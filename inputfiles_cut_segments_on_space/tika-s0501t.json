{
  "tika-s0501t:6": "Namo tassa bhagavato arahato sammāsambuddhassa",
  "tika-s0501t:7": "Khuddakanikāye",
  "tika-s0501t:8": "Nettivibhāvinī",
  "tika-s0501t:9": "Ganthārambhakathā",
  "tika-s0501t:10": "Yajitabbaṃ yajitvāna, namitabbaṃ namāmahaṃ;",
  "tika-s0501t:11": "Yajanādyānubhāvena, antarāye jahaṃ sadā.",
  "tika-s0501t:12": "Yena yā racitā netti, yena sā anumoditā;",
  "tika-s0501t:13": "Yehi saṃvaṇṇanā katā, tesānubhāvanissito.",
  "tika-s0501t:14": "Kiñci kiñci saritvāna, līnālīnānusandhyādiṃ;",
  "tika-s0501t:15": "Karissaṃ jinasuttānaṃ, hitaṃ nettivibhāvanaṃ.",
  "tika-s0501t:16": "Appameyyaguṇo mahādhammarājavhayo bhave;",
  "tika-s0501t:17": "Acchariyo abbhuto yo, bodhisambhārapūraṇo.",
  "tika-s0501t:18": "Nānāraṭṭhissarissaro, seṭṭho sāsanapaggaho;",
  "tika-s0501t:19": "Pāsaṃsarājapāsaṃso, narācinteyyacintako.",
  "tika-s0501t:20": "Cintitakārako rājā, siraṭṭhimālapālako;",
  "tika-s0501t:21": "Ajeyyajeyyako mahācetyādikārako sadā.",
  "tika-s0501t:22": "Assāmaccena byattena, jinacakkahitatthinā;",
  "tika-s0501t:23": "Anantasutināmena, sakkaccaṃ abhiyācito.",
  "tika-s0501t:24": "Kāmaṃ saṃvaṇṇanā katā, therāsabhehi gambhīrā;",
  "tika-s0501t:25": "Gambhīrattā tu jānituṃ, jinaputtehi dukkarā.",
  "tika-s0501t:26": "Tasmā yācitānurūpena, karissaṃ sādaraṃ suṇa;",
  "tika-s0501t:27": "Sissasikkhanayānugaṃ, yottaṃ nettivibhāvananti.",
  "tika-s0501t:28": "1. Saṅgahavāraatthavibhāvanā",
  "tika-s0501t:29_0": "Tattha yassa sikkhattayasaṅgahassa navaṅgassa satthusāsanavarassa atthasaṃvaṇṇanaṃ",
  "tika-s0501t:29_1": "yaṃ nettippakaraṇaṃ kātukāmo, tassa nettippakaraṇassa nissayaṃ visayabhūtaṃ saṃvaṇṇetabbasahitaṃ,",
  "tika-s0501t:29_2": "saṃvaṇṇetabbaṃ eva vā salokapālena tilokena sadā pūjetabbassa ceva namassitabbassa",
  "tika-s0501t:29_3": "ca naruttamassa satthuno sāsanavaraṃ vidūheva ñātabbaṃ. Etaṃ sāsanavaraṃ tāva dassento",
  "tika-s0501t:29_4": "taṃjanakena, taṃvijānakavidūhi ca niyametuṃ, ratanattayaguṇaparidīpanañca kātuṃ –",
  "tika-s0501t:30": "“Yaṃ loko pūjayate, salokapālo sadā namassati ca;",
  "tika-s0501t:31": "Tasseta sāsanavaraṃ, vidūhi ñeyyaṃ naravarassā”ti. – paṭhamagāthamāha;",
  "tika-s0501t:32_0": "Imāya hi paṭhamagāthāya “etaṃ sāsanavaraṃ ñeyya”nti ettakameva ekantato karaṇavisesabhāvena",
  "tika-s0501t:32_1": "adhippetaṃ. Eteneva visesakaraṇena ekantādhippetanettivisayasāsanavarassa dassitattā.",
  "tika-s0501t:32_2": "Ekantādhippetasāsanavarameva nettisaṃvaṇṇanāya saṃvaṇṇetabbattā visayaṃ teneva vakkhati aṭṭhakathācariyo –",
  "tika-s0501t:33": "“Etaṃ idāni amhehi vibhajitabbahāranayapaṭṭhānavicāraṇavisayabhūtaṃ sāsanaṃ ādikalyāṇatādiguṇasampattiyā varaṃ aggaṃ uttamaṃ nipuṇañāṇagocaratāya paṇḍitavedanīyamevā”ti ca,",
  "tika-s0501t:34_0": "“Etaṃ tividhampi ‘sāsanavara’nti padena saṅgaṇhitvā tattha yaṃ paṭhamaṃ, taṃ itaresaṃ",
  "tika-s0501t:34_1": "adhigamūpāyoti sabbasāsanamūlabhūtaṃ, attano pakaraṇassa ca visayabhūtaṃ pariyattisāsanamevā”ti ca,",
  "tika-s0501t:35": "“Idāni yaṃ vuttaṃ ‘sāsanavaraṃ vidūhi ñeyya’nti, tattha nettisaṃvaṇṇanāya visayabhūtaṃ pariyattidhammameva pakārantarena niyametvā dassetu”nti ca.",
  "tika-s0501t:36_0": "Tattha pariyattisāsanassāpi mūlaṃ hotīti vuttaṃ “sabbasāsanamūlabhūta”nti. Etena",
  "tika-s0501t:36_1": "kammasādhanenapi adhippetatthe siddhe nānāvidhasādhakavacanaṃ nānāvādānaṃ anokāsakaraṇatthāya",
  "tika-s0501t:36_2": "kataṃ. Svākkhātatādidhammaguṇā pana sāsanassa visesadesakanaravarasaddena vā paridīpakatthabhāvena",
  "tika-s0501t:36_3": "vā dīpitā avinābhāvato. Sāsanavarassa pana janakasambandhipekkhattā “naravarassā”ti",
  "tika-s0501t:36_4": "vuttaṃ. Tena ca aggapuggalo sāsanavarajanako vācakatthasambandhibhāvena vutto. Anaññasādhāraṇamahākaruṇāsabbaññutaññāṇādiguṇavisesā",
  "tika-s0501t:36_5": "pana janakasambandhibhūtassa narassa visesakenavarasaddena vā paridīpakatthabhāvena vā dīpito.",
  "tika-s0501t:37_0": "Kiṃ nu so sāsanavarajanako naravaro paramatthova, udāhu pūjanīyo ceva namassanīyo",
  "tika-s0501t:37_1": "cāti vuttaṃ “yaṃ loko…pe… namassati cā”ti, tena sāsanavarajanako naravaro paramatthova",
  "tika-s0501t:37_2": "na hoti, atha kho salokapālena lokena sadā sabbakālesu pūjanīyo ceva namassanīyo",
  "tika-s0501t:37_3": "cāti visesito thomitoti.",
  "tika-s0501t:38_0": "Ettha ca pūjananamassanacetanāvācakena vā pūjananamassanasaddena phalūpacārattho",
  "tika-s0501t:38_1": "puññamahattasaṅkhāto pūjanīyabhāvo ceva āsavakkhayañāṇapadaṭṭhānasabbaññutaññāṇādiguṇasaṅkhāto",
  "tika-s0501t:38_2": "namassanīyabhāvo ca dīpakatthabhāvena pariggahetvā dīpito. Tenāha aṭṭhakathācariyo",
  "tika-s0501t:38_3": "“bhagavato sadevakassa lokassa pūjanīyavandanīyabhāvo, aggapuggalabhāvo ca vuccamāno",
  "tika-s0501t:38_4": "guṇavisiṭṭhataṃ dīpetī”tiādi.",
  "tika-s0501t:39_0": "Tādisassa naravarassa tādisaṃ sāsanavaraṃ kiṃ yena kenaci viññeyyanti vuttaṃ “vidūhī”ti.",
  "tika-s0501t:39_1": "Tena tipiṭakadharā ariyabhūtā paṇḍitā vācakatthabhāvena gahitā, suppaṭipannatādisaṅghaguṇā",
  "tika-s0501t:39_2": "pana vandadhātuvacanena vā dīpakatthabhāvena vā dīpitāti. Evaṃ pariggahetvā dīpite",
  "tika-s0501t:39_3": "ratanattayaguṇe sandhāya “evaṃ paṭhamagāthāya sātisayaṃ ratanattayaguṇaparidīpanaṃ",
  "tika-s0501t:39_4": "katvā”ti vakkhati, na gāthāya niravasesatthe. Tattha evanti evaṃ sāsanavaradassanabhūtāya",
  "tika-s0501t:39_5": "paṭhamagāthāyāti atthova daṭṭhabbo. Apare panācariyā “imāya paṭhamagāthāya ekantato",
  "tika-s0501t:39_6": "adhippetānādhippetavacanāni ceva vācakatthadīpakatthavisesāni ca suṭṭhu avicāretvā",
  "tika-s0501t:39_7": "‘evaṃ paṭhamagāthāya sātisayaṃ ratanattayaguṇaparidīpanaṃ katvā’ti vacanacchāyaṃ",
  "tika-s0501t:39_8": "nissāya sātisayaṃ ratanattayaguṇaparidīpanaṃ kātuṃ ‘yaṃ lokotyādimāhā’ti ca sātisayaratanattayaguṇe",
  "tika-s0501t:39_9": "dassento ‘yaṃ lokotyādimāhā’ti” ca vadanti. Tesaṃ vādo amhākaṃ nakkhamati. Kāraṇaṃ",
  "tika-s0501t:39_10": "pana mayā heṭṭhā vuttānusārena ñātabbanti ayaṃ padānukkamānurūpānusandhyattho.",
  "tika-s0501t:40_0": "Atha vā ekaṃ samayaṃ jambuvanasaṇḍe nisīditvā sissānaṃ hitaṃ cintento, attano abhinīhārasampattiṃ",
  "tika-s0501t:40_1": "passanto, sammāsambuddhena pasaṃsito, mahākaccāyano satthārā anumoditaṃ sāsanāyattaṃ",
  "tika-s0501t:40_2": "navaṅgassatthavaṇṇanaṃ soḷasahārādianekatthavidhaṃ nettippakaraṇaṃ ārabhanto, “yaṃ",
  "tika-s0501t:40_3": "loko”tyādimāha. Yadi evaṃ yathāvuttappakāraṃ nettippakaraṇabhūtaṃ soḷasahārātyādikaṃ",
  "tika-s0501t:40_4": "ārabhitabbaṃ, taṃ anārabhitvā kasmā nettippakaraṇato bahibhūtaṃ “yaṃ loko”tyādikaṃ",
  "tika-s0501t:40_5": "ārabhitabbaṃ, seyyathāpi ambaṃ puṭṭho labujaṃ byākareyya, labujaṃ puṭṭho ambaṃ byākareyya,",
  "tika-s0501t:40_6": "evameva nettippakaraṇamārabhanto aññaṃ ārabhatīti? Tathāpi yassa yathāvuttassa sāsanavarassa",
  "tika-s0501t:40_7": "atthasaṃvaṇṇanaṃ yaṃ nettippakaraṇaṃ kātukāmo yassa nettippakaraṇassa visayabhūtaṃ",
  "tika-s0501t:40_8": "saṃvaṇṇetabbasahitaṃ, saṃvaṇṇetabbaṃ eva vā taṃ sāsanavaraṃ tāva dassento taṃjanakena,",
  "tika-s0501t:40_9": "taṃvijānakavidūhi ca niyametuṃ, ratanattayaguṇaparidīpanañca kātuṃ “yaṃ loko”tyādimāha.",
  "tika-s0501t:40_10": "Ayaṃ līnantaracodanāsahito anusandhyattho.",
  "tika-s0501t:41": "“Yaṃ loko pūjayate, salokapālo sadā namassati ca;",
  "tika-s0501t:42": "Tasseta sāsanavaraṃ, vidūhi ñeyyaṃ naravarassā”ti. –",
  "tika-s0501t:43_0": "Niggahitalopaṃ katvā racitā gāthā ariyāsāmaññalakkhaṇena sampannā. Kathaṃ? Pubbaḍḍhe",
  "tika-s0501t:43_1": "tiṃsa mattā, aparaḍḍhe sattavīsa mattā. Sampiṇḍitā sattapaññāsa mattāva bhavanti.",
  "tika-s0501t:43_2": "Akkharānaṃ pana imissaṃ gāthāyaṃ sattatiṃsa. Tesu garukkharā vīsati, lahukkharā sattarasa",
  "tika-s0501t:43_3": "bhavanti. “Tassetaṃ sāsanavara”nti pana sānunāsikaṃ virujjhati.",
  "tika-s0501t:44_0": "Tattha niddesattho aṭṭhakathānusārena vijānitabbo. Salokapālo sabbo sattaloko sakkaccaṃ",
  "tika-s0501t:44_1": "sabbaññutaññāṇādianekaguṇānussaraṇena vā pūjetabbapūjanena vā paṭipattipūjanena vā",
  "tika-s0501t:44_2": "sadā sabbakālesu sakkaccaṃ yaṃ naravaraṃ pūjayate ceva namassati ca, tassa pūjetabbassa",
  "tika-s0501t:44_3": "ceva namassitabbassa ca satthuno naravarassa tilokaggassa mayā saṃvaṇṇetabbasahitaṃ,",
  "tika-s0501t:44_4": "saṃvaṇṇetabbaṃ eva vā vidūheva ñeyyaṃ ñātabbaṃ. Nipuṇañāṇagocaraṃ etaṃ mayā buddhiyaṃ",
  "tika-s0501t:44_5": "ṭhapitaṃ sāsanavaraṃ mayā ārabhitabbassa nettippakaraṇassa visayanti paṭhamaṃ jānitabbaṃ",
  "tika-s0501t:44_6": "dassetvā tassa atthasaṃvaṇṇanābhūtaṃ nettippakaraṇaṃ ahaṃ ārabhissāmi, taṃ tumhe",
  "tika-s0501t:44_7": "sādhavo suṇātha manasi karothāti samudāyayojanā, avayavayojanāpi kātabbā.",
  "tika-s0501t:45_0": "Kathaṃ? “Salokapālo loko”ti visesanavisesitabbabhāvena yojanā. Lokapālo vajjetvā",
  "tika-s0501t:45_1": "avaseso loko ca na hoti, atha kho lokapālasahito lokoti viseseti. “Loko pūjayate",
  "tika-s0501t:45_2": "ceva namassati cā”ti kattukārakaākhyātakiriyābhāvena yojanā “yo karoti, sa kattā”ti",
  "tika-s0501t:45_3": "vuttattā. Yo loko kārako, so kattā hotu. Yo loko pūjayate ceva namassati ca, kathaṃ",
  "tika-s0501t:45_4": "so kattāti? “Yo karoti, sa kattā”ti suttassa “yo karoti kiriyaṃ nipphādeti, so kiriyānipphādako",
  "tika-s0501t:45_5": "kattā”ti atthasambhavato sayanabhuñjanādisabbakiriyānipphādako kattāyeva hoti. Ayañca",
  "tika-s0501t:45_6": "loko pūjananamassanakiriyānipphādakoyevāti. Kathaṃ ayaṃ loko kiriyānipphādakoti?",
  "tika-s0501t:45_7": "“Loko”ti sattapaññattiyā paramatthato avijjamānāyapi paññāpetabbo santāne pavattamāno",
  "tika-s0501t:45_8": "hadayavatthunissito cittuppādo gahetabbo, so yathārahaṃ hetādhipatisahajātādipaccayena",
  "tika-s0501t:45_9": "paccayo nipphādako bhave. Evaṃ lokassa kattukārakabhāvo vijānitabboti paccayapaccayuppannabhāvena",
  "tika-s0501t:45_10": "yojanā. Esa nayo tīsu piṭakesupi evarūpesu ṭhānesu.",
  "tika-s0501t:46_0": "“Yaṃ naravaraṃ pūjayate ceva namassati cā”ti kammakārakaākhyātakiriyābhāvena yojanā",
  "tika-s0501t:46_1": "“yaṃ karoti, taṃ kamma”nti vuttattā. Yaṃ kātabbaṃ, taṃ kammaṃ hotu. Yaṃ pūjayati",
  "tika-s0501t:46_2": "ceva namassati ca, kathaṃ taṃ kammanti? “Yaṃ karoti, taṃ kamma”nti suttassa “yaṃ",
  "tika-s0501t:46_3": "karoti kiriyāya sambajjhati, kiriyāya sambajjhitabbaṃ kamma”nti atthasambhavato karaṇavācakavacanīyādisabbakiriyāya",
  "tika-s0501t:46_4": "sambajjhitabbaṃ kammaṃ hotveva. Ayañca naravaro pūjananamassanakiriyāya vācakavacanīyabhāvena",
  "tika-s0501t:46_5": "sambajjhitabboyevāti. Kathaṃ ayaṃ naravaro vacanīyoti? Pūjananamassanacetanāya ārammaṇakaraṇavasena",
  "tika-s0501t:46_6": "naravaro vacanīyo, cetanā vācakā, evaṃ vācakavacitabbabhāvo hotveva. “Yaṃ naravara”nti",
  "tika-s0501t:46_7": "paññattiyā paramatthato avijjamānāyapi paññāpetabbo santānavasena pavattamāno lokiyalokuttaraguṇasahito",
  "tika-s0501t:46_8": "khandhapañcako vutto, so ārammaṇapaccayena paccayo, cetanā paccayuppannāti paccayapaccayuppannabhāvena",
  "tika-s0501t:46_9": "yojanā. Esa nayo tīsu piṭakesu evarūpesu ṭhānesu.",
  "tika-s0501t:47_0": "“Tassa naravarassā”ti visesanavisesitabbabhāvena yojanā. Naravaro nāma nimantitabbādiko",
  "tika-s0501t:47_1": "na hoti, atha kho pūjetabbo namassitabbo evāti viseseti. Tassa pūjetabbassa ceva",
  "tika-s0501t:47_2": "namassitabbassa ca naravarassa sāsanavaranti jaññajanakabhāvena yojanā. Sāsanavaraṃ",
  "tika-s0501t:47_3": "nāma paccekabuddhasāvakabuddharājarājādīnaṃ sāsanavaraṃ na hoti, pūjetabbassa ceva",
  "tika-s0501t:47_4": "namassitabbassa ca naravarassa tilokasseva sāsanavaranti niyameti.",
  "tika-s0501t:48_0": "“Vidūhi ñeyya”nti kattukārakakitakiriyābhāvena yojanā. Kattubhāvo heṭṭhā vuttova.",
  "tika-s0501t:48_1": "“Vidūhī”ti sattapaññattiyā paramatthato avijjamānāyapi paññāpetabbo santāne pavattamāno",
  "tika-s0501t:48_2": "sāsanavare sammohadhaṃsakañāṇasahito hadayavatthunissito cittuppādo vutto, so yathārahaṃ",
  "tika-s0501t:48_3": "hetādhipatisahajātādipaccayena paccayo nipphādako bhave. Ñā-itidhātuyā atthabhūtaṃ",
  "tika-s0501t:48_4": "ñāṇaṃ paccayuppannaṃ nipphādeyyaṃ bhave, evaṃ paccayapaccayuppannabhāvena yojanā.",
  "tika-s0501t:49": "“Ñeyyaṃ sāsanavara”nti visesanavisesyabhāvena yojanā. Sāsanavaraṃ nāma na yena kenaci ñeyyaṃ, atha kho vidūheva saṇhasukhumañāṇena ñeyyaṃ sāsanavaranti viseseti.",
  "tika-s0501t:50_0": "“Etaṃ sāsanavara”nti visesanavisesyabhāvena yojanā. Sāsanavaraṃ nāma mayā buddhiyaṃ",
  "tika-s0501t:50_1": "aṭṭhapitaṃ appavattetabbaṃ hoti, mayā idāni nettippakaraṇassa visayabhāvena buddhiyaṃ",
  "tika-s0501t:50_2": "viparivattamānaṃ ṭhapetabbaṃ pavattetabbaṃ sāsanavaranti viseseti. Etaṃ sāsanavaraṃ",
  "tika-s0501t:50_3": "nettippakaraṇassa visayanti yojanā kātabbā. Tenāha “etaṃ idāni amhehi vibhajitabbahāranayapaṭṭhānavicāraṇavisayabhūtaṃ",
  "tika-s0501t:50_4": "sāsana”nti. Iccevaṃ nettiyā paṭhamagāthāya saṅkhepena yojanattho samatto.",
  "tika-s0501t:51_0": "Tattha yanti aniyamanaravarassa satthuno vācakaṃ payogavantasabbanāmaṃ. Aniyamo ca",
  "tika-s0501t:51_1": "pūjananamassanakiriyāya aniyamitattā vutto, na naravarato aññasattassa sambhavatoti.",
  "tika-s0501t:51_2": "Esa nayo sesāniyatesupi tīsu piṭakesu. Lokiyanti ettha puññāpuññāni, tabbipāko cāti",
  "tika-s0501t:51_3": "loko.Ettha sattanikāye puññāpuññāni lokiyanti pavattanti, tabbipāko ca lokiyati pavattati,",
  "tika-s0501t:51_4": "iti sattanikāyassa puññāpuññānaṃ, tabbipākassa ca pavattanassa ādhārabhāvato “etthā”tipadena",
  "tika-s0501t:51_5": "niddiṭṭho sattanikāyo lokonāma. Pūjayateti viggahavirahitaṃ ākhyātapadaṃ, sakkaccaṃ pūjanaṃ karoti.",
  "tika-s0501t:52_0": "Lokaṃ pālentīti lokapālā, puññāpuññānañceva tabbipākassa ca pavattanādhārattā lokā",
  "tika-s0501t:52_1": "ca. Ke te? Cattāro mahārājāno, indayamavaruṇakuverā vā, khattiyacatumahārājasakkasuyāmasantusitasunimmitaparanimmitavasavattimahābrahmādayo",
  "tika-s0501t:52_2": "vā. Pālanañcettha issariyādhipaccena taṃtaṃsattalokassa aññamaññavihesananivāraṇādiāṇāpavattāpanayasaparivāraṭṭhānantarādiniyyādanā,",
  "tika-s0501t:52_3": "saha lokapālehi yo vattatīti salokapālo. Atha vā ye hirottappā lokaṃ pālenti, iti",
  "tika-s0501t:52_4": "pālanato te hirottappā lokapālā. Tenāha bhagavā “dveme, bhikkhave, sukkā dhammā lokaṃ",
  "tika-s0501t:52_5": "pālentī”ti. Lokapālehi hirottappehi samannāgato loko salokapālo nāma. Hirottappasampanno",
  "tika-s0501t:52_6": "hi sappuriso loko sakkaccaṃ sadā sabbakālesu pūjayati ceva namassati ca pāpahirijigucchanato,",
  "tika-s0501t:52_7": "dhammacchandavantatāya ca.",
  "tika-s0501t:53_0": "Aññe pana pūjentā namassantāpi kadāciyeva pūjenti namassanti, na sabbadāti. Sadāti",
  "tika-s0501t:53_1": "pūjananamassanakālavācakaviggahavirahitaṃ vikappanāmaṃ, sabbanāmaṃ vā. Namassatīti",
  "tika-s0501t:53_2": "viggahavirahitaṃ ākhyātapadaṃ, sakkaccaṃ namassanaṃ karoti. Tassetāti ettha tassāti",
  "tika-s0501t:53_3": "niyamavācakaṃ payogavantasabbanāmaṃ viggahavirahitameva. Niyamo ca pūjananamassanakiriyāya",
  "tika-s0501t:53_4": "visesito. Tasmā tassa pūjananamassanakiriyāya niyamitabbassa pūjetabbassa namassitabbassa",
  "tika-s0501t:53_5": "naravarassāti attho yuttova. Sesaniyamesu aññesupi eseva nayo. Etanti ācariyena vibhajitabbahāranayapaṭṭhānavicāraṇavisayabhūtassa",
  "tika-s0501t:53_6": "sāsanavaraparāmasanaṃ payogavantasabbanāmaṃ viggahavirahitaṃ.",
  "tika-s0501t:54_0": "Sāsati etenāti sāsanaṃ, etena navavidhasuttantena, navavidhasuttantasahitena vā varena",
  "tika-s0501t:54_1": "sabbena samatthe veneyye diṭṭhadhammikasamparāyikaparamatthehi tividhayānamukhena",
  "tika-s0501t:54_2": "yathārahaṃ satte sāsati anusāsati vineti. Iti sāsanānusāsanakiriyānusārena veneyyasattānaṃ",
  "tika-s0501t:54_3": "jānanapaṭipajjanādhigamassa kāraṇakaraṇattā “etenā”ti padena niddiṭṭhaṃ navavidhasuttantaṃ,",
  "tika-s0501t:54_4": "navavidhasuttantasahitaṃ vā varaṃ sabbaṃ sāsanaṃ nāma. Navavidhasuttantadesanāya",
  "tika-s0501t:54_5": "hi veneyyānaṃ jānanaṃ purimajānanena pacchimajānanaṃ, jānanena paṭipajjanena pacchimapaṭipajjanena",
  "tika-s0501t:54_6": "adhigamo, purimādhigamena pacchimādhigamo hoti. Tena vuttaṃ “saddhā sīlaṃ sutaṃ cāgo",
  "tika-s0501t:54_7": "paññā saddhāya sīlassa sutassa cāgassa paññāyā”ti ca “paṭhamassa jhānassa parikammaṃ",
  "tika-s0501t:54_8": "paṭhamassa jhānassa”tyādi ca. Sāsadhātuyā desanāsaddo ca taṃjanako desanāñāṇasampayuttacittuppādo",
  "tika-s0501t:54_9": "ca mukhyattho, taṃupanissayapaccayā veneyyānaṃ atthajānanapaṭipajjanaadhigamanādi",
  "tika-s0501t:54_10": "kāraṇūpacārattho, “etenā”ti padena vuttāya sāsanabhūtāya nāmapaññattiyā karaṇasattisaṅkhātā",
  "tika-s0501t:54_11": "upanissayapaccayasatti phalūpacārattho. Iti-saddopi tameva nāmapaññattiyā upanissayapaccayasattiṃ",
  "tika-s0501t:54_12": "hetubhāvena parāmasati, tassā sattiyā ādhārabhūtā nāmapaññatti yu-paccayattho. Eseva",
  "tika-s0501t:54_13": "nayo tīsu piṭakesu evarūpesu ṭhānesu.",
  "tika-s0501t:55_0": "Ekantaniyyānaṭṭhena, anaññasādhāraṇaguṇatāya ca uttamaṭṭhena varaṃ uttamaṃ, pariyattisāsanamhi",
  "tika-s0501t:55_1": "phalaniyyādanato, magganiyyānahetubhāvato ca niyyānaṭṭhena, sāvakādīhi ajaniyattā",
  "tika-s0501t:55_2": "asādhāraṇaṭṭhena ca uttamaṭṭhena varaṃ, varitabbanti vā varaṃ. Yathāvuttassa sāsanassa",
  "tika-s0501t:55_3": "paṇḍitehi abhipatthitasamiddhihetutāya varitabbattā patthetabbattā sāsanavaraṃ nāma,",
  "tika-s0501t:55_4": "yathāvuttaṭṭhena vā sāsanañca taṃ varañcāti sāsanavaraṃ. Ca-saddena sattibhedaṃ,",
  "tika-s0501t:55_5": "taṃ-saddena atthābhedaṃ desseti.",
  "tika-s0501t:56_0": "Vidantīti vidū. Ye paṇḍitā yathāsabhāvato kammakammaphalāni, kusalādibhede ca dhamme",
  "tika-s0501t:56_1": "vidanti, iti vidanato te paṇḍitā vidū nāma, tehi. Ñātabbanti ñeyyaṃ. Ñā-dhātuyā nippariyāyato",
  "tika-s0501t:56_2": "ārammaṇikaṃ ñāṇaṃ vuttaṃ, ṭhānūpacārato sāsanavarassa ārammaṇapaccayabhāvo dassito,",
  "tika-s0501t:56_3": "iti-saddena ārammaṇapaccayabhāvo parāmasito. Tassa iti-saddena parāmasitabbassa ārammaṇapaccayabhāvassa",
  "tika-s0501t:56_4": "ādhāraṃ sāsanavaraṃ ṇya-paccayatthoti daṭṭhabbaṃ. Ñāṇaṃ arahatīti vā ñeyyaṃ, vidūnaṃ",
  "tika-s0501t:56_5": "ñāṇaṃ jānanaṃ ārammaṇabhāvena arahatīti attho. Imasmiṃ naye taddhitapadaṃ daṭṭhabbaṃ.",
  "tika-s0501t:57_0": "Narati netīti naro. Yo puriso attānaṃ itthīnaṃ uccaṭṭhānaṃ narati neti, iti naranato",
  "tika-s0501t:57_1": "nayanato so puriso naro nāma. So hi puttabhūtopi mātuyā pituṭṭhāne tiṭṭhati, kaniṭṭhabhātubhūtopi",
  "tika-s0501t:57_2": "jeṭṭhabhaginīnaṃ pituṭṭhāne tiṭṭhati. Atha vā naritabbo netabboti naro. So hi jātakālato",
  "tika-s0501t:57_3": "paṭṭhāya yāva attano sabhāvena attānaṃ dhāretuṃ samattho na hoti, tāva parehi netabbo,",
  "tika-s0501t:57_4": "na tathā añño tiracchānādikoti. Ettha pana satthuvisayatāya narati veneyyasatteti",
  "tika-s0501t:57_5": "naroti attho adhippeto. Satthā hi satte apāyādito sugatiṃ vā maggaphalanibbānaṃ vā",
  "tika-s0501t:57_6": "netīti. Sabbaññutaññāṇādianekaguṇasamannāgatattā varo uttamo, varitabbo patthetabboti",
  "tika-s0501t:57_7": "vā varo, tilokaggo. Pakatiyā uccaṭṭhānaṭṭho naro guṇuttamena samannāgato varo, naro",
  "tika-s0501t:57_8": "ca so varo cāti naravaro. Ca-ta-saddānaṃ atthabhedo vuttova, visesanaparapadasamāsoyaṃ.",
  "tika-s0501t:57_9": "Yena vuttaṃ “aggapuggalassāti attho”ti. Aññe pana “narānaṃ, naresu vā varoti naravaro”ti",
  "tika-s0501t:57_10": "vadanti, taṃ vacanaṃ “aggapuggalassāti attho”ti aṭṭhakathāvacanena virujjhati maññe.",
  "tika-s0501t:57_11": "Tassa naravarassāti. Iccevaṃ nettippakaraṇassa ādigāthāya samāsena ca vacanattho samatto.",
  "tika-s0501t:58_0": "Sarūpattho yojanatthavacanatthānusārena vijānitabbo. Tathāpi visuṃ suṭṭhu jānanatthāya",
  "tika-s0501t:58_1": "puna vattabbo. “Ya”nti padassa anaññasādhāraṇasabbaññutaññāṇādianekaguṇasampanno",
  "tika-s0501t:58_2": "salokapālena lokena pūjetabbo ceva namassitabbo ca sāsanavaradesako tilokaggo sarūpattho.",
  "tika-s0501t:58_3": "“Loko”ti padassa yathāvuttalokapālasahito saddhācāgādisampanno sabbasattaloko sarūpattho.",
  "tika-s0501t:58_4": "Lokasaddo ekavacanayuttopi jātisaddattā niravasesato satte saṅgaṇhāti yathā “mahājano”ti.",
  "tika-s0501t:58_5": "Kāmañcettha lokasaddo “lokavidū”tyādīsu saṅkhārabhājanesupi pavatto, pūjananamassanakiriyāsādhanattā",
  "tika-s0501t:58_6": "pana sattalokeva vācakabhāvena pavattoti. Tenāha “pūjanakiriyāyogyabhūtatāvasenā”ti.",
  "tika-s0501t:59_0": "Pūjayateti ettha pūjanakiriyāya mukhyato pūjanasaṅkhāto pūjentānaṃ cittuppādo sarūpattho,",
  "tika-s0501t:59_1": "phalūpacārena taṃcittuppādassa ārammaṇapakatūpanissayabhūtā vuttappakārā sabbe buddhaguṇā",
  "tika-s0501t:59_2": "sarūpatthā. Te-vibhattipaccayassa pūjanakiriyāsādhako vuttappakāro loko ca sarūpattho,",
  "tika-s0501t:59_3": "evaṃ sati atthabhedābhāvato dvīsu vācakesu ekova vācako vattabbo, kasmā ekasmiṃ atthe",
  "tika-s0501t:59_4": "dve vācakā vuttāti? Nāyaṃ doso dvinnaṃ vācakānaṃ sāmaññavisesavācakattā. Lokasaddo",
  "tika-s0501t:59_5": "hi pūjanakiriyāsādhako, aññakiriyāsādhako ca vadatīti sāmaññavācako ca hoti. Pūjayate-saddo",
  "tika-s0501t:59_6": "lokapūjanaitthipūjanapurisapūjanatiracchānapūjanādikiriyāsādhakañca vadatīti sāmaññavācako.",
  "tika-s0501t:59_7": "Tasmā pūjayate-saddo lokasaddassa sarūpattho, pūjanakiriyāsādhako ca na aññakiriyāsādhakoti",
  "tika-s0501t:59_8": "niyameti. Lokasaddo ca pūjayatesaddassa sarūpattho pūjanakiriyāsādhako. Loko pana",
  "tika-s0501t:59_9": "pūjanakiriyāsādhako itthipurisatiracchānādikoti niyameti. Tīsu piṭakesu aññesupi",
  "tika-s0501t:59_10": "evarūpesu ṭhānesu eseva nayo.",
  "tika-s0501t:60_0": "“Salokapālo”ti padassa yathāvuttaseṭṭhalokapālasahagato, pūjananamassanakiriyāsādhako",
  "tika-s0501t:60_1": "ca sattanikāyo sarūpattho. “Sadā”ti padassa rattidivasakālo atītabhagavato dharamānakālo",
  "tika-s0501t:60_2": "tato parakālo abhinīhārato yāva sāsanantaradhānā kālo tato parakālo sarūpattho. So",
  "tika-s0501t:60_3": "pana anāgatabuddhuppajjanakālo atītasammāsambuddhe idāni pūjayanti namassanti viya",
  "tika-s0501t:60_4": "pūjayissati ceva namassissati ca. Namassatīti ettha namassanakiriyāya mukhyato namassanasaṅkhāto",
  "tika-s0501t:60_5": "cittuppādo sarūpattho, phalūpacārena taṃcittuppādassa ārammaṇapakatūpanissayabhūtā",
  "tika-s0501t:60_6": "vuttappakārā sabbe buddhaguṇā sarūpattho. Ti-vibhattipaccayassa namassanakiriyāsādhako",
  "tika-s0501t:60_7": "yathāvuttasattanikāyo loko ca sarūpattho, atthabhedābhāvepi dvinnaṃ vācakānaṃ pavattabhāvo",
  "tika-s0501t:60_8": "heṭṭhā vuttova. “Cā”ti padassa idhekacco pūjentopi na namassati, namassantopi na",
  "tika-s0501t:60_9": "pūjeti ca, ayaṃ pana sattanikāyo loko pūjayati ceva namassati cāti samuccayattho sarūpattho.",
  "tika-s0501t:61_0": "Tassāti ettha taṃ-saddassa sabbaññutaññāṇādianekaguṇasamannāgato pūjetabbo namassitabbo",
  "tika-s0501t:61_1": "tilokaggo satthā sarūpattho, chaṭṭhīvibhattiyā janakassa naravarassa jaññena sāsanavarena",
  "tika-s0501t:61_2": "sambandho padhānasarūpattho, jaññasāsanavarassa janakena naravarena sambandho apadhānasarūpattho.",
  "tika-s0501t:61_3": "Tīsu piṭakesu evarūpesu aññesupi eseva nayo.",
  "tika-s0501t:62_0": "“Eta”nti padassa ācariyena vibhajitabbahāranayapaṭṭhānavicāraṇavisayabhūtaṃ sāsanaṃ",
  "tika-s0501t:62_1": "sarūpattho. “Sāsanavara”nti padassāpi tameva sarūpattho, etaṃ sāsanavaraṃ pariyattipaṭipattipaṭivedhabhedena",
  "tika-s0501t:62_2": "tividhampi pariyattisāsanameva sabbasāsanamūlabhūtattā, nettippakaraṇassa visayabhūtattā",
  "tika-s0501t:62_3": "ca visesato adhippetaṃ tassa mūlabhūtabhāvato vinayasaṃvaṇṇanādīsu bahūpakārena dassitoti",
  "tika-s0501t:62_4": "amhehi na vattabbo. Vadantopi aññaṃ racitabbaṃ racituṃ asamatthova hutvā vadatīti gahitabbo vadeyya.",
  "tika-s0501t:63_0": "Taṃ pana pariyattisāsanaṃ vimuttirasavasena ekavidhaṃ, dhammavinayavasena duvidhaṃ,",
  "tika-s0501t:63_1": "vinayapiṭakasuttantapiṭakaabhidhammapiṭakavasena tividhaṃ, āṇādesanāvohāradesanāparamatthadesanāvasena",
  "tika-s0501t:63_2": "tividhaṃ, yathāparādhasāsanāyathānulomasāsanāyathādhammasāsanābhedenapi tividhaṃ,",
  "tika-s0501t:63_3": "saṃvarāsaṃvarakathādiṭṭhiviniveṭhanakathānāmarūpaparicchedakathābhedenapi tividhaṃ.",
  "tika-s0501t:63_4": "Ettha ca desanā desakādhīnā, sāsanaṃ sāsitabbāyattaṃ, kathā kathetabbatthāpekkhāti",
  "tika-s0501t:63_5": "viseso. Dīghanikāyo, majjhimanikāyo, saṃyuttanikāyo, aṅguttaranikāyo, khuddakanikāyoti",
  "tika-s0501t:63_6": "nikāyabhedena pana pañcavidhaṃ; suttageyyaveyyākaraṇagāthāudānaitivuttakajātakaabbhutadhammavedallabhedena",
  "tika-s0501t:63_7": "pana navavidhaṃ; dhammakkhandhabhedena pana caturāsītidhammakkhandhasahassavidhaṃ;",
  "tika-s0501t:63_8": "“saṃkilesabhāgiyavāsanābhāgiyanibbedhabhāgiyaasekkhabhāgiyāti amissāni cattāri; saṃkilesabhāgiyavāsanābhāgiyasaṃkilesabhāgiyanibbedha",
  "tika-s0501t:63_9": "bhāgiyasaṃkilesabhāgiyaasekkhabhāgiyavāsanābhāgiyanibbedhabhāgiyāti missakadukāni",
  "tika-s0501t:63_10": "cattāri; saṃkilesabhāgiyavāsanābhāgiyaasekkhabhāgiyasaṃkilesabhāgiyavāsanā bhāgiyanibbedhabhāgiyāti",
  "tika-s0501t:63_11": "missakatikāni dve; taṇhāsaṃkilesadiṭṭhisaṃkilesaduccaritasaṃkilesataṇhāvodānabhāgiyadiṭṭhiva-",
  "tika-s0501t:63_12": "udānabhāgiyaduccaritavodānabhāgiyātichā”ti soḷasannaṃ suttānaṃ bhedena soḷasavidhaṃ;",
  "tika-s0501t:63_13": "“lokiyalokuttaralokiyalokuttarasattādhiṭṭhānadhammādhiṭṭhānasattadhammādhiṭṭhānañāṇañeyya-",
  "tika-s0501t:63_14": "ñāṇañeyyadassanabhāvanādassanabhāvanāsakavacanaparavacanasakavacanaparavacana vissajjanīyaavissajjanīyavissajjanīyaavissajjanīyakammavipākakammavipākakusala",
  "tika-s0501t:63_15": "akusalakusalākusalaanuññātapaṭikkhittaanuññātapaṭikkhittathavassa bhedena aṭṭhavīsatividha”nti",
  "tika-s0501t:63_16": "evamādibahuvidhaṃ pariyattisāsanaṃ nettippakaraṇassa visesato visayaṃ. Tassa visayabhāve",
  "tika-s0501t:63_17": "sati paṭipattipaṭivedhasaṅkhātaṃ sāsanadvayampi tammūlakattā visayaṃ hoti pariyāyatoti daṭṭhabbaṃ.",
  "tika-s0501t:64_0": "“Vidūhī”ti padassa yathāvuttasāsanavarassa saparasantānapavattanapavattāpanādivasena",
  "tika-s0501t:64_1": "vijānanasamattho saṇhasukhumañāṇādiguṇasampanno kalyāṇaputhujjanasotāpannādiko puggalo",
  "tika-s0501t:64_2": "sarūpattho. “Ñeyya”nti padassa tādisehi vidūhi saṇhasukhumañāṇādinā vijānitabbaṃ",
  "tika-s0501t:64_3": "sāsanavaraṃ sarūpattho. “Naravarassā”ti padassa ekavidhādibhedassa sāsanavarassa",
  "tika-s0501t:64_4": "janako anekaguṇasampanno tilokaggo sarūpattho. Iccevaṃ nettiyā ādigāthāya sarūpattho",
  "tika-s0501t:64_5": "saṅkhepena vijānitabbo.",
  "tika-s0501t:65_0": "Evaṃ tassā anusandhyādīnaṃ jānitabbabhāve satipi ajānanto viya pucchitvā dosaṃ āropetvā",
  "tika-s0501t:65_1": "parihāravasenāpi gambhīrādhippāyassa anākulassa visesajānanaṃ bhavissati. Tasmā pucchitvā",
  "tika-s0501t:65_2": "dosaṃ ropetvā parihāravasena gambhīrādhippāyaṃ sampiṇḍetvā kathayissaṃ. Amhākācariya",
  "tika-s0501t:65_3": "kimatthaṃ “yaṃ loko”tyādimāha? Nettippakaraṇaṃ kātuṃ. Evaṃ sati nettippakaraṇabhūtaṃ",
  "tika-s0501t:65_4": "“soḷasahārā netti”tyādikaṃ eva vattabbaṃ, kasmā taṃ avatvā tato nettippakaraṇato",
  "tika-s0501t:65_5": "aññaṃ “yaṃ loko pūjayate”tyādimāha. Seyyathāpi samuddaṃ gacchanto himavantaṃ gacchati,",
  "tika-s0501t:65_6": "himavantaṃ gacchanto samuddaṃ gacchati, evameva nettippakaraṇaṃ karonto sāsanavaradassanaṃ",
  "tika-s0501t:65_7": "karotīti? Saccaṃ, tathāpi yassa saṃvaṇṇanaṃ nettippakaraṇaṃ kātukāmo taṃ sāsanavaraṃ",
  "tika-s0501t:65_8": "paṭhamaṃ dassetuṃ “yaṃ loko”tyādimāha. Evaṃ sati “etaṃ sāsanavara”nti ettakameva",
  "tika-s0501t:65_9": "vattabbaṃ, kasmā “yaṃ loko”tyādi vuttanti? Taṃ sāsanavaraṃ janakena naravarena niyametvā",
  "tika-s0501t:65_10": "thometuṃ vuttaṃ. Tathāpi “tassa naravarassā”ti ettakameva vattabbaṃ, kasmā “yaṃ loko”tyādi",
  "tika-s0501t:65_11": "vuttanti? Taṃ janakaṃ naravaraṃ lokapālena lokaseṭṭhena saddhiṃ sabbena lokena pūjanīyanamassanīyabhāvena",
  "tika-s0501t:65_12": "thometuṃ “yaṃ loko”tyādi vuttaṃ. Pūjentāpi vanditvā pūjenti, tasmā “pūjayate”ti ettakameva",
  "tika-s0501t:65_13": "vattabbanti? Tathāpi keci kesañci pūjāsakkārādīni karontāpi tesaṃ apākaṭaguṇatāya",
  "tika-s0501t:65_14": "namakkāraṃ na karonti. Evaṃ bhagavato yathābhūtaabbhuggatasaddatāya pana bhagavantaṃ",
  "tika-s0501t:65_15": "pūjetvāpi vandatiyevāti dassetuṃ “namassati cā”ti vuttaṃ. Pūjento, namassanto ca",
  "tika-s0501t:65_16": "na kadāciyeva, atha kho sabbakālanti dassetuṃ “sadā”ti vuttaṃ. Tādisassa naravarassa",
  "tika-s0501t:65_17": "tādisaṃ sāsanavaraṃ saṇhasukhumañāṇasampannehi vidūheva sukhumañāṇeneva ñeyyanti",
  "tika-s0501t:65_18": "sāsanavaraṃ thometuṃ “vidūhi ñeyya”nti vuttaṃ.",
  "tika-s0501t:66_0": "Ettha ca “pūjayate, namassatī”ti etehi pūjananamassanakiriyāya hetubhūtā sabbaññutaññāṇādayo",
  "tika-s0501t:66_1": "aneke lokiyalokuttaraguṇā pakāsitā honti te guṇe āgamma sabbalokassa pūjananamassanacetanāya",
  "tika-s0501t:66_2": "pavattanato. Tesu hi kiñci sarūpato, kiñci anumānato sāriputtattherādayo anussaranti,",
  "tika-s0501t:66_3": "pūjenti, namassanti. Tena vuttaṃ “anussaretha sambuddha”nti. Ekadesaguṇāpi pūjārahā",
  "tika-s0501t:66_4": "namassanārahā, kasmā sabbepi guṇā pakāsitāti? Sabbaguṇadassanena bodhisambhārasambharaṇamahākaruṇāyogasaṅkhātahetuñāṇapahāna-",
  "tika-s0501t:66_5": "ānubhāvarūpakāyasampattisaṅkhātaphalahitajjhāsayindriya- pākakālāgamanadesanāñāṇasaṅkhātasattu-",
  "tika-s0501t:66_6": "pakārasampadāvasena thomanā dassitā. Tena attahitapaṭipatti, parahitapaṭipatti ca",
  "tika-s0501t:66_7": "nirupakkilesūpagamanāpagamanañca lokasamaññānupapavatti, tadanatidhāvanañca caraṇasampatti,",
  "tika-s0501t:66_8": "vijjāsampatti ca attādhipatitā, dhammādhipatitā ca lokanāthaattanāthatā ca pubbakārikataññutā",
  "tika-s0501t:66_9": "ca aparantapatā, anattantapatā ca buddhakaraṇadhammabuddhabhāvasiddhi ca paratāraṇaattatāraṇañca",
  "tika-s0501t:66_10": "sattānuggahacittatā, dhammavirattacittatā ca pakāsitā bhavanti. Tena sabbappakārena",
  "tika-s0501t:66_11": "anuttaradakkhiṇeyyatāuttamapūjanīyanamassanīyabhāvapūjananamassanakiriyāya ca khettaṅgatabhāvaṃ",
  "tika-s0501t:66_12": "pakāseti. Tena pūjanakanamassanakānaṃ yathicchitabbapayojanasampatti pakāsitāti sabbaguṇā pakāsitāti.",
  "tika-s0501t:67_0": "Ādikalyāṇatādiguṇasampattiyā varaṃ aggaṃ uttamaṃ, nipuṇañāṇagocaratāya paṇḍitavedanīyañca,",
  "tika-s0501t:67_1": "tasmā “varaṃ ñeyya”nti vacanehi svākkhātatādayo sabbe dhammaguṇā pakāsitā. Ariyasaccapaṭivedhena",
  "tika-s0501t:67_2": "samugghātakilesasammohāyeva paramatthato paṇḍitā bālyādisamatikkamanato, tasmā bhāvitalokuttaramaggā,",
  "tika-s0501t:67_3": "sacchikatasāmaññaphalā ca puggalā visesato “vidū”ti vuccanti. Te hi yathāvuttasāsanavaraṃ",
  "tika-s0501t:67_4": "aviparītato ñātuṃ, netuñca saparasantāne sakkuṇanti. Tasmā ye suppaṭipannatādayo",
  "tika-s0501t:67_5": "anekehi suttapadehi saṃvaṇṇitā, te ariyasaṅghaguṇāpi niravasesato “vidūhī”ti padena",
  "tika-s0501t:67_6": "pakāsitāti. Evaṃ nettiyā paṭhamagāthāya “etaṃ sāsanavara”nti padena sāsanattayaṃ",
  "tika-s0501t:67_7": "saṅgaṇhitvā tattha itaresaṃ dvinnaṃ adhigamūpāyabhāvato sabbasāsanamūlabhūtassa,",
  "tika-s0501t:67_8": "attano nettippakaraṇassa ca visayabhūtassa pariyattisāsanavarassa dassanamukhena",
  "tika-s0501t:67_9": "sabbe ratanattayaguṇāpi thomanāvasena nayatova pakāsitā honti. Nayato hi dassitā",
  "tika-s0501t:67_10": "sabbe guṇā niravasesā gahitā bhavanti, na sarūpato. Tenāha bhagavantaṃ ṭhapetvā paññavantānaṃ",
  "tika-s0501t:67_11": "aggabhūto dhammasenāpatisāriputtattheropi buddhaguṇaparicchedanamanuyutto “apica",
  "tika-s0501t:67_12": "me dhammanvayo vidito”ti bhagavatāpi –",
  "tika-s0501t:68": "“Evaṃ acintiyā buddhā, buddhadhammā acintiyā;",
  "tika-s0501t:69": "Acintiye pasannānaṃ, vipāko hoti acintiyo”ti. –",
  "tika-s0501t:70_0": "Gāthā vuttā. Tattha buddhadhammāti buddhaguṇā. Amhākaṃ pana yāvajīvaṃ ratanattayaguṇaparidīpane",
  "tika-s0501t:70_1": "atiussāhantānampi sarūpato nīharitvā dassetuṃ asamatthabhāvo pageva paṇḍitehi veditabboti.",
  "tika-s0501t:71": "Iccevaṃ –",
  "tika-s0501t:72": "“Yaṃ loko pūjayate, salokapālo sadā namassati ca;",
  "tika-s0501t:73": "Tasseta sāsanavaraṃ, vidūhi ñeyyaṃ naravarassā”ti. –",
  "tika-s0501t:74": "Niggahitalopavasena vuttāya gāthāya saṅkhepena kathito anusandhyādiko samattoti.",
  "tika-s0501t:75": "“Yaṃ loko pūjayate, sa lokapālo sadā namassati ca;",
  "tika-s0501t:76": "Taṃ tassa sāsanavaraṃ, vidūhi ñeyyaṃ naravarassā”ti. –",
  "tika-s0501t:77_0": "Gāthaṃ apare paṭhanti. Tassāpi anusandhyattho vuttanayova. Yojanattho pana viseso.",
  "tika-s0501t:77_1": "Tattha hi salokapālo loko yassa satthuno naravarassa yaṃ sāsanavaraṃ saṃvaṇṇetabbasahitaṃ,",
  "tika-s0501t:77_2": "saṃvaṇṇetabbaṃ eva vā pūjayate ceva namassati ca, tassa lokapālassa satthuno taṃ",
  "tika-s0501t:77_3": "pūjetabbaṃ, namassitabbañca vidūheva viññātabbaṃ, etaṃ sāsanavaraṃ nettippakaraṇassa",
  "tika-s0501t:77_4": "visayanti gahetabbanti yojanā. Yojanākāropi heṭṭhā vuttanayova.",
  "tika-s0501t:78_0": "Viggahatthopi viseso. Imasmiñhi naye lokaṃ pālentīti lokapālā, yathāvuttacatumahārājādayo.",
  "tika-s0501t:78_1": "Tehi lokapālehi sahitaṃ sabbalokaṃ pāleti lokagganāyakattāti lokapāloti bhagavāpi",
  "tika-s0501t:78_2": "lokapālasaddena vutto. So hi “tassā”ti ettha taṃ-saddena parāmasīyati, tasmā tassa",
  "tika-s0501t:78_3": "lokapālassa satthuno naravarassāti attho gahito. Yadi evaṃ lokapālo guṇībhūto apadhāno",
  "tika-s0501t:78_4": "padhānabhūtaṃ lokaṃ visesetvā vinivatto, kathaṃ taṃ-saddena parāmasīyatīti? Lokavisesako",
  "tika-s0501t:78_5": "samānopi sāsanavarāpekkhatāya janakasāmibhāvena sambandhivisesabhūtattā padhānabhūto",
  "tika-s0501t:78_6": "viya parāmasīyatīti. Bhagavā sāsanavarassa sāmibhāvena gahito. Kathaṃ sāsanavarassa",
  "tika-s0501t:78_7": "sāmī bhagavā sāsanavaraṃ pūjayatīti? Na cāyaṃ virodho. Buddhā hi bhagavanto dhammagaruno,",
  "tika-s0501t:78_8": "te sabbakālaṃ dhammamapacayamānāva viharantīti. Buddhānañhi dhammagarudhammāpacayamānabhāvo",
  "tika-s0501t:78_9": "“yaṃnūnāhaṃ…pe… tameva dhammaṃ sakkatvā garuṃ katvā mānetvā pūjetvā upanissāya vihareyya”nti",
  "tika-s0501t:78_10": "vutto, tasmā lokapālo bhagavā sāsanavaraṃ pūjayatīti daṭṭhabbo. Evaṃ sati lokapālo",
  "tika-s0501t:78_11": "bhagavā sāsanavaraṃ pūjayatīti attho yutto hotu, kathaṃ lokapālo bhagavā sāsanavaraṃ",
  "tika-s0501t:78_12": "namassatīti yuttoti? Yuttova “namassatī”ti padassa garukaraṇena tanninnapoṇapabbhāroti",
  "tika-s0501t:78_13": "atthassāpi labbhanato. Bhagavā hi dhammagarutāya sabbakālaṃ dhammaninnapoṇapabbhārabhāvena",
  "tika-s0501t:78_14": "viharatīti. Vuttañhetaṃ “yena sudaṃ niccakappaṃ viharāmī”tiādi. Sesamettha heṭṭhā",
  "tika-s0501t:78_15": "vuttanayena vā saṃvaṇṇanāsu vuttanayena vā ñātabbanti amhehi na vitthārīyati.",
  "tika-s0501t:79_0": "Evaṃ paṭhamagāthāya “sāsanavara”nti padena tividhampi sāsanaṃ saṅgaṇhitvā tattha",
  "tika-s0501t:79_1": "pariyattisāsanameva attano nettippakaraṇassa visayaṃ niyametvā dassento “dvādasa",
  "tika-s0501t:79_2": "padāni”tyādimāha. Atha vā paṭhamagāthāya ratanattayathomanena saha nettippakaraṇatāvisayaṃ",
  "tika-s0501t:79_3": "sāsanavaraṃ ācariyena dassitaṃ, “tassa sāsanavaraṃ kiṃ sabbaṃyeva nettippakaraṇassa",
  "tika-s0501t:79_4": "visayaṃ, udāhu pariyattisāsanamevā”ti pucchitabbattā pariyattisāsanabhūtaṃ suttamevāti",
  "tika-s0501t:79_5": "dassento “dvādasa padāni sutta”ntiādimāha. Tattha “sāsanavara”nti sāmaññena vuttampi",
  "tika-s0501t:79_6": "pariyattisuttameva sāsanavaranti gahetabbanti attho. “Taṃ pana katividha”nti vattabbattā",
  "tika-s0501t:79_7": "“dvādasa padānī”ti vuttaṃ, saṅkhepato pabhedena dvādasavidhanti attho. Pabhedato",
  "tika-s0501t:79_8": "dvādasavidhampi byañjanapadaatthapadato pana duvidhamevāti dassetuṃ “taṃ sabbaṃ byañjanañca",
  "tika-s0501t:79_9": "attho cā”ti vuttaṃ. “Tasmiṃ dvaye ekameva sarūpato nettippakaraṇassa visayanti viññeyyaṃ,",
  "tika-s0501t:79_10": "udāhu ubhaya”nti pucchitabbattā ubhayanti dassetuṃ “taṃ viññeyyaṃ ubhaya”nti vuttaṃ.",
  "tika-s0501t:79_11": "Vacanavacanīyabhāvena sambandhe yasmiṃ byañjane, atthe ca “sutta”nti vohāro pavatto,",
  "tika-s0501t:79_12": "taṃ ubhayaṃ sarūpato nettippakaraṇassa visayanti viññeyyanti attho. “Kinti viññeyya”nti",
  "tika-s0501t:79_13": "vattabbattā “ko attho, byañjanaṃ katama”nti vuttaṃ. Idaṃ vuttaṃ hoti – chabyañjanapadachaatthapadabhedena",
  "tika-s0501t:79_14": "dvādasavidhaṃ byañjanapadaatthapadavasena duvidhaṃ sabbapariyattisaṅkhātaṃ suttaṃ",
  "tika-s0501t:79_15": "mama nettippakaraṇassa visayaṃ sāsanavaranti ñātabbaṃ. Sarūpato pucchitvā atthapadaṃ,",
  "tika-s0501t:79_16": "byañjanapadañca sarūpato ñātabbanti.",
  "tika-s0501t:80_0": "Evaṃ paṭhamagāthāya “sāsanavara”nti vuttassa suttassa pariyattibhāvañceva atthapadabyañjanapadabhāvena",
  "tika-s0501t:80_1": "veditabbattañca dassetvā idāni tassa suttassa pavicayūpāyaṃ nettippakaraṇaṃ padatthavibhāgena",
  "tika-s0501t:80_2": "dassetuṃ “soḷasahārā”tyādimāha. Atha vā dutiyagāthāya nettippakaraṇassa visayaṃ sāsanavaraṃ",
  "tika-s0501t:80_3": "niyametvā dassitaṃ, “netti nāma katamā, katividhā”ti pucchitabbattā nettināma ettikāti",
  "tika-s0501t:80_4": "saṅkhepato dassetuṃ “soḷasahārā”tyādimāha. Tattha tassa sāsanassa suttassa atthapariyeṭṭhi",
  "tika-s0501t:80_5": "nettisaṃvaṇṇanā mayā mahākaccāyanena niddiṭṭhā netti nāma soḷasahārasamudāyā pañcanayasamudāyā",
  "tika-s0501t:80_6": "aṭṭhārasamūlapadasamudāyāti vijānitabbāti.",
  "tika-s0501t:81_0": "Te hārādayo kenaṭṭhena netti nāma? Veneyyasatte ariyadhammaṃ netīti nettīti evamādi",
  "tika-s0501t:81_1": "attho saṃvaṇṇanāsu vuttova. Imāya tatiyagāthāyapi “mahākaccānena niddiṭṭhā”ti pāṭho",
  "tika-s0501t:81_2": "sundaro. “Mahākaccāyanena niddiṭṭhā”ti vā pāṭho, na sundaro. Lakkhaṇañhi mayā heṭṭhā",
  "tika-s0501t:81_3": "vuttanti. “Soḷasahārādisamudāyā nettī”ti vuttā, te hārā suttassa byañjanavicayo vā",
  "tika-s0501t:81_4": "honti, atthavicayo vā, nayā ca byañjanavicayo vā honti, atthavicayo vāti vicāraṇāyaṃ",
  "tika-s0501t:81_5": "sati “ime imassa vicayo”ti niyametvā dassetuṃ “hārā byañjanavicayo”tiādimāha. Tattha",
  "tika-s0501t:81_6": "hārā suttassa byañjanavicayo honti, na atthavicayo soḷasahārānaṃ mūlapadaniddhāraṇaṃ",
  "tika-s0501t:81_7": "vajjetvā byañjanamukheneva saṃvaṇṇanābhāvato. Tayo pana nayā suttassa atthavicayo",
  "tika-s0501t:81_8": "honti, tiṇṇaṃ nayānaṃ mūlapadasaṅkhātaavijjādisabhāvadhammaniddhāraṇamukheneva suttassa",
  "tika-s0501t:81_9": "atthasaṃvaṇṇanābhāvatoti.",
  "tika-s0501t:82_0": "“Taṃ ubhayaṃ sutte saṃvaṇṇanābhāvena kenaci katthaciyeva yojetabbaṃ, udāhu sabbathā",
  "tika-s0501t:82_1": "sabbattha yojita”nti pucchitabbabhāvato taṃ ubhayaṃ sabbattha suttesu sabbathā yojitanti",
  "tika-s0501t:82_2": "dassetuṃ “ubhayaṃ pariggahīta”nti vuttaṃ. Hārā ceva nayā ca ubhayaṃ suttassa atthaniddhāraṇavasena",
  "tika-s0501t:82_3": "parito samantato gahitaṃ sabbathā suttesu yojitanti.",
  "tika-s0501t:83_0": "“Hārādisamudāyabhūtaṃ nettisaṅkhātaṃ suttaṃ kathaṃ saṃvaṇṇetabbaṃ suttaṃ saṃvaṇṇetī”ti",
  "tika-s0501t:83_1": "vattabbabhāvato vuttaṃ “vuccati suttaṃ yathāsutta”nti. Nettisaṅkhātaṃ saṃvaṇṇanāsuttaṃ",
  "tika-s0501t:83_2": "saṃvaṇṇetabbasuttānurūpaṃ yathā yena yena desanāhārena vā aññena vā saṃvaṇṇetabbaṃ,",
  "tika-s0501t:83_3": "tena tena vuccati saṃvaṇṇetīti attho. Atha vā “nettisaṅkhātaṃ suttaṃ kittakaṃ saṃvaṇṇetabbaṃ",
  "tika-s0501t:83_4": "suttaṃ saṃvaṇṇetī”ti vattabbabhāvato vuttaṃ “vuccati suttaṃ yathāsutta”nti. Tattha",
  "tika-s0501t:83_5": "yathāsuttaṃ yaṃ yaṃ suttaṃ bhagavatā vuttaṃ, taṃ taṃ sabbaṃ suttaṃ nettisaṅkhātaṃ",
  "tika-s0501t:83_6": "suttaṃ vuccati vadati assādādīnavadassanavasena saṃvaṇṇetīti. Tena vuttaṃ “nettinayena",
  "tika-s0501t:83_7": "hi saṃvaṇṇetuṃ asakkuṇeyyaṃ nāma suttaṃ natthī”ti.",
  "tika-s0501t:84_0": "“Yaṃ yaṃ bhagavatā desitaṃ suttaṃ nettisaṃvaṇṇanāya saṃvaṇṇitaṃ, sā saṃvaṇṇetabbā",
  "tika-s0501t:84_1": "desanā ca viññeyyā, udāhu desitabbañcā”ti vattabbabhāvato “yā ceva desanā”tyādimāha.",
  "tika-s0501t:84_2": "Yā ceva desanā pāḷi saṃvaṇṇitā, sā ca, tāya desanāya desitaṃ yaṃ dhammajātaṃ, tañca",
  "tika-s0501t:84_3": "ubhayaṃ vimuttāyatanadesanāsīsena paricayaṃ karontehi ekantena viññeyyaṃ ubhayasseva",
  "tika-s0501t:84_4": "anupādisesaparinibbānapariyosānānaṃ sampattīnaṃ hetubhāvato. “Tassa ubhayassa vijānane",
  "tika-s0501t:84_5": "sādhetabbe sādhetabbassa vijānanassa hetubhūtā katamā anupubbī”ti pucchitabbabhāvato",
  "tika-s0501t:84_6": "vuttaṃ “tatrā”tyādi. Tattha tatra vijānane sādhetabbe suttādinavaṅgassa sāsanassa",
  "tika-s0501t:84_7": "atthapariyesanā atthavicāraṇā hāranayānaṃ ayaṃ anupubbī vijānanassa sādhetabbassa",
  "tika-s0501t:84_8": "hetubhūtā anupubbī nāmāti attho. Atha vā tassa ubhayassa vijānane sādhetabbe suttādinavaṅgassa",
  "tika-s0501t:84_9": "sāsanassa atthapariyesanāya atthavicāraṇāya ayaṃ anupubbī vijānanassa sādhetabbassa",
  "tika-s0501t:84_10": "hetubhūtā anupubbī nāmāti. Atha vā vakkhamānāya hāranayānupubbiyā navavidhasuttantapariyesanā",
  "tika-s0501t:84_11": "vijānanassa hetubhūtāti veditabbā. Tenākāreneva aṭṭhakathāyaṃ tidhā vuttāti.",
  "tika-s0501t:85": "Saṅgahavārassa atthavibhāvanā niṭṭhitā.",
  "tika-s0501t:86": "2. Uddesavāraatthavibhāvanā",
  "tika-s0501t:87_0": "1. Evaṃ saṅgahavārena saṅkhepato dassite hārādayo idāni vibhāgena dassetuṃ “tattha",
  "tika-s0501t:87_1": "katame soḷasa hārā”tiādidesanā āraddhā. Atha vā soḷasahārādisamudāyā netti nāma mayā",
  "tika-s0501t:87_2": "mahākaccānena niddiṭṭhāti vuttā, “katame te soḷasa hārā”ti pucchitabbattā vuttaṃ",
  "tika-s0501t:87_3": "“tattha soḷasa hārā”tyādi. Tattha tatthāti tesu soḷasahārādīsu. Desanā hāro, vicayo",
  "tika-s0501t:87_4": "hāro…pe… sāmāropano hāroti ime soḷasa hārāti daṭṭhabbā.",
  "tika-s0501t:88_0": "Tattha sabbasādhāraṇattā hārapadassa vacanattho paṭhamaṃ vattabbo. Kenaṭṭhena hārāti?",
  "tika-s0501t:88_1": "Harīyanti etehīti hārā. Etehi saṃvaṇṇanāvisesehi saṃvaṇṇiyesu suttageyyādīsu aññāṇasaṃsayavipallāsā",
  "tika-s0501t:88_2": "harīyanti, iti aññāṇādiharaṇakāraṇattā “etehī”ti padena niddiṭṭhā saṃvaṇṇanāvisesā",
  "tika-s0501t:88_3": "hārā nāma, hara-dhātuyā ācariyassa vacībhedasaddo, taṃsamuṭṭhāpako cittuppādo ca",
  "tika-s0501t:88_4": "mukhyattho, veneyyānaṃ saṃvaṇṇetabbasuttassa atthajānanādiñāṇasampayuttacittuppādo",
  "tika-s0501t:88_5": "kāraṇūpacārattho, tassa upanissayapaccayabhūtānaṃ saṃvaṇṇanāvisesānaṃ upanissayapaccayasatti",
  "tika-s0501t:88_6": "phalūpacārattho, iti-saddena sā upanissayapaccayasattiyeva parāmasīyati. Taṃsattisampannā",
  "tika-s0501t:88_7": "saṃvaṇṇanāvisesā ṇa-paccayatthā honti. Esa nayo evarūpesu ṭhānesupi. Vitthāro aṭṭhakathāyaṃ vutto eva.",
  "tika-s0501t:89_0": "Asādhāraṇato pana desīyati etāyāti desanā. Etāya saṃvaṇṇanāya saṃvaṇṇetabbasuttattho",
  "tika-s0501t:89_1": "desīyati saṃvaṇṇīyati saṃvaṇṇanānusārena ñāpīyati, iti ñāpanakāraṇattā “etāyā”ti",
  "tika-s0501t:89_2": "padena niddiṭṭhā visesasaṃvaṇṇanā desanā nāma, na pāḷidesanā, pāḷidesanāya saṃvaṇṇetabbasaṃvaṇṇanābhāvena",
  "tika-s0501t:89_3": "sahacaraṇato vā desanā. Kiñcāpi aññe hārā desanāpāḷisaṅkhātassa suttassa atthasaṃvaṇṇanābhāvato",
  "tika-s0501t:89_4": "desanāya sahacārino honti, ayaṃ pana hāro yebhuyyena yathārutavaseneva viññāyamānattā",
  "tika-s0501t:89_5": "pāḷidesanāya saha caratīti vattabbataṃ arahati, na tathā pare. Na hi assādādīnavanissaraṇādisandassanalakkhaṇarahitā",
  "tika-s0501t:89_6": "pāḷidesanā atthi, ayañca hāro assādādisandassanalakkhaṇoti.",
  "tika-s0501t:90_0": "Viciyanti etenāti vicayo. Etena saṃvaṇṇanāvisesena sutte padapañhādayo viciyanti,",
  "tika-s0501t:90_1": "iti vicāraṇakāraṇattā so saṃvaṇṇanāviseso vicayo nāma. Katvatthādhikaraṇatthāpi labbhanti.",
  "tika-s0501t:90_2": "Saṃvaṇṇetabbasuttena padapañhādivicayanalakkhaṇo saṃvaṇṇanāviseso vicayo hāro.",
  "tika-s0501t:91_0": "Yuttāyutti vicārīyati etāyāti yutti. Etāya visesasaṃvaṇṇanāya sabbesaṃ hārānaṃ bhūmigocarānaṃ",
  "tika-s0501t:91_1": "yuttāyutti vicārīyati, iti vicāraṇakāraṇattā “etāyā”ti padena niddiṭṭhā visesasaṃvaṇṇanā",
  "tika-s0501t:91_2": "yutti nāma. Idha uttarapadalopo daṭṭhabbo, yuttiyā vicāraṇā, vicāraṇīyabhāvena sahacaraṇato",
  "tika-s0501t:91_3": "vā yutti. Sabbahārānaṃ bhūmigocarānaṃ yuttāyuttivicāraṇalakkhaṇo saṃvaṇṇanāviseso yutti hāro.",
  "tika-s0501t:92_0": "Padati pavatteti phalaṃ etenāti padaṃ, kāraṇaṃ. Ṭhanti tiṭṭhanti ettha phalāni tadāyattavuttitāyāti",
  "tika-s0501t:92_1": "ṭhānaṃ, kāraṇaṃ. Padañca taṃ ṭhānañcāti padaṭṭhānaṃ, āsannakāraṇaṃ. Sutte āgatadhammānaṃ",
  "tika-s0501t:92_2": "padaṭṭhānaṃ vicārīyati etāyāti padaṭṭhānā, visesasaṃvaṇṇanā, vicāraṇalopova, sutte",
  "tika-s0501t:92_3": "āgatadhammānaṃ padaṭṭhānānaṃ, tesañca padaṭṭhānānaṃ vicāraṇalakkhaṇo saṃvaṇṇanāviseso padaṭṭhāno hāro.",
  "tika-s0501t:93_0": "Sutte avuttāpi samānalakkhaṇā dhammā lakkhīyanti etena saṃvaṇṇanāvisesenāti lakkhaṇo,",
  "tika-s0501t:93_1": "sutte vuttena dhammena samānalakkhaṇānaṃ dhammānaṃ avuttānampi niddhāraṇalakkhaṇo",
  "tika-s0501t:93_2": "saṃvaṇṇanāviseso lakkhaṇo hāro.",
  "tika-s0501t:94_0": "Sutte dassiyamānā nibbacanādayo cattāropi viyūhīyanti vibhāgena sampiṇḍīyanti ettha,",
  "tika-s0501t:94_1": "etena vāti byūho, catunnaṃ nibbacanādīnaṃ byūho catubyūho. Nibbacanādhippāyabyañjanānañceva",
  "tika-s0501t:94_2": "desanānidānassa ca pubbāparena saddhiṃ sandassanalakkhaṇo saṃvaṇṇanāviseso catubyūho hāro.",
  "tika-s0501t:95_0": "Desanāya gahitadhammena sabhāgā, visabhāgā ca dhammā āvaṭṭīyanti ettha, etena vāti",
  "tika-s0501t:95_1": "āvaṭṭo, desanāya gahitadhammānaṃ sabhāgavisabhāgadhammavasena āvaṭṭanalakkhaṇo saṃvaṇṇanāviseso āvaṭṭo hāro.",
  "tika-s0501t:96": "Asādhāraṇāsādhāraṇānaṃ saṃkilesadhamme, vodānadhamme ca sādhāraṇāsādhāraṇato, padaṭṭhānato, bhūmito ca vibhajanalakkhaṇo saṃvaṇṇanāviseso vibhatti hāro.",
  "tika-s0501t:97": "Sutte niddiṭṭhā dhammā paṭipakkhavasena parivattīyanti iminā, ettha vāti parivatto, sutte niddiṭṭhānaṃ dhammānaṃ paṭipakkhato parivattanalakkhaṇo saṃvaṇṇanāviseso parivattano hāro.",
  "tika-s0501t:98_0": "Sutte vuttassa ekasseva atthassa vācakaṃ vividhaṃ vacanaṃ ettha saṃvaṇṇanāviseseti",
  "tika-s0501t:98_1": "vivacanaṃ, vivacanameva vevacanaṃ, sutte vutte ekasmiṃ atthe anekapariyāyasaddayojanālakkhaṇo",
  "tika-s0501t:98_2": "saṃvaṇṇanāviseso vevacano hāro.",
  "tika-s0501t:99": "Sutte vuttā atthā pakārehi ñāpīyanti iminā, ettha vāti paññatti, ekekassa dhammassa anekāhi paññattīhi paññāpetabbākāralakkhaṇo saṃvaṇṇanāviseso paññatti hāro.",
  "tika-s0501t:100": "Suttāgatā dhammā paṭiccasamuppādādīsu otarīyanti anuppavesīyanti ettha, etena vāti otaraṇo, paṭiccasamuppādādimukhehi suttatthassa otaraṇalakkhaṇo saṃvaṇṇanāviseso otaraṇo hāro.",
  "tika-s0501t:101": "Sutte padapadatthapañhārambhā sodhīyanti samādhīyanti ettha, etena vāti sodhano, sutte padapadatthapañhārambhānaṃ sodhanalakkhaṇo saṃvaṇṇanāviseso sodhano hāro.",
  "tika-s0501t:102_0": "Sāmaññavisesabhūtā dhammā vinā vikappena adhiṭṭhīyanti anuppavattīyanti ettha, etena",
  "tika-s0501t:102_1": "vāti adhiṭṭhāno, suttāgatānaṃ dhammānaṃ avikappanavasena sāmaññavisesaniddhāraṇalakkhaṇo",
  "tika-s0501t:102_2": "saṃvaṇṇanāviseso adhiṭṭhāno hāro.",
  "tika-s0501t:103_0": "Yo hetu ceva paccayo ca phalaṃ parikaroti abhisaṅkharoti, iti so hetu ceva paccayo",
  "tika-s0501t:103_1": "ca parikkhāro, yo saṃvaṇṇanāviseso taṃ parikkhāraṃ hetuñceva paccayañca ācikkhati,",
  "tika-s0501t:103_2": "iti so saṃvaṇṇanāviseso parikkhāro nāma. Sutte āgatadhammānaṃ parikkhārasaṅkhāte",
  "tika-s0501t:103_3": "hetupaccaye niddhāretvā saṃvaṇṇanālakkhaṇo saṃvaṇṇanāviseso parikkhāro hāro.",
  "tika-s0501t:104_0": "Sutte āgatadhammā padaṭṭhānādimukhena samāropīyanti ettha, etena vāti samāropano,",
  "tika-s0501t:104_1": "sutte āgatadhammānaṃ padaṭṭhānavevacanabhāvapahānasamāropanavicāraṇalakkhaṇo saṃvaṇṇanāviseso",
  "tika-s0501t:104_2": "samāropano hāro. Bhāvasādhanavasenāpi sabbattha vacanattho vattabboti tassāpi vasena",
  "tika-s0501t:104_3": "yojetabbanti. Sesaṃ saṃvaṇṇanānusārena ñātabbanti.",
  "tika-s0501t:105_0": "“Tattha katame soḷasa hārā desanā”tyādinā hārasarūpaṃ vuttaṃ, kimatthaṃ “tassānugīti”tyādi",
  "tika-s0501t:105_1": "vuttanti? Anugītigāthāya sukhaggahaṇatthaṃ puna “tassānugīti desanā vicayo yutti”tyādi",
  "tika-s0501t:105_2": "vuttaṃ. Tattha tassāti hāruddesassa. Anugītīti anu pacchā gāyanagāthā. Pañcadasoti",
  "tika-s0501t:105_3": "pañcadasamo. Soḷasoti soḷasamo. Atthato asaṃkiṇṇāti desanādipadatthato lakkhaṇatthato",
  "tika-s0501t:105_4": "saṅkarato rahitā. Tena vuttaṃ aṭṭhakathāyaṃ “so ca nesaṃ asaṅkaro lakkhaṇaniddese",
  "tika-s0501t:105_5": "supākaṭo hotī”ti. Sesaṃ saṃvaṇṇanānusārena ñātabbanti. “Keci hārā kehici hārehi saṃkiṇṇā",
  "tika-s0501t:105_6": "viya dissanti, kasmā asaṃkiṇṇāti ñātabba”nti vattabbattā vuttaṃ “etesañcevā”tiādi.",
  "tika-s0501t:105_7": "Tattha etesañceva bhavatīti etesaṃ soḷasannaṃ hārānaṃ yathā yenākārena asaṅkaro hoti,",
  "tika-s0501t:105_8": "tathā asaṅkarākārena bhavati. Ayati pavattati nayavibhattīti ayā, vitthārena ayāti",
  "tika-s0501t:105_9": "vitthāratayā, ta-kāro missakadosāpagamatthāya āgato, nayavibhattivisesavacanaṃ. Nayena",
  "tika-s0501t:105_10": "ñāyena vibhatti nayavibhatti, na pañcanayavibhattāhārānaṃ vitthārena pavattā ñāyavibhatti",
  "tika-s0501t:105_11": "tathā asaṅkarākārena bhavati tasmiṃ asaṃkiṇṇāti ñātabbāti adhippāyo.",
  "tika-s0501t:106_0": "2. Soḷasa hārā sarūpato vuttā, amhehi ca viññātā, “katame pañca nayā”ti vattabbabhāvato",
  "tika-s0501t:106_1": "tathā pucchitvā sarūpato uddisituṃ “tattha katame pañca nayā”tyādi vuttaṃ. Aṭṭhakathāyaṃ",
  "tika-s0501t:106_2": "pana “evaṃ hāre uddisitvā idāni naye uddisituṃ ‘tattha katame’tiādi vutta”nti vuttaṃ.",
  "tika-s0501t:106_3": "“Tattha nayanti saṃkilese, vodāne ca vibhāgato ñāpentīti nayā, nīyanti vā tāni ettha,",
  "tika-s0501t:106_4": "etehi vāti nayā”tiādinā aṭṭhakathāyaṃ vitthārena vacanattho vutto. Nī-dhātuyā nandiyāvaṭṭādinayānusārena",
  "tika-s0501t:106_5": "saṃkilese, vodāne ca ālambitvā pavatto ñāṇasampayuttacittuppādo mukhyattho, nandiyāvaṭṭādinayānaṃ",
  "tika-s0501t:106_6": "upanissayapaccayasatti phalūpacārato gahitā, iti-saddo taṃ phalūpacārato gahitasattiṃ",
  "tika-s0501t:106_7": "parāmasi, taṃsattisahitā nandiyāvaṭṭādinayā a-paccayatthā.",
  "tika-s0501t:107_0": "Taṇhāavijjāhi saṃkilesapakkhassa suttassa, samathavipassanāhi vodānapakkhassa suttassa",
  "tika-s0501t:107_1": "catusaccayojanamukhena nayanalakkhaṇo saṃvaṇṇanāviseso nandiyāvaṭṭo nayo. Tattha",
  "tika-s0501t:107_2": "catusaccanti taṇhā ca avijjā ca bhavamūlattā samudayasaccaṃ, avasesā tebhūmakā dhammā",
  "tika-s0501t:107_3": "dukkhasaccaṃ, samathavipassanā maggasaccaṃ, tena pattabbā asaṅkhatadhātu nirodhasaccanti.",
  "tika-s0501t:108_0": "Tīhi avayavehi lobhādīhi saṃkilesapakkhe, tīhi avayavehi alobhādīhi ca vodānapakkhe",
  "tika-s0501t:108_1": "pukkhalo sobhanoti tipukkhalo, akusalamūlehi saṃkilesapakkhassa, kusalamūlehi vodānapakkhassa",
  "tika-s0501t:108_2": "suttatthassa catusaccayojanamukhena nayanalakkhaṇo saṃvaṇṇanāviseso tipukkhalo.",
  "tika-s0501t:109_0": "Sīhassa bhagavato vikkīḷitaṃ ettha nayeti sīhavikkīḷito, subhasaññādīhi vipallāsehi",
  "tika-s0501t:109_1": "sakalasaṃkilesapakkhassa, saddhindriyādīhi vodānapakkhassa suttatthassa catusaccayojanamukhena",
  "tika-s0501t:109_2": "nayanalakkhaṇo saṃvaṇṇanāviseso sīhavikkīḷitanayo.",
  "tika-s0501t:110_0": "Atthanayattayadisābhāvena kusalādidhammānaṃ ālocanaṃ disālocanaṃ. Tassa tassa atthanayassa",
  "tika-s0501t:110_1": "yojanatthaṃ katesu suttassa atthavissajjanesu ye vodānādayo, saṃkilesikā ca tassa",
  "tika-s0501t:110_2": "tassa nayassa disābhūtā dhammā suttato niddhāretvā kathitā, tesaṃ yathāvuttadhammānaṃ",
  "tika-s0501t:110_3": "citteneva “ayaṃ paṭhamā disā, ayaṃ dutiyā disā”tiādinā ālocanaṃ disālocanaṃ.",
  "tika-s0501t:111": "Tathā ālocitānaṃ dhammānaṃ atthanayattayayojane samānayanato aṅkuso viyāti aṅkuso, tassa tassa nayassa disābhūtānaṃ kusalādidhammānaṃ samānayanaṃ aṅkuso nayo.",
  "tika-s0501t:112_0": "Lañjetīti lañjako. Yo nayo suttatthaṃ lañjeti pakāseti, iti lañjanato pakāsanato",
  "tika-s0501t:112_1": "so nayo lañjako nāma, nayo ca so lañjako cāti nayalañjako. Nayalañjako paṭhamo nandiyāvaṭṭo",
  "tika-s0501t:112_2": "nāma, nayalañjako dutiyo tipukkhalo nāma, nayalañjako tatiyo sīhavikkīḷito nāmāti yojetabbo.",
  "tika-s0501t:113": "Uggatānaṃ visesena uggatoti uttamo, taṃ uttamaṃ. Gatāti ñātā, matāti attho. “Matā”ti vā pāṭho. Sesamettha vuttanayānusārenapi saṃvaṇṇanānusārenapi jānitabbanti.",
  "tika-s0501t:114": "Yathāvuttanayavisesasaṃvaṇṇanāya ṭīkāyaṃ –",
  "tika-s0501t:115_0": "“Samūhādiṃ upādāya lokasaṅketasiddhā vohāramattatā sammutisabhāvo, pathavīphassādīnaṃ",
  "tika-s0501t:115_1": "kakkhaḷaphusanādilakkhaṇaṃ paramatthasabhāvo. Ayañhettha saṅkhepo – yasmiṃ bhinne,",
  "tika-s0501t:115_2": "itarāpohe vā cittena kate na tathā buddhi, idaṃ sammutisaccaṃ yathā ghaṭe, sasambhārajale",
  "tika-s0501t:115_3": "ca, tabbipariyāyena paramatthasacca”nti –",
  "tika-s0501t:116_0": "Vacane ghaṭakathalaāpajalakaddamādisaṅkhātaṃ samūhādiṃ upādāya lokassa pubbe ghaṭakathalaāpajalakaddamādisaṅketasiddhā",
  "tika-s0501t:116_1": "ghaṭakathalaāpajalakaddamādivohāramattatā sammutisabhāvo saṅketavasena avitathattā.",
  "tika-s0501t:116_2": "Pathavīādīnaṃ kakkhaḷādilakkhaṇaṃ, phassādīnaṃ phusanādilakkhaṇaṃ paramatthasabhāvo.",
  "tika-s0501t:116_3": "“Yadi evaṃ ghaṭādike abhinne vā āpādike vā anurūpena ūnabhāvena appavattamāne vā",
  "tika-s0501t:116_4": "sati sammutibhāvo hotu, bhinne vā ūne vā kathaṃ sammutibhāvo bhaveyya, pathavīphassādīnampi",
  "tika-s0501t:116_5": "bhijjamānattā, kakkhaḷaphusanādīnañca pathavīphassādīhi anaññattā kathaṃ paramatthasabhāvo",
  "tika-s0501t:116_6": "bhaveyya, katamena saṅkhepena atthena sammutisabhāvo, paramatthasabhāvo ca amhehi",
  "tika-s0501t:116_7": "jānitabbo”ti vattabbabhāvato “ayañhettha saṅkhepo”tiādimāha. Tattha etthāti etesu",
  "tika-s0501t:116_8": "sammutisabhāvaparamatthasabhāvesu ayaṃ nayo vuccamāno saṅkhepo attho daṭṭhabbo.",
  "tika-s0501t:117_0": "Yasmiṃ ghaṭādike bhinne sati tato ghaṭādito itaro kathalādibhāvo cittena pubbe katena",
  "tika-s0501t:117_1": "yathā yena kathalādivohārena bhavati, yasmiṃ āpādike sambhārajalādike ūnabhāvena",
  "tika-s0501t:117_2": "pavattamāne sati vā tato āpādito itaro kaddamādibhāvo cittena pubbe katena yathā",
  "tika-s0501t:117_3": "yena kaddamādivohārena bhavati, tathā tena vohārena buddhi kathalādisabhāvajānanaṃ",
  "tika-s0501t:117_4": "kaddamādisabhāvajānanaṃ bhavati, idaṃ abhinne ghaṭādikaṃ vā bhinne kathalādikaṃ vā",
  "tika-s0501t:117_5": "anūne āpādikaṃ vā ūne kaddamādikaṃ vā sabbaṃ sammutisaccaṃ hotveva. “Kaddamasmiṃ",
  "tika-s0501t:117_6": "bhinne, kaddamasmiṃ ūne vā sati itaro sammutisabhāvo”ti pucchitabbabhāvato “ghaṭe,",
  "tika-s0501t:117_7": "sambhārajale cā”ti vuttaṃ.",
  "tika-s0501t:118_0": "Sammutisaccasabhāvo tumhehi vutto, amhehi ca ñāto, “katamo paramatthasaccasabhāvo”ti",
  "tika-s0501t:118_1": "vattabbabhāvato “tabbipariyāyena paramatthasacca”nti vuttaṃ. Pathavīādīnaṃ kakkhaḷādilakkhaṇato",
  "tika-s0501t:118_2": "itarassa phusanādilakkhaṇassa asambhavato, phassādīnañca phusanādilakkhaṇato itarassa",
  "tika-s0501t:118_3": "kakkhaḷādilakkhaṇassa asambhavato pathavīphassādīnaṃ lakkhaḷaphusanādilakkhaṇaṃ paramatthasaccaṃ",
  "tika-s0501t:118_4": "hotvevāti imasmiṃ saṅkhepatthe gahite koci virodho natthīti adhippāyoti.",
  "tika-s0501t:119_0": "3. Pañca nayā sarūpato ācariyena uddiṭṭhā, amhehi ca viññātā, “yāni padāni aṭṭhārasa",
  "tika-s0501t:119_1": "mūlapadāni uddiṭṭhāni, katamāni tānī”ti pucchitabbattā tāni sarūpato dassetuṃ “tattha",
  "tika-s0501t:119_2": "katamāni aṭṭhārasa mūlapadāni”tyādimāha. Aṭṭhakathāyaṃ pana “evaṃ nayepi uddisitvā",
  "tika-s0501t:119_3": "idāni mūlapadāni uddisituṃ ‘tattha katamānī’tiādi āraddha”nti vuttaṃ. Tattha kusalāni",
  "tika-s0501t:119_4": "nava padāni, akusalāni nava padāni aṭṭhārasa mūlapadānīti daṭṭhabbānīti yojanā. Mūlanti",
  "tika-s0501t:119_5": "patiṭṭhahanti etehi nayā, patiṭṭhānavibhāgā cāti mūlāni, padanti patiṭṭhahanti ettha",
  "tika-s0501t:119_6": "nayā, paṭṭhānavibhāgā, adhigamā cāti padāni, vuttappakāraṭṭhena mūlāni ca tāni padāni",
  "tika-s0501t:119_7": "cāti mūlapadāni. Kucchite pāpadhamme salayantīti kusalāni, kuse rāgādayo lunantīti",
  "tika-s0501t:119_8": "kusalāni, kusā viya lunantīti kusalāni, kusena ñāṇena lātabbāni pavattetabbānīti",
  "tika-s0501t:119_9": "kusalāni. Kusalānaṃ paṭipakkhānīti akusalāni a-saddo cettha paṭipakkhatthoti.",
  "tika-s0501t:120_0": "Nava padāni kusalāni, nava padāni akusalānīti gaṇanaparicchedato, jātibhedato ca",
  "tika-s0501t:120_1": "uddiṭṭhāni, “katamāni tānī”ti pucchitabbattā nava padāni akusalāni paccāsattinyāyena",
  "tika-s0501t:120_2": "sarūpato dassetuṃ “katamāni nava padāni akusalānī”tiādi vuttaṃ. Aṭṭhakathāyaṃ pana –",
  "tika-s0501t:121": "“Evaṃ gaṇanaparicchedato, jātibhedato ca mūlapadāni dassetvā idāni sarūpato dassento saṃkilesapakkhaṃyeva paṭhamaṃ uddisati ‘taṇhā’tiādinā”ti –",
  "tika-s0501t:122_0": "Vuttaṃ. Tattha rūpādike khandhe tasati paritasatīti taṇhā. Avindiyaṃ kāyaduccaritādiṃ",
  "tika-s0501t:122_1": "vindatīti avijjā, vindiyaṃ kāyasucaritādiṃ na vindatīti avijjā, vijjāya paṭipakkhāti",
  "tika-s0501t:122_2": "vā avijjā. Lubbhanti tenāti lobho, lubbhatīti vā lobho, lubbhanaṃ vā lobho. Dosamohesupi",
  "tika-s0501t:122_3": "eseva nayo. Asubhe rūpakkhandhādike “subha”nti pavattā saññā subhasaññā. Dukkhadukkhādike",
  "tika-s0501t:122_4": "“sukha”nti pavattā saññā sukhasaññā. Anicce saṅkhāradhamme “nicca”nti pavattā saññā",
  "tika-s0501t:122_5": "niccasaññā. Anattasabhāvesu cakkhādīsu khandhesu “attā”ti pavattā saññā attasaññā.",
  "tika-s0501t:122_6": "Yatthāti yesu padesu sabbo akusalapakkho saṅgahaṃ samosaraṇaṃ gacchati, tāni padāni",
  "tika-s0501t:122_7": "akusalānīti yojanā. Saṅgahaṃ gaṇanaṃ. Samosaraṇaṃ samāropanaṃ.",
  "tika-s0501t:123_0": "Paccanīkadhamme uddhaccādike nīvaraṇe sameti vūpasameti tadaṅgavikkhambhanavasenāti",
  "tika-s0501t:123_1": "samatho. Saṅkhāre aniccādīhi vividhehi ākārehi passatīti vipassanā. Lobhassa paṭipakkho",
  "tika-s0501t:123_2": "alobho. Dosassa paṭipakkho adoso. Mohassa paṭipakkho amoho. Etthāpi a-saddo paṭipakkhattho,",
  "tika-s0501t:123_3": "na abhāvatthādikoti adhippāyo. Asubhe rūpakkhandhādike, cakkhādimhi vā “asubha”nti",
  "tika-s0501t:123_4": "pavattā saññāpadhānacittuppādā asubhasaññā, visesato kāyānupassanāsatipaṭṭhānaṃ.",
  "tika-s0501t:123_5": "Dukkhadukkhatādīsu “dukkha”nti pavattā saññāpadhānacittuppādā dukkhasaññā, visesato",
  "tika-s0501t:123_6": "vedanānupassanāsatipaṭṭhānaṃ. Anicce khandhādike vipariṇāmadhamme “anicca”nti pavattā",
  "tika-s0501t:123_7": "saññāpadhānacittuppādā aniccasaññā, visesato cittānupassanāsatipaṭṭhānaṃ. Anattasabhāve",
  "tika-s0501t:123_8": "khandhe, cakkhādimhi vā “anattā”ti pavattā saññāpadhānacittuppādā anattasaññā, visesato",
  "tika-s0501t:123_9": "dhammānupassanāsatipadhānaṃ. Paññāsatisīsena hi pavattā ayaṃ desanā. Tena vuttaṃ",
  "tika-s0501t:123_10": "bhagavatā “kathañca, bhikkhave, satibalaṃ daṭṭhabbaṃ? Catūsu satipaṭṭhānesu, ettha",
  "tika-s0501t:123_11": "satibalaṃ daṭṭhabba”nti. Yatthāti yesu padesu sabbo kusalapakkho saṅgahaṃ samosaraṇaṃ",
  "tika-s0501t:123_12": "gacchati, tāni padāni kusalānīti yojanā.",
  "tika-s0501t:124_0": "Uddānanti uddhaṃ dānaṃ rakkhaṇaṃ uddānaṃ, saṅgahavacananti attho. Uddāne avutte sati",
  "tika-s0501t:124_1": "heṭṭhā vuttassa atthassa vippakiṇṇabhāvo dinno viya bhaveyya, tasmā vippakiṇṇabhāvassa",
  "tika-s0501t:124_2": "nivāraṇatthaṃ uddānanti adhippāyo. Caturo ca vipallāsāti subhasukhaniccaattasaññā.",
  "tika-s0501t:124_3": "Kilesā bhavanti ettha navapadesūti bhūmī, kilesānaṃ bhūmīti kilesabhūmī, kilesapavattanaṭṭhānāni",
  "tika-s0501t:124_4": "nava padānīti vuttaṃ hoti.",
  "tika-s0501t:125": "Caturo satipaṭṭhānāti asubhadukkhaaniccaanattasaññā. Indriyabhūmīti saddhādīnaṃ vimuttiparipācanindriyānaṃ bhūmī pavattanaṭṭhānāni samosaraṇaṭṭhānāni.",
  "tika-s0501t:126_0": "Navahi kusalapadehi kusalapakkhā yujjanti yojīyanti, navahi akusalapadehi akusalapakkhā",
  "tika-s0501t:126_1": "yujjanti yojīyanti. Navahi kusalapadehi saha kusalapakkhā yujjanti yujjantā bhavanti,",
  "tika-s0501t:126_2": "navahi akusalapadehi saha akusalapakkhā yujjanti yujjantā bhavantīti uddesavāre vuttāvaseso",
  "tika-s0501t:126_3": "saṃvaṇṇanānusārena vijānitabbo.",
  "tika-s0501t:127": "Iti sattibalānurūpā racitā",
  "tika-s0501t:128": "Uddesavārassa atthavibhāvanā niṭṭhitā.",
  "tika-s0501t:129": "3. Niddesavāraatthavibhāvanā",
  "tika-s0501t:130": "Soḷasahāraniddesavibhāvanā",
  "tika-s0501t:131_0": "4. Hārādīsu samudāyassa nettippakaraṇassa uddeso uddiṭṭho, amhehi ca ñāto, “katamo",
  "tika-s0501t:131_1": "niddeso”ti pucchitabbattā uddiṭṭhe hārādayo niddisituṃ “tattha saṅkhepato nettī”tiādi",
  "tika-s0501t:131_2": "āraddhaṃ. Aṭṭhakathāyaṃ pana “evaṃ uddiṭṭhe hārādayo niddisituṃ ‘tattha saṅkhepato’tiādi",
  "tika-s0501t:131_3": "āraddha”nti vuttaṃ. Tattha tatthāti tasmiṃ “tattha katame soḷasa hārā? Desanā vicayo”tiādiuddesapāṭhe.",
  "tika-s0501t:131_4": "Saṅkhepatoti samāsato. Nettīti nettippakaraṇaṃ. Kittitāti kathitā, idāni niddesato",
  "tika-s0501t:131_5": "kathessāmīti vuttaṃ hoti.",
  "tika-s0501t:132": "1.",
  "tika-s0501t:133": "“Assādādīnavatā, nissaraṇampi ca phalaṃ upāyo ca.",
  "tika-s0501t:134": "Āṇattī ca bhagavato, yogīnaṃ desanāhāro”ti. –",
  "tika-s0501t:135_0": "Gāthāyaṃ yena saṃvaṇṇanāvisesena sutte āgatā assādopi ādīnavatā ādīnavopi nissaraṇampi",
  "tika-s0501t:135_1": "phalampi upāyopi yogīnaṃ atthāya bhagavato āṇattipi ime dhammā dassitā saṃvaṇṇitā",
  "tika-s0501t:135_2": "saṃvaṇṇanāvasena ñāpitā, so saṃvaṇṇanāviseso desanāhāro nāmāti atthayojanā.",
  "tika-s0501t:136_0": "Vacanatthādayo aṭṭhakathāyaṃ vitthārato vuttāva, tasmā kiñcimattameva kathessāmi.",
  "tika-s0501t:136_1": "Assādīyateti assādo, ko so? Sukhaṃ, somanassaṃ, iṭṭhārammaṇabhūtā pañcupādānakkhandhā",
  "tika-s0501t:136_2": "ca. Assādeti etāyāti vā assādo, ko so? Taṇhā, vipallāsā ca. Vipallāsavasena hi ekacce",
  "tika-s0501t:136_3": "sattā aniṭṭhampi ārammaṇaṃ iṭṭhākārena assādenti.",
  "tika-s0501t:137_0": "Ābhusaṃ kammena dīnaṃ dukkhādi hutvā vāti pavattatīti ādīnavo, dukkhādi. Atha vā",
  "tika-s0501t:137_1": "ativiya ādīnaṃ kapaṇaṃ hutvā vāti pavattatīti ādīnavo, kapaṇamanusso, tathābhāvā",
  "tika-s0501t:137_2": "ca tebhūmakā dhammā aniccatādiyogato.",
  "tika-s0501t:138": "Nissarati etenāti nissaraṇaṃ, ariyamaggo. Nissaratīti vā nissaraṇaṃ, nibbānaṃ. Pi-saddo sampiṇḍanattho. Nissaraṇabhedo aṭṭhakathāyaṃ bahudhā vuttova.",
  "tika-s0501t:139_0": "Phalati pavattatīti phalaṃ, desanāya phalaṃ. Yadipi desanā phalanipphādikā na hoti,",
  "tika-s0501t:139_1": "tathāpi bhagavato dhammadesanaṃ sutvā puññasambhārā sambhavanti, puññasambhārahetuto",
  "tika-s0501t:139_2": "phalaṃ pavattaṃ, tasmā desanāya phalaṃ nāmāti. Katamaṃ taṃ? Devamanussesu āyuvaṇṇasukhabalayasaparivāraadhipateyyaupadhisampatticakkavattisiridevarajja-",
  "tika-s0501t:139_3": "siricatusampatticakkasīlasamādhisampadā vijjābhiññā paṭisambhidā sāvakabodhipaccekabodhisammāsambodhiyo.",
  "tika-s0501t:140_0": "Paccayasāmaggiṃ upagantvā ayati pavattati phalaṃ etenāti upāyo, ko so? Ariyamaggassa",
  "tika-s0501t:140_1": "pubbabhāgapaṭipadā. Purimā paṭipadā hi pacchimāya paṭipadāya adhigamūpāyo, paramparāya",
  "tika-s0501t:140_2": "magganibbānādhigamassa ca upāyo. Keci “maggopi upāyo”ti vadanti, tesaṃ matena nibbānameva",
  "tika-s0501t:140_3": "nissaraṇanti vuttaṃ siyā. “Te pahāya tare oghanti idaṃ nissaraṇa”nti pana ariyamaggassa",
  "tika-s0501t:140_4": "nissaraṇabhāvaṃ vakkhati, tasmā kesañci vādo na gahetabbo.",
  "tika-s0501t:141": "Āṇattīti āṇārahassa bhagavato veneyyānaṃ hitasiddhiyā “evaṃ sammāpaṭipattiṃ paṭipajjāhi, micchāpaṭipattiṃ mā paṭipajjāhī”ti vidhānaṃ āṇāṭhapanaṃ āṇatti nāma.",
  "tika-s0501t:142_0": "Yujjanti payujjanti catusaccakammaṭṭhānabhāvanāsūti yogino, veneyyā, tesaṃ yogīnaṃ",
  "tika-s0501t:142_1": "atthāyāti vacanasesaṃ nīharitvā yojanā kātabbā. Sutte āgatānaṃ sabbesaṃ assādādīnaṃ",
  "tika-s0501t:142_2": "ekadesāgatānampi nīharitvā sabbesaṃ vibhajanasaṃvaṇṇanāviseso desanāhāroti niddesato",
  "tika-s0501t:142_3": "gahetabbo, so ca vibhajanākāro desanāhāravibhaṅge āgamissatīti idha na dassitoti.",
  "tika-s0501t:143": "Desanāhāraniddeso niddiṭṭho, amhehi ca ñāto, “katamo vicayahāraniddeso”ti pucchitabbattā –",
  "tika-s0501t:144": "2.",
  "tika-s0501t:145": "“Yaṃ pucchitañca vissajjitañca, suttassa yā ca anugīti.",
  "tika-s0501t:146": "Suttassa yo pavicayo, hāro vicayoti niddiṭṭho”ti. –",
  "tika-s0501t:147_0": "Gāthā vuttā. Tattha suttassa yaṃ pucchitañca yā pucchā vicayamānā ca suttassa yaṃ",
  "tika-s0501t:147_1": "vissajjitañca yā vissajjanā vicayamānā ca suttassa yo padādivicayo, assādādivicayo",
  "tika-s0501t:147_2": "ca atthi, te vuttappakārā vicayamānā pucchādayo yena saṃvaṇṇanāvisesena viciyanti,",
  "tika-s0501t:147_3": "so saṃvaṇṇanāviseso vicayo hāroti niddiṭṭhoti atthayojanā kātabbā.",
  "tika-s0501t:148": "Pucchīyate pucchitaṃ. Vissajjīyate vissajjitanti bhāvasādhanattho daṭṭhabbo, na kammasādhanattho. Tena vuttaṃ ṭīkāyaṃ “bhāvatthe toti āha – ‘vissajjitanti vissajjanā”’ti.",
  "tika-s0501t:149": "“Suttassā”ti niyamitattā saṃvaṇṇanāvasena aṭṭhakathāyaṃ āgataṃ na gahetabbanti daṭṭhabbaṃ. So vicayo hāro aṭṭhakathāyaṃ vuttova. Kathaṃ? –",
  "tika-s0501t:150_0": "“Ayaṃ pucchā adiṭṭhajotanā diṭṭhasaṃsandanā vimaticchedanā anumatipucchā kathetukamyatāpucchā",
  "tika-s0501t:150_1": "sattādhiṭṭhānā dhammādhiṭṭhānā ekādhiṭṭhānā anekādhiṭṭhānā sammutivisayā paramatthavisayā",
  "tika-s0501t:150_2": "atītavisayā anāgatavisayā paccuppannavisayā”tiādinā pucchāvicayo veditabbo. “Idaṃ",
  "tika-s0501t:150_3": "vissajjanaṃ ekaṃsabyākaraṇaṃ vibhajjabyākaraṇaṃ paṭipucchābyākaraṇaṃ ṭhapanaṃ sāvasesaṃ",
  "tika-s0501t:150_4": "niravasesaṃ sauttaraṃ niruttaraṃ lokiyaṃ lokuttara”ntiādinā vissajjanavicayo.",
  "tika-s0501t:151_0": "“Ayaṃ pucchā iminā sameti, etena na sametī”ti pucchitatthaṃ ānetvā, vicayo pubbenāparaṃ",
  "tika-s0501t:151_1": "saṃsanditvā ca vicayo pubbāparavicayo. “Ayaṃ anugīti vuttatthasaṅgahā avuttatthasaṅgahā",
  "tika-s0501t:151_2": "tadubhayatthasaṅgahā kusalatthasaṅgahā akusalatthasaṅgahā”tiādinā anugītivicayo.",
  "tika-s0501t:151_3": "Assādādīsu sukhavedanāya “iṭṭhārammaṇānubhavanalakkhaṇā”tiādinā, taṇhāya “ārammaṇaggahaṇalakkhaṇā”tiādinā,",
  "tika-s0501t:151_4": "vipallāsānaṃ “viparītaggahaṇalakkhaṇā”tiādinā, avasiṭṭhānaṃ tebhūmakadhammānaṃ “yathāsakalakkhaṇā”tiādinā",
  "tika-s0501t:151_5": "sabbesañca dvāvīsatiyā tikesu, dvācattālīsādhike ca dukasate labbhamānapadavasena",
  "tika-s0501t:151_6": "taṃtaṃassādatthavisesaniddhāraṇaṃ assādavicayo.",
  "tika-s0501t:152_0": "Dukkhavedanāya “aniṭṭhānubhavanalakkhaṇā”tiādinā, dukkhasaccānaṃ “paṭisandhilakkhaṇā”tiādinā,",
  "tika-s0501t:152_1": "aniccatādīnaṃ ādiantavantatāya aniccantikatāya ca “aniccā”tiādinā sabbesañca lokiyadhammānaṃ",
  "tika-s0501t:152_2": "saṃkilesabhāgiyahānabhāgiyatādivasena ādīnavavuttiyā okāraniddhāraṇena ādīnavavicayo.",
  "tika-s0501t:152_3": "Nissaraṇapade ariyamaggassa āgamanato kāyānupassanādipubbabhāgapaṭipadāvibhāgavisesaniddhāraṇavasena,",
  "tika-s0501t:152_4": "nibbānassa yathāvuttapariyāyavibhāgavisesaniddhāraṇavasenāti evaṃ nissaraṇavicayo.",
  "tika-s0501t:152_5": "Phalādīnaṃ taṃtaṃsuttadesanāya sādhetabbaphalassa tadupāyassa tattha tattha suttavidhivacanassa",
  "tika-s0501t:152_6": "ca vibhāganiddhāraṇavasena vicayo veditabbo. Evaṃ padapucchāvissajjanapucchāpubbāparānugītīnaṃ,",
  "tika-s0501t:152_7": "assādādīnañca visesaniddhāraṇavaseneva vicayalakkhaṇo “vicayo hāro”ti veditabboti –",
  "tika-s0501t:153": "Evaṃ vuttova.",
  "tika-s0501t:154": "Vissajjanaviseso pana ṭīkāyaṃ vutto. Kathaṃ? –",
  "tika-s0501t:155_0": "“Cakkhu anicca”nti puṭṭhe “āma, cakkhu aniccamevā”ti ekantato vissajjanaṃ ekaṃsabyākaraṇaṃ,",
  "tika-s0501t:155_1": "“aññindriyaṃ bhāvetabbaṃ, sacchikātabbañcā”ti puṭṭhe “maggapariyāpannaṃ bhāvetabbaṃ,",
  "tika-s0501t:155_2": "phalapariyāpannaṃ sacchikātabba”nti vibhajitvā vissajjanaṃ vibhajjabyākaraṇaṃ, “aññindriyaṃ",
  "tika-s0501t:155_3": "kusala”nti puṭṭhe “kiṃ anavajjaṭṭho kusalattho, udāhu sukhavipākaṭṭho”ti paṭipucchitvā",
  "tika-s0501t:155_4": "vissajjanaṃ paṭipucchābyākaraṇaṃ, “sassato attā, asassato vā”ti vutte “abyākatameta”ntiādinā",
  "tika-s0501t:155_5": "avissajjanaṃ ṭhapanaṃ, “kiṃ panete ‘kusalā’ti vā ‘dhammā’ti vā ekatthā, udāhu nānatthā”ti",
  "tika-s0501t:155_6": "idaṃ pucchanaṃ sāvasesaṃ. Vissajjanassa pana sāvasesato veneyyajjhāsayavasena desanāyaṃ",
  "tika-s0501t:155_7": "veditabbā. Apāṭihīrakaṃ sauttaraṃ sappāṭihīrakaṃ niruttaraṃ, sesaṃ vicayahāraniddese suviññeyyamevāti –",
  "tika-s0501t:156": "Vuttova. Saṃvaṇṇanāsu vutto attho anākulo pākaṭo yatipotehi viññāto, so sabbattha amhehi na vibhattoti daṭṭhabbo.",
  "tika-s0501t:157": "Vicayahāraniddeso niddiṭṭho, amhehi ca ñāto, “katamo yuttihāraniddeso”ti pucchitabbattā –",
  "tika-s0501t:158": "3.",
  "tika-s0501t:159": "“Sabbesaṃ hārānaṃ, yā bhūmī yo ca gocaro tesaṃ.",
  "tika-s0501t:160": "Yuttāyuttaparikkhā, hāro yuttīti niddiṭṭho”ti. –",
  "tika-s0501t:161_0": "Gāthā vuttā. Tattha sabbesaṃ soḷasannaṃ hārānaṃ yā bhūmi pavattanaṭṭhānabhūtaṃ byañjanaṃ,",
  "tika-s0501t:161_1": "yo gocaro suttattho ca atthi, tesaṃ bhūmisaṅkhātabyañjanagocarasaṅkhātasuttatthānaṃ",
  "tika-s0501t:161_2": "yā yuttāyuttaparikkhā yuttāyuttīnaṃ vicāraṇā saṃvaṇṇanā katā, so yuttiayuttiparikkhāvicāraṇasaṅkhāto",
  "tika-s0501t:161_3": "saṃvaṇṇanāviseso “yutti hāro”ti niddiṭṭhoti atthayojanā.",
  "tika-s0501t:162_0": "Tesaṃ hārānaṃ bhūmibhūtassa sutte āgatassa byañjanassa yuttibhāvo duvidho sabhāvaniruttibhāvo,",
  "tika-s0501t:162_1": "adhippetatthavācakabhāvo ca. Gocarabhūtassa pana sutte āgatassa yuttibhāvo suttavinayadhammatāhi",
  "tika-s0501t:162_2": "avilomanaṃ. Ayuttibhāvo vuttavipariyāyena gahetabbo.",
  "tika-s0501t:163": "Yuttihāraniddeso niddiṭṭho, amhehi ca ñāto, “katamo padaṭṭhānahāraniddeso”ti pucchitabbattā –",
  "tika-s0501t:164": "4.",
  "tika-s0501t:165": "“Dhammaṃ deseti jino, tassa ca dhammassa yaṃ padaṭṭhānaṃ.",
  "tika-s0501t:166": "Iti yāva sabbadhammā, eso hāro padaṭṭhāno”ti. –",
  "tika-s0501t:167_0": "Gāthā vuttā. Tattha dhammanti yaṃ kiñci kusalādidhammaṃ sutte jino deseti, tassa",
  "tika-s0501t:167_1": "sutte jinena desitassa kusalādidhammassa yañca padaṭṭhānaṃ niddhāretabbaṃ, taṃ taṃ",
  "tika-s0501t:167_2": "padaṭṭhānañcāti evaṃ vuttanayena yāva yattakā sabbe dhammā sutte jinena desitā, tattakānaṃ",
  "tika-s0501t:167_3": "sabbesaṃ dhammānaṃ yañca padaṭṭhānaṃ niddhāretabbaṃ, tassa ca padaṭṭhānassa yañca",
  "tika-s0501t:167_4": "padaṭṭhānaṃ niddhāretabbaṃ, taṃ taṃ padaṭṭhānañca, iti evaṃ vuttanayena yāva yattakā",
  "tika-s0501t:167_5": "sabbe padaṭṭhānadhammā niddhāretabbāva, tattakāni sabbāni dhammapadaṭṭhānāni yathānurūpaṃ",
  "tika-s0501t:167_6": "niddhāretvā yena saṃvaṇṇanāvisesena kathitāni, eso saṃvaṇṇanāviseso “padaṭṭhāno hāro”ti",
  "tika-s0501t:167_7": "niddiṭṭhoti atthayojanā.",
  "tika-s0501t:168_0": "Sutte desitakusaladhammassa yonisomanasikārasaddhammassavanasappurisūpanissayādi",
  "tika-s0501t:168_1": "padaṭṭhānaṃ, sutte desitaakusaladhammassa ayonisomanasikāraasaddhammassavanaasappurisūpanissayādi",
  "tika-s0501t:168_2": "padaṭṭhānaṃ, abyākatassa dhammassa yathārahaṃ kusalākusalābyākatā padaṭṭhānantiādinā niddhāretabbanti.",
  "tika-s0501t:169": "Padaṭṭhānahāraniddeso niddiṭṭho, amhehi ca ñāto, “katamo lakkhaṇahāraniddeso”ti pucchitabbattā –",
  "tika-s0501t:170": "5.",
  "tika-s0501t:171": "“Vuttamhi ekadhamme, ye dhammā ekalakkhaṇā keci.",
  "tika-s0501t:172": "Vuttā bhavanti sabbe, so hāro lakkhaṇo nāmā”ti. –",
  "tika-s0501t:173_0": "Gāthā vuttā. Tattha ekadhamme sutte bhagavatā vuttamhi, aṭṭhakathāyaṃ niddhārite",
  "tika-s0501t:173_1": "vā sati tena dhammena ye keci dhammā ekalakkhaṇā bhavanti, sabbe te dhammā sutte",
  "tika-s0501t:173_2": "sarūpato avuttāpi samānalakkhaṇatāya saṃvaṇṇetabbabhāvena ānetvā yena saṃvaṇṇanāvisesena",
  "tika-s0501t:173_3": "vuttā bhavanti, so saṃvaṇṇanāviseso “lakkhaṇo nāma hāro”ti niddiṭṭhoti atthayojanā.",
  "tika-s0501t:174_0": "Ekaṃ samānaṃ lakkhaṇaṃ etesanti ekalakkhaṇā, samānalakkhaṇā, sahacāritāya vā samānakiccatāya",
  "tika-s0501t:174_1": "vā samānahetutāya vā samānaphalatāya vā samānārammaṇatāya vā avuttāpi niddhāritāti.",
  "tika-s0501t:174_2": "Kathaṃ? – “Nānattakāyānānattasaññino, nānattasaññānaṃ amanasikārā”tiādīsu sahacāritāya",
  "tika-s0501t:174_3": "saññāya sahagatā dhammā niddhāritā. “Dadaṃ mittāni ganthatī”tiādīsu samānakiccatā,",
  "tika-s0501t:174_4": "piyavacanaatthacariyā samānatthatāpi niddhāritā, “phassapaccayā vedanā”tiādīsu samānahetutāya",
  "tika-s0501t:174_5": "saññādayopi niddhāritā, “avijjāpaccayā saṅkhārā”tiādīsu samānaphalatāya taṇhupādānādayopi",
  "tika-s0501t:174_6": "niddhāritā, “rūpaṃ assādeti abhinandati, taṃ ārabbha rāgo uppajjatī”tiādīsu samānārammaṇatāya",
  "tika-s0501t:174_7": "taṃsampayuttā vedanādayopi niddhāritā, niddhāretvā vattabbāti atthoti. Vitthāro vibhaṅgavāre āgamissati.",
  "tika-s0501t:175": "Lakkhaṇo hāro niddiṭṭho, amhehi ca ñāto, “katamo catubyūho hāro”ti pucchitabbattā –",
  "tika-s0501t:176": "6.",
  "tika-s0501t:177": "“Neruttamadhippāyo, byañjanamatha desanānidānañca;",
  "tika-s0501t:178": "Pubbāparānusandhī, eso hāro catubyūho”ti. –",
  "tika-s0501t:179_0": "Gāthā vuttā. Tattha neruttaṃ suttapadanibbacanañca buddhānaṃ tassa tassa suttassa",
  "tika-s0501t:179_1": "desakānaṃ, sāvakānaṃ vā adhippāyo ca atthabyañjanena byañjanamukhena desanānidānañca",
  "tika-s0501t:179_2": "pubbāparena anusandhi ca ete niruttādayo yena saṃvaṇṇanāvisesena vibhāvīyanti, eso",
  "tika-s0501t:179_3": "saṃvaṇṇanāviseso “catubyūho hāro”ti niddiṭṭho. Desanāpavattinimittaṃ desakassa ajjhāsayādi",
  "tika-s0501t:179_4": "desanānidānaṃ nāma. Catubyūhahārassa bahuvisayattā vibhaṅge lakkhaṇasampattiṃ katvā kathayissāma.",
  "tika-s0501t:180": "Catubyūhahāraniddeso niddiṭṭho, amhehi ca ñāto, “katamo āvaṭṭahāraniddeso”ti pucchitabbattā –",
  "tika-s0501t:181": "7.",
  "tika-s0501t:182": "“Ekamhi padaṭṭhāne, pariyesati sesakaṃ padaṭṭhānaṃ;",
  "tika-s0501t:183": "Āvaṭṭati paṭipakkhe, āvaṭṭo nāma so hāro”ti. –",
  "tika-s0501t:184_0": "Gāthā vuttā. Tattha parakkamadhātuādīnaṃ padaṭṭhāne ekamhi ārambhadhātuādike desanāruḷhe",
  "tika-s0501t:184_1": "sati visabhāgatāya vā sesakaṃ padaṭṭhānaṃ pariyesati, desanāya sarūpato aggahaṇena",
  "tika-s0501t:184_2": "vā sesakaṃ padaṭṭhānaṃ pariyesati, yena saṃvaṇṇanāvisesena pariyesitvā yojento desanaṃ",
  "tika-s0501t:184_3": "pamādādīnaṃ padaṭṭhānabhūte kosajjādike paṭipakkhe āvaṭṭati āvaṭṭāpeti, so saṃvaṇṇanāviseso",
  "tika-s0501t:184_4": "“āvaṭṭo hāro nāmā”ti niddiṭṭhoti atthayojanā.",
  "tika-s0501t:185_0": "“Paṭipakkhe”ti idaṃ nidassanamattaṃ, sesepi sabhāge āvaṭṭanato. Na hi ārambhadhātuādike",
  "tika-s0501t:185_1": "desanāruḷhe sati tappaṭipakkhe kosajjādikeyeva desanaṃ āvaṭṭeti, atha kho avasesavīriyārambhādikepi desanaṃ āvaṭṭetīti.",
  "tika-s0501t:186": "Āvaṭṭahāraniddeso niddiṭṭho, amhehi ca ñāto, “katamo vibhattihāraniddeso”ti pucchitabbattā –",
  "tika-s0501t:187": "8.",
  "tika-s0501t:188": "“Dhammañca padaṭṭhānaṃ, bhūmiñca vibhajate ayaṃ hāro.",
  "tika-s0501t:189": "Sādhāraṇe asādhāraṇe ca neyyo vibhattī”ti. –",
  "tika-s0501t:190_0": "Gāthā vuttā. Tattha kusalādivasena anekavidhaṃ sabhāvadhammañca dānasīlādipadaṭṭhānañca",
  "tika-s0501t:190_1": "“dassanabhūmi bhāvanābhūmī”ti evamādikaṃ bhūmiñca sādhāraṇe ca asādhāraṇe ca yena",
  "tika-s0501t:190_2": "saṃvaṇṇanāvisesena vibhajate, so saṃvaṇṇanāviseso “vibhatti hāro”ti neyyoti atthayojanā.",
  "tika-s0501t:191_0": "“Imasmiṃ sutte vuttā kusalā vāsanābhāgiyā, imasmiṃ sutte vuttā kusalā nibbedhabhāgiyā”tyādinā,",
  "tika-s0501t:191_1": "“imasmiṃ sutte vuttā akusalā kilesabhāgiyā”tyādinā dhammañca, “idaṃ sīlaṃ imassa",
  "tika-s0501t:191_2": "mahaggatavisesassa padaṭṭhānaṃ, idaṃ sīlaṃ idaṃ jhānaṃ imassa lokuttarassa padaṭṭhāna”ntyādinā",
  "tika-s0501t:191_3": "padaṭṭhānañca, “dassanapahātabbassa puthujjano bhūmi, bhāvanāpahātabbassa sotāpannādayo",
  "tika-s0501t:191_4": "bhūmi”tyādinā bhūmiñca, “kāmarāgabyāpādā puthujjanasotāpannānaṃ sādhāraṇā”tyādinā",
  "tika-s0501t:191_5": "sādhāraṇe ca, “kāmarāgabyāpādā anāgāmiarahantānaṃ asādhāraṇā”tyādinā asādhāraṇe ca",
  "tika-s0501t:191_6": "yena vibhajati, so vibhatti hāro nāmātiādinā vitthāretvā vibhajanākāro gahetabbo.",
  "tika-s0501t:192": "Vibhattihāraniddeso niddiṭṭho, amhehi ca ñāto, “katamo parivattanahāraniddeso”ti pucchitabbattā –",
  "tika-s0501t:193": "9.",
  "tika-s0501t:194": "“Kusalākusale dhamme, niddiṭṭhe bhāvite pahīne ca.",
  "tika-s0501t:195": "Parivattati paṭipakkhe, hāro parivattano nāmā”ti. –",
  "tika-s0501t:196_0": "Gāthā vuttā. Tattha sutte bhāvite bhāvitabbe kusale anavajjadhamme niddiṭṭhe kathite,",
  "tika-s0501t:196_1": "saṃvaṇṇite vā pahīne pahātabbe akusale sāvajjadhamme niddiṭṭhe kathite, saṃvaṇṇite",
  "tika-s0501t:196_2": "vā tesaṃ dhammānaṃ paṭipakkhe viparītadhamme yena saṃvaṇṇanāvisesena parivattati",
  "tika-s0501t:196_3": "parivatteti, so saṃvaṇṇanāviseso “parivattano hāro nāmā”ti veditabboti atthayojanā.",
  "tika-s0501t:197_0": "“Sammādiṭṭhissa purisapuggalassa micchādiṭṭhi nijjiṇṇā bhavatī”tiādinā ca “yassa",
  "tika-s0501t:197_1": "vā pāṇātipātā paṭiviratassa pāṇātipāto pahīno”tiādinā ca “bhuñjitabbā kāmā …pe… kāmehi",
  "tika-s0501t:197_2": "veramaṇī tesaṃ adhammo”tiādinā ca paṭipakkhe parivattanabhāvaṃ vibhaṅgavāre vakkhatīti na vitthāritā.",
  "tika-s0501t:198": "Parivattanahāraniddeso niddiṭṭho, amhehi ca ñāto, “katamo vevacanahāraniddeso”ti pucchitabbattā –",
  "tika-s0501t:199": "10.",
  "tika-s0501t:200": "“Vevacanāni bahūni tu, sutte vuttāni ekadhammassa.",
  "tika-s0501t:201": "Yo jānāti suttavidū, vevacano nāma so hāro”ti. –",
  "tika-s0501t:202_0": "Gāthā vuttā. Tattha ekadhammassa padatthassa sutte vuttāni tu vuttāni eva, bahūni",
  "tika-s0501t:202_1": "tu bahūni eva vevacanāni yena saṃvaṇṇanāvisesena yo suttavidū jānāti, jānitvā ekasmiṃyeva",
  "tika-s0501t:202_2": "padatthe yojeti, tassa suttaviduno so saṃvaṇṇanāviseso “vevacano nāma hāro”ti niddiṭṭhoti atthayojanā.",
  "tika-s0501t:203_0": "Ettha ca yo so-saddā asamānatthā ca hontīti “yo suttavidū”ti vatvā “so saṃvaṇṇanāviseso”ti",
  "tika-s0501t:203_1": "vuttanti. “Bhagavā”ti padassa ekasmiṃyeva atthe bhagavati “arahaṃ sammāsambuddho",
  "tika-s0501t:203_2": "vijjācaraṇasampanno sugato lokavidū anuttaro purisadammasārathi satthā devamanussānaṃ",
  "tika-s0501t:203_3": "buddho bhagavā, phalanipphattigato vesārajjappatto adhigatapaṭisambhido catuyogavippahīno",
  "tika-s0501t:203_4": "agatigamanavītivatto uddhaṭasallo niruḷhavaṇo madditakaṇṭako nibbāpitapariyuṭṭhāno",
  "tika-s0501t:203_5": "bandhanātīto ganthaviniveṭhano ajjhāsayavītivatto bhinnandhakāro cakkhumā lokadhammasamatikkanto",
  "tika-s0501t:203_6": "anurodhavirodhavippayutto iṭṭhāniṭṭhesu dhammesu asaṅkhepagato bandhanātivatto ṭhapitasaṅgāmo",
  "tika-s0501t:203_7": "abhikkantataro ukkādharo ālokakaro pajjotakaro tamonudo raṇañjaho aparimāṇavaṇṇo",
  "tika-s0501t:203_8": "appameyyavaṇṇo asaṅkheyyavaṇṇo ābhaṅkaro pabhaṅkaro dhammobhāsapajjotakaro”ti evamādīni",
  "tika-s0501t:203_9": "bahūni vevacanāni yojitāni. Vitthāro vibhaṅgavāre āgamissati.",
  "tika-s0501t:204": "Vevacanahāraniddeso niddiṭṭho, amhehi ca ñāto, “katamo paññattihāraniddeso”ti pucchitabbattā –",
  "tika-s0501t:205": "11.",
  "tika-s0501t:206": "“Ekaṃ bhagavā dhammaṃ, paññattīhi vividhāhi deseti.",
  "tika-s0501t:207": "So ākāro ñeyyo, paññattī nāma so hāro”ti. –",
  "tika-s0501t:208_0": "Gāthā vuttā. Tattha bhagavā ekaṃ khandhādidhammaṃ vividhāhi nikkhepappabhavapaññattādīhi",
  "tika-s0501t:208_1": "paññattīhi yena paññāpetabbākārena deseti, so paññāpetabbākāro yena saṃvaṇṇanāvisesena",
  "tika-s0501t:208_2": "vibhāvito, so saṃvaṇṇanāviseso “paññatti hāro nāmā”ti ñeyyoti atthayojanā.",
  "tika-s0501t:209_0": "Tattha vividhāhi paññattīhi nikkhepapaññattipabhavapaññattipariññāpaññattipahānapaññatti-",
  "tika-s0501t:209_1": "bhāvanāpaññattisacchikiriyāpaññattinirodhapaññattinibbidāpaññattīti evamādipaññattīhi",
  "tika-s0501t:209_2": "ekapadatthasseva paññāpetabbākāravibhāvanālakkhaṇo saṃvaṇṇanāviseso paññatti hāro nāmāti.",
  "tika-s0501t:210": "Tattha “idaṃ dukkha”nti ayaṃ paññatti pañcannaṃ khandhānaṃ, channaṃ dhātūnaṃ, aṭṭhārasannaṃ dhātūnaṃ, dvādasannaṃ āyatanānaṃ, dasannaṃ indriyānaṃ nikkhepapaññatti.",
  "tika-s0501t:211_0": "“Kabaḷīkāre ce, bhikkhave, āhāre atthi rāgo, atthi nandī, atthi taṇhā, patiṭṭhitaṃ",
  "tika-s0501t:211_1": "tattha viññāṇaṃ viruḷhaṃ. Yattha patiṭṭhitaṃ viññāṇaṃ viruḷhaṃ, atthi tattha nāmarūpassa",
  "tika-s0501t:211_2": "avakkanti. Yattha atthi nāmarūpassa avakkanti, atthi tattha saṅkhārānaṃ vuddhī”ti",
  "tika-s0501t:211_3": "evamādi pabhavapaññatti dukkhassa ca samudayassa cāti.",
  "tika-s0501t:212_0": "“Kabaḷīkāre ce, bhikkhave, āhāre natthi rāgo, natthi nandī, natthi taṇhā”ti evamādi",
  "tika-s0501t:212_1": "pariññāpaññatti dukkhassa, “pahānapaññatti samudayassa, bhāvanāpaññatti maggassa,",
  "tika-s0501t:212_2": "sacchikiriyāpaññatti nirodhassā”ti ca “nikkhepapaññatti sutamayiyā paññāya, sacchikiriyāpaññatti",
  "tika-s0501t:212_3": "anaññātaññassāmītindriyassa, pavattanāpaññatti dhammacakkassā”ti evamādivitthāro",
  "tika-s0501t:212_4": "vibhaṅge āgamissatīti.",
  "tika-s0501t:213": "Paṇṇattihāraniddeso niddiṭṭho, amhehi ca ñāto, “katamo otaraṇahāraniddeso”ti pucchitabbattā –",
  "tika-s0501t:214": "12.",
  "tika-s0501t:215": "“Yo ca paṭiccuppādo, indriyakhandhā ca dhātuāyatanā.",
  "tika-s0501t:216": "Etehi otarati yo, otaraṇo nāma so hāro”ti. –",
  "tika-s0501t:217_0": "Gāthā vuttā. Tattha yo paṭiccasamuppādo ca ye indriyakhandhā ca yāni dhātuāyatanāni",
  "tika-s0501t:217_1": "ca yena saṃvaṇṇanāvisesena niddhāritāni, etehi paṭiccasamuppādādindriyakhandhadhātāyatanehi,",
  "tika-s0501t:217_2": "sutte āgatapadatthamukhena niddhāriyamānehi ca yo saṃvaṇṇanāviseso otarati ogāhati",
  "tika-s0501t:217_3": "paṭiccasamuppādādike tattha vācakavasena, tattha ñāpakavasena vā anupavisati, so",
  "tika-s0501t:217_4": "saṃvaṇṇanāviseso otaraṇo hāro nāmāti atthayojanā.",
  "tika-s0501t:218": "Tattha indriyakhandhāti indriyāni ca khandhā cāti indriyakhandhā. Dhātuāyatanāti dhātuyo ca āyatanāni ca dhātuāyatanā. Kathaṃ otaraṇo? “Uddhaṃ adho sabbadhi vippamutto”tiādi pāṭho.",
  "tika-s0501t:219": "Uddhanti rūpadhātu ca arūpadhātu ca. Adhoti kāmadhātu. Sabbadhi vippamuttoti tedhātuke ayaṃ asekkhāvimutti. Tāniyeva asekkhāni pañcindriyāni, ayaṃ indriyehi otaraṇā.",
  "tika-s0501t:220": "Tāniyeva asekkhāni pañcindriyāni vijjā, vijjuppādā avijjānirodho…pe… dukkhakkhandhassa nirodho hoti, ayaṃ paṭiccasamuppādehi otaraṇā.",
  "tika-s0501t:221": "Tāniyeva asekkhāni pañcindriyāni tīhi khandhehi saṅgahitāni sīlakkhandhena samādhikkhandhena paññākkhandhena, ayaṃ khandhehi otaraṇā.",
  "tika-s0501t:222": "Tāniyeva asekkhāni pañcindriyāni saṅkhārapariyāpannāni ye saṅkhārā anāsavā, no ca bhavaṅgā, te saṅkhārā dhammadhātusaṅgahitā, ayaṃ dhātūhi otaraṇā.",
  "tika-s0501t:223": "Sā dhammadhātu dhammāyatanapariyāpannā, yaṃ āyatanaṃ anāsavaṃ, no ca bhavaṅgaṃ, ayaṃ āyatanehi otaraṇāti evamādīhi vibhaṅge āgamissatīti.",
  "tika-s0501t:224": "Otaraṇahāraniddeso niddiṭṭho, amhehi ca ñāto, “katamo sodhanahāraniddeso”ti pucchitabbattā –",
  "tika-s0501t:225": "13.",
  "tika-s0501t:226": "“Vissajjitamhi pañhe, gāthāyaṃ pucchitā yamārabbha.",
  "tika-s0501t:227": "Suddhāsuddhaparikkhā, hāro so sodhano nāmā”ti. –",
  "tika-s0501t:228_0": "Gāthā vuttā. Tattha tissaṃ gāthāyaṃ āruḷhe pañhe ñātumicchite atthe bhagavatā vissajjanagāthāyaṃ",
  "tika-s0501t:228_1": "vissajjitamhi yaṃ suttatthaṃ ārabbha adhikicca sā gāthā pucchitā pucchanatthāya ṭhapitā,",
  "tika-s0501t:228_2": "tassa suttatthassa yena saṃvaṇṇanāvisesena suddhāsuddhaparikkhā vicāraṇā bhave, so",
  "tika-s0501t:228_3": "saṃvaṇṇanāviseso sodhano hāro nāmāti atthayojanā.",
  "tika-s0501t:229_0": "Kathaṃ? “Avijjāya nivuto loko”ti padaṃ sodhitaṃ, ārambho na sodhito. “Vivicchā pamādā",
  "tika-s0501t:229_1": "nappakāsatī”ti padaṃ sodhitaṃ, ārambho na sodhito. “Jappābhilepanaṃ brūmī”ti padaṃ",
  "tika-s0501t:229_2": "sodhitaṃ, ārambho na sodhito. “Dukkhamassa mahabbhaya”nti padañca sodhitaṃ, ārambho",
  "tika-s0501t:229_3": "ca sodhitoti. Evaṃ padādīnaṃ sodhitāsodhitabhāvavicāro hāro sodhano nāma. Vitthārato",
  "tika-s0501t:229_4": "pana vibhaṅge āgamissatīti.",
  "tika-s0501t:230": "Sodhanahāraniddeso niddiṭṭho, amhehi ca ñāto, “katamo adhiṭṭhānahāraniddeso”ti pucchitabbattā –",
  "tika-s0501t:231": "14.",
  "tika-s0501t:232": "“Ekattatāya dhammā, yepi ca vemattatāya niddiṭṭhā.",
  "tika-s0501t:233": "Te na vikappayitabbā, eso hāro adhiṭṭhāno”ti. –",
  "tika-s0501t:234_0": "Gāthā vuttā. Tattha ye dukkhasaccādayo dhammā ekattatāya sāmaññenapi ca vemattatāya",
  "tika-s0501t:234_1": "visesenapi niddiṭṭhā, yena saṃvaṇṇanāvisesena niddiṭṭhā dukkhasaccādayo dhammā na",
  "tika-s0501t:234_2": "vikappayitabbā sāmaññavisesakappanāya vohārabhāvena anavaṭṭhānato, kāladisāvisesādīnaṃ",
  "tika-s0501t:234_3": "viya apekkhāsiddhito ca, eso saṃvaṇṇanāviseso adhiṭṭhāno hāroti atthayojanā.",
  "tika-s0501t:235_0": "Tattha ekattatāyāti ekassa samānassa bhāvo ekattaṃ, ekattameva ekattatā, tāya. Ekasaddo",
  "tika-s0501t:235_1": "cettha samānatthavācako, na saṅkhyāvācakoti. Vemattatāyāti visiṭṭhā mattā vimattā,",
  "tika-s0501t:235_2": "vimattā eva vemattaṃ, vemattassa bhāvo vemattatā, tāya. Yathā hi “ajja sve”ti vuccamānā",
  "tika-s0501t:235_3": "kālavisesā anavaṭṭhitā bhavanti, “purimā disā, pacchimā disā”ti vuccamānā disāvisesā,",
  "tika-s0501t:235_4": "evaṃ sāmaññavisesā ca atthassa sabhāvāti. Tathā hi “idaṃ dukkha”nti vuccamānaṃ jātiādiṃ",
  "tika-s0501t:235_5": "apekkhāya sāmaññaṃ samānampi saccāpekkhāya viseso hoti. Esa nayo samudayasaccādīsupīti.",
  "tika-s0501t:235_6": "“Dukkha”nti ekattatā. “Jāti dukkhā, jarā dukkhā, maraṇaṃ dukkha”nti evamādi vemattatā.",
  "tika-s0501t:235_7": "“Dukkhasamudayo”ti ekattatā, “taṇhā ponobhavikā nandīrāgasahagatā”ti evamādi vemattatāti",
  "tika-s0501t:235_8": "evamādi vitthāro vibhaṅge āgamissatīti.",
  "tika-s0501t:236": "Adhiṭṭhānahāraniddeso niddiṭṭho, amhehi ca ñāto, “katamo parikkhārahāraniddeso”ti pucchitabbattā –",
  "tika-s0501t:237": "15.",
  "tika-s0501t:238": "“Ye dhammā yaṃ dhammaṃ, janayantippaccayā paramparato.",
  "tika-s0501t:239": "Hetumavakaḍḍhayitvā, eso hāro parikkhāro”ti. –",
  "tika-s0501t:240_0": "Gāthā vuttā. Tattha avijjādikā ye paccayadhammā saṅkhārādikaṃ yaṃ phaladhammaṃ paccayā",
  "tika-s0501t:240_1": "sahajātapaccayena paramparato paramparapaccayabhāvena janayanti, tassa saṅkhārādiphalassa",
  "tika-s0501t:240_2": "paccayaṃ parikkhārabhūtaṃ purimuppannaṃ avijjādikaṃ asādhāraṇaṃ janakaṃ hetuṃ, ayonisomanasikārādikaṃ",
  "tika-s0501t:240_3": "sādhāraṇaṃ paccayahetuñca avakaḍḍhayitvā suttato niddhāretvā yo saṃvaṇṇanāviseso",
  "tika-s0501t:240_4": "parikkhārasaṃvaṇṇanābhāvena pavatto, eso saṃvaṇṇanāviseso parikkhāro hāro nāmāti",
  "tika-s0501t:240_5": "atthayojanā. Avijjādayo hi avijjādīnaṃ asādhāraṇahetū bhavanti, ayonisomanasikārādayo",
  "tika-s0501t:240_6": "sādhāraṇapaccayā. Tenāha – “asādhāraṇalakkhaṇo hetu, sādhāraṇalakkhaṇo paccayo”ti,",
  "tika-s0501t:240_7": "“avijjā avijjāya hetu, ayonisomanasikāro paccayo”tiādikaṃ vibhaṅgavacanañca.",
  "tika-s0501t:241": "Parikkhārahāraniddeso niddiṭṭho, amhehi ca ñāto, “katamo samāropanahāraniddeso”ti pucchitabbattā –",
  "tika-s0501t:242": "16.",
  "tika-s0501t:243": "“Ye dhammā yaṃmūlā, ye cekatthā pakāsitā muninā.",
  "tika-s0501t:244": "Te samāropayitabbā, esa samāropano hāro”ti. –",
  "tika-s0501t:245_0": "Gāthā vuttā. Tattha ye sīlādayo dhammā yaṃmūlā yesaṃ samādhiādīnaṃ mūlā, te sīlādayo",
  "tika-s0501t:245_1": "dhammā tesaṃ samādhiādīnaṃ padaṭṭhānabhāvena saṃvaṇṇanāvisesena samāropayitabbā,",
  "tika-s0501t:245_2": "ye ca rāgavirāgacetovimuttisekkhaphalakāmadhātusamatikkamanādisaddā anāgāmiphalatthatāya",
  "tika-s0501t:245_3": "ekatthā samānatthāti buddhamuninā pakāsitā, te rāga…pe… tikkamanādisaddā aññamaññavevacanabhāvena",
  "tika-s0501t:245_4": "samāropayitabbā, eso saṃvaṇṇanāviseso samāropano hāro nāmāti atthayojanā.",
  "tika-s0501t:246_0": "Ettha ca sīlādikkhandhattayassa pariyāyantaravibhāvanāpāripūrī kathitā, bhāvanāpāripūrī",
  "tika-s0501t:246_1": "ca pahātabbassa pahānena hotīti bhāvanāsamāropanapahānasamāropanāpi dassitāti catubbidho",
  "tika-s0501t:246_2": "samāropano padaṭṭhānasamāropano, vevacanasamāropano, bhāvanāsamāropano, pahānasamāropanoti.",
  "tika-s0501t:247_0": "Tattha kāyikasucaritaṃ, vācasikasucaritañca sīlakkhandho, manosucarite anabhijjhā,",
  "tika-s0501t:247_1": "abyāpādo ca samādhikkhandho, sammādiṭṭhi paññākkhandho. Sīlakkhandho samādhikkhandhassa",
  "tika-s0501t:247_2": "padaṭṭhānaṃ, samādhikkhandho paññākkhandhassa padaṭṭhānaṃ. Sīlakkhandho, samādhikkhandho",
  "tika-s0501t:247_3": "ca samathassa padaṭṭhānaṃ, paññākkhandho vipassanāya padaṭṭhānaṃ. Samatho rāgavirāgacetovimuttiyā",
  "tika-s0501t:247_4": "padaṭṭhānaṃ, vipassanā avijjāvirāgapaññāvimuttiyā padaṭṭhānanti evamādi padaṭṭhānasamāropano.",
  "tika-s0501t:247_5": "Rāgavirāgā cetovimutti sekkhaphalaṃ, avijjāvirāgā paññāvimutti asekkhaphalaṃ, idaṃ",
  "tika-s0501t:247_6": "vevacanaṃ. Rāgavirāgā cetovimutti anāgāmiphalaṃ, avijjāvirāgā paññāvimutti aggaphalaṃ",
  "tika-s0501t:247_7": "arahattaṃ, idaṃ vevacanaṃ. Rāgavirāgā cetovimutti kāmadhātusamatikkamanaṃ, avijjāvirāgā",
  "tika-s0501t:247_8": "cetovimutti tedhātusamatikkamanaṃ, idaṃ vevacanaṃ. Paññindriyaṃ, paññābalaṃ, adhipaññāsikkhā,",
  "tika-s0501t:247_9": "paññākkhandhoti evamādi vevacananti evamādi vevacanasamāropano. Kāye kāyānupassino",
  "tika-s0501t:247_10": "viharato cattāro satipaṭṭhānā bhāvanāpāripūriṃ gacchanti, catūsu satipaṭṭhānesu bhāviyamānesu",
  "tika-s0501t:247_11": "cattāro sammappadhānā bhāvanāpāripūriṃ gacchanti, catūsu sammappadhānesu bhāviyamānesu",
  "tika-s0501t:247_12": "cattāro iddhipādā bhāvanāpāripūriṃ gacchantīti evamādi bhāvanāsamāropano. Kāye kāyānupassī",
  "tika-s0501t:247_13": "viharanto asubhe “subha”nti vipallāsaṃ pajahati, kabaḷīkāro cassa āhāro pariññaṃ",
  "tika-s0501t:247_14": "gacchati, kāmupādānena ca anupādāno bhavati, kāmayogena ca visaṃyutto bhavati, abhijjhākāyaganthena",
  "tika-s0501t:247_15": "ca vippayujjati, kāmāsavena ca anāsavo bhavati, kāmoghañca uttiṇṇo bhavati, rāgasallena",
  "tika-s0501t:247_16": "ca visallo bhavati, rūpūpikā cassa viññāṇaṭṭhiti pariññaṃ gacchati, rūpadhātuyaṃ",
  "tika-s0501t:247_17": "cassa rāgo pahīno bhavati, na ca chandāgatiṃ gacchati, vedanāsūti evamādi pahānasamāropanoti",
  "tika-s0501t:247_18": "evamādi samāropano hāro niyuttoti.",
  "tika-s0501t:248": "Iti sattibalānurūpā racitā.",
  "tika-s0501t:249": "Soḷasahāraniddesavibhāvanā niṭṭhitā.",
  "tika-s0501t:250": "Nayaniddesavibhāvanā",
  "tika-s0501t:251_0": "17. Hāraniddesā niddiṭṭhā, amhehi ca ñātā, “katame nayaniddesā”ti pucchitabbattā",
  "tika-s0501t:251_1": "“taṇhañcā”tiādi vuttaṃ. Atha vā evaṃ uddesakkameneva hāre niddisitvā idāni naye niddisituṃ",
  "tika-s0501t:251_2": "“taṇhañcā”tiādi vuttaṃ. Tattha yo saṃvaṇṇanāviseso sutte āgataṃ taṇhañca avijjañca",
  "tika-s0501t:251_3": "atthato niddhāraṇavasena gahitaṃ taṇhañca avijjañca saṃkilesapakkhaṃ neti, sutte",
  "tika-s0501t:251_4": "āgatena samathena, sutte āgatāya vipassanāya atthato niddhāraṇavasena vā gahitena",
  "tika-s0501t:251_5": "samathena, gahitāya vipassanāya vodānapakkhaṃ neti, nayanto ca saccehi yojetvā neti,",
  "tika-s0501t:251_6": "ayaṃ saṃvaṇṇanāviseso so nandiyāvaṭṭo nayo nāmāti atthayojanā.",
  "tika-s0501t:252_0": "Ettha ca atthanayassa bhūmi, saṃvaṇṇanā ca gāthāyaṃ “nayo”ti vuttā, tasmā “saṃvaṇṇanāviseso”ti",
  "tika-s0501t:252_1": "vuttaṃ. Na hi atthanayo saṃvaṇṇanā, catusaccapaṭivedhassa anurūpo pubbabhāge anugāhaṇanayo",
  "tika-s0501t:252_2": "atthanayova. Tassa pana atthanayassa yā saṃvaṇṇanā ugghaṭitaññuādīnaṃ vasena taṇhādimukhena",
  "tika-s0501t:252_3": "nayabhūmiracanā pavattā, tassa saṃvaṇṇanāva nayavohāro katoti vitthārato hārasampāte āgamissati.",
  "tika-s0501t:253": "Nandiyāvaṭṭanayaniddeso niddiṭṭho, amhehi ca ñāto, “katamo tipukkhalanayaniddeso”ti pucchitabbattā –",
  "tika-s0501t:254": "18.",
  "tika-s0501t:255": "“Yo akusale samūlehi, neti kusale ca kusalamūlehi.",
  "tika-s0501t:256": "Bhūtaṃ tathaṃ avitathaṃ, tipukkhalaṃ taṃ nayaṃ āhū”ti. –",
  "tika-s0501t:257_0": "Gāthā vuttā. Tattha yo saṃvaṇṇanāviseso akusale samūlehi attano akusalassa tīhi lobhādīhi",
  "tika-s0501t:257_1": "mūlehi saṃkilesapakkhaṃ neti, kusale ca kusalamūlehi tīhi alobhādīhi vodānapakkhaṃ",
  "tika-s0501t:257_2": "neti, nayanto ca bhūtaṃ kusalākusalaṃ neti, na abhūtaṃ māyāmarīciādayo viya, tathaṃ",
  "tika-s0501t:257_3": "kusalākusalaṃ neti, na ghaṭādayo viya sammutisaccamattaṃ, avitathaṃ kusalākusalaṃ",
  "tika-s0501t:257_4": "neti, na vitathaṃ. Kusalākusalānaṃ sabhāvato vijjamānattā bhūtā paramatthasaccattā",
  "tika-s0501t:257_5": "tathā, akusalassa iṭṭhavipākatābhāvato, kusalassa ca aniṭṭhavipākatābhāvato vipāke",
  "tika-s0501t:257_6": "sati avisaṃvādakattā avitathā bhavanti, kusalākusalā hi etesaṃ tiṇṇaṃ “bhūtaṃ, tathaṃ,",
  "tika-s0501t:257_7": "avitatha”nti padānaṃ kusalākusalavisesanatā daṭṭhabbā.",
  "tika-s0501t:258_0": "Atha vā akusalamūlehi akusalāni, kusalamūlehi ca kusalāni nayanto ayaṃ nayo bhūtaṃ",
  "tika-s0501t:258_1": "tathaṃ avitathaṃ neti cattāri saccāni niddhāretvā yojeti. Dukkhādīni hi bādhakādibhāvato",
  "tika-s0501t:258_2": "aññathābhāvābhāvena bhūtāni, saccasabhāvattā tathāni, avisaṃvādanato avitathāni.",
  "tika-s0501t:258_3": "Vuttañhetaṃ bhagavatā – “cattārimāni, bhikkhave, tathāni avitathāni anaññathānī”ti",
  "tika-s0501t:258_4": "saṃ. ni. 5.1090; paṭi. ma. 2.8). Akusalādisuttatthassa catusaccayojanamukhena nayanalakkhaṇaṃ",
  "tika-s0501t:258_5": "taṃ saṃvaṇṇanāvisesaṃ tipukkhalaṃ nayanti āhūti atthayojanā.",
  "tika-s0501t:259": "Tattha tīhi hetūhi pukkhalo sobhanoti tipukkhalo akusalādiko atthanayo saṃvaṇṇanāvisesoti ṭhānūpacārato tipukkhalanayo nāmāti. Vitthāro pana hārasampāte āgamissati.",
  "tika-s0501t:260": "Tipukkhalanayaniddeso niddiṭṭho, amhehi ca ñāto, “katamo sīhavikkīḷitanayaniddeso”ti pucchitabbattā –",
  "tika-s0501t:261": "19.",
  "tika-s0501t:262": "“Yo neti vipallāsehi, kilese indriyehi saddhamme.",
  "tika-s0501t:263": "Etaṃ nayaṃ nayavidū, sīhavikkīḷitaṃ āhū”ti. –",
  "tika-s0501t:264_0": "Gāthā vuttā. Tattha yo saṃvaṇṇanāviseso sutte vuttehi vipallāsehi kilese saṃkilesapakkhaṃ",
  "tika-s0501t:264_1": "neti, sutte vuttehi indriyehi saddhamme vodānapakkhaṃ neti, etaṃ saṃvaṇṇanāvisesaṃ",
  "tika-s0501t:264_2": "nayavidū saddhammanayakovidā, atthanayakusalā eva vā sīhavikkīḷitaṃ nayanti āhūti atthayojanā.",
  "tika-s0501t:265_0": "Tattha vipallāsehīti asubhe subhaṃ, dukkhe sukhaṃ, anicce niccaṃ, anattani attāti",
  "tika-s0501t:265_1": "catūhi vipallāsehi. Indriyehīti saddhādīhi indriyehi. Saddhammeti paṭipattipaṭivedhasaddhamme.",
  "tika-s0501t:265_2": "Sesamettha vuttanayameva. Vitthāro pana hārasampāte āgamissatīti.",
  "tika-s0501t:266": "Sīhavikkīḷitanayaniddeso niddiṭṭho, amhehi ca ñāto, “katamo disālocananayaniddeso”ti pucchitabbattā –",
  "tika-s0501t:267": "20.",
  "tika-s0501t:268": "“Veyyākaraṇesu hi ye, kusalākusalā tahiṃ tahiṃ vuttā.",
  "tika-s0501t:269": "Manasā volokayate, taṃ khu disālocanaṃ āhū”ti. –",
  "tika-s0501t:270_0": "Gāthā vuttā. “Sīhalocanaṃ āhū”ti pāṭho likhito, so pana na therassa pāṭhoti daṭṭhabbo",
  "tika-s0501t:270_1": "bhinnalakkhaṇattā. Tattha tahiṃ tahiṃ veyyākaraṇesu ye kusalākusalā nayassa disābhūtā",
  "tika-s0501t:270_2": "dhammā vuttā, te kusalākusale nayassa disābhūtadhamme abahi abbhantaraṃ citte eva",
  "tika-s0501t:270_3": "yaṃ olokanaṃ karoti, taṃ olokanaṃ khu olokanaṃ eva disālocananti āhūti atthayojanā.",
  "tika-s0501t:271_0": "Tattha veyyākaraṇesūti tassa tassa atthanayassa yojanatthaṃ katesu suttassa atthavissajjanesu.",
  "tika-s0501t:271_1": "Kusalāti vodāniyā. Akusalāti saṃkilesikā. Vuttāti suttato niddhāretvā kathitā. Olokayateti",
  "tika-s0501t:271_2": "te kusalādidhamme citteneva “ayaṃ paṭhamā disā, ayaṃ dutiyā disā”tiādinā tassa tassa",
  "tika-s0501t:271_3": "nayassa disābhāvena upaparikkhati, vicāretīti attho. Khūti avadhāraṇatthe nipāto,",
  "tika-s0501t:271_4": "tena disālocananayo koci atthaviseso na hotīti dassetīti.",
  "tika-s0501t:272_0": "21. Disālocananayaniddeso niddiṭṭho. Amhehi ca ñāto. “Katamo aṅkusanayaniddeso”ti",
  "tika-s0501t:272_1": "pucchitabbattā “oloketvā”tiādigāthā vuttā. Tattha taṃtaṃnayadisābhūte sabbe kusalākusale",
  "tika-s0501t:272_2": "disālocanena oloketvā ukkhipiya suttato uddharitvā yaṃ samāneti yaṃ samānayanaṃ karoti,",
  "tika-s0501t:272_3": "ayaṃ samānayanasaṅkhāto nayo aṅkuso nayo nāmāti atthayojanā.",
  "tika-s0501t:273_0": "Ettha ca aṅkuso nāma hatthīnaṃ icchitaṭṭhānaṃ ānayanakāraṇabhūto vajirādimayo tikkhaggo",
  "tika-s0501t:273_1": "ujuvaṅkabhūto dabbasambhāraviseso, ayampi nayo aṅkuso viyāti atthena aṅkuso. Etena",
  "tika-s0501t:273_2": "hi nayena icchitaṃ suttatthaṃ nayatīti. Mukhyato pana aṅke vijjhanaṭṭhāne uddhaṭo",
  "tika-s0501t:273_3": "asati anto pavisatīti aṅkuso. Aṅkasaddūpapadaupubbaasadhātu apaccayoti. Ayampi nayo",
  "tika-s0501t:273_4": "kocipi atthaviseso na hotīti.",
  "tika-s0501t:274": "Soḷasa hāraniddesā ceva pañca nayaniddesā ca ācariyena niddiṭṭhā. Amhehi ca ñātā, “saṃvaṇṇetabbasutte kiṃ soḷasa hārā paṭhamaṃ yojetabbā, udāhu nayā”ti pucchitabbattā –",
  "tika-s0501t:275": "22.",
  "tika-s0501t:276": "“Soḷasa hārā paṭhamaṃ, disālocanato disā viloketvā.",
  "tika-s0501t:277": "Saṅkhipiya aṅkusena hi, nayehi tihi niddise sutta”nti. –",
  "tika-s0501t:278_0": "Gāthamāha. Aṭṭhakathāyaṃ pana “evaṃ hāre, naye ca niddisitvā idāni nesaṃ yojanakkamaṃ",
  "tika-s0501t:278_1": "dassento ‘soḷasa hārā paṭhama’ntiādimāhā”ti vuttaṃ. Tattha soḷasa hārā byañjanapariyeṭṭhibhāvato",
  "tika-s0501t:278_2": "saṃvaṇṇetabbasutte saṃvaṇṇanābhāvena paṭhamaṃ yojetabbā, yojentena niddiṭṭhā hārānukkameneva",
  "tika-s0501t:278_3": "yojetabbā, na uppaṭipāṭiyā. Hārasaṃvaṇṇanānukkamena saṃvaṇṇetabbaṃ paṭhamaṃ saṃvaṇṇetvā",
  "tika-s0501t:278_4": "pacchā disālocanena oloketvā aṅkusanayena netvā tīhi atthanayehi niddiseti adhippāyo.",
  "tika-s0501t:279": "Iti sattibalānurūpā racitā",
  "tika-s0501t:280": "Nayaniddesavibhāvanā niṭṭhitā.",
  "tika-s0501t:281": "Dvādasapadavibhāvanā",
  "tika-s0501t:282_0": "Nettivisayaṃ sāsanavarasaṅkhātaṃ saṃvaṇṇetabbasuttaṃ yesaṃ byañjanapadānaṃ, atthapadānañca",
  "tika-s0501t:282_1": "vasena “dvādasa padāni sutta”nti saṅgahavāre vuttaṃ, “katamāni tānī”ti pucchitabbattā",
  "tika-s0501t:282_2": "sarūpato niddisituṃ –",
  "tika-s0501t:283": "23.",
  "tika-s0501t:284": "“Akkharaṃ padaṃ byañjanaṃ, nirutti tatheva niddeso.",
  "tika-s0501t:285": "Ākārachaṭṭhavacanaṃ, ettāva byañjanaṃ sabbaṃ.",
  "tika-s0501t:286": "24.",
  "tika-s0501t:287": "Saṅkāsanā pakāsanā, vivaraṇā vibhajanuttānīkammapaññatti.",
  "tika-s0501t:288": "Etehi chahi padehi, attho kammañca niddiṭṭha”nti. –",
  "tika-s0501t:289_0": "Gāthādvayaṃ vuttaṃ. Aṭṭhakathāyaṃ pana “idāni yesaṃ byañjanapadānaṃ, atthapadānañca",
  "tika-s0501t:289_1": "vasena ‘dvādasa padāni ‘sutta’nti vuttaṃ, tāni padāni niddisituṃ ‘akkharapada’ntiādimāhā”ti vuttaṃ.",
  "tika-s0501t:290_0": "Tattha kenaṭṭhena akkharanti? Akkharaṭṭhena asañcaraṇaṭṭhena. Akārādivaṇṇo hi akārādito",
  "tika-s0501t:290_1": "ikārādipariyāyaṃ nakkharati, na sañcarati, na saṅkamati. Tenāha aṭṭhakathāyaṃ “apariyosite",
  "tika-s0501t:290_2": "pade vaṇṇo akkharaṃ pariyāyavasena akkharaṇato asañcaraṇato”ti. Apariyosite padeti",
  "tika-s0501t:290_3": "ca vibhatyantabhāvaṃ appatte dviticatukkharavantesu padesu ekadvitikkharamatteyeva",
  "tika-s0501t:290_4": "akkharaṃ nāma, pariyosite padaṃyeva, na akkharanti adhippāyo. Padaṃ pana pavesanato",
  "tika-s0501t:290_5": "atthavasena pariyāyaṃ sañcarantaṃ viya hoti, na evaṃ akārādivaṇṇo avevacanattā. “Mā",
  "tika-s0501t:290_6": "evaṃ maññasī”tiādīsu vā ekakkharapadā mā-kārādi akkharaṃ nāma, vibhatyantaṃ padaṃ pana padameva hoti.",
  "tika-s0501t:291_0": "Pajjati attho etenāti padaṃ. Taṃ nāmākhyātopasagganipātappabhedena catubbidhaṃ. Tattha",
  "tika-s0501t:291_1": "dabbapadhānaṃ “phasso vedanā citta”nti evamādikaṃ nāmapadaṃ. Tattha hi dabbamāvibhūtarūpaṃ,",
  "tika-s0501t:291_2": "kiriyā anāvibhūtarūpā. Kiriyāpadhānaṃ “phusati vedayati vijānātī”ti evamādikaṃ ākhyātapadaṃ",
  "tika-s0501t:291_3": "nāma. Tattha hi phusanādikiriyā āvibhūtarūpā, dabbamanāvibhūtarūpaṃ. Kiriyāvisesabodhahetubhūtaṃ",
  "tika-s0501t:291_4": "pa-upa-itievamādikaṃ upasaggapadaṃ nāma. “Cirappavāsiṃ upavuttha”nti evamādīsu hi",
  "tika-s0501t:291_5": "pa-upādisaddā vasanādikiriyāya viyogādivisiṭṭhataṃ dīpenti. Vacanattho pana nāmapadaākhyātapadadvayaṃ",
  "tika-s0501t:291_6": "upagantvā tassa padadvayassa atthaṃ sajjantīti upasaggāti daṭṭhabbo. Kiriyāya ceva",
  "tika-s0501t:291_7": "dabbassa ca sarūpavisesapakāsanahetubhūtaṃ “evaṃ, itī”ti evamādikaṃ nipātapadaṃ assapi",
  "tika-s0501t:291_8": "saṃvaṇṇanāyapi icchitattā, akkharena pana kathaṃ gahitoti ce? Akkharehi suyyamānehi",
  "tika-s0501t:291_9": "suṇantānaṃ visesavidhānassa katattā padapariyosāne padatthasampaṭipatti hoti. Tasmā",
  "tika-s0501t:291_10": "akkharenapi atthākāro gahitovāti veditabbo. Tena vuttaṃ – “akkharehi saṅkāseti, padehi",
  "tika-s0501t:291_11": "pakāseti, akkharehi ca padehi ca ugghaṭetī”ti ca.",
  "tika-s0501t:292_0": "Vivaraṇā vitthāraṇā. Vibhajanā ca uttānīkammañca paññatti ca vibhajanuttānīkammapaññattīti",
  "tika-s0501t:292_1": "samāhāre ayaṃ dvandasamāso. Tattha vibhāgakaraṇaṃ vibhajanaṃ nāma. Byañjanākārehi",
  "tika-s0501t:292_2": "yo atthākāro niddisiyamāno, so atthākāro vivaraṇavibhajanāti dvīhi atthapadehi niddisito.",
  "tika-s0501t:292_3": "Pākaṭakaraṇaṃ uttānīkammaṃ nāma. Pakārehi ñāpanaṃ paññatti. Niruttiniddesasaṅkhātehi",
  "tika-s0501t:292_4": "byañjanapadehi pakāsiyamāno yo atthākāro atthi, so atthākāro uttānīkammapaññattīhi",
  "tika-s0501t:292_5": "paṭiniddisito. Etehi saṅkāsanādīhi chahi atthapadehi attho suttattho gahito, kammañca",
  "tika-s0501t:292_6": "ugghaṭanādikammañca niddiṭṭhanti attho. Yena suttatthena ugghaṭitaññuno cittasantānassa",
  "tika-s0501t:292_7": "sambodhanakiriyāsaṅkhātassa ugghaṭanakammassa nibbatti bhave, so suttattho saṅkāsanāpakāsanākāro",
  "tika-s0501t:292_8": "hoti. Yena suttatthena vipañcitaññuno cittasantānassa bodhanakiriyāsaṅkhātassa vipañcanakammassa",
  "tika-s0501t:292_9": "nibbatti, so suttattho vivaraṇāvibhajanākāro hoti. Yena suttatthena neyyassa cittasantānassa",
  "tika-s0501t:292_10": "pabodhanakiriyāsaṅkhātassa nayakammassa nibbatti, so suttattho uttānīkammapaññattākāro",
  "tika-s0501t:292_11": "hotīti daṭṭhabbo. Tenāha aṭṭhakathācariyo “suttatthena hi desanāya pavattiyamānena",
  "tika-s0501t:292_12": "ugghaṭitaññuādiveneyyānaṃ cittasantānassa pabodhanakiriyānibbatti, so ca suttattho",
  "tika-s0501t:292_13": "saṅkāsanādiākāro”ti.",
  "tika-s0501t:293": "“Yathāvuttehi tīhi atthanayehi ceva chahi atthapadehi ca ayuttopi attho kiṃ koci atthi, udāhu sabbo attho yutto evā”ti pucchitabbattā –",
  "tika-s0501t:294": "25.",
  "tika-s0501t:295": "“Tīṇi ca nayā anūnā, atthassa ca chappadāni gaṇitāni.",
  "tika-s0501t:296": "Navahi padehi bhagavato, vacanassattho samāyutto”ti. –",
  "tika-s0501t:297_0": "Gāthamāha. Tattha tīṇīti liṅgavipallāsaniddeso, tayoti pana pakatiliṅganiddeso vattabbo.",
  "tika-s0501t:297_1": "Gaṇitā anūnā tayo atthassa nayā ca gaṇitāni anūnāni cha atthassa padāni ca niddiṭṭhāni,",
  "tika-s0501t:297_2": "niddiṭṭhehi ca atthapadehi bhagavato vacanassa sabbo attho samāyuttova ayutto koci",
  "tika-s0501t:297_3": "attho natthīti yojanā kātabbā. Atthassāti suttatthassa. Nayāti nettiatthanayā. Padānīti nettiatthapadāni.",
  "tika-s0501t:298_0": "26. Ye hārādayo niddiṭṭhā, te hārādayo sampiṇḍetvā nettippakaraṇassa padatthe sukhaggahaṇatthaṃ",
  "tika-s0501t:298_1": "gaṇanavasena paricchinditvā dassento “atthassā”tiādimāha. Tattha atthassa samūhassa",
  "tika-s0501t:298_2": "avayavabhūtāni navabhedāni atthapadāni suttabyañjanassa atthassa pariyeṭṭhisaṅkhātāya",
  "tika-s0501t:298_3": "saṃvaṇṇanāya gaṇanato catuvīsati byañjanapadāni honti, atthapadabyañjanapadabhūtaṃ",
  "tika-s0501t:298_4": "ubhayaṃ saṅkhepayato sampiṇḍayato tettiṃsā tettiṃsavidhā ettikā tettiṃsavidhāva nettīti yojanā.",
  "tika-s0501t:299_0": "Tattha navappadānīti tayo atthanayā, cha atthapadāni ca. Catubbīsāti soḷasa hārā,",
  "tika-s0501t:299_1": "cha byañjanapadāni, dve disālocananayaaṅkusanayā cāti evaṃ tettiṃsavidhā ca netti",
  "tika-s0501t:299_2": "nāma, ito vinimutto añño koci nettipadattho natthīti attho daṭṭhabbo.",
  "tika-s0501t:300_0": "“Evaṃ tettiṃsapadatthāya nettiyā hāranayānaṃ katamo desanāhāravicayahāro”tiādi desanākkameneva",
  "tika-s0501t:300_1": "siddho, evaṃ siddhe satipi “soḷasa hārā paṭhama”nti ārambho “sabbepime hārā ceva",
  "tika-s0501t:300_2": "nayā ca iminā dassitakkameneva saṃvaṇṇetabbesu suttesu saṃvaṇṇanāvasena yojetabbā,",
  "tika-s0501t:300_3": "na uppaṭipāṭiyā”ti imamatthaṃ dīpeti. Dīpanavacanasavanānusārena ñāpeti, tasmā evaṃ",
  "tika-s0501t:300_4": "kamo dassito, assādādīnavanissaraṇāni dhammadesanāya nissayāni, phalañca dhammadesanāya",
  "tika-s0501t:300_5": "phalaṃ, upāyo ca dhammadesanāya upāyo, āṇatti ca dhammadesanāya sarīraṃ. Desanāhārassa",
  "tika-s0501t:300_6": "tāsaṃ assādādīnavanissaraṇaphalupāyāṇattīnaṃ vibhāvanasabhāvattā.",
  "tika-s0501t:301": "Niddhāraṇena vināpi pakatiyā sabbasaṃvaṇṇetabbasuttesu anarūpāti suviññeyyattā, saṃvaṇṇanāvisesānaṃ vicayahārādīnaṃ nissayabhāvato ca paṭhamaṃ desanāhāro dassito.",
  "tika-s0501t:302": "Padapucchāvissajjanāpucchāpadānugītīhi saddhiṃ desanāhārapadatthānaṃ assādādīnaṃ pavicayabhāvato desanāhārānantaraṃ vicayo hāro.",
  "tika-s0501t:303": "Vicayahārena pavicitānaṃ atthānaṃ yuttāyuttivicāraṇabhāvato vicayahārānantaraṃ yutti hāro.",
  "tika-s0501t:304": "Padaṭṭhānahārassa yuttāyuttānaṃyeva atthānaṃ upapattianurūpaṃ kāraṇaparamparāya niddhāraṇattā yuttihārānantaraṃ padaṭṭhānahāro.",
  "tika-s0501t:305": "Yuttāyuttānaṃ kāraṇaparamparāya pariggahitasabhāvānaṃyeva ca dhammānaṃ avuttānampi samānalakkhaṇatāya gahaṇalakkhaṇattāya padaṭṭhānahārānantaraṃ lakkhaṇahāro.",
  "tika-s0501t:306_0": "Lakkhaṇahārena atthato suttantarato niddhāritānampi dhammānaṃ nibbacanādīni vattabbāni,",
  "tika-s0501t:306_1": "na sutte sarūpato āgatadhammānaṃyevāti dassanatthaṃ lakkhaṇahārānantaraṃ catubyūho",
  "tika-s0501t:306_2": "hāro. Evañhi niravasesato atthāvabodho hoti.",
  "tika-s0501t:307_0": "Catubyūhena hārena vuttehi nibbacanādhippāyanidānehi saddhiṃ sutte padatthānaṃ suttantarasaṃsandanasaṅkhāte",
  "tika-s0501t:307_1": "pubbāparavicāre dassite tesaṃ suttapadatthānaṃ sabhāgavisabhāgadhammantarāvaṭṭanaṃ",
  "tika-s0501t:307_2": "sukhena sakkā dassetunti catubyūhahārānantaraṃ āvaṭṭo hāro. Suttantarasaṃsandanassa",
  "tika-s0501t:307_3": "hi sabhāgavisabhāgadhammantarāvaṭṭanayassa upāyabhāvato “ārambhatha nikkamathā”tiādigāthāya",
  "tika-s0501t:307_4": "ārambhananikkamanabuddhasāsanayogadhunanehi vīriyasamādhipaññindriyāni niddhāretvā",
  "tika-s0501t:307_5": "tesu ārambhananikkamanabuddhasāsanayogadhunanesu ananuyogassa mūlaṃ pamādoti suttantare",
  "tika-s0501t:307_6": "dassito pamādo āvaṭṭitoti.",
  "tika-s0501t:308_0": "Āvaṭṭena hārena sabhāgavisabhāgadhammāvaṭṭanena payojite sādhāraṇāsādhāraṇavasena",
  "tika-s0501t:308_1": "saṃkilesavodānadhammānaṃ padaṭṭhānato ceva bhūmito ca vibhāgo sakkā sukhena yojetunti",
  "tika-s0501t:308_2": "āvaṭṭahārānantaraṃ vibhatti hāro.",
  "tika-s0501t:309_0": "Vibhattihārena saṃkilesavodānadhammānaṃ vibhāge kate saṃvaṇṇetabbasutte āgatā dhammā",
  "tika-s0501t:309_1": "akasirena paṭipakkhato parivattetuṃ sakkāti vibhattihārānantaraṃ parivattanahāro.",
  "tika-s0501t:309_2": "Vibhattihārena hi “sammādiṭṭhissa purisapuggalassa micchādiṭṭhi nijjiṇṇā hotī”ti",
  "tika-s0501t:309_3": "paṭivibhattasabhāve eva dhamme parivattanahāravibhaṅge udāharīyissati.",
  "tika-s0501t:310": "Parivattanahārena paṭipakkhato parivattitāpi dhammā pariyāyavacanehi bodhetabbā, na saṃvaṇṇetabbasutte āgatadhammāyevāti dassanatthaṃ parivattanahārānantaraṃ vevacanahāro.",
  "tika-s0501t:311": "Vevacanahārena pariyāyato pakāsitānaṃ dhammānaṃ pabhedato paññattivasena vibhajanaṃ sukhena sakkā ñātunti vevacanahārānantaraṃ paññatti hāro.",
  "tika-s0501t:312_0": "Paññattihārena pabhavapariññādipaññattivibhāgamukhena paṭiccasamuppādasaccādidhammavibhāge",
  "tika-s0501t:312_1": "kate sutte āgatadhammānaṃ paṭiccasamuppādādimukhena avataraṇaṃ sakkā dassetunti paññattihārānantaraṃ otaraṇo hāro.",
  "tika-s0501t:313": "Otaraṇena hārena dhātāyatanādīsu otāritānaṃ saṃvaṇṇetabbasutte padatthānaṃ pucchārambhasodhanaṃ sakkā sukhena sampādetunti otaraṇahārānantaraṃ sodhano hāro.",
  "tika-s0501t:314_0": "Sodhanena hārena saṃvaṇṇetabbasutte padapadatthesu visodhitesu tattha tattha ekattatāya",
  "tika-s0501t:314_1": "vā vemattatāya vā labbhamānasāmaññavisesabhāvo sukaro hotīti dassetuṃ sodhanahārānantaraṃ adhiṭṭhāno hāro.",
  "tika-s0501t:315_0": "Sāmaññavisesabhūtesu sādhāraṇāsādhāraṇesu dhammesu adhiṭṭhānena hārena paveditesu",
  "tika-s0501t:315_1": "parikkhārasaṅkhātassa sādhāraṇāsādhāraṇarūpassa paccayaheturāsissa pabhedo suviññeyyoti",
  "tika-s0501t:315_2": "adhiṭṭhānahārānantaraṃ parikkhāro hāro.",
  "tika-s0501t:316_0": "Asādhāraṇe, sādhāraṇe ca kāraṇe parikkhārena hārena dassite tassa attano phalesu",
  "tika-s0501t:316_1": "kāraṇākāro, tesaṃ hetuphalānaṃ pabhedato desanākāro, bhāvetabbapahātabbadhammānaṃ",
  "tika-s0501t:316_2": "bhāvanāpahānāni ca niddhāretvā vuccamānāni sammā saṃvaṇṇetabbasuttassa atthaṃ tathattāvabodhāya",
  "tika-s0501t:316_3": "saṃvattantīti parikkhārahārānantaraṃ samāropano hāro dassito hoti. Idaṃ hārānaṃ dassanānukkamakāraṇaṃ daṭṭhabbaṃ.",
  "tika-s0501t:317_0": "Uddeso ugghaṭitaññuno upakārāya saṃvattati yathā, evaṃ nandiyāvaṭṭanayo ugghaṭitaññuno",
  "tika-s0501t:317_1": "upakārāya saṃvattati, tasmā paṭhamaṃ nandiyāvaṭṭanayo dassito. Niddeso vipañcitaññuno",
  "tika-s0501t:317_2": "upakārāya saṃvattati yathā, evaṃ tipukkhalanayo vipañcitaññuno upakārāya saṃvattati,",
  "tika-s0501t:317_3": "tasmā nandiyāvaṭṭanayānantaraṃ tipukkhalanayo. Paṭiniddeso neyyassa upakārāya saṃvattati",
  "tika-s0501t:317_4": "yathā, evaṃ sīhavikkīḷitanayo neyyassa upakārāya saṃvattati. Tasmā tipukkhalānantaraṃ",
  "tika-s0501t:317_5": "sīhavikkīḷitanayo dassitoti tiṇṇaṃ atthanayānaṃ dassanānukkamo veditabbo. Atthanayānaṃ",
  "tika-s0501t:317_6": "disābhūtāya bhūmiyā āloketvā tesaṃ tassā disāya bhūmiyā samānayanaṃ hoti. Na hi sakkā",
  "tika-s0501t:317_7": "anoloketvā samānetunti disālocananayaṃ dassetvā aṅkusanayo dassito. Potthakāruḷhāvachekā",
  "tika-s0501t:317_8": "sabbāsu disāsu hatthigamanaṭṭhānaṃ oloketvā aṅkusena icchitaṭṭhānaṃ samānayanti.",
  "tika-s0501t:317_9": "Keci acchekā anoloketvā vinayanti. Tesaṃ nayanamattameva, na samānayanaṃ. Evameva",
  "tika-s0501t:317_10": "paṇḍitā suttatthaṃ vaṇṇentā manasāva oloketvāva nayā netabbāti daṭṭhabbā.",
  "tika-s0501t:318_0": "Samuṭṭhānasaṃvaṇṇanā adhippāyasaṃvaṇṇanā padatthasaṃvaṇṇanā vidhianuvādasaṃvaṇṇanā",
  "tika-s0501t:318_1": "nigamanasaṃvaṇṇanāti vā, payojanasaṃvaṇṇanā piṇḍatthasaṃvaṇṇanā anusandhisaṃvaṇṇanā",
  "tika-s0501t:318_2": "codanāsaṃvaṇṇanā parihārasaṃvaṇṇanāti vā, upogghāṭasaṃvaṇṇanā padaviggahasaṃvaṇṇanā",
  "tika-s0501t:318_3": "padatthacālanasaṃvaṇṇanā paccupaṭṭhānasaṃvaṇṇanāti vā, tathā ekanāḷikākathā caturassakathā",
  "tika-s0501t:318_4": "nisinnavattikākathāti vā āgatā.",
  "tika-s0501t:319": "Tattha samuṭṭhānaṃ nidānameva. Vidhianuvādo visesavacanameva. Upogghāṭo nidānameva. Cālanā codanāyeva. Paccupaṭṭhānaṃ parihārova.",
  "tika-s0501t:320": "Pāḷiṃ vatvā ekekapadassa atthakathanasaṅkhātā saṃvaṇṇanā ekanāḷikākathā nāma.",
  "tika-s0501t:321": "Paṭipakkhaṃ dassetvā paṭipakkhassa upamaṃ dassetvā sapakkhaṃ dassetvā sapakkhassa upamaṃ dassetvā kathanasaṅkhātā saṃvaṇṇanā caturassakathā nāma.",
  "tika-s0501t:322": "Visabhāgadhammavaseneva pariyosānaṃ gantvā puna sabhāgadhammavaseneva pariyosānagamanasaṅkhātā saṃvaṇṇanā nisinnavattikākathā nāma.",
  "tika-s0501t:323_0": "Tā sabbā saṃvaṇṇanāyopi desanāhārādīsu nettisaṃvaṇṇanāsu antogadhāyeva. Tenāha “yattakā",
  "tika-s0501t:323_1": "hi suttassa saṃvaṇṇanāvisesā, sabbe te nettiupadesāyattā”ti. Evaṃ ettāvatā etaparamatā",
  "tika-s0501t:323_2": "daṭṭhabbā. Hetuphalabhūmiupanisāsabhāgavisabhāgalakkhaṇanayādayo pana aṭṭhakathāyaṃ",
  "tika-s0501t:323_3": "vitthārato vuttāti na vitthārayissāmīti.",
  "tika-s0501t:324": "Iti sattibalānurūpā racitā",
  "tika-s0501t:325": "Niddesavāraatthavibhāvanā niṭṭhitā.",
  "tika-s0501t:326": "4. Paṭiniddesavāraatthavibhāvanā",
  "tika-s0501t:327": "1. Desanāhāravibhaṅgavibhāvanā",
  "tika-s0501t:328_0": "5. Evaṃ hārādayo sarūpato ācariyena uddesato uddiṭṭhā, niddesato ca niddiṭṭhā, amhehi",
  "tika-s0501t:328_1": "ca ñātā, atha kasmā puna “tattha katamo desanāhāro”tiādiko āraddhoti ce? Veneyyānaṃ",
  "tika-s0501t:328_2": "tividhattā. Veneyyā hi atitikkhapañño nātitikkhapañño mandapaññoti tividhā honti.",
  "tika-s0501t:328_3": "Tesañhi atitikkhapaññassānurūpaṃ hārādayo uddesato uddiṭṭhā, nātitikkhapaññassa anurūpaṃ",
  "tika-s0501t:328_4": "niddesato niddiṭṭhā, idāni mandapaññassānurūpaṃ hārādayo vibhajitvā dassetuṃ “tattha",
  "tika-s0501t:328_5": "katamo desanāhāro”tiādiko vibhaṅgavāro āraddho. Aṭṭhakathāyaṃ pana “evaṃ hārādayosukhaggahaṇatthaṃ",
  "tika-s0501t:328_6": "gāthābandhavasena sarūpato niddisitvā idāni tesu hāre tāva paṭiniddesavasena vibhajituṃ",
  "tika-s0501t:328_7": "‘tattha katamo desanāhāro’tiādi āraddha”nti vuttaṃ.",
  "tika-s0501t:329_0": "Tattha ye hārādayo uddesaniddesesu niddiṭṭhā, tattha hārādīsu katamo desanāhāroti",
  "tika-s0501t:329_1": "ce? Yā “assādādīnavatā”tiādigāthā vuttā, sā ayaṃ gāthā niddesavasena desanāhāro nāma,",
  "tika-s0501t:329_2": "tassa “assādādīnavatā”tiādi niddesassa idāni mayā vuccamāno “ayaṃ desanāhāro kiṃ",
  "tika-s0501t:329_3": "desayatī”tiādiko vitthārasaṃvaṇṇanāviseso desanāhāravibhaṅgo nāmāti yojanā. “Ayaṃ",
  "tika-s0501t:329_4": "desanāhāro kiṃ desayatī”ti pucchitabbattā pucchaṃ ṭhapetvā “imaṃ desayatī”ti niyametvā",
  "tika-s0501t:329_5": "dassetuṃ “ayaṃ desanāhāro kiṃ desayati? Assādaṃ ādīnava”ntiādi vuttaṃ. Tattha ayaṃ",
  "tika-s0501t:329_6": "desanāhāro kiṃ desayatīti ce? Assādaṃ desayati saṃvaṇṇeti vitthāreti, ādīnavaṃ desayati…pe…",
  "tika-s0501t:329_7": "vitthāreti, nissaraṇaṃ desayati…pe… vitthāreti, phalaṃ desayati…pe… vitthāreti, upāyaṃ",
  "tika-s0501t:329_8": "desayati…pe… vitthāreti, āṇattiṃ desayati saṃvaṇṇeti vitthāretīti yojano.",
  "tika-s0501t:330_0": "Ettha ca “ayaṃ desanāhāro”ti saddo pubbāparāpekkhoti daṭṭhabbo. “‘Assādādīnavatā’tiādigāthāyaṃ",
  "tika-s0501t:330_1": "dassitā ime assādādayo kattha saṃvaṇṇetabbe pāḷidhamme āgatā”ti pucchitabbattā “dhammaṃ",
  "tika-s0501t:330_2": "vo, bhikkhave, desessāmī”tiādi vuttaṃ. “‘Assādādīnavatā’tiādigāthāyaṃ dassitā ime",
  "tika-s0501t:330_3": "assādādayo kattha saṃvaṇṇetabbe pāḷidhamme āgatā”ti pucchitabbattā “dhammaṃ vo, bhikkhave,",
  "tika-s0501t:330_4": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ",
  "tika-s0501t:330_5": "parisuddhaṃ brahmacariyaṃ pakāsessāmī”ti paṭiññātabbe pāḷidhamme saṃvaṇṇetabbe ye",
  "tika-s0501t:330_6": "assādādayo āgatā, te ayaṃ desanāhāro desayatīti adhippāyo.",
  "tika-s0501t:331_0": "Tattha dhammasaddo pariyattisaccasamādhipaññāpakatipuññāpattiñeyyādīsu bahūsu atthesu",
  "tika-s0501t:331_1": "pavatto, tathāpi idha pariyattidhammeyeva pavattoti daṭṭhabbo. Atthuddeso pana aṭṭhakathāyaṃ",
  "tika-s0501t:331_2": "vutto, tasmā idha mayā na vutto. Vo-kāropi upayogakaraṇapadapūraṇasampadānatthesu",
  "tika-s0501t:331_3": "dissati ca, tathāpi idha sampadānatthevāti daṭṭhabbo. Bhikkhanti yācanti sīlakkhandhādayo,",
  "tika-s0501t:331_4": "paccaye vā kāyaviññattiyāti bhikkhū, saṃsāre bhayaṃ ikkhanti paccavekkhantīti vā",
  "tika-s0501t:331_5": "bhikkhū. Bhikkhaveti te bhikkhū ālapati, kimatthāyāti attano mukhābhimukhaṃ katvā",
  "tika-s0501t:331_6": "dhammassavane atiussāhane niyojetuṃ ālapatīti veditabbo.",
  "tika-s0501t:332_0": "Dhammaṃ desessāmīti nāhaṃ issaratāya tumhe aññaṃ kiñci kāreyyāmi, dhammaṃyeva desessāmi,",
  "tika-s0501t:332_1": "desento ca na aññesaṃ dhammaṃ sutvā sutamayañāṇānusārena desessāmi, anāvaraṇañāṇena",
  "tika-s0501t:332_2": "sabbañeyyadhammesu paccakkhakāritāya idāni mayāyeva pavattiyamānaṃ dhammaṃ ahaṃ desessāmīti",
  "tika-s0501t:332_3": "paṭijānāti. Ādimhi kalyāṇaṃ ādikalyāṇaṃ, ādi kalyāṇametassāti vā ādikalyāṇaṃ. Sesesupi",
  "tika-s0501t:332_4": "eseva nayo. Ādikalyāṇādayo cettha atthakalyāṇādivasena vuttāti daṭṭhabbā. Tenāha",
  "tika-s0501t:332_5": "– “sīlena ādikalyāṇaṃ, samādhinā majjhekalyāṇaṃ, paññāya pariyosānakalyāṇaṃ. Buddhasubuddhatāya",
  "tika-s0501t:332_6": "vā ādikalyāṇaṃ, dhammasudhammatāya majjhekalyāṇaṃ, saṅghasuppaṭipattiyā pariyosānakalyāṇaṃ.",
  "tika-s0501t:332_7": "Atha vā ugghaṭitaññuvinayanena ādikalyāṇaṃ, vipañcitaññuvinayanena majjhekalyāṇaṃ,",
  "tika-s0501t:332_8": "neyyapuggalavinayanena pariyosānakalyāṇaṃ. Ayamevattho idhādhippeto”ti.",
  "tika-s0501t:333_0": "Arīyati ñāyatīti attho, ara-dhātuyā nippariyāyato ñāṇappadhāno ārammaṇikacittuppādo",
  "tika-s0501t:333_1": "attho, ṭhānūpacārato atthassa ñātabbassa ārammaṇapaccayasatti attho, iti-saddena",
  "tika-s0501t:333_2": "sāyeva satti parāmasīyati, ārammaṇapaccayasattisahito ārammaṇapaccayasaṅkhāto ñātabbo",
  "tika-s0501t:333_3": "attho ta-paccayassa atthoti dhātupaccayānaṃ atthaviseso daṭṭhabbo. Asati bhavatīti",
  "tika-s0501t:333_4": "vā attho, saha atthena yo dhammo vattatīti so dhammo sāttho, atthena samannāgato",
  "tika-s0501t:333_5": "vā dhammo sāttho, saṅkāsanādichaatthapadasamāyogato vā sāttho. Ayamevattho idhādhippeto",
  "tika-s0501t:333_6": "nettivisayattā. Sampannaṃ byañjanaṃ yassa dhammassāti sabyañjano. Sithiladhanitadīgharassagarulahusambandhavavatthitavimuttaniggahitasampannattā,",
  "tika-s0501t:333_7": "akārantādiitthiliṅgādiekavacanādisampannattā, pamādalekhādirahitattā ca avayavo sampanno",
  "tika-s0501t:333_8": "taṃsamūhattā dhammo sampannabyañjano nāma, akkharādichabyañjanapadasamāyogā vā sabyañjano.",
  "tika-s0501t:333_9": "Ayamevattho idhādhippeto. Imasmiṃ ayaṃ ūno, so netabbo pakkhipitabboti upanetabbābhāvato",
  "tika-s0501t:333_10": "kevalaparipuṇṇo, sīlakkhandhasamādhikkhandhapaññākkhandha- vimuttikkhandhavimuttiñāṇadassanakkhandhapāripūriyā",
  "tika-s0501t:333_11": "vā kevalaparipuṇṇo. Idhāyaṃ atireko, so apanetabboti vatvā apanetabbābhāvato parisuddho,",
  "tika-s0501t:333_12": "caturoghanittharaṇatthāya, lokāmisanirapekkhatāya pavattiyamānattā vā parisuddho.",
  "tika-s0501t:333_13": "Seṭṭhattā brahmacariyaṃ, brahmānaṃ vā seṭṭhānaṃ ariyānaṃ cariyaṃ brahmacariyaṃ, pabbajjabrahmacariyamaggabrahmacariyasāsanabrahmacariyādīsu",
  "tika-s0501t:333_14": "sāsanabrahmacariyaṃ pakāsayissāmi, paridīpayissāmīti attho.",
  "tika-s0501t:334_0": "“Dhammaṃ vo, bhikkhave, desessāmi…pe… pakāsessāmī”ti paṭiññātabbe pāḷidhamme āgate",
  "tika-s0501t:334_1": "assādādayo desanāhāro desayati saṃvaṇṇeti vitthāretīti ācariyena sāmaññavaseneva",
  "tika-s0501t:334_2": "vuttaṃ, tasmā desanāhāro idha pāḷiyaṃ āgataṃ imaṃ assādaṃ desayati, idha pāḷiyaṃ",
  "tika-s0501t:334_3": "āgataṃ imaṃ ādīnavaṃ desayatītiādi viseso na viññātabbo, “kathaṃ viññātabbo”ti pucchitabbattā",
  "tika-s0501t:334_4": "“idha pāḷiyaṃ āgato ayaṃ assādo, idha pāḷiyaṃ āgato ayaṃ ādīnavo”ti visesaṃ niyametvā",
  "tika-s0501t:334_5": "upalakkhaṇanayena dassetuṃ “tattha katamo assādo? Kāmaṃ kāmayamānassā”tiādi āraddhaṃ.",
  "tika-s0501t:334_6": "Tattha tatthāti tassaṃ “assādādīnavatā”tiādigāthāyaṃ niddiṭṭhesu visayavisayibhedesu",
  "tika-s0501t:334_7": "assādesu katamo assādo tattha tesu pāḷidhammesu kattha pāḷiyaṃ āgatoti pucchitvā –",
  "tika-s0501t:335": "“Kāmaṃ kāmayamānassa, tassa cetaṃ samijjhati;",
  "tika-s0501t:336": "Addhā pītimano hoti, laddhā macco yadicchatī”ti. –",
  "tika-s0501t:337": "Idha pāḷigāthāyaṃ yo visayabhūto assādo āgato, so ayaṃ assādetabbo assādo desanāhārassa visayoti. Aṭṭhakathāyaṃ pana –",
  "tika-s0501t:338_0": "“Evaṃ bhagavatā desito, pakāsito ca sāsanadhammo yesaṃ assādādīnaṃ dassanavasena",
  "tika-s0501t:338_1": "pavatto, te assādādayo desanāhārassa visayabhūtā yattha yattha pāṭhe savisesaṃ vuttā,",
  "tika-s0501t:338_2": "tato tato niddhāretvā udāharaṇavasena idhānetvā dassetuṃ ‘tattha katamo assādo’tiādi āraddha”nti vuttaṃ.",
  "tika-s0501t:339_0": "Tattha assādīyateti assādo, assādetabbo vatthukāmo. Kāmīyateti kāmo, vatthukāmo ca.",
  "tika-s0501t:339_1": "Taṃ kāmayatīti kāmayamāno, satto. Tassa pītiyā yuttaṃ mano etassāti pītimano. Manati",
  "tika-s0501t:339_2": "jānātītiādivacanatthena macco. Kāmaṃ kāmitabbaṃ vatthu kāmayamānassa tassa sattassa",
  "tika-s0501t:339_3": "etaṃ kāmitabbaṃ vatthu sace samijjhati, evaṃ sati so satto addhā pītimano hoti. Yo",
  "tika-s0501t:339_4": "macco yaṃ vatthuṃ icchati, taṃ vatthuṃ so macco laddhā addhā pītimano hotīti gāthāyattho daṭṭhabbo.",
  "tika-s0501t:340_0": "“Kāmaṃ …pe… pītimano hotī”ti ettakameva avatvā “laddhā macco yadicchatī”ti vuttattā",
  "tika-s0501t:340_1": "lobhanīyaṃ vatthuṃyeva laddhā pītimano na hoti, atha kho patthetabbaṃ pūjetabbanti",
  "tika-s0501t:340_2": "sabbaṃ laddhā macco pītimano ca hotīti atirekattho daṭṭhabbo.",
  "tika-s0501t:341_0": "Visayabhūto assādetabbo assādo idha pāḷiyaṃ gāthāyaṃ āgatoti ācariyena vibhatto,",
  "tika-s0501t:341_1": "amhehi ca ñāto, “dukkhadomanassādibhedesu ādīnavesu katamo ādīnavo kattha pāḷidhamme",
  "tika-s0501t:341_2": "āgato”ti pucchitabbattā “tattha katamo ādīnavo? Tassa ce kāmayānassā”tiādi āraddhaṃ.",
  "tika-s0501t:341_3": "Tattha tatthāti tassaṃ “assādādīnavatā”tiādigāthāyaṃ niddiṭṭhesu dukkhadomanassādīsu",
  "tika-s0501t:341_4": "ādīnavesu katamo ādīnavo tattha tesu pāḷidhammesu kattha pāḷiyaṃ āgatoti pucchitvā –",
  "tika-s0501t:342": "“Tassa ce kāmayānassa, chandajātassa jantuno;",
  "tika-s0501t:343": "Te kāmā parihāyanti, sallaviddhova ruppatī”ti. –",
  "tika-s0501t:344": "Idha pāḷigāthāyaṃ yo domanassasaṅkhāto ādīnavo āgato, so ayaṃ domanassasaṅkhāto ādīnavo desanāhārassa visayoti.",
  "tika-s0501t:345_0": "Gāthāyaṃ pana kāmayati icchatīti kāmayāno. Atha vā yāyati gacchatīti yāno, kāmena",
  "tika-s0501t:345_1": "yāno kāmayāno, tassa. Chando jāto yassa so chandajāto, tassa. Vijjhīyateti viddho,",
  "tika-s0501t:345_2": "sallati pavisatīti sallo, sallena viddho sallaviddho. Kāmaṃ kāmayānassa chandajātassa",
  "tika-s0501t:345_3": "jantuno ye kāmā labhitabbā, te kāmā kenaci antarāyena yadā parihāyanti, tadā so jantu",
  "tika-s0501t:345_4": "ruppati. Kīdisova ruppati? Ayomayasallaviddho migo ruppati iva, parihīnakāmo jantu",
  "tika-s0501t:345_5": "ruppatīti daṭṭhabbo. Ettha ca “ruppatī”tivacanena domanassuppatti dassitāti daṭṭhabbā.",
  "tika-s0501t:346_0": "Domanassabhūto ādīnavo idha pāḷiyaṃ āgatoti ācariyena vibhatto, amhehi ca ñāto, “magganibbānavasena",
  "tika-s0501t:346_1": "duvidhesu nissaraṇesu katamaṃ nissaraṇaṃ kattha pāḷiyaṃ āgata”nti pucchitabbattā",
  "tika-s0501t:346_2": "“tattha katamaṃ nissaraṇaṃ? Yo kāme parivajjetī”tiādi āraddhaṃ. Tattha tatthāti tassaṃ",
  "tika-s0501t:346_3": "“assādādīnavatā”tiādigāthāyaṃ niddiṭṭhesu magganibbānavasena duvidhesu nissaraṇesu",
  "tika-s0501t:346_4": "katamaṃ nissaraṇaṃ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t:347": "“Yo kāme parivajjeti, sappasseva padā siro;",
  "tika-s0501t:348": "Somaṃ visattikaṃ loke, sato samativattatī”ti. –",
  "tika-s0501t:349": "Idha pāḷigāthāyaṃ yaṃ samativattanakaraṇaṃ maggasaṅkhātaṃ nissaraṇaṃ āgataṃ, taṃ idaṃ maggasaṅkhātaṃ samativattanakaraṇaṃ nissaraṇaṃ desanāhārassa visayanti.",
  "tika-s0501t:350_0": "Gāthāyaṃ yoti jhānalābhī vā ariyo vā. Kāmeti vuttappakāro vatthukāmo. Tesu pavattachandarāgassa",
  "tika-s0501t:350_1": "vikkhambhanena vā samucchindanena vā parivajjeti. Kiṃ parivajjeti iva vajjeti? Sappassa",
  "tika-s0501t:350_2": "siro siraṃ cakkhumā puriso disvā padā pādena parivajjeti iva, evaṃ parivajjeti. Sato",
  "tika-s0501t:350_3": "satisampanno so puggalo loke rūpādīsu visattikaṃ imaṃ taṇhaṃ yena maggena samativattati",
  "tika-s0501t:350_4": "saṃ suṭṭhu atikkamitvā vattati, idaṃ maggasaṅkhātaṃ samativattanakaraṇaṃ ekadesaṃ",
  "tika-s0501t:350_5": "nissaraṇaṃ nāmāti yojetabbaṃ. “Pādā”ti vattabbe ākārassa rassaṃ katvā “padā”ti vuttaṃ.",
  "tika-s0501t:350_6": "Pādāti ca pādena yathā “amohabhāvā amohabhāvenā”ti. Tena vuttaṃ “attano pādenā”ti.",
  "tika-s0501t:351_0": "Ekadeso visayasaṅkhāto assādo idha pāḷiyaṃ āgatoti ācariyena vibhatto, amhehi ca",
  "tika-s0501t:351_1": "ñāto, “ekadeso visayisaṅkhāto assādo kattha pāḷiyaṃ āgato”ti pucchitabbattā “tattha",
  "tika-s0501t:351_2": "katamo assādo? Khettaṃ vatthu”ntiādi āraddhaṃ. Atha vā “tattha katamo assādo? Khettaṃ",
  "tika-s0501t:351_3": "vatthu”ntiādi kasmā evaṃ āraddhaṃ, nanu “tattha katamo assādo? Kāmaṃ kāmayamānassā”tiādinā",
  "tika-s0501t:351_4": "assādo vibhatto? Saccaṃ, assādo pana duvidho visayavisayivasena, tasmiṃ visayasaṅkhāto",
  "tika-s0501t:351_5": "assādo pubbe vibhatto, idāni visayisaṅkhātaṃ assādaṃ vibhajituṃ “tattha katamo assādo?",
  "tika-s0501t:351_6": "Khettaṃ vatthu”ntiādi āraddhaṃ. Tattha tatthāti tassaṃ “assādādīnavatā”tiādigāthāyaṃ",
  "tika-s0501t:351_7": "niddiṭṭhesu visayavisayibhedesu assādesu katamo assādo tattha tesu pāḷidhammesu kattha",
  "tika-s0501t:351_8": "pāḷiyaṃ āgatoti pucchitvā –",
  "tika-s0501t:352": "“Khettaṃ vatthuṃ hiraññaṃ vā, gavāssaṃ dāsaporisaṃ;",
  "tika-s0501t:353": "Thiyo bandhū puthū kāme, yo naro anugijjhatī”ti. –",
  "tika-s0501t:354": "Idha pāḷigāthāyaṃ yo anugijjhanasaṅkhāto assādo āgato, so ayaṃ anugijjhanasaṅkhāto visayiassādo desanāhārassa visayoti.",
  "tika-s0501t:355_0": "Gāthāyaṃ khettanti khipīyanti bījāni ettha ṭhāneti khettaṃ. Khipantānaṃ janānaṃ khipanakiriyā",
  "tika-s0501t:355_1": "khipa-dhātuyā mukhyattho, khipanakiriyājanako cittuppādo phalūpacārattho, tassa cittuppādassa",
  "tika-s0501t:355_2": "upanissayapaccayabhūtassa kedārassa viruḷhāpanasatti phalūpacārattho, iti-saddena",
  "tika-s0501t:355_3": "sā viruḷhāpanasattiyeva parāmasīyati, tassā sattiyā patiṭṭhaṃ kedārasaṅkhātaṃ ṭhānaṃ",
  "tika-s0501t:355_4": "ta-paccayattho. Esa nayo tīsu piṭakesu evarūpesu ca vacanatthesu yathārahaṃ nīharitvā",
  "tika-s0501t:355_5": "gahetabbo. Vapanti patiṭṭhahanti etthāti vatthu. Aparaṇṇādīnaṃ patiṭṭhahanaṃ vapa-dhātuyā",
  "tika-s0501t:355_6": "mukhyattho, ṭhānassa patiṭṭhāpanasatti phalūpacārattho, iti-saddena sā patiṭṭhāpanasatti",
  "tika-s0501t:355_7": "parāmasīyati. Tassā sattiyā patiṭṭhaṭṭhānaṃ ta-paccayattho. Khettaṃ pana pubbaṇṇavirūhanaṭṭhānaṃ,",
  "tika-s0501t:355_8": "vatthu aparaṇṇavirūhanaṭṭhānaṃ.",
  "tika-s0501t:356_0": "Hinoti pavattati pītisomanassanti hi, kiṃ taṃ? Pītisomanassaṃ, rāti pavatteti jātarūpanti",
  "tika-s0501t:356_1": "raṃ, kiṃ taṃ? Jātarūpaṃ, hiṃ ranti hiraṃ, dutiyātappurisasamāso. Ñāpeti tosetīti",
  "tika-s0501t:356_2": "ñaṃ, kiṃ taṃ? Jātarūpaṃ. Hiraṃ hutvā ñaṃ hiraññaṃ, pavattamānaṃ pītisomanassaṃ pavattetvā",
  "tika-s0501t:356_3": "jane visesena tosetīti attho gahetabbo. Vā-saddo vuttāvuttatthasamuccayattho. Gacchanti",
  "tika-s0501t:356_4": "visesenāti gāvo, rattindivaṃ asanti bhakkhanti visesenāti assā, gāvo ca assā ca gavāssaṃ.",
  "tika-s0501t:356_5": "Dātabbaṃ paṭhamaṃ dentīti dā, asanti bhakkhantīti asā, datvā asā dāsā, sāmikānaṃ",
  "tika-s0501t:356_6": "dātabbaṃ paṭhamaṃ datvā pacchā asanti bhakkhantīti attho. Sāmikehi vā dinnaṃ asanti",
  "tika-s0501t:356_7": "bhakkhantīti dāsā, dukkhena kasirena asanti pavattantīti vā dāsā,. Mātāpitūnaṃ hadayaṃ",
  "tika-s0501t:356_8": "purentīti purisā, puraṃ hitaṃ vā isanti gavesantīti purisā. Buddhapaccekabuddhacakkavattibhāvaṃ",
  "tika-s0501t:356_9": "pureti kammanti puraṃ, kiṃ taṃ? Balavakammaṃ, puraṃ isanti sīlenāti vā purisā. Purisā",
  "tika-s0501t:356_10": "eva hi sammāsambuddhapaccekabuddhacakkavattibhāvaṃ gacchanti. “Puri uccaṭṭhāne sentīti",
  "tika-s0501t:356_11": "vā purisā. Purisā hi mātūnaṃ pituṭṭhāne ṭhitā”ti ime vacanatthā vuttappakārā yuttāyeva",
  "tika-s0501t:356_12": "atthasambhavato. Dāsā ca purisā ca dāsaporisaṃ, majjhe vuddhi. Ettha ca dāsaggahaṇena",
  "tika-s0501t:356_13": "dāsīpi gahitā. Dāsā dukkaṭajanā, purisā sukhitajanāti viseso daṭṭhabbo. Ṭhanti patiṭṭhahanti",
  "tika-s0501t:356_14": "ettha mātugāme puttadhītāti thiyo. Narasaddassa viggahattho heṭṭhā vuttova.",
  "tika-s0501t:357_0": "Ekadeso domanassasaṅkhāto ādīnavo idha pāḷigāthāyaṃ āgatoti ācariyena vibhatto, amhehi",
  "tika-s0501t:357_1": "ca ñāto, “dukkhasaṅkhāto ādīnavo kattha pāḷiyaṃ āgato”ti pucchitabbattā “tattha katamo",
  "tika-s0501t:357_2": "ādīnavo? Abalā naṃ balīyantī”tiādi āraddhaṃ. Atha vā “tattha katamo ādīnavo? Abalā",
  "tika-s0501t:357_3": "naṃ balīyantī”tiādi kasmā evaṃ āraddhaṃ, nanu “tattha katamo ādīnavo? Tassa ce kāmayānassā”tiādinā",
  "tika-s0501t:357_4": "ādīnavo vibhattoti? Saccaṃ, ādīnavo pana bahuvidho dukkhadomanassādivasena, tasmiṃ",
  "tika-s0501t:357_5": "bahuvidhe ādīnave ekadeso domanassasaṅkhāto ādīnavo pubbe vibhatto, idāni dukkhasaṅkhātaṃ",
  "tika-s0501t:357_6": "ādīnavaṃ vibhajituṃ “tattha katamo ādīnavo? Abalā naṃ balīyantī”tiādi āraddhaṃ. Tattha",
  "tika-s0501t:357_7": "tatthāti tassaṃ “assādādīnavatā”tiādigāthāyaṃ niddiṭṭhesu dukkhadomanassādīsu ādīnavesu",
  "tika-s0501t:357_8": "katamo ādīnavo tattha tesu pāḷidhammesu kattha pāḷidhamme āgatoti pucchitvā –",
  "tika-s0501t:358": "“Abalā naṃ balīyanti, maddantenaṃ parissayā;",
  "tika-s0501t:359": "Tato naṃ dukkhamanveti, nāvaṃ bhinnamivodaka”nti. –",
  "tika-s0501t:360": "Idha pāḷigāthāyaṃ yo dukkhasaṅkhāto ekadeso ādīnavo āgato, so ayaṃ dukkhasaṅkhāto ekadeso ādīnavo desanāhārassa visayoti.",
  "tika-s0501t:361_0": "Gāthāyaṃ natthi balaṃ etesaṃ kilesānanti abalā. Kasmā kilesā abalā hontīti? Kusalehi",
  "tika-s0501t:361_1": "pahātabbattā. Naranti khettādikāme anugijjhantaṃ naraṃ, saddhābalādivirahato vā abalaṃ",
  "tika-s0501t:361_2": "taṃ naraṃ balīyanti abhibhavanti. Kiñcāpi kilesā kusalehi pahātabbattā abalā honti,",
  "tika-s0501t:361_3": "tathāpi kāmamanugijjhantaṃ saddhābalādivirahitaṃ abhibhavituṃ samatthā bhavanti.",
  "tika-s0501t:361_4": "Maddantenaṃ parissayāti kāmagiddhaṃ kāme pariyesantaṃ, kāmaṃ rakkhantañca enaṃ naraṃ",
  "tika-s0501t:361_5": "pari samantato paripīḷetvā ayanti pavattantīti parissayā, sīhabyagghādayo ceva kāyaduccaritādayo",
  "tika-s0501t:361_6": "ca maddanti. Tato tehi parissayehi abhibhūtaṃ naṃ naraṃ jātiādidukkhaṃ anveti anugacchati.",
  "tika-s0501t:361_7": "Kimiva anveti? Udakaṃ bhinnanāvaṃ anveti iva, evaṃ anvetīti attho.",
  "tika-s0501t:362_0": "Ekadesaṃ maggasaṅkhātaṃ nissaraṇaṃ idha pāḷigāthāyaṃ āgatanti ācariyena vibhattaṃ,",
  "tika-s0501t:362_1": "amheti ca viññātaṃ, “nibbānasaṅkhātaṃ ekadesaṃ nissaraṇaṃ kattha pāḷidhamme āgata”nti",
  "tika-s0501t:362_2": "pucchitabbattā “tattha katamaṃ nissaraṇaṃ? Tasmā jantu sadā sato”tiādi āraddhaṃ.",
  "tika-s0501t:362_3": "Atha vā “tattha katamaṃ nissaraṇaṃ? Tasmā jantu sadā sato”tiādi kasmā evaṃ āraddhaṃ,",
  "tika-s0501t:362_4": "nanu “tattha katamaṃ nissaraṇaṃ? Yo kāme parivajjetī”tiādinā nissaraṇaṃ vibhattanti?",
  "tika-s0501t:362_5": "Saccaṃ, nissaraṇaṃ pana duvidhaṃ magganibbānavasena, tattha duvidhe nissaraṇe maggasaṅkhātaṃ",
  "tika-s0501t:362_6": "nissaraṇaṃ pubbe vibhattaṃ, idāni nibbānasaṅkhātaṃ nissaraṇaṃ vibhajituṃ “tattha",
  "tika-s0501t:362_7": "katamaṃ nissaraṇaṃ? Tasmā jantu sadā sato”tiādi āraddhaṃ. Tattha tatthāti tassaṃ",
  "tika-s0501t:362_8": "“assādādīnavatā”tiādigāthāyaṃ niddiṭṭhesu magganibbānesu nissaraṇesu ekadesaṃ nibbānasaṅkhātaṃ",
  "tika-s0501t:362_9": "nissaraṇaṃ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t:363": "“Tasmā jantu sadā sato, kāmāni parivajjaye;",
  "tika-s0501t:364": "Te pahāya tare oghaṃ, nāvaṃ sitvāva pāragū”ti. –",
  "tika-s0501t:365": "Idha pāḷigāthāyaṃ yaṃ nibbānasaṅkhātaṃ nissaraṇaṃ āgataṃ, idaṃ nissaraṇaṃ desanāhārassa visayanti.",
  "tika-s0501t:366_0": "Gāthāyaṃ tasmāti yasmā kāmagiddhaṃ naraṃ dukkhaṃ anveti, tasmā jantu sadā sabbakāle",
  "tika-s0501t:366_1": "pubbarattāpararatte jāgariyānuyogena sato satisampanno hutvā kāmāni kilesakāme vikkhambhanavasena",
  "tika-s0501t:366_2": "vā samucchedavasena vā parivajjaye parijaheyya. Te kāme ariyamaggena pahāya catubbidhaṃ",
  "tika-s0501t:366_3": "oghaṃ tareyya tarituṃ sakkuṇeyya. Ko tarati iva tareyya? Nāvāsāmiko nāvaṃ yaṃ pavisantaṃ",
  "tika-s0501t:366_4": "udakaṃ sitvā bahi siñcitvā lahukāya nāvāya appakasirena taritvā pāragū pāraṃ gacchati",
  "tika-s0501t:366_5": "iva, evaṃ attani pavattaṃ kilesūdakaṃ siñcitvā ariyamaggena nīharitvā lahukena attabhāvena",
  "tika-s0501t:366_6": "anupādisesāya nibbānadhātuyā nibbānena pāraṃ nibbānaṃ santiṃ gaccheyyāti attho. Idaṃ",
  "tika-s0501t:366_7": "nibbānaṃ kasmā nissaraṇaṃ hoti? Sabbasaṅkhatanissaraṇato nissaraṇaṃ nāma.",
  "tika-s0501t:367_0": "Idaṃ nissaraṇaṃ idha pāḷidhamme āgatanti ācariyena vibhattaṃ, amhehi ca viññātaṃ,",
  "tika-s0501t:367_1": "“katamaṃ phalaṃ kattha pāḷidhamme āgata”nti pucchitabbattā “tattha katamaṃ phalaṃ?",
  "tika-s0501t:367_2": "Dhammo have rakkhati dhammacāri”ntiādi āraddhaṃ. Tattha tatthāti tassaṃ “assādādīnavatā”tiādigāthāyaṃ",
  "tika-s0501t:367_3": "niddiṭṭhesu rakkhananipphādanamaccutaraṇādīsu phalesu katamaṃ phalaṃ tattha tesu",
  "tika-s0501t:367_4": "pāḷidhammesu kattha pāḷidhamme āgatanti pucchitvā –",
  "tika-s0501t:368": "“Dhammo have rakkhati dhammacāriṃ, chattaṃ mahantaṃ yatha vassakāle;",
  "tika-s0501t:369": "Esānisaṃso dhamme suciṇṇe, na duggatiṃ gacchati dhammacārī”ti. –",
  "tika-s0501t:370_0": "Idha pāḷigāthāyaṃ yaṃ anatthehi dhammassa rakkhanaphalaṃ āgataṃ, rakkhāvahanassa",
  "tika-s0501t:370_1": "abbhudayassa yañca nipphādanaṃ phalaṃ āgataṃ, idaṃ rakkhananipphādanaṃ phalaṃ desanāhārassa visayanti.",
  "tika-s0501t:371_0": "Gāthāyaṃ dhammoti yena puggalena yo dānādippabhedo puññadhammo nibbattito, so dhammo.",
  "tika-s0501t:371_1": "Dhammacāriṃ dhammanibbattakaṃ taṃ puggalaṃ anatthehi rakkhati. Kimiva? Vassakāle",
  "tika-s0501t:371_2": "deve vassante sati mahantaṃ kusalena dhāretabbaṃ chattaṃ dhārentaṃ kusalaṃ taṃ janaṃ",
  "tika-s0501t:371_3": "vassatemanato rakkhati yathā, evaṃ rakkhitabbo dhammopi attasammāpaṇidhānena appamatto",
  "tika-s0501t:371_4": "hutvā suṭṭhu dhammaṃ rakkhantaṃyeva rakkhati, tādiso dhammacārīyeva duggatiṃ na gacchati.",
  "tika-s0501t:371_5": "Eso ānisaṃso suciṇṇe suciṇṇassa dhamme dhammassa ānisaṃsoti attho.",
  "tika-s0501t:372_0": "Ekadesaṃ phalaṃ idha pāḷidhamme āgatanti ācariyena vibhattaṃ, amhehi ca ñātaṃ, “katamo",
  "tika-s0501t:372_1": "upāyo kattha pāḷiyaṃ āgato”ti pucchitabbattā “tattha katamo upāyo? Sabbe saṅkhārā",
  "tika-s0501t:372_2": "aniccā”tiādi āraddhaṃ. Tattha tatthāti tassaṃ “assādādīnavatā”tiādigāthāyaṃ niddiṭṭhesu",
  "tika-s0501t:372_3": "vipassanāpubbaṅgamanibbidādīsu upāyesu katamo upāyo tattha tesu pāḷidhammesu kattha",
  "tika-s0501t:372_4": "pāḷidhamme āgatoti pucchitvā –",
  "tika-s0501t:373": "“Sabbe saṅkhārā ‘aniccā’ti…pe…;",
  "tika-s0501t:374": "Sabbe dhammā ‘anattā’ti, yadā paññāya passatī”ti. –",
  "tika-s0501t:375": "Idha pāḷigāthāsu yo vipassanāpubbaṅgamanibbidāñāṇasaṅkhāto visuddhiyā adhigamahetubhāvato maggo āgato, ayaṃ upāyo desanāhārassa visayoti.",
  "tika-s0501t:376_0": "Gāthāsu sabbe niravasesā kammacittotuāhārehi saṅkharitā saṅkhatasaṅkhārā hutvā abhāvaṭṭhena",
  "tika-s0501t:376_1": "aniccā iti yadā paññāya passati, atha anicce dukkhasabhāve nibbindati, eso vipassanāpubbaṅgamo",
  "tika-s0501t:376_2": "nibbindanañāṇasaṅkhāto dhammo visuddhiyā maggoti. “Sabbe saṅkhārā aniccā”tiādīsu",
  "tika-s0501t:376_3": "saṅkhārānaṃ saṅkhatadhammabhāvo paccayākāravibhaṅgaṭṭhakathāyaṃ vuttova, taṃ vibhaṅgaṭṭhakathaṃ",
  "tika-s0501t:376_4": "anoloketvā ekacce ācariyā “vipassanāñāṇārammaṇattā tebhūmakadhammāyevā”ti vadanti,",
  "tika-s0501t:376_5": "evaṃ sati maggaphaladhammānaṃ niccādibhāvo bhaveyya, tasmā vibhaṅgaṭṭhakathānurūpova",
  "tika-s0501t:376_6": "attho daṭṭhabbo. Dukkhāti dukkhadukkhavipariṇāmadukkhasaṅkhāradukkhabhāvena dukkhā.",
  "tika-s0501t:376_7": "Anattāti niccasārasukhasāraattasārarahitattā asārakaṭṭhena anattā, avasavattanaṭṭhena vā anattā.",
  "tika-s0501t:377_0": "Ekadeso upāyo idha pāḷidhamme āgatoti ācariyena vibhatto, amhehi ca ñāto, “katamā",
  "tika-s0501t:377_1": "āṇatti kattha pāḷidhamme āgatā”ti pucchitabbattā “tattha katamā āṇatti? Cakkhumā",
  "tika-s0501t:377_2": "visamānīvā”tiādi āraddhaṃ. Tattha tatthāti tassaṃ “assādādīnavatā”tiādigāthāyaṃ niddiṭṭhāsu",
  "tika-s0501t:377_3": "pāpaduccaritaparivajjanāṇattikalyāṇasucaritacaraṇāṇattiādīsu katamāṇatti tattha tesu",
  "tika-s0501t:377_4": "pāḷidhammesu kattha pāḷidhamme āgatāti pucchitvā –",
  "tika-s0501t:378": "“Cakkhumā visamānīva, vijjamāne parakkame;",
  "tika-s0501t:379": "Paṇḍito jīvalokasmiṃ, pāpāni parivajjaye”ti. –",
  "tika-s0501t:380": "Idha pāḷidhamme yā pāpaduccaritaparivajjanāṇatti āgatā, ayaṃ pāpaduccaritaparivajjanāṇatti desanāhārassa visayāti.",
  "tika-s0501t:381_0": "Gāthāyaṃ cakkhumā puriso vijjamāne parakkame āvahitaṃ sarīraṃ āvahantova hutvā visamāni",
  "tika-s0501t:381_1": "bhūmippadesāni vā visame hatthiādayo vā parivajjeti iva, evaṃ jīvalokasmiṃ paṇḍito",
  "tika-s0501t:381_2": "pāpāni lāmakāni duccaritāni parivajjeti. Āṇatti nāma āṇārahassa dhammarājassa bhagavato",
  "tika-s0501t:381_3": "āṇā, sā bahuvidhā, tasmā “kareyya kalyāṇa”ntiādigāthāyaṃ sucaritacaraṇā āṇatti.",
  "tika-s0501t:382": "“Upetha saraṇaṃ buddhaṃ, dhammaṃ saṅghañca tādinaṃ;",
  "tika-s0501t:383": "Samādiyatha sīlāni, taṃ vo atthāya hehitī”ti. –",
  "tika-s0501t:384": "Ādīsu gāthāsu saraṇagamanāṇattisīlasamādānāṇattiādi āgatāti.",
  "tika-s0501t:385_0": "“Suññato lokaṃ avekkhassū”tiādi kasmā evaṃ āraddhaṃ, nanu “tattha katamaṃ phalaṃ?",
  "tika-s0501t:385_1": "Dhammo have”tiādinā, “tattha katamo upāyo? Sabbe saṅkhārā”tiādinā, “tattha katamā",
  "tika-s0501t:385_2": "āṇatti? Cakkhumā”tiādinā ca phalūpāyāṇattiyo vibhattāti? Saccaṃ, visuṃ visuṃ pana",
  "tika-s0501t:385_3": "suttesu āgatā phalūpāyāṇattiyo vibhattā, idāni ekato āgatā phalūpāyāṇattiyo vibhajituṃ",
  "tika-s0501t:385_4": "“suññato lokaṃ avekkhassū”tiādi āraddhaṃ.",
  "tika-s0501t:386_0": "Tattha suññato lokaṃ avekkhassūti sabbampi saṅkhāralokaṃ attato suññoti avasavattitāsallakkhaṇavasena",
  "tika-s0501t:386_1": "vā tucchabhāvasamanupassanavasena vā passāti idaṃ bhagavato vacanaṃ vidhānabhāvato",
  "tika-s0501t:386_2": "āṇatti nāma. Niccasārasukhasāraattasārādirahitattā “mogharājā”ti ālapati, saddhāsīlasutacāgādirahitattā vā mogho.",
  "tika-s0501t:387": "“Sadā sato”ti puggalavasena vuttāya satiyā suññatādassanassa sampajānahetubhāvato satiyeva upāyo, na satimāti ettha satīti adhippāyo.",
  "tika-s0501t:388_0": "Attānudiṭṭhiṃ ūhaccāti ettha attānudiṭṭhi nāma “rūpaṃ attā, rūpavā attā, rūpasmiṃ",
  "tika-s0501t:388_1": "attā, attani rūpa”ntiādippakārā vīsativatthukā diṭṭhi. Maggena ūhacca samucchinditvā",
  "tika-s0501t:388_2": "evaṃ vuttavidhinā maccutaro maccuno visayātikkanto siyā bhaveyya. Ettha yaṃ maccuvisayaṃ",
  "tika-s0501t:388_3": "taraṇaṃ atikkamanaṃ, tassa atikkamanassa yañca pubbabhāgapaṭipadāsampajjanaṃ, idaṃ",
  "tika-s0501t:388_4": "bhagavato desanāya phalaṃ desanāhārassa visayanti adhippāyo. Pubbe visuṃ visuṃ phalūpāyāṇattiyo vibhattāpi –",
  "tika-s0501t:389": "“Suññato lokaṃ avekkhassu, mogharāja sadā sato;",
  "tika-s0501t:390": "Attānudiṭṭhiṃ ūhacca, evaṃ maccutaro siyā”ti. –",
  "tika-s0501t:391_0": "Ekagāthāyaṃ puna ekato vibhajanato phalādīsu ekato dassitesu sabbattha suttesu vā",
  "tika-s0501t:391_1": "sabbattha gāthāsu vā phalādayo dassetabbā assādādayo viya katthaci niddhāretvāti",
  "tika-s0501t:391_2": "viseso vijānitabbo. Tenāha aṭṭhakathācariyo “yathā pana…pe… ekato udāharaṇaṃ katanti daṭṭhabba”nti.",
  "tika-s0501t:392_0": "6. Desanāhārassa visayabhūtā assādādayo “idha pāḷidhamme ayaṃ assādo āgato, idha",
  "tika-s0501t:392_1": "pāḷidhamme ayaṃ ādīnavo āgato”tiādinā visesato nidassanavasena sarūpato ācariyena",
  "tika-s0501t:392_2": "vibhattā, te assādādayo tiṇṇaṃ ugghaṭitaññuādīnaṃ puggalānaṃ sāmaññato bhagavā kiṃ",
  "tika-s0501t:392_3": "nu kho deseti, udāhu ekassa puggalassa yathālābhaṃ kiṃ nu desetīti anuyogassa sambhavato",
  "tika-s0501t:392_4": "imassa puggalassa imaṃ deseti, imassa puggalassa imaṃ desetīti puggalabhedena assādādayo",
  "tika-s0501t:392_5": "vibhajitvā dassetuṃ “tattha bhagavā ugghaṭitaññussā”tiādi āraddhaṃ. Tattha tatthāti",
  "tika-s0501t:392_6": "tesu assādādīsu. Nissaraṇaṃ ugghaṭitaññussa puggalassa bhagavā deseti, ādīnavañca",
  "tika-s0501t:392_7": "nissaraṇañca ime dve vipañcitaññussa puggalassa bhagavā deseti, assādañca ādīnavañca",
  "tika-s0501t:392_8": "nissaraṇañca ime tayo neyyassa puggalassa bhagavā desetīti yojanattho daṭṭhabbo.",
  "tika-s0501t:393": "Aṭṭhakathāyaṃ pana “evaṃ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṃ dassetuṃ ‘tattha bhagavā’tiādi vutta”nti vuttaṃ.",
  "tika-s0501t:394_0": "Tattha ugghaṭitaññussāti ugghaṭīyate paṭivijjhīyate, ṭhapīyate vā sappabhedo vitthāro",
  "tika-s0501t:394_1": "atthoti ugghaṭito, jānātīti ñū, ugghaṭitaṃ atthaṃ ñū ugghaṭitaññū, uddesamatteneva",
  "tika-s0501t:394_2": "sappabhedaṃ savitthāraṃ paṭivijjhitabbaṃ atthaṃ paṭivijjhatīti attho. Yo puggalo",
  "tika-s0501t:394_3": "uddeseneva uddiṭṭhamatteneva atthaṃ ñatvā atthasiddhippatto hoti, so ugghaṭitaññū nāma.",
  "tika-s0501t:395": "Vipañcīyate vittharīyate atthoti vipañcito, taṃ jānātīti vipañcitaññū. Yo puggalo niddesena niddiṭṭhamattameva atthaṃ ñatvā atthasiddhippatto, so vipañcitaññū nāma.",
  "tika-s0501t:396_0": "Paṭiniddesena attho netabbo pāpetabboti neyyo. Yo puggalo paṭiniddesena vā paṭilomena",
  "tika-s0501t:396_1": "vā vibhattaṃ eva atthaṃ ñatvā atthasiddhippatto, so neyyo nāma. Nissaraṇadesanāyeva",
  "tika-s0501t:396_2": "ugghaṭitaññussa paṭivedhābhisamayo siddho hoti, ādīnavadesanāya ceva nissaraṇadesanāya",
  "tika-s0501t:396_3": "ca vipañcitaññussa paṭivedhābhisamayo siddho hoti, assādadesanāya ca ādīnavadesanāya",
  "tika-s0501t:396_4": "ca nissaraṇadesanāya ca neyyassa paṭivedhābhisamayo siddho hotīti adhippāyo idha gahetabbo.",
  "tika-s0501t:397_0": "Padaparamo panettha paṭivedhābhisamayabhajanābhāvato na gahito. Tasmiñca aggahite",
  "tika-s0501t:397_1": "assādo, ādīnavo, nissaraṇaṃ, assādādīnavā, assādanissaraṇāni, ādīnavanissaraṇāni,",
  "tika-s0501t:397_2": "assādādīnavanissaraṇāni cāti sattasu paṭṭhānanayesu tatiyachaṭṭhasattamāva gahitā,",
  "tika-s0501t:397_3": "avasesā cattāro nayā na gahitā. Veneyyavinayanābhāvato hi gahaṇāgahaṇaṃ daṭṭhabbaṃ.",
  "tika-s0501t:397_4": "Veneyyavinayañca veneyyānaṃ santāne ariyamaggassuppādanaṃ, na sāsanavinayanamattaṃ,",
  "tika-s0501t:397_5": "ariyamagguppādanañca yathāvuttehi eva tīhi padaṭṭhānanayehi sijjhatīti itare nayā idha na vuttā.",
  "tika-s0501t:398": "Yasmā pana peṭake –",
  "tika-s0501t:399": "“Tattha katamo assādo ca ādīnavo ca?",
  "tika-s0501t:400": "‘Yāni karoti puriso, tāni passati attani;",
  "tika-s0501t:401": "Kalyāṇakārī kalyāṇaṃ, pāpakārī ca pāpaka’nti.",
  "tika-s0501t:402": "“Tattha yaṃ kalyāṇakārī kalyāṇaṃ paccanubhoti, ayaṃ assādo. Yaṃ pāpakārī pāpaṃ paccanubhoti, ayaṃ ādīnavo.",
  "tika-s0501t:403": "“Aṭṭhime, bhikkhave, lokadhammā. Katame aṭṭha? ‘Lābho’tiādi. Tattha lābho yaso sukhaṃ pasaṃsā, ayaṃ assādo. Alābho ayaso dukkhaṃ nindā, ayaṃ ādīnavo.",
  "tika-s0501t:404": "“Tattha katamo assādo ca nissaraṇañca?",
  "tika-s0501t:405": "‘Sukho vipāko puññānaṃ, adhippāyo ca ijjhati;",
  "tika-s0501t:406": "Khippañca paramaṃ santiṃ, nibbānamadhigacchatī’ti. –",
  "tika-s0501t:407": "Ayaṃ assādo ca nissaraṇañca.",
  "tika-s0501t:408_0": "“Dvattiṃsimāni, bhikkhave, mahāpurisassa mahāpurisalakkhaṇāni, yehi samannāgatassa",
  "tika-s0501t:408_1": "mahāpurisassa dveyeva gatiyo bhavanti…pe… vivaṭacchadoti sabbaṃ lakkhaṇasuttaṃ ayaṃ",
  "tika-s0501t:408_2": "assādo ca nissaraṇañca.",
  "tika-s0501t:409": "“Tattha katamo ādīnavo ca nissaraṇañca?",
  "tika-s0501t:410": "‘Bhārā have pañcakkhandhā, bhārahāro ca puggalo;",
  "tika-s0501t:411": "Bhārādānaṃ dukhaṃ loke, bhāranikkhepanaṃ sukhaṃ.",
  "tika-s0501t:412": "‘Nikkhipitvā garuṃ bhāraṃ, aññaṃ bhāraṃ anādiya;",
  "tika-s0501t:413": "Samūlaṃ taṇhamabbuyha, nicchāto parinibbuto’ti. –",
  "tika-s0501t:414": "Ayaṃ ādīnavo ca nissaraṇañca.",
  "tika-s0501t:415": "“Tattha katamo assādo ca ādīnavo ca nissaraṇañca?",
  "tika-s0501t:416": "‘Kāmā hi citrā madhurā manoramā, virūparūpena mathenti cittaṃ;",
  "tika-s0501t:417": "Tasmā ahaṃ pabbajitomhi rāja, apaṇṇakaṃ sāmaññameva seyyo’ti. –",
  "tika-s0501t:418": "Ayaṃ assādo ca ādīnavo ca nissaraṇañcā”ti vuttaṃ, tasmā tepi nayā idha niddhāretvā veditabbā. Phalādīsupi ayaṃ nayo labbhatiyeva.",
  "tika-s0501t:419": "Yasmā peṭake – “tattha katamaṃ phalañca upāyo ca? ‘Sīle patiṭṭhāya naro sappañño’ti gāthā, idaṃ phalañca upāyo ca.",
  "tika-s0501t:420": "“Tattha katamaṃ phalañca āṇatti ca?",
  "tika-s0501t:421": "‘Sace bhāyatha dukkhassa, sace vo dukkhamappiyaṃ;",
  "tika-s0501t:422": "Mākattha pāpakaṃ kammaṃ, āvi vā yadi vā raho’ti. –",
  "tika-s0501t:423": "Idaṃ phalañca āṇatti ca.",
  "tika-s0501t:424": "“Tattha katamo upāyo ca āṇatti ca?",
  "tika-s0501t:425": "‘Kumbhūpamaṃ kāyamimaṃ viditvā, nagarūpamaṃ cittamidaṃ ṭhapetvā;",
  "tika-s0501t:426": "Yodhetha māraṃ paññāvudhena, jitañca rakkhe anivesano siyā’ti. –",
  "tika-s0501t:427": "Ayaṃ upāyo ca āṇatti cā”ti vuttaṃ, tasmā evaṃ phalādīnaṃ dukkhavasenāpi udāharaṇaṃ veditabbaṃ.",
  "tika-s0501t:428_0": "“Ugghaṭitaññuādīnaṃ tiṇṇaṃ puggalānaṃ imassa puggalassa imaṃ deseti, imassa puggalassa",
  "tika-s0501t:428_1": "imaṃ desetī”ti yehi puggalehi assādādayo yathārahaṃ ācariyena vibhattā, te puggalā",
  "tika-s0501t:428_2": "yāhi paṭipadāhi bhinnā, tā paṭipadā kittikā bhavanti, tāhi bhinnā puggalā ca kittikāti",
  "tika-s0501t:428_3": "vicāraṇāya sambhavato tā paṭipadā, te ca puggalā ettakāti gaṇanato dassetuṃ “tattha",
  "tika-s0501t:428_4": "catasso paṭipadā”tiādi āraddhaṃ.",
  "tika-s0501t:429_0": "Tattha tatthāti tesu ugghaṭitaññuādīsu puggalesu. Ye puggalā yāhi paṭipadāhi bhinnā,",
  "tika-s0501t:429_1": "tā paṭipadā catasso bhavanti, te ca puggalā cattāroti yojanā kātabbā. Katamā catasso?",
  "tika-s0501t:429_2": "Dukkhāpaṭipadā dandhābhiññā, dukkhāpaṭipadā khippābhiññā, sukhāpaṭipadā dandhābhiññā,",
  "tika-s0501t:429_3": "sukhāpaṭipadā khippābhiññā cāti catasso. Katame cattāro? Taṇhācarito mando puggalo,",
  "tika-s0501t:429_4": "taṇhācarito udatto puggalo, diṭṭhicarito mando puggalo, diṭṭhicarito udatto puggalo cāti cattāro.",
  "tika-s0501t:430_0": "Paṭipadābhiññāhi kato vibhāgopi paṭipadāhi kato vibhāgo nāma hoti avinābhāvatoti",
  "tika-s0501t:430_1": "manasi katvā “catasso paṭipadābhiññā”ti avatvā “catasso paṭipadā”ti vuttā. Tā panetā",
  "tika-s0501t:430_2": "samathavasenāpi bhinnā, vipassanāvasenāpi bhinnā. Kathaṃ samathavasena? Pathavīkasiṇādīsu",
  "tika-s0501t:430_3": "sabbapaṭhamaṃ “pathavī pathavī”tiādinā pavattamanasikārato paṭṭhāya yāva jhānassa",
  "tika-s0501t:430_4": "upacāraṃ uppajjati, tāva pavattā paññā samathabhāvanā “paṭipadā”ti vuccati. Upacārato",
  "tika-s0501t:430_5": "pana paṭṭhāya yāva appanā, tāva pavattā paññā “abhiññā”ti vuccati heṭṭhimapaññāto",
  "tika-s0501t:430_6": "adhigatapaññābhāvato.",
  "tika-s0501t:431_0": "Sā ca paṭipadā kassaci dukkhā kicchā hoti nīvaraṇādipaccanīkadhammasamudācāraggahaṇatāya,",
  "tika-s0501t:431_1": "kassaci tadabhāvato sukhā akicchā hoti, abhiññāpi kassaci dandhā asīghappavatti hoti",
  "tika-s0501t:431_2": "avisadañāṇatāya, kassaci khippā sīghappavatti hoti visadañāṇatāyāti.",
  "tika-s0501t:432_0": "Kathaṃ vipassanāvasena? Yo rūpārūpamukhena vipassanaṃ abhinivisanto cattāri mahābhūtāni",
  "tika-s0501t:432_1": "pariggahetvā upādārūpaṃ pariggaṇhāti, arūpaṃ pariggaṇhāti, rūpārūpaṃ pana pariggaṇhanto",
  "tika-s0501t:432_2": "dukkhena kasirena kilamanto pariggahaetauṃ sakkoti, tassa dukkhāpaṭipadā nāma hoti.",
  "tika-s0501t:432_3": "Pariggahitarūpārūpassa vipassanāparivāse maggapātubhāvadandhatāya dandhābhiññā nāma",
  "tika-s0501t:432_4": "hoti. Tabbipariyāyena itarā dve honti. Vipassanāvasena pana bhinnāyeva paṭipadābhiññāyo",
  "tika-s0501t:432_5": "idha daṭṭhabbā abhisamayādhikārattā, aṭṭhakathāyaṃ pana “evaṃ yesaṃ puggalānaṃ vasena",
  "tika-s0501t:432_6": "desanāvibhāgo dassito, te puggale paṭipadāvibhāgena vibhajitvā dassetuṃ ‘catasso",
  "tika-s0501t:432_7": "paṭipadā’tiādi vutta”nti vuttaṃ. Yojanānayo vuttanayānusāreneva veditabbo.",
  "tika-s0501t:433_0": "Catūhi paṭipadābhiññāhi cattāro puggalā sabbeva aniyamato vaṭṭadukkhato kiṃ nu kho",
  "tika-s0501t:433_1": "niyyanti, udāhu “imāya paṭipadābhiññāya ayaṃ puggalo niyyāti, imāya paṭipadābhiññāya",
  "tika-s0501t:433_2": "ayaṃ puggalo niyyātī”ti niyamato ca niyyātīti vicāraṇāya sambhavato “ayaṃ puggalo",
  "tika-s0501t:433_3": "imehi nissayehi upanissayapaccayaṃ labhitvā imāya paṭipadābhiññāya vaṭṭadukkhato",
  "tika-s0501t:433_4": "niyyātī”ti niyametvā dassetuṃ “taṇhācarito mando”tiādi vuttaṃ.",
  "tika-s0501t:434_0": "Tattha taṇhācarito mando puggalo satipaṭṭhānehi nissayehi upanissayapaccayaṃ labhitvā",
  "tika-s0501t:434_1": "satindriyena satindriyādhikena ariyamaggena dukkhāpaṭipadādandhābhiññāya vaṭṭadukkhato",
  "tika-s0501t:434_2": "niyyāti, taṇhācarito udatto puggalo jhānehi nissayehi upanissayapaccayaṃ labhitvā",
  "tika-s0501t:434_3": "samādhindriyena samādhindriyādhikena ariyamaggena dukkhāpaṭipadākhippābhiññāya vaṭṭadukkhato",
  "tika-s0501t:434_4": "niyyāti, diṭṭhicarito mando puggalo sammappadhānehi nissayehi upanissayapaccayaṃ",
  "tika-s0501t:434_5": "labhitvā vīriyindriyena vīriyindriyādhikena ariyamaggena sukhāpaṭipadādandhābhiññāya",
  "tika-s0501t:434_6": "vaṭṭadukkhato niyyāti, diṭṭhicarito udatto puggalo saccehi nissayehi upanissayapaccayaṃ",
  "tika-s0501t:434_7": "labhitvā paññindriyena paññindriyādhikena ariyamaggena sukhāpaṭipadākhippābhiññāya",
  "tika-s0501t:434_8": "vaṭṭadukkhato niyyātīti yojanā kātabbā. Aṭṭhakathāyaṃ pana –",
  "tika-s0501t:435": "“Cattāro puggalāti yathāvuttapaṭipadāvibhāgeneva cattāro paṭipannakapuggalā, taṃ pana paṭipadāvibhāgaṃ saddhiṃ hetupāyaphalehi dassetuṃ ‘taṇhācarito’tiādi vutta”nti –",
  "tika-s0501t:436_0": "Vuttaṃ. Tattha taṇhācaritoti taṇhāya nibbattitaṃ caritaṃ etassa puggalassāti taṇhācarito.",
  "tika-s0501t:436_1": "Mandoti mandiyāya avijjāya samannāgatoti mando, mohādhikapuggalo. Udattoti udaatto,",
  "tika-s0501t:436_2": "uḷārapaññoti attho. Uḷāraṃ phalaṃ detīti udo, ko so? Pavicayo, attani nibbattoti",
  "tika-s0501t:436_3": "atto, udo atto yassa puggalassāti udattoti vacanattho kātabbo.",
  "tika-s0501t:437_0": "Paṭhamāya paṭipadāya hetu nāma taṇhācaritatā, mandapaññatā ca, upāyo satindriyaṃ,",
  "tika-s0501t:437_1": "sabbāsampi phalaṃ niyyānameva. Dutiyāya paṭipadāya hetu nāma taṇhācaritatā, udattapaññatā",
  "tika-s0501t:437_2": "ca, upāyo vīriyindriyaṃ. Tatiyāya paṭipadāya hetu nāma diṭṭhicaritatā, mandapaññatā",
  "tika-s0501t:437_3": "ca, upāyo samādhindriyaṃ. Catutthiyā paṭipadāya hetu nāma diṭṭhicaritatā, udattapaññatā",
  "tika-s0501t:437_4": "ca, upāyo paññindriyanti hetupāyaphalāni daṭṭhabbāni.",
  "tika-s0501t:438_0": "Ettha ca diṭṭhicarito udatto puggalo ugghaṭitaññū nāma, diṭṭhicarito mando ceva taṇhācarito",
  "tika-s0501t:438_1": "udatto ca vipañcitaññū nāma, taṇhācarito mando puggalo neyyo nāma, tasmā “tattha",
  "tika-s0501t:438_2": "bhagavā ugghaṭitaññussa puggalassa nissaraṇaṃ desayatī”tiādinā nayena ugghaṭitaññuādiveneyyattayassa",
  "tika-s0501t:438_3": "bhedadassanena nissaraṇaṃ desayati, “ādīnavañca nissaraṇañca desayati, assādañca",
  "tika-s0501t:438_4": "ādīnavañca nissaraṇañca desayatī”ti desanāvibhāgo dassito. “Tattha catasso paṭipadā”tiādinā",
  "tika-s0501t:438_5": "paṭipadābhedadassanena “taṇhācarito mando puggalo, taṇhācarito udatto puggalo, diṭṭhicarito",
  "tika-s0501t:438_6": "mando puggalo, diṭṭhicarito udatto puggalo”ti catudhā bhinnaṃ taṇhācaritamandādikaṃ",
  "tika-s0501t:438_7": "puggalacatukkaṃ dassitanti daṭṭhabbaṃ.",
  "tika-s0501t:439_0": "Idāni catūhi paṭipadābhiññāhi catudhā bhinnaṃ taṇhācaritamandacatukkaṃ atthanayayojanāya",
  "tika-s0501t:439_1": "dutiyāya visayaṃ katvā dassetuṃ “ubho taṇhācaritā”tiādi vuttaṃ. Tattha taṇhāya samādhipaṭipakkhattā",
  "tika-s0501t:439_2": "taṇhācaritā mandaudattā ubho puggalā samathapubbaṅgamāya vipassanāya upanissayaṃ",
  "tika-s0501t:439_3": "labhitvā rāgavirāgāya maggapaññāya niyyanti cetovimuttiyā sekkhaphalabhāvāya. Sammādiṭṭhisahiteneva",
  "tika-s0501t:439_4": "sammāsamādhinā niyyānaṃ bhavati, na sammāsamādhinā eva, tasmā diṭṭhicaritā mandaudattā",
  "tika-s0501t:439_5": "ubho puggalā vipassanāpubbaṅgamena samathena avijjāvirāgāya maggapaññāya niyyanti",
  "tika-s0501t:439_6": "paññāvimuttiyā asekkhaphalabhāvāyāti cattāropi puggalā duvidhāyeva bhavantīti vuttaṃ hoti.",
  "tika-s0501t:440_0": "Rāgavirāgāyāti rañjatīti rāgo, so virajjati etāyāti virāgā, rāgassa virāgā rāgavirāgā,",
  "tika-s0501t:440_1": "tāya rāgavirāgāya. Cetoti cittappabhedena ca samādhi vuccati yathā “cittaṃ paññañca",
  "tika-s0501t:440_2": "bhāvaya”nti. Paṭippassaddhivasena paṭipakkhato vimuccatīti vimutti, cetasā cittena",
  "tika-s0501t:440_3": "samādhinā vimuccatīti cetovimutti, ceto eva vā vimutti cetovimutti, anāgāmiphalasamādhi.",
  "tika-s0501t:440_4": "Anāgāmipuggalo hi samādhismiṃ paripūrakāritāya cetovimuttiyā niyyāti. Avijjāvirāgāyāti",
  "tika-s0501t:440_5": "avindiyaṃ kāyaduccaritādiṃ vindatīti avijjā, vindiyaṃ vā kāyasucaritādiṃ na vindatīti",
  "tika-s0501t:440_6": "avijjā niruttinayena. Virajjati etāyāti virāgā, avijjāya virāgā avijjāvirāgā, tāya",
  "tika-s0501t:440_7": "avijjāvirāgāya. Pakārehi jānātīti paññā, vimuccatīti vimutti, paññāya vimuccatīti",
  "tika-s0501t:440_8": "paññāvimutti, paññā eva vā vimutti paññāvimutti, arahattaphalapaññā, tāya paññāvimuttiyā.",
  "tika-s0501t:441_0": "“Tesu katame puggalā kena atthanayena hātabbā”ti vattabbato “tattha ye samathapubbaṅgamāhī”tiādi",
  "tika-s0501t:441_1": "vuttaṃ. Tattha tatthāti tesu “ubho taṇhācaritā”tiādinā vibhattesu puggalesu ye ubho",
  "tika-s0501t:441_2": "taṇhācaritā mandaudattā puggalā samatha…pe… niyyanti, te ubho taṇhācaritā mandaudattā",
  "tika-s0501t:441_3": "puggalā nandiyāvaṭṭena nayena hātabbā gametabbā netabbā. Ye ubho diṭṭhicaritā mandaudattā",
  "tika-s0501t:441_4": "puggalā vipassanā…pe… samathena niyyanti, te ubho diṭṭhicaritā mandaudattā puggalā",
  "tika-s0501t:441_5": "sīhavikkīḷitena nayena hātabbā gametabbā netabbāti attho.",
  "tika-s0501t:442_0": "7. “Tattha catasso paṭipadā”tiādinā desanāhārena dukkhāpaṭipadābhedena taṇhācaritamandādibhedo",
  "tika-s0501t:442_1": "puggalo vibhatto, amhehi ca ñāto, “tassa vibhattānantaraṃ svāyaṃ desanāhāro kattha",
  "tika-s0501t:442_2": "saṃvaṇṇetabbe dhamme kenaci ākārena sambhavatī”ti pucchitabbabhāvato “svāyaṃ hāro",
  "tika-s0501t:442_3": "kattha sambhavatī”tiādimāha. Navamakkhaṇasampannassa satthā yaṃ dhammaṃ deseti, tasmiṃ",
  "tika-s0501t:442_4": "saṃvaṇṇetabbe dhamme yā vīmaṃsādikā sutamayādikā tisso paññā vibhattā, tāhi paññāhi",
  "tika-s0501t:442_5": "ye ugghaṭitaññuādayo tayo puggalā vibhattā, iti vibhattākārena ayaṃ desanāhāro satthārā",
  "tika-s0501t:442_6": "desetabbe dhamme sambhavatīti daṭṭhabbo.",
  "tika-s0501t:443_0": "Tattha svāyaṃ hāroti desanāhārena paṭipadāvibhāgena veneyyapuggalavibhāgo dassito,",
  "tika-s0501t:443_1": "so ayaṃ desanāhāro. Kattha sambhavatīti kattha saṃvaṇṇetabbe dhamme saṃvaṇṇanābhāvena",
  "tika-s0501t:443_2": "sambhavatīti. Yassāti yo so veneyyo paccantajādīhi aṭṭhahi akkhaṇehi vimutto, savanadhāraṇādīhi",
  "tika-s0501t:443_3": "ca sampattīhi samannāgato, tassa veneyyassa. Satthāti sadevakaṃ lokaṃ sāsati anusāsatīti",
  "tika-s0501t:443_4": "satthā. Dhammanti desitaṃ saṃvaṇṇetabbaṃ dhammaṃ. Desayatīti saṅkhepanayavitthāranayehi",
  "tika-s0501t:443_5": "bhāsati. Aññataroti bhagavato sāvakesu evaṃ dhammaṃ desetuṃ samattho sāvako. Garuṭṭhāniyoti",
  "tika-s0501t:443_6": "gāravassa ṭhānabhūtehi sīlasutacāgādiguṇavisesehi yutto mānito saddahitabbavacano.",
  "tika-s0501t:443_7": "Sabrahmacārīti samaṃ, saha vā brahmaṃ satthusāsanaṃ carati paṭipajjatīti sabrahmacārī.",
  "tika-s0501t:443_8": "Saddhaṃ labhati “yo satthā dhammaṃ deseti, so satthā sammāsambuddho hotī”ti satthari,",
  "tika-s0501t:443_9": "“svākkhāto vatāyaṃ dhammo sāttho sabyañjano ekantaparipuṇṇo ekantaparisuddho atthāvaho",
  "tika-s0501t:443_10": "hitāvaho sukhāvaho jhānamaggaphalanibbattako, amhehi ca saddahitabbo”ti desite dhamme",
  "tika-s0501t:443_11": "ca acalasaddhaṃ labhati, saddahanaṃ attano santāne punappunaṃ uppādeti. Tathā “yo",
  "tika-s0501t:443_12": "sāvako dhammaṃ deseti, so sāvako saṅkhepato vā vitthārato vā dhammaṃ desetuṃ samattho",
  "tika-s0501t:443_13": "vata garuṭṭhāniyo sabrahmacārī mānito saddahitabbavacano”ti desake sāvake ca “tādisena",
  "tika-s0501t:443_14": "sāvakena desito yo dhammo, so dhammo sāttho sabyañjano ekantaparipuṇṇo ekantaparisuddho",
  "tika-s0501t:443_15": "atthāvaho hitāvaho sukhāvaho jhānamaggaphalanibbattako, amhehi ca saddahitabbo”ti",
  "tika-s0501t:443_16": "sāvakena desitadhamme ca saddhaṃ saddahanaṃ attano santāne punappunaṃ uppādetīti attho.",
  "tika-s0501t:444_0": "Tatthāti tasmiṃ saddahitabbe satthārā desitadhamme ceva sāvakena desitadhamme ca",
  "tika-s0501t:444_1": "saddahantassa veneyyassa yā vīmaṃsā, vīmaṃsantassa yā ussāhanā, ussahantassa yā tulanā,",
  "tika-s0501t:444_2": "tulayantassa yā upaparikkhā, sā ayaṃ vīmaṃsādikā paññā saddhānusārena pavattanato",
  "tika-s0501t:444_3": "sutamayī paññā nāma. Tattha vīmaṃsanaṃ vimaṃsā, pāḷiyā, pāḷiatthassa ca vīmaṃsā.",
  "tika-s0501t:444_4": "Vīmaṃsatīti vā vīmaṃsā, padaṃ padantarena, padatthaṃ padatthantarena vicāraṇakā paññā.",
  "tika-s0501t:444_5": "Yathā cettha, evaṃ ussāhanādīsupi bhāvasādhanakattusādhanāni kātabbāni. Ussāhanā",
  "tika-s0501t:444_6": "ca ussāhena upatthambhikā dhammassa dhāraṇaparicayasādhikā paññā ca, na vīriyaṃ,",
  "tika-s0501t:444_7": "ettha ca yā sutamatteyeva pavattā, vīmaṃsādibhāvaṃ appattā nivattā, sā sutamayī paññā",
  "tika-s0501t:444_8": "na hoti. Yā ca sutvā vīmaṃsitvā ussāhanādibhāvaṃ appattā nivattā, yā ca sutvā vīmaṃsitvā",
  "tika-s0501t:444_9": "ussahitvā tulanādibhāvaṃ appattā nivattā, yā ca sutvā vīmaṃsitvā ussahitvā tulayitvā",
  "tika-s0501t:444_10": "upaparikkhanabhāvaṃ appattā nivattā, sāpi paññā na sutamayī paññā hotīti daṭṭhabbā.",
  "tika-s0501t:444_11": "Yā pana sutvā saddahantassa vīmaṃsā, vīmaṃsantassa ussāhanā, ussahantassa tulanā,",
  "tika-s0501t:444_12": "tulayantassa upaparikkhā hoti, ayaṃ sutamayī paññā nāma hotīti daṭṭhabbā.",
  "tika-s0501t:445_0": "Sutamayī paññā ācariyena vibhattā, amhehi ca ñātā, “katamā cintāmayī paññā”ti vattabbabhāvato",
  "tika-s0501t:445_1": "sutamayiyā paññāya vibhajanānantaraṃ cintāmayiṃ paññaṃ vibhajituṃ “tathā sutena nissayenā”tiādimāha.",
  "tika-s0501t:445_2": "Tattha sutanti suyyate pariyattidhammoti suto, savanaṃ pariyattidhammassāti vā sutaṃ,",
  "tika-s0501t:445_3": "duvidhampi sutaṃ. Nissayena upanissāyāti attho. Itthambhūtalakkhaṇe cetaṃ “sutena",
  "tika-s0501t:445_4": "nissayenā”ti karaṇavacanaṃ. Ettha pana “idaṃ pāṇātipātādiviramanaṃ sīlanaṭṭhena sīlaṃ,",
  "tika-s0501t:445_5": "ayaṃ ekaggatā samādahanaṭṭhena samādhi, imāni bhūtupādāni ruppanaṭṭhena rūpāni, ime",
  "tika-s0501t:445_6": "phassādayo namanaṭṭhena nāmāni, ime rūpādayo pañca dhammā rāsaṭṭhena khandhā”ti tesaṃ",
  "tika-s0501t:445_7": "tesaṃ dhammānaṃ pīḷanādisabhāvassa vīmaṃsanābhūtā paññā vīmaṃsā nāma. Tesaṃyeva sīlasamādhiādīnaṃ",
  "tika-s0501t:445_8": "sīlati patiṭṭhahati etthāti sīlantiādivacanatthaṃ pucchitvā sabhāgalakkhaṇarasapaccupaṭṭhānapadaṭṭhānānaṃ",
  "tika-s0501t:445_9": "tuletvā viya gahaṇapaññā tulanaṃ nāma. Tesaṃyeva sīlasamādhiādīnaṃ dhammānaṃ sabhāvalakkhaṇaṃ",
  "tika-s0501t:445_10": "avijahitvā aniccatādukkhatādinamanaruppanādisappaccayasaṅkhatādiākāre vitakketvā",
  "tika-s0501t:445_11": "upaparikkhaṇapaññā eva upaparikkhā nāmāti visesato daṭṭhabbo. Sutadhammassa dhāraṇaparicayavasena",
  "tika-s0501t:445_12": "pavattanato sutamayī paññā ussāhanā jātā viya na cintāmayī paññā cintitassa dhāraṇaparicayavasena",
  "tika-s0501t:445_13": "appavattanatoti “ussāhanā”ti na vuttaṃ.",
  "tika-s0501t:446_0": "Sutamayī paññā ceva cintāmayī paññā ca ācariyena vibhattā, amhehi ca ñātā, “katamā",
  "tika-s0501t:446_1": "bhāvanāmayī paññā”ti vattabbabhāvato kāraṇabhūtānaṃ dvinnaṃ sutamayicintāmayipaññānaṃ",
  "tika-s0501t:446_2": "dassanānantaraṃ phalabhūtaṃ bhāvanāmayiṃ paññaṃ vibhajanto “imāhi dvīhī”tiādimāha.",
  "tika-s0501t:446_3": "Tattha imāhi dvīhi paññāhīti sutamayicintāmayipaññāhi kāraṇabhūtāhi. Sutamayipaññāya",
  "tika-s0501t:446_4": "vā cintāmayipaññāya vā ubhayattha vā ṭhitoyeva yogāvacaro vipassanaṃ ārabhatīti.",
  "tika-s0501t:446_5": "Manasikārasampayuttassāti rūpārūpesu pariggahādivasena saṅkhāresu aniccatādivasena",
  "tika-s0501t:446_6": "manasikārena sammā pakārehi yuttappayuttassa. Diṭṭhivisuddhikaṅkhāvitaraṇavisuddhimaggāmaggañāṇadassanavisuddhi-",
  "tika-s0501t:446_7": "paṭipadāñāṇadassanavisuddhisampādanena vipassanaṃ ussukkantassa yogāvacarassa santāne",
  "tika-s0501t:446_8": "ñāṇadassanavisuddhisaṅkhātaṃ yaṃ ariyamaggañāṇaṃ nibbānārammaṇadassanabhūmiyaṃ vā",
  "tika-s0501t:446_9": "bhāvanābhūmiyaṃ vā uppajjati, ayaṃ bhāvanāmayī paññāti attho daṭṭhabbo. Yadipi paṭhamamaggañāṇaṃ",
  "tika-s0501t:446_10": "paṭhamaṃ nibbānadassanato “dassana”nti vuttaṃ, bhāvanāvasena pana pavattanato “bhāvanāmayī",
  "tika-s0501t:446_11": "paññā”ti veditabbaṃ. Dassanabhūmīti paṭhamamaggaphalāni, sesāni “bhāvanābhūmī”ti vuccanti.",
  "tika-s0501t:447_0": "8. Amhākācariya tumhehi “yassa satthā vā”tiādinā sutamayipaññādikā vibhattā, evaṃ",
  "tika-s0501t:447_1": "sati sutena vinā cintāmayī paññā nāma na bhaveyya, mahābodhisattānaṃ pana sutena",
  "tika-s0501t:447_2": "vinā cintāmayī paññā hotvevāti codanaṃ manasi katvā tasmiṃ saṅgahetvā pakārantarena",
  "tika-s0501t:447_3": "vibhajituṃ “paratoghosā”tiādimāha.",
  "tika-s0501t:448_0": "Tattha paratoghosāti parato pavatto desanāghoso paccayo etissāti paratoghosā. Paccattasamuṭṭhitāti",
  "tika-s0501t:448_1": "pati visuṃ attaniyeva samuṭṭhitā. Yonisomanasikārāti tesaṃ tesaṃ cintetabbānaṃ rūpādīnaṃ",
  "tika-s0501t:448_2": "dhammānaṃ ruppananamanādisabhāvapariggaṇhanādinā upāyena pavattamanasikārā cintāmayī",
  "tika-s0501t:448_3": "paññā nāma, iminā sāvakāpi sāmaññato gahitā, tathāpi ugghaṭitaññuādīnaṃyeva vuttattā",
  "tika-s0501t:448_4": "sāvakā idha gahitā, tasmā purimanayo yuttataro. Paratoti dhammadesakato pavattena",
  "tika-s0501t:448_5": "dhammadesanāghosena hetunā yaṃ ñāṇaṃ uppajjati, paccattasamuṭṭhitena, yonisomanasikārena",
  "tika-s0501t:448_6": "ca hetunā yaṃ ñāṇaṃ uppajjati, ayaṃ bhāvanāvasena pavattanato bhāvanāmayī paññā nāma,",
  "tika-s0501t:448_7": "iminā sāvakāpi sāmaññato gahitā, tathāpi ugghaṭitaññuādīnaṃyeva vuttattā sāvakā idha",
  "tika-s0501t:448_8": "gahitā, tasmā purimanayo yuttataro. Paratoti dhammadesakato pavattena dhammadesanāghosena",
  "tika-s0501t:448_9": "hetunā yaṃ ñāṇaṃ uppajjati, paccattasamuṭṭhitena, yonisomanasikārena ca hetunā yaṃ",
  "tika-s0501t:448_10": "ñāṇaṃ uppajjati, ayaṃ bhāvanāvasena pavattanato bhāvanāmayī paññā nāmāti vibhajitvā",
  "tika-s0501t:448_11": "paṇḍitehi ñeyyāti vitthārena gambhīratthaṃ ñātuṃ icchantehi “evaṃ paṭipadāvibhāgenā”tiādinā",
  "tika-s0501t:448_12": "aṭṭhakathāvacanena jānitabbo.",
  "tika-s0501t:449_0": "Sutamayipaññādikā tisso paññā ācariyena nānānayehi vibhattā, amhehi ca ñātā, “tāsu",
  "tika-s0501t:449_1": "yassa ekā vā dve vā paññā atthi, so puggalo konāmo, yassa ekāpi natthi, so puggalo",
  "tika-s0501t:449_2": "konāmo”ti pucchitabbabhāvato yassa ayaṃ paññā, imā vā atthi, so puggalo itthannāmo,",
  "tika-s0501t:449_3": "yassa natthi, so puggalo itthannāmoti paṭipadāpaññāppabhedena puggalaṃ vibhajituṃ",
  "tika-s0501t:449_4": "“yassa imā”tiādi vuttaṃ.",
  "tika-s0501t:450_0": "Tattha yassa atitikkhapaññassa sutamayī paññā ceva cintāmayī paññā ca imā dve paññā",
  "tika-s0501t:450_1": "atthi, ayaṃ atitikkhapañño uddesamatteneva jānanato ugghaṭitaññū nāma. Yassa nātitikkhapaññassa",
  "tika-s0501t:450_2": "uddesaniddesehi sutamayī paññā atthi, cintāmayī paññā natthi, ayaṃ nātitikkhapañño",
  "tika-s0501t:450_3": "uddesaniddesehi jānanato vipañcitaññū nāma. Yassa mandapaññassa uddesaniddesehi neva",
  "tika-s0501t:450_4": "sutamayī paññā atthi, na cintāmayī paññā ca, ayaṃ mandapañño uddesaniddesapaṭiniddesehi",
  "tika-s0501t:450_5": "jānanato niravasesavitthāradesanāya netabbato neyyo nāmāti. Aṭṭhakathāyaṃ pana “idāni",
  "tika-s0501t:450_6": "yadatthaṃ imā paññā uddhaṭā, tameva veneyyapuggalavibhāgaṃ yojetvā dassetuṃ ‘yassā’tiādi",
  "tika-s0501t:450_7": "vutta”ntiādi vuttaṃ.",
  "tika-s0501t:451_0": "9. “Tattha bhagavā ugghaṭitaññussā”tiādinā desanaṃ vibhāveti, “tattha catasso paṭipadā”tiādinā",
  "tika-s0501t:451_1": "paṭipadāvibhāgehi, “svāyaṃ hāro”tiādinā ñāṇavibhāgehi ca desanābhājanaṃ veneyyattayaṃ",
  "tika-s0501t:451_2": "ācariyena vibhattaṃ, amhehi ca ñātaṃ, “yāya desanāpāḷiyā desanāhāraṃ yojetuṃ pubbe",
  "tika-s0501t:451_3": "‘dhammaṃ vo, bhikkhave, desessāmī’tiādinā desanāhārassa visayabhāvena yā pāḷidesanā",
  "tika-s0501t:451_4": "nikkhittā, sā pāḷidesanā desanāhārena niddhāritesu assādādīsu atthesu kimatthaṃ desayatī”ti",
  "tika-s0501t:451_5": "pucchitabbattā “imaṃ atthaṃ desayatī”ti niyametvā dassetuṃ “sāyaṃ dhammadesanā”tiādi āraddhaṃ.",
  "tika-s0501t:452_0": "Tattha sāyaṃ dhammadesanāti yā dhammadesanā ādikalyāṇādikā pubbe desanāhārassa visayabhāvena",
  "tika-s0501t:452_1": "nikkhittā, sāyaṃ dhammadesanā assādādīsu kimatthaṃ desayatīti kathetukāmatāya pucchati,",
  "tika-s0501t:452_2": "pucchitvā “cattāri saccāni desayatī”ti vissajjeti, tāni sarūpato dassetuṃ “dukkhaṃ",
  "tika-s0501t:452_3": "samudayaṃ nirodhaṃ magga”nti vuttaṃ. Pavattipavattakanivattinivattanupāyabhāvena",
  "tika-s0501t:452_4": "aviparītabhāvato “saccānī”ti vuttāni.",
  "tika-s0501t:453_0": "Yassaṃ desanāyaṃ saccāni desanāhārena niddhāritāni, sā desanā cattāri saccāni desayatīti",
  "tika-s0501t:453_1": "yuttaṃ hotu. Yassaṃ desanāyaṃ assādādayo niddhāritā, sā desanā cattāri saccāni desayatīti",
  "tika-s0501t:453_2": "na sakkā vattuṃ. Heṭṭhā ca assādādayo niddhāritā, tasmā “assādādayo”tipi vattabbanti",
  "tika-s0501t:453_3": "codanaṃ manasi katvā “ādīnavo phalañca dukkha”ntiādi vuttaṃ. Desanāhārena saṃvaṇṇanānayena",
  "tika-s0501t:453_4": "desanāyaṃ niddhārito ādīnavo ceva phalañca dukkhasaccaṃ hoti, assādo samudayasaccaṃ,",
  "tika-s0501t:453_5": "nissaraṇaṃ nirodhasaccaṃ, upāyo ceva āṇatti ca maggasaccaṃ hoti, tasmā “cattāri saccāni",
  "tika-s0501t:453_6": "desayatī”ti vattabbamevāti.",
  "tika-s0501t:454_0": "Taṇhāvajjā tebhūmakadhammā dukkhaṃ, te ca aniccādīhi pīḷitattā ādīnavāyeva. Phalanti",
  "tika-s0501t:454_1": "desanāya phalaṃ lokiyaṃ, na lokuttaraṃ, tasmā dukkhanti vattabbameva. Assādoti taṇhāssādassa",
  "tika-s0501t:454_2": "gahitattā “assādo samudayo”ti ca vattabbaṃ. Assādekadeso dukkhameva, assādekadeso",
  "tika-s0501t:454_3": "dukkhañceva samudayo ca. Saha vipassanāya ariyamaggo ca bhagavato āṇatti ca desanāya",
  "tika-s0501t:454_4": "phalādhigamassa upāyabhāvato “upāyo, āṇatti ca maggo”ti vuttaṃ, nissaraṇekadesopi",
  "tika-s0501t:454_5": "maggoti daṭṭhabbo. “Imāni cattāri saccāni yā desanā visesato desayati, katamā sā”ti",
  "tika-s0501t:454_6": "pucchitabbattā visesaṃ niyametvā dassetuṃ “imāni cattāri saccāni idaṃ dhammacakka”nti",
  "tika-s0501t:454_7": "vuttaṃ. Idaṃ vuccamānaṃ dhammacakkaṃ imāni cattāri saccāni visesato desayatīti yojanā kātabbā.",
  "tika-s0501t:455_0": "“Yā desanā imāni cattāri saccāni visesato desayati, tassā desanāya dhammacakkabhāvaṃ",
  "tika-s0501t:455_1": "kiṃ bhagavā āhā”ti vattabbabhāvato “yathāha bhagavā”tiādi vuttaṃ. Tattha “jātipi",
  "tika-s0501t:455_2": "dukkhā”tiādivacanato taṇhāvajjaṃ jātiādikaṃ tebhūmakadhammajātaṃ dukkhassa adhiṭṭhānabhāvena,",
  "tika-s0501t:455_3": "dukkhadukkhādibhāvena ca “dukkha”nti vuttaṃ. Meti mayā pavattitanti yojanā. Bhikkhaveti",
  "tika-s0501t:455_4": "savane ussāhaṃ janetuṃ ālapati. Bārāṇasiyanti bārāṇasīnagarassa avidūre. Isipataneti",
  "tika-s0501t:455_5": "sīlakkhandhādīnaṃ isanato gavesanato “isī”ti voharitānaṃ paccekabuddhānaṃ patanaṭṭhāne.",
  "tika-s0501t:455_6": "Migadāyeti migānaṃ abhayadānaṭṭhāne kārite assameva.",
  "tika-s0501t:456_0": "Anuttaranti uttaritarābhāvena anuttaraṃ anatisayaṃ. Dhammacakkanti satipaṭṭhānādike",
  "tika-s0501t:456_1": "sabhāvadhāraṇādinā atthena dhammo ceva pavattanaṭṭhena cakkañcāti dhammacakkaṃ. Appaṭivattiyanti",
  "tika-s0501t:456_2": "appaṭisedhanīyaṃ. Kasmā? Janakassa bhagavato dhammissarattā sammāsambuddhattā, jaññassa",
  "tika-s0501t:456_3": "ca anuttarattā koṇḍaññādīnañceva aṭṭhārasabrahmakoṭiyā ca catusaccapaṭivedhasādhanato",
  "tika-s0501t:456_4": "ca. “Kena appaṭivattiya”nti pucchitabbattā “samaṇena vā”tiādimāha. Tattha samaṇenāti",
  "tika-s0501t:456_5": "pabbajjamattūpagatena. Brāhmaṇenāti jātibrāhmaṇena. Paramatthānañhi samaṇabrāhmaṇānaṃ",
  "tika-s0501t:456_6": "paṭisedhane cittuppādānuppajjanampi natthi. Devenāti chakāmāvacaradevena. Brahmunāti",
  "tika-s0501t:456_7": "rūpabrahmā gahitā. “Samaṇena vā …pe… brahmunā”ti ettakameva avatvā“kenacī”ti vuttavacanena",
  "tika-s0501t:456_8": "avasesakhattiyagahapatiparisajanā saṅgahitā. Tasmā khattiyabrāhmaṇagahapatisamaṇacātumahārājikatāvatiṃsamārabrahmaparisā",
  "tika-s0501t:456_9": "aṭṭhavidhāpi paṭisedhetuṃ asamatthāyevāti veditabbā. Lokasminti sattasamūhe dhammacakkādhāre.",
  "tika-s0501t:457_0": "“Dvādasa padāni sutta”nti gāthānurūpaṃ dhammacakkasutte padāni vibhajanto “tattha",
  "tika-s0501t:457_1": "aparimāṇā”tiādimāha. Tattha tatthāti dhammacakkadesanāyaṃ. “Aparimāṇā akkharā aparimāṇā",
  "tika-s0501t:457_2": "padā”ti avatvā “aparimāṇā padā aparimāṇā akkharā”ti uppaṭipāṭivacanehi yebhuyyena",
  "tika-s0501t:457_3": "padasaṅgahitānīti dasseti. Padā, akkharā, byañjanāti ca liṅgavipallāsānīti daṭṭhabbāni.",
  "tika-s0501t:457_4": "Etasseva atthassāti vattabbākārassa catusaccasaṅkhātassa atthasseva saṅkāsanā pakāsanā",
  "tika-s0501t:457_5": "pakāsanākāro paññattākāroti ākāravantaākārasambandhe sāmivacanaṃ. Saṅkāsanākāroti",
  "tika-s0501t:457_6": "ca saṅkāsanīyassa atthassa ākāro. Esa nayo sesesupi. Itipīti iti iminā pakārenapi,",
  "tika-s0501t:457_7": "iminā pakārenapi idaṃ jātiādikaṃ dukkhaṃ ariyasaccanti veditabbaṃ.",
  "tika-s0501t:458_0": "Ayanti kāmataṇhādibhedā ayaṃ taṇhā. Dukkhasamudayoti dukkhanibbattanassa hetubhāvato",
  "tika-s0501t:458_1": "dukkhasamudayo. Ayanti sabbasaṅkhatato nissaṭā ayaṃ asaṅkhatā dhātu. Dukkhanirodhoti",
  "tika-s0501t:458_2": "jātiādippabhedassa dukkhassa anuppādananirodhapaccayattā dukkhanirodho. Ayanti sammādiṭṭhādiko",
  "tika-s0501t:458_3": "aṭṭhaṅgiko ariyo maggo. Dukkhanirodhabhūtaṃ nibbānaṃ ārammaṇakaraṇavasena gatattā,",
  "tika-s0501t:458_4": "dukkhanirodhappattiyā paṭipadābhāvato ca dukkhanirodhagāminī paṭipadā. Sesaṃ vuttanayameva.",
  "tika-s0501t:459_0": "“Tattha aparimāṇā”tiādinā byañjanapadaatthapadāni vibhajitvā tesaṃ aññamaññaṃ visayivisayabhāvena",
  "tika-s0501t:459_1": "sambandhabhāvaṃ dassetuṃ “tattha bhagavā akkharehi saṅkāsetī”tiādi vuttaṃ. Atha vā",
  "tika-s0501t:459_2": "bhagavā kiṃ sāmaññehi akkharādīhi saṅkāseti vā pakāseti vā, udāhu yathārahaṃ saṅkāseti",
  "tika-s0501t:459_3": "pakāsetītiādivicāraṇāya sambhavato visayavisayibhāvena sambandhabhāvaṃ niyametvā",
  "tika-s0501t:459_4": "dassetuṃ “tattha bhagavā akkharehi saṅkāsetī”tiādi vuttaṃ. Tattha “akkharehi saṅkāsetī”ti",
  "tika-s0501t:459_5": "kasmā evaṃ vuttaṃ, nanu “dukkhasacca”ntiādīsu padeneva dukkhasaccatthattādiko saṅkāsitabboti?",
  "tika-s0501t:459_6": "Saccaṃ, padāvayavassa pana akkharassa gahaṇamukheneva akkharasamudāyassapi padassa",
  "tika-s0501t:459_7": "gahaṇaṃ hoti, pade gahite ca dukkhasaccatthādikāvabodho hotveva, evaṃ sati padeneva",
  "tika-s0501t:459_8": "sijjhanato akkharo visuṃ na gahetabboti? Na, dukkhasaccatthādikāvabodhassa visesuppattibhāvato.",
  "tika-s0501t:459_9": "Du-iti akkharena hi anekupaddavādhiṭṭhānabhāvena kucchitattho gahito, kha-iti akkharena",
  "tika-s0501t:459_10": "dhuvasubhasukhattabhāvavirahena tucchatthoti evamādikāvabodhassa visesuppatti bhavati.",
  "tika-s0501t:459_11": "Tena vuttaṃ “padatthagahaṇassa visesādhānaṃ jāyatī”ti. Padapariyosāne vākyapariyosānābhāvato",
  "tika-s0501t:459_12": "akkharehi saṃkhittena dīpiyamāno attho padehi pakāsitovāti vuttaṃ “padehi pakāsetī”ti.",
  "tika-s0501t:459_13": "Vākyapariyosāne pana saṅkāsito pakāsito attho vivarito vivaṭo katovāti vuttaṃ. “Byañjanehi",
  "tika-s0501t:459_14": "vivaratī”ti. Pakārehi ca vākyabhede kate so attho vibhatto nāmāti vuttaṃ “ākārehi",
  "tika-s0501t:459_15": "vibhajatī”ti. Vākyāvayavānaṃ padānaṃ paccekaṃ nibbacanavibhāge kate so attho pākaṭo",
  "tika-s0501t:459_16": "katovāti vuttaṃ “niruttīhi uttānīkarotī”ti. Katanibbacanehi vākyāvayavehi vitthāravasena",
  "tika-s0501t:459_17": "niravasesato desitehi veneyyasattānaṃ citte parisamantato tosanaṃ hoti, paññātejanañcāti",
  "tika-s0501t:459_18": "āha “niddesehi paññapetī”ti.",
  "tika-s0501t:460_0": "“Bhagavā akkharehi saṅkāsetī”tiādīsu “bhagavā evā”ti vā “akkharehi evā”ti vā avadhāraṇe",
  "tika-s0501t:460_1": "yojite “sāvako na saṅkāseti, padādīhi na saṅkāsetī”ti attho bhaveyya, sāvako ca saṅkāseti,",
  "tika-s0501t:460_2": "padādīhi ca saṅkāseti. Kattha avadhāraṇaṃ yojetabbanti ce? “Bhagavā akkharehi saṅkāsetiyevā”ti",
  "tika-s0501t:460_3": "avadhāraṇaṃ yojetabbaṃ. Evañhi sati sāvakena saṅkāsito vā padādīhi saṅkāsito vā attho",
  "tika-s0501t:460_4": "saṅgahito hoti. Atthapadānañca akkharādinānāvisayatā siddhā hoti. Tena ekānusandhike",
  "tika-s0501t:460_5": "sutte chaḷeva atthapadāni niddhāretabbāni, anekānusandhike sutte anusandhibhedena",
  "tika-s0501t:460_6": "visuṃ visuṃ cha cha atthapadāni niddhāretabbāni.",
  "tika-s0501t:461_0": "“Chasu byañjanapadesu katamena byañjanapadena katamaṃ kiccaṃ sādhetī”ti pucchitabbattā",
  "tika-s0501t:461_1": "“iminā idaṃ kiccaṃ, iminā idaṃ kiccaṃ sādhetī”ti niyametvā dassetuṃ “tattha bhagavā",
  "tika-s0501t:461_2": "akkharehi ca padehi ca ugghaṭetī”tiādimāha. Tattha tatthāti akkharādīsu byañjanapadesu.",
  "tika-s0501t:461_3": "Ugghaṭetīti ugghaṭanakiccaṃ sādhetīti attho. Kiñcāpi desanāva ugghaṭanakiccaṃ sādheti,",
  "tika-s0501t:461_4": "bhagavā pana desanājanakattā ugghaṭanakiccaṃ sādhetīti vuccati. Sesesupi evamattho daṭṭhabbo.",
  "tika-s0501t:462_0": "“Ugghaṭanakiccasādhikā desanāyeva kiṃ vipañcanavitthāraṇakiccasādhikā desanājanakattā,",
  "tika-s0501t:462_1": "udāhu visuṃ visuṃ kiccasādhikā aññā”ti pucchitabbabhāvato visuṃ visuṃ kiccasādhikā",
  "tika-s0501t:462_2": "aññā desanāti niyametvā dassetuṃ “tattha ugghaṭanā ādī”tiādimāha. Atha vā “katamā",
  "tika-s0501t:462_3": "ugghaṭanā, katamā vipañcanā, katamā vitthāraṇā”ti pucchitabbattā vuttaṃ “tattha ugghaṭanā",
  "tika-s0501t:462_4": "ādī”tiādi. Tattha tatthāti ugghaṭanādikiccasādhikāsu desanāsu. Ugghaṭanāti ugghaṭanakiccasādhikā",
  "tika-s0501t:462_5": "desanā ādidesanā hoti. Vipañcanāti vipañcanakiccasādhikā desanā majjhedesanā hoti.",
  "tika-s0501t:462_6": "Vitthāraṇāti vitthāraṇakiccasādhikā desanā pariyosānadesanā hotīti attho daṭṭhabbo.",
  "tika-s0501t:463_0": "“Ugghaṭiyanto uddisiyamāno pariyattiatthabhūto dhammavinayo katamaṃ puggalaṃ vineti,",
  "tika-s0501t:463_1": "vipañciyanto niddisiyamāno pariyattiatthabhūto dhammavinayo katamaṃ puggalaṃ vineti,",
  "tika-s0501t:463_2": "vitthāriyanto paṭiniddisiyamāno pariyattiatthabhūto dhammavinayo katamaṃ puggalaṃ",
  "tika-s0501t:463_3": "vinetī”ti pucchitabbattā “soyaṃ dhammavinayo”tiādimāha. Aṭṭhakathāyaṃ pana “evaṃ",
  "tika-s0501t:463_4": "‘akkharehi saṅkāsetī’tiādīnaṃ channaṃ byañjanapadānaṃ byāpāraṃ dassetvā idāni atthapadānaṃ",
  "tika-s0501t:463_5": "byāpāraṃ dassetuṃ ‘soyaṃ dhammavinayo’tiādi vutta”nti vuttaṃ.",
  "tika-s0501t:464_0": "Tattha ugghaṭiyanto uddisiyamāno uddesapariyattiatthabhūto so ayaṃ dhammavinayo ugghaṭitaññupuggalaṃ",
  "tika-s0501t:464_1": "vineti, tena ugghaṭitaññuno puggalassa vinayanena naṃ ugghaṭiyantaṃ uddisiyamānaṃ",
  "tika-s0501t:464_2": "uddesapariyattiatthabhūtaṃ vinayaṃ “ādikalyāṇo”ti āhu. Vipañciyanto niddisiyamāno",
  "tika-s0501t:464_3": "niddesapariyattiatthabhūto so ayaṃ dhammavinayo vipañcitaññupuggalaṃ vineti, tena",
  "tika-s0501t:464_4": "vipañcitaññupuggalassa vinayanena naṃ vipañciyantaṃ niddisiyamānaṃ niddesapariyattiatthabhūtaṃ",
  "tika-s0501t:464_5": "vinayaṃ “majjhekalyāṇo”ti āhu. Vitthāriyanto paṭiniddisiyamāno paṭiniddesapariyattiatthabhūto",
  "tika-s0501t:464_6": "so ayaṃ dhammavinayo neyyaṃ puggalaṃ vineti vinayanaṃ janeti, tena neyyassa puggalassa",
  "tika-s0501t:464_7": "vinayanena naṃ vitthāriyantaṃ paṭiniddisiyamānaṃ paṭiniddesapariyattiatthabhūtaṃ",
  "tika-s0501t:464_8": "vinayaṃ “pariyosānakalyāṇo”ti āhūti yojanatthoti daṭṭhabbo.",
  "tika-s0501t:465_0": "Atha vā “akkharehi saṅkāsetī”tiādinā channaṃ padānaṃ byāpāro dassito, evaṃ sati attho",
  "tika-s0501t:465_1": "nibyāpāro siyā, attho ca nippariyāyato sabyāpāroyevāti codanaṃ manasi katvā āha “soyaṃ",
  "tika-s0501t:465_2": "dhammavinayo”tiādi. Etena atthoyeva mukhyato veneyyattayassa vinayanakiccaṃ sādheti,",
  "tika-s0501t:465_3": "atthavācako pana saddo ṭhānūpacārato veneyyattayassa vinayanakiccaṃ sādhetīti dasseti.",
  "tika-s0501t:465_4": "Padaparamassa pana saccappaṭivedhassa patiṭṭhānābhāvato so idha na vutto. Sekkhaggahaṇena",
  "tika-s0501t:465_5": "vā kalyāṇaputhujjanassa viya neyyaggahaṇena padaparamassa puggalassāpi gahaṇaṃ daṭṭhabbaṃ.",
  "tika-s0501t:465_6": "Akkharehītiādīsu karaṇatthe karaṇavacanaṃ, na hetvatthe. Akkharādīnañhi ugghaṭanādīni",
  "tika-s0501t:465_7": "payojanāniyeva honti, na ugghaṭanādīnaṃ akkharādīni payojanānīti “annena vasatī”tiādīsu",
  "tika-s0501t:465_8": "viya na hetuattho gahetabbo. Tattha hi annena hetunā vasati, vasanena hetunā annaṃ",
  "tika-s0501t:465_9": "laddhanti vasanakiriyāya phalaṃ vasanakiriyāya hetubhāvena gahitaṃ. “Ajjhesanena",
  "tika-s0501t:465_10": "vasatī”tiādīsupi eseva nayo. Tenāha “yadatthā ca kiriyā, so hetū”ti. Tattha yadatthāti",
  "tika-s0501t:465_11": "so annādiko attho yassā vasanādikiriyāyāti yadatthā, vasanādikiriyā, so annādiko",
  "tika-s0501t:465_12": "attho tassā vasanādikiriyāya hetūti attho veditabbo.",
  "tika-s0501t:466_0": "10. “Tattha aparimāṇā padā”tiādinā “dhammaṃ vo bhikkhave desessāmī”ti uddiṭṭhāya",
  "tika-s0501t:466_1": "pāḷiyā dvādasapadasampattisaṅkhātaṃ tividhakalyāṇataṃ dassetvā idāni chaatthapadachabyañjanapadabhedena",
  "tika-s0501t:466_2": "sampattisaṅkhātaṃ atthapadabyañjanapadakalyāṇataṃ dassento “tattha chappadāni attho”tiādimāha.",
  "tika-s0501t:466_3": "Atha vā “dvādasa padāni sutta”nti vuttānurūpaṃ “tattha aparimāṇā”tiādinā “dhammaṃ",
  "tika-s0501t:466_4": "vo bhikkhave desessāmī”ti uddiṭṭhāya pāḷiyā dvādasapadatā dassetvā “ādikalyāṇaṃ majjhekalyāṇaṃ",
  "tika-s0501t:466_5": "pariyosānakalyāṇa”nti vuttānurūpaṃ “tattha bhagavā akkharehi cā”tiādinā tassā pāḷiyā",
  "tika-s0501t:466_6": "tividhakalyāṇatā dassitā, dassetvā idāni “sātthaṃ sabyañjanaṃ kevalaparipuṇṇaṃ parisuddha”nti",
  "tika-s0501t:466_7": "vuttānurūpaṃ tassā pāḷiyā chaatthapadabyañjanapadasampannataṃ dassetuṃ “tattha chappadāni",
  "tika-s0501t:466_8": "attho”tiādi vuttaṃ. Tattha tatthāti tissaṃ desanāhāravisayasaṅkhātāyaṃ pāḷiyaṃ chappadāni",
  "tika-s0501t:466_9": "attho. Katamāni chappadāni? Saṅkāsanā, pakāsanā, vivaraṇā, vibhajanā, uttānīkammaṃ,",
  "tika-s0501t:466_10": "paññatti imāni chappadāni. Attho yassa atthi tasmā sātthaṃ. Tatthāti tissaṃ desanāhāravisayasaṅkhātāyaṃ",
  "tika-s0501t:466_11": "pāḷiyaṃ chappadāni byañjanaṃ. Katamāni chappadāni? Akkharaṃ, padaṃ, byañjanaṃ, ākāro,",
  "tika-s0501t:466_12": "nirutti, niddeso imāni chappadāni. Byañjanaṃ yassa atthīti sabyañjananti yojanā kātabbā.",
  "tika-s0501t:466_13": "Tenāti tassā pāḷiyā tividhakalyāṇachaatthapadasampannachabyañjanapadasampannaṭṭhena,",
  "tika-s0501t:466_14": "“dhammaṃ vo, bhikkhave…pe… suddha”nti bhagavā āhāti attho.",
  "tika-s0501t:467_0": "Kevalasaddassa sakalādiatthavācakattā adhippetatthaṃ niyametvā dassetuṃ “kevalanti",
  "tika-s0501t:467_1": "lokuttaraṃ na missaṃ lokiyehi dhammehī”ti vuttaṃ. Paripuṇṇanti adhippetatthe ekopi",
  "tika-s0501t:467_2": "attho ūno natthi, vācakasaddesupi anatthako ekopi saddo adhiko natthīti paripuṇṇaṃ",
  "tika-s0501t:467_3": "anūnaṃ anatirekaṃ. Parisuddhanti saddadosaatthadosādivirahato vā parisuddhaṃ, rāgādimalavirahato",
  "tika-s0501t:467_4": "vā pariyodātānaṃ uttarimanussadhammavisesānaṃ upaṭṭhitaṭṭhānattā parisuddhaṃ pariyodātaṃ.",
  "tika-s0501t:467_5": "Niggataṃ malaṃ etassa dhammassāti nimmalaṃ. Saddadosādivirahato vā rāgādivirahato",
  "tika-s0501t:467_6": "vā sabbamalehi apagataṃ pari samantato odātanti pariyodātaṃ. Upaṭṭhitanti upatiṭṭhanti",
  "tika-s0501t:467_7": "ettha sabbavisesāti upaṭṭhitaṃ yathā “padakkanta”nti. Padakkantaṃ padakkantaṭṭhānaṃ.",
  "tika-s0501t:467_8": "Visisanti manussadhammehīti visesā, sabbe visesā sabbavisesā, sabbato vā visesāti",
  "tika-s0501t:467_9": "sabbavisesā, uttarimanussadhammā. Tesaṃ sabbavisesānaṃ upaṭṭhitanti yojanā. Idanti",
  "tika-s0501t:467_10": "sikkhattayasaṅgahaṃ sāsanabrahmacariyaṃ. Tathāgatassa sammāsambuddhassa padanti tathāgatapadaṃ.",
  "tika-s0501t:467_11": "Padanti ca paṭipattigamanena vā desanāgamanena vā kilesaggahaṇaṃ. Ottharitvā gamanaṭṭhānaṃ",
  "tika-s0501t:467_12": "itipi vuccati pavuccati, tathāgatena gocarāsevanena vā bhāvanāsevanena vā nisevitaṃ",
  "tika-s0501t:467_13": "bhajitaṃ itipi vuccati, tathāgatassa mahāvajirañāṇasabbaññutaññāṇadantehi ārañjitaṃ",
  "tika-s0501t:467_14": "ārañjitaṭṭhānaṃ itipi vuccati, ato tathāgatapadādibhāvena vattabbabhāvato etaṃ sāsanabrahmacariyaṃ",
  "tika-s0501t:467_15": "iti paññāyati. Brahmacariyanti brahmuno sabbasattuttamassa bhagavato cariyaṃ, brahmaṃ",
  "tika-s0501t:467_16": "vā sabbaseṭṭhaṃ cariyaṃ brahmacariyaṃ. Paññāyatīti yathāvuttehi pakārehi ñāyatīti attho veditabbo.",
  "tika-s0501t:468_0": "“Imassa sikkhattayassa saṅgahassa sāsanassa paripuṇṇabhāvaparisuddhabhāvasaṅkhātaṃ",
  "tika-s0501t:468_1": "tathāgatapadabhāvaṃ!Tathāgatapadabhāvaṃ, tathāgatanisevitabhāvaṃ, tathāgataārañjitabhāvaṃ,",
  "tika-s0501t:468_2": "tehi pakārehi ñāpitabhāvaṃ kathaṃ mayaṃ nikkaṅkhā jānissāmā”ti vattabbato “tenāha",
  "tika-s0501t:468_3": "bhagavā”tiādi vuttaṃ, tabbhāvadīpakena bhagavatā vuttena vacanena tumhehi nikkaṅkhehi",
  "tika-s0501t:468_4": "jānitabboti vuttaṃ hoti.",
  "tika-s0501t:469_0": "Yadi bhagavā akkharehi ca padehi ca ugghaṭeti, byañjanehi ca ākārehi ca vipañcayati,",
  "tika-s0501t:469_1": "niruttīhi ca niddesehi ca vitthāreti, evaṃ sati ācariyena racitena desanāhārena payojanaṃ",
  "tika-s0501t:469_2": "na bhavati, desanāhārena na vinā bhagavato desanāyameva atthasijjhanatoti codanaṃ",
  "tika-s0501t:469_3": "manasi katvā “kesaṃ ayaṃ dhammadesanā”ti pucchitvā “yogīna”nti āha. Tattha yogīnanti",
  "tika-s0501t:469_4": "yujjanti catusaccakammaṭṭhānabhāvanāyanti yogino, tesaṃ yogīnaṃ. Tena mayā racitena",
  "tika-s0501t:469_5": "desanāhārena saṃvaṇṇitā ayaṃ vuttappakārā bhagavato desanā ugghaṭanādikiccaṃ sādhetīti",
  "tika-s0501t:469_6": "desanāhāro yogīnaṃ sātthakoyevāti daṭṭhabbo. “Desanāhārassa assādādidesanāhārabhāvo",
  "tika-s0501t:469_7": "kena amhehi jānitabbo saddahitabbo”ti vattabbattā “tenāha āyasmā…pe… desanāhāro”ti",
  "tika-s0501t:469_8": "vuttaṃ. Tattha tena assādādidesanāhārabhāvena āyasmā mahākaccāno “assādādīnavatā…pe…",
  "tika-s0501t:469_9": "desanāhāro”ti yaṃ vacanaṃ āha, tena vacanena tumhehi desanāhārassa yogīnaṃ assādādidesanāhārabhāvo",
  "tika-s0501t:469_10": "jānitabbo saddahitabboti vuttaṃ hoti.",
  "tika-s0501t:470_0": "“Kiṃ pana ettāvatā desanāhāro paripuṇṇo, añño niyutto natthī”ti pucchitabbattā “niyutto",
  "tika-s0501t:470_1": "desanāhāro”ti vuttaṃ. Tattha yassaṃ desanāyaṃ assādādayo yena desanāhārena niddhāritā,",
  "tika-s0501t:470_2": "tassaṃ desanāyaṃ so desanāhāro niddhāretvā yojitoti attho daṭṭhabboti.",
  "tika-s0501t:471": "Iti desanāhāravibhaṅge sattibalānurūpā racitā",
  "tika-s0501t:472": "Vibhāvanā niṭṭhitā.",
  "tika-s0501t:473": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:474": "2. Vicayahāravibhaṅgavibhāvanā",
  "tika-s0501t:475_0": "11. Yena yena saṃvaṇṇanāvisesabhūtena desanāhāravibhaṅgena assādādayo suttatthā ācariyena",
  "tika-s0501t:475_1": "vibhattā, so saṃvaṇṇanāvisesabhūto desanāhāravibhaṅgo paripuṇṇo, “katamo vicayo hāro”ti",
  "tika-s0501t:475_2": "pucchitabbattā “tattha katamo vicayo hāro”tiādi vuttaṃ. Tattha tatthāti tesu niddiṭṭhesu",
  "tika-s0501t:475_3": "soḷasasu desanāhārādīsu hāresu katamo saṃvaṇṇanāviseso vicayo hāro vicayahāravibhaṅgo",
  "tika-s0501t:475_4": "nāmāti pucchati. “Yaṃ pucchitañca vissajjitañcā”tiādiniddesagāthāya idāni mayā vuccamāno",
  "tika-s0501t:475_5": "“ayaṃ vicayo hāro kiṃ vicinatī”tiādiko saṃvaṇṇanāviseso vicayahāravibhaṅgo nāmāti yojanā.",
  "tika-s0501t:476_0": "“Ayaṃ vicayo hāro kiṃ vicinatī”ti iminā yo vicayo vicinitabbo, taṃ vicayaṃ vicinitabbaṃ",
  "tika-s0501t:476_1": "pucchati, tasmā vicinitabbaṃ visayaṃ visuṃ visuṃ niyametvā dassetuṃ “padaṃ vicinati,",
  "tika-s0501t:476_2": "pañhaṃ vicinatī”tiādi vuttaṃ. “Kiṃ vicayo padavicayo”tiādiṃ avatvā “kiṃ vicinati,",
  "tika-s0501t:476_3": "padaṃ vicinatī”tiādivacanena vicayasaddassa kattusādhanatthaṃ dasseti. Tattha padaṃ",
  "tika-s0501t:476_4": "vicinatīti navavidhassa suttantassa sabbaṃ padaṃ yāva nigamanā nāmapadādijātisaddādiitthiliṅgādiākārantādipaṭhamavibhatyantādiekavacanādivasena",
  "tika-s0501t:476_5": "vicinati. Pañhaṃ vicinatīti adiṭṭhajotanādisattādhiṭṭhānādisammutivisayādiatītavisayādivasena",
  "tika-s0501t:476_6": "vicinati. Vissajjanaṃ vicinatīti ekaṃsabyākaraṇavissajjanādisāvasesabyākaraṇavissajjanādi",
  "tika-s0501t:476_7": "sauttarabyākaraṇa vissajjanādi lokiyabyākaraṇavissajjanādivasena vicinati. Pubbāparaṃ",
  "tika-s0501t:476_8": "vicinatīti pubbena aparaṃ saṃsanditvā vicinati. Assādaṃ vicinatīti assādakataṇhādiassādetabbasukhādivasena",
  "tika-s0501t:476_9": "vicinati. Ādīnavaṃ vicinatīti dukkhadukkhavipariṇāmadukkhasaṅkhāradukkhavasena vā",
  "tika-s0501t:476_10": "aniṭṭhānubhavanādiādiantavantatādisaṃkilesabhāgiyādivasena vā vicinati. Nissaraṇaṃ",
  "tika-s0501t:476_11": "vicinatīti maggavasena vā nibbānavasena vā maggassa vā āgamavasena, nibbānassa asaṅkhatadhātuādipariyāyavasena",
  "tika-s0501t:476_12": "vā vicinati. Phalaṃ vicinatīti dhammacaraṇassa duggatigamanābhāvena vā maccutaraṇādinā",
  "tika-s0501t:476_13": "vā desanāya phalaṃ, desanānusārena caraṇassa phalaṃ vicinati. Upāyaṃ vicinatīti aniccānupassanādivasena",
  "tika-s0501t:476_14": "pavattananibbidāñāṇādivasena vā saddhāsativasena vā visuddhiyā upāyaṃ vicinati. Āṇattiṃ",
  "tika-s0501t:476_15": "vicinatīti pāpaparivajjanāṇattivasena vā lokassa suññatāpekkhanāṇattivasena vā vicinati.",
  "tika-s0501t:476_16": "Anugītiṃ vicinatīti vuttānugītivasena vā vuccamānānugītivasena vā anurūpaṃ gītiṃ",
  "tika-s0501t:476_17": "vicinati. Sabbe nava suttante vicinatīti suttageyyādike nava sutte āhaccavacanavasena",
  "tika-s0501t:476_18": "vā anusandhivacanavasena vā nītatthavacanavasena vā neyyatthavacanavasena vā saṃkilesabhāgiyādivasena vā vicinati.",
  "tika-s0501t:477_0": "Kiñcāpi padavicayo paṭhamaṃ vibhatto, suttassa pana anupadaṃ vicinitabbatāya atibhāriyo,",
  "tika-s0501t:477_1": "na sukaro padavicayoti taṃ aggahetvā pañhāvicayavissajjanavicaye tāva vibhajanto",
  "tika-s0501t:477_2": "“yathā kiṃ bhave”tiādimāha. Tattha yathā kiṃ bhaveti yena pakārena so pañhāvicayo",
  "tika-s0501t:477_3": "pavattetabbo, taṃ pakārajātaṃ kīdisaṃ bhaveyyāti attho daṭṭhabbo. Āyasmā ajito pārāyane",
  "tika-s0501t:477_4": "bhagavantaṃ pañhaṃ yathā yena pakārena pucchati, tathā tena pakārena pañhāvicayo",
  "tika-s0501t:477_5": "pavattetabboti attho. Tattha āyasmāti piyavacanaṃ. Ajitoti bāvarībrāhmaṇassa paricārakabhūtānaṃ",
  "tika-s0501t:477_6": "soḷasannaṃ aññataro ajito. Pārāyaneti pāraṃ nibbānaṃ ayati gacchati etenāti pārāyanaṃ,",
  "tika-s0501t:477_7": "ajitasuttādisoḷasasuttassetaṃ adhivacanaṃ.",
  "tika-s0501t:478": "“Kenassu nivuto loko, (iccāyasmā ajito,)",
  "tika-s0501t:479": "Kenassu nappakāsati;",
  "tika-s0501t:480": "Kissābhilepanaṃ brūsi, kiṃ su tassa mahabbhaya”nti. –",
  "tika-s0501t:481_0": "Gāthāya “kena dhammena loko ariyavajjo satto nivuto paṭicchādito, iti āyasmā ajito",
  "tika-s0501t:481_1": "pucchati. Kena hetunā yathāvuttaloko nappakāsati, assa yathāvuttalokassa kiṃ abhilepanaṃ",
  "tika-s0501t:481_2": "iti tvaṃ brūsi, tassa yathāvuttalokassa kiṃ mahabbhayanti tvaṃ brūsīti pucchatī”ti attho.",
  "tika-s0501t:482_0": "Iti iminā pabhedena cattāri imāni gāthāpādapadāni pucchitāni pucchāvasena vuttāni,",
  "tika-s0501t:482_1": "pucchitatthadīpakāni vā, padhānavasena pana so “eko pañho”ti mato, yadipi catunnaṃ",
  "tika-s0501t:482_2": "padānaṃ pucchanavasena pavattattā catubbidhoti vattabbo, ñātuṃ pana icchitassa ekasseva",
  "tika-s0501t:482_3": "atthassa sambhavato “eko pañho”ti vuttaṃ. “Kāraṇaṃ vadehī”ti vattabbattā kāraṇamāha",
  "tika-s0501t:482_4": "“ekavatthupariggahā”ti. Idaṃ vuttaṃ hoti – “yadipi nivāraṇāpakāsanābhilepanamahabbhayasaṅkhātā",
  "tika-s0501t:482_5": "cattāro atthā pucchāyaṃ gahitā, ekassa pana abhidheyyatthassa gahaṇato ‘eko pañho’ti",
  "tika-s0501t:482_6": "padhānavasena gahitoti daṭṭhabbo”ti. “Ekavatthupariggahaṇaṃ kathaṃ amhehi saddahitabba”nti",
  "tika-s0501t:482_7": "vattabbabhāvato “evañhi āhā”ti vuttaṃ. Evaṃ ekavatthupariggahaṇeneva bhagavā hi yasmā",
  "tika-s0501t:482_8": "āha, iti tasmā ekavatthupariggahaṇaṃ tumhehi saddahitabbanti vuttaṃ hoti.",
  "tika-s0501t:483_0": "“Kenassu nivuto loko”ti iminā lokādhiṭṭhānaṃ paṭicchādanaṃ pucchati, na nānādhammādhiṭṭhānaṃ.",
  "tika-s0501t:483_1": "“Kenassu nappakāsatī”ti iminā lokasseva appakāsanaṃ pucchati, na nānāsabhāvadhammassa.",
  "tika-s0501t:483_2": "“Kissābhilepanaṃ brūsī”ti iminā lokasseva abhilepanaṃ pucchati, na nānāsabhāvadhammassa.",
  "tika-s0501t:483_3": "“Kiṃ su tassa mahabbhaya”nti iminā tasseva lokassa mahabbhayaṃ pucchati, na nānāsabhāvadhammassa.",
  "tika-s0501t:483_4": "Tasmā “kenassu nivuto loko”tiādipañho ekādhiṭṭhānanānādhiṭṭhānesu ekādhiṭṭhāno, dhammādhiṭṭhānasattādhiṭṭhānesu",
  "tika-s0501t:483_5": "sattādhiṭṭhāno, adiṭṭhajotanādīsu adiṭṭhajotanāpañhotiādinā yathāsambhavaṃ vicinitabboti adhippāyo.",
  "tika-s0501t:484_0": "“Pañhassa yo loko ‘adhiṭṭhāno’ti gahito, so loko tividho”ti vattabbabhāvato “loko",
  "tika-s0501t:484_1": "tividho”tiādi vuttaṃ. Tattha tayo vidhā etassa lokassāti tividho. Kilissati rāgādivasena",
  "tika-s0501t:484_2": "kāmāvacarasattoti kileso, kileso ca so loko cāti kilesaloko, kāmāvacarasatto. So",
  "tika-s0501t:484_3": "hi rāgādikilesabahulatāya kilesalokoti. Bhavati jhānābhiññāhi buddhīhīti bhavo, bhavo",
  "tika-s0501t:484_4": "ca so loko cāti bhavaloko, rūpāvacarasatto. So hi jhānādibuddhīhi bhavatīti. Indriyena",
  "tika-s0501t:484_5": "samannāgatoti indriyo, indriyo ca so loko cāti indriyaloko, arūpāvacarasatto. So",
  "tika-s0501t:484_6": "hi āneñjasamādhibahulatāya visuddhindriyo hotīti lokasamaññā pariyāpannadhammavasena",
  "tika-s0501t:484_7": "pavattā, tasmā ariyā na gahitāti.",
  "tika-s0501t:485_0": "“Kenassu nivuto loko”tiādigāthāya pucchāvicayo hāro ācariyena vibhatto, amhehi ca",
  "tika-s0501t:485_1": "ñāto, “vissajjanāvicayo hāro kattha vissajjanāya vibhatto”ti pucchitabbattā “tattha",
  "tika-s0501t:485_2": "vissajjanā”tiādi vuttaṃ. Tattha tatthāti tassaṃ “kenassu nivuto loko”tiādipucchāyaṃ –",
  "tika-s0501t:486": "“Avijjāya nivuto loko, (ajitāti bhagavā,)",
  "tika-s0501t:487": "Vivicchā pamādā nappakāsati;",
  "tika-s0501t:488": "Jappābhilepanaṃ brūmi, dukkhamassa mahabbhaya”nti. –",
  "tika-s0501t:489_0": "Ayaṃ gāthā vissajjanāti daṭṭhabbā. Tattha avijjāya nivuto lokoti kāḷapakkhacatuddasī,",
  "tika-s0501t:489_1": "ghanavanasaṇḍa, meghapaṭalacchādana, aḍḍharattīnaṃ vasena caturaṅgasamannāgatena",
  "tika-s0501t:489_2": "andhakārena rathaghaṭādi paṭicchādito viya dhammasabhāvapaṭicchādanalakkhaṇāya avijjāya",
  "tika-s0501t:489_3": "sattaloko nivuto paṭicchādito. “Ajitā”ti ca ālapanaṃ katvā bhagavā āha. Vivicchāti",
  "tika-s0501t:489_4": "vicikicchāya pamādahetu yathāvuttaloko nappakāsati. Jappaṃ taṇhaṃ yathāvuttalokassa",
  "tika-s0501t:489_5": "“abhilepana”nti ahaṃ brūmīti bhagavā āha, dukkhaṃ jātiādivaṭṭadukkhaṃ assa yathāvuttalokassa",
  "tika-s0501t:489_6": "“mahabbhaya”nti ahaṃ brūmīti bhagavā ajitaṃ āhāti attho.",
  "tika-s0501t:490_0": "“Imāya vissajjanāya kathaṃ vicineyyā”ti pucchitabbattā “imāni cattāri padānī”tiādi",
  "tika-s0501t:490_1": "vuttaṃ. Tattha imāni cattāri padānīti “kenassu nivuto loko”tiādipucchāgāthāyaṃ vuttāni",
  "tika-s0501t:490_2": "gāthāpadāni. Imehi catūhi padehīti “avijjāya nivuto loko”ti vissajjanāgāthāyaṃ vuttehi",
  "tika-s0501t:490_3": "gāthāpadehi vissajjitāni. Kathaṃ? Paṭhamaṃ padaṃ paṭhamena padena, dutiyaṃ padaṃ",
  "tika-s0501t:490_4": "dutiyena padena, tatiyaṃ padaṃ tatiyena padena, catutthaṃ padaṃ catutthena padena vissajjitaṃ.",
  "tika-s0501t:491_0": "“Kenassu nivuto loko”ti paṭhamapañhe “avijjāya nivuto loko”ti paṭhamā vissajjanā",
  "tika-s0501t:491_1": "katā, na uppaṭipāṭiyā. Vijjāya paṭipakkhā avijjā, tasmā avijjāya ajānako loko bhaveyya.",
  "tika-s0501t:491_2": "Kathaṃ nivuto saddahitabboti āha “nīvaraṇehi nivuto loko”ti. Yadi evaṃ “nīvaraṇena",
  "tika-s0501t:491_3": "nivuto loko”ti vissajjanā kātabbāti codanaṃ manasi katvā vuttaṃ “avijjānīvaraṇā hi",
  "tika-s0501t:491_4": "sabbe sattā”ti. “Sabbasattānaṃ avijjānīvaraṇabhāvo kena vacanena saddahitabbo”ti",
  "tika-s0501t:491_5": "vattabbattā “yathāha bhagavā”tiādi vuttaṃ.",
  "tika-s0501t:492_0": "“Sabbasattānaṃ, bhikkhave, sabbapāṇānaṃ sabbabhūtānaṃ, pariyāyato ekameva nīvaraṇaṃ",
  "tika-s0501t:492_1": "vadāmi, yadidaṃ avijjā. Avijjānīvaraṇā hi sabbe sattā. Sabbasova bhikkhave avijjāya",
  "tika-s0501t:492_2": "nirodhā cāgā paṭinissaggā natthi sattānaṃ nīvaraṇanti vadāmī”ti yaṃ vacanaṃ yathā",
  "tika-s0501t:492_3": "yena pakārena bhagavā āha, tathā tena pakārena vuttena tena vacanena tumhehi sabbasattānaṃ",
  "tika-s0501t:492_4": "avijjānīvaraṇabhāvo saddahitabboti.",
  "tika-s0501t:493_0": "“Avijjāya nivuto loko”ti padena “kenassu nivuto loko”ti paṭhamasseva padassa vissajjanā",
  "tika-s0501t:493_1": "na siyā, “kenassu nappakāsatī”ti dutiyapadassāpi vissajjanā siyāti codanaṃ manasi",
  "tika-s0501t:493_2": "katvā “tena cā”tiādi vuttaṃ. Tattha tena “avijjāya nivuto loko”ti padena “kenassu",
  "tika-s0501t:493_3": "nivuto loko”ti paṭhamassa padassa vissajjanā yuttā yuttatarā hoti, yuttatarattā “kenassu",
  "tika-s0501t:493_4": "nivuto loko”ti pañhe “avijjāya nivuto loko”ti vissajjanāti mayā vattabbāyevāti adhippāyo.",
  "tika-s0501t:494_0": "“Kenassu nappakāsatī”ti imasmiṃ pañhe “vivicchā pamādā nappakāsatī”ti ayaṃ vissajjanā",
  "tika-s0501t:494_1": "kātabbā, vivicchāya pavattattā, pamādā ca loko nappakāsatīti attho. Avijjānīvaraṇāya",
  "tika-s0501t:494_2": "nivuto loko nappakāsatīti vissajjanā kātabbā, “kathaṃ vivicchā pamādā loko nappakāsatīti",
  "tika-s0501t:494_3": "vissajjanā katā”ti vattabbattā “yo puggalo”tiādi vuttaṃ. Tattha yo puthujjanabhūto",
  "tika-s0501t:494_4": "puggalo avijjānīvaraṇehi nivuto, so puthujjanabhūto puggalo vivicchāya vivicchati.",
  "tika-s0501t:494_5": "“Yāya vivicchāya vivicchati, sā vivicchā katamā nāmā”ti pucchitabbattā “vivicchā",
  "tika-s0501t:494_6": "nāma vuccati vicikicchā”ti vuttaṃ. “Tāya kasmā nappakāsatī”ti vattabbattā “so vicikicchanto”tiādi",
  "tika-s0501t:494_7": "vuttaṃ. Tāya vicikicchanto so puthujjanabhūto puggalo saddahitabbesu nābhisaddahati;",
  "tika-s0501t:494_8": "saddahitabbesu na abhisaddahanto akusalānaṃ dhammānaṃ pahānāya, kusalānaṃ dhammānaṃ",
  "tika-s0501t:494_9": "sacchikiriyāya ārabhitabbaṃ vīriyaṃ nārabhati; anārabhanto so puggalo idha loke pamādamanuyutto",
  "tika-s0501t:494_10": "viharatīti, pamādena viharanto pamatto puggalo sukke dhamme na uppādiyati; anuppādayantassa",
  "tika-s0501t:494_11": "tassa puggalassa te sukkā dhammā anuppādiyamānā hutvā nappakāsanti pakāsanavasena",
  "tika-s0501t:494_12": "na pavattanti; tasmā “vivicchā pamādā loko nappakāsatī”ti vissajjanā kātabbāti adhippāyo.",
  "tika-s0501t:495": "“Tādisassa sukkadhammānaṃ appakāsanabhāvo amhehi kena vacanena saddahitabbo”ti vattabbabhāvato “yathāha bhagavā”tiādi vuttaṃ. Tattha –",
  "tika-s0501t:496": "“Dūre santo pakāsanti, himavantova pabbato;",
  "tika-s0501t:497": "Asantettha na dissanti, rattiṃ khittā yathā sarā;",
  "tika-s0501t:498": "Te guṇehi pakāsanti, kittiyā ca yasena cā”ti. –",
  "tika-s0501t:499_0": "Yaṃ gāthāpāṭhaṃ bhagavā yathā yena appakāsanākārena āha, tathā tena appakāsanākārena",
  "tika-s0501t:499_1": "vuttena tena gāthāpāṭhena tādisassa puggalassa sukkadhammānaṃ appakāsanabhāvo tumhehi",
  "tika-s0501t:499_2": "saddahitabboyeva, tasmā “vivicchā pamādā loko nappakāsatī”ti vissajjanā kātabbāvāti adhippāyo.",
  "tika-s0501t:500_0": "Gāthāttho pana – himavanto pabbato dūre ṭhito dūre ṭhitānampi sacakkhukānaṃ puggalānaṃ",
  "tika-s0501t:500_1": "pakāsati iva, evaṃ santo sappurisā dūre ṭhitānampi guṇavasena pavattāya kittiyā ca",
  "tika-s0501t:500_2": "guṇavasena pavattehi yasaparibhogaparivārehi ca dūre ṭhitānaṃ paṇḍitānaṃ pakāsanti,",
  "tika-s0501t:500_3": "rattikāle khittā sarā usū na dissanti yathā, ettha sattaloke vivicchāpamādānaṃ vasena",
  "tika-s0501t:500_4": "viharanto asanto na dissanti. Ye santo pakāsanti, te santo guṇehi pakāsantīti dassetuṃ",
  "tika-s0501t:500_5": "“te guṇehi pakāsantī”ti vuttaṃ. Guṇā nāma abbhantare jātā, “kathaṃ guṇehi pakāsantī”ti",
  "tika-s0501t:500_6": "vattabbattā “kittiyā ca yasena cā”ti vuttaṃ. Guṇānubhāvena pavattāya kittiyā ca guṇānubhāvena",
  "tika-s0501t:500_7": "pavattena yasena ca pakāsantā puggalā guṇehi pakāsantīti vattabbāvāti.",
  "tika-s0501t:501_0": "Yadi vivicchāpamādānaṃ vasena nappakāsati, evaṃ sati loko nivuto hoti, tasmā paṭhamassa",
  "tika-s0501t:501_1": "padassāpi vissajjanā kātabbāti codanaṃ manasi katvā “tena cā”tiādi vuttaṃ. Tattha",
  "tika-s0501t:501_2": "tenāti “vivicchā pamādā nappakāsatī”ti padena “kenassu nappakāsatī”ti dutiyassa padassa",
  "tika-s0501t:501_3": "vissajjanā yuttā yuttatarāti attho. Padenāti ca padatthaṭṭhena vissajjanāti attho.",
  "tika-s0501t:501_4": "Padassāti padatthassa pucchitabbassāti attho daṭṭhabbo. Esa nayo heṭṭhā, upari ca.",
  "tika-s0501t:502_0": "“Kissābhilepanaṃ brūsī”ti pañhe “jappābhilepanaṃ brūmī”ti vissajjanā tassā ajitena",
  "tika-s0501t:502_1": "daṭṭhabbā. “Katamā jappā nāmā”ti pucchitabbattā “jappā nāma vuccati taṇhā”ti vuttaṃ.",
  "tika-s0501t:502_2": "Sā taṇhā lokaṃ abhilimpatīti kathaṃ viññāyatīti yojanā. Tena vuttaṃ “yathāha bhagavā”tiādi.",
  "tika-s0501t:502_3": "Tattha yathā yena taṇhāya abhilepanabhāvena –",
  "tika-s0501t:503": "“Ratto atthaṃ na jānāti, ratto dhammaṃ na passati;",
  "tika-s0501t:504": "Andhaṃ tamaṃ tadā hoti, yaṃ rāgo sahate nara”nti. –",
  "tika-s0501t:505": "Yaṃ gāthaṃ bhagavā āha, tathā tena abhilepanabhāvena vuttāya tāya gāthāya sā taṇhā lokaṃ abhilimpatīti viññāyatīti adhippāyo.",
  "tika-s0501t:506_0": "Gāthāyaṃ pana – rajjati sattoti ratto, rāgasamaṅgīsatto. Kāraṇaṃ paṭicca asati pavattati",
  "tika-s0501t:506_1": "phalanti atthaṃ, phalaṃ. Kāraṇaṃ phalaṃ dhāreti, taṃ kāraṇaṃ dhammaṃ nāma. Andhakāraṃ",
  "tika-s0501t:506_2": "andhaṃ. Yanti yamhi kāle. Yanti hi bhummatthe paccattavacanaṃ. Yamhi kāle rāgo naraṃ",
  "tika-s0501t:506_3": "rāgasamaṅgiṃ sahate abhibhavati, tadā kāle andhaṃ andhakāraṃ tamaṃ hotīti yojanā.",
  "tika-s0501t:506_4": "Rāgo naraṃ yaṃ yasmā sahate, tasmā andhaṃ tamaṃ tadā hotīti vā, rāgo yaṃ naraṃ sahate,",
  "tika-s0501t:506_5": "tassa narassa andhaṃ tamaṃ tadā hotīti vā, rāgo naraṃ yaṃ sahate abhibhūyate yaṃ",
  "tika-s0501t:506_6": "sahanaṃ abhibhavanaṃ nipphādeti, taṃ sahanaṃ abhibhavanaṃ andhaṃ andhakāraṃ tamaṃ hotīti vā yojanā.",
  "tika-s0501t:507_0": "“Yadi ratto atthādikaṃ na jānāti, evaṃ sati kathaṃ jappābhilepanaṃ bhavatī”ti vattabbattā",
  "tika-s0501t:507_1": "“sāyaṃ taṇhā”tiādi vuttaṃ. Tattha ārammaṇesu āsattibahulassa āsaṅgabahulassa taṇhāsamaṅgissa",
  "tika-s0501t:507_2": "puggalassa sā ayaṃ taṇhā evaṃ bahuāsaṅgavasena abhijappā pariyuṭṭhānaṭṭhāyinī hoti.",
  "tika-s0501t:507_3": "Iti karitvā iminā kāraṇena tattha taṇhāya sattaloko kenaci silesena abhilitto makkhito",
  "tika-s0501t:507_4": "viya jappābhilepena abhilitto nāma bhavatīti yojanā. “Jappābhilepanaṃ appakāsanassapi",
  "tika-s0501t:507_5": "kāraṇaṃ bhavati, tasmā ‘kenassu nappakāsatī’ti dutiyapadatthassapi vissajjanā siyā”ti",
  "tika-s0501t:507_6": "vattabbattā “tena cā”tiādi vuttaṃ.",
  "tika-s0501t:508_0": "“Tassa lokassa mahabbhayaṃ ki”nti imasmiṃ catutthapañhe “assa lokassa dukkhaṃ mahabbhayaṃ",
  "tika-s0501t:508_1": "bhave”ti ayaṃ vissajjanā tassā ajitena daṭṭhabbā. Bhāyati loko etasmāti bhayaṃ, mahantaṃ",
  "tika-s0501t:508_2": "bhayaṃ mahabbhayaṃ. “Katividhaṃ dukkha”nti pucchitabbattā “duvidhaṃ dukkha”ntiādi",
  "tika-s0501t:508_3": "vuttaṃ. Dve vidhā assa dukkhassāti duvidhaṃ. “Katamaṃ duvidhaṃ dukkha”nti pucchitabbattā",
  "tika-s0501t:508_4": "“kāyikañca cetasikañcā”ti vuttaṃ. “Katamaṃ kāyikaṃ, katamaṃ cetasika”nti pucchitabbattā",
  "tika-s0501t:508_5": "“yaṃ kāyikaṃ, idaṃ dukkhaṃ yaṃ cetasikaṃ, idaṃ domanassa”nti vuttaṃ.",
  "tika-s0501t:509_0": "Rogādisatthādianiṭṭharūpaṃ sattalokassa mahabbhayaṃ bhaveyya, “kathaṃ dukkhaṃ mahabbhayaṃ",
  "tika-s0501t:509_1": "bhaveti saddahetabba”nti vattabbabhāvato “sabbe sattā hī”tiādi vuttaṃ. Tattha sabbe",
  "tika-s0501t:509_2": "sattā yathāvuttassa dukkhassa ubbijjanti, dukkhena samasamaṃ aññaṃ bhayaṃ sattānaṃ",
  "tika-s0501t:509_3": "natthi, dukkhato uttaritaraṃ vā pana bhayaṃ kuto atthi. Hi yasmā natthi, tasmā dukkhato",
  "tika-s0501t:509_4": "aññassa bhayassa abhāvato “dukkhaṃ lokassa mahabbhaya”nti vacanaṃ saddahitabbanti adhippāyo.",
  "tika-s0501t:510_0": "“Sabbe sattā”tiādivacanena rogādisatthādianiṭṭharūpaṃ dukkhamūlamevāti dasseti. “Kāyikacetasikavasena",
  "tika-s0501t:510_1": "duvidhaṃ dukkhaṃ dukkhavedanāyeva, evaṃ sati saṅkhāradukkhavipariṇāmadukkhānaṃ mahabbhayabhāvo",
  "tika-s0501t:510_2": "na āpajjeyyā”ti vattabbabhāvato “tisso dukkhatā”tiādi vuttaṃ.",
  "tika-s0501t:511_0": "“Tisso dukkhatā sabbesaṃ sattānaṃ sabbakālesu uppajjanti, kadāci kassaci na uppajjantī”ti",
  "tika-s0501t:511_1": "pucchitabbattā “tattha loko”tiādi vuttaṃ. Tattha tatthāti tāsu tīsu dukkhatāsu. Lokoti",
  "tika-s0501t:511_2": "bhogasampanno ceva appābādho ca sattaloko. Odhaso odhiso kadāci karahaci attūpakkamamūlāya",
  "tika-s0501t:511_3": "dukkhadukkhatāya muccati, kadāci parūpakkamamūlāya dukkhadukkhatāya muccati, tathā",
  "tika-s0501t:511_4": "odhaso odhiso kadāci karahaci dīghāyuko loko vipariṇāmadukkhatāya muccati, “kena",
  "tika-s0501t:511_5": "hetunā muccatī”ti pucchitabbattā pucchaṃ ṭhapetvā hetuṃ dassetuṃ “taṃ kissa hetū”tiādi",
  "tika-s0501t:511_6": "vuttaṃ. Sattaloke appekacce appābādhā honti, te bhogasampannattā ceva appābādhattā",
  "tika-s0501t:511_7": "ca dukkhadukkhatāya muccanti, visesato rūpāvacarasattā muccanti. Appekacce dīghāyukāpi",
  "tika-s0501t:511_8": "honti, te dīghāyukattā vipariṇāmadukkhatāya muccanti; visesato arūpāvacarasattā muccanti",
  "tika-s0501t:511_9": "arūpāvacarasattānaṃ upekkhāsamāpattibahulattā.",
  "tika-s0501t:512_0": "Tesaṃ tāhi dukkhatāhi muccanaṃ anekantikaṃ hoti, tasmā tāhi anatikkantattā anekantikaṃ",
  "tika-s0501t:512_1": "muccanaṃ tumhehi vuttaṃ, amhehi ca ñātaṃ, “katamaṃ ekantikamuccana”nti pucchitabbattā",
  "tika-s0501t:512_2": "“saṅkhāradukkhatāya panā”tiādi vuttaṃ. Tattha saṅkhāradukkhatāyāti dukkhavedanāpi",
  "tika-s0501t:512_3": "saṅkhatattā saṅkhārapariyāpannā, tādisāya saṅkhāradukkhatāyāti attho gahetabbo. Lokoti",
  "tika-s0501t:512_4": "arahā. Upādīyati vipākakkhandhacatukkakaṭattārūpasaṅkhātaṃ khandhapañcakanti upādi,",
  "tika-s0501t:512_5": "upādiyeva sesaṃ upādisesaṃ, khandhapañcakaṃ, taṃ natthi etissā nibbānadhātuyāti anupādisesā.",
  "tika-s0501t:512_6": "Anupādisesāya nibbānadhātuyā anupādisesanibbānadhātu hutvā muccati, itthambhūtalakkhaṇe",
  "tika-s0501t:512_7": "cāyaṃ karaṇaniddeso. Nibbānadhātūti ca khandhapañcakassa nibbāyanamattaṃ adhippetaṃ,",
  "tika-s0501t:512_8": "na asaṅkhatadhātu. Tasmāti saṅkhāradukkhatāya sakalalokabyāpakabhāvena sabbalokasaṅgāhakattā",
  "tika-s0501t:512_9": "vuttappakārasaṅkhāradukkhatāya sabbalokassa dukkhaṃ hoti, iti katvā saṅkhāradukkhatāya",
  "tika-s0501t:512_10": "sabbalokassa dukkhabhāvato “dukkhamassa mahabbhaya”nti bhagavatā vuttaṃ.",
  "tika-s0501t:513_0": "“Vedanāpaccayā taṇhā”ti vacanato “dukkhamassa mahabbhaya”nti padena “kissābhilepanaṃ",
  "tika-s0501t:513_1": "brūsī”ti tatiyapadassāpi vissajjanā siyāti āsaṅkabhāvato “tena ca catutthassa padassa",
  "tika-s0501t:513_2": "vissajjanā yuttā”ti vuttaṃ. “Kena yathākkamaṃ pucchāvissajjanānaṃ yuttatarabhāvo",
  "tika-s0501t:513_3": "jānitabbo”ti vattabbattā “tenāha bhagavā”tiādi vuttaṃ. Tena yathākkamaṃ pucchāvissajjanānaṃ",
  "tika-s0501t:513_4": "yuttatarattā yuttatarajānanako bhagavā “avijjāya nivuto loko”tiādimāha, tasmā yuttatarabhāvo",
  "tika-s0501t:513_5": "tumhehi jānitabboti.",
  "tika-s0501t:514_0": "Ettha ca lokassa nīvaraṇādīni ajānantena ca titthiyavādesu samayantaresu paricayena",
  "tika-s0501t:514_1": "ca tesu samayantaresu ceva nīvaraṇādīsu ca saṃsayapakkhandena ekaṃseneva sattādhiṭṭhānena",
  "tika-s0501t:514_2": "pucchitabbattā, ekaṃseneva sattādhiṭṭhānena byākātabbattā ca sattādhiṭṭhānā pucchā",
  "tika-s0501t:514_3": "katāti veditabbā. Sā cāyaṃ pucchā ajānantassa jānanatthāya, jātasaṃsayassa ca saṃsayavinodanatthāya",
  "tika-s0501t:514_4": "vissajjetabbassa nīvaraṇādivisayassa catubbidhattā catubbidhā. Nīvaraṇādīnaṃ pana",
  "tika-s0501t:514_5": "visayānaṃ loko ca ādhārabhāvena gāthāyaṃ vuttoti “eko pañho dassito”ti ayamettha",
  "tika-s0501t:514_6": "pucchāvicayo, vissajjanāvicayo pana “adiṭṭhajotanā vissajjanā, vimaticchedanā vissajjanā”tiādinā",
  "tika-s0501t:514_7": "pucchāvicaye vuttanayānusārena veditabbo.",
  "tika-s0501t:515_0": "Ekādhāre pucchāvissajjane vicayo ācariyehi vibhatto, amhehi ca ñāto, “anekādhāre",
  "tika-s0501t:515_1": "pucchāvissajjane yo vicayo vibhajanāraho, so vicayo kathaṃ amhehi viññāyati, amhākaṃ",
  "tika-s0501t:515_2": "viññāpanatthāya tasmiṃ vicayaṃ vibhajathā”ti vattabbabhāvato anekādhāraṃ pucchaṃ",
  "tika-s0501t:515_3": "tāva nīharitvā dassetuṃ –",
  "tika-s0501t:516": "“Savanti sabbadhi sotā, (iccāyasmā ajito,)",
  "tika-s0501t:517": "Sotānaṃ kiṃ nivāraṇaṃ;",
  "tika-s0501t:518": "Sotānaṃ saṃvaraṃ brūhi, kena sotā pidhīyare”ti. –",
  "tika-s0501t:519_0": "Gāthamāha. Gāthāttho tāva daṭṭhabbo. Savantīti sandanti, pavattantīti attho. Sabbadhīti",
  "tika-s0501t:519_1": "taṇhādīnaṃ ārammaṇabhūtesu sabbesu rūpādīsu āyatanesu. Sotāti taṇhābhijjhābyāpādādayo",
  "tika-s0501t:519_2": "sotā. Iccāyasmāti iti evaṃ āyasmā ajito āha. Sotānanti taṇhābhijjhābyāpādādīnaṃ sotānaṃ.",
  "tika-s0501t:519_3": "Kiṃ nivāraṇanti kiṃ katamaṃ dhammajātaṃ āvaraṇaṃ bhave, kā katamā dhammajāti rakkhā",
  "tika-s0501t:519_4": "bhave. Sotānaṃ saṃvaraṃ brūhīti sotānaṃ taṇhābhijjhābyāpādādīnaṃ saṃvaraṇaṃ āvaraṇaṃ",
  "tika-s0501t:519_5": "idaṃ dhammajātaṃ bhaveti sabbasattahitatthaṃ amhākaṃ tvaṃ kathehi. Kena sotā pidhīyareti",
  "tika-s0501t:519_6": "kena pahāyakadhammena taṇhābhijjhābyāpādādayo sotā paṇḍitehi pidhīyareti pucchatīti pucchitāni.",
  "tika-s0501t:520_0": "“Pucchāvasena kathitāya ‘savanti…pe… pidhīyare’ti imāya gāthāya kittakāni padāni",
  "tika-s0501t:520_1": "pucchitāni, kittakā pañhā”ti pucchitabbattā “imāni cattāri padāni pucchitāni, te",
  "tika-s0501t:520_2": "dve pañhā”ti vuttaṃ. “Pucchāvasena pavattāya imissā gāthāya yadi cattāri padāni siyuṃ,",
  "tika-s0501t:520_3": "evaṃ santesu pañhāpi catubbidhā siyuṃ, kasmā ‘dve’ti vuttā”ti vattabbattā “kasmā?",
  "tika-s0501t:520_4": "Ime hi bahvādhivacanena pucchitā”ti vuttaṃ. Ime etāya gāthāya gahitā atthā bahvādhivacanena",
  "tika-s0501t:520_5": "pucchitā. Idaṃ vuttaṃ hoti – “savanti…pe… pidhīyareti bahūni vacanāni adhikicca pavattā",
  "tika-s0501t:520_6": "saṃvarasaṅkhātā sati ceva pidahanahetubhūtā paññā cāti ime dve atthāva pucchitā,",
  "tika-s0501t:520_7": "tasmā atthavasena dve pañhā vuttā vā”ti. “Pucchāya duvidhatthavisayatā kathaṃ vuttā”ti",
  "tika-s0501t:520_8": "vattabbattā pucchāya duvidhatthavisayataṃ vivarituṃ “evaṃ samāpannassā”tiādi vuttaṃ.",
  "tika-s0501t:520_9": "Tattha evaṃ samāpannassāti imāhi duggatihetubhūtāhi ñātibyasanādisaṅkhātāhi āpadāhi",
  "tika-s0501t:520_10": "vā, pāṇavadhādīhi āpadāhi vā, samaṃ saha, sabbathā vā ayaṃ sattaloko āpanno ajjhotthaṭo,",
  "tika-s0501t:520_11": "evaṃ ajjhotthaṭassa vā samāpannassa. Evaṃ saṃkiliṭṭhassāti ñātibyasanādayo vā pāṇavadhādīni",
  "tika-s0501t:520_12": "āgamma pavattehi dasahi kilesavatthūhi ca ayaṃ sattaloko saṃkiliṭṭho, evaṃ saṃkiliṭṭhassa",
  "tika-s0501t:520_13": "ca lokassāti samāpannassa ajjhotthaṭassa lokassa vodānaṃ vuṭṭhānaṃ kiṃ katamaṃ dhammajātaṃ",
  "tika-s0501t:520_14": "bhave. Iti evañhi saccaṃ ajitasutte āhāti vitthārattho, pucchāya duvidhatthavisayatā",
  "tika-s0501t:520_15": "ñātabbāti adhippāyo.",
  "tika-s0501t:521_0": "“Kiṃ nu sotā sabbassa lokassa sabbadhi savanti, udāhu, ekaccassevā”ti pucchitabbattā",
  "tika-s0501t:521_1": "“savanti sabbadhi sotāti, asamāhitassa savanti abhijjhābyāpādappamādabahulassā”ti",
  "tika-s0501t:521_2": "vuttaṃ. Tattha abhijjhābyāpādappamādabahulattā rūpādīsu nānārammaṇesu vikkhittacittasseva",
  "tika-s0501t:521_3": "sotā savanti pavattanti, na samāhitassa abhijjhābyāpādappamādavirahitassāti adhippāyo",
  "tika-s0501t:521_4": "daṭṭhabbo. “Katamā abhijjhā, katamo byāpādo, katamo pamādo”ti vattabbattā “tattha",
  "tika-s0501t:521_5": "yā abhijjhā”tiādi vuttaṃ. Tattha tatthāti tesu abhijjhābyāpādappamādesu. Yā abhijjhā,",
  "tika-s0501t:521_6": "ayaṃ lobho, na abhijjhāyanamattaṃ. Lobho ca akusalamūlaṃ, na lubbhanamattaṃ. Yo byāpādo,",
  "tika-s0501t:521_7": "ayaṃ doso, na byāpajjanamattaṃ. Doso ca akusalamūlaṃ, na dūsanamattaṃ. Yo pamādo,",
  "tika-s0501t:521_8": "ayaṃ moho, na sativippavāsamattaṃ. Moho ca akusalamūlaṃ, na mūhanamattaṃ. Evaṃ iminā",
  "tika-s0501t:521_9": "vuttappakārena abhijjhādīnaṃ akusalamūlattā yassa abhijjhābyāpādappamādabahulassa",
  "tika-s0501t:521_10": "asamāhitassa chasu rūpādīsu āyatanesu taṇhā savanti.",
  "tika-s0501t:522_0": "“Katividhā sā taṇhā”ti vattabbattā “rūpataṇhā…pe… dhammataṇhā”ti vuttaṃ. “Channaṃ",
  "tika-s0501t:522_1": "rūpataṇhādīnaṃ chasu rūpādiāyatanesu savanaṃ kena ca vacanena amhehi saddahitabba”nti",
  "tika-s0501t:522_2": "vattabbattā “yathāha bhagavā”tiādi vuttaṃ. “Savatīti ca kho, bhikkhave…pe… paṭihaññatī”ti",
  "tika-s0501t:522_3": "yaṃ vacanaṃ bhagavā yathā yena pakārena āha, tathā tena pakārena vuttanayena vacanena",
  "tika-s0501t:522_4": "tumhehi saddahitabbanti adhippāyo. Ettha ca cakkhādīnaṃ rūpataṇhādīnaṃ channaṃ sotānaṃ",
  "tika-s0501t:522_5": "dvārabhāvena pavattattā cakkhādayo nissitūpacāravasena sayaṃ savanto viya bhagavatā",
  "tika-s0501t:522_6": "vuttā. Itīti evaṃ vuttappakārena sabbā sabbasmā cakkhādidvārato ca savati pavattati.",
  "tika-s0501t:522_7": "Sabbathā sabbappakārena taṇhāyanamicchābhinivesanaunnamanādippakārena savati pavattatīti",
  "tika-s0501t:522_8": "attho. “Kasmā sabbasmā cakkhādidvārato ca savati pavattati, sabbappakārena taṇhāyanamicchābhinivesanaunnamanādippakārena",
  "tika-s0501t:522_9": "savanabhāvo vijānitabbo”ti vattabbattā “tenāhā”tiādi vuttaṃ. Tattha tenāti asamāhitassa",
  "tika-s0501t:522_10": "abhijjhābyāpādādīnaṃ cakkhādidvārato ca taṇhāyanamicchābhinivesaunnamanākārena taṇhādivasena",
  "tika-s0501t:522_11": "pavattanato pavattajānanako bhagavā “savanti sabbadhi sotā”ti āha.",
  "tika-s0501t:523_0": "“Sotānaṃ ‘kiṃ nivāraṇa’nti iminā kiṃ pucchati? Sotānaṃ anusayappahānaṃ pucchati kiṃ?",
  "tika-s0501t:523_1": "Udāhu vītikkamappahānaṃ pucchatī”ti vattabbattā “sotānaṃ kiṃ nivāraṇanti pariyuṭṭhānavighātaṃ",
  "tika-s0501t:523_2": "pucchatī”ti vuttaṃ. “Idaṃ pariyuṭṭhānavighātaṃ vodānaṃ, udāhu vuṭṭhānaṃ ki”nti vattabbattā",
  "tika-s0501t:523_3": "“idaṃ vodāna”nti vuttaṃ. “Sotānaṃ saṃvaraṃ brūhi, ‘kena sotā pidhīyare’ti iminā kiṃ",
  "tika-s0501t:523_4": "pucchati? Sotānaṃ pariyuṭṭhānaṃ pucchati kiṃ? Udāhu vītikkamanaṃ, samugghāṭaṃ vā",
  "tika-s0501t:523_5": "pucchati ki”nti vattabbattā sotānaṃ…pe… pidhīyareti anusayasamugghāṭaṃ pucchatī”ti",
  "tika-s0501t:523_6": "vuttaṃ. “Idaṃ anusayasamugghāṭaṃ vodānaṃ kiṃ, udāhu vuṭṭhānaṃ ki”nti vattabbattā",
  "tika-s0501t:523_7": "“idaṃ vuṭṭhāna”nti vuttaṃ.",
  "tika-s0501t:524": "“Savanti sabbadhi sotā”tiādipucchāvicayo ācariyena vutto, amhehi ca ñāto; tāya pucchāya “katamo vissajjanavicayo”ti vattabbattā “tattha vissajjanā”tiādi vuttaṃ. Tattha pucchāyaṃ –",
  "tika-s0501t:525": "“Yāni sotāni lokasmiṃ, (ajitāti bhagavā,)",
  "tika-s0501t:526": "Sati tesaṃ nivāraṇaṃ;",
  "tika-s0501t:527": "Sotānaṃ saṃvaraṃ brūmi, paññāyete pidhīyare”ti. –",
  "tika-s0501t:528_0": "Gāthā vissajjanāti daṭṭhabbā. Tassaṃ gāthāyaṃ ajita lokasmiṃ yāni sotāni savanti,",
  "tika-s0501t:528_1": "tesaṃ sotānaṃ yaṃ nivāraṇaṃ, sā sati hoti; taṃ satiṃ sotānaṃ saṃvaranti ahaṃ brūmi;",
  "tika-s0501t:528_2": "ete sotā paññāya pidhīyareti yojanā kātabbā. Tattha satīti vipassanāpaññāya sampayuttā",
  "tika-s0501t:528_3": "sati. Paññāyāti maggapaññāya. Pidhīyareti uppajjituṃ appadānavasena pidhīyanti pacchijjanti.",
  "tika-s0501t:529_0": "“Sati tesaṃ nivāraṇaṃ sotānaṃ saṃvaraṃ brūmī”ti bhagavā āha – “yāya kāyaci satiyā",
  "tika-s0501t:529_1": "sotānaṃ saṃvaraṇakiccaṃ siddhaṃ kiṃ, visiṭṭhāya satiyā sotānaṃ saṃvaraṇakiccaṃ siddhaṃ",
  "tika-s0501t:529_2": "kiṃ, katamāya satiyā sotānaṃ saṃvaraṇakiccaṃ siddha”nti pucchitabbattā “kāyagatāya",
  "tika-s0501t:529_3": "satiyā”tiādi vuttaṃ. Tattha kāyagatāya satiyāti rūpakāye gataṃ kesādikaṃ aniccādito",
  "tika-s0501t:529_4": "vipassitvā pavattāya vipassanāñāṇasampayuttāya satiyā. Bhāvitāyāti kāyagataṃ aniccato",
  "tika-s0501t:529_5": "dukkhato anattato nibbindanato virajjanato nirodhanato paṭinissajjanato anupassanāvasena",
  "tika-s0501t:529_6": "bhāvitāya. Evañhi aniccato anupassanto niccasaññaṃ pajahati; dukkhato anupassanto",
  "tika-s0501t:529_7": "sukhasaññaṃ pajahati; anattato anupassanto attasaññaṃ pajahati; nibbindanto nandiṃ",
  "tika-s0501t:529_8": "pajahati; virajjanto rāgaṃ pajahati; nirodhento samudayaṃ pajahati; paṭinissajjanto",
  "tika-s0501t:529_9": "ādānaṃ pajahatīti. Bahulīkatāyāti yathāvuttappakārena divasampi māsampi saṃvaccharampi",
  "tika-s0501t:529_10": "sattasaṃvaccharampi bahulīkatāya. Cakkhunti abhijjhādipavattidvārabhāvena ṭhitaṃ",
  "tika-s0501t:529_11": "cakkhuṃ, niggahitāgamaṃ daṭṭhabbaṃ. Nāviñchatīti cakkhudvāre pavattaṃ abhijjhādisahitaṃ",
  "tika-s0501t:529_12": "cittasantānaṃ, taṃsamaṅgīpuggalaṃ vā nākaḍḍhati, manāpikesu rūpesu nāviñchatīti yojanā.",
  "tika-s0501t:529_13": "Amanāpikesu rūpesu na paṭihaññati. Kāyagatāya satiyā bhāvitāya bahulīkatāya sotaṃ",
  "tika-s0501t:529_14": "nāviñchati. Manāpikesu saddesu…pe… amanāpikesu saddesu na paṭihaññatīti yojanā yathāsambhavato kātabbā.",
  "tika-s0501t:530_0": "“Kena kāraṇena nāviñchati paṭihaññatī”ti pucchati, indriyānaṃ saṃvutanivāritattā",
  "tika-s0501t:530_1": "nāviñchati na paṭihaññatīti vissajjeti. “Kenārakkhena te saṃvutanivāritā”ti pucchati,",
  "tika-s0501t:530_2": "satiārakkhena te saṃvutanivāritāti vissajjeti. “Satiārakkhena saṃvutanivāritabhāvo",
  "tika-s0501t:530_3": "kena amhehi saddahitabbo”ti vattabbattā tenāhā”tiādi vuttaṃ. Tattha tenāti tasmā",
  "tika-s0501t:530_4": "satiārakkhena saṃvutanivāritattā saṃvutanivāritajānanako bhagavā “sati tesaṃ nivāraṇa”nti",
  "tika-s0501t:530_5": "yaṃ vacanaṃ āha, tena vacanena tumhehi satiārakkhena saṃvutanivāritabhāvo saddahitabboti",
  "tika-s0501t:530_6": "pubbabhāge paññā satyānugāti kiccamevettha adhikanti daṭṭhabbaṃ.",
  "tika-s0501t:531_0": "“Sati tesaṃ nivāraṇa”nti vissajjanassa vitthārattho ācariyena vutto, amhehi ca ñāto,",
  "tika-s0501t:531_1": "“paññāyete pidhīyare”ti vissajjanassa vitthārattho “kathaṃ amhehi jānitabbo”ti vattabbattā",
  "tika-s0501t:531_2": "“paññāyete pidhīyare”ti vissajjanassa vitthāratthaṃ dassento “paññāya anusayā pahīyantī”tiādimāha.",
  "tika-s0501t:531_3": "Tattha paññāyāti maggapaññāya. Anusayāti anurūpaṃ kāraṇaṃ labhitvā uppajjanārahā",
  "tika-s0501t:531_4": "kāmarāgānusayādayo. Pahīyanti samucchedavasena anusayesu paññāya pahīnesu pariyuṭṭhānāpi",
  "tika-s0501t:531_5": "atthato pahīyanti. Kissa pahīnattā “pahīyantī”ti vuccati? Anusayassa pahīnattā pariyuṭṭhānā",
  "tika-s0501t:531_6": "pahīyantīti vissajjeti.",
  "tika-s0501t:532_0": "“Taṃ anusayappahānena pariyuṭṭhānappahānaṃ kiṃ viya bhavatī”ti pucchitabbattā “taṃ",
  "tika-s0501t:532_1": "yathā khandhavantassā”tiādi vuttaṃ. Tattha khandhavantassa rukkhassa kudālādinā bhūmiṃ",
  "tika-s0501t:532_2": "khaṇitvā anavasesamūluddharaṇe kate tassa rukkhassa pupphaphalapallavaṅkurasantatipi",
  "tika-s0501t:532_3": "kudālādinā samucchinnāva bhavati yathā, evaṃ arahattamaggañāṇena anusayesu pahīnesu",
  "tika-s0501t:532_4": "anusayānaṃ pariyuṭṭhānasantati samucchinnā pidahitā paṭicchannā bhavati. Kena samucchinnā",
  "tika-s0501t:532_5": "bhavati? Paññāya maggapaññāya samucchinnā bhavatīti atthayojanā daṭṭhabbā. “Paññāya",
  "tika-s0501t:532_6": "paricchinnabhāvo kathaṃ saddahitabbo”ti vattabbattā “tenā”tiādi vuttaṃ. “Paññāyete",
  "tika-s0501t:532_7": "pidhīyare”ti vacanato anusayānaṃ pariyuṭṭhānasantatiyā paññāya paricchinnabhāvo paṇḍitehi",
  "tika-s0501t:532_8": "saddahitabboti adhippāyo.",
  "tika-s0501t:533_0": "Imesu pañhāvissajjanesu sotānaṃ saṃvaraṃ, pidhānañca ajānantena vā saṃsayitena vā",
  "tika-s0501t:533_1": "saṃvarapidhānānaṃ pucchitabbattā dhammādhiṭṭhānā pucchāti pucchāvicayo ceva satipaññānaṃ",
  "tika-s0501t:533_2": "vissajjetabbattā dhammādhiṭṭhānaṃ vissajjananti vissajjanavicayo ca veditabbo. Etesu",
  "tika-s0501t:533_3": "ca “kenassu nivuto loko”tiādiko pañho nīvaraṇavicikicchāpamādajappānaṃ vasena catubbidhopi",
  "tika-s0501t:533_4": "lokādhiṭṭhānavasena eko pañhoti vutto, evaṃ sati “savanti sabbadhi sotā”tiādikopi",
  "tika-s0501t:533_5": "pañho saṃvarapidhānānaṃ vasena duvidhopi ekatthavasena gahetvā ekādhiṭṭhānavasena",
  "tika-s0501t:533_6": "“eko pañho”ti vattabbo, sotānaṃ bahubhāvato vā “bahupañho”ti vattabbo; tathā pana",
  "tika-s0501t:533_7": "avatvā sote anāmasitvā saṃvarapidhānānaṃ vasena “savanti sabbadhi sotā”tiādimhi “dve",
  "tika-s0501t:533_8": "pañhā”ti vuttā. Tadanusārena “kenassu nivuto loko”tiādimhipi lokaṃ anāmasitvā nīvaraṇādīnaṃ",
  "tika-s0501t:533_9": "catunnaṃ vasena “cattāro pañhā”tipi vattabbāti ayaṃ nayo dassitoti nayadassanaṃ daṭṭhabbaṃ.",
  "tika-s0501t:534_0": "Desanākāle vuttadhammassa anusandhimaggahetvā attanā racitaniyāmeneva pucchitapañhassa",
  "tika-s0501t:534_1": "ceva pañhaṃ aṭṭhapetvā, paṭiññañca akatvā vissajjanassa ca vicayahāro ācariyena vibhatto,",
  "tika-s0501t:534_2": "amhehi ca ñāto, “desanākāle vuttadhammassa anusandhiṃ gahetvā pucchitapañhassa ceva",
  "tika-s0501t:534_3": "taṃ pañhaṃ ṭhapetvā, paṭiññañca katvā vissajjanassa ca yo vicayo hāro vibhatto, so",
  "tika-s0501t:534_4": "vicayahāro kathaṃ amhehi viññāyati, amhākaṃ viññāpanatthāya tasmiṃ vicayaṃ vibhajethā”ti",
  "tika-s0501t:534_5": "vattabbabhāvato tesu vicetabbākāraṃ dassento “yāni sotānī”tiādigāthāya vicayākāradassanānantaraṃ",
  "tika-s0501t:534_6": "“paññā ceva sati cā”tiādimāha.",
  "tika-s0501t:535_0": "Tattha gāthāttho tāva viññātabbo – yāya paññāya anusayappahānena sotanirujjhanaṃ",
  "tika-s0501t:535_1": "vuttaṃ, yāya satiyā ca pariyuṭṭhānappahānena sotanirujjhanaṃ vuttaṃ, sāyaṃ paññā",
  "tika-s0501t:535_2": "ceva sāyaṃ sati ca tāhi paññāsatīhi asesaṃ sahuppannaṃ nāmañceva rūpañca, etaṃ sabbaṃ",
  "tika-s0501t:535_3": "kattha nirujjhamāne asesaṃ uparujjhatīti mārisa me mayā puṭṭho tvaṃ bhagavā mayhaṃ",
  "tika-s0501t:535_4": "etaṃ nirujjhanaṃ pabrūhi, iti āyasmā ajito bhagavantaṃ pucchati.",
  "tika-s0501t:536_0": "Ajita tvaṃ yametaṃ pañhaṃ pucchitaṃ nirujjhanaṃ maṃ apucchi, ahaṃ te tava taṃ nirujjhanaṃ",
  "tika-s0501t:536_1": "vadāmi. Yattha viññāṇanirodhe paññāsatisahitaṃ nāmañca rūpañca viññāṇassa nirodhena",
  "tika-s0501t:536_2": "saha ekato asesaṃ uparujjhati, ettha viññāṇanirodhe etaṃ sabbaṃ viññāṇanirodhena",
  "tika-s0501t:536_3": "ekato ekakkhaṇe apubbaṃ acarimaṃ uparujjhati, etaṃ viññāṇanirodhaṃ tassa nāmarūpassa",
  "tika-s0501t:536_4": "nirodho nātivattati, taṃ taṃ nāmarūpanirodhaṃ so so viññāṇanirodho nātivattatīti.",
  "tika-s0501t:537_0": "“Tasmiṃ pañhe ayaṃ ajito kiṃ pucchati? Uparujjhanameva pucchati, udāhu aññaṃ pucchatī”ti",
  "tika-s0501t:537_1": "vattabbato “ayaṃ pañhe anusandhiṃ pucchatī”tiādi vuttaṃ. Tattha ayanti yo āyasmā",
  "tika-s0501t:537_2": "ajito pañhaṃ apucchīti ayaṃ ajito. Pañheti “paññā ceva sati cā”tiādipañhe. Yadi anusandhiṃ",
  "tika-s0501t:537_3": "pucchati, evaṃ sati “katthetaṃ uparujjhatī”ti pucchanaṃ ayuttaṃ bhaveyyāti? Na, anusandhīyati",
  "tika-s0501t:537_4": "etena upanirujjhanenāti anusandhīti atthasambhavato. Tena vuttaṃ “anusandhiṃ pucchanto",
  "tika-s0501t:537_5": "kiṃ…pe… nibbānadhātu”nti. Anusandhipucchanena anupādisesanibbānadhātuyāpi pucchanato",
  "tika-s0501t:537_6": "“katthetaṃ uparujjhatī”ti pucchanaṃ yuttameva.",
  "tika-s0501t:538_0": "“Yā anupādisesanibbānadhātu pucchitā, taṃ katamāya paṭipadāya adhigacchatī”ti pucchitabbattā",
  "tika-s0501t:538_1": "catusaccakammaṭṭhānabhāvanāsaṅkhātaṃ paṭipadaṃ visayena saha dassetuṃ “tīṇī saccānī”tiādi",
  "tika-s0501t:538_2": "vuttaṃ. Tattha saṅkhatānīti kammādipaccayehi samecca sambhūya dukkhādīni karīyantīti",
  "tika-s0501t:538_3": "saṅkhatāni. Nirodhadhammānīti nirujjhanaṃ nirodho, dhammopi nirodhadhammova, tasmā",
  "tika-s0501t:538_4": "nirodho dhammo sabhāvo yesaṃ dukkhādīnanti nirodhadhammānīti atthova gahetabbo. Tāni",
  "tika-s0501t:538_5": "tīṇi saccāni sarūpato dassetuṃ “dukkhaṃ samudayo maggo”ti vuttaṃ. Tīṇi dukkhasamudayamaggasaccāni",
  "tika-s0501t:538_6": "saṅkhatānīti vuttāni, “kiṃ nirodhasacca”nti pucchitabbattā “nirodho asaṅkhato”ti",
  "tika-s0501t:538_7": "vuttaṃ. Idha “nirodhadhammo”tipi vattabbaṃ. Kammādipaccayehi asaṅkhatattā asaṅkhato.",
  "tika-s0501t:538_8": "Uppādanirodhābhāvato anirodhadhammo. “Pahāyakapahātabbesu saccesu katamena pahāyakena",
  "tika-s0501t:538_9": "katamo pahātabbo, katamāya bhūmiyā pahīno”ti pucchitabbattā “tattha samudayo dvīsu",
  "tika-s0501t:538_10": "bhūmīsū”tiādi vuttaṃ. Tattha dvīsu bhūmīsūti dassanabhāvanābhūmīsu. Kāmacchandoti",
  "tika-s0501t:538_11": "kāmabhavarāgo. Rūparāgoti rūpabhavarāgo. Arūparāgoti arūpabhavarāgo. Saṃyojanabhedato",
  "tika-s0501t:538_12": "dasa saṃyojanāni pahīyantīti yojanā.",
  "tika-s0501t:539_0": "12. Pahātabbasaṃyojanāni dassanabhūmibhāvanābhūmibhedena vibhattāni, amhehipi ñātāni,",
  "tika-s0501t:539_1": "“indriyabhedato kathaṃ vibhattānī”ti vattabbabhāvato “tattha tīṇī”tiādi vuttaṃ. Atha",
  "tika-s0501t:539_2": "vā “pahātabbasaṃyojanesu katamāni saṃyojanāni katamaṃ indriyaṃ attano pahāyakaṃ katvā",
  "tika-s0501t:539_3": "nirujjhantī”ti pucchitabbattā “tattha tīṇī”tiādi vuttaṃ. Adhiṭṭhāya attano pahāyakaṃ",
  "tika-s0501t:539_4": "katvā nirujjhanti anuppādavasena. “Anaññātaññassāmītindriyañca aññindriyañca saṃyojanānaṃ",
  "tika-s0501t:539_5": "nirujjhanahetu hotu, aññātāvindriyaṃ kissa hetū”ti pucchitabbattā “yaṃ panā”tiādi",
  "tika-s0501t:539_6": "vuttaṃ. Tattha yaṃ yena aññātāvindriyena arahā “me jāti khīṇā”ti evaṃ jānāti, idaṃ",
  "tika-s0501t:539_7": "jānanahetu aññātāvindriyaṃ khaye jātikkhaye arahattaphale pavattaṃ ñāṇaṃ. Yaṃ yena",
  "tika-s0501t:539_8": "aññātāvindriyena arahā “itthattāya aparaṃ na bhavissāmī”ti pajānāti, idaṃ pajānanahetu",
  "tika-s0501t:539_9": "aññātāvindriyaṃ. Anuppāde pana anuppajjane arahattaphale pavattaṃ ñāṇaṃ aññātāvindriyaṃ",
  "tika-s0501t:539_10": "jānanahetu hotīti vuttaṃ hoti. Indriyañāṇāni pahāyakāni katvā saṃyojanāni nirujjhanti,",
  "tika-s0501t:539_11": "“tāni ñāṇāni kadā nirujjhantī”ti vattabbabhāvato “tattha yañcā”tiādi vuttaṃ.",
  "tika-s0501t:540_0": "“Anaññātaññassāmītindriyaṃ aññindriyaṃ pāpuṇantassa nirujjhatu, aññindriyaṃ arahattaṃ",
  "tika-s0501t:540_1": "pāpuṇantassa nirujjhatu, aññātāvindriyaṃ kadā nirujjhatī”ti pucchitabbattā “tattha",
  "tika-s0501t:540_2": "yañca khaye”tiādi vuttaṃ. Tattha dveti kiccabhedena dve, sabhāvato pana ekāva.",
  "tika-s0501t:541_0": "“Pajānanakiccampi ekameva, kathaṃ dve siyu”nti vattabbattā “apicā”tiādi vuttaṃ. Ārammaṇapaññābhedena",
  "tika-s0501t:541_1": "dve nāmāni labbhantīti vuttaṃ hoti. Sāti yā paññā pubbagāthāyaṃ sotapidhānakiccena",
  "tika-s0501t:541_2": "vuttā, sā paññā pakārehi jānanasabhāvena paññā nāma. Yathādiṭṭhaṃ ārammaṇaṃ apilāpanaṭṭhena",
  "tika-s0501t:541_3": "ogāhanaṭṭhena sati nāma.",
  "tika-s0501t:542_0": "13. “Paññā ceva sati cā”ti padassa attho ācariyena vibhatto, amhehi ca ñāto, “nāmarūpañcā’ti",
  "tika-s0501t:542_1": "padassa attho kathaṃ amhehi ñātabbo”ti vattabbattā nāmarūpaṃ vibhajanto “tattha ye",
  "tika-s0501t:542_2": "pañcupādānakkhandhā”tiādimāha. Tattha tatthāti kammavipākavaṭṭabhede bhavattaye.",
  "tika-s0501t:542_3": "Tatthāti pañcupādānakkhandhasaṅkhātanāmarūpasamudāye. Pañcindriyānīti cakkhādipañcindriyāni.",
  "tika-s0501t:542_4": "Viññāṇasampayuttanti sampayuttapaccayattaṃ sandhāya na vuttaṃ, pacurajanassa pana",
  "tika-s0501t:542_5": "avibhajitvā gahaṇīyasabhāvamattaṃ sandhāya vuttaṃ. Vibhāgaṃ jānantehi pana “nāmaṃ",
  "tika-s0501t:542_6": "viññāṇasampayuttaṃ, rūpaṃ pana na viññāṇasampayuttaṃ, sahajāta”nti vibhajitvā gahetabbaṃ.",
  "tika-s0501t:542_7": "Tassāti paññāsatisahitassa nāmarūpassa. Nirodhanti anupādisesanibbānadhātuṃ.",
  "tika-s0501t:543_0": "Bhagavantaṃ pucchanto āyasmā ajito “paññā ceva…pe… katthetaṃ uparujjhatī”ti evaṃ",
  "tika-s0501t:543_1": "pārāyane āha. “Paññā cevātiādigāthāya yā anupādisesanibbānadhātu pucchitā, sā anupādisesanibbānadhātu",
  "tika-s0501t:543_2": "katamena adhigamena pattabbā”ti pucchitabbattā caturiddhipādamukhena ariyamaggādhigamamukhena",
  "tika-s0501t:543_3": "pattabbā, caturiddhipādabhāvanāya ca cattārindriyāni mūlabhūtāni, tasmā mūlabhūtāni",
  "tika-s0501t:543_4": "tāni cattārindriyāni niddhāretvā dassento “tattha sati ca paññā cā”tiādimāha. Kusalākusaladhammagatiyo",
  "tika-s0501t:543_5": "samanvesamānāya satiyā sijjhamānāya ekantena samādhi nipphādetabbo, satiggahaṇena",
  "tika-s0501t:543_6": "ca pariyuṭṭhānappahānaṃ gāthāyaṃ adhippetaṃ, pariyuṭṭhānappahānena ca samādhikiccaṃ",
  "tika-s0501t:543_7": "pākaṭanti āha “sati dve indriyāni satindriyañca samādhindriyañcā”ti. Paññāya anusayasamugghātaṃ",
  "tika-s0501t:543_8": "catubbidhasammappadhānasaṅkhātena vīriyena sijjhati, na vinā tenāti vuttaṃ “paññā",
  "tika-s0501t:543_9": "dve indriyāni paññindriyañca vīriyindriyañcā”ti.",
  "tika-s0501t:544_0": "Imesu yathāvuttesu catūsu indriyesu pubbabhāge vā maggakkhaṇe vā sijjhantesu taṃsampayuttā",
  "tika-s0501t:544_1": "yā saddahanā okappanā siddhā, idaṃ saddahanaokappanasaṅkhātaṃ dhammajātaṃ saddhindriyaṃ",
  "tika-s0501t:544_2": "siddhaṃ, “tesu mūlabhūtesu indriyesu siddhesu katamena indriyena katamo dhammo siddho”ti",
  "tika-s0501t:544_3": "pucchitabbattā iminā ayaṃ siddhoti dassento “tattha yā saddhādhipateyyā”tiādimāha.",
  "tika-s0501t:544_4": "Tattha tatthāti satyādīsu. Saddhādhipateyyāti paccayabhūtāya saddhāya siddho chando",
  "tika-s0501t:544_5": "adhipatīti saddhādhipati, saddhādhipatinā pavattetabbā cittekaggatāti saddhādhipateyyā.",
  "tika-s0501t:544_6": "Chandasamādhīti chandaṃ jeṭṭhakaṃ katvā pavattito samādhi vā chandādhipatinā sampayutto",
  "tika-s0501t:544_7": "pubbabhāge pavatto samādhi vā chandasamādhi, pahānaṃ pahānahetu hotīti yojanā kātabbā.",
  "tika-s0501t:544_8": "Pahānanti ca pajahati vikkhambhitakilese etena chandasamādhināti pahānanti karaṇasādhanattho",
  "tika-s0501t:544_9": "gahetabbo. Paṭisaṅkhānabalenāti parikammabalena. Bhāvanābalenāti mahaggatabhāvanābalena.",
  "tika-s0501t:545_0": "“So chandasamādhi sayaṃ kevalova pahāna”nti vattabbattā “tattha ye assāsapassāsā”tiādi",
  "tika-s0501t:545_1": "vuttaṃ. Tattha tatthāti tasmiṃ samāhite citte cittuppāde. “Tasmiṃ samāhite cittuppāde",
  "tika-s0501t:545_2": "assāsā”tiādinā assāsādisīsena assāsādijanakā vīriyasaṅkhārā gahitā, te ca yāva bhāvanāpāripūrī,",
  "tika-s0501t:545_3": "tāva punappunaṃ saraṇato ca sarā, punappunaṃ saṅkappato ca saṅkappā. Yo pana “sarasaṅkappā,",
  "tika-s0501t:545_4": "ime saṅkhārā cā”ti evaṃ vuttappakāro purimako chandasamādhi vā kilesavikkhambhanatāya",
  "tika-s0501t:545_5": "ca tadaṅgappahānatāya ca pahānaṃ pahānahetupadhānaṃ vā, “ime vuttappakārā saṅkhārādayo",
  "tika-s0501t:545_6": "kiṃ bhāventī”ti pucchitabbattā “ime ca saṅkhārā”tiādi vuttaṃ. Tattha ime saṅkhārā",
  "tika-s0501t:545_7": "ca tadubhayañca chandasamādhippadhānasaṅkhārasamannāgataṃ vivekanissitaṃ virāganissitaṃ",
  "tika-s0501t:545_8": "nirodhanissitaṃ vossaggapariṇāmiṃ iddhipādaṃ bhāvetīti yojanā.",
  "tika-s0501t:546_0": "Chandasamādhippadhānasaṅkhārasamannāgatanti chando eva adhipati chandādhipati, chandādhipatisamādhi.",
  "tika-s0501t:546_1": "Tena vuttaṃ bhagavatā – “chandaṃ ce, bhikkhave, bhikkhu adhipatiṃ karitvā labhati",
  "tika-s0501t:546_2": "samādhi”nti. Chandahetuko vā samādhi, chandādiko vā samādhi chandasamādhi, chandādhipatissa",
  "tika-s0501t:546_3": "paccayuppanno samādhīti vuttaṃ hoti. Padhānabhūtā saṅkhārā padhānasaṅkhārā, padhānasaddena",
  "tika-s0501t:546_4": "saṅkhatasaṅkhārādayo nivattāpitā, chandasamādhi ca padhānasaṅkhārā cāti chandasamādhippadhānasaṅkhārā,",
  "tika-s0501t:546_5": "tehi samannāgato chanda…pe… samannāgato, taṃ…pe… gataṃ. Ijjhati samijjhati nippajjatīti",
  "tika-s0501t:546_6": "iddhi, koṭṭhāso, iddhi eva pādo koṭṭhāsoti iddhipādo, iddhipādacatuttho. Ijjhanti",
  "tika-s0501t:546_7": "vā tāya sattā iddhā vuddhā ukkaṃsagatā hontīti iddhi, pajjati etenāti pādo, iddhiyā",
  "tika-s0501t:546_8": "pādoti iddhipādo. Iddhipādoti sāmaññatthavasena vuttopi “chandasamādhippadhānasaṅkhārasamannāgata”nti",
  "tika-s0501t:546_9": "vuttattā chandiddhipādova gahetabbo, taṃ iddhipādaṃ taṃ chandiddhipādaṃ bhāveti vaḍḍhetīti attho.",
  "tika-s0501t:547_0": "Vivekanissitaṃ virāganissitanti vipassanākkhaṇe kiccato tadaṅgavivekanissitaṃ, ajjhāsayato",
  "tika-s0501t:547_1": "nissaraṇavivekanissitaṃ, maggakkhaṇe pana kiccato samucchedavivekanissitaṃ, ārammaṇato",
  "tika-s0501t:547_2": "nissaraṇavivekanissitaṃ. Virāganissitanti vipassanākkhaṇe kiccato tadaṅgavirāganissitaṃ,",
  "tika-s0501t:547_3": "ajjhāsayato nissaraṇavivekanissitaṃ, maggakkhaṇe pana kiccato samucchedavirāganissitaṃ,",
  "tika-s0501t:547_4": "ārammaṇato nissaraṇavirāganissitaṃ. Nirodhanissitanti vipassanākkhaṇe kiccato tadaṅganirodhanissitaṃ,",
  "tika-s0501t:547_5": "ajjhāsayato nissaraṇanirodhanissitaṃ, maggakkhaṇe kiccato samucchedanirodhanissitaṃ,",
  "tika-s0501t:547_6": "ārammaṇato nissaraṇanirodhanissitaṃ. Vossaggapariṇāminti ettha pariccāgavossaggapakkhandanavossaggavasena",
  "tika-s0501t:547_7": "vossaggo duvidho. Tatthapi vipassanākkhaṇe tadaṅgavasena pariccāgavossaggo, nibbānaninnabhāvena",
  "tika-s0501t:547_8": "pakkhandanavossaggo, maggakkhaṇe samucchedavasena pariccāgavossaggo, ārammaṇakaraṇena",
  "tika-s0501t:547_9": "nibbānapakkhandanavossaggoti vibhajitvā gahetabbo. Yathāvuttavossaggatthaṃ pariṇamati,",
  "tika-s0501t:547_10": "pariṇataṃ vā paripacati paripacanaṃ karotīti vossaggapariṇāmī, taṃ vossaggapariṇāmiṃ.",
  "tika-s0501t:548_0": "Chandiddhipādabhāvanākāro ācariyena vutto, amhehi ca ñāto, “kathaṃ vīriyiddhipādabhāvanākāro",
  "tika-s0501t:548_1": "amhehi vijānitabbo”ti vattabbabhāvato “tattha yā vīriyādhipateyyā”tiādi vuttaṃ. Tassattho",
  "tika-s0501t:548_2": "heṭṭhā vuttanayānusāreneva viññeyyo. Saṃkhittavasena pana ṭhapitaṃ pāṭhaṃ vitthārato",
  "tika-s0501t:548_3": "ṭhapessāmi. Kathaṃ? –",
  "tika-s0501t:549_0": "“Tattha yā vīriyādhipateyyā cittekaggatā, ayaṃ vīriyasamādhi. Samāhite citte kilesānaṃ",
  "tika-s0501t:549_1": "vikkhambhanatāya paṭisaṅkhānabalena vā bhāvanābalena vā, idaṃ pahānaṃ. Tattha ye",
  "tika-s0501t:549_2": "assāsapassāsā vitakkavicārā saññāvedayitā sarasaṅkappā, ime saṅkhārā. Iti purimako",
  "tika-s0501t:549_3": "ca vīriyasamādhi, kilesavikkhambhanatāya ca pahānaṃ ime ca saṅkhārā, tadubhayaṃ vīriyasamādhippadhānasaṅkhārasamannāgataṃ",
  "tika-s0501t:549_4": "iddhipādaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ.",
  "tika-s0501t:550_0": "“Tattha yā cittādhipateyyā cittekaggatā, ayaṃ cittasamādhi. Samāhite citte kilesānaṃ",
  "tika-s0501t:550_1": "vikkhambhanatāya paṭisaṅkhānabalena vā bhāvanābalena vā, idaṃ pahānaṃ. Tattha ye",
  "tika-s0501t:550_2": "assāsapassāsā vitakkavicārā saññāvedayitā sarasaṅkappā, ime saṅkhārā. Iti purimako",
  "tika-s0501t:550_3": "ca cittasamādhi, kilesavikkhambhanatāya ca pahānaṃ ime ca saṅkhārā, tadubhayaṃ cittasamādhippadhānasaṅkhārasamannāgataṃ",
  "tika-s0501t:550_4": "iddhipādaṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ.",
  "tika-s0501t:551_0": "“Tattha yā vīmaṃsādhipateyyā cittekaggatā, ayaṃ vīmaṃsāsamādhi, samāhite citte kilesānaṃ",
  "tika-s0501t:551_1": "vikkhambhanatāya paṭisaṅkhānabalena vā bhāvanābalena vā, idaṃ pahānaṃ. Tattha ye",
  "tika-s0501t:551_2": "assāsapassāsā vitakkavicārā saññāvedayitā sarasaṅkappā, ime saṅkhārā. Iti purimako",
  "tika-s0501t:551_3": "ca vīmaṃsāsamādhi kilesavikkhambhanatāya ca pahānaṃ ime ca saṅkhārā, tadubhayaṃ vīmaṃsāsamādhippadhānasaṅkhārasamannāgataṃ",
  "tika-s0501t:551_4": "iddhipādaṃ bhāveti vivekanissitaṃ virāganissitaṃ nirodhanissitaṃ vossaggapariṇāmi”nti.",
  "tika-s0501t:552_0": "Ayaṃ pana viseso – vīriyasamādhīti vīriyaṃ jeṭṭhakaṃ katvā pavattito samādhi vā vīriyādhipatinā",
  "tika-s0501t:552_1": "sampayutto pubbabhāge pavatto samādhi vā vīriyasamādhi. Cittasamādhīti cittaṃ jeṭṭhakaṃ",
  "tika-s0501t:552_2": "katvā pavattito samādhi vā cittādhipatinā sampayutto pubbabhāge pavatto samādhi vā",
  "tika-s0501t:552_3": "cittasamādhi. Vīmaṃsāsamādhīti vīmaṃsaṃ jeṭṭhakaṃ katvā pavattito samādhi vā vīmaṃsādhipatinā",
  "tika-s0501t:552_4": "sampayutto pubbabhāge pavatto samādhi vā vīmaṃsāsamādhīti.",
  "tika-s0501t:553": "Sattibalānurūpenettha saṅkhepavaṇṇanā katā, gambhīrañāṇehi pana aṭṭhakathāṭīkānurūpena vitthārato vā gambhīrato vā vibhajitvā gahetabbā.",
  "tika-s0501t:554_0": "14. “Chandasamādhi vīriyasamādhi cittasamādhi vīmaṃsāsamādhī”ti vutto, “evaṃ sati",
  "tika-s0501t:554_1": "vīmaṃsāsamādhiyeva ñāṇamūlako ñāṇapubbaṅgamo ñāṇānuparivatti bhaveyya, aññe tayo",
  "tika-s0501t:554_2": "samādhayo aññāṇamūlakā aññāṇapubbaṅgamā aññāṇapavattiyo bhaveyyu”nti vattabbattā",
  "tika-s0501t:554_3": "sabbe samādhayo ñāṇamūlakādayoyevāti dassetuṃ “sabbo samādhi ñāṇamūlako”tiādi vuttaṃ.",
  "tika-s0501t:554_4": "Tattha sabbo samādhīti chandasamādhi, vīriyasamādhi, cittasamādhi, vīmaṃsāsamādhīti",
  "tika-s0501t:554_5": "catubbidho samādhi. Ñāṇamūlakoti ekāvajjanavīthinānāvajjanavīthīsu pavattaṃ upacārañāṇamūlako.",
  "tika-s0501t:554_6": "Ñāṇapubbaṅgamoti adhigamañāṇaṃ pubbaṅgamaṃ assāti ñāṇapubbaṅgamo. Ñāṇānuparivattīti",
  "tika-s0501t:554_7": "paccavekkhaṇañāṇaṃ anuparivatti assāti ñāṇānuparivatti. Atha vā nānāvajjanūpacārañāṇaṃ",
  "tika-s0501t:554_8": "vā paṭisandhiñāṇaṃ vā mūlaṃ assāti ñāṇamūlako, upacārañāṇaṃ pubbaṅgamaṃ assāti ñāṇapubbaṅgamo,",
  "tika-s0501t:554_9": "appanāñāṇaṃ anuparivatti assāti ñāṇānuparivatti. Sabbaṃ vā upacārañāṇaṃ mūlaṃ assāti",
  "tika-s0501t:554_10": "ñāṇamūlako. Appanāñāṇaṃ pubbaṅgamaṃ assāti ñāṇapubbaṅgamo. Abhiññāñāṇaṃ anuparivatti",
  "tika-s0501t:554_11": "assāti ñāṇānuparivatti, anuparivattanaṃ vā anuparivatti, ñāṇassa anuparivatti ñāṇānuparivatti,",
  "tika-s0501t:554_12": "ñāṇānuparivatti assāti ñāṇānuparivatti. Ñāṇaṃ pana pubbe vuttappakārameva.",
  "tika-s0501t:555_0": "Yathā pure tathā pacchāti yathā chandasamādhiādicatubbidhasamādhissa pubbenivāsānussatiñāṇānuparivattibhāvena",
  "tika-s0501t:555_1": "pure atītāsu jātīsu asaṅkhyeyyesupi saṃvaṭṭavivaṭṭesu attano khandhapaṭibaddhassa,",
  "tika-s0501t:555_2": "paresaṃ khandhapaṭibaddhassa ca suṭṭhu paṭivijjhanameva, na duppaṭivijjhanaṃ tathā",
  "tika-s0501t:555_3": "tathāvuttasamādhissa anāgataṃsañāṇānuparivattibhāvena pacchā anāgatāsu jātīsu asaṅkhyeyyesupi",
  "tika-s0501t:555_4": "saṃvaṭṭavivaṭṭesu attano khandhapaṭibaddhassa, paresaṃ khandhapaṭibaddhassa ca suṭṭhu",
  "tika-s0501t:555_5": "paṭivijjhanameva, na duppaṭivijjhananti attho daṭṭhabbo. Yathā pacchā tathā pureti",
  "tika-s0501t:555_6": "yathā yathāvuttasamādhissa cetopariyañāṇānuparivattibhāvena anāgatesu sattasuyeva",
  "tika-s0501t:555_7": "divasesu parasattānaṃyeva cittassa suṭṭhu paṭivijjhanameva, na duppaṭivijjhanaṃ,",
  "tika-s0501t:555_8": "tathā tathāvuttasamādhissa pure atītesu sattasuyeva divasesu parasattānaṃyeva cittassa",
  "tika-s0501t:555_9": "suṭṭhu paṭivijjhanameva, na duppaṭivijjhananti attho.",
  "tika-s0501t:556_0": "Yathā divā tathā rattinti yathā cakkhumantānaṃ sattānaṃ divasabhāge sūriyālokena",
  "tika-s0501t:556_1": "andhakārassa viddhaṃsitattā āpāthagataṃ cakkhuviññeyyaṃ rūpaṃ manoviññāṇenapi suviññeyyaṃ,",
  "tika-s0501t:556_2": "tathā rattibhāge caturaṅgasamannāgatepi andhakāre vattamāne yathāvuttasamādhissa",
  "tika-s0501t:556_3": "dibbacakkhuñāṇānuparivattibhāvena rūpāyatanassa suṭṭhu paṭivijjhanameva, na duppaṭivijjhanaṃ.",
  "tika-s0501t:556_4": "Yathā rattiṃ tathā divāti yathā rattibhāge caturaṅgasamannāgatepi andhakāre yathāvuttasamādhissa",
  "tika-s0501t:556_5": "dibbacakkhuñāṇānuparivattibhāvena rūpāyatanassa suṭṭhu paṭivijjhanameva, na duppaṭivijjhanaṃ,",
  "tika-s0501t:556_6": "tathā divasabhāge sukhumassa rūpāyatanassa vā kenaci pākārādinā tirohitassa rūpāyatanassa",
  "tika-s0501t:556_7": "vā atidūraṭṭhāne pavattassa rūpāyatanassa vā yathāvuttasamādhissa dibbacakkhuñāṇānuparivattibhāvena",
  "tika-s0501t:556_8": "suṭṭhu paṭivijjhanameva, na duppaṭivijjhananti attho daṭṭhabbo.",
  "tika-s0501t:557_0": "Yathā yathāvuttasamādhissa divasabhāge dibbasotañāṇānuparivattibhāvena sukhumassa",
  "tika-s0501t:557_1": "saddāyatanassa vā kenaci pākārādinā tirohitassa saddāyatanassa vā atidūraṭṭhāne pavattassa",
  "tika-s0501t:557_2": "saddāyatanassa vā suṭṭhu paṭivijjhanameva, na duppaṭivijjhanaṃ, tathā rattibhāgepi",
  "tika-s0501t:557_3": "yathāvuttasamādhissa dibbasotañāṇānuparivattibhāvena sukhumassa saddāyatanassa vā",
  "tika-s0501t:557_4": "kenaci pākārādinā tirohitassa saddāyatanassa vā atidūraṭṭhāne pavattassa saddāyatanassa",
  "tika-s0501t:557_5": "vā suṭṭhu paṭivijjhanameva, na duppaṭivijjhananti ayaṃ nayopi netabbo. Tena vuttaṃ aṭṭhakathāyaṃ –",
  "tika-s0501t:558_0": "“Yathā pureti yathā samādhissa pubbenivāsānussatiñāṇānuparivattibhāvenā”tiādiṃ vatvā",
  "tika-s0501t:558_1": "“yathā ca rūpāyatane vuttaṃ, tathā samādhissa dibbasotañāṇānuparivattitāya saddāyatane ca netabba”nti.",
  "tika-s0501t:559_0": "“Ñāṇamūlakādisamādhinā pubbenivāsānussatiñāṇānuparivattibhāvādisahitena kiṃ bhāvetī”ti",
  "tika-s0501t:559_1": "pucchitabbattā “iti vivaṭenā”tiādi vuttaṃ. Tattha itīti evaṃ vuttappakārena. Apariyonaddhenāti",
  "tika-s0501t:559_2": "nīvaraṇādivigamanena. Sappabhāsaṃ cittanti iddhipādasampayuttaṃ maggacittaṃ bhāveti.",
  "tika-s0501t:559_3": "Iddhipādasampayutte maggacitte uppajjamāne hi maggacittasahabhūni kusalāni saddhindriyavīriyindriyasatindriyasamādhindriyapaññindriyabhūtāni",
  "tika-s0501t:559_4": "pañcindriyāni uppajjanti. Maggacitte nirujjhamāne anuppajjanabhāvena nirujjhanti",
  "tika-s0501t:559_5": "ekacittakkhaṇikattā. Evaṃ maggaviññāṇassa nirodhā paññā ca sati ca nirujjhatīti yojanā.",
  "tika-s0501t:560_0": "“Kassa viññāṇassa nirodhā nāmarūpaṃ nirujjhatī”ti vattabbattā “nāmarūpañcā”tiādi",
  "tika-s0501t:560_1": "vuttaṃ, paṭisandhiviññāṇassa nirodhā nāmarūpañca nirujjhatīti vuttaṃ hoti. Atha vā",
  "tika-s0501t:560_2": "“viññāṇassa nirodhā paññā ca sati cāti vuttāni pañcindriyāni evaṃ nirujjhantī”ti",
  "tika-s0501t:560_3": "vattabbattā nāmarūpañca nirujjhati, nirujjhamānaṃ pana nāmarūpaṃ paṭisandhiviññāṇassa",
  "tika-s0501t:560_4": "nirodhā nirujjhatīti dassetuṃ “nāmarūpañcā”tiādi vuttaṃ. Tattha nāmarūpañcāti maggena",
  "tika-s0501t:560_5": "taṇhāavijjādike anupacchinne uppajjanārahaṃ vedanādikkhandhattayaṃ, bhūtupādārūpañca.",
  "tika-s0501t:560_6": "Viññāṇahetukanti uppajjanārahaṃ paṭisandhiviññāṇaṃ hetu assa nāmarūpassāti viññāṇahetukaṃ.",
  "tika-s0501t:560_7": "Viññāṇapaccayā nibbattanti viññāṇena paccayena nibbattaṃ. Tassāti uppajjanārahassa",
  "tika-s0501t:560_8": "paṭisandhiviññāṇassa. Hetūti taṇhāavijjādiko kileso. Viññāṇanti uppajjanārahaṃ paṭisandhiviññāṇaṃ.",
  "tika-s0501t:560_9": "Anāhāranti appaccayaṃ. Anabhinanditanti kāmataṇhādīhi anabhinanditabbaṃ. Appaṭisandhikanti",
  "tika-s0501t:560_10": "punabbhavābhisandahanarahitaṃ. Nti tādisaṃ viññāṇaṃ. Ahetūti natthi hetusaṅkhātaṃ",
  "tika-s0501t:560_11": "paṭisandhiviññāṇaṃ imassa nāmarūpassāti ahetu. Appaccayanti sahāyavirahena natthi",
  "tika-s0501t:560_12": "paccayā saṅkhārā imassāti appaccayaṃ. Evaṃ paṭisandhiviññāṇassa nirodhā nāmarūpañca nirujjhatīti.",
  "tika-s0501t:561_0": "“Paññāsatīnañceva nāmarūpassa ca vuttappakārena nirujjhanabhāvo kathaṃ amhehi saddahitabbo”ti",
  "tika-s0501t:561_1": "vattabbattā “tenāha bhagavā”tiādi vuttaṃ. Vattabbākārena paññāsatīnañceva nāmarūpassa",
  "tika-s0501t:561_2": "ca nirujjhanabhāvajānanako bhagavā yathānirujjhanabhāvadīpakaṃ “yametaṃ…pe… etthetaṃ",
  "tika-s0501t:561_3": "uparujjhatī”ti gāthāvacanaṃ āha. Tena gāthāvacanena tumhehi mayā vutto nirujjhanabhāvo",
  "tika-s0501t:561_4": "saddahitabboyevāti. Etthāpi paññāsatināmarūpānaṃ nirujjhanaṃ ajānantena tattha vā",
  "tika-s0501t:561_5": "saṃsayantena ajitena pucchitabbattā “adiṭṭhajotanā pucchāti vā diṭṭhasaṃsandanā pucchāti",
  "tika-s0501t:561_6": "vā paññādīnaṃ anekatthattā dhammato vā anekādhiṭṭhānā pucchāti vā dhammādhiṭṭhānā",
  "tika-s0501t:561_7": "pucchā”ti vā iccevamādipucchāvicayo niddhāretabbo. “Sarūpadassanavissajjananti vā",
  "tika-s0501t:561_8": "anekādhiṭṭhānavissajjananti vā dhammādhiṭṭhānavissajjana”nti vā iccevamādivissajjanavicayo niddhāretabbo.",
  "tika-s0501t:562_0": "Evaṃ sattādhiṭṭhānādipucchāvissajjanāni ceva dhammādhiṭṭhānādipucchāvissajjanāni",
  "tika-s0501t:562_1": "ca visuṃ visuṃ dassetvā pucchāvicayo ceva vissajjanavicayo ca ācariyena vibhatto,",
  "tika-s0501t:562_2": "amhehi ca ñāto, “sattādhiṭṭhānadhammādhiṭṭhānesu ekato dassitesu pucchāvissajjanesu",
  "tika-s0501t:562_3": "kathaṃ pucchāvicayo ceva vissajjanavicayo ca amhehi viññātabbo”ti pucchitabbattā",
  "tika-s0501t:562_4": "sattādhiṭṭhānadhammādhiṭṭhānaṃ pucchaṃ nīharitvā tattha vicayaṃ vibhajanto “ye ca",
  "tika-s0501t:562_5": "saṅkhatadhammāse”tiādimāha. Aṭṭhakathāyaṃ pana –",
  "tika-s0501t:563": "“Evaṃ anusandhipucchampi dassetvā heṭṭhā sattādhiṭṭhānā, dhammādhiṭṭhānā ca pucchā visuṃ visuṃ dassitāti idāni tā saha dassetuṃ “ye ca saṅkhatadhammāse’tiādi āraddha”nti –",
  "tika-s0501t:564_0": "Vuttaṃ. Tassāyaṃ attho – idha sāsane ye arahanto saṅkhatadhammā honti, puthū bahūyeva",
  "tika-s0501t:564_1": "satta janā sekkhā sīlādisikkhamānā honti, tesaṃ arahantāvañceva sekkhānañca iriyaṃ",
  "tika-s0501t:564_2": "paṭipattiṃ meṃ mahā puṭṭho nipako tvaṃ bhagavā pabrūhi mārisa iti āyasmā ajito pucchanto āhāti.",
  "tika-s0501t:565_0": "15. Tassaṃ gāthāyaṃ “kittakāni pucchitānī”ti vattabbattā “imānī”tiādi vuttaṃ. Padatthānurūpaṃ",
  "tika-s0501t:565_1": "pucchitabbattā “imāni tīṇi padāni pucchitānī”ti vuttaṃ. “Ye ca …pe… mārisā”ti gāthāyaṃ",
  "tika-s0501t:565_2": "ye pañhā pucchitā, te pañhā tayo honti, “kissa kena kāraṇena tayo hontī”ti pucchitabbattā",
  "tika-s0501t:565_3": "“kissa…pe… yogenā”ti vuttaṃ. Sekkhā ariyā ca asekkhā ariyā ca vipassanāpubbaṅgamaṃ",
  "tika-s0501t:565_4": "pahānañcāti sekhāsekhavipassanāpubbaṅgamappahānāni, tesaṃ yogoti sekhā…pe… yogo,",
  "tika-s0501t:565_5": "tena sekhā…pe… yogena. Evaṃ pucchāvidhinā hi yasmā “ye ca saṅkhatadhammāse…pe… mārisā”ti",
  "tika-s0501t:565_6": "gāthamāha, tasmā tayo pañhā hontīti daṭṭhabbā.",
  "tika-s0501t:566_0": "“Ye ca saṅkhatadhammāse”ti iminā asekkhānaṃ arahattaṃ pucchati, “ye ca sekkhā puthū",
  "tika-s0501t:566_1": "idhā”ti iminā sekkhāsekkhānaṃ sekkhasikkhanaṃ pucchati, “tesaṃ me nipako iriyaṃ,",
  "tika-s0501t:566_2": "puṭṭho pabrūhi mārisā”ti iminā sekkhāsekkhānaṃ vipassanā pubbabhāge tadaṅgappahānaṃ",
  "tika-s0501t:566_3": "pucchati. “Adiṭṭhajotanā pucchāti vā diṭṭhasaṃsandanā pucchāti vā sattādhiṭṭhānā",
  "tika-s0501t:566_4": "pucchāti vā anekādhiṭṭhānā pucchā”ti vā iccevamādipucchāvicayo niddhāretabbo.",
  "tika-s0501t:567_0": "Sattadhammādhiṭṭhānaṃ pucchaṃ nīharitvā pucchāvicayo ācariyena vibhatto, amhehi ca",
  "tika-s0501t:567_1": "ñāto, “tassaṃ pucchāyaṃ katamā vissajjanāgāthā”ti pucchitabbattā “tattha vissajjanā”tiādi",
  "tika-s0501t:567_2": "āraddhaṃ. Tatthāti tassaṃ gāthāyaṃ. “Kāmesu…pe… paribbaje”ti vissajjanāgāthā bhagavatā",
  "tika-s0501t:567_3": "vuttā. Kāmesūti kāmīyantīti kāmā, tesu kāmesu. Vatthukāmesu kilesakāmena paṇḍitehi",
  "tika-s0501t:567_4": "nābhigijjheyya. Manasā nāvilosiyāti āvilabhāvakare byāpādavitakkādayo ceva kāyaduccaritādayo",
  "tika-s0501t:567_5": "ca dhamme pajahanto paṇḍito manasā anāvilo suppasanno bhaveyya. Kusalo sabbadhammānanti",
  "tika-s0501t:567_6": "sabbadhammānaṃ aniccatādinā paritulitattā aniccatādīsu pañcasu khandhesu kusalo cheko.",
  "tika-s0501t:567_7": "Satoti kesādīsu saratīti sato. Bhikkhūti saṅkhatadhamme bhayādito ikkhatīti bhikkhu.",
  "tika-s0501t:567_8": "Paribbajeti tadaṅgavikkhambhanasamucchedappahānabhāvena kilesakāmavatthukāme pari samantato vajjeyya.",
  "tika-s0501t:568_0": "Pucchāgāthāyaṃ “nipako”ti padena pasaṃsitena bhagavatā vissajjanāgāthā vuttā, tassa",
  "tika-s0501t:568_1": "bhagavato yena anāvaraṇañāṇena ukkaṃsagatena pakkabhāvo dassito, taṃ anāvaraṇañāṇaṃ",
  "tika-s0501t:568_2": "tāva kāyakammādibhedehi vibhajitvā dassento “bhagavato sabbaṃ kāyakamma”ntiādimāha.",
  "tika-s0501t:568_3": "Tattha anāvaraṇañāṇena jānitvā kataṃ sabbaṃ kāyakammaṃ ñāṇapubbaṅgamaṃ ñāṇānuparivatti.",
  "tika-s0501t:568_4": "Esa nayo sesesupi. Atīte aṃseti atītabhave saparakkhandhādike koṭṭhāse aññāṇena appaṭihataṃ",
  "tika-s0501t:568_5": "bhagavato ñāṇadassanaṃ. Anāgate aṃseti anāgatabhave saparakkhandhādike koṭṭhāse.",
  "tika-s0501t:568_6": "Paccuppanne aṃseti paccuppanne bhave saparakkhandhādike koṭṭhāse.",
  "tika-s0501t:569_0": "“Ñāṇadassanassa katarasmiṃ paṭighāto”ti pucchitabbattā pucchaṃ ṭhapetvā paṭighātavisayaṃ",
  "tika-s0501t:569_1": "dassetuṃ “ko cā”tiādi vuttaṃ. Atha vā “paccuppannabhave saparakkhandhādike koṭṭhāse",
  "tika-s0501t:569_2": "aññesampi ñāṇadassanaṃ bhaveyya, tadanusārena atītānāgatakoṭṭhāsesupi katarasmiṃ",
  "tika-s0501t:569_3": "aññesaṃ ñāṇadassanassa paṭighāto bhaveyyā”ti pucchitabbattā pucchaṃ ṭhapetvā paṭighātavisayaṃ",
  "tika-s0501t:569_4": "niyametvā dassetuṃ “ko cā”ti vuttaṃ. Tattha ko cāti kva katarasmiṃ samaye aññesaṃ",
  "tika-s0501t:569_5": "ñāṇadassanassa paṭighāto bhaveyyāti pucchi.",
  "tika-s0501t:570_0": "Anicce, dukkhe, anattaniye ca aññesaṃ aññāṇaṃ yaṃ adassanaṃ atthi, aññāṇādassanasaṅkhāto",
  "tika-s0501t:570_1": "sabhāvo ñāṇadassanassa paṭighāto bhavati, na saparakkhandhādidassanamattapaṭighāto.",
  "tika-s0501t:570_2": "Etena aniccato lakkhaṇattaye pavattassa ñāṇadassanassa aññesaṃ durabhisambhavaṃ,",
  "tika-s0501t:570_3": "bhagavato ca ñāṇadassanassa aññehi asādhāraṇataṃ dasseti. Bhagavato hi lakkhaṇattayavibhāvanena",
  "tika-s0501t:570_4": "veneyyā catusaccappaṭivedhaṃ labhanti. “Bhagavato ñāṇadassanapaṭighātābhāvena aññesañca",
  "tika-s0501t:570_5": "ñāṇadassanassa paṭighātabhāvo katamāya upamāya amhākaṃ pākaṭo”ti vattabbabhāvato",
  "tika-s0501t:570_6": "upamāya pākaṭaṃ kātuṃ “yathā idhā”tiādi vuttaṃ. Tattha idha sattaloke cakkhumā puriso",
  "tika-s0501t:570_7": "ākāse tārakāni passeyya, gaṇanasaṅketena “ettakānī”ti no ca jāneyya yathā, evaṃ aññesaṃ",
  "tika-s0501t:570_8": "ñāṇadassanassa paṭighāto ayaṃ aññāṇadassanasabhāvo bhavati.",
  "tika-s0501t:571_0": "Bhagavato pana tathā abhāvato kenaci aññāṇena adassanena appaṭihataṃ ñāṇadassanaṃ",
  "tika-s0501t:571_1": "bhavatīti attho daṭṭhabbo. “Bhagavato ñāṇadassanassa appaṭihatabhāvo kasmā amhehi",
  "tika-s0501t:571_2": "saddahitabbo”ti pucchitabbattā “anāvaraṇañāṇadassanā hi buddhā bhagavanto”ti vuttaṃ.",
  "tika-s0501t:571_3": "“Nipakassa…pe… bhagavato anāvaraṇañāṇaṃ kāyakammādibhedehi ācariyena vibhajitvā dassitaṃ,",
  "tika-s0501t:571_4": "amhehi ca ñātaṃ, pacchā gāthāya ‘iriya’nti padena pucchitā sekkhāsekkhapaṭipadā kathaṃ",
  "tika-s0501t:571_5": "vijānitabbā”ti vattabbattā sekkhāsekkhapaṭipadaṃ dassetuṃ “tattha sekhenā”tiādi vuttaṃ.",
  "tika-s0501t:571_6": "Tattha tatthāti tasmiṃ vissajjane. Sekhenāti sikkhanasīlena puggalena rajanīyesu",
  "tika-s0501t:571_7": "rūpārammaṇādīsu dhammesu gedhā cittaṃ rakkhitabbaṃ, pariyuṭṭhānīyesu āghātavatthūsu",
  "tika-s0501t:571_8": "dosā cittaṃ rakkhitabbaṃ.",
  "tika-s0501t:572_0": "“Tesu gedhadosesu katamaṃ nivārento bhagavā vissajjanagāthāyaṃ katamaṃ padamāhā”ti",
  "tika-s0501t:572_1": "pucchitabbattā “tattha yā icchā”tiādi vuttaṃ. Tattha tatthāti gedhadosesu. Icchāti",
  "tika-s0501t:572_2": "rāgicchā. Mucchāti lobhamohasahagatamohamucchā. Patthanāti rāgapatthanā. Piyāyanāti",
  "tika-s0501t:572_3": "taṇhāpiyāyanāva, na mettāpiyāyanā. Kīḷanāti gedhakīḷanā. Etāni hi gedhapariyāyavacanāni.",
  "tika-s0501t:572_4": "Taṃ gedhasaṅkhātaṃ icchādikaṃ nivārento bhagavā “kāmesu nābhigijjheyyā”ti evaṃ visuṃ visuṃ pakārena āha.",
  "tika-s0501t:573_0": "Pariyuṭṭhānavighātaṃ dosaṃ nivārento bhagavā “manasānāvilo siyā”ti evaṃ visuṃ visuṃ",
  "tika-s0501t:573_1": "pakārena āhāti yojanā. Gedhadosānaṃ visuṃ visuṃ nivārento bhagavā dve padāni āhāti",
  "tika-s0501t:573_2": "vuttaṃ, “taṃ kena atthena saddahitabba”nti vattabbattā “tathā hi sekho”tiādi vuttaṃ.",
  "tika-s0501t:573_3": "Rajanīyesu abhigijjhanto sekho anuppannaṃ lobhapadhānaṃ kilesañca uppādeti, uppannaṃ",
  "tika-s0501t:573_4": "kilesañca phātiṃ abhivaḍḍhanaṃ karoti, pariyuṭṭhānīyesu āvilo sekho anuppannaṃ dosapadhānaṃ",
  "tika-s0501t:573_5": "kilesañca uppādeti, uppannaṃ kilesañca phātiṃ vaḍḍhanaṃ karoti, iti iminā paṭikkhepaatthena",
  "tika-s0501t:573_6": "taṃ mama vacanaṃ saddahitabbanti adhippāyo.",
  "tika-s0501t:574_0": "“Kiṃ pana anabhigijjhanto, anāvilo ca sekkho agedhadosanivāraṇameva karoti, udāhu",
  "tika-s0501t:574_1": "uttaripi paṭipadaṃ pūretī”ti pucchitabbattā uttaripi paṭipadaṃ pūretiyevāti dassento",
  "tika-s0501t:574_2": "“yo pana anāvilasaṅkappo”tiādimāha. Tattha anāvilasaṅkappoti natthi āvilakarā saṅkappā",
  "tika-s0501t:574_3": "byāpādasaṅkappavihiṃsāsaṅkappā etassāti anāvilasaṅkappo, icchādigedhassa abhāvena",
  "tika-s0501t:574_4": "anabhigijjhanto vāyamati kusalavāyāmaṃ pavatteti. “Kathaṃ vāyamatī”ti pucchitabbattā",
  "tika-s0501t:574_5": "“so anuppannāna”ntiādi vuttaṃ. Tattha soti uparibhāvanāmaggabhāvatthāya paṭipajjamāno",
  "tika-s0501t:574_6": "sekkho. Anuppannānantiādīnaṃ attho sakkā aṭṭhakathāvacaneneva jānitunti na vibhatto.",
  "tika-s0501t:575_0": "16. Yenāti asubhādīnaṃ anussaraṇalakkhaṇena indriyena taṇhāmayitavatthūsu kāmataṇhāya",
  "tika-s0501t:575_1": "sahajātaṃ vitakkaṃ vāreti, idaṃ asubhādianussaraṇalakkhaṇaṃ indriyaṃ satindriyaṃ.",
  "tika-s0501t:575_2": "Yena mahaggatabhāvappattena avikkhepena byāpādavitakkaṃ vāreti, idaṃ avikkhepasaṅkhātaṃ",
  "tika-s0501t:575_3": "indriyaṃ samādhindriyaṃ. Yena sammappadhānena vihiṃsāvitakkaṃ vāreti, idaṃ sammappadhānasaṅkhātaṃ",
  "tika-s0501t:575_4": "indriyaṃ vīriyindriyaṃ. Yena sammādiṭṭhisaṅkhātena indriyena uppannuppanne…pe… nādhivāseti,",
  "tika-s0501t:575_5": "idaṃ sammādiṭṭhisaṅkhātaṃ indriyaṃ paññindriyaṃ. Imesu catūsu indriyesu saha uppajjamānā",
  "tika-s0501t:575_6": "yā saddahanā okappanā uppajjati, anāvilabhāvato idaṃ saddahanasaṅkhātaṃ indriyaṃ",
  "tika-s0501t:575_7": "saddhindriyaṃ. Imāni sekkhassa pañcindriyāni.",
  "tika-s0501t:576_0": "Ekasmiṃyeva visaye jeṭṭhakabhāvaṃ na pāpuṇeyyuṃ, attano visaye jeṭṭhakabhāvaṃ pāpuṇituṃ",
  "tika-s0501t:576_1": "arahanti, “katamaṃ indriyaṃ kattha visaye jeṭṭhakabhāvaṃ pavatta”nti pucchitabbabhāvato",
  "tika-s0501t:576_2": "idaṃ indriyaṃ imasmiṃ visaye pavattanti dassento “tattha saddhindriyaṃ kattha daṭṭhabba”ntiādimāha.",
  "tika-s0501t:576_3": "Tattha tatthāti tesu indriyesu catūsu sotāpattiyaṅgesu saddhindriyaṃ jeṭṭhakabhāvaṃ",
  "tika-s0501t:576_4": "pavattanti daṭṭhabbaṃ. Evaṃ sesesupi yojetabbaṃ. Kiṃ nu sekkho paññindriyeva appamatto’ti",
  "tika-s0501t:576_5": "bhagavatā vutto thomito, udāhu sabbehi kusalehi dhammehīti pucchitabbattā sabbehi",
  "tika-s0501t:576_6": "kusalehi dhammehi pañcindriyapamukhehi vutto thomito hotīti dassetuṃ “evaṃ sekho”tiādi",
  "tika-s0501t:576_7": "vuttaṃ. Tattha evaṃ pañcindriyānaṃ nibbattidassanena sekho puggalo sabbehi kusalehi",
  "tika-s0501t:576_8": "dhammehi appamattoti bhagavatā vutto thomito anāvilatāya manasāti yojanā. “Sekkhassa",
  "tika-s0501t:576_9": "anāvilatā kena saddahitabbā”ti vattabbattā “tenāha bhagavā manasānāvilo siyā”ti vuttaṃ.",
  "tika-s0501t:576_10": "Bhagavatā “manasānāvilo siyā”ti vuttattā sekkhassa anāvilatā tumhehi saddahitabbāti.",
  "tika-s0501t:577_0": "17. Sekkhassa matthakappattā paṭipadā ācariyena vibhattā, amhehi ca ñātā, “kathaṃ",
  "tika-s0501t:577_1": "asekkhassa matthakappattā paṭipadā ñātabbā”ti vattabbattā asekkhassa matthakappattaṃ",
  "tika-s0501t:577_2": "paṭipadaṃ vibhajitvā dassetuṃ “kusalo sabbadhammāna”ntiādimāha. Tattha sabbadhammānanti",
  "tika-s0501t:577_3": "sabbesu dhammesu matthakappattāya paṭipadāya asekkho kusalo chekataroti bhagavatā",
  "tika-s0501t:577_4": "vutto thomito anāvilatāya manasāti. Asekkhassa sabbadhammesu yaṃ kosallaṃ dassetukāmo,",
  "tika-s0501t:577_5": "tassa kosallassa visayabhūte sabbadhamme tāva puggalādhiṭṭhānena vibhajitvā dassetuṃ",
  "tika-s0501t:577_6": "“loko nāmā”tiādimāha. Tattha “sabbadhammāna”nti iminā vuttadhammasaṅkhāto loko nāma",
  "tika-s0501t:577_7": "kilesaloko, bhavaloko, indriyalokoti tividho hotīti yojanā. Tattha parittadhammaṭṭho",
  "tika-s0501t:577_8": "kilesajananaṭṭhena kileso, kusalādipavattanaṭṭhena loko cāti kilesaloko. Mahaggatadhammaṭṭho",
  "tika-s0501t:577_9": "bhavanaṭṭhena bhavo, vuttanayena loko cāti bhavaloko. Saddhindriyādidhammaṭṭho ādhipaccaṭṭhayogavasena",
  "tika-s0501t:577_10": "indriyabhūto hutvā saddhindriyādipattanaṭṭhena loko cāti indriyaloko.",
  "tika-s0501t:578_0": "“Tīsu lokesu katamena katamo samudāgacchatī”ti pucchitabbattā “tatthā”tiādi vuttaṃ.",
  "tika-s0501t:578_1": "“Saddhādiindriyāni ko nibbattetī”ti pucchitabbattā “so indriyāni nibbattetī”ti vuttaṃ.",
  "tika-s0501t:578_2": "Tattha soti yo puggalo kilesalokasaṅkhāte parittadhamme, bhavalokasaṅkhāte mahaggatadhamme",
  "tika-s0501t:578_3": "ca taṃtaṃsampādanavasena ṭhito, so puggalo saddhindriyādīni indriyāni attasantāne nibbatteti.",
  "tika-s0501t:579_0": "“Indriyesu attasantānesu punappunaṃ nibbattāpanavasena vuḍḍhāpiyamānesu kā paññā",
  "tika-s0501t:579_1": "bhavatī”ti pucchitabbattā “indriyesū”tiādi vuttaṃ. Tattha neyyassāti abhiññeyyassa.",
  "tika-s0501t:579_2": "Pariññāti rūpārūpadhamme salakkhaṇato, paccayato ca pariggahādivasena pavattapaññā.",
  "tika-s0501t:579_3": "“Sā pariññā katividhena upaparikkhitabbā”ti pucchitabbattā “sā duvidhenā”tiādi vuttaṃ.",
  "tika-s0501t:579_4": "Tattha sā pariññā dassanapariññāya ca bhāvanāpariññāya ca duvidhena viññūhi upaparikkhitvā",
  "tika-s0501t:579_5": "gahetabbāti. Dassanapariññāyāti ca dassanamaggapaññājanikāya ñātapariññāyāti attho",
  "tika-s0501t:579_6": "gahetabbo. Tena aṭṭhakathāyaṃ vuttaṃ “dassanapariññāti ñātapariññā”ti. Bhāvanāpariññāyāti",
  "tika-s0501t:579_7": "bhāvanāmaggapaññājanikāya tīraṇapariññāya saddhiṃ pahānapariññāyāti attho.",
  "tika-s0501t:580_0": "“Sā duvidhenā’tiādinā vutto attho atisaṅkhepo na sakkā viññātuṃ, vitthāretvā kathehī”ti",
  "tika-s0501t:580_1": "vattabbattā “yadā hī”tiādi vuttaṃ. Tattha yadāti balavavipassanuppajjanakāle. Sekhoti",
  "tika-s0501t:580_2": "sikkhanasīlatāya kalyāṇaputhujjano ceva sotāpannādiko ca. Ñeyyanti ñātabbaṃ rūpādikaṃ",
  "tika-s0501t:580_3": "saṅkhāraṃ. Parijānātīti pariggahādiñāṇena pariggahetvā jānāti nibbidāñāṇasahagatena.",
  "tika-s0501t:580_4": "Tassāti kalyāṇaputhujjanassa ceva sotāpannādikassa ca. Dve dhammāti kalyāṇaputhujjanassa",
  "tika-s0501t:580_5": "balavavipassanādhammo ceva sotāpannādikassa ca balavavipassanādhammo ca. Yathākkamaṃ",
  "tika-s0501t:580_6": "dassanakosallaṃ sotāpattimaggañāṇañceva bhāvanākosallaṃ sakadāgāmimaggādikañca santāne",
  "tika-s0501t:580_7": "pavattāpanavasena gacchanti.",
  "tika-s0501t:581_0": "“Pubbe yaṃ ñāṇaṃ ‘neyyassa pariññā’ti vuttaṃ, taṃ ñāṇaṃ katividhena veditabba”nti",
  "tika-s0501t:581_1": "pucchitabbattā “taṃ ñāṇaṃ pañcavidhena veditabbaṃ…pe... sacchikiriyā”ti vuttaṃ. “Tāsu",
  "tika-s0501t:581_2": "vipassanābhedena bhinnāsu pañcasu abhiññādīsu katamā abhiññā, katamā pariññā, katamaṃ",
  "tika-s0501t:581_3": "pahānaṃ, katamā bhāvanā, katamā sacchikiriyā”ti pucchitabbattā “tattha katamā”tiādi",
  "tika-s0501t:581_4": "vuttaṃ. Tattha tatthāti abhiññādīsu. Yaṃ dhammānaṃ salakkhaṇe ñāṇanti rūpadhammānaṃ",
  "tika-s0501t:581_5": "kakkhaḷādisalakkhaṇe, arūpadhammānaṃ phusanādisalakkhaṇe ārammaṇakaraṇavasena pavattaṃ",
  "tika-s0501t:581_6": "yaṃ ñāṇaṃ hetuphalajānanahetujānanasaṅkhātā dhammapaṭisambhidā ceva hetuphalajānanasaṅkhātā",
  "tika-s0501t:581_7": "atthapaṭisambhidā ca bhavati. Ayaṃ salakkhaṇena saddhiṃ hetuphalajānanā paññā abhiññā nāma.",
  "tika-s0501t:582_0": "Evanti vuttappakārena. Abhiññāñāṇena abhijānitvā. Yā parijānanātiādīsu “idaṃ anavajjaṃ",
  "tika-s0501t:582_1": "kusalaṃ, idaṃ sāvajjaṃ akusalaṃ, idaṃ akusalavipākajanakaṃ sāvajjaṃ, idaṃ kusalavipākajanakaṃ",
  "tika-s0501t:582_2": "anavajjaṃ, idaṃ saṃkiliṭṭhaṃ kaṇhaṃ, idaṃ asaṃkiliṭṭhaṃ sukkaṃ, idaṃ kusalaṃ anavajjādikaṃ",
  "tika-s0501t:582_3": "sevitabbaṃ, idaṃ akusalaṃ sāvajjādikaṃ na sevitabba”nti evaṃ aniccādito kalāpasammasanādivasena",
  "tika-s0501t:582_4": "gahitā sammasitā ime vipassanāya ārammaṇabhūtā saṅkhatadhammā idaṃ udayabbayañāṇādiphalaṃ",
  "tika-s0501t:582_5": "ānisaṃsaṃ anukkamena nibbattāpenti. Tannibbattavipassanāya uppajjanato upacāraṃ uppādenti,",
  "tika-s0501t:582_6": "evaṃ anukkamena gahitānaṃ pavattitānaṃ tesaṃ udayabbayañāṇādīnaṃ ayaṃ saccānubodhapaṭivedho",
  "tika-s0501t:582_7": "atthoti paricchinditvā yā parijānanā pavattā, sā ayaṃ parijānanā pariññā nāmāti yojetvā,",
  "tika-s0501t:582_8": "evaṃ vuttappakārāya pariññāpaññāya parijānitvā pahātabbā, bhāvetabbā, sacchikātabbā",
  "tika-s0501t:582_9": "ca tayo dhammā avasiṭṭhā bhavanti. “Ye akusalā, te pahātabbā”ti yā parijānanā paññā",
  "tika-s0501t:582_10": "pavattā, idaṃ pahānaṃ pahānañāṇaṃ. “Ye kusalā, te bhāvetabbā”ti yā parijānanā paññā",
  "tika-s0501t:582_11": "pavattā, sā bhāvanāpaññā. “Yaṃ asaṅkhataṃ, idaṃ sacchikiriya”nti yā parijānanā paññā",
  "tika-s0501t:582_12": "pavattā, sā sacchikiriyāpaññāti yojetvā aṭṭhakathādhippāyena aviruddho attho gahetabbo.",
  "tika-s0501t:583_0": "Abhiññādayo pañcavidhā paññā ācariyena vibhattā, amhehi ca ñātā, “tāhi pariññāhi",
  "tika-s0501t:583_1": "jānanto puggalo ‘ki’nti vuccati thomīyatī”ti vattabbattā “yo eva”ntiādi vuttaṃ. Tattha",
  "tika-s0501t:583_2": "yo puggalo evaṃ vuttappakārena jānāti, ayaṃ jānanto puggalo paccayuppannesu dhammesu",
  "tika-s0501t:583_3": "kusalattā chekattā “atthakusalo”ti vuccati thomīyati, paccayadhammesu kusalattā “dhammakusalo”ti",
  "tika-s0501t:583_4": "ca catunnaṃ ekattādīnaṃ nayānaṃ yuttatāya kovidattā “kalyāṇatākusalo”ti ca phalasamāpattīsu",
  "tika-s0501t:583_5": "kovidattā “phalatākusalo”ti ca vaḍḍhīsu kovidattā “āyakusalo”ti ca avaḍḍhīsu kovidattā",
  "tika-s0501t:583_6": "“apāyakusalo”ti ca accāyike kicce vā bhaye vā uppanne sati tassa kiccassa, bhayassa",
  "tika-s0501t:583_7": "vā tikicchanasamatthe ṭhānuppattiyakāraṇe kovidattā “upāyakusalo”ti ca mahantesu",
  "tika-s0501t:583_8": "abhikkamādīsu satisampajaññāya sampannattā “mahatā kosallena samannāgato”ti ca vuccati",
  "tika-s0501t:583_9": "thomīyati. “Tassa asekkhassa atthādīsu kusalabhāvo kathaṃ saddahitabbo”ti vattabbattā",
  "tika-s0501t:583_10": "“tenāhā”tiādi vuttaṃ. “Kusalo sabbadhammāna”nti vuttattā saddahitabboti adhippāyo.",
  "tika-s0501t:584_0": "“Kusalo sabbadhammāna”nti padassa attho ācariyena vibhatto, amhehi ca ñāto, “sato",
  "tika-s0501t:584_1": "bhikkhu paribbaje”ti padassa attho kathaṃ amhehi vitthārato viññāto”ti vattabbattā",
  "tika-s0501t:584_2": "“sato bhikkhu paribbaje”tiādi vuttaṃ. Atha vā “sato bhikkhu paribbaje”ti bhagavatā",
  "tika-s0501t:584_3": "vuttaṃ, “kattha pavattena satisahitena ñāṇena sampanno sato kimatthaṃ paribbaje”ti",
  "tika-s0501t:584_4": "pucchitabbattā “imesu pavattena satisahitañāṇena sampanno sato imamatthaṃ paribbaje”ti",
  "tika-s0501t:584_5": "niyametvā dassento “sato bhikkhu paribbaje”tiādimāha. Tattha tenāti yo abhikkamādīsu",
  "tika-s0501t:584_6": "pavattena satisahitañāṇena samannāgato sato asekkhabhikkhu, tena asekkhabhikkhunā",
  "tika-s0501t:584_7": "pariniṭṭhitasikkhattā aññapayojanābhāvato diṭṭhadhammasukhavihāratthaṃ abhikkante…pe…",
  "tika-s0501t:584_8": "tuṇhībhāvena satena satisahitena sampajānena ñāṇena vihātabbaṃ catuiriyāpathaparivattanasaṅkhātaṃ",
  "tika-s0501t:584_9": "viharaṇaṃ pavattetabbaṃ.",
  "tika-s0501t:585_0": "“Yā sekkhāsekkhapaṭipadā niddiṭṭhā, imā sekkhāsekkhapaṭipadā saṅkhepato katividhā”ti",
  "tika-s0501t:585_1": "pucchitabbattā imā paṭipadāsaṅkhātā cariyā saṅkhepato puggalavasena dveti dassetuṃ",
  "tika-s0501t:585_2": "“imā dve cariyā”tiādimāha. Tattha yā cariyā bhāvetabbakusalādibhedena vā atthakosallādibhedena",
  "tika-s0501t:585_3": "vā abhikkamādīsu satisampajaññabhedena vā niddiṭṭhā, imā cariyā dveti bhagavatā anuññātā",
  "tika-s0501t:585_4": "anujānanavasena desitā, visuddhānaṃ arahantānaṃ ekā cariyā, visujjhantānaṃ sekkhānaṃ",
  "tika-s0501t:585_5": "ekā cariyāti puggalavasena dveti daṭṭhabbā.",
  "tika-s0501t:586_0": "“Asekkhoyeva kasmā ‘sato abhikkamatī’tiādinā vuccati thomīyati, kalyāṇaputhujjanopi",
  "tika-s0501t:586_1": "‘sato abhikkamatī’tiādinā vuccati thomīyatī”ti vattabbattā “katakiccāni hī”tiādi",
  "tika-s0501t:586_2": "vuttaṃ. Arahato indriyāni katakiccāni, indriyānaṃ katakiccattā yaṃ pucchaṃ pucchitabbaṃ,",
  "tika-s0501t:586_3": "taṃ sabbaṃ catubbidhaṃ dukkhassa pariññābhisamayena bojjhitabbaṃ…pe… nirodhassa sacchikiriyābhisamayena",
  "tika-s0501t:586_4": "bojjhitabbaṃ bhave. Catubbidhaṃ idaṃ bojjhaṃ bojjhitabbaṃ yo asekkho sativepullappattattā",
  "tika-s0501t:586_5": "evaṃ pariññābhisamayādinā jānāti, ayaṃ asekkho nippariyāyena “rāgassa khayāya, dosassa",
  "tika-s0501t:586_6": "khayāya, mohassa khayāya sato abhikkamati, sato paṭikkamatī”ti vuccati thomīyati.",
  "tika-s0501t:586_7": "Sekkhopi yathāvuttaṃ bojjhaṃ bojjhitabbaṃ attano pariññābhisamayādinā jānāti, tasmā",
  "tika-s0501t:586_8": "“sato…pe… mohassā”ti vuccati thomīyatīti veditabbo. Tena vuttaṃ “ke visujjhantā? Sekkhā”ti.",
  "tika-s0501t:587_0": "“Kasmā sekkhāsekkhānaṃ satisampajaññena abhikkamanādibhāvo, rāgādīnañca khayabhāvo",
  "tika-s0501t:587_1": "saddahitabbo”ti vattabbattā vuttaṃ “tenāha bhagavā sato bhikkhu paribbaje”ti. “Bhagavato",
  "tika-s0501t:587_2": "sabbaṃ kāyakammaṃ ñāṇapubbaṅgama’ntiādinā manāpikesu kāmesu nābhigijjhanabhāvo, amanāpikesu",
  "tika-s0501t:587_3": "kāmesu manasā anāvilabhāvo, sabbadhammesu kusalabhāvo, satisampajaññena samannāgatassa",
  "tika-s0501t:587_4": "paribbajanabhāvo ācariyena niddiṭṭho, so nābhigijjhanabhāvādiko kasmā amhehi saddahitabbo”ti",
  "tika-s0501t:587_5": "pucchitabbattā vuttaṃ “tenāha kāmesu…pe… paribbaje”ti. Imissā gāthāyapi pucchāvissajjanavicayo",
  "tika-s0501t:587_6": "pubbe ekādhiṭṭhānādidhammādhiṭṭhānādivasena vuttanayānusārena veditabbo.",
  "tika-s0501t:588_0": "Vicayahāravibhaṅge ajitasuttaṃ nīharitvā pucchāvissajjanavicayo ācariyena vibhatto,",
  "tika-s0501t:588_1": "amhehi ca ñāto, “katamo suttantaresu pucchāvissajjanavicayo”ti pucchitabbattā ajitasutte",
  "tika-s0501t:588_2": "pucchāvissajjanavicayanayānusārena suttantaresupi pucchāvissajjanāni nīharitvā pucchāvicayavissajjanavicayā",
  "tika-s0501t:588_3": "yojetabbāti dassetuṃ “evaṃ pucchitabbaṃ, evaṃ vissajjitabba”nti vuttaṃ. Aṭṭhakathāyaṃ pana –",
  "tika-s0501t:589_0": "Ettāvatā ca mahāthero vicayahāraṃ vibhajanto ajitasuttavasena pucchāvicayaṃ, vissajjanavicayañca",
  "tika-s0501t:589_1": "dassetvā idāni suttantaresupi pucchāvissajjanavicayānaṃ nayaṃ dassento evaṃ pucchitabbaṃ,",
  "tika-s0501t:589_2": "evaṃ vissajjitabba’nti āhā”ti –",
  "tika-s0501t:590_0": "Vuttaṃ. Tattha evanti ajitasutte vuttapucchāvicayānusārena pucchāvasena pavattasuttaṃ",
  "tika-s0501t:590_1": "nīharitvā pucchāvicayo vibhajetabbo, evaṃ ajitasutte vuttavissajjanavicayānusārena",
  "tika-s0501t:590_2": "suttantaresupi vissajjanavasena pavattasuttaṃ nīharitvā vissajjanavicayo vibhajetabbo.",
  "tika-s0501t:591_0": "Pucchāvissajjanavicayā ācariyena vibhattā, amhehi ca ñātā, “katamo suttaanugītivicayo”ti",
  "tika-s0501t:591_1": "pucchitabbattā “suttassa ca anugītī”tiādi vuttaṃ. Tattha suttassāti nīharitasuttassa.",
  "tika-s0501t:591_2": "Anugītīti suttantaradesanāsaṅkhātā anugīti. Atthato ca byañjanato ca samānetabbāti",
  "tika-s0501t:591_3": "tassā anugītiyā atthato, byañjanato ca saṃvaṇṇetabbasuttena samānā sadisī kātabbā,",
  "tika-s0501t:591_4": "tasmiṃ vā saṃvaṇṇiyamānasutte anugīti suttatthato, byañjanato ca samānetabbā. “Atthato",
  "tika-s0501t:591_5": "asamāne ko nāma doso āpajjeyyā”ti pucchitabbattā atthāpagataṃ hi byañjanaṃ samphappalāpaṃ",
  "tika-s0501t:591_6": "bhavatī”ti vuttaṃ. “Atthato asamāne doso vutto, amhehi ca ñāto, byañjanato asamāne",
  "tika-s0501t:591_7": "pana ko nāma doso āpajjatī”ti pucchitabbattā “dunnikkhittassa padabyañjanassa atthopi",
  "tika-s0501t:591_8": "dunnayo bhavatī”ti vuttaṃ. Tasmā sadosattā anugītiyā vā suttena atthabyañjanūpetaṃ saṅgāyitabbaṃ.",
  "tika-s0501t:592_0": "Anugītivicayo ācariyena vibhatto, amhehi ca ñāto, “katamo suttassa vicayo”ti pucchitabbattā",
  "tika-s0501t:592_1": "suttañcā”tiādi vuttaṃ. Tattha suttañcāti niddhāritasuttañca. “Idaṃ niddhāritasuttaṃ",
  "tika-s0501t:592_2": "nāma bhagavatā vuttaṃ āhaccavacanaṃ kiṃ, udāhu saṅgāyantehi vuttaṃ anusandhivacanaṃ",
  "tika-s0501t:592_3": "ki”nti pavicinitabbaṃ, “idaṃ niddhāritasuttaṃ nītatthaṃ kiṃ, udāhu neyyatthaṃ ki”nti",
  "tika-s0501t:592_4": "pavicinitabbaṃ, “idaṃ niddhāritasuttaṃ saṃkilesabhāgiyaṃ kiṃ, udāhu vāsanābhāgiyaṃ",
  "tika-s0501t:592_5": "ki”nti pavicinitabbaṃ, “idaṃ niddhāritasuttaṃ nibbedhabhāgiyaṃ kiṃ, udāhu asekkhabhāgiyaṃ",
  "tika-s0501t:592_6": "ki”nti pavicinitabbaṃ. Evaṃ pavicinitvā yadi āhaccavacanaṃ bhave, evaṃ sati “āhaccavacana”nti",
  "tika-s0501t:592_7": "niddhāretvā gahetabbaṃ. Yadi asekkhasuttaṃ bhave, evaṃ sati “asekkhasutta”nti niddhāretvā",
  "tika-s0501t:592_8": "gahetabbaṃ, ñātanti attho.",
  "tika-s0501t:593_0": "“Suttaṃ pavicinitvā suttassa atthabhūtāni sabbāni saccāni niddhāretvā kattha padese",
  "tika-s0501t:593_1": "passitabbānī”ti pucchitabbattā pucchaṃ ṭhapetvā imasmiṃ padese passitabbānīti dassetuṃ",
  "tika-s0501t:593_2": "“kuhiṃ imassa suttassa sabbāni…pe… pariyosāne”ti vuttaṃ. Tattha imassa suttassāti",
  "tika-s0501t:593_3": "yaṃ suttaṃ vicinituṃ niddhāritaṃ, imassa suttassa catusaccavinimuttassa suttatthassa",
  "tika-s0501t:593_4": "abhāvato sabbāni saccāni tasseva suttassa ādimajjhapariyosāne passitabbānīti attho.",
  "tika-s0501t:594_0": "Yathāvuttaṃ suttavicayaṃ nigamento “evaṃ suttaṃ pavicetabba”nti āha. “Na yathāvuttapucchādīnaṃ",
  "tika-s0501t:594_1": "pavicetabbabhāvo amhehi jānitabbo saddahitabbo”ti vattabbabhāvato “tenāha…pe… anugītī”ti",
  "tika-s0501t:594_2": "vuttaṃ. Tattha tena yathāvuttapucchādīnaṃ vicetabbabhāvena āyasmā mahākaccāno “yaṃ",
  "tika-s0501t:594_3": "pucchitañca…pe… anugītī”tiādikaṃ yaṃ vacanaṃ āha, tena vacanena vicetabbabhāvo tumhehi",
  "tika-s0501t:594_4": "jānitabbo saddahitabbovāti vuttaṃ hoti.",
  "tika-s0501t:595_0": "“Yathāvuttappakāro ca vicayo hāro paripuṇṇo kiṃ, udāhu aññopi niddhāretvā yojetabbo",
  "tika-s0501t:595_1": "atthi ki”nti pucchitabbattā “niyutto vicayo hāro”ti vuttaṃ. Tattha pucchāvicayavissajjanavicayapubbāparavicayaanugītivicayasuttavicayā",
  "tika-s0501t:595_2": "sarūpato vibhattā, tehi avaseso assādādivicayopi yathārahaṃ niddhāretvā yutto yuñjitabboti adhippāyo.",
  "tika-s0501t:596": "Iti vicayahāravibhaṅge sattibalānurūpā racitā",
  "tika-s0501t:597": "Vibhāvanā niṭṭhitā.",
  "tika-s0501t:598": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:599": "3. Yuttihāravibhaṅgavibhāvanā",
  "tika-s0501t:600_0": "18. Yena yena saṃvaṇṇanāvisesabhūtena vicayahāravibhaṅgena padapañhādayo vicitā,",
  "tika-s0501t:600_1": "so saṃvaṇṇanāvisesabhūto vicayahāravibhaṅgo paripuṇṇo, “katamo yuttihāravibhaṅgo”ti",
  "tika-s0501t:600_2": "pucchitabbattā “tattha katamo yuttihāro”tiādi vuttaṃ. Tattha tatthāti tesu niddiṭṭhesu",
  "tika-s0501t:600_3": "soḷasasu hāresu katamo saṃvaṇṇanāviseso yuttihāro yuttihāravibhaṅgoti pucchi. “Sabbesaṃ",
  "tika-s0501t:600_4": "hārāna”ntiādiniddesassa idāni vuccamāno “ayaṃ yuttihāro”tiādiko vitthārasaṃvaṇṇanāviseso",
  "tika-s0501t:600_5": "yuttihāravibhaṅgo nāmāti viññeyyo. Tena vuttaṃ “tattha katamo yuttihārotiādi yuttihāravibhaṅgo”ti.",
  "tika-s0501t:600_6": "Ayaṃ yuttihāro kiṃ nāma suttatthaṃ yuttāyuttivasena yojayatīti yuñjitabbaṃ suttatthaṃ",
  "tika-s0501t:600_7": "pucchati. Suttattho pana duvidho atathākārena gayhamāno, tathākārena gayhamāno atthoti.",
  "tika-s0501t:600_8": "Tattha atathākārena gayhamānova attho yāthāvato yuttiniddhāraṇena yojetabbo, itaro",
  "tika-s0501t:600_9": "pana bhūtakathanamattena yojetabbo. Yasmā panāyaṃ yuttigavesanā nāma saṃvaṇṇanā mahāpadesehi",
  "tika-s0501t:600_10": "vinā na sambhavati, tasmā yuttihāraṃ vibhajanto tassa yuttihārassa lakkhaṇaṃ paṭhamaṃ",
  "tika-s0501t:600_11": "upadisituṃ “cattāro mahāpadesā”tiādimāha. Tattha mahāpadesāti mahante buddhādayo",
  "tika-s0501t:600_12": "apadisitvā vuttāni kāraṇāni, mahantāni vā dhammassa apadesāni patiṭṭhānāni. Apadisīyateti",
  "tika-s0501t:600_13": "apadeso, buddho apadeso etassa kāraṇassāti buddhāpadeso. Sesesupi eseva nayo netabbo.",
  "tika-s0501t:600_14": "“Buddhassa sammukhā etaṃ suttaṃ mayā suta”nti vatvā ābhatassa ganthassa suttavinayehi",
  "tika-s0501t:600_15": "saṃsandanaṃ dhammo, asaṃsandanaṃ adhammoti vinicchayakāraṇaṃ mahāpadesoti adhippāyo.",
  "tika-s0501t:600_16": "“Buddhassa sammukhā mayā ābhataṃ, saṅghassa sammukhā mayā ābhataṃ, sambahulattherānaṃ",
  "tika-s0501t:600_17": "sammukhā mayā ābhataṃ, ekattherassa sammukhā mayā ābhata”nti vatvā ābhatassa ganthassa",
  "tika-s0501t:600_18": "yāni byañjanapadaatthapadāni santi, tāni padabyañjanāni bhagavatā desite sutte otarayitabbāni",
  "tika-s0501t:600_19": "anuppavesitāni, vinaye rāgādivinaye sandassayitabbāni saṃsandetabbāni. Dhammatāyaṃ",
  "tika-s0501t:600_20": "upanikkhipitabbāni pakkhipitabbāni. Yadi suttatthena, vinayatthena, dhammatāya ca",
  "tika-s0501t:600_21": "aviruddhāni honti, evaṃ sati tava ābhatapadabyañjanāni yuttānīti vinicchayantehi",
  "tika-s0501t:600_22": "vatvā gahetabbānīti adhippāyo.",
  "tika-s0501t:601_0": "Suttavinayadhammatāsu otarayitabbāni sandassayitabbāni upanikkhipitabbānīti ācariyena",
  "tika-s0501t:601_1": "vuttāni, “kattha sutte, kattha vinaye, kattha dhammatāya”nti vattabbattā “katamasmiṃ",
  "tika-s0501t:601_2": "sutte”tiādi vuttaṃ. Tattha catūsu ariyasaccesūti catunnaṃ ariyasaccānaṃ dassanakesu",
  "tika-s0501t:601_3": "suttesu. Rāgo vinassati vūpasamati etena asubhādināti rāgavinayaṃ, kiṃ taṃ? Asubhādinimittaṃ,",
  "tika-s0501t:601_4": "taṃ assa atthīti rāgavinayo, ko so? Asubhādinimittadassanako suttantaviseso. Esa",
  "tika-s0501t:601_5": "nayo dosavinayotiādīsupi. Paṭiccasamuppādo nāma sassatadiṭṭhiucchedadiṭṭhiṃ vivajjetvā",
  "tika-s0501t:601_6": "ekattanayādīnaṃ dīpanena avijjādisaṅkhārādisabhāvadhammānaṃ paccayapaccayuppannabhāvadīpakoti",
  "tika-s0501t:601_7": "vuttaṃ “katamissaṃ dhammatāyaṃ upanikkhipitabbāni? Paṭiccasamuppāde”ti.",
  "tika-s0501t:602_0": "“Suttādīsu avatarante sandissante avilomente kiṃ na janetī”ti vattabbato “catūsū”tiādi",
  "tika-s0501t:602_1": "vuttaṃ. Tattha “buddhādīnaṃ sammukhā mayā ābhata”nti vatvā ābhatagantho catūsu ariyasaccesu",
  "tika-s0501t:602_2": "yadi avatarati, evaṃ sati ābhatagantho āsave na janeti. Rāgādikilesavinaye yadi sandissati,",
  "tika-s0501t:602_3": "evaṃ sati ābhatagantho āsave na janeti. Dhammatañca yadi na vilometi, evaṃ sati ābhatagantho",
  "tika-s0501t:602_4": "āsave na janetīti attho daṭṭhabbo.",
  "tika-s0501t:603_0": "“Kimatthaṃ yuttihāravibhaṅge cattāro mahāpadesā ābhatā”ti vattabbattā “catūhi mahāpadesehī”tiādimāha.",
  "tika-s0501t:603_1": "Tattha ābhataganthe yaṃ yaṃ atthajātaṃ, yaṃ yaṃ dhammajātaṃ vā catūhi mahāpadesehi",
  "tika-s0501t:603_2": "yujjati, taṃ taṃ atthajātaṃ vā taṃ taṃ dhammajātaṃ vā saṃvaṇṇetabbasutte gahetabbaṃ.",
  "tika-s0501t:603_3": "Yena yena kāraṇena ca catūhi mahāpadesehi yujjati, taṃ taṃ kāraṇaṃ saṃvaṇṇanāvasena",
  "tika-s0501t:603_4": "saṃvaṇṇetabbasutte gahetabbaṃ. Yathā yathā pakārena catūhi mahāpadesehi yujjati,",
  "tika-s0501t:603_5": "so so pakāro saṃvaṇṇanāvasena saṃvaṇṇetabbasutte gahetabbo. Evaṃ gāhaṇatthaṃ cattāro",
  "tika-s0501t:603_6": "mahāpadesā ābhatāti attho.",
  "tika-s0501t:604_0": "19. Catūhi mahāpadesehi yuttaṃ aviruddhaṃ taṃ taṃ atthajātaṃ gahetabbanti ācariyena",
  "tika-s0501t:604_1": "vuttaṃ, “kattha kena yuttiniddhāraṇaṃ kātabba”nti vattabbattā “pañhaṃ pucchitenā”tiādi",
  "tika-s0501t:604_2": "vuttaṃ. Pañhe pañhaṃ pucchitena puggalena yuttiniddhāraṇaṃ kātabbanti. Tattha pañhanti",
  "tika-s0501t:604_3": "pañhitabbaṃ sabhāvadhammaṃ. Pucchitenāti vissajjetuṃ samatthena paṇḍitapuggalena.",
  "tika-s0501t:604_4": "Pañheti pucchāvasena pavattapāṭhe. Padāni kati kittakāni hontīti padaso paṭhamaṃ",
  "tika-s0501t:604_5": "pariyogāhitabbaṃ yuttihārena vicetabbaṃ vīmaṃsitabbaṃ. “Kathaṃ vicetabba”nti pucchitabbattā",
  "tika-s0501t:604_6": "“yadi sabbānī”tiādi vuttaṃ. Tattha sabbāni padānīti pucchitapāṭhe niravasesāni padāni",
  "tika-s0501t:604_7": "ekaṃ samānaṃ atthaṃ yadi abhivadanti, evaṃ sati atthavasena eko pañho. Esa nayo sesesupi.",
  "tika-s0501t:604_8": "Tena vuttaṃ “tadatthassekassa ñātuṃ icchitattā”ti.",
  "tika-s0501t:605_0": "Ekanti atthavasena ekavidhaṃ pañhaṃ. Upaparikkhamānena puggalena aññātabbaṃ daḷhaṃ",
  "tika-s0501t:605_1": "jānitabbaṃ. “Ko ājānanākāro”ti pucchitabbattā ājānanākāraṃ dassento “kiṃ ime dhammā”tiādimāha.",
  "tika-s0501t:605_2": "Tattha “ye hi pariyattidhammā saṃvaṇṇetabbā, ime pariyattidhammā nānatthā honti kiṃ,",
  "tika-s0501t:605_3": "nānābyañjanā honti kiṃ, udāhu imesaṃ pariyattidhammānaṃ eko attho hoti, byañjanameva",
  "tika-s0501t:605_4": "nānaṃ hoti ki”nti yuttito vicetvā aññātabbanti yojanā. “Yathāvutto pañho kiṃ bhave”ti",
  "tika-s0501t:605_5": "pucchitabbattā yathāvuttaṃ pañhaṃ ekadesaṃ dassetuṃ “yathā kiṃ bhave”ti pucchitvā",
  "tika-s0501t:605_6": "“yathā sā”tiādimāha.",
  "tika-s0501t:606_0": "Tassaṃ pucchāgāthāyaṃ – coraghātakena manussena coro abbhāhato viya kena dhammena",
  "tika-s0501t:606_1": "sattaloko sadā abbhāhato, māluvalatāya attano nissitarukkho parivārito ajjhotthaṭo",
  "tika-s0501t:606_2": "viya kena dhammena sattaloko sadā parivārito ajjhotthaṭo, visappītakhurappena sallena",
  "tika-s0501t:606_3": "otiṇṇo anupaviṭṭho viya kena sallena sattaloko sadā otiṇṇo anupaviṭṭho, kissa kena",
  "tika-s0501t:606_4": "kāraṇena sattaloko sadā dhūpāyito santāpitoti yojanā.",
  "tika-s0501t:607_0": "“Imāya pucchāgāthāya kittakāni padānī”ti pucchitabbattā “imānī”tiādi vuttaṃ. Tattha",
  "tika-s0501t:607_1": "pucchitānīti pucchitatthāni padāni cattāri honti. “Kittakā pañhā”ti pucchitabbattā",
  "tika-s0501t:607_2": "“te tayo pañhā”ti vuttaṃ.",
  "tika-s0501t:608": "Bhagavā devatāya hi yasmā vissajjeti, iti tasmā vissajjanato “tayopañhā”ti viññāyati. “Katamā vissajjanagāthā”ti pucchitabbattā –",
  "tika-s0501t:609": "“Maccunābbhāhato loko, jarāya parivārito;",
  "tika-s0501t:610": "Taṇhāsallena otiṇṇo, icchādhūpāyito sadā”ti. –",
  "tika-s0501t:611_0": "Vuttaṃ. Tassaṃ vissajjanagāthāyaṃ – coraghātakena manussena coro abbhāhato viya maccunā",
  "tika-s0501t:611_1": "sattaloko sadā abbhāhato, māluvalatāya attano nissitarukkho parivārito ajjhotthaṭo",
  "tika-s0501t:611_2": "viya jarāya sattaloko sadā parivārito ajjhotthaṭo, visappītakhurappena sallena otiṇṇo",
  "tika-s0501t:611_3": "anupaviṭṭho viya taṇhāsallena sattaloko sadā otiṇṇo anupaviṭṭho, icchāya sattaloko",
  "tika-s0501t:611_4": "sadā dhūpāyito santāpitoti yojanā.",
  "tika-s0501t:612_0": "20. “Katamaṃ maccu, katamā jarā”ti pucchitabbattā “tattha jarā”tiādi vuttaṃ. Tattha",
  "tika-s0501t:612_1": "tatthāti tissaṃ vissajjanagāthāyaṃ. Dutiyapade vuttā jarā ca paṭhamapade vuttaṃ maraṇañca",
  "tika-s0501t:612_2": "imāni dve saṅkhatassa khandhapañcakassa saṅkhatalakkhaṇāni honti, saṅkhataṃ khandhapañcakaṃ",
  "tika-s0501t:612_3": "muñcitvā visuṃ na upalabbhatīti attho. “Saṅkhatalakkhaṇānaṃ jarāmaraṇānaṃ kathaṃ",
  "tika-s0501t:612_4": "bhedo jānitabbo”ti vattabbattā “jarāyaṃ ṭhitassā”tiādi vuttaṃ. Tattha jarāyaṃ ṭhitassa",
  "tika-s0501t:612_5": "aññathattanti ṭhitassa khandhappabandhassa yaṃ aññathattaṃ, ayaṃ pākaṭajarā nāma,",
  "tika-s0501t:612_6": "na khaṇaṭṭhitijarā. Maraṇaṃ vayoti sammutimaraṇaṃ cutiyeva hoti, na khaṇikamaraṇaṃ,",
  "tika-s0501t:612_7": "na samucchedamaraṇaṃ. Tena vuttaṃ “uppādo paññāyati, vayo paññāyati, ṭhitassa aññathattaṃ paññāyatī”ti.",
  "tika-s0501t:613_0": "Yadi ṭhitasseva maraṇaṃ siyā, evaṃ sati jarāmaraṇānaṃ nānattaṃ yuttaṃ na siyā, ayutte",
  "tika-s0501t:613_1": "sati “te tayo pañhā”ti vacanampi ayuttamevāti vattabbato “tattha jarāya cā”tiādi",
  "tika-s0501t:613_2": "vuttaṃ. Tattha tatthāti tissaṃ vissajjanagāthāyaṃ vuttāya jarāya ca vuttassa maraṇassa",
  "tika-s0501t:613_3": "ca atthato nānattaṃ yuttaṃ.",
  "tika-s0501t:614_0": "“Kena kāraṇena yuttaṃ, kathaṃ kāraṇena nānattaṃ sampaṭicchitabba”nti vattabbattā",
  "tika-s0501t:614_1": "“gabbhagatāpi hi mīyantī”ti vuttaṃ. Jaraṃ appattā gabbhagatāpi sattā hi yasmā mīyanti,",
  "tika-s0501t:614_2": "tasmā nānattaṃ sampaṭicchitabbaṃ. “Gabbhagatāpi jarappattā bhaveyyu”nti vattabbattā",
  "tika-s0501t:614_3": "“na ca te jiṇṇā bhavantī”ti vuttaṃ. Jarappattāpi ajiṇṇattā jiṇṇajaraṃ appattāva mīyanti,",
  "tika-s0501t:614_4": "evaṃ idhādhippetassa jiṇṇajarāvirahitassa maraṇassa sambhavato aññā jarā, aññaṃ maraṇanti",
  "tika-s0501t:614_5": "ñātabbanti vuttaṃ hoti. “Na gabbhagatānaṃyeva jiṇṇajaraṃ appattaṃ maraṇaṃ atthi,",
  "tika-s0501t:614_6": "aññesampi atthī”ti vattabbabhāvato “atthi ca devānaṃ maraṇa”nti vuttaṃ. “Devāpi cirakālasambhavato",
  "tika-s0501t:614_7": "jaraṃ pattā bhaveyyu”nti vattabbattā “na ca tesaṃ sarīrāni jīrantī”ti vuttaṃ. “Jarāmaraṇānaṃ",
  "tika-s0501t:614_8": "nānatte kāraṇaṃ ettakamevā”ti vattabbattā aññampi atthīti dassetuṃ “sakkate vā”tiādi",
  "tika-s0501t:614_9": "vuttaṃ. Tattha jiṇṇajarāya paṭikammaṃ kātuṃ sakkateva, maraṇassa pana paṭikammassa",
  "tika-s0501t:614_10": "kātuṃ na sakkateva, imināpi kāraṇena jarāmaraṇānaṃ nānattaṃ sampaṭicchitabbamevāti",
  "tika-s0501t:614_11": "attho. “Na sakkate maraṇassa paṭikammaṃ kātu”nti kasmā vuttaṃ, nanu iddhipādabhāvanāya",
  "tika-s0501t:614_12": "vasībhāve sati sakkā maraṇassāpi paṭikammaṃ kātunti codanaṃ manasi katvā “aññatreva",
  "tika-s0501t:614_13": "iddhimantānaṃ iddhivisayā”ti vuttaṃ.",
  "tika-s0501t:615_0": "Jarāmaraṇānaṃ aññamaññaṃ nānābhāvo ācariyena dassito, amhehi ca ñāto, “kathaṃ pana",
  "tika-s0501t:615_1": "taṇhāya jarāmaraṇehi nānābhāvo”ti vattabbato tehi taṇhāya nānattaṃ dassetuṃ “yaṃ",
  "tika-s0501t:615_2": "panāhā”tiādi vuttaṃ. Taṇhāya avijjamānāyapi jīrantāpi mīyantāpi vītarāgā yasmā dissanti,",
  "tika-s0501t:615_3": "tasmā taṇhāya jarāmaraṇehi nānābhāvo sampaṭicchitabbo.",
  "tika-s0501t:616_0": "“Taṇhāya jīraṇabhijjanalakkhaṇaṃ atthīti tehi taṇhāya anaññatte ko nāma doso siyā”ti",
  "tika-s0501t:616_1": "vattabbato dosaṃ dassetuṃ “yadi cā”tiādi vuttaṃ. Jarāmaraṇaṃ yathā yena jīraṇabhijjanalakkhaṇena",
  "tika-s0501t:616_2": "pākaṭaṃ, evaṃ jīraṇabhijjanalakkhaṇena taṇhāpi pākaṭā. Yadi ca siyā; evaṃ sante yobbanaṭṭhāpi",
  "tika-s0501t:616_3": "sabbe māṇavā vigatataṇhā siyuṃ, na ca vigatataṇhā, tasmā nānābhāvo sampaṭicchitabbo.",
  "tika-s0501t:616_4": "Tato aññopi doso āpajjeyyāti dassetuṃ “yathā ca taṇhā dukkhassā”tiādi vuttaṃ. Tattha",
  "tika-s0501t:616_5": "jarāmaraṇānaṃ taṇhāya anaññatte sati taṇhāya bhavataṇhāya dukkhasamudayo hoti, evaṃ",
  "tika-s0501t:616_6": "jarāmaraṇampi dukkhasamudayo siyā. Yasmā na jarāmaraṇaṃ dukkhasamudayo, tasmā jarāmaraṇehi",
  "tika-s0501t:616_7": "taṇhāya nānattaṃ veditabbaṃ.",
  "tika-s0501t:617_0": "Tehi tāya anaññatte sati evampi doso āpajjeyyāti dassetuṃ “yathā ca taṇhā maggavajjhā”tiādi",
  "tika-s0501t:617_1": "vuttaṃ. Tattha tehi tāya anaññatte sati yathā taṇhā maggavajjhā hoti, evaṃ jarāmaraṇampi",
  "tika-s0501t:617_2": "maggavajjhaṃ siyā. Yathā jarāmaraṇaṃ maggavajjhaṃ na hoti, evaṃ taṇhāpi maggavajjhā",
  "tika-s0501t:617_3": "na siyā, tathā ca na hoti pahātabbāpahātabbabhāvato, tasmāpi jarāmaraṇehi taṇhāya",
  "tika-s0501t:617_4": "nānattaṃ veditabbaṃ.",
  "tika-s0501t:618_0": "“Yadi cātiādinā vuttāya yuttiyā upapattiyā eva jarāmaraṇehi taṇhāya aññattaṃ gavesitabba”nti",
  "tika-s0501t:618_1": "vattabbattā aññehipi kāraṇehi gavesitabbanti dassetuṃ “imāya yuttiyā”tiādi vuttaṃ.",
  "tika-s0501t:618_2": "Tattha imāya yuttiyāti yā yutti “yadi cā”tiādinā vuttāya imāya yuttiyā upapattiyā.",
  "tika-s0501t:618_3": "Aññamaññehi kāraṇehi aññehi aññehi kāraṇabhūtehi upapattīhi jarāmaraṇehi taṇhāya",
  "tika-s0501t:618_4": "aññattaṃ gavesitabbanti attho. “Aññamaññehi kāraṇehi gavesitabba”nti kasmā vuttaṃ,",
  "tika-s0501t:618_5": "nanu yuttiyā, atthato ca aññattaṃ sandissatīti codanaṃ manasi katvā “yadi ca sandissatī”tiādimāha.",
  "tika-s0501t:618_6": "Tattha yuttisamāruḷhaṃ atthato ca maraṇehi taṇhāya ca aññattaṃ yadi ca sandissati,",
  "tika-s0501t:618_7": "byañjanatopi aññattaṃ gavesitabbamevāti attho.",
  "tika-s0501t:619_0": "“Kathaṃ byañjanato aññattaṃ gavesitabba”nti vattabbattā “salloti vā”tiādi vuttaṃ.",
  "tika-s0501t:619_1": "Tattha “sallo”ti vā “dhūpāyana”nti vā dvīhi byañjanehi vuccamānānaṃ imesaṃ icchātaṇhāsaṅkhātānaṃ",
  "tika-s0501t:619_2": "dhammānaṃ atthato ekattaṃ samānattaṃ yujjati, na aññattaṃ. “Sallo”ti vā “dhūpāyana”nti",
  "tika-s0501t:619_3": "vā dvīhi byañjanehi avuccamānānaṃ jarāmaraṇānaṃ taṇhāya ekattaṃ na yujjati. Tamevatthaṃ",
  "tika-s0501t:619_4": "vivarituṃ “na hī”tiādi vuttaṃ. Tattha icchāya ca taṇhāya ca atthato aññattaṃ na yujjati,",
  "tika-s0501t:619_5": "ekattameva yujjatīti yojanā. Icchāya ca taṇhāya ca jīraṇabhijjanasambhavato jarāmaraṇehi",
  "tika-s0501t:619_6": "taṇhāya ekattaṃ siyā, “kasmā aññattaṃ yutta”nti vattabbato “taṇhāya adhippāye”tiādi",
  "tika-s0501t:619_7": "vuttaṃ. Tattha taṇhāya adhippāye aparipūramāne navasu āghātavatthūsu kodho ca uppajjati,",
  "tika-s0501t:619_8": "upanāho ca uppajjati. Jarāmaraṇesu aparipūramānesu navasu āghātavatthūsu kodho ca",
  "tika-s0501t:619_9": "na uppajjati, upanāho ca na uppajjati. Iti imāya yuttiyā jarāya ca maraṇassa ca taṇhāya",
  "tika-s0501t:619_10": "ca atthato aññattaṃ yujjatiyevāti daṭṭhabbaṃ.",
  "tika-s0501t:620_0": "Yadi icchā taṇhāya atthato ekattaṃ yuttaṃ, evaṃ sati kasmā bhagavatā “maccunābbhāhato",
  "tika-s0501t:620_1": "loko”tiādigāthāyaṃ “taṇhāsallena otiṇṇo, icchādhūpāyito sadā”ti dvidhā vuttāti codanaṃ",
  "tika-s0501t:620_2": "pariharanto “yaṃ panidaṃ bhagavatā”tiādimāha. Tattha “icchā”tipi “taṇhā”tipi dvīhi",
  "tika-s0501t:620_3": "nāmehi yaṃ panidaṃ abhilapitaṃ yaṃ panidaṃ abhilapanaṃ kataṃ, idaṃ abhilapanaṃ bhagavatā",
  "tika-s0501t:620_4": "bāhirānaṃ icchitabbatasitabbānaṃ vatthūnaṃ rūpādiārammaṇānaṃ bhedānaṃ vasena “icchā”tipi",
  "tika-s0501t:620_5": "“taṇhā”tipi dvīhi nāmehi abhilapitaṃ abhilapanavasena katanti ekattaṃ yuttameva,",
  "tika-s0501t:620_6": "na nānattanti attho daṭṭhabbo.",
  "tika-s0501t:621_0": "“Nāmavasena dvidhā vuttānaṃ icchātaṇhādīnaṃ kena ekattaṃ yuttanti saddahitabba”nti",
  "tika-s0501t:621_1": "vattabbattā “sabbāhī”tiādi vuttaṃ. Tattha nānānāmavasena pabhedā sabbā icchādikā",
  "tika-s0501t:621_2": "taṇhā ajjhosānalakkhaṇena ekalakkhaṇā hi yasmā yuttā, tasmā nāmavasena bhinnānampi",
  "tika-s0501t:621_3": "ekalakkhaṇena ekattaṃ yuttanti saddahitabbanti daṭṭhabbaṃ. “Kimiva yutta”nti pucchitabbattā",
  "tika-s0501t:621_4": "“yathā sabbo”tiādi vuttaṃ. Tattha kaṭṭhaggiādivasena aneko sabbo aggi uṇhattalakkhaṇena",
  "tika-s0501t:621_5": "ekalakkhaṇo yathā, evaṃ ajjhosānalakkhaṇena ekalakkhaṇāti yojanā. Sabbassa aggino",
  "tika-s0501t:621_6": "upādānavasena anekāni nāmāni sarūpato dassetuṃ “apicā”tiādi vuttaṃ. Tassattho pākaṭo.",
  "tika-s0501t:621_7": "Ārammaṇavasena taṇhā aññehi aññehi nāmehi bhagavatā abhilapitā, upādānavasena aggi",
  "tika-s0501t:621_8": "aññehi aññehi nāmehi abhilapitoti yojanā kātabbā.",
  "tika-s0501t:622_0": "“Vissajjanagāthāyaṃ āgatanāmehi eva taṇhā abhilapitā”ti pucchitabbattā anekehi nāmehi",
  "tika-s0501t:622_1": "abhilapitāti dassetuṃ “icchāitipī”tiādi vuttaṃ. Tattha icchitabbāni atthāni rūpādīni",
  "tika-s0501t:622_2": "ārammaṇāni sattā icchanti etāyāti icchā. Tasanti etāyāti taṇhā. Sallati pavisati",
  "tika-s0501t:622_3": "visappītaṃ sallaṃ viyāti sallā, santāpaṃ lāti ādadātīti vā sallā, santāpaṃ lāti pavattetīti",
  "tika-s0501t:622_4": "vā sallā. Dhūpāyati santāpeti paridahatīti dhūpāyanā. Sarati ākaḍḍhati avaharati",
  "tika-s0501t:622_5": "sīghasotā saritā viyāti saritā, sarati sallatīti vā saritā. Visaratīti visattikā.",
  "tika-s0501t:622_6": "Pītivasena sinehatīti sineho. Tāsu tāsu gatīsu kilamathaṃ uppādetīti kilamatho. Sattā",
  "tika-s0501t:622_7": "rūpādiārammaṇāni maññanti etāyāti maññanā. Bhavaṃ bandhatīti bandho. Āsīyate patthīyateti",
  "tika-s0501t:622_8": "āsā. Āsiyati patthetīti vā āsā. Pipāsīyateti pipāsā, ārammaṇarasaṃ pipāsatīti vā",
  "tika-s0501t:622_9": "pipāsā. Abhinandīyateti abhinandanā, abhinandatīti vā abhinandanā. Vitthārato aṭṭhakathāvasena veditabbo.",
  "tika-s0501t:623_0": "“Taṇhāya icchādippakāravasena ālapitabhāvo kena saddahitabbo”ti vattabbattā “yathā",
  "tika-s0501t:623_1": "ca vevacane”tiādi vuttaṃ. Vevacanahāravibhaṅge “āsā ca pīhā…pe… vevacana”nti yā taṇhā",
  "tika-s0501t:623_2": "yathā yena pakārena vuttā, tathā tena pakārena vuttāya taṇhāya icchādippakāravasena",
  "tika-s0501t:623_3": "ālapitabhāvo saddahitabbo. “Vevacanavibhaṅge ācariyena vuttopi bhagavatā avutte kena",
  "tika-s0501t:623_4": "saddahitabbo”ti vattabbattā “yathāha bhagavā”tiādi vuttaṃ. Yathā yena pakārena bhagavā",
  "tika-s0501t:623_5": "“rūpe tissā”tiādikaṃ yaṃ vacanamāha, tathā tena pakārena vuttena tena vacanena saddahitabbo",
  "tika-s0501t:623_6": "vāti. Evaṃ yujjatīti evaṃ vuttanayena icchātaṇhānaṃ atthato ekattā, jarāya ca maraṇassa",
  "tika-s0501t:623_7": "ca taṇhāya ca atthato aññattā ca “tayo pañhā”ti yaṃ vacanaṃ vuttaṃ, taṃ vacanaṃ yujjatīti attho gahetabbo.",
  "tika-s0501t:624_0": "21. “Kenassubbhāhato lokotiādigāthāya tayo pañhā vuttā”ti pañhattayabhāve yutti ācariyena",
  "tika-s0501t:624_1": "vibhattā, amhehi ca ñātā. “Tato aññehi pakārehi yutti kathaṃ ñātabbā”ti vattabbabhāvato",
  "tika-s0501t:624_2": "aññehi pakārehipi yuttigavesanaṃ dassento “sabbo dukkhūpacāro”tiādimāha. Tattha sabbo",
  "tika-s0501t:624_3": "dukkhūpacāro kāmataṇhāsaṅkhāramūlakoti yujjati, sabbo nibbidūpacāro kāmataṇhāparikkhāramūlakoti",
  "tika-s0501t:624_4": "na yujjati. Vacanatthato pana dukkhassa upacāro pavattīti dukkhūpacāro. Kāmataṇhāpaccayā",
  "tika-s0501t:624_5": "pavatto saṅkhāro mūlaṃ etassāti kāmataṇhāsaṅkhāramūlako. Nibbidāya upacāro pavattīti",
  "tika-s0501t:624_6": "nibbidūpacāro. Kāmataṇhāya parikkhārabhūto vatthukāmo mūlaṃ etassāti kāmataṇhāparikkhāramūlakoti.",
  "tika-s0501t:624_7": "Tattha anabhiratisaṅkhātā ukkaṇṭhā nibbidā kāmataṇhāparikkhāramūlikā yujjati, ñāṇanibbidā",
  "tika-s0501t:624_8": "kāmataṇhāparikkhāramūlikā na yujjati, tasmā sabbo nibbidūpacāro kāmataṇhāparikkhāramūlakoti",
  "tika-s0501t:624_9": "na pana yujjatīti vuttaṃ.",
  "tika-s0501t:625_0": "“Pañhattayabhāve ceva dukkhūpacāranibbidūpacāre ca yā yutti ācariyena vibhattā, sāva",
  "tika-s0501t:625_1": "yutti sallakkhetabbā kiṃ, udāhu imāya yuttiyā aññāpi yutti gavesitabbā ki”nti vattabbato",
  "tika-s0501t:625_2": "nayaṃ dassetuṃ “imāyā”tiādimāha. Idaṃ vuttaṃ hoti – pañhattayabhāve ceva dukkhūpacāranibbidūpacāre",
  "tika-s0501t:625_3": "ca yā yutti mayā vibhattā, imāya yuttiyā anusārena aññamaññehi kāraṇehi tesu tesu",
  "tika-s0501t:625_4": "pāḷippadesesu yuttipi gavesitabbāti.",
  "tika-s0501t:626_0": "“Idaṃ nayadassanaṃ saṃkhittaṃ, na sakkā vitthārato gavesitu”nti vattabbato taṃ nayadassanaṃ",
  "tika-s0501t:626_1": "vitthārato vibhajitvā dassetuṃ “yathā hi bhagavā”tiādi āraddhaṃ. Asubhassa jigucchanīyabhāvato",
  "tika-s0501t:626_2": "rāguppādo na yutto, tasmā rāgacaritassa puggalassa asubhadesanā rāgavinayāya yuttā.",
  "tika-s0501t:626_3": "Mettāya dosapaṭipakkhattā dosacaritassa puggalassa mettādesanā dosavinayāya yuttā.",
  "tika-s0501t:626_4": "Paṭiccasamuppādassa paññāvisayattā mohacaritassa puggalassa paṭiccasamuppādadesanā",
  "tika-s0501t:626_5": "mohavinayāya yuttā. “Rāgacaritassāpi mettādidesanā yujjeyya sabbasattasādhāraṇattā”ti",
  "tika-s0501t:626_6": "vattabbattā “yadi hi bhagavā”tiādi vuttaṃ. Tibbakilesassa rāgacaritassa adhippetattā",
  "tika-s0501t:626_7": "tādisassa puggalassa mettaṃ cetovimuttiṃ yadi deseyya, evaṃ sati mettāvasenapi rāguppajjanato",
  "tika-s0501t:626_8": "desanā na yujjati. Sukhaṃ paṭipadaṃ vā yadi deseyya, evaṃ sati rāgacaritassa dukkhāpaṭipadāyujjanato",
  "tika-s0501t:626_9": "desanā na yujjati. Vipassanāpubbaṅgamaṃ pahānaṃ vā yadipi deseyya, evaṃ sati rāgacaritassa",
  "tika-s0501t:626_10": "asubhānupassanaṃ vajjetvā vipassanāpubbaṅgamassa pahānassa dukkarato desanā na yujjatīti yojanā.",
  "tika-s0501t:627_0": "“Bhagavā rāgacaritassā”tiādinā niravasesavasena yutti na vibhattā, nayadassanamevāti",
  "tika-s0501t:627_1": "yo nayo dassito, tena nayena aññāpi gavesitabbāti dassetuṃ “evaṃ yaṃ kiñcī”tiādi",
  "tika-s0501t:627_2": "vuttaṃ. Rāgassa yaṃ kiñci anulomappahānaṃ, dosassa yaṃ kiñci anulomappahānaṃ, mohassa",
  "tika-s0501t:627_3": "yaṃ kiñci anulomappahānaṃ desitaṃ, taṃ sabbaṃ anulomappahānaṃ yattakā pāḷippadesā",
  "tika-s0501t:627_4": "ñāṇassa bhūmi, tattakesu vicayena hārena vicinitvā yuttihārena yojetabbanti yojanā.",
  "tika-s0501t:628_0": "“Rāgādippahānavasena yutti gavesitabbā”ti vattabbabhāvato aññehipi mettādibrahmavihāraphalasamāpattinavānupubbasamāpattivasībhāvehi",
  "tika-s0501t:628_1": "vibhajitvā yuttigavesanaṃ dassetuṃ “mettāvihārissā”tiādi āraddhaṃ. Tattha mettāvihārissa",
  "tika-s0501t:628_2": "mettāvihāralābhino sato saṃvijjamānassa puggalassa mettāya byāpādapaṭipakkhattā byāpādo",
  "tika-s0501t:628_3": "cittaṃ pariyādāya ṭhassatīti desanā na yujjatīti ca, mettāvihārissa sato byāpādo",
  "tika-s0501t:628_4": "pahānaṃ abbhatthaṃ gacchatīti desanā yujjati. Karuṇāvihārissa karuṇāvihāralābhino",
  "tika-s0501t:628_5": "sato saṃvijjamānassa puggalassa karuṇāya vihesāya paṭipakkhattā vihesā cittaṃ pariyādāya",
  "tika-s0501t:628_6": "ṭhassatīti desanā na yujjati, karuṇāvihārissa sato vihesā pahānaṃ abbhatthaṃ gacchatīti",
  "tika-s0501t:628_7": "desanā yujjati. Muditāvihārissa muditāvihāralābhino sato saṃvijjamānassa puggalassa",
  "tika-s0501t:628_8": "muditāya aratiyā paṭipakkhattā arati cittaṃ pariyādāya ṭhassatīti desanā na yujjati,",
  "tika-s0501t:628_9": "muditāvihārissa sato arati pahānaṃ abbhatthaṃ gacchatīti desanā yujjati. Upekkhāvihārissa",
  "tika-s0501t:628_10": "upekkhāvihāralābhino sato saṃvijjamānassa puggalassa upekkhāya rāgassa paṭipakkhattā",
  "tika-s0501t:628_11": "rāgo cittaṃ pariyādāya ṭhassatīti desanā na yujjati, upekkhāvihārissa sato rāgo pahānaṃ",
  "tika-s0501t:628_12": "abbhatthaṃ gacchatīti desanā yujjati.",
  "tika-s0501t:629_0": "Animittavihārissa aniccānupassanāmukhena paṭiladdhaphalasamāpattivihāralābhino sato",
  "tika-s0501t:629_1": "saṃvijjamānassa puggalassa nimittānusāri tena teneva saṅkhāranimittānusāreneva niccādīsu",
  "tika-s0501t:629_2": "pahīnena nimittena viññāṇaṃ pavattatīti desanā na yujjati, animittānupassanāya niccādivipallāsapaṭipakkhattā",
  "tika-s0501t:629_3": "animittavihārissa sato nimittaṃ pahānaṃ abbhatthaṃ gacchatīti desanā yujjati. “Asmī”ti",
  "tika-s0501t:629_4": "maññitaṃ khandhapañcakaṃ attavigataṃ “ayaṃ khandhapañcako ahaṃ asmī”ti na samanupassāmi,",
  "tika-s0501t:629_5": "atha ca pana asamanupassane satipi “me kiṃ asmī”ti “kathaṃ asmī”ti vicikicchā kathaṃkathāsallaṃ",
  "tika-s0501t:629_6": "cittaṃ pariyādāya ṭhassatīti desanā na yujjati, vicikicchāya pahānekaṭṭhabhāvato",
  "tika-s0501t:629_7": "“ayaṃ khandhapañcako ahaṃ asmī”ti asamanupassantassa vicikicchā kathaṃkathāsallaṃ",
  "tika-s0501t:629_8": "pahānaṃ abbhatthaṃ gacchatīti desanā yujjati.",
  "tika-s0501t:630_0": "“Phalasamāpattivaseneva yutti gavesitabbā ki”nti vattabbattā jhānasamāpattivasenapi",
  "tika-s0501t:630_1": "yutti gavesitabbāti dassetuṃ “yathā vā pana paṭhamaṃ jhāna”ntiādi āraddhaṃ. Atha",
  "tika-s0501t:630_2": "vā “phalasamāpattivihārisseva yutti gavesitabbā ki”nti vattabbattā jhānasamāpattivasenapi",
  "tika-s0501t:630_3": "yutti gavesitabbāti dassetuṃ “yathā vā pana paṭhamaṃ jhāna”ntiādi āraddhaṃ. Tattha",
  "tika-s0501t:630_4": "yathā paṭhamaṃ jhānaṃ samāpannassa phalasamāpattivihārissa yutti gavesitabbā, evaṃ",
  "tika-s0501t:630_5": "jhānasamāpattivihārissapi yutti gavesitabbā. Kathaṃ? Paṭhamaṃ jhānaṃ samāpannassa",
  "tika-s0501t:630_6": "paṭhamajjhānasamaṅgino sato saṃvijjamānassa puggalassa nīvaraṇavikkhambhanato kāmarāgabyāpādā",
  "tika-s0501t:630_7": "visesāya dutiyajjhānāya saṃvattantīti desanā na yujjati, kāmarāgabyāpādā jhānassa",
  "tika-s0501t:630_8": "hānāya saṃvattantīti desanā yujjati. Vitakkasahagatā saññāmanasikārā upacāradhammena",
  "tika-s0501t:630_9": "saha dutiyajjhānadhammā jhānassa hānāya saṃvattantīti desanā na yujjati, vitakkasahagatā",
  "tika-s0501t:630_10": "saññāmanasikārā visesāya uparijhānatthāya saṃvattantīti desanā yujjati.",
  "tika-s0501t:631_0": "Dutiyaṃ jhānaṃ samāpannassa sato saṃvijjamānassa puggalassa vitakkavicārasahagatā",
  "tika-s0501t:631_1": "vā saññāmanasikārā upacāradhammena saha paṭhamajjhānadhammā visesāya uparijhānatthāya",
  "tika-s0501t:631_2": "saṃvattantīti desanā na yujjati, vitakkavicārasahagatā saññāmanasikārā avitakkajhānassa",
  "tika-s0501t:631_3": "hānāya saṃvattantīti desanā yujjati. Upekkhāsahagatā vā saññāmanasikārā upacāradhammena",
  "tika-s0501t:631_4": "saha catutthajjhānadhammā jhānassa hānāya saṃvattantīti desanā na yujjati, upekkhāsahagatā",
  "tika-s0501t:631_5": "saññāmanasikārā visesāya uparijhānatthāya saṃvattantīti desanā yujjati. Sesesupi",
  "tika-s0501t:631_6": "atthānurūpaṃ yojanā kātabbā. Yathāvuttasamāpattīsu vasībhāvena paricitaṃ kallatāparicitaṃ cittaṃ nāma.",
  "tika-s0501t:632_0": "Ettakameva yuttigavesanaṃ na kātabbaṃ, navavidhasuttantesu yathāladdhayuttigavesanampi",
  "tika-s0501t:632_1": "kātabbanti dassetuṃ “evaṃ sabbe”tiādi vuttaṃ. “Sabbesaṃ hārānaṃ yathāvuttabhūmigocarānaṃ",
  "tika-s0501t:632_2": "vicayahārena vicinitvā yuttihārena yojetabbabhāvo kena saddahitabbo”ti vattabbattā",
  "tika-s0501t:632_3": "“tenāhā”tiādi vuttaṃ. Tattha tena yojetabbabhāvena āyasmā mahākaccāno “sabbesa”ntiādikaṃ",
  "tika-s0501t:632_4": "yaṃ vacanaṃ āha, tena vacanena saddahitabboti vuttaṃ hoti.",
  "tika-s0501t:633": "Iti yuttihāravibhaṅge sattibalānurūpā racitā",
  "tika-s0501t:634": "Vibhāvanā niṭṭhitā.",
  "tika-s0501t:635": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:636": "4. Padaṭṭhānahāravibhaṅgavibhāvanā",
  "tika-s0501t:637_0": "22. Yena yena saṃvaṇṇanāvisesabhūtena yuttihāravibhaṅgabhūtena pañhāvissajjanādīnaṃ",
  "tika-s0501t:637_1": "yuttāyuttabhāvo vibhatto, so saṃvaṇṇanāvisesabhūto yuttihāravibhaṅgo paripuṇṇo, “katamo",
  "tika-s0501t:637_2": "padaṭṭhānahāravibhaṅgo”ti pucchitabbattā “tattha katamo padaṭṭhāno hāro”tiādi āraddhaṃ.",
  "tika-s0501t:637_3": "Tattha tatthāti tesu niddiṭṭhesu soḷasasu desanāhārādīsu hāresu katamo saṃvaṇṇanāviseso",
  "tika-s0501t:637_4": "padaṭṭhāno hāro padaṭṭhānahāravibhaṅgoti pucchati. “Dhammaṃ desesi jino”tiādiniddesassa",
  "tika-s0501t:637_5": "idāni mayā vuccamāno “ayaṃ padaṭṭhāno hāro”tiādiko vitthārasaṃvaṇṇanāviseso padaṭṭhānahāravibhaṅgoti",
  "tika-s0501t:637_6": "viññeyyo. Tena vuttaṃ – “tattha katamo padaṭṭhāno hārotiādi padaṭṭhānahāravibhaṅgo”ti.",
  "tika-s0501t:637_7": "“Ayaṃ idāni vuccamāno vitthārabhūto padaṭṭhāno hāro piṭakattaye desitesu dhammesu",
  "tika-s0501t:637_8": "kiṃ nāma dhammaṃ desayati saṃvaṇṇetī”ti pucchaṃ ṭhapetvā “idaṃ āsannakāraṇaṃ imassa",
  "tika-s0501t:637_9": "āsannaphalassa padaṭṭhāna”nti niyametvā vibhajituṃ “ayaṃ padaṭṭhāno”tiādi vuttaṃ.",
  "tika-s0501t:637_10": "Tassattho – sabbesu viññeyyadhammesu yāthāvato asampaṭivedho lakkhaṇaṃ etissā avijjāyāti",
  "tika-s0501t:637_11": "sabbadhammayāthāvaasampaṭivedhalakkhaṇā, avijjā, tassā avijjāya asubhe “subha”ntiādivipallāsā",
  "tika-s0501t:637_12": "padaṭṭhānaṃ āsannakāraṇaṃ. Vipallāse sati avijjā vattati uparūpari jāyati na hāyati,",
  "tika-s0501t:637_13": "tasmā vipallāsā avijjāya padaṭṭhānaṃ āsannakāraṇaṃ bhavanti. Avijjāya vaṭṭamūlakattā",
  "tika-s0501t:637_14": "taṃ ādiṃ katvā padaṭṭhānaṃ vibhattanti daṭṭhabbaṃ.",
  "tika-s0501t:638_0": "Taṇhāyapi vaṭṭamūlakattā tadanantaraṃ taṇhāya padaṭṭhānaṃ vibhajituṃ “ajjhosānalakkhaṇā”tiādi",
  "tika-s0501t:638_1": "vuttaṃ. Tattha piyarūpaṃ sātarūpanti piyasabhāvaṃ sātasabhāvaṃ cakkhādidhammajātaṃ.",
  "tika-s0501t:638_2": "Piyanīyasātanīye cakkhādike sati taṇhā vattati uparūpari jāyati, tasmā piyarūpaṃ",
  "tika-s0501t:638_3": "sātarūpaṃ taṇhāya padaṭṭhānaṃ āsannakāraṇaṃ bhavati.",
  "tika-s0501t:639": "Adinnādāne sati lobho vattati, tasmā adinnādānaṃ lobhassa padaṭṭhānaṃ bhavati. Adinnādānañhi ekavāraṃ uppannampi anādīnavadassanato lobhassa āsannakāraṇaṃ bhavatveva.",
  "tika-s0501t:640": "Kesādīsu asubhesu pavattāyapi subhasaññāya nīlādivaṇṇadīghādisaṇṭhānahasanādibyañjanaggahaṇalakkhaṇattā cakkhundriyādīnaṃ asaṃvaro subhasaññāya padaṭṭhānaṃ bhavati.",
  "tika-s0501t:641": "Dukkhadukkhādīsu pavattāyapi sukhasaññāya sāsavaphassūpagamanalakkhaṇattā rūpādīsu assādo sukhasaññāya padaṭṭhānaṃ.",
  "tika-s0501t:642": "Rūpakkhandhādīsu aniccesu pavattāyapi niccasaññāya saṅkhatalakkhaṇānaṃ dhammānaṃ asamanupassanalakkhaṇattā rūpakkhandhādīsu niccaggahaṇaṃ viññāṇaṃ niccasaññāya padaṭṭhānaṃ.",
  "tika-s0501t:643": "Aniccadukkhānattasaṅkhātesu khandhādīsu pavattāyapi attasaññāya aniccasaññādukkhasaññānaṃ asamanupassanalakkhaṇattā ahaṃmamādivasena pavatto nāmakāyo attasaññāya padaṭṭhānaṃ.",
  "tika-s0501t:644_0": "Evaṃ avijjādīnaṃ akusalapakkhānaṃ dhammānaṃ padaṭṭhānaṃ dassetvā idāni tappaṭipakkhānaṃ",
  "tika-s0501t:644_1": "vijjādīnaṃ dhammānaṃ padaṭṭhānaṃ dassetuṃ “sabbadhammasampaṭivedhalakkhaṇā”tiādi",
  "tika-s0501t:644_2": "vuttaṃ. Sabbesu ñeyyadhammesu pavattāya vijjāya sabbadhammasampaṭivedhalakkhaṇattā",
  "tika-s0501t:644_3": "sabbaṃ neyyaṃ vijjāya padaṭṭhānaṃ.",
  "tika-s0501t:645_0": "Samathassa cittavikkhepasaṅkhātauddhaccapaṭisaṃharaṇasaṅkhātavikkhambhanalakkhaṇattā",
  "tika-s0501t:645_1": "paṭibhāganimittabhūtā asubhā samathassa padaṭṭhānaṃ. Asubhāya hi taṇhāpaṭipakkhattā,",
  "tika-s0501t:645_2": "taṇhāya ca abhāve samatho tiṭṭhatīti.",
  "tika-s0501t:646": "Adinnādānā veramaṇivasena pavattassa alobhassa icchāvacarapaṭisaṃharaṇalakkhaṇattā adinnādānā veramaṇī alobhassa padaṭṭhānaṃ.",
  "tika-s0501t:647": "Pāṇātipātā veramaṇivasena pavattassa adosassa abyāpajjalakkhaṇattā pāṇātipātā veramaṇī adosassa padaṭṭhānaṃ.",
  "tika-s0501t:648": "Sammāpaṭipattivasena pavattassa amohassa vatthuavippaṭipattilakkhaṇattā sammāpaṭipatti amohassa padaṭṭhānaṃ.",
  "tika-s0501t:649_0": "Nibbidāvasena pavattāya asubhasaññāya vinīlakavipubbakagahaṇalakkhaṇattā nibbidā",
  "tika-s0501t:649_1": "asubhasaññāya padaṭṭhānaṃ. Nibbidāñāṇena hi anabhirati pavattati, anabhiratiyā ca",
  "tika-s0501t:649_2": "asubhasaññā ṭhitāti.",
  "tika-s0501t:650": "Dukkhavedanāvasena pavattāya dukkhasaññāya sāsavaphassaparijānanalakkhaṇattā vedanā dukkhasaññāya padaṭṭhānaṃ.",
  "tika-s0501t:651_0": "Uppādavayavasena pavattāya aniccasaññāya saṅkhatalakkhaṇānaṃ dhammānaṃ samanupassanalakkhaṇattā",
  "tika-s0501t:651_1": "uppādavayā aniccasaññāya padaṭṭhānaṃ. Uppādavayañhi samanupassitvā aniccasaññā pavattā.",
  "tika-s0501t:652": "Dhammamattasaññāvasena pavattāya anattasaññāya sabbadhammaabhinivesalakkhaṇattā dhammasaññā anattasaññāya padaṭṭhānaṃ.",
  "tika-s0501t:653": "Kāmarāgassa rūpādipañcakāmaguṇārammaṇattā pañca kāmaguṇā kāmarāgassa padaṭṭhānaṃ.",
  "tika-s0501t:654": "Rūpasaṅkhāte kāye ārabbha pavattassa rūparāgassa cakkhādipañcindriyānaṃ anusārena pavattanato pañcindriyāni rūpāni rūparāgassa padaṭṭhānaṃ.",
  "tika-s0501t:655_0": "Bhavanikantivasena pavattassa bhavarāgassa chaḷāyatanaṃ padaṭṭhānaṃ. Nibbattabhavānupassitāti",
  "tika-s0501t:655_1": "“edisaṃ aniṭṭhaṃ rūpaṃ mā nibbattatu, edisaṃ iṭṭhaṃ rūpaṃ nibbattatu edisī dukkhā",
  "tika-s0501t:655_2": "vedanā mā nibbattatu, edisī sukhā vedanā nibbattatū”ti evamādinā pakārena pavattā",
  "tika-s0501t:655_3": "rūpābhinandanā, sā pañcannaṃ upādānakkhandhānaṃ padaṭṭhānaṃ.",
  "tika-s0501t:656": "Kammassakataññāṇassa pubbenivāsānussatiñāṇānugatattā pubbenivāsānussatiñāṇadassanaṃ kammassakataññāṇassa padaṭṭhānaṃ.",
  "tika-s0501t:657_0": "Okappanaṃ lakkhaṇaṃ yassā saddhāyāti okappanalakkhaṇā saddhā. Adhimutti paccupaṭṭhānaṃ",
  "tika-s0501t:657_1": "yassā saddhāyāti adhimuttipaccupaṭṭhānā ca saddhā. Anāvilaṃ lakkhaṇaṃ yassa pasādassāti",
  "tika-s0501t:657_2": "anāvilalakkhaṇoti pasādo. Sampasīdanaṃ paccupaṭṭhānaṃ yassa pasādassāti sampasīdanapaccupaṭṭhāno",
  "tika-s0501t:657_3": "ca pasādo. So pana pasādo saddhāya eva avatthāvisesoti veditabbo. Aveccapasādo abhipatthiyanalakkhaṇāya",
  "tika-s0501t:657_4": "saddhāya padaṭṭhānaṃ, okappanalakkhaṇā saddhā anāvilalakkhaṇassa pasādassa padaṭṭhānaṃ,",
  "tika-s0501t:657_5": "catubbidhaṃ sammappadhānaṃ vīriyaṃ ārambhalakkhaṇassa vīriyassa padaṭṭhānaṃ, kāyādisatipaṭṭhānaṃ",
  "tika-s0501t:657_6": "apilāpanalakkhaṇāya satiyā padaṭṭhānaṃ, jhānasahitassa samādhissa ekaggalakkhaṇattā",
  "tika-s0501t:657_7": "vitakkādijhānāni samādhissa padaṭṭhānaṃ, paññāya kiccapajānanaārammaṇapajānanalakkhaṇattā",
  "tika-s0501t:657_8": "saccāni paññāya padaṭṭhānaṃ.",
  "tika-s0501t:658_0": "“Yesaṃ avijjādīnaṃ padaṭṭhānāni ācariyena vibhattāni, te avijjādayo katamesaṃ dhammānaṃ",
  "tika-s0501t:658_1": "padaṭṭhānānī”ti pucchitabbattā te avijjādayopi imesaṃ dhammānaṃ padaṭṭhānāti dassetuṃ",
  "tika-s0501t:658_2": "“aparo nayo”tiādi vuttaṃ. Avijjā assādamanasikāralakkhaṇassa ayonisomanasikārassa",
  "tika-s0501t:658_3": "padaṭṭhānaṃ. Avijjāya hi ādīnavacchādanato ayonisomanasikāro jātoti. Saccasammohanalakkhaṇā",
  "tika-s0501t:658_4": "avijjā puññāpuññāneñjābhisaṅkhārānaṃ padaṭṭhānaṃ, punabbhavavirohanalakkhaṇā tebhūmakacetanā",
  "tika-s0501t:658_5": "saṅkhārā vipākaviññāṇassa padaṭṭhānaṃ, opapaccayikasaṅkhātena upapattibhavabhāvena",
  "tika-s0501t:658_6": "nibbattilakkhaṇaṃ paṭisandhiviññāṇaṃ nāmarūpassa padaṭṭhānaṃ, nāmakāyarūpakāyasaṅghātalakkhaṇaṃ",
  "tika-s0501t:658_7": "nāmarūpaṃ chaḷāyatanassa padaṭṭhānaṃ sahajātādipaccayabhāvato, cakkhādīnaṃ channaṃ",
  "tika-s0501t:658_8": "indriyānaṃ pavattānaṃ lakkhaṇaṃ chaḷāyatanaṃ chabbidhassa phassassa yathākkamaṃ padaṭṭhānaṃ",
  "tika-s0501t:658_9": "nissayādipaccayabhāvato, cakkhupasādarūpārammaṇaṃ cakkhuviññāṇādisannipātalakkhaṇo",
  "tika-s0501t:658_10": "chabbidho phasso, taṃ vedanāya tena chabbidhena phassena sahajātāya chabbidhāya vedanāya",
  "tika-s0501t:658_11": "yathākkamaṃ padaṭṭhānaṃ sahajātādipaccayabhāvato, iṭṭhānubhavanaaniṭṭhānubhavanaiṭṭhāniṭṭhānubhavanalakkhaṇā",
  "tika-s0501t:658_12": "tividhā vedanā, taṃ taṇhāya tāya tividhāya vedanāya vasena pavattāya taṇhāya padaṭṭhānaṃ",
  "tika-s0501t:658_13": "upanissayādipaccayabhāvato, saparasantānesu ajjhosānalakkhaṇā taṇhā, taṃ upādānassa",
  "tika-s0501t:658_14": "tāya taṇhāya vasena pavattassa catubbidhassa upādānassa padaṭṭhānaṃ upanissayādipaccayabhāvato.",
  "tika-s0501t:658_15": "“So vedanāyā”ti ca “sā taṇhāyā”ti ca “sā upādānassā”ti ca pāṭhena bhavitabbaṃ, liṅgavipallāsaniddeso vā siyā.",
  "tika-s0501t:659_0": "Yaṃ upādānaṃ opapaccayikaṃ upapattikkhandhanibbattakaṃ, taṃ upādānaṃ duvidhassa bhavassa",
  "tika-s0501t:659_1": "padaṭṭhānaṃ. Yo kammabhavo nāmakāyarūpakāyasambhavanalakkhaṇo, so kammabhavo jātiyā",
  "tika-s0501t:659_2": "padaṭṭhānaṃ. Yā upapattibhūtā jāti khandhapātubhāvalakkhaṇā, taṃ sā jāti jarāya padaṭṭhānaṃ.",
  "tika-s0501t:659_3": "Yā jiṇṇajarā upadhikkhandhaparipākalakkhaṇā, taṃ sā jiṇṇajarā maraṇassa padaṭṭhānaṃ.",
  "tika-s0501t:659_4": "Yampi yassa sammutimaraṇaṃ jīvitindriyupacchedalakkhaṇaṃ, tampi tassa sammutimaraṇaṃ",
  "tika-s0501t:659_5": "sokassa padaṭṭhānaṃ. Piyassa maraṇaṃ cintentassa yebhuyyena sokuppajjanato yo soko",
  "tika-s0501t:659_6": "ñātiādipiyesu ussukkakārako, taṃ so soko paridevassa padaṭṭhānaṃ. Yo paridevo lālappakārako,",
  "tika-s0501t:659_7": "taṃ so paridevo kāyikadukkhassa padaṭṭhānaṃ. Yaṃ kāyikaṃ dukkhaṃ kāyasampīḷanalakkhaṇaṃ,",
  "tika-s0501t:659_8": "taṃ kāyikaṃ dukkhaṃ domanassassa padaṭṭhānaṃ. Yaṃ domanassaṃ cittasampīḷanalakkhaṇaṃ,",
  "tika-s0501t:659_9": "taṃ domanassaṃ upāyāsassa padaṭṭhānaṃ. Yo upāyāso odahanakārako avadahanakārako,",
  "tika-s0501t:659_10": "taṃ so upāyāso bhavassa upāyāsassa nissayasantānabhavassa padaṭṭhānaṃ.",
  "tika-s0501t:660_0": "Bhavassāti vuttabhavaṃ dassetuṃ “imānī”tiādi vuttaṃ. Tattha bhavaṅgāni kileso bhavassa",
  "tika-s0501t:660_1": "aṅgaṃ kāraṇaṃ kammavaṭṭavipākavaṭṭāni bhavasaṅkhātāni aṅgāni avayavāni. Yadā paccuppannādikāle",
  "tika-s0501t:660_2": "samaggāni nibbattāni bhavanti, tadā so kilesavaṭṭakammavaṭṭavipākavaṭṭasaṅkhāto dhammasamūho",
  "tika-s0501t:660_3": "“bhavassā”ti ettha bhavoti daṭṭhabbo. Taṃ bhavasaṅkhātaṃ kilesavaṭṭakammavaṭṭavipākavaṭṭattayaṃ",
  "tika-s0501t:660_4": "saṃsārassa padaṭṭhānaṃ purimaṃ purimaṃ jātinipphannakilesādivaṭṭena saṃsārassa abbocchinnuppajjanato,",
  "tika-s0501t:660_5": "yo ariyamaggo niyyānikalakkhaṇo, taṃ so ariyamaggo nirodhassa nibbānassa padaṭṭhānaṃ",
  "tika-s0501t:660_6": "sampāpakahetubhāvato.",
  "tika-s0501t:661_0": "Bahussuto sabbasissādīnaṃ patiṭṭhānattā titthaṃ viyāti titthaṃ, jānātīti ñū, titthaṃ",
  "tika-s0501t:661_1": "ñūti titthaññū, titthaññuno bhāvo titthaññutā, sammāpayirupāsanā, sā pītaññutāya",
  "tika-s0501t:661_2": "padaṭṭhānaṃ. Bahussutassa hi sammāpayirupāsanāya dhammūpasañhitaṃ pāmojjaṃ jāyati,",
  "tika-s0501t:661_3": "pāmojjena ca kammaṭṭhānabrūhanā jāyatīti sappāyadhammassavanena pītiṃ jānātīti pītaññū,",
  "tika-s0501t:661_4": "pītaññuno bhāvo pītaññutā, kammaṭṭhānassa brūhanā, sā pattaññutāya padaṭṭhānaṃ. Kammaṭṭhānabrūhanāya",
  "tika-s0501t:661_5": "hi bhāvanāpattajānanatā jāyatīti pattaññutā. Bhāvanāpattajānanatā attaññutāya padaṭṭhānaṃ.",
  "tika-s0501t:661_6": "Bhāvanāpattajānanatāya hi pañcahi padhāniyaṅgehi samannāgatassa attano jānanatā jāyatīti",
  "tika-s0501t:661_7": "attaññutā pubbekatapuññatāya padaṭṭhānaṃ.",
  "tika-s0501t:662_0": "Padhāniyaṅgesu samannāgatattajānanatāya hi pubbe puññakaraṇaṃ jātaṃ, pubbekatapuññatā",
  "tika-s0501t:662_1": "patirūpadesavāsassa padaṭṭhānaṃ. Pubbe hi katena puññena patirūpadesavāso laddho,",
  "tika-s0501t:662_2": "patirūpadesavāso sappurisūpanissayassa padaṭṭhānaṃ. Patirūpadesavāsena hi sappurisūpanissayo",
  "tika-s0501t:662_3": "laddho, sappurisūpanissayo attasammāpaṇidhānassa padaṭṭhānaṃ. Sappurisūpanissayena",
  "tika-s0501t:662_4": "hi attasammāpaṇidhānaṃ jātaṃ, attasammāpaṇidhānaṃ sīlānaṃ padaṭṭhānaṃ. Attasammāpaṇidhānena",
  "tika-s0501t:662_5": "hi sīlāni sampatiṭṭhitāni, sīlāni avippaṭisārassa padaṭṭhānaṃ. Attani hi sampatiṭṭhitaṃ",
  "tika-s0501t:662_6": "sīlaṃ paccavekkhantassa vippaṭisāro natthevāti, avippaṭisārena pāmojjaṃ jāyati, tasmā",
  "tika-s0501t:662_7": "avippaṭisāro pāmojjassa padaṭṭhānaṃ. Pāmojjena pīti jāyati, tasmā pāmojjaṃ pītiyā",
  "tika-s0501t:662_8": "padaṭṭhānaṃ. Pītiyā passaddhi jāyati, tasmā pīti passaddhiyā padaṭṭhānaṃ. Passaddhiyā",
  "tika-s0501t:662_9": "sukhaṃ jāyati, tasmā passaddhi sukhassa padaṭṭhānaṃ. Sukhena samādhi jāyati, tasmā",
  "tika-s0501t:662_10": "sukhaṃ samādhissa padaṭṭhānaṃ. Samādhinā yathābhūtañāṇadassanaṃ jāyati, tasmā samādhi",
  "tika-s0501t:662_11": "yathābhūtañāṇassa padaṭṭhānaṃ. Yathābhūtañāṇadassanena nibbidāñāṇaṃ jāyati, tasmā",
  "tika-s0501t:662_12": "yathābhūtañāṇadassanaṃ nibbidāya padaṭṭhānaṃ. Nibbidāya virāgo jāyati, tasmā nibbidā",
  "tika-s0501t:662_13": "virāgassa padaṭṭhānaṃ. Virāgena vimutti jāyati, tasmā virāgo vimuttiyā padaṭṭhānaṃ.",
  "tika-s0501t:662_14": "Vimuttiyā vimuttiñāṇadassanaṃ jāyati, tasmā vimutti vimuttiñāṇadassanassa padaṭṭhānaṃ.",
  "tika-s0501t:662_15": "Evaṃ yathāvuttanayena yo koci dhammo upanissayo hoti, yo koci dhammo paccayo hoti,",
  "tika-s0501t:662_16": "sabbo so dhammo attano paccayuppannassa dhammassa padaṭṭhānanti daṭṭhabbo.",
  "tika-s0501t:663_0": "“Upanissayadhammassa, paccayadhammassa vā paccayuppannadhammassa padaṭṭhānabhāvo",
  "tika-s0501t:663_1": "kena saddahitabbo”ti vattabbattā “tenāhā”tiādi vuttaṃ. Tattha tenāti yassa kassaci",
  "tika-s0501t:663_2": "upanissayadhammassa, paccayadhammassa ca paccayuppannadhammassa padaṭṭhānabhāvena",
  "tika-s0501t:663_3": "āyasmā mahākaccāno “dhammaṃ deseti jino”tiādikaṃ yaṃ vacanaṃ āha, tena vacanena tesaṃ",
  "tika-s0501t:663_4": "upanissayadhammapaccayadhammānaṃ padaṭṭhānabhāvo saddahitabboti. “Yathāvutto padaṭṭhāno",
  "tika-s0501t:663_5": "hāro paripuṇṇo kiṃ, udāhu añño niddhāretvā yojetabbo atthi ki”nti vattabbattā “niyutto",
  "tika-s0501t:663_6": "padaṭṭhāno hāro”ti vuttaṃ. Idha pāḷiyaṃ avibhattampi yathālābhavasena padaṭṭhāno",
  "tika-s0501t:663_7": "hāro nīharitvā yutto yujjitabbo, vibhajitabbanti vuttaṃ hoti.",
  "tika-s0501t:664": "Iti padaṭṭhānahāravibhaṅge sattibalānurūpā racitā",
  "tika-s0501t:665": "Vibhāvanā niṭṭhitā.",
  "tika-s0501t:666": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:667": "5. Lakkhaṇahāravibhaṅgavibhāvanā",
  "tika-s0501t:668_0": "23. Yena yena saṃvaṇṇanāvisesabhūtena padaṭṭhānavibhaṅgena avijjādīnaṃ padaṭṭhānāni",
  "tika-s0501t:668_1": "vibhattāni, so saṃvaṇṇanāvisesabhūto padaṭṭhānahāravibhaṅgo paripuṇṇo, “katamo lakkhaṇahāravibhaṅgo”ti",
  "tika-s0501t:668_2": "pucchitabbattā “tattha katamo lakkhaṇo hāro”tiādi vuttaṃ. Tattha tattha-saddassa",
  "tika-s0501t:668_3": "attho vuttova. Katamo saṃvaṇṇanāviseso lakkhaṇo hāro lakkhaṇahāravibhaṅgoti pucchati.",
  "tika-s0501t:668_4": "“Vuttamhi ekadhamme”tiādiniddesassa idāni mayā vuccamāno “ye dhammā”tiādiko vitthārasaṃvaṇṇanāviseso",
  "tika-s0501t:668_5": "lakkhaṇo hāro lakkhaṇahāravibhaṅgo nāmāti viññeyyoti. Tena vuttaṃ –“tattha katamo",
  "tika-s0501t:668_6": "lakkhaṇo hārotiādi lakkhaṇahāravibhaṅgo nāmā”ti. Ayaṃ idāni vuccamāno vitthārabhūto",
  "tika-s0501t:668_7": "lakkhaṇo hāro piṭakattaye desitesu dhammesu kiṃ nāma lakkhitabbaṃ dhammaṃ lakkhīyatīti",
  "tika-s0501t:668_8": "pucchitvā pucchite lakkhaṇahāravicaye dhamme saṅkhepena dassetuṃ “ye dhammā”tiādi",
  "tika-s0501t:668_9": "vuttaṃ. Tattha ye dhammāti ye samūhā dhammā. Ekalakkhaṇāti samānalakkhaṇā. Tesaṃ",
  "tika-s0501t:668_10": "dhammānanti samānalakkhaṇānaṃ tesaṃ samūhadhammānaṃ, niddhāraṇe cetaṃ. Ekasmiṃ dhammeti",
  "tika-s0501t:668_11": "samānalakkhaṇe ekasmiṃ dhamme, pāḷiyaṃ bhagavatā vutte sati vuttadhammato avasiṭṭhasamānalakkhaṇā",
  "tika-s0501t:668_12": "dhammā samānalakkhaṇena vuttā bhavantīti attho.",
  "tika-s0501t:669_0": "Lakkhaṇahāravisaye dhamme vitthārato imasmiṃ dhamme vutte ime samānalakkhaṇā dhammāpi",
  "tika-s0501t:669_1": "vuttā bhavantīti niyametvā dassetuṃ “yathā kiṃ bhave”tiādimāha. Tassattho – yathā",
  "tika-s0501t:669_2": "yena pakārena vuttā bhavanti, so pakāro kiṃ bhaveti pucchati. Yathā yena pakārena",
  "tika-s0501t:669_3": "vuttā bhavanti, so pakāro samānalakkhaṇāti bhāvo bhaveti attho. Kinti bhagavā āha?",
  "tika-s0501t:669_4": "“Cakkhuṃ bhikkhave”tiādiṃ bhagavā āha. “Cakkhuṃ, bhikkhave, anavaṭṭhita”ntiādimhi",
  "tika-s0501t:669_5": "vutte “sotaṃ, bhikkhave, anavaṭṭhita”ntiādivacanampi vuttameva bhavati.",
  "tika-s0501t:670_0": "“Anavaṭṭhitādilakkhaṇena samānalakkhaṇattā vā ajjhattikāyatanabhāvena samānalakkhaṇattā",
  "tika-s0501t:670_1": "vāti āyatanavaseneva ekalakkhaṇaṃ vattabba”nti vattabbattā khandhavasenapi ekalakkhaṇaṃ",
  "tika-s0501t:670_2": "dassetuṃ “yathā cāhā”tiādi vuttaṃ. “Atīte, rādha, rūpe anapekkho hoti, anāgataṃ rūpaṃ",
  "tika-s0501t:670_3": "mā abhinandi, paccuppannassa rūpassa nibbidāya virāgāya nirodhāya cāgāya paṭinissaggāya",
  "tika-s0501t:670_4": "paṭipajjā”ti vutte “atītāya, rādha, vedanāya anapekkho hoti, anāgataṃ vedanaṃ mā",
  "tika-s0501t:670_5": "abhinandi, paccuppannāya vedanāya nibbidāya virāgāya nirodhāya cāgāya paṭinissaggāya",
  "tika-s0501t:670_6": "paṭipajjā”tiādi vuttaṃ bhave.",
  "tika-s0501t:671_0": "“Anapekkhanīyalakkhaṇena samānalakkhaṇattā vā khandhalakkhaṇena samānalakkhaṇattā",
  "tika-s0501t:671_1": "vāti khandhāyatanavaseneva ekalakkhaṇadhammā vattabbā”ti vattabbattā satipaṭṭhānavasenāpi",
  "tika-s0501t:671_2": "vattabbāti dassetuṃ “yathāhā”tiādi vuttaṃ. Tattha yathā yena ekalakkhaṇattena ca",
  "tika-s0501t:671_3": "bhagavā āha, tathā ca tena ekalakkhaṇattena ca avuttāpi dhammā vuttā bhavantīti attho.",
  "tika-s0501t:671_4": "Ye vipassakā puggalā pañcasu khandhesu niccaṃ susamāraddhā niccaṃ kāyagatāsatiṃ bhāventi,",
  "tika-s0501t:671_5": "te vipassakā akiccaṃ subhasukhādikaṃ, kasivāṇijjādikammaṃ vā na sevanti, kicce asubhāsukhādike,",
  "tika-s0501t:671_6": "kāyādike vā sātaccakārino hontīti bhagavā āhāti yojanā.",
  "tika-s0501t:672_0": "Itisaddassa cettha ekassa lopo. Iti evaṃ “yesañcā”tiādigāthāya kesādike kāye gatāya",
  "tika-s0501t:672_1": "pavattāya satiyā bhagavatā sarūpena vuttāya vijjamānāya tadavasesā vedanāgatā sati",
  "tika-s0501t:672_2": "ca cittagatā sati ca dhammagatā sati ca satipaṭṭhānabhāvena ekalakkhaṇattena vuttā",
  "tika-s0501t:672_3": "bhavantīti saṅkhepato niccaṃ susamāraddhā niccaṃ vedanāgatā sati ca…pe… niccaṃ cittagatā",
  "tika-s0501t:672_4": "sati ca…pe… niccaṃ dhammagatā satīti vattabbāti.",
  "tika-s0501t:673_0": "“Satipaṭṭhānavaseneva ekalakkhaṇā dhammā vattabbā”ti vattabbattā “tathā yaṃ kiñcī”tiādi",
  "tika-s0501t:673_1": "vuttaṃ. Tattha yaṃ kiñci rūpāyatanaṃ cakkhuviññāṇena diṭṭhaṃ, yaṃ kiñci saddāyatanaṃ",
  "tika-s0501t:673_2": "sotaviññāṇena sutaṃ, yaṃ kiñci gandharasaphoṭṭhabbāyatanaṃ ghānaviññāṇādittayena",
  "tika-s0501t:673_3": "viññāṇena mutaṃ, iti evaṃ diṭṭhādittaye bhagavatā sarūpena vutte sati tadavasesaṃ",
  "tika-s0501t:673_4": "yaṃ kiñci viññātaṃ dhammārammaṇapariyāpannaṃ rūpaṃ bhagavatā ālambitabbabhāvena ekalakkhaṇattā",
  "tika-s0501t:673_5": "vuttaṃ bhavatīti attho. Atha vā yaṃ kiñci rūpāyatanaṃ diṭṭhaṃ bhagavatā vuttaṃ, tasmiṃ",
  "tika-s0501t:673_6": "vutte sati tadavasesaṃ sutādikampi vuttaṃ hotīti ādiattho visuṃ visuṃ yojetabbo.",
  "tika-s0501t:673_7": "Tena vuttaṃ – “diṭṭhaṃ vā sutaṃ vā mutaṃ vā”ti.",
  "tika-s0501t:674_0": "“Kāyagatāya satiyā vuttāya tadavasesā vedanāgatāsatiādayoyeva vattabbā”ti pucchitabbattā",
  "tika-s0501t:674_1": "sattatiṃsabodhipakkhiyadhammāpi vuttā bhavantīti dassetuṃ “yathā cāha bhagavā”tiādi",
  "tika-s0501t:674_2": "vuttaṃ. Tattha yathā yena niyyānikalakkhaṇena ekalakkhaṇattena ca bhagavā āha, tathā",
  "tika-s0501t:674_3": "tena ekalakkhaṇattena ca bhagavā āha, tathā tena ekalakkhaṇattena ca vuttā bhavantīti",
  "tika-s0501t:674_4": "attho. “Tasmā abhijjhādomanassena abhibhūtattā iha mama sāsane, bhikkhu, tvaṃ ātāpī",
  "tika-s0501t:674_5": "sampajāno satimā hutvā loke abhijjhādomanassaṃ tadaṅgappahānena vā vikkhambhanappahānena",
  "tika-s0501t:674_6": "vā vineyya vinayitvā kāye kesādirūpakāye kāyānupassī kesādirūpakāyānupassī hutvā",
  "tika-s0501t:674_7": "viharāhī”ti bhagavatā vutte sati “tasmātiha, tvaṃ bhikkhu, vedanāsu vedanānupassī",
  "tika-s0501t:674_8": "viharāhi ātāpī sampajāno satimā vineyya loke abhijjhādomanassaṃ, tasmātiha, tvaṃ",
  "tika-s0501t:674_9": "bhikkhu, citte cittānupassī viharāhi…pe… domanassaṃ, tasmātiha, tvaṃ bhikkhu, dhammesu",
  "tika-s0501t:674_10": "dhammānupassī viharāhi…pe… domanassa”nti vuttaṃ bhavatīti saṅkhepattho veditabbo.",
  "tika-s0501t:674_11": "Vitthārattho pana aṭṭhakathāyaṃ bahudhā vuttoti amhehi na vitthārito.",
  "tika-s0501t:675_0": "“Ekasmiṃ satipaṭṭhāne vutte kasmā cattāro satipaṭṭhānā vuttā bhaveyyu”nti vattabbattā",
  "tika-s0501t:675_1": "“ātāpīti vīriyindriya”ntiādi vuttaṃ. Tattha “ātāpī”ti iminā padena kāyavedanācittadhammesu",
  "tika-s0501t:675_2": "pavattaṃ vīriyindriyaṃ vuttaṃ. “Sampajāno”ti padena kāyavedanācittadhammesu pavattaṃ",
  "tika-s0501t:675_3": "paññindriyaṃ vuttaṃ. “Satimā”ti padena kāyavedanācittadhammesu pavattaṃ satindriyaṃ",
  "tika-s0501t:675_4": "vuttaṃ. “Vineyya loke abhijjhādomanassa”nti padena kāyavedanācittadhammesu pavattaṃ",
  "tika-s0501t:675_5": "samādhindriyaṃ vuttaṃ, na kāyeyeva pavattaṃ. Evaṃ pakārena kāye kāyānupassino yogāvacarassa",
  "tika-s0501t:675_6": "cattāro satipaṭṭhānā bhāvanāpāripūriṃ gacchantīti ce vadeyya, evaṃ sati catunnaṃ",
  "tika-s0501t:675_7": "vīriyapaññāsatisamādhīnaṃ indriyānaṃ catunnaṃ satipaṭṭhānānaṃ sādhakabhāvena ekalakkhaṇattā",
  "tika-s0501t:675_8": "samānalakkhaṇattā pāripūriṃ gacchantīti yojanā. Tena vuttaṃ aṭṭhakathāyaṃ – “catusatipaṭṭhānasādhane",
  "tika-s0501t:675_9": "imesaṃ indriyānaṃ sabhāvabhedābhāvato samānalakkhaṇattā”ti.",
  "tika-s0501t:676_0": "24. “Evaṃ vuttepi cattāro satipaṭṭhānāyeva vattabbā bhaveyyuṃ, kathaṃ sattatiṃsabodhipakkhiyadhammā",
  "tika-s0501t:676_1": "vattabbā”ti vattabbattā “catūsu satipaṭṭhānesū”tiādi vuttaṃ. Tattha catūsu satipaṭṭhānesu",
  "tika-s0501t:676_2": "yena yogāvacarena bhāviyamānesu tassa yogāvacarassa cattāro sammappadhānā bhāvanāpāripūriṃ",
  "tika-s0501t:676_3": "gacchanti. Evaṃ sesesupi yojanā kātabbā. Catunnaṃ saccānaṃ bujjhanaṃ bodhaṃ, ariyamaggañāṇaṃ,",
  "tika-s0501t:676_4": "bodhaṃ gacchantīti bodhaṅgamā. Bodhassa ariyamaggañāṇassa pakkhe bhavāti bodhipakkhiyā.",
  "tika-s0501t:677_0": "“Kusalāyeva dhammā ekalakkhaṇabhāvena nīharitā kiṃ, udāhu akusalāpi dhammā”ti pucchitabbattā",
  "tika-s0501t:677_1": "“evaṃ akusalāpī”tiādi vuttaṃ. Tattha kusalā dhammā ekalakkhaṇattena niddhāritā yathā,",
  "tika-s0501t:677_2": "evaṃ akusalāpi dhammā ekalakkhaṇattena niddhāritabbāyevāti attho. “Kathaṃ niddhāretabbā”ti",
  "tika-s0501t:677_3": "pucchitabbattā pahānekaṭṭhabhāvena niddhāretabbāti dassento “ekalakkhaṇattā pahānaṃ",
  "tika-s0501t:677_4": "abbhatthaṃ gacchantī”ti āha. Tattha ekalakkhaṇattāti pahānekaṭṭhabhāvena samānalakkhaṇattā.",
  "tika-s0501t:677_5": "“Katamaṃ pahānaṃ abbhatthaṃ gacchantī”ti pucchitabbattā “catūsu satipaṭṭhānesū”tiādi vuttaṃ.",
  "tika-s0501t:678_0": "Tattha catūsu…pe… pariññaṃ gacchantīti kāyāgatāsatipaṭṭhāne yogāvacarena bhāviyamāne",
  "tika-s0501t:678_1": "sati tena yogāvacarena asubhe kesādike rūpakāye “subha”nti vipallāso pahīyati, assa",
  "tika-s0501t:678_2": "yogāvacarassa kabaḷīkārāhāro pariññaṃ gacchati, “āhārasamudayā rūpasamudayo”ti vuttattā",
  "tika-s0501t:678_3": "rūpakāye chandarāgaṃ pajahantassa tassa samudaye kabaḷīkārāhārepi chandarāgo pahīyatīti",
  "tika-s0501t:678_4": "attho. Vedanāgatāsatipaṭṭhāne bhāviyamāne sati dukkhe “sukha”nti vipallāso pahīyati,",
  "tika-s0501t:678_5": "assa yogāvacarassa phassāhāro pariññaṃ gacchati, “phassapaccayā vedanā”ti vuttattā",
  "tika-s0501t:678_6": "vedanāya chandarāgaṃ pajahantassa tassa paccaye phassāhāre chandarāgo pahīyati. Cittagatāsatipaṭṭhāne",
  "tika-s0501t:678_7": "bhāviyamāne anicce “nicca”nti vipallāso pahīyati, assa yogāvacarassa viññāṇāhāro",
  "tika-s0501t:678_8": "pariññaṃ gacchati. Dhammagatāsatipaṭṭhāne bhāviyamāne anattani “attā”ti vipallāso",
  "tika-s0501t:678_9": "pahīyati, assa yogāvacarassa manosañcetanāhāro pariññaṃ gacchatīti visuṃ visuṃ yojetvā",
  "tika-s0501t:678_10": "ekekasmiṃ pahātabbe vutte tadavasesā pahātabbā vuttā bhavanti pahātabbabhāvena ekalakkhaṇattāti attho gahetabbo.",
  "tika-s0501t:679_0": "“Āhārā cassa pariññaṃ gacchantī”ti vacane āhāresu pavattā kāmarāgadosamohā byantīkatā",
  "tika-s0501t:679_1": "hontīti attho gahito. Kabaḷīkārāhārañhi ārabbha pavatte kāmarāge vijjamāne kabaḷīkārāhārassa",
  "tika-s0501t:679_2": "vijānanā nattheva, tasmiṃ kāmarāge pana pahīne parijānanā bhavatīti. Sesāhārajānanampi",
  "tika-s0501t:679_3": "eseva nayo. Yassa yogāvacarassa satipaṭṭhānā bhāvitā, vipallāsā pahīnā, āhāraparijānanā",
  "tika-s0501t:679_4": "uppannā, so yogāvacaro upādānehi anupādāno bhavati. Subhasaññite hi kāye kāmupādānaṃ",
  "tika-s0501t:679_5": "visesena bhavatīti subhasaññito kāyo kāmupādānassa vatthu, kāyagatāya satiyā anusaritabbo",
  "tika-s0501t:679_6": "asubhasaññito kesādi kāmupādānassa vatthu na hotveva. Sukhavedanāya assādavasena",
  "tika-s0501t:679_7": "diṭṭhupādānaṃ bhavatīti sukhasaññitā vedanā diṭṭhupādānassa vatthu, vedanāgatāya",
  "tika-s0501t:679_8": "pana satiyā anupassitabbā vedanā diṭṭhupādānassa vatthu na hotveva. “Cittaṃ nicca”nti",
  "tika-s0501t:679_9": "diṭṭhigahaṇavasena tassa tassa attano sīlavatavasena parisuddhīti parāmasanaṃ hotīti",
  "tika-s0501t:679_10": "cittaṃ sīlabbatupādānassa vatthu, cittagatāya pana satiyā anupassitabbaṃ cittaṃ sīlabbatupādānassa",
  "tika-s0501t:679_11": "vatthu na hotveva. Dhamme nāmarūpaparicchedena yathābhūtaṃ apassantassa dhammesu",
  "tika-s0501t:679_12": "attābhiniveso hotīti dhammā attavādupādānassa vatthu, dhammagatāya pana satiyā anupassitabbā",
  "tika-s0501t:679_13": "dhammā attavādupādānassa vatthu na honti eva. Tasmā catūsu satipaṭṭhānesu bhāviyamānesu",
  "tika-s0501t:679_14": "upādānehi anupādāno bhavatīti vuttanti adhippāyo gahetabbo.",
  "tika-s0501t:680_0": "“Yena yogāvacarena satipaṭṭhānā bhāvitā, so yogāvacaro upādānehiyeva anupādāno bhavatī”ti",
  "tika-s0501t:680_1": "pucchitabbattā yogādīhipi visaṃyutto bhavatīti dassetuṃ “yogehi ca visaṃyutto”tiādi",
  "tika-s0501t:680_2": "vuttaṃ. Tattha yogehi cāti kāmayogabhavayogadiṭṭhiyogaavijjāyogehi ca. Visaṃyuttoti",
  "tika-s0501t:680_3": "tadaṅgappahānavikkhambhanappahānasamucchedappahānavasena vigato, vimutto ca bhavatīti",
  "tika-s0501t:680_4": "attho. Subhasaññito hi rūpakāyo kāmarāgassa vatthu hoti, kāyagatāya pana satiyā anupassitabbo",
  "tika-s0501t:680_5": "kāyo kāmarāgassa vatthu na hotveva. “Sukho”ti vā “sukhahetū”ti vā gahaṇīyo bhavo",
  "tika-s0501t:680_6": "bhavarāgassa vatthu hoti, vedanāgatāya pana satiyā anupassitabbo bhavo bhavarāgassa",
  "tika-s0501t:680_7": "vatthu na hoti. “Attā”ti abhinivisitabbaṃ cittaṃ diṭṭhiyogassa vatthu hoti, cittagatāya",
  "tika-s0501t:680_8": "pana satiyā anupassitabbaṃ cittaṃ diṭṭhiyogassa vatthu na hoti. Vinibbhogassa dukkarattā,",
  "tika-s0501t:680_9": "dhammānaṃ dhammamattatāya ca duppaṭivijjhattā avinibbhujitabbā, dhammamattatāya appaṭivijjhitabbā",
  "tika-s0501t:680_10": "dhammā avijjāyogassa vatthu honti, dhammagatāya pana satiyā anupassitabbā dhammā",
  "tika-s0501t:680_11": "avijjāyogassa vatthu na honti. Tasmā catusatipaṭṭhānānupassako “yogehi ca visaṃyutto”ti",
  "tika-s0501t:680_12": "vutto. Ayaṃ nayo āsavehi ca anāsavo bhavati, oghehi ca nitthiṇṇo bhavatīti etthāpi yojetabbo.",
  "tika-s0501t:681_0": "Ganthehi ca vippayutto bhavatīti ettha pana subhasaññito rūpakāyo abhijjhākāyaganthassa",
  "tika-s0501t:681_1": "vatthu, kāyagatāya pana satiyā anupassitabbo rūpakāyo abhijjhākāyaganthassa vatthu",
  "tika-s0501t:681_2": "na hoti. Dukkhadukkhavipariṇāmadukkhasaṅkhāradukkhabhūtā vedanā byāpādakāyaganthassa",
  "tika-s0501t:681_3": "vatthu honti, tena vuttaṃ – “dukkhāya vedanāya paṭighānusayo anusetī”ti. Vedanāgatāya",
  "tika-s0501t:681_4": "pana satiyā anupassitabbā vedanā byāpādakāyaganthassa vatthu na hoti. “Cittaṃ nicca”nti",
  "tika-s0501t:681_5": "abhinivesavasena sassatassa “attano sīlena suddhi, vatena suddhī”ti parāmasanaṃ hoti,",
  "tika-s0501t:681_6": "tasmā “nicca”nti gahitaṃ cittaṃ sīlabbataparāmāsakāyaganthassa vatthu, cittagatāya",
  "tika-s0501t:681_7": "pana satiyā anupassitabbaṃ cittaṃ sīlabbataparāmāsassa vatthu na hoti. Dhammānaṃ",
  "tika-s0501t:681_8": "sappaccayanāmarūpasabhāvassa adassanato bhavadiṭṭhivibhavadiṭṭhi hoti, tasmā “idaṃ",
  "tika-s0501t:681_9": "sacca”nti abhinivisitabbā dhammā idaṃsaccābhinivesakāyaganthassa vatthu, dhammagatāya",
  "tika-s0501t:681_10": "pana satiyā anupassitabbā dhammā idaṃsaccābhinivesakāyaganthassa vatthu na honti,",
  "tika-s0501t:681_11": "tasmā catusatipaṭṭhānānupassako “ganthehi ca vippayutto”ti vutto.",
  "tika-s0501t:682_0": "Subhasaññito ca kāyo rāgasallassa vatthu, kāyagatāya pana satiyā anupassitabbo kāyo",
  "tika-s0501t:682_1": "rāgasallassa vatthu na hoti. Sukhasaññitāya vedanāya doso hoti, tasmā vedanā dosasallassa",
  "tika-s0501t:682_2": "vatthu, vedanāgatāya pana satiyā anupassitabbā vedanā dosasallassa vatthu na hoti.",
  "tika-s0501t:682_3": "“Cittaṃ attā”ti gahetvā “attā seyyo”tiādivasena pavattassa mānasallassa cittaṃ vatthu,",
  "tika-s0501t:682_4": "cittagatāya pana satiyā anupassitabbaṃ cittaṃ mānasallassa vatthu na hoti. Dhammānaṃ",
  "tika-s0501t:682_5": "sappaccayanāmarūpasabhāvassa ajānanato dhammā mohasallassa vatthu, dhammagatāya pana",
  "tika-s0501t:682_6": "satiyā anupassitabbā dhammā mohasallassa vatthu na honti, tasmā catusatipaṭṭhānānupassako",
  "tika-s0501t:682_7": "“sallehi ca visallo bhavatī”ti vutto.",
  "tika-s0501t:683_0": "“Āhārā cassa pariññaṃ gacchantī”ti ācariyena vuttaṃ, “kiṃ pana āhārāva assa yogāvacarassa",
  "tika-s0501t:683_1": "pariññaṃ gacchanti, udāhu aññepī”ti pucchitabbattā viññāṇaṭṭhitiyo ca assa yogāvacarassa",
  "tika-s0501t:683_2": "pariññaṃ gacchantīti dassetuṃ “viññāṇaṭṭhitiyo cassa pariññaṃ gacchantī”ti vuttaṃ.",
  "tika-s0501t:683_3": "Yena yogāvacarena cattāro satipaṭṭhānā bhāvitā, tassa yogāvacarassa kāyavedanācittadhammāva",
  "tika-s0501t:683_4": "pariññaṃ gaccheyyuṃ, na viññāṇaṭṭhitiyoti ce vadeyya kāyānupassanādīhi ca kāyavedanācittadhammesu",
  "tika-s0501t:683_5": "pariññātesu saññāyapi pariññātabbabhāvato. Sā hi vedanācittasaṅkhātena dhammesu pariññātesu",
  "tika-s0501t:683_6": "avinābhāvato pariññātāvāti.",
  "tika-s0501t:684_0": "Yena cattāro satipaṭṭhānā bhāvitā, so yogāvacaro upādānehi anupādāno ca, yogehi visaṃyutto",
  "tika-s0501t:684_1": "ca, khandhehi vippayutto ca, āsavehi anāsavo ca, oghehi nitthiṇṇo ca, sallehi visallo",
  "tika-s0501t:684_2": "ca bhavatīti vutto, “kiṃ pana tathāvidhova hoti, udāhu aññathāpī”ti pucchitabbattā",
  "tika-s0501t:684_3": "agatimpi na gacchatīti dassento “agatigamanehi ca na agatiṃ gacchatī”ti āha. Subhādisaññite",
  "tika-s0501t:684_4": "rūpakāye apekkhamāno puggalo chandāgatiṃ gacchatīti subhādisaññito rūpakāyo visesato",
  "tika-s0501t:684_5": "chandāgatiyā vatthu hoti, kāyānupassanāsatipaṭṭhānena pana anupassitabbo assāsapassāsādiko",
  "tika-s0501t:684_6": "kāyo chandāgatiyā vatthu na hoti, tasmā kāyānupassanāsatipaṭṭhānabhāvanaṃ bhāvento",
  "tika-s0501t:684_7": "puggalo chandāgatiṃ na gacchati. Sukhavedanassādavasena vedayamāno tadabhāvena byāpādaṃ",
  "tika-s0501t:684_8": "āgacchatīti sukhavedanā dosāgatiyā vatthu hoti, vedanānupassanāsatipaṭṭhānena pana",
  "tika-s0501t:684_9": "anupassitabbā vedanā dosāgatiyā vatthu na hoti, tasmā vedanāsatipaṭṭhānabhāvanaṃ",
  "tika-s0501t:684_10": "bhāvento puggalo dosāgatiṃ na gacchati. Santatighanavasena “niccaṃ, dhuva”nti gahitaṃ",
  "tika-s0501t:684_11": "cittaṃ mohassa vatthu hoti, cittānupassanāsatipaṭṭhānena pana anupassitabbaṃ cittaṃ",
  "tika-s0501t:684_12": "mohassa vatthu na hoti, tasmā cittānupassanāsatipaṭṭhānabhāvanaṃ bhāvento puggalo",
  "tika-s0501t:684_13": "dosāgatiṃ na gacchati. Vibhajitvā dhammasabhāvaṃ ajānantassa bhayaṃ jāyatīti vibhajitvā",
  "tika-s0501t:684_14": "ajāniyasabhāvā dhammā bhayassa vatthu honti, dhammānupassanāsatipaṭṭhānena pana anupassitabbā",
  "tika-s0501t:684_15": "vibhajitvā jānitabbā dhammā rāgassa vatthu na honti, tasmā dhammānupassanāsatipaṭṭhānabhāvanaṃ",
  "tika-s0501t:684_16": "bhāvento puggalo bhayāgatiṃ na gacchati. Evaṃ pahātabbabhāvena ekalakkhaṇe akusalepi",
  "tika-s0501t:684_17": "dhamme nīharitvā idāni nigametuṃ “evaṃ akusalāpi dhammā ekalakkhaṇattā pahānaṃ abbhatthaṃ",
  "tika-s0501t:684_18": "gacchantī”ti puna vuttaṃ.",
  "tika-s0501t:685_0": "Bhāvetabbesu dhammesu ekadesesu vutte tadavasesāpi bhāvetabbā dhammā ekalakkhaṇattā",
  "tika-s0501t:685_1": "nīharitvā vattabbā, pahātabbesupi dhammesu ekadese vutte tadavasesāpi dhammā pahātabbā",
  "tika-s0501t:685_2": "ekalakkhaṇattā nīharitvā vattabbāti ācariyena vuttā, amhehi ca ñātā, “aññathāpi yadi",
  "tika-s0501t:685_3": "vattabbā siyuṃ, tepi vadathā”ti vattabbabhāvato aññenapi pariyāyena lakkhaṇahārassa",
  "tika-s0501t:685_4": "udāharaṇāni dassetuṃ “yattha vā panā”tiādi vuttaṃ. Tattha yattha yassaṃ rūpekadesadesanāyaṃ",
  "tika-s0501t:685_5": "rūpindriyaṃ ruppanalakkhaṇaṃ cakkhundriyādijīvitindriyapariyosānaṃ aṭṭhavidhaṃ indriyaṃ",
  "tika-s0501t:685_6": "rūpekadesaṃ bhagavatā desitaṃ. Tattheva tassaṃ rūpekadesadesanāyaṃ rūpadhātu ruppanalakkhaṇā",
  "tika-s0501t:685_7": "cakkhudhātādiphoṭṭhabbadhātupariyosānā dasavidhā rūpadhātu ruppanalakkhaṇena ekalakkhaṇattā",
  "tika-s0501t:685_8": "desitā. Sabbo rūpakkhandho ca desito. Rūpāyatanaṃ ruppanalakkhaṇaṃ cakkhāyatanādiphoṭṭhabbāyatanapariyosānaṃ",
  "tika-s0501t:685_9": "dasavidhaṃ āyatanaṃ ruppanalakkhaṇena ekalakkhaṇattā bhagavatā desitaṃ.",
  "tika-s0501t:686_0": "Yattha vā pana yassaṃ vedanekadesadesanāyaṃ sukhā vedanā bhagavatā desitā, tattha",
  "tika-s0501t:686_1": "tassaṃ vedanekadesadesanāyaṃ sukhindriyañca desitaṃ, somanassindriyañca desitaṃ,",
  "tika-s0501t:686_2": "dukkhasamudayo ariyasaccañca desitaṃ sukhavedanābhāvena ekalakkhaṇattā. Yattha vā",
  "tika-s0501t:686_3": "pana yassaṃ vedanekadesadesanāyaṃ dukkhā vedanā bhagavatā desitā, tattha tassaṃ vedanekadesadesanāyaṃ",
  "tika-s0501t:686_4": "dukkhindriyañca desitaṃ domanassindriyañca desitaṃ, dukkhaṃ ariyasaccañca desitaṃ",
  "tika-s0501t:686_5": "dukkhavedanābhāvena ekalakkhaṇattā. Yattha vā pana yassaṃ vedanekadesadesanāyaṃ adukkhamasukhā",
  "tika-s0501t:686_6": "vedanā bhagavatā desitā, tattha tassaṃ vedanekadesadesanāyaṃ upekkhindriyañca desitaṃ,",
  "tika-s0501t:686_7": "sabbo paṭiccasamuppādo ca desitoti yojanā kātabbā.",
  "tika-s0501t:687_0": "Yassaṃ desanāyaṃ adukkhamasukhā vedanā desitā, tassaṃ desanāyaṃ upekkhindriyaṃ desitaṃ",
  "tika-s0501t:687_1": "hotu samānalakkhaṇattā, “kena paṭiccasamuppādo desito bhaveyyā”ti vattabbabhāvato",
  "tika-s0501t:687_2": "“kena kāraṇenā”ti pucchitvā kāraṇaṃ dassetuṃ “adukkhamasukhāyā”tiādi vuttaṃ. Tattha",
  "tika-s0501t:687_3": "adukkhamasukhāya vedanāya hi yasmā avijjā anuseti, tasmā avijjā desitā hoti. Avijjāya",
  "tika-s0501t:687_4": "ca desitāya avijjāmūlako sabbopi paṭiccasamuppādo “avijjāpaccayā saṅkhārā…pe… dukkhakkhandhassa",
  "tika-s0501t:687_5": "samudayo hotī”ti desitova hotīti adhippāyo daṭṭhabbo.",
  "tika-s0501t:688_0": "“Avijjāpaccayā saṅkhārā…pe… samudayo hotī”ti anulomavasena pavatto yo paṭiccasamuppādo",
  "tika-s0501t:688_1": "desitoti ācariyena vutto, “yadi tathā pavatto so ca paṭiccasamuppādo desito, evaṃ",
  "tika-s0501t:688_2": "sati sabbo ca paṭiccasamuppādo desito”ti na vattabboti codanaṃ manasi katvā “so cā”tiādi",
  "tika-s0501t:688_3": "vuttaṃ. Tattha yo ca anulomavasena pavatto, so ca sarāgasadosasamohasaṃkilesapakkhena",
  "tika-s0501t:688_4": "hātabbo. Yo ca paṭilomavasena “avijjāya tveva asesavirāganirodhā saṅkhāranirodho”tiādiko",
  "tika-s0501t:688_5": "pavatto, so ca vītarāgavītadosavītamohaariyadhammehi hātabbo. Yo ca anulomapaṭilomavasena",
  "tika-s0501t:688_6": "pavatto, so ca tadubhayehi hātabbo. Tasmā “sabbo ca paṭiccasamuppādo desito”ti vattabbovāti",
  "tika-s0501t:688_7": "adhippāyo gahetabbo.",
  "tika-s0501t:689_0": "“Ye dhammā ekalakkhaṇā, tesaṃ dhammānaṃ ekasmiṃ dhamme vutte avasiṭṭhā dhammā vuttā",
  "tika-s0501t:689_1": "bhavantītiādinā ācariyena yā lakkhaṇahārayojanā vuttā, sāva kātabbā, na aññathā kātabbā”ti",
  "tika-s0501t:689_2": "pucchitabbabhāvato aññathāpi lakkhaṇahārayojanā kātabbāyevāti dassetuṃ “evaṃ ye dhammā”tiādi",
  "tika-s0501t:689_3": "vuttaṃ. Tattha ye pathavīādayo rūpadhammā, ye phassādayo arūpadhammā sandhāraṇādikiccato",
  "tika-s0501t:689_4": "saṅghaṭṭanādikiccato ekalakkhaṇā, tesaṃ rūpārūpadhammānaṃ ekasmiṃ dhamme vutte avasiṭṭhā",
  "tika-s0501t:689_5": "rūpārūpadhammā vuttā bhavanti. Ye pathavīādayo rūpadhammā, ye phassādayo arūpadhammā",
  "tika-s0501t:689_6": "kakkhaḷādilakkhaṇato phusanādilakkhaṇato ekalakkhaṇā, tesaṃ rūpārūpadhammānaṃ ekasmiṃ",
  "tika-s0501t:689_7": "dhamme vutte avasiṭṭhā rūpārūpadhammā vuttā bhavanti. Ye dhammā ruppanasāmaññato",
  "tika-s0501t:689_8": "namanasāmaññato aniccādisāmaññato vā khandhāyatanādisāmaññato vā ekalakkhaṇā, tesaṃ",
  "tika-s0501t:689_9": "saṅkhatadhammānaṃ ekasmiṃ saṅkhatadhamme vutte avasiṭṭhā dhammā vuttā bhavanti. Ye",
  "tika-s0501t:689_10": "saṅkhatadhammā bhaṅguppādato saṅkhato cutūpapātato samānanirodhuppādasaṅkhatato vā",
  "tika-s0501t:689_11": "cutūpapātato ekalakkhaṇā, tesaṃ saṅkhatadhammānaṃ ekasmiṃ saṅkhatadhamme vutte avasiṭṭhā",
  "tika-s0501t:689_12": "saṅkhatadhammā vuttā bhavantīti atthayojanā kātabbā.",
  "tika-s0501t:690_0": "Kiccato ca lakkhaṇato cātiādīsu ca-saddena sahacaraṇasamānahetutādayo saṅgahitāti",
  "tika-s0501t:690_1": "daṭṭhabbā. Sahacaraṇādīsu ca yaṃ vattabbaṃ, taṃ “nānattakāyanānattasaññino, nānattasaññānaṃ",
  "tika-s0501t:690_2": "amanasikārā”tiādīsu sahacāritāya saññāsahagatā dhammā niddhāritātiādinā vuttameva.",
  "tika-s0501t:691_0": "“Ekasmiṃ dhamme sarūpato vutte ekalakkhaṇādito avasiṭṭhadhammānampi vuttabhāvo kena",
  "tika-s0501t:691_1": "amhehi jānitabbo saddahitabbo”ti vattabbabhāvato “tenā”tiādi vuttaṃ. Tattha tena",
  "tika-s0501t:691_2": "avasiṭṭhadhammānampi vuttabhāvena “vuttamhi ekadhamme”tiādikaṃ yaṃ vacanaṃ āyasmā",
  "tika-s0501t:691_3": "mahākaccāno āha, tena vacanena tumhehi avasiṭṭhānampi vuttabhāvo jānitabbo saddahitabboti vuttaṃ hoti.",
  "tika-s0501t:692_0": "“Ettāvatā ca lakkhaṇahāro paripuṇṇo, añño niyutto natthī”ti vattabbattā “niyutto",
  "tika-s0501t:692_1": "lakkhaṇo hāro”ti vuttaṃ. Tattha yassaṃ pāḷiyaṃ ekasmiṃ dhamme vutte avasiṭṭhadhammāpi",
  "tika-s0501t:692_2": "yena lakkhaṇahārena niddhāritā, tassaṃ pāḷiyaṃ so lakkhaṇo hāro niyutto niddhāretvā",
  "tika-s0501t:692_3": "yojitoti attho daṭṭhabboti.",
  "tika-s0501t:693": "Iti lakkhaṇahāravibhaṅge sattibalānurūpā racitā",
  "tika-s0501t:694": "Vibhāvanā niṭṭhitā.",
  "tika-s0501t:695": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:696": "6. Catubyūhahāravibhaṅgavibhāvanā",
  "tika-s0501t:697_0": "25. Yena yena saṃvaṇṇanāvisesabhūtena lakkhaṇahāravibhaṅgena suttatthehi samānatthā",
  "tika-s0501t:697_1": "vibhattā, so saṃvaṇṇanāvisesabhūto lakkhaṇahāravibhaṅgo paripuṇṇo, “katamo catubyūhahāravibhaṅgo”ti",
  "tika-s0501t:697_2": "pucchitabbattā “tattha katamo catubyūho hāro”tiādi vuttaṃ. Tattha tatthāti tesu niddiṭṭhesu",
  "tika-s0501t:697_3": "soḷasasu desanāhārādīsu. Katamoti katamo saṃvaṇṇanāviseso catubyūho hāro catubyūhahāravibhaṅgo",
  "tika-s0501t:697_4": "nāmāti viññeyyo. Tena vuttaṃ – “tattha katamo catubyūho hāroti catubyūhahāravibhaṅgo”ti.",
  "tika-s0501t:697_5": "“Iminā catubyūhahārena katamassa neruttādayo gavesitabbā”ti pucchitabbattā “byañjanenā”tiādi",
  "tika-s0501t:697_6": "vuttaṃ. Tattha byañjanenāti catubyūhahārassa suttassa visesato byañjanavicayabhāvato",
  "tika-s0501t:697_7": "“byañjanā”ti vohāritena iminā catubyūhahārena suttassa neruttañca, suttassa adhippāyo",
  "tika-s0501t:697_8": "ca, suttassa nidānañca, suttassa pubbāparasandhi ca saṃvaṇṇentehi gavesitabboti attho.",
  "tika-s0501t:698_0": "“Catubyūhahārena gavesitabbesu neruttādīsu katamaṃ suttassa gavesitabbaṃ nerutta”nti",
  "tika-s0501t:698_1": "pucchitabbattā “tattha katamaṃ nerutta”ntiādi vuttaṃ. Tassattho – tattha tesu iminā",
  "tika-s0501t:698_2": "catubyūhahārena gavesitabbesu neruttādīsu katamaṃ suttassa neruttaṃ nibbacanaṃ nāmāti",
  "tika-s0501t:698_3": "ce puccheyya? Suttassa yā nirutti niddhāretvā vuttā sabhāvapaññatti gavesitabbā,",
  "tika-s0501t:698_4": "idaṃ sabhāvaniruttibhūtaṃ nibbacanaṃ neruttaṃ nāmāti. “Yā nirutti neruttaṃ nāmāti",
  "tika-s0501t:698_5": "vuttā, kā pana sā niruttī”ti pucchitabbattā “padasaṃhitā”ti vuttaṃ. Padesu saṃhitā",
  "tika-s0501t:698_6": "yuttā padasaṃhitā. Yathā yathā suttattho vattabbo, tathā tathā yā sabhāvanirutti",
  "tika-s0501t:698_7": "pavattā, sā pavattā sabhāvaniruttiyeva nirutti nāmāti yojanā. “Kā pana sā sabhāvaniruttī”ti",
  "tika-s0501t:698_8": "pucchitabbattā ca “yaṃ dhammānaṃ nāmaso ñāṇa”nti vuttaṃ. Yaṃ yāya kāraṇabhūtāya nāmapaññattiyā",
  "tika-s0501t:698_9": "dhammānaṃ neyyānaṃ nāmaso pathavīnāmādinā vā phassanāmādinā vā khandhanāmādinā vā",
  "tika-s0501t:698_10": "vividhena nāmena atthadhammādīsu kusalassa puggalassa ñāṇaṃ pavattati, sā kāraṇabhūtā",
  "tika-s0501t:698_11": "nāmapaññatti sabhāvanirutti nāmāti attho. Yanti ca liṅgavipallāso, yāyāti attho.",
  "tika-s0501t:698_12": "“Liṅgapakatidhammānaṃ nāmaso pavattamānaṃ ñāṇaṃ vivaritvā kathehī”ti vattabbattā",
  "tika-s0501t:698_13": "“yadā hī”tiādi vuttaṃ. Aṭṭhakathāyaṃ pana “yadā hi bhikkhūtiādinā ‘dhammānaṃ nāmaso",
  "tika-s0501t:698_14": "ñāṇa’nti padassa atthaṃ vivaratī”ti vuttaṃ. Tassattho aṭṭhakathāyaṃ vibhajitvā vuttovāti na vicārito.",
  "tika-s0501t:699_0": "26. Neruttaṃ ācariyena vibhattaṃ, amhehi ca ñātaṃ “katamo sutte gavesitabbo bhagavato",
  "tika-s0501t:699_1": "adhippāyo”ti pucchitabbattā “tattha katamo adhippāyo”tiādi vuttaṃ. Tassattho pākaṭo.",
  "tika-s0501t:699_2": "Apica “dhammo have rakkhatī”tiādīsu yena puggalena attanā rakkhitena dhammena rakkhitabbabhāvo",
  "tika-s0501t:699_3": "icchito, so dhammaṃ rakkhissatīti bhagavato adhippāyo. Yo puggalo duggatito muccitukāmo,",
  "tika-s0501t:699_4": "so dhammaṃ rakkhissatīti bhagavato adhippāyo.",
  "tika-s0501t:700_0": "Coro yathā sandhimukhe gahitotiādīsu yo coro ghātanato muccitukāmo, so corakammaṃ",
  "tika-s0501t:700_1": "na karissatīti bhagavato adhippāyo. Yo puggalo apāyādidukkhato muccitukāmo, so pāpakammaṃ",
  "tika-s0501t:700_2": "na karissatīti bhagavato adhippāyo.",
  "tika-s0501t:701": "Sukhakāmānītiādīsu ye puggalā sukhaṃ icchanti, te parahiṃsanato vivajjissantīti bhagavato adhippāyo.",
  "tika-s0501t:702_0": "Middhī yadā hoti mahagghaso cātiādīsu ye puggalā punappunaṃ pavattamānajātijarāmaraṇato",
  "tika-s0501t:702_1": "muccitukāmā, te bhojane mattaññuno bhavissanti, santuṭṭhā bhavissanti, suddhājīvā",
  "tika-s0501t:702_2": "bhavissanti, pātimokkhasaṃvarasīlasampannā bhavissanti, atandino bhavissanti, vipassakā",
  "tika-s0501t:702_3": "bhavissanti, sagāravā sappatissā bhavissantīti bhagavato adhippāyo.",
  "tika-s0501t:703": "Appamādo amatapadantiādīsu ye puggalā maccuno bhāyanti, nibbānamicchanti, te puggalā dānasīlabhāvanākammesu appamattā bhavissantīti bhagavato adhippāyo.",
  "tika-s0501t:704_0": "27. Sutte gavesitabbo adhippāyo ācariyena vibhatto, amhehi ca viññāto, “katamaṃ suttassa",
  "tika-s0501t:704_1": "gavesitabbaṃ nidāna”nti pucchitabbattā “tattha katamaṃ nidāna”ntiādi vuttaṃ. Tattha",
  "tika-s0501t:704_2": "nidānanti phalaṃ nīharitvā detīti nidānaṃ. Kiṃ taṃ? Kāraṇaṃ. Dhaniyoti dhanavaḍḍhanakāraṇe",
  "tika-s0501t:704_3": "niyuttoti dhaniyo. Gopālakoti gāvo issarabhāvena pāleti rakkhatīti gopālako. Upadhīhīti",
  "tika-s0501t:704_4": "puttagoṇādīhi. Narassāti puttimantassa vā gopālakassa vā narassāti ca padaṭṭhānavasena",
  "tika-s0501t:704_5": "vā yebhuyyavasena vā gāthāyaṃ āgatavasena vā vuttaṃ, nāriyāpi upadhīhi nandanā atthevāti daṭṭhabbā.",
  "tika-s0501t:705_0": "Iminā vatthunāti upadhisaṅkhātena imināva puttagavādinā vatthunā. Vasati pavattati",
  "tika-s0501t:705_1": "nandanā ettha puttagoṇādiketi vatthu. Nandanaṃ nīharitvā deti puttagoṇādikanti nidānanti",
  "tika-s0501t:705_2": "atthaṃ gahetvā dhaniyo “upadhīhi narassa nandanā”ti āha. Bhagavā pana “vasati pavattati",
  "tika-s0501t:705_3": "socanā ettha puttagoṇādikehi vatthu, socanaṃ nīharitvā deti puttagoṇādikanti nidāna”nti",
  "tika-s0501t:705_4": "atthaṃ gahetvā “upadhīhi narassa socanā”ti āha. Pariggahīyateti pariggahaṃ. Kiṃ taṃ?",
  "tika-s0501t:705_5": "Puttagoṇādikaṃ, taṃ pariggahaṃ “upadhī”ti āha, na kilesūpadhikāyakhandhūpadhinti.",
  "tika-s0501t:706": "Upadhīsūti khandhasaṅkhātesu kāyesu. Kāyaṃ “upadhī”ti āha, na puttagavādikaṃ, na pariggahaṃ.",
  "tika-s0501t:707": "Bāhiresu vatthūsūti maṇikuṇḍalaputtadārādīsu vatthūsu.",
  "tika-s0501t:708": "Kāmasukhanti kāmanīyesu assādasukhavasena pavattā taṇhā. Bāhiravatthukāya taṇhāyāti kāmanīyesu bāhiravatthūsu assādasukhavasena pavattāya taṇhāya.",
  "tika-s0501t:709": "Ajjhattikavatthukāyāti rūpakāyasaṅkhāte ajjhattikavatthumhi abhinandanavasena pavattāya.",
  "tika-s0501t:710": "Puna ajjhattikavatthukāyāti pañcakkhandhasaṅkhāte ajjhattikavatthumhi sinehavasena pavattāya.",
  "tika-s0501t:711_0": "Gavesitabbaṃ nidānaṃ vibhattaṃ, amhehi ca ñātaṃ, “katamo gavesitabbo pubbāparasandhī”ti",
  "tika-s0501t:711_1": "pucchitabbattā tattha katamo pubbāparasandhī”tiādi vuttaṃ. Tattha tatthāti tesu neruttādhippāyanidānapubbāparasandhīsu.",
  "tika-s0501t:711_2": "Yathāti yena andhakārādinā sabhāvena “kāmandhā…pe… mātara”nti yaṃ kāmataṇhaṃ bhagavā",
  "tika-s0501t:711_3": "āha, ayaṃ kāmataṇhā tathā tena andhakārādinā sabhāvena “kāmandhā…pe… mātara”nti gāthā vuttāti yojanā.",
  "tika-s0501t:712_0": "Gāthāttho pana – kāmetīti kāmo, kāmataṇhā, kāmena atthassa ajānanatāya dhammassa,",
  "tika-s0501t:712_1": "apassanatāya ca andhāti kāmandhā. Kāmataṇhāsaṅkhātena jālena atthadhammānaṃ ajānanāpassanena",
  "tika-s0501t:712_2": "sañchannā paliguṇṭhitāti jālasañchannā. Taṇhāsaṅkhātena chadanena tesaṃyeva atthadhammānaṃ",
  "tika-s0501t:712_3": "ajānanāpassanena chāditā pihitāti taṇhāchadanachāditā. Atthadhammesu pamattasaṅkhātena",
  "tika-s0501t:712_4": "pamādena bandhanena baddhā bandhitabbā puggalā jarāmaraṇaṃ anventi, kumināmukhe pavattā",
  "tika-s0501t:712_5": "macchā maraṇaṃ anventi iva ca, khīrapako vaccho mātaraṃ anveti iva ca, tathā jarāmaraṇaṃ",
  "tika-s0501t:712_6": "anventīti gahetabbo.",
  "tika-s0501t:713_0": "“Kāmandhā…pe… mātara’nti yāya desanāya, gāthāya vā kāmataṇhā vuttā, sā desanā, gāthā",
  "tika-s0501t:713_1": "vā katamena desanābhūtena aparena yujjatī”ti pucchitabbattā tathā pucchitvā imāya",
  "tika-s0501t:713_2": "desanāya, gāthāya vā yujjatīti dassetuṃ “sā katamenā”tiādi vuttaṃ. Tattha sāti “kāmandhā…pe…",
  "tika-s0501t:713_3": "anventī”ti desanā, gāthā vā. Pubbāparenāti tato desanāto pubbena desanāvacanena,",
  "tika-s0501t:713_4": "gāthāvacanena vā aparena desanāvacanena, gāthāvacanena vā. Yujjati yujjanaṃ eti sametīti pucchati.",
  "tika-s0501t:714_0": "Yathāti yena andhakaraṇādinā. “Ratto…pe… nara”nti yaṃ gāthāvacanaṃ bhagavā āha, tena",
  "tika-s0501t:714_1": "gāthāvacanena tathā andhakaraṇādinā yujjatīti yojanā. Gāthāttho pana – ratto rañjanto",
  "tika-s0501t:714_2": "puggalo atthaṃ attahitapayojanaṃ parahitapayojanaṃ na jānāti. Ratto rañjanto dhammaṃ",
  "tika-s0501t:714_3": "yathāvuttassa atthassa hetuṃ paññācakkhunā na passati. Rāgo yaṃ naraṃ yadā sahate,",
  "tika-s0501t:714_4": "tadā tassa narassa andhaṃ andhakāraṃ tamaṃ aññāṇaṃ hotīti gahetabbo.",
  "tika-s0501t:715_0": "Itīti evaṃ. Andhatāya andhakaraṇatāya sañchannatāya sañchannakaraṇatāya. Sāyeva taṇhāti",
  "tika-s0501t:715_1": "“kāmandhā…pe… mātara”nti gāthāvacanena yā kāmataṇhā vuttā, sāyeva kāmataṇhā. Abhilapitāti",
  "tika-s0501t:715_2": "“ratto…pe… nara”nti aparena gāthāvacanena bhagavatā vohāritā voharaṇena ñāpitā, abhilapitassa",
  "tika-s0501t:715_3": "atthassa samānatā pubbadesanā aparadesanāya yujjatīti vuttaṃ hoti.",
  "tika-s0501t:716_0": "“Dvīsu gāthāsu katamehi padehi sāyeva taṇhā abhilapitā”ti pucchitabbattā imehi abhilapitāti",
  "tika-s0501t:716_1": "niyametvā dassetuṃ “yañcāhā”tiādi vuttaṃ. Tattha paṭhamagāthāyaṃ “kāmandhā…pe… chāditā”ti",
  "tika-s0501t:716_2": "yañca padaṃ āha, dutiyagāthāyañca “ratto…pe… na passatī”ti yañca padaṃ āha. Pariyuṭṭhānehi",
  "tika-s0501t:716_3": "pariyuṭṭhānadīpakehi imehi “kāmandhā…pe… passatī”ti padehi sāyeva paṭhamagāthāya",
  "tika-s0501t:716_4": "vuttā kāmataṇhā ca bhagavatā abhilapitā.",
  "tika-s0501t:717_0": "“Yaṃ andhakāraṃ vuttaṃ, katamaṃ taṃ? Yā taṇhā ponobhavikā vuttā, katamā sā”ti pucchitabbattā",
  "tika-s0501t:717_1": "“yaṃ andhakāra”ntiādi vuttaṃ. Tattha andhakāraṃ yaṃ aññāṇaṃ vuttaṃ, ayaṃ dukkhasamudayo",
  "tika-s0501t:717_2": "bhave. Yā ca taṇhā ponobhavikā vuttā, ayañca dukkhasamudayo bhaveti yojanā.",
  "tika-s0501t:718_0": "“Kāmā”ti yañca padaṃ bhagavā āha, tena padena ime kilesakāmā vuttā. “Jālasañchannā”ti",
  "tika-s0501t:718_1": "yañca padaṃ bhagavā āha, tena padena tesaṃyeva kilesakāmānaṃ payogena samudācārena",
  "tika-s0501t:718_2": "pariyuṭṭhānaṃ bhagavā dasseti. Tasmāti yasmā yasmiṃ santāne taṇhā uppannā, taṃ santānaṃ",
  "tika-s0501t:718_3": "saṃsārato nissarituṃ adatvā rūpārammaṇādīhi palobhayamānā hutvā cittaṃ kilesehi pariyādāya",
  "tika-s0501t:718_4": "tiṭṭhati, tasmā taṇhāya cittaṃ pariyādāya santāne tiṭṭhamānattā. Kilesavasenāti vītikkamakilesavasena.",
  "tika-s0501t:718_5": "Pariyuṭṭhānavasenāti vītikkamanaṃ appatvā uppajjamānavasena. Yeti vuttappakārataṇhāsahitapuggalasadisā.",
  "tika-s0501t:718_6": "Teti te taṇhābandhanabaddhā ca edisakā ca puggalā. Jarāmaraṇaṃ anventi jarāmaraṇaṃ",
  "tika-s0501t:718_7": "atikkamituṃ na sakkuṇanti. Ayanti jarāmaraṇānuppavatti “jarāmaraṇamanventī”ti iminā",
  "tika-s0501t:718_8": "vacanena bhagavatā dassitāti yojanā.",
  "tika-s0501t:719_0": "“Kāmandhā”tiādigāthāya ceva “ratto”tiādigāthāya ca pubbāparasandhi ācariyena vibhatto,",
  "tika-s0501t:719_1": "amhehi ca ñāto, “kathaṃ ‘yassa papañcā ṭhitī cā’tiādigāthāsu pubbāparasandhi amhehi",
  "tika-s0501t:719_2": "viññātabbo”ti vattabbattā yassa papañcā”tiādi vuttaṃ. Tassā gāthāya – yassa munino",
  "tika-s0501t:719_3": "papañcā taṇhāmānadiṭṭhī ca natthi, taṇhāmānadiṭṭhīhi abhisaṅkhatā saṅkhārā ca natthi,",
  "tika-s0501t:719_4": "ṭhitī anusayā taṇhā ca natthi, sandānasadisaṃ taṇhāpariyuṭṭhānaṃ natthi, palighasadiso",
  "tika-s0501t:719_5": "moho ca natthi, so muni papañcādikaṃ sabbaṃ vītivatto atikkantoti vuccati. Nittaṇhaṃ",
  "tika-s0501t:719_6": "nimānaṃ nidiṭṭhiṃ nisandānaṃ nipalighaṃ loke carantaṃ taṃ muniṃ sadevako taṇhāsahito",
  "tika-s0501t:719_7": "loko na vijānātīti attho.",
  "tika-s0501t:720_0": "Gāthāyaṃ papañcādayo bhagavatā vuttā, “katame te”ti pucchitabbattā “papañcā nāmā”tiādi",
  "tika-s0501t:720_1": "vuttaṃ. Attano ādhārapuggalaṃ saṃsāre ciraṃ papañcantāpentī taṇhāmānadiṭṭhiyo ca,",
  "tika-s0501t:720_2": "tāhi taṇhāmānadiṭṭhīhi sahajātavasena vā upatthambhanavasena vā abhisaṅkhatā saṅkhārā",
  "tika-s0501t:720_3": "ca papañcā nāma. Santāne appahīnaṭṭhena anusayā taṇhā sattānaṃ tiṭṭhanahetuttā ṭhitī",
  "tika-s0501t:720_4": "nāma. Pavattamānāya taṇhāya yaṃ pariyuṭṭhānañca chattiṃsataṇhāya jāliniyā yāni vicaritāni",
  "tika-s0501t:720_5": "ca vuttāni, idaṃ sabbaṃ attano ādhāraṃ puggalaṃ bandhanaṭṭhena sandānasadisattā sandānaṃ",
  "tika-s0501t:720_6": "nāma. Moho attano ādhārassa puggalassa nibbānanagarappavesanassa paṭisedhakattā palighasadisattā",
  "tika-s0501t:720_7": "paligho nāma. “Yassa papañcādayo natthi, so kiṃ vītivatto”ti pucchitabbattā “ye cā”tiādi",
  "tika-s0501t:720_8": "vuttaṃ. Ye vuttappakārā papañcā saṅkhārā, yā ca vuttappakārā ṭhiti, yaṃ vuttappakāraṃ",
  "tika-s0501t:720_9": "sandānañca, yaṃ vuttappakāraṃ palighañca natthīti vuttā, sabbaṃ etaṃ papañcādikaṃ",
  "tika-s0501t:720_10": "yo muni samatikkanto, ayaṃ muni “nittaṇho”ti vuccatīti daṭṭhabbo.",
  "tika-s0501t:721_0": "28. “Yassa papañcātiādigāthāyaṃ ye papañcādayo vuttā, tesu taṇhāmānadiṭṭhihetukā",
  "tika-s0501t:721_1": "saṅkhārā kadā katividhaṃ phalaṃ denti, taṃsaṅkhārasampayuttā taṇhā kadā katividhaṃ",
  "tika-s0501t:721_2": "phalaṃ detī”ti pucchitabbattā “tattha pariyuṭṭhānasaṅkhārā”tiādi vuttaṃ. Tattha tatthāti",
  "tika-s0501t:721_3": "tesu papañcasaṅkhārādīsu. Pariyuṭṭhānasaṅkhārāti vītikkamavasena pavattā pariyuṭṭhānā",
  "tika-s0501t:721_4": "akusalasaṅkhārā cetanā. Diṭṭhadhammavedanīyādīti diṭṭhe passitabbe dhamme attabhāve",
  "tika-s0501t:721_5": "vedanīyaṃ phalaṃ detīti diṭṭhadhammavedanīyā, diṭṭhe dhamme phalaṃ vedetīti vā diṭṭhadhammavedanīyā.",
  "tika-s0501t:721_6": "Kā sā? Apadussanīyādīsu atidussanādivasena pavattā paṭhamajavanacetanā. Upapajje",
  "tika-s0501t:721_7": "phalaṃ vedetīti upapajjavedanīyā, sattamajavanacetanā. Aparāpariyāye attabhāve phalaṃ",
  "tika-s0501t:721_8": "vedetīti aparāpariyāyavedanīyā, majjhe pavattā pañca javanacetanā. Tiphaladānavasena",
  "tika-s0501t:721_9": "tividhā saṅkhārā. Evaṃ imāya tividhāya saṅkhāracetanāya sampayuttā tividhā taṇhā",
  "tika-s0501t:721_10": "tividhaṃ phalaṃ diṭṭhe vā dhamme attabhāve, upapajje vā anantarabhave, apare vā pariyāye",
  "tika-s0501t:721_11": "bhave deti nibbattetīti evaṃ phalanibbattakasaṅkhāraṃ vā taṃsampayuttaṃ taṇhaṃ vā bhagavā āha.",
  "tika-s0501t:722_0": "“Yāya desanāya, gāthāya vā phalanibbattakaṃ saṅkhāraṃ āha, sā desanā, gāthā vā katamena",
  "tika-s0501t:722_1": "desanābhūtena vā aparena yujjatī”ti pucchitabbattā “yaṃ lobhapakataṃ kammaṃ karotī”tiādi",
  "tika-s0501t:722_2": "vuttaṃ. Yā “yassa…pe… loko”ti desanā ca yā “yaṃ lobhapakataṃ kammaṃ…pe… apare vā",
  "tika-s0501t:722_3": "pariyāye”ti desanā ca vuttā, bhagavato idaṃ desanādvayaṃ aññamaññaṃ pubbāparena pubbaṃ",
  "tika-s0501t:722_4": "aparena aparaṃ pubbena yujjati yujjanaṃ eti sameti, yathā gaṅgodakaṃ yamunodakena,",
  "tika-s0501t:722_5": "yamunodakampi gaṅgodakena saṃsandati sameti. “Yassa…pe… loko”ti desanā “yaṃ lobhapakataṃ…pe…",
  "tika-s0501t:722_6": "pariyāye”ti desanāya saṃsandati sameti, “yaṃ lobhapakataṃ…pe… pariyāye”ti desanāpi",
  "tika-s0501t:722_7": "“yassa…pe… loko”ti desanāya saṃsandati sametīti attho gahetabbo. “Kathaṃ yujjatī”ti",
  "tika-s0501t:722_8": "pucchitabbattā “tattha pariyuṭṭhāna”ntiādi vuttaṃ, diṭṭhadhammavedanīyādiphalattayanibbattakaṭṭhena",
  "tika-s0501t:722_9": "yujjatīti vuttaṃ hoti.",
  "tika-s0501t:723_0": "Yaṃ yaṃ suttaṃ bhagavatā desitaṃ pubbāparena yujjati, taṃ taṃ suttampi nīharitvā",
  "tika-s0501t:723_1": "pubbāparasaṃsandanaṃ dassetuṃ “yathāhā”tiādi vuttaṃ. Saṃsandanākāro vuttanayānusārena",
  "tika-s0501t:723_2": "gahetabbo. Tatthāti tesu pariyuṭṭhānasaṅkhārataṇhāvicaritesu. Pariyuṭṭhānanti rūpārammaṇādīni",
  "tika-s0501t:723_3": "ayonisomanasikārena ārabbha sattasantāne pavattaṃ taṇhācaritaṃ. Paṭisaṅkhānabalenāti",
  "tika-s0501t:723_4": "asubhāniccādidassanabalena tadaṅgappahānavasena pahātabbaṃ. Saṅkhārāti dassanapahātabbā",
  "tika-s0501t:723_5": "saṅkhārā. Dassanabalenāti dassanasaṅkhātapaṭhamamaggañāṇabalena pahātabbā. Chattiṃsa",
  "tika-s0501t:723_6": "taṇhāvicaritānīti dassanena pahātabbataṇhāvicaritehi avasesāni chattiṃsa taṇhāvicaritāni.",
  "tika-s0501t:723_7": "Niggatā taṇhā yassa so nittaṇho, nittaṇhassa bhāvo nittaṇhatā, kā sā? Saupādisesā nibbānadhātu.",
  "tika-s0501t:724": "Papañcasaṅkhārābhinandanattayaṃ yadipi atthato ekaṃ samānaṃ, desanāya pana padakkharādīhi viseso atthīti dassetuṃ “apicā”tiādi vuttaṃ.",
  "tika-s0501t:725_0": "“Yoyaṃ pubbāparasandhi ācariyena vibhatto, soyaṃ katividho”ti pucchitabbattā “so",
  "tika-s0501t:725_1": "cāyaṃ pubbāparo sandhī”tiādi vuttaṃ. Aṭṭhakathāyaṃ pana vuttaṃ – “na kevalaṃ suttantarasaṃsandanameva",
  "tika-s0501t:725_2": "pubbāparasandhi, atha kho aññopi atthīti dassetuṃ ‘so cāya’ntiādi vutta”nti. Tattha",
  "tika-s0501t:725_3": "atthasandhīti kiriyākārakādivasena atthassa atthena sandhi. Padasandhīti nāmapadādikassa",
  "tika-s0501t:725_4": "nāmapadādikantarena sandhi. Desanāsandhīti vuttappakārassa desanantarassa vuttappakārena",
  "tika-s0501t:725_5": "desanantarena sandhi. Niddesasandhīti niddesantarassa niddesantarena sandhi.",
  "tika-s0501t:726": "Sandhi ca nāma atthādayo muñcitvā añño sabhāvadhammo nāma natthi, atthādīnañca chaatthapadādīsu avarodhanato “atthasandhi chappadānī”tiādi vuttaṃ.",
  "tika-s0501t:727_0": "Atthasandhibyañjanasandhayo ācariyena vibhattā, amhehi ca ñātā, “katamā desanāsandhī”ti",
  "tika-s0501t:727_1": "pucchitabbattā “desanāsandhi na ca pathavi”ntiādi vuttaṃ. Tattha na ca pathaviṃ nissāya",
  "tika-s0501t:727_2": "jhāyati jhāyī jhāyati cāti ettha jhāyī jhānasamaṅgī puggalo pathaviṃ nissāya ālambitvā",
  "tika-s0501t:727_3": "na ca jhāyati, sabbasaṅkhāranissaṭaṃ pana nibbānaṃ nissāya ālambitvā phalasamāpattiṃ",
  "tika-s0501t:727_4": "jhāyati samāpajjati evāti attho daṭṭhabbo. Na ca āpantiādīsupi esa nayo yojetabbo.",
  "tika-s0501t:727_5": "Phalasamāpattisamaṅgī puggalo hi pathavīādayo muñcitvā nibbānameva ārabbha phalasamāpattiṃ",
  "tika-s0501t:727_6": "samāpajjatīti. Ettha ca pathavīādīhi mahābhūtehi kāmabhavarūpabhavā gahitā rūpapaṭibaddhavuttitāya.",
  "tika-s0501t:727_7": "Ākāsānañcāyatanādīhipi arūpabhavo gahito, bhavattayaṃ vajjetvā ca jhāyatīti adhippāyo.",
  "tika-s0501t:727_8": "Yadi pathavīādayo nissāya na jhāyī jhāyati ca, evaṃ sati idhalokasaṅkhātaṃ sattasantānaṃ",
  "tika-s0501t:727_9": "vā paralokasaṅkhātaṃ sattasantānaṃ vā anindriyasantānaṃ vā nissāya jhāyī jhāyatīti",
  "tika-s0501t:727_10": "āsaṅkanīyattā taṃ pariharanto “na ca imaṃ loka”ntiādimāha. Tattha imaṃ lokanti idhalokasaṅkhāto",
  "tika-s0501t:727_11": "diṭṭho attabhāvo sattasantāno vutto, tasmiṃ nissāya na jhāyati jhāyī jhāyati ca.",
  "tika-s0501t:727_12": "Paralokanti idhalokato añño bhavantarasaṅkhāto sattasantāno vutto, tasmiṃ nissāya",
  "tika-s0501t:727_13": "na ca jhāyati jhāyī jhāyati ca.",
  "tika-s0501t:728_0": "Yamidaṃ ubhayantiādīsu idaṃ ubhayaṃ idhalokaparalokadvayaṃ antarena vajjetvā yaṃ",
  "tika-s0501t:728_1": "rūpāyatanaṃ diṭṭhaṃ, taṃ rūpāyatanampi. Yaṃ saddāyatanaṃ sutaṃ, taṃ saddāyatanampi.",
  "tika-s0501t:728_2": "Yaṃ gandhāyatanarasāyatanaphoṭṭhabbāyatanaṃ mutaṃ, taṃ gandhāyatanarasāyatanaphoṭṭhabbāyatanampi.",
  "tika-s0501t:728_3": "Yaṃ āpodhātu ākāsadhātu lakkhaṇarūpaṃ ojāsaṅkhātaṃ dhammāyatanekadesarūpaṃ viññātaṃ,",
  "tika-s0501t:728_4": "taṃ āpodhātādikaṃ dhammāyatanekadesarūpampi. Yaṃ vatthu pariyesitaṃ vā apariyesitaṃ",
  "tika-s0501t:728_5": "vā santike pattaṃ, taṃ vatthumpi. Yaṃ vatthu pattaṃ vā appattaṃ vā pariyesitaṃ pariyesanārahaṃ",
  "tika-s0501t:728_6": "sundaraṃ, taṃ vatthumpi. Yaṃ vatthu vitakkitaṃ vitakkanavasena ālambitabbaṃ, taṃ",
  "tika-s0501t:728_7": "vatthumpi. Yaṃ vatthu vicāritaṃ anumajjanavasena ālambitabbaṃ, taṃ vatthumpi. Yaṃ",
  "tika-s0501t:728_8": "vatthu manasā citteneva anucintitaṃ anucintanavasena ālambitabbaṃ, taṃ vatthumpi",
  "tika-s0501t:728_9": "nissāya na jhāyati jhāyī jhāyati cāti yojanā kātabbā.",
  "tika-s0501t:729_0": "Ettha diṭṭhādikaṃ bahiddhārūpameva gahetabbaṃ anindriyabaddharūpassa adhippetattā.",
  "tika-s0501t:729_1": "Tenāha aṭṭhakathācariyo – “tadubhayavinimutto anindriyabaddho rūpasantāno”ti. “Yadi",
  "tika-s0501t:729_2": "jhāyī puggalo yathāvutte pathavīādayo nissāya na jhāyati jhāyī jhāyati ca, evaṃ sati",
  "tika-s0501t:729_3": "ayaṃ jhāyī puggalo idaṃ nāma nissāya jhāyatīti loke kenaci ñāyati kiṃ, udāhu na ñāyatī”ti",
  "tika-s0501t:729_4": "pucchitabbattā na ñāyatīti dassetuṃ “ayaṃ sadevake loke”tiādimāha. Tattha phalasamāpattijhānena",
  "tika-s0501t:729_5": "jhāyanto ayaṃ khīṇāsavapuggalo sadevake loke…pe… sadevamanussāya pajāya yattha katthacipi",
  "tika-s0501t:729_6": "anissitena cittena jhāyatīti sadevake loke…pe… sadevamanussāya pajāya kenaci na ñāyatīti",
  "tika-s0501t:729_7": "attho gahetabbo. Tena vuttaṃ –",
  "tika-s0501t:730": "“Namo te purisājañña, namo te purisuttama;",
  "tika-s0501t:731": "Yassa te nābhijānāma, kiṃ tvaṃ nissāya jhāyasī”ti. ;",
  "tika-s0501t:732_0": "“Kenaci aviññāyabhāvo kena suttena vibhāvetabbo”ti pucchitabbattā iminā godhikasuttena",
  "tika-s0501t:732_1": "vibhāvetabboti dassetuṃ “yathā māro pāpimā”tiādi vuttaṃ. Aṭṭhakathāyaṃ pana “idāni",
  "tika-s0501t:732_2": "khīṇāsavacittassa katthacipi anissitabhāvaṃ godhikasuttena vakkalisuttena ca vibhāvetuṃ",
  "tika-s0501t:732_3": "‘yathā māro’tiādi vutta”nti vuttaṃ. Tattha dānādipuññakārake, puññe vā māreti nivāretīti",
  "tika-s0501t:732_4": "māro, attahitaparahite māretīti vā māro. Pāpacittuppādavantatāya pāpimā. Pubbattabhāve",
  "tika-s0501t:732_5": "godhassa ghātakattā “godhiko”ti laddhanāmassa parinibbāyantassa kulaputtassa parinibbānato",
  "tika-s0501t:732_6": "uddhaṃ paṭisandhādi viññāṇaṃ samanvesanto na jānāti na passati. “Paracittajānanako",
  "tika-s0501t:732_7": "māro kasmā na jānātī”ti vattabbattā “so hī”tiādi vuttaṃ. So godhiko hi yasmā papañcātīto,",
  "tika-s0501t:732_8": "tasmā taṇhāpahānena diṭṭhinissayopi assa godhikassa yasmā natthi, tasmā ca na jānātīti.",
  "tika-s0501t:733_0": "“Godhikasutteneva vibhāvetabbo”ti pucchitabbattā “yathā cā”tiādi vuttaṃ. “Godhikasuttavakkalisuttehi",
  "tika-s0501t:733_1": "anupādisesāya nibbānadhātuyā anissitabhāvo vibhāvito, evaṃ sati saupādisesanibbānadhātuyā",
  "tika-s0501t:733_2": "anissitabhāvo kena viññāyatīti attho bhaveyyā”ti vattabbattā tadāpi na viññāyatiyevāti",
  "tika-s0501t:733_3": "dassetuṃ “sadevakena lokenā”tiādi vuttaṃ. Tattha saupādisesāya nibbānadhātuyā phalasamāpattijhānena",
  "tika-s0501t:733_4": "jhāyamānā ime khīṇāsavā katthaci anissitacittā jhāyantīti sadevakena lokena na ñāyanti",
  "tika-s0501t:733_5": "samārakena…pe… sadevamanussāya na ñāyantīti yojanā kātabbā. Anissitacittā na ñāyantīti",
  "tika-s0501t:733_6": "ettha hi na-kāro ca “jhāyamānā”ti pade na sambandhitabbo “na jhāyamānā”ti atthassa",
  "tika-s0501t:733_7": "sambhavato. “Na ñāyantī”ti pana sambandhitabbo heṭṭhā aṭṭhakathāyaṃ eva “loke kenacipi",
  "tika-s0501t:733_8": "na ñāyatī”ti vuttattā. Ayaṃ desanāsandhīti godhikasuttavakkalisuttānaṃ aññamaññaṃ",
  "tika-s0501t:733_9": "atthavasena saṃsandanā niddhāritā viya “na ca pathaviṃ nissāyā”tiādidesanāya ca “na",
  "tika-s0501t:733_10": "ca imaṃ loka”ntiādidesanāya ca yāya desanāya atthavasena saṃsandanā niddhāritā, tāya",
  "tika-s0501t:733_11": "desanāya yattha katthaci yaṃ kiñci nissāya jhāyī na jhāyati, nibbānaṃ nissāya jhāyī",
  "tika-s0501t:733_12": "jhāyatīti atthavasena niddhāritā, ayaṃ saṃsandanā desanāsandhi nāmāti attho gahetabbo.",
  "tika-s0501t:734_0": "Desanāsandhi ācariyena vibhattā, amhehi ca ñātā, “katamā niddesasandhī”ti pucchitabbattā",
  "tika-s0501t:734_1": "“tattha katamā niddesasandhīti nissitacittā”tiādi vuttaṃ. Tattha tatthāti tesu catūsu",
  "tika-s0501t:734_2": "atthasandhibyañjanasandhidesanāsandhiniddesasandhīsu yā sandhi “niddesasandhī”ti",
  "tika-s0501t:734_3": "uddiṭṭhā, sā niddesato katamāti pucchatīti attho. Nissitacittāti taṇhādiṭṭhisahajātavasena",
  "tika-s0501t:734_4": "vā upanissayavasena vā nissitaṃ cittaṃ yesaṃ puthujjanānanti nissitacittā, puthujjanā",
  "tika-s0501t:734_5": "puggalā niddisitabbā imāya desanāya puggalādhiṭṭhānattā. Yadi desanā dhammādhiṭṭhānā,",
  "tika-s0501t:734_6": "evaṃ sati nissitaṃ cittaṃ ettha suttappadesesu desitanti nissitacittā nissitacittajānanatthāya",
  "tika-s0501t:734_7": "desitā suttappadesā. Anissitaṃ cittaṃ yesaṃ ariyapuggalānanti anissitacittā, ariyapuggalā",
  "tika-s0501t:734_8": "niddisitabbā imāya desanāya puggalādhiṭṭhānattā. Dhammādhiṭṭhānāya pana anissitaṃ",
  "tika-s0501t:734_9": "cittaṃ yattha suttappadesesu desitanti anissitacittā, anissitacittajānanatthāya desitā suttappadesā.",
  "tika-s0501t:735_0": "“Nissitacittā kena niddesena niddisitabbā, anissitacittā kena niddesena niddisitabbā”ti",
  "tika-s0501t:735_1": "pucchitabbattā “nissitacittā akusalapakkhena niddisitabbā”tiādi vuttaṃ. Akusalapakkhena",
  "tika-s0501t:735_2": "niddesena niddisitabbā. Kusalapakkhenātiādīsupi esa nayo yojetabbo. Akusalapakkhasāmaññakusalapakkhasāmaññehi",
  "tika-s0501t:735_3": "dassetvā akusalavisesakusalavisesehi dassetuṃ “nissitacittā saṃkilesenā”tiādi vuttaṃ.",
  "tika-s0501t:735_4": "Ayaṃ niddesasandhīti akusalapakkhādikassa purimaniddesassa saṃkilesādikena pacchimena",
  "tika-s0501t:735_5": "niddesena nissitacittavasena ayaṃ saṃsandanā ca niddesasandhi nāma. Kusalapakkhādikassa",
  "tika-s0501t:735_6": "purimassa niddesassa vodānādikena pacchimena niddesena anissitacittavasena ayaṃ saṃsandanā",
  "tika-s0501t:735_7": "ca niddesasandhi nāmāti vibhajitvā veditabbā.",
  "tika-s0501t:736_0": "“Catubyūhahārassa neruttamadhippāyanidānapubbāparasandhippabhedena ceva atthabyañjanasandhiniddesasandhidesanāsandhippabhedena",
  "tika-s0501t:736_1": "ca vibhajitabbabhāvo kena amhehi jānitabbo saddahitabbo”ti vattabbabhāvato “tenāhā”tiādi",
  "tika-s0501t:736_2": "vuttaṃ. Tattha tena tathā vibhajitabbabhāvena āyasmā mahākaccāno “neruttamadhippāyo”tiādikaṃ",
  "tika-s0501t:736_3": "yaṃ vacanaṃ āha, tena vacanena tumhehi catubyūhahārassa tathā vibhajitabbabhāvo jānitabbo",
  "tika-s0501t:736_4": "saddahitabboti vuttaṃ hoti.",
  "tika-s0501t:737_0": "“Ettāvatā ca catubyūhahāro paripuṇṇo, añño niyutto natthī”ti vattabbattā “niyutto",
  "tika-s0501t:737_1": "catubyūho hāro”ti vuttaṃ. Tattha yassaṃ yassaṃ pāḷiyaṃ yo yo catubbidho, so so catubyūhahāro",
  "tika-s0501t:737_2": "ca yathālābhavasena yojito, tassaṃ tassaṃ pāḷiyaṃ so so catubbidho catubyūhahāro",
  "tika-s0501t:737_3": "tathā niddhāretvā yutto yojitoti attho daṭṭhabbo.",
  "tika-s0501t:738": "Iti catubyūhahāravibhaṅge sattibalānurūpā racitā",
  "tika-s0501t:739": "Vibhāvanā niṭṭhitā.",
  "tika-s0501t:740": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:741": "7. Āvaṭṭahāravibhaṅgavibhāvanā",
  "tika-s0501t:742_0": "29. Yena yena saṃvaṇṇanāvisesabhūtena catubyūhahāravibhaṅgena neruttādayo vibhattā,",
  "tika-s0501t:742_1": "so…pe… catubyūhahāravibhaṅgo paripuṇṇo, “katamo āvaṭṭo hāravibhaṅgo”ti pucchitabbattā",
  "tika-s0501t:742_2": "tattha katamo āvaṭṭo hāro”tiādi vuttaṃ. Tattha tatthāti tesu niddiṭṭhesu soḷasasu",
  "tika-s0501t:742_3": "desanāhārādīsu katamo saṃvaṇṇanāviseso āvaṭṭo hāro āvaṭṭahāravibhaṅgo nāmāti pucchati.",
  "tika-s0501t:742_4": "“Ekamhi padaṭṭhāne”ntiādiniddesassa idāni mayā vuccamāno “ārambhathā”tiādiko vitthārasaṃvaṇṇanāviseso",
  "tika-s0501t:742_5": "āvaṭṭahāravibhaṅgo nāmāti gahito. “Tattha desanāyaṃ ekasmiṃ padaṭṭhāne desanāruḷhe",
  "tika-s0501t:742_6": "sesakaṃ padaṭṭhānaṃ pariyesati, pariyesitvā kathaṃ paṭipakkhe āvaṭṭetī”ti vattabbattā –",
  "tika-s0501t:743": "“Ārambhatha nikkamatha, yuñjatha buddhasāsane;",
  "tika-s0501t:744": "Dhunātha maccuno senaṃ, naḷāgāraṃva kuñjaro”ti. –",
  "tika-s0501t:745": "Gāthā vuttā. Idha gāthāyaṃ ekasmiṃ padaṭṭhāne desanāruḷhe sesakaṃ padaṭṭhānaṃ pariyesatīti vuttaṃ hoti. Gāthāttho pana aṭṭhakathāyaṃ vutto.",
  "tika-s0501t:746_0": "“Ārambhathā’tiādigāthāyaṃ katarasmiṃ padaṭṭhāne desanāruḷhe katamaṃ sesakaṃ padaṭṭhānaṃ",
  "tika-s0501t:746_1": "pariyesatī”ti vattabbattā “ārambhatha nikkamathāti vīriyassa padaṭṭhāna”ntiādi vuttaṃ.",
  "tika-s0501t:746_2": "Tattha “vīriyassa padaṭṭhāna”nti sāmaññavasena vuttampi ārambhadhātusaṅkhātaṃ vīriyaṃ",
  "tika-s0501t:746_3": "nikkamadhātusaṅkhātassa vīriyassa padaṭṭhānaṃ, nikkamadhātusaṅkhātaṃ vīriyaṃ parakkamadhātusaṅkhātassa",
  "tika-s0501t:746_4": "vīriyassa padaṭṭhānaṃ, parakkamadhātusaṅkhātaṃ vīriyaṃ samathabhāvanāsahitassa vīriyassa",
  "tika-s0501t:746_5": "padaṭṭhānantiādinā pariyesitabbanti gahetabbaṃ. “Yuñjathā”ti iminā vuttaṃ samathabhāvanāsahitaṃ",
  "tika-s0501t:746_6": "vīriyaṃ “buddhasāsane”ti iminā vuttassa mahaggatasamādhissa padaṭṭhānaṃ, desanāruḷhaṃ",
  "tika-s0501t:746_7": "sukhādikaṃ sesakampi padaṭṭhānaṃ pariyesitabbaṃ. “Dhunātha maccuno sena”nti padena",
  "tika-s0501t:746_8": "gahitaṃ vipassanāsahitaṃ vīriyaṃ kilesadhunane samatthāya paññāya padaṭṭhānaṃ, desanāruḷhaṃ",
  "tika-s0501t:746_9": "samādhiādikaṃ sesakampi padaṭṭhānaṃ pariyesitabbaṃ.",
  "tika-s0501t:747_0": "“Yadi ‘ārambhathā’tiādikaṃ vuttaṃ vīriyaṃ sāmaññabhūtānaṃ vīriyasamādhipaññānaṃyeva",
  "tika-s0501t:747_1": "padaṭṭhānaṃ siyā, evaṃ sati kathaṃ vaṭṭamūlaṃ chinditvā vivaṭṭaṃ pāpessantī”ti vattabbattā",
  "tika-s0501t:747_2": "puna “ārambhatha nikkamathāti vīriyindriyassa padaṭṭhāna”ntiādi vuttaṃ. Ādhipaccakiccatāya",
  "tika-s0501t:747_3": "yuttassāpi vīriyādhikassa padaṭṭhānattā ārabhantā yogāvacarapuggalā vaṭṭamūlaṃ chinditvā",
  "tika-s0501t:747_4": "vivaṭṭaṃ pāpentīti vuttaṃ hoti. “Ārambhathā”tiādikā pana yasmā vīriyārambhavatthuādidesanā",
  "tika-s0501t:747_5": "hoti, tasmā ārambhavatthuādīniyeva saṃvaṇṇitāni padaṭṭhānanti codanaṃ manasi katvā",
  "tika-s0501t:747_6": "āha “imāni padaṭṭhānāni desanā”ti. “Ārambhathā”tiādikā yathāvuttapadaṭṭhānāni desanā",
  "tika-s0501t:747_7": "hoti, na vīriyārambhavatthuādīni, tasmā padaṭṭhānaṃyeva saṃvaṇṇitanti daṭṭhabbaṃ.",
  "tika-s0501t:748_0": "Evaṃ “ārambhathā”tiādidesanāya padaṭṭhānavasena attho vibhatto, amhehi ca ñāto, “kathaṃ",
  "tika-s0501t:748_1": "tassāyeva desanāya paṭipakkhavasena attho vibhajitabbo”ti vattabbattā “ayuñjantānaṃ",
  "tika-s0501t:748_2": "vā”tiādi vuttaṃ. Tattha yoge bhāvanāyaṃ ayuñjantānaṃ sattānaṃ aparipakkañāṇānaṃ yoge",
  "tika-s0501t:748_3": "yogahetu vāsanābhāgiyavasena āyatiṃ jānanatthāya “ārambhathā”tiādidesanā āraddhā.",
  "tika-s0501t:748_4": "Yuñjantānaṃ paripakkañāṇānaṃ sattānaṃ ārambhe ārambhahetu diṭṭheva dhamme parijānanatthāya",
  "tika-s0501t:748_5": "“ārambhathā”tiādidesanā āraddhā.",
  "tika-s0501t:749_0": "Tattha tesu yuñjantāyuñjantesu paripakkāparipakkañāṇesu ye aparipakkañāṇā sattā na",
  "tika-s0501t:749_1": "yuñjanti, te aparipakkañāṇā sattā pamādamūlakā hutvā yoge bhāvanāyaṃ yena pamādena",
  "tika-s0501t:749_2": "na yuñjanti, so pamādo taṇhāmūlako pamādo, avijjāmūlako pamādoti dubbidho hoti. Tattha",
  "tika-s0501t:749_3": "tasmiṃ dubbidhe pamāde aññāṇena nivuto avijjāmūlako satto yena pamādena ñeyyaṭṭhānaṃ",
  "tika-s0501t:749_4": "“ime uppādavayadhammā pañcakkhandhā ñeyyaṭṭhānaṃ nāmā”ti nappajānāti, ayaṃ aññāṇahetuko",
  "tika-s0501t:749_5": "pamādo avijjāmūlako pamādā nāma. Yo pamādo taṇhāmūlako, so pamādo tividho anuppannānaṃ",
  "tika-s0501t:749_6": "bhogānaṃ uppādāya pariyesanto taṇhiko satto yaṃ pamādaṃ āpajjati, ayaṃ pamādo ca,",
  "tika-s0501t:749_7": "uppannānaṃ bhogānaṃ ṭhitatthāya rakkhanto taṇhiko satto ārakkhanimittaṃ yaṃ pamādaṃ",
  "tika-s0501t:749_8": "āpajjati, ayaṃ pamādo ca, ṭhitaṃ bhogaṃ paribhuñjanto taṇhiko satto paribhoganimittaṃ",
  "tika-s0501t:749_9": "yaṃ pamādaṃ āpajjati, ayaṃ pamādo cāti tividho hoti. Iti loke ayaṃ pamādo catubbidho",
  "tika-s0501t:749_10": "avijjāpadaṭṭhāno ekavidho pamādo, taṇhāpadaṭṭhāno tividho pamādoti catubbidho hoti.",
  "tika-s0501t:749_11": "Tattha tāsu avijjātaṇhāsu nāmakāyo phassādināmasamūho avijjāya padaṭṭhānaṃ, rūpakāyo",
  "tika-s0501t:749_12": "pathavīādirūpasamūho taṇhāya padaṭṭhānaṃ hoti. Idaṃ vuttaṃ hoti – ārambhadhātunikkamadhātusaṅkhātassa",
  "tika-s0501t:749_13": "vīriyassa paṭipakkho catubbidho pamādo niddhāretabbo, niddhāretvā ekavidhassa pamādassa",
  "tika-s0501t:749_14": "avijjā padaṭṭhānaṃ, tividhassa pamādassa taṇhā padaṭṭhānaṃ. Avijjāya nāmakāyo padaṭṭhānaṃ,",
  "tika-s0501t:749_15": "taṇhāya rūpakāyo padaṭṭhānanti paṭipakkhe āvaṭṭetvā padaṭṭhānaṃ pariyesitabbanti.",
  "tika-s0501t:750_0": "“Kasmā nāmakāyo avijjāya padaṭṭhānaṃ bhavati, rūpakāyo taṇhāya padaṭṭhānaṃ bhavatī”ti",
  "tika-s0501t:750_1": "pucchitabbattā “taṃ kissa hetū”ti pucchitvā “rūpīsu bhavesu ajjhosānaṃ, arūpīsu sammoho”ti",
  "tika-s0501t:750_2": "vuttaṃ. Rūpīsu bhavesu rūpadhammesu ahaṃmamādivasena ajjhosānaṃ taṇhābhiniveso sattesu",
  "tika-s0501t:750_3": "patiṭṭhito yasmā hoti, tasmā rūpakāyo taṇhāya padaṭṭhānaṃ bhavati. Anamatagge hi",
  "tika-s0501t:750_4": "saṃsāre itthipurisā aññamaññarūpābhirāmā bhavanti. Arūpīsu phassādīsu sukhumabhāvato",
  "tika-s0501t:750_5": "sammoho sattesu patiṭṭhito yasmā hoti, tasmā nāmakāyo avijjāya padaṭṭhānaṃ bhavatīti",
  "tika-s0501t:750_6": "yojanā kātabbā. Idaṃ vuttaṃ hoti – rūpakāyanāmakāyesu ārammaṇakaraṇavasena taṇhāya",
  "tika-s0501t:750_7": "ca avijjāya ca uppajjanato rūpakāyo taṇhāya padaṭṭhānaṃ, nāmakāyo avijjāya padaṭṭhānanti nīharitabbāvāti.",
  "tika-s0501t:751_0": "“Katamo rūpakāyo, katamo nāmakāyo”ti pucchitabbattā “tattha rūpakāyo rūpakkhandho,",
  "tika-s0501t:751_1": "nāmakāyo cattāro arūpino khandhā”ti vuttaṃ. Tattha tesu rūpakāyanāmakāyesu rūpakāyo",
  "tika-s0501t:751_2": "rūpasamūho nāma rūpakkhandho hoti, nāmakāyo nāmasamūho nāma cattāro arūpino khandhāti.",
  "tika-s0501t:751_3": "Ime pañcakkhandhā avijjātaṇhānaṃ ārammaṇattā saupādānā bhaveyyuṃ, “katamena upādānena",
  "tika-s0501t:751_4": "saupādānā bhavantī”ti pucchitabbattā tatheva pucchitvā vissajjetuṃ “ime pañcakkhandhā",
  "tika-s0501t:751_5": "katamena upādānena saupādānā? Taṇhāya ca avijjāya cā”ti vuttaṃ. Tattha upādānabhūtāya",
  "tika-s0501t:751_6": "taṇhāya ca upādānabhūtāya avijjāya ca ime pañcakkhandhā saupādānā nāma bhavantīti yojanā kātabbā.",
  "tika-s0501t:752_0": "“Kittakāni upādānāni taṇhā nāma bhavanti, kittakāni upādānāni avijjā nāma bhavantī”ti",
  "tika-s0501t:752_1": "pucchitabbattā “tattha taṇhā dve”tiādi vuttaṃ. Tatthāti tāsu taṇhāavijjāsu. Kāmupādānañca",
  "tika-s0501t:752_2": "sīlabbatupādānañca dve upādānāni taṇhā nāma bhavanti. Taṇhāvasena hi “mama sīlaṃ,",
  "tika-s0501t:752_3": "mama vata”nti parāmasanaṃ bhavati. Diṭṭhupādānañca attavādupādānañca dve upādānāni",
  "tika-s0501t:752_4": "avijjā nāma bhavanti. Avijjāvasena hi sassatadiṭṭhi ceva ahaṃmamādidiṭṭhi ca bhavanti.",
  "tika-s0501t:752_5": "“Imehi catūhi upādānehi saupādānakkhandhā catūsu saccesu kittakaṃ saccaṃ nāmā”ti",
  "tika-s0501t:752_6": "pucchitabbattā “imehī”tiādi vuttaṃ. Ye lokiyakkhandhā saupādānā khandhā bhavanti,",
  "tika-s0501t:752_7": "upādānena hi upādānānipi bhavanti, idaṃ saupādānakkhandhapañcakaṃ dukkhaṃ dukkhasaccaṃ",
  "tika-s0501t:752_8": "nāma. Yāni cattāri upādānāni dukkhakāraṇāni bhavanti, ayaṃ upādānacatukko samudayo",
  "tika-s0501t:752_9": "samudayasaccaṃ nāma bhavati. Pañcakkhandhāti saupādānā pañcakkhandhā dukkhavatthubhāvato",
  "tika-s0501t:752_10": "dukkhaṃ. Tesanti saupādānānaṃ pañcakkhandhānaṃ. Dhammaṃ desetīti “ārambhathā”tiādikaṃ",
  "tika-s0501t:752_11": "dhammaṃ veneyyānurūpaṃ bhagavā deseti. Sāmaññena pubbe vuttampi atthavasena visesaṃ",
  "tika-s0501t:752_12": "dassetuṃ puna “dukkhassa pariññāya, samudayassa pahānāyā”ti vuttaṃ.",
  "tika-s0501t:753_0": "30. Ārambhapaṭipakkhabhūtapamādavasena purimasaccadvayaṃ ācariyena niddhāritaṃ, amhehi",
  "tika-s0501t:753_1": "ca ñātaṃ, “itarasaccadvayaṃ kathaṃ niddhāritabba”nti vattabbattā taṃ dvayampi pamādamukheneva",
  "tika-s0501t:753_2": "niddhāritabbanti dassetuṃ “tattha yo tividho”tiādi vuttaṃ. Tattha tatthāti tesu taṇhāmūlakaavijjāmūlakesu",
  "tika-s0501t:753_3": "pamādesu. Tassāti tividhassa taṇhāmūlakassa pamādassa. Sampaṭivedhenāti assādādīnaṃ",
  "tika-s0501t:753_4": "parijānanena. Rakkhaṇāti attacittassa rakkhaṇasaṅkhātā. Paṭisaṃharaṇāti “tassā”ti",
  "tika-s0501t:753_5": "iminā vuttassa pamādassa paṭipakkhabhūtena appamādānanuyogena saṃharaṇā yā khepanā",
  "tika-s0501t:753_6": "atthi, ayaṃ pamādassa paṭipakkhabhūtena appamādānuyogena pavattā khepanasaṅkhātā",
  "tika-s0501t:753_7": "bhāvanā samatho nāmāti pamādassa paṭipakkhamukhena puna āvaṭṭetvā samatho niddhāritoti.",
  "tika-s0501t:754_0": "“So samatho kathaṃ kena upāyena bhavatī”ti pucchitabbattā tathā pucchitvā upāyaṃ",
  "tika-s0501t:754_1": "dassetuṃ “so katha”ntiādi vuttaṃ. Tattha kathanti kena upāyena. “Kāmentīti kāmā,",
  "tika-s0501t:754_2": "kāmīyantīti vā kāmā”ti vuttānaṃ dvinnaṃ kāmānaṃ paṭicca uppajjamānaṃ assādañca, “appassādā",
  "tika-s0501t:754_3": "kāmā bahudukkhā”tiādi vacanato appassādanīyānaṃ kāmānaṃ paṭicca uppajjamānaṃ ādīnavañca.",
  "tika-s0501t:754_4": "Kāmānanti ca kammatthe sāmivacanaṃ. Tena vuttaṃ –“kāme paṭiccā”ti. “Kāmānametaṃ nissaraṇaṃ,",
  "tika-s0501t:754_5": "yadidaṃ nekkhamma”nti vacanato nissaraṇanti idha paṭhamajjhānaṃ adhippetaṃ. Vokāranti",
  "tika-s0501t:754_6": "ettha va-kāro āgamo, o-kāraṃ lāmakabhāvaṃ. Ānisaṃsanti catupārisuddhisīlādikaṃ. Yadā",
  "tika-s0501t:754_7": "jānāti, tadā tena upāyena samatho bhavatīti attho.",
  "tika-s0501t:755_0": "Samatho ācariyena vibhatto, amhehi ca ñāto, “katamā vipassanā”ti pucchitabbattā vipassanaṃ",
  "tika-s0501t:755_1": "vibhajituṃ “tattha yā vīmaṃsā”tiādi vuttaṃ. Atha vā kāmānaṃ assādādayo yadā jānāti,",
  "tika-s0501t:755_2": "tadā samatho bhavatīti vutto, “tasmiṃ samathe bhavamāne sati katamā bhavatī”ti pucchitabbattā",
  "tika-s0501t:755_3": "“tattha yā vīmaṃsā”tiādi vuttaṃ. Tattha tatthāti tasmiṃ samathe bhavamāne sati assādādīnaṃ",
  "tika-s0501t:755_4": "yā aniccādivīmaṃsā upaparikkhā paññā bhavati, ayaṃ vīmaṃsā upaparikkhā paññā visesena",
  "tika-s0501t:755_5": "passanato vipassanā nāma. Atha vā tividhassa taṇhāmūlakassa pamādassa sampaṭivedhena",
  "tika-s0501t:755_6": "rakkhaṇā paṭisaṃharaṇā, ayaṃ samathoti ācariyena vutto, “katamā vipassanā”ti pucchitabbattā",
  "tika-s0501t:755_7": "“tattha yā vīmaṃsā”tiādi vuttaṃ. Tattha tatthāti tasmiṃ yathāvutte samathe sati yathāvuttassa",
  "tika-s0501t:755_8": "pamādassa aniccādivasena yā vīmaṃsā upaparikkhā paññā uppannā, ayaṃ vīmaṃsā upaparikkhā",
  "tika-s0501t:755_9": "paññā visesena passanato vipassanā nāma. Vīmaṃsāva dubbalā, upaparikkhā balavatīti viseso.",
  "tika-s0501t:756_0": "Samatho ceva vipassanā ca dve dhammā ācariyena niddhāritā, “ime niddhāritā dve dhammā",
  "tika-s0501t:756_1": "kiṃ gacchantī”ti vattabbattā “ime dve”tiādi vuttaṃ. Samatho samathabhāvanāpāripūriṃ",
  "tika-s0501t:756_2": "gacchati, vipassanā vipassanābhāvanāpāripūriṃ gacchati. “Imesu dvīsu dhammesu bhāviyamānesu",
  "tika-s0501t:756_3": "katame yogāvacarena pahīyantī”ti vattabbattā “imesū”tiādi vuttaṃ. Samathe dhamme",
  "tika-s0501t:756_4": "bhāviyamāne taṇhā yogāvacarena pahīyati, vipassanāya bhāviyamānāya avijjā yogāvacarena",
  "tika-s0501t:756_5": "pahīyatīti ime dve pahātabbā dhammā pahīyanti taṇhā ceva avijjā ca. “Imesu dvīsu",
  "tika-s0501t:756_6": "dhammesu pahīyamānesu katame dhammā nirujjhantī”ti pucchitabbattā upādānādayopi nirujjhantīti",
  "tika-s0501t:756_7": "sakalavaṭṭadukkhanirodhaṃ dassento “imesu dvīsu dhammesu pahīnesū”tiādimāha. Tattha",
  "tika-s0501t:756_8": "taṇhāya samathabhāvanāya pahīyamānāya, avijjāya vipassanābhāvanāya pahīyamānāya imesu",
  "tika-s0501t:756_9": "dvīsu dhammesu dvīhi bhāvanāhi pahīnesu kāmupādānādīni cattāri upādānāni vikkhambhanasamucchedavasena",
  "tika-s0501t:756_10": "nirujjhanti, na bhaṅgakkhaṇavasena.",
  "tika-s0501t:757_0": "Etthāha – “taṇhānirodhā upādānanirodho”ti vuttattā “taṇhāya pahīyamānāya upādānāni",
  "tika-s0501t:757_1": "nirujjhantī”ti vacanaṃ yuttaṃ hotu, kathaṃ avijjāya pahīyamānāya upādānāni nirujjhantīti?",
  "tika-s0501t:757_2": "“Taṇhānirodhā upādānanirodho”ti pāṭhe avijjāsahitataṇhānirodhā upādānanirodhoti atthasambhavato.",
  "tika-s0501t:757_3": "Yathā hi taṇhāsahitāva avijjā saṅkhārānaṃ paccayo, evaṃ avijjāsahitāva taṇhā upādānānaṃ",
  "tika-s0501t:757_4": "paccayo hotīti avijjāsahitataṇhānirodhā upādānanirodhoti attho sambhavatīti gahetabbo.",
  "tika-s0501t:757_5": "Vikkhambhanasamucchedavasena upādānanirodhā tatheva bhavanirodhoti esa nayo sesesupi.",
  "tika-s0501t:757_6": "Evametassa kevalassa dukkhakkhandhassa nirodhoti etthāpi taṇhāsahitaavijjānirodhā",
  "tika-s0501t:757_7": "saṅkhāranirodhotiādiko gahitoti daṭṭhabbo. Itīti evaṃ visabhāgasabhāgadhammānaṃ āvaṭṭanavasena",
  "tika-s0501t:757_8": "niddhāritāni ca purimakāni dve saccāni ca, samatho ca vipassanā ca ime dve dhammā",
  "tika-s0501t:757_9": "maggo ca maggasaccañca, vaṭṭanirodho vaṭṭanirodhasaccañca nibbānanti cattāri saccāni niddhāritāni.",
  "tika-s0501t:758_0": "“Vīriyapaṭipakkhabhūtassa pamādādidhammassa vasena vā sabhāgabhūtassa pamādādidhammassa",
  "tika-s0501t:758_1": "vasena vā āvaṭṭetvā catunnaṃ saccānaṃ niddhāritabbabhāvo amhehi kena saddahitabbo”ti",
  "tika-s0501t:758_2": "vattabbattā “tenāhā”tiādi vuttaṃ. Tena tathā niddhāritabbabhāvena bhagavā “ārambhatha",
  "tika-s0501t:758_3": "nikkamathā”tiādigāthāvacanaṃ āha, tena “ārambhatha nikkamathā”tiādigāthāvacanena",
  "tika-s0501t:758_4": "tathā catunnaṃ saccānaṃ niddhāritabbabhāvo tumhehi saddahitabboti vuttaṃ hoti.",
  "tika-s0501t:759_0": "“Ārambhatha nikkamathā’tiādinā vodānapakkhaṃyeva nikkhipitvā tasseva vodānapakkhassa",
  "tika-s0501t:759_1": "visabhāgadhammasabhāgadhammavaseneva āvaṭṭetvā catusaccaniddhāraṇaṃ kātabba”nti pucchitabbattā",
  "tika-s0501t:759_2": "saṃkilesapakkhampi nikkhipitvā tasseva saṃkilesassa visabhāgadhammasabhāgadhammavasenapi",
  "tika-s0501t:759_3": "āvaṭṭetvā catusaccaniddhāraṇaṃ dassento “yathāpi mūle”tiādigāthāvacanamāha. Aṭṭhakathāyaṃ pana –",
  "tika-s0501t:760_0": "“Evaṃ vodānapakkhaṃ nikkhipitvā tassa visabhāgadhammavasena, sabhāgadhammavasena",
  "tika-s0501t:760_1": "ca āvaṭṭanaṃ dassetvā idāni saṃkilesapakkhaṃ nikkhipitvā tassa visabhāgadhammavasena,",
  "tika-s0501t:760_2": "sabhāgadhammavasena ca āvaṭṭanaṃ dassetuṃ ‘yathāpi mūle’ti gāthamāhā”ti –",
  "tika-s0501t:761": "Vuttaṃ. Gāthātthopi aṭṭhakathāyaṃ vutto. Tathāpi yatipotānaṃ atthāya aṭṭhakathānusāreneva kathayissāma.",
  "tika-s0501t:762_0": "Samūho rukkho mūlati patiṭṭhāti etena avayavena bhūmibhāge ṭhitenāti mūlaṃ, kiṃ taṃ?",
  "tika-s0501t:762_1": "Bhūmibhāge ṭhito mūlasaṅkhāto rukkhāvayavo, tasmiṃ mūle. Natthi upaddavo pharasuchedādiantarāyo",
  "tika-s0501t:762_2": "assa mūlassāti anupaddavo. Daḷheti upaddavābhāvena sabhāvato thire sati. Chindīyatīti",
  "tika-s0501t:762_3": "chinno, ko so? Bhūmiyaṃ patiṭṭhitamūlasahito rukkhāvayavo, na chinditvā gahito rukkhāvayavo.",
  "tika-s0501t:762_4": "Ruhati vaḍḍhatīti rukkho. So ca bhūmiyaṃ patiṭṭhitamūlasahito rukkhāvayavo rukkhoti",
  "tika-s0501t:762_5": "vutto yathā “samuddo diṭṭho”ti. Punareva rūhatīti puna aṅkuruppādanaṃ sandhāya vuttaṃ.",
  "tika-s0501t:762_6": "Taṇhānusayeti attabhāvasaṅkhātassa rukkhassa mūle. Anūhateti arahattamaggañāṇena",
  "tika-s0501t:762_7": "anupacchinne sati idaṃ attabhāvasaṅkhātaṃ dukkhaṃ dukkhahetu punappunaṃ abbocchinnaṃ",
  "tika-s0501t:762_8": "nibbattati na nirujjhatiyevāti gāthāttho.",
  "tika-s0501t:763_0": "“Idha gāthāyaṃ yo taṇhānusayo anūhatabhāvena dukkhassa nibbattanassa mūlanti vutto,",
  "tika-s0501t:763_1": "ayaṃ taṇhānusayo katamassā taṇhāya anusayo”ti pucchati, “taṇhāya kāmataṇhādivasena",
  "tika-s0501t:763_2": "bahuvidhattā bhavataṇhāya anusayo”ti vissajjeti bhavassādataṇhābhāvato. Yo anusayo",
  "tika-s0501t:763_3": "etassa bhavataṇhāsaṅkhātassa dhammassa paccayo hoti, ayaṃ anusayo avijjānusayo hoti.",
  "tika-s0501t:763_4": "“Anusayo bahuvidho, kasmā avijjānusayoti saddahitabbo”ti vattabbattā “avijjāpaccayā",
  "tika-s0501t:763_5": "hi bhavataṇhā”ti vuttaṃ. Avijjāya bhavataṇhāya paccayattā avijjānusayo saddahitabbo.",
  "tika-s0501t:763_6": "Avijjāya hi bhavesu ādīnavassa adassanavasena bhavassādataṇhā bhavatīti. Ime dve",
  "tika-s0501t:763_7": "kilesātiādimhi heṭṭhā vuttanayānusārena cattāri saccāni niddhāretvā visabhāgasabhāgadhammāvaṭṭanaṃ",
  "tika-s0501t:763_8": "viññātabbaṃ, samathavipassanā pana maggasampayuttāva gahetabbā.",
  "tika-s0501t:764_0": "“Sabbapāpassā”tiādikassa anusandhyattho aṭṭhakathāyaṃ vutto. Sabbapāpassāti kammapathabhāvappattāpattassa",
  "tika-s0501t:764_1": "niravasesassa akusalassa. Akaraṇanti saparasantānesu anuppādanaṃ. Kusalassāti kammapathabhāvappattāpattassa",
  "tika-s0501t:764_2": "tebhūmakakusalassa ceva lokuttarakusalassa ca. Upasampadāti santāne uppādanavasena",
  "tika-s0501t:764_3": "sampadā. Sassa attano cittanti sacittaṃ, sacittassa pariyodāpanaṃ vodānaṃ arahattaphaluppattiyāti",
  "tika-s0501t:764_4": "sacittapariyodāpanaṃ. Arahattamagguppādo pana “kusalassa upasampadā”ti padena gahito.",
  "tika-s0501t:764_5": "Etaṃ akaraṇādittayadīpanaṃ buddhānaṃ sammāsambuddhānaṃ sāsanaṃ ovādoti gāthāttho.",
  "tika-s0501t:765_0": "Gāthāyaṃ yassa pāpassa akaraṇaṃ vuttaṃ, taṃ pāpaṃ duccaritakammapathavasena vibhajituṃ",
  "tika-s0501t:765_1": "“sabbapāpaṃ nāmā”tiādi vuttaṃ. Dosasamuṭṭhānanti yebhuyyavasena vuttaṃ, lobhasamuṭṭhānampi",
  "tika-s0501t:765_2": "bhavati. Lobhasamuṭṭhānantipi yebhuyyavasena vuttaṃ, dosasamuṭṭhānampi bhavati. Mohasamuṭṭhānampi",
  "tika-s0501t:765_3": "tatheva vuttaṃ. Lobhasamuṭṭhānadosasamuṭṭhānampi sambhavatīti daṭṭhabbaṃ. Sabbapāpo",
  "tika-s0501t:765_4": "duccaritakammapathappabhedena vibhatto, “ettakeneva vibhajitabbo, udāhu aññena vibhajitabbo”ti",
  "tika-s0501t:765_5": "pucchitabbattā aññena akusalamūlaagatigamanabhedenapi vibhajituṃ “yā abhijjhā”tiādi",
  "tika-s0501t:765_6": "vuttaṃ. Aṭṭhakathāyaṃ pana “evaṃ duccaritaakusalakammapathakammavibhāgena ‘sabbapāpa’nti",
  "tika-s0501t:765_7": "ettha vuttapāpaṃ vibhajitvā idānissa akusalamūlavasena agatigamanavibhāgampi dassetuṃ",
  "tika-s0501t:765_8": "‘akusalamūla’ntiādi vutta”nti anusandhyattho vutto. Mohavasena sabhāvaṃ ajānantassa",
  "tika-s0501t:765_9": "bhayasambhavato yaṃ bhayā ca mohā ca agatiṃ gacchati, idaṃ mohasamuṭṭhānanti vuttaṃ.",
  "tika-s0501t:766": "Sabbapāpo ācariyena vibhatto, amhehi ca ñāto, “katamaṃ sabbapāpassa akaraṇa”nti pucchitabbattā tattha lobho asubhāyā”tiādi vuttaṃ. Aṭṭhakathāyaṃ pana –",
  "tika-s0501t:767_0": "“Ettāvatā ‘sabbapāpassa akaraṇa’nti ettha pāpaṃ dassetvā idāni tassa akaraṇaṃ dassento",
  "tika-s0501t:767_1": "‘lobho…pe… paññāyā’ti tīhi kusalamūlehi tiṇṇaṃ akusalamūlānaṃ pahānavasena sabbapāpassa",
  "tika-s0501t:767_2": "akaraṇaṃ anuppādanamāhā”ti –",
  "tika-s0501t:768_0": "Vuttaṃ. Subhādhimuttavasena pavatto lobho asubhāya asubhabhāvanāya tathāpavattena",
  "tika-s0501t:768_1": "alobhena tadaṅgavikkhambhanappahānena pahīyati, sattesu kujjhanadussanavasena pavatto",
  "tika-s0501t:768_2": "doso mettāya mettābhāvanāya tathāpavattena adosena ca tadaṅgavikkhambhanappahānena",
  "tika-s0501t:768_3": "pahīyati, sattesu ceva saṅkhāresu ca muyhanavasena pavatto moho paññāya vicāraṇapaññāya",
  "tika-s0501t:768_4": "ca bhāvanāmaggapaññāya ca tadaṅgavikkhambhanasamucchedappahānena pahīyati.",
  "tika-s0501t:769_0": "“Yadi tīhi kusalamūleheva akusalamūlāni pahīyanti, evaṃ sati upekkhākaruṇāmuditā",
  "tika-s0501t:769_1": "niratthakā bhaveyyu”nti vattabbattā “tathā lobho upekkhāyā”tiādi vuttaṃ. Upekkhāyāti",
  "tika-s0501t:769_2": "“sabbe sattā kammassakā”tiādinā bhāvitāya upekkhāya. Muditā aratiṃ vūpasametvā aratiyā",
  "tika-s0501t:769_3": "mūlabhūtaṃ mohampi pajahatīti manasi katvā “moho muditāya pahānaṃ abbhatthaṃ gacchatī”ti",
  "tika-s0501t:769_4": "vuttaṃ. “Akusalamūlānaṃ kusalamūlādīhi pahātabbattaṃ kena amhehi saddahitabba”nti",
  "tika-s0501t:769_5": "vattabbattā “tenāhā”tiādi vuttaṃ. Tena tathā pahātabbattena bhagavā “sabbapāpassa",
  "tika-s0501t:769_6": "akaraṇa”nti vacanaṃ āha, tena “sabbapāpassa akaraṇa”nti vacanena tathā pahātabbattaṃ",
  "tika-s0501t:769_7": "tumhehi saddahitabbanti vuttaṃ hoti.",
  "tika-s0501t:770_0": "31. “Ettāvatā ca sabbapāpo vibhatto, tassa akaraṇañca vibhattaṃ siyā, evaṃ sati aṭṭhamicchattānaṃ",
  "tika-s0501t:770_1": "akaraṇaṃ anivāritaṃ siyā”ti vattabbattā “sabbapāpaṃ nāma aṭṭha micchattānī”tiādi",
  "tika-s0501t:770_2": "vuttaṃ. Micchāsatīti aniccādīsu “nicca”nti anussaraṇacintanādivasena pavattaakusalappavatti.",
  "tika-s0501t:771_0": "Sabbapāpassa akaraṇaṃ bahudhā ācariyena vibhattaṃ, amhehi ca viññātaṃ, “kathaṃ kusalassa",
  "tika-s0501t:771_1": "sampadā vibhajitabbā viññātabbā”ti vattabbattā kusalassa sampadaṃ vibhajitvā dassento",
  "tika-s0501t:771_2": "“aṭṭhasu micchattesu pahīnesū”tiādimāha. Aṭṭha sammattānīti sammādiṭṭhi sammāsaṅkappo",
  "tika-s0501t:771_3": "sammāvācā sammākammanto sammāājīvo sammāvāyāmo sammāsati sammāsamādhīti aṭṭhasammattāni",
  "tika-s0501t:771_4": "visabhāgaparivattanadhammavasena sampajjanti. Atītassāti atītena sammāsambuddhena",
  "tika-s0501t:771_5": "desitassa. Vipassino hi bhagavato ayaṃ pātimokkhuddesagāthā. Citte pariyodāpiteti",
  "tika-s0501t:771_6": "cittapaṭibaddhā pañcakkhandhāpi pariyodāpitā bhavanti. “Cittapariyodāpitena pañcannaṃ",
  "tika-s0501t:771_7": "khandhānaṃ pariyodāpitabhāvo kathaṃ amhehi saddahitabbo”ti vattabbattā “evañhī”tiādi",
  "tika-s0501t:771_8": "vuttaṃ. Evaṃ vuttappakārena bhagavā yaṃ “cetovisuddhatthaṃ bhikkhave tathāgate brahmacariyaṃ",
  "tika-s0501t:771_9": "vussatī”ti vacanaṃ āha, tena “ceto…pe… vussatī”ti vacanena tumhehi saddahitabboti",
  "tika-s0501t:771_10": "vuttaṃ hoti. “Pariyodāpanā katividhā bhavantī”ti vattabbattā “duvidhā hī”tiādi vuttaṃ.",
  "tika-s0501t:771_11": "Samathavipassanāya nīvaraṇappahānañca ariyamaggabhāvanāya anusayasamugghāto cāti",
  "tika-s0501t:771_12": "pariyodāpanassa duvidhattā pañcakkhandhā pariyodāpitā bhavantīti attho. Pahīnanīvaraṇānusayā",
  "tika-s0501t:771_13": "hi puggalā pasādanīyavaṇṇā honti.",
  "tika-s0501t:772_0": "“Pariyodāpanassa kittikā bhūmiyo”ti pucchitabbattā “dve pariyodāpanabhūmiyo”tiādi",
  "tika-s0501t:772_1": "vuttaṃ. “‘Sabbapāpassa akaraṇa’ntiādigāthāya desitesu dhammesu katamaṃ dukkhasaccaṃ,",
  "tika-s0501t:772_2": "katamaṃ samudayasaccaṃ, katamaṃ maggasaccaṃ, katamaṃ nirodhasacca”nti pucchitabbattā",
  "tika-s0501t:772_3": "“tattha yaṃ paṭivedhenā”tiādi vuttaṃ. Tatthāti gāthāya desitesu dhammesu yaṃ khandhapañcakaṃ",
  "tika-s0501t:772_4": "paṭivedhena pariññābhisamayena pariyodāpeti, idaṃ khandhapañcakaṃ dukkhaṃ dukkhasaccaṃ",
  "tika-s0501t:772_5": "bhave. Yato taṇhāsaṃkilesato khandhapañcakaṃ pariyodāpeti, ayaṃ taṇhāsaṃkileso samudayo",
  "tika-s0501t:772_6": "samudayasaccaṃ. Yena ariyamaggaṅgena pariyodāpeti, ayaṃ ariyamaggo maggasaccaṃ. Yaṃ",
  "tika-s0501t:772_7": "asaṅkhatadhātuṃ adhigatena puggalena pariyodāpitaṃ, ayaṃ asaṅkhatadhātudhammo nirodho",
  "tika-s0501t:772_8": "nirodhasaccaṃ bhave. Imāni cattāri saccāni gāthāya desitadhammānaṃ sabhāgavisabhāgadhammāvaṭṭanavasena",
  "tika-s0501t:772_9": "niddhāritāni. “Tenāhā”tiādikassa attho heṭṭhā vuttanayena veditabbo.",
  "tika-s0501t:773": "“Sabbapāpassa akaraṇa”ntiādigāthāya desitānaṃ dhammānaṃ sabhāgavisabhāgadhammāvaṭṭanavasena cattāri saccāni ācariyena niddhāritāni, amhehi ca viññātāni.",
  "tika-s0501t:774": "“‘Dhammo have rakkhati dhammacāriṃ, chattaṃ mahantaṃ yatha vassakāle;",
  "tika-s0501t:775": "Esānisaṃso dhamme suciṇṇe, na duggatiṃ gacchati dhammacārī’ti –",
  "tika-s0501t:776_0": "Gāthāya desitānaṃ dhammānaṃ visabhāgasabhāgadhammānaṃ āvaṭṭanavasena kathaṃ cattāri",
  "tika-s0501t:776_1": "saccāni niddhāritānī”ti vattabbattā “dhammo have”tiādimāha. Tāya gāthāya desite dhamme",
  "tika-s0501t:776_2": "vibhajitvā dassento “dhammo nāmā”tiādimāha. Tattha dhammo nāmāti puññadhammo nāma.",
  "tika-s0501t:776_3": "Indriyasaṃvaroti manacchaṭṭhindriyasaṃvarasīlādiko sabbo saṃvaro. Tena vuttaṃ –“indriyasaṃvarasīsena",
  "tika-s0501t:776_4": "cettha sabbampi sīlaṃ gahitanti daṭṭhabba”nti. Cattāro apāyā dukkaṭakammakārīnaṃ",
  "tika-s0501t:776_5": "gatibhūtattā duggati. Sabbā upapattiyo pana dukkhadukkhasaṅkhāradukkhavipariṇāmadukkhasamaṅgīnaṃ",
  "tika-s0501t:776_6": "gatibhūtattā duggati nāma.",
  "tika-s0501t:777_0": "“Tasmiṃ duvidhe dhamme indriyasaṃvaradhammo kattha ṭhito, kathaṃ suciṇṇo, kuto rakkhatī”ti",
  "tika-s0501t:777_1": "pucchitabbattā “tattha yā saṃvarasīle”tiādi vuttaṃ. Tatthāti tasmiṃ duvidhe dhamme.",
  "tika-s0501t:777_2": "Saṃvarasīle ṭhitā yā akhaṇḍakāritā hoti, ayaṃ akhaṇḍavasena kātabbo saṃvarasīle ṭhito",
  "tika-s0501t:777_3": "suṭṭhu āciṇṇapariciṇṇo puññadhammo catūhi apāyehi attano ādhāraṃ attānaṃ rakkhantaṃ",
  "tika-s0501t:777_4": "puggalaṃ ekantikabhāvena rakkhati, anekantikabhāvena pana rakkhitamatto puññadhammopi",
  "tika-s0501t:777_5": "rakkhatīti attho gahetabbo. Apāyehīti ca padhānavasena vuttaṃ, rogādiantarāyatopi",
  "tika-s0501t:777_6": "rakkhati. Rogādiantarāyo vā ayato apagatattā apāyantogadhoti daṭṭhabbo.",
  "tika-s0501t:778_0": "“Tathā rakkhatīti kena amhehi saddahitabbo”ti vattabbattā “evaṃ bhagavā”tiādi vuttaṃ.",
  "tika-s0501t:778_1": "Evaṃ vuttappakārena lakkhaṇapakāradassanaṃ bhagavā “dvemā, bhikkhave, sīlavato gatiyo",
  "tika-s0501t:778_2": "devā ca manussā cā”ti yaṃ vacanaṃ āha, tena “dvemā…pe… manussā cā”ti vacanena tumhehi",
  "tika-s0501t:778_3": "saddahitabboti vuttaṃ hoti. “Saṃvarasīle ṭhitassa akhaṇḍakātabbassa suciṇṇassa puññadhammassa",
  "tika-s0501t:778_4": "apāyehi rakkhaṇe ekantikabhāvo kena suttena dīpetabbo”ti vattabbattā “evañca nāḷandāya”ntiādi",
  "tika-s0501t:778_5": "vuttaṃ. Tattha evañcāti iminā idāni vuccamānena pakārenapi vuttappakāro attho veditabbo.",
  "tika-s0501t:778_6": "Nāḷandāyanti nāḷandanāmake nigame nisinno asibandhakanāmassa putto gāmaṇi gāmajeṭṭhako",
  "tika-s0501t:778_7": "bhagavantaṃ etaṃ vuccamānaṃ “brāhmaṇā, bhante”tiādivacanaṃ avoca.",
  "tika-s0501t:779": "Brāhmaṇāti bāhirakā brāhmaṇā. Bhanteti bhagavantaṃ gāmaṇi ālapati. Pacchābhūmakāti pacchimadisāya nisinnakā. Uyyāpentīti manussalokato uddhaṃ devalokaṃ yāpenti pāpenti.",
  "tika-s0501t:780": "Idhassāti idhaloke assa bhaveyya. Puriso pāṇātipātī…pe… micchādiṭṭhiko assa bhaveyyāti yojanā. Sesaṃ pāḷito ceva vuttānusārena ca ñeyyaṃ.",
  "tika-s0501t:781": "32. “Visabhāgadhammasabhāgadhammāvaṭṭanavasena catunnaṃ saccānaṃ niddhāritabhāvo kena amhehi saddahitabbo”ti vattabbattā “tenāha mahākaccāno ekamhi padaṭṭhāne”ti vuttaṃ.",
  "tika-s0501t:782_0": "“Ettāvatā ca āvaṭṭo hāro paripuṇṇo, añño niyutto natthī”ti vattabbattā “niyutto āvaṭṭo",
  "tika-s0501t:782_1": "hāro”ti vuttaṃ. Yassaṃ yassaṃ pāḷiyaṃ yo yo āvaṭṭo hāro yathālābhavasena yojito,",
  "tika-s0501t:782_2": "tassaṃ tassaṃ pāḷiyaṃ so so āvaṭṭo hāro tathā niddhāretvā yutto yojitoti attho daṭṭhabbo.",
  "tika-s0501t:783": "Iti āvaṭṭahāravibhaṅge sattibalānurūpā racitā",
  "tika-s0501t:784": "Vibhāvanā niṭṭhitā.",
  "tika-s0501t:785": "Paṇḍitehi pana aṭṭhakathāṭīkānusāreneva gambhīrattho vitthārato vibhajitvā gahetabboti.",
  "tika-s0501t:786": "8. Vibhattihāravibhaṅgavibhāvanā",
  "tika-s0501t:787_0": "33. Yena yena saṃvaṇṇanāvisesabhūtena āvaṭṭahāravibhaṅgena āvaṭṭetabbā padaṭṭhānādayo",
  "tika-s0501t:787_1": "vibhattā, so saṃvaṇṇanāvisesabhūto āvaṭṭahāravibhaṅgo paripuṇṇo, “tattha katamo vibhattihāravibhaṅgo”ti",
  "tika-s0501t:787_2": "pucchitabbattā “tattha katamo vibhattihāro”tiādi vuttaṃ. Tattha tatthāti tesu niddiṭṭhesu",
  "tika-s0501t:787_3": "soḷasasu desanāhārādīsu katamo saṃvaṇṇanāviseso vibhattihāro vibhattihāravibhaṅgo",
  "tika-s0501t:787_4": "nāmāti pucchati. “Dhammañca padaṭṭhānaṃ bhūmiñcā”tiādiniddesassa idāni mayā vuccamāno",
  "tika-s0501t:787_5": "“dve suttānī”tiādiko vitthārabhūto saṃvaṇṇanāviseso vibhattihāro vibhattihāravibhaṅgo",
  "tika-s0501t:787_6": "nāmāti attho gahetabbo.",
  "tika-s0501t:788_0": "“Yesu suttesu vuttā dhammapadaṭṭhānabhūmiyo iminā vibhattihārena vibhattā, tāni suttāni",
  "tika-s0501t:788_1": "kittakānī”ti pucchitabbattā tāni suttāni paṭhamaṃ dassetuṃ “dve suttāni vāsanābhāgiyañca",
  "tika-s0501t:788_2": "nibbedhabhāgiyañcā”ti vuttaṃ. Tattha vāsanābhāgiyanti puññabhāvanā vāsanā nāma, vāsanāya",
  "tika-s0501t:788_3": "bhāgo koṭṭhāso vāsanābhāgo, vāsanābhāge vācakabhāvena niyuttaṃ suttanti vāsanābhāgiyaṃ,",
  "tika-s0501t:788_4": "katamaṃ taṃ? Yasmiṃ sutte tīṇi puññakiriyavatthūni bhagavatā desitāni, taṃ suttaṃ",
  "tika-s0501t:788_5": "vāsanābhāgiyaṃ. Nibbedhabhāgiyanti lobhakkhandhādīnaṃ nibbijjhanaṃ padālanaṃ nibbedho,",
  "tika-s0501t:788_6": "nibbedhassa bhāgo koṭṭhāso nibbedhabhāgo, nibbedhabhāge vācakabhāvena niyuttaṃ suttanti",
  "tika-s0501t:788_7": "nibbedhabhāgiyaṃ, katamaṃ taṃ? Yasmiṃ sutte sekkhāsekkhadhammā bhagavatā desitā,",
  "tika-s0501t:788_8": "taṃ suttaṃ nibbedhabhāgiyaṃ.",
  "tika-s0501t:789_0": "“Tesaṃ suttānaṃ paṭiggāhakā puggalā yāhi paṭipadāhi sampajjanti, tā paṭipadā kittikā”ti",
  "tika-s0501t:789_1": "pucchitabbattā “dve paṭipadā”tiādi vuttaṃ. Dānasīlabhāvanāmayapuññabhāge bhavā paṭipadāti",
  "tika-s0501t:789_2": "puññabhāgiyā. Phalabhāge bhavā paṭipadāti phalabhāgiyā. “Yesu sīlesu ṭhitā paṭiggāhakā",
  "tika-s0501t:789_3": "paṭipajjanti, tāni sīlāni kittakānī”ti pucchitabbattā “dve sīlānī”tiādi vuttaṃ. Saṃvarati",
  "tika-s0501t:789_4": "etena saṃvarenāti saṃvaro, so saṃvaro pātimokkhasaṃvaro, satisaṃvaro, ñāṇasaṃvaro,",
  "tika-s0501t:789_5": "khantisaṃvaro, vīriyasaṃvaroti pañcavidho. Sabbopi pāpasaṃvaraṇato saṃvaro, lokiyalokuttarasampattiṭṭhānattā",
  "tika-s0501t:789_6": "sīlaṃ nāma. Pajahati etena pahātabbeti pahānaṃ, pajahanaṃ vā pahānaṃ, tañca pahānaṃ",
  "tika-s0501t:789_7": "tadaṅgappahānaṃ, vikkhambhanappahānaṃ, samucchedappahānaṃ, paṭipassaddhippahānaṃ,",
  "tika-s0501t:789_8": "nissaraṇappahānanti pañcavidhaṃ. Tattha nissaraṇappahānaṃ vajjetvā catubbidhaṃ pahānaṃ",
  "tika-s0501t:789_9": "vuttanayena sīlaṃ nāma.",
  "tika-s0501t:790_0": "“Tesu suttādīsu bhagavā katamaṃ suttaṃ katamāya paṭipadāya desayati, katarasmiṃ sīle",
  "tika-s0501t:790_1": "ṭhito puggalo katamena sīlena brahmacārī bhavatī”ti pucchitabbattā tathā vibhajitvā",
  "tika-s0501t:790_2": "dassetuṃ “tattha bhagavā”tiādi vuttaṃ. Tattha tesu vāsanābhāgiyādīsu suttesu vāsanābhāgiyaṃ",
  "tika-s0501t:790_3": "suttaṃ tattha tāsu puññabhāgiyādipaṭipadāsu puññabhāgiyāya paṭipadāya bhagavā yassa",
  "tika-s0501t:790_4": "puggalassa desayati, so vāsanābhāgiyasuttapaṭiggāhako puggalo tattha saṃvarasīlādīsu",
  "tika-s0501t:790_5": "saṃvarasīle ṭhito hutvā tena saṃvarasīlasaṅkhātena brahmacariyena seṭṭhacariyena",
  "tika-s0501t:790_6": "brahmacārī seṭṭhācārapūrako bhavati. Tattha tesu vāsanābhāgiyādīsu suttesu nibbedhabhāgiyaṃ",
  "tika-s0501t:790_7": "suttaṃ tattha tāsu puññabhāgiyādipaṭipadāsu phalabhāgiyāya paṭipadāya yassa puggalassa",
  "tika-s0501t:790_8": "bhagavā desayati, so nibbedhabhāgiyasuttapaṭiggāhako puggalo tattha saṃvarasīlādīsu",
  "tika-s0501t:790_9": "pahānasīle samucchedappassaddhippahānavasena ṭhito hutvā tena pahānasīlasaṅkhātena",
  "tika-s0501t:790_10": "visesabhūtena maggasaṅkhātena brahmacariyena brahmacārī bhavatīti yojanā kātabbā.",
  "tika-s0501t:791_0": "“Vāsanābhāgiyasuttādīsu katamaṃ vāsanābhāgiyaṃ sutta”nti pucchitabbattā “tattha katama”ntiādi",
  "tika-s0501t:791_1": "vuttaṃ. Tattha tatthāti tesu vāsanābhāgiyasuttādīsu. Dānakathāti sappurisadānadānaphalaasappurisadānadānaphalakathā.",
  "tika-s0501t:791_2": "Sīlakathāti pañcasīlādisīlaphalakathā. Saggakathāti saggasampattisukhakathā ceva",
  "tika-s0501t:791_3": "sagge nibbattāpakapuññakathā ca. Ādīnavoti ādīnavadassako suttanto. Ānisaṃsoti ānisaṃsadassako",
  "tika-s0501t:791_4": "suttanto. Vāsanābhāgiyaṃ suttaṃ nāmāti yojanā.",
  "tika-s0501t:792_0": "“Tattha katama”ntiādīsu anusandhyattho vuttanayova. Yā desanā catusaccappakāsanā,",
  "tika-s0501t:792_1": "sā desanā nibbedhabhāgiyaṃ suttaṃ nāmāti yojanā. Evañca sati vāsanābhāgiyasuttassapi",
  "tika-s0501t:792_2": "nibbedhabhāgiyasuttabhāvo āpajjeyya catusaccappakāsanatoti codanaṃ manasi katvā “vāsanābhāgiye",
  "tika-s0501t:792_3": "sutte”tiādi vuttaṃ. Vāsanābhāgiye sutte pajānanā vuṭṭhānagāminivipassanā ariyamaggapadaṭṭhānabhūtā",
  "tika-s0501t:792_4": "paññā natthi, maggo ariyamaggo natthi, phalaṃ ariyaphalaṃ natthi. Nibbedhabhāgiye",
  "tika-s0501t:792_5": "sutte pana pajānanādayo atthi, vāsanābhāgiye sutte natthi. “Pajānanā”tiādinā catusaccappakāsanā",
  "tika-s0501t:792_6": "dānakathādikā nibbedhabhāgiye sutte antogadhā, itaraṃyeva vāsanābhāgiyasuttanti nāmāti",
  "tika-s0501t:792_7": "dasseti. Yesu suttesu vuttā dhammapadaṭṭhānabhūmiyo vibhattā, tāni suttāni dveyeva",
  "tika-s0501t:792_8": "na honti, kasmā “dveyeva suttāni niddhāritānī”ti ce vadeyyuṃ? Asaṅkarato sutte vuttānaṃ",
  "tika-s0501t:792_9": "dhammapadaṭṭhānabhūmīnaṃ vibhajitabbānaṃ suviññeyyattā. “Yadi evaṃ saṃkilesabhāgiyaasekkhabhāgiyasuttānipi",
  "tika-s0501t:792_10": "niddhāritāni asaṅkarattā”ti ce vadeyyuṃ? No niddhāritāni, vāsanābhāgiyasutte niddhārite",
  "tika-s0501t:792_11": "saṃkilesabhāgiyasuttampi niddhāritaṃ, saṃkilesadhammato nissaṭṭhadhammānaṃyeva vāsanābhāgiyadhammattā",
  "tika-s0501t:792_12": "nibbedhabhāgiyasutte ca niddhārite asekkhabhāgiyasuttampi niddhāritaṃ anaññattā.",
  "tika-s0501t:793_0": "“Yesu suttesu vuttā dhammapadaṭṭhānabhūmiyo vibhattihārena vibhattā, tāni suttāni",
  "tika-s0501t:793_1": "katamena phalena yojayitabbānī”ti pucchitabbattā “imāni cattāri suttānī”tiādi vuttaṃ.",
  "tika-s0501t:793_2": "Tattha imāni cattāri suttānīti yathāniddhāritāni vāsanābhāgiyanibbedhabhāgiyasuttāni",
  "tika-s0501t:793_3": "ceva taṃniddhāraṇena niddhāritāni saṃkilesabhāgiyaasekkhabhāgiyasuttāni cāti cattāri",
  "tika-s0501t:793_4": "suttāni imesaṃyeva catunnaṃ suttānaṃ desanāya nayena nītena phalena sabbato sabbabhāgena",
  "tika-s0501t:793_5": "saṃvarasīlappahānasīlena brahmacariyena yojayitabbāni. Yojentena ca sabbato sabbabhāgena",
  "tika-s0501t:793_6": "ca padādivicayena hārena saṃvarasīlādikaṃ phalaṃ vicinitvā yuttihārena yuttaṃ phalaṃ",
  "tika-s0501t:793_7": "gavesitvā “idaṃ phalaṃ imassa puggalassa phalaṃ, idaṃ phalaṃ imassa suttassa phala”nti",
  "tika-s0501t:793_8": "suttāni visuṃ visuṃ phalena yojayitabbānīti attho gahetabbo.",
  "tika-s0501t:794_0": "“Kittakena phalena brahmacariyena yojetabbānī”ti pucchitabbattā “yāvatikā ñāṇassa",
  "tika-s0501t:794_1": "bhūmī”ti vuttaṃ. Bhagavatā desitena vāsanābhāgiyasuttena siddhā yāvatikā puññabhāgiyā",
  "tika-s0501t:794_2": "paṭipadādayo vibhajanañāṇassa bhūmi ārammaṇā bhavitumarahanti, tāvatikāhi bhūmīhi",
  "tika-s0501t:794_3": "vāsanābhāgiyasuttaṃ yojayitabbaṃ. Nibbedhabhāgiyasuttena siddhā yāvatikā phalabhāgiyā",
  "tika-s0501t:794_4": "paṭipadādayo vibhajanañāṇassa bhūmi ārammaṇā bhavitumarahanti, tāvatikāhi bhūmīhi",
  "tika-s0501t:794_5": "nibbedhabhāgiyasuttaṃ yojetabbaṃ. Itaradvayampi suttaṃ yathāsambhavaṃ yojetabbaṃ.",
  "tika-s0501t:794_6": "Etena ñāṇassa bhūmīnaṃ suttatthānaṃ bahuvidhattaṃ dasseti.",
  "tika-s0501t:795_0": "34. Vāsanābhāgiyasuttādīsu vuttā dhammā vāsanābhāgiyanibbedhabhāgiyabhāvehi ācariyena",
  "tika-s0501t:795_1": "vibhattā, amhehi ca ñātā, “kathaṃ saṃkilesabhāgiyaasekkhābhāgiyabhāvehi asādhāraṇāsādhāraṇabhāvehi",
  "tika-s0501t:795_2": "vibhajitabbā”ti pucchitabbattā “tattha katame dhammā sādhāraṇā”tiādi āraddhaṃ. Aṭṭhakathāya pana –",
  "tika-s0501t:796_0": "“Evaṃ vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṃ",
  "tika-s0501t:796_1": "kilesabhāgiyaasekkhabhāgiyabhāvehi sādhāraṇāsādhāraṇabhāvehi vibhajituṃ ‘tattha katame",
  "tika-s0501t:796_2": "dhammā sādhāraṇā’tiādi āraddha”nti –",
  "tika-s0501t:797_0": "Vuttaṃ. Tattha tatthāti ye dhammā sutte vuttā vibhattihārena vibhajitabbā, tesu dhammesu",
  "tika-s0501t:797_1": "katame dhammā sādhāraṇāti pucchati, dve dhammā sādhāraṇāti vissajjeti. Te dve dhamme",
  "tika-s0501t:797_2": "sarūpato dassetuṃ “nāmasādhāraṇā, vatthusādhāraṇā cā”ti vuttaṃ. Tattha nāmasādhāraṇāti",
  "tika-s0501t:797_3": "nāmena nāmapaññattiyā sādhāraṇā samānā, “kusalā”ti nāmena ekavīsati cittuppādā samānā,",
  "tika-s0501t:797_4": "“akusalā”tyādināmena dvādasa cittuppādā samānā, kusalādināmapaññattivacanena vacanīyā",
  "tika-s0501t:797_5": "atthā kusalādināmasādhāraṇāti vuttā. Tena ṭīkāyaṃ –",
  "tika-s0501t:798_0": "“Nāmaṃ nāmapaññatti, taṃmukheneva saddato tadatthāvagamo. Saddena ca sāmaññarūpeneva",
  "tika-s0501t:798_1": "tathārūpassa atthassa gahaṇaṃ, na visesarūpena. Tasmā saddavacanīyā atthā sādhāraṇarūpanāmāyattagahaṇīyatāya",
  "tika-s0501t:798_2": "nāmasādhāraṇā vuttā”ti –",
  "tika-s0501t:799_0": "Vuttaṃ. Vatthusādhāraṇāti patiṭṭhānabhūtena vatthunā sādhāraṇā. Yasmiṃ patiṭṭhānabhūte",
  "tika-s0501t:799_1": "santāne vā cittuppādādimhi vā ye dhammā pavattanti, te dhammā tena santānena vā vatthunā",
  "tika-s0501t:799_2": "tena cittuppādādinā vā sādhāraṇā samānāti attho. Ekasantāne patitattā phusanādisabhāvato",
  "tika-s0501t:799_3": "bhinnāpi vatthusādhāraṇā samānavatthukāyeva bhavantīti vibhattihārena vibhajitvāti vuttaṃ hoti.",
  "tika-s0501t:800_0": "“Kiṃ nāmasādhāraṇavatthusādhāraṇāyeva vibhajitabbā, aññaṃ vibhajitabbaṃ natthī”ti",
  "tika-s0501t:800_1": "pucchitabbattā “yaṃ vā panā”tiādi vuttaṃ. Nāmasādhāraṇavatthusādhāraṇehi aññaṃ yaṃ",
  "tika-s0501t:800_2": "vā pana kiccasādhāraṇapaccayasādhāraṇapaṭipakkhādisādhāraṇampi dhammajātaṃ evaṃjātiyaṃ",
  "tika-s0501t:800_3": "sādhāraṇajātiyaṃ, tampi sabbaṃ vicayahārena vicinitvā yuttihārena gavesitvā yuttaṃ",
  "tika-s0501t:800_4": "sādhāraṇaṃ vibhattihārena vibhajitabbanti adhippāyo. “Tesu nāmasādhāraṇādīsu katame",
  "tika-s0501t:800_5": "nāmasādhāraṇā, katame vatthusādhāraṇā”ti pucchitabbattā “micchattaniyatānaṃ sattāna”ntiādi",
  "tika-s0501t:800_6": "vuttaṃ. Mātughātakādīnaṃ channaṃ micchattaniyatakammakarānaṃ sattānañca duggatiahetukasugatiahetukaduhetukatihetukānaṃ",
  "tika-s0501t:800_7": "catunnaṃ puthujjanānaṃ aniyatakammakarānaṃ sattānañca santāne pavattā dassanapahātabbā",
  "tika-s0501t:800_8": "kilesā dassanapahātabbanāmasādhāraṇā samānā bhavanti sakkāyadiṭṭhivicikicchāsīlabbataparāmasanavasena",
  "tika-s0501t:800_9": "bhinnasabhāvānampi dassanapahātabbanāmanātivattanato. Vuttappakārānaṃ niyatāniyatasattānaṃ",
  "tika-s0501t:800_10": "dassanapahātabbānaṃ kilesānaṃ patiṭṭhānavatthubhāvato vatthusādhāraṇā ca samānavatthukāti",
  "tika-s0501t:800_11": "attho. Puthujjanassa duggatiahetukādicatubbidhasattassa, sotāpannassa ca santāne",
  "tika-s0501t:800_12": "pavattā kāmarāgabyāpādā kilesā kāmarāgabyāpādanāmasādhāraṇā samānā bhavanti sakadāgāmimaggappahātabbaanāgāmimaggappahātabbavasena",
  "tika-s0501t:800_13": "bhinnasabhāvānampi kāmarāgabyāpādanāmanātivattanato. Vuttappakārassa puthujjanassa,",
  "tika-s0501t:800_14": "sotāpannassa ca kāmarāgabyāpādānaṃ patiṭṭhānavatthubhāvato vatthusādhāraṇā samānavatthukāti",
  "tika-s0501t:800_15": "attho ca gahetabbo. Puthujjanassa, anāgāmissa ca santāne pavattā uddhaṃbhāgiyā saṃyojanā",
  "tika-s0501t:800_16": "uddhambhāgiyanāmasādhāraṇā samānā bhavanti rūparāgādivasena bhinnasabhāvānampi uddhaṃbhāgiyanāmanātivattanato.",
  "tika-s0501t:800_17": "Puthujjanassa, anāgāmissa ca uddhaṃbhāgiyānaṃ patiṭṭhānavatthubhāvato vatthusādhāraṇā",
  "tika-s0501t:800_18": "samānavatthukāti attho ca gahetabbo. Tena vuttaṃ ṭīkāyaṃ – “dassanapahātabbānañhi",
  "tika-s0501t:800_19": "yathā micchattaniyatasattā pavattiṭṭhānaṃ, evaṃ aniyatāpī”ti vuttaṃ. Saṅkhepato pana",
  "tika-s0501t:800_20": "saṃkilesapakkhe pahānekaṭṭhā kilesā nāmasādhāraṇā honti, sahajekaṭṭhā kilesā vatthusādhāraṇāti daṭṭhabbā.",
  "tika-s0501t:801_0": "Saṃkilesapakkhe sādhāraṇā ācariyena vibhattā, amhehi ca ñātā, “kathaṃ vodānapakkhe",
  "tika-s0501t:801_1": "sādhāraṇā vibhattā”ti pucchitabbattā “yaṃ kiñci ariyasāvako”tiādi vuttaṃ. Tattha",
  "tika-s0501t:801_2": "yaṃ kiñcīti sāmaññavasena vuttā paṭhamajjhānasamāpattiādikā lokiyā samāpattiyeva",
  "tika-s0501t:801_3": "gahitā. Ariyasāvakoti ariyassa bhagavato sāvako ariyasāvakoti vattabbo, jhānalābhī",
  "tika-s0501t:801_4": "ca phalaṭṭho ca puggalo, na maggaṭṭho. Maggaṭṭho hi lokiyaṃ yaṃ kiñci samāpattiṃ",
  "tika-s0501t:801_5": "na samāpajjati. Sabbā sā lokiyasamāpatti rūpāvacarā arūpāvacarā dibbavihāro brahmavihāro",
  "tika-s0501t:801_6": "paṭhamajjhānasamāpattīti evamādīhi pariyāyehi sādhāraṇā taṃsamaṅgīhi vītarāgāvītarāgehi",
  "tika-s0501t:801_7": "sādhāraṇā lokiyasamāpattināmanātivattanato ca vītarāgāvītarāgehi samāpajjitabbato",
  "tika-s0501t:801_8": "ca. “Ariyasāvako ca lokiyaṃ samāpattiṃ samāpajjanto odhiso odhiso samāpajjati, evaṃ",
  "tika-s0501t:801_9": "sati kathaṃ vītarāgehi sādhāraṇāti saddahitabbā”ti vattabbattā “sādhāraṇā hi dhammā”tiādi",
  "tika-s0501t:801_10": "vuttaṃ. Aṭṭhakathāyaṃ pana – “kathaṃ te odhiso gahitā, atha odhiso gahetabbā, kathaṃ",
  "tika-s0501t:801_11": "sādhāraṇāti anuyogaṃ manasi katvā taṃ visodhento āha – ‘sādhāraṇā hi dhammā evaṃ",
  "tika-s0501t:801_12": "aññamañña’ntiādī”ti vuttaṃ.",
  "tika-s0501t:802_0": "Tattha evaṃ vītarāgāvītarāgehi odhiso odhiso samāpajjitabbā dhammā paraṃ paraṃ pacchā",
  "tika-s0501t:802_1": "pacchā pavattiyamānaṃ dhammajātaṃ sakaṃ sakaṃ pubbe pubbe jātaṃ “lokiyasamāpattī”ti",
  "tika-s0501t:802_2": "nāmaṃ niyatavisayaṃ aññamaññaṃ hutvā hi yasmā nātivattanti, tasmā sādhāraṇāti saddahitabbā",
  "tika-s0501t:802_3": "gahetabbāti attho. “Paraṃ paraṃ samāpajjanto kathaṃ nātivattatī”ti vattabbattā nātivattanaṃ",
  "tika-s0501t:802_4": "pākaṭaṃ kātuṃ “yopī”tiādi vuttaṃ. Yo ariyasāvako vā avītarāgo vā. Imehi lokiyasamāpattidhammehi",
  "tika-s0501t:802_5": "samannāgato, so ariyasāvako vā avītarāgo vā paraṃ paraṃ samāpajjantopi taṃ dhammaṃ",
  "tika-s0501t:802_6": "lokiyaṃ samāpattidhammaṃ nātivattati, aññaṃ upagantvā nātikkamatīti attho. Yehi lokiyasamāpattidhammehi",
  "tika-s0501t:802_7": "samannāgato, ime lokiyasamāpatti dhammā sādhāraṇāvāti daṭṭhabbā.",
  "tika-s0501t:803_0": "“Vāsanābhāgiyādisuttesu vuttā ye dhammā iminā vibhattihārena vibhattā, yesu dhammesu",
  "tika-s0501t:803_1": "katame dhammā asādhāraṇā”ti pucchitabbattā “tattha katame dhammā asādhāraṇā”tiādi",
  "tika-s0501t:803_2": "vuttaṃ. Tattha tesu vibhajitabbesu dhammesu katame dhammā asādhāraṇāti pucchati,",
  "tika-s0501t:803_3": "pucchitvā yāva desanaṃ upādāya asādhāraṇā dhammā gavesitabbā, “sekkhāsekkhā”ti vā",
  "tika-s0501t:803_4": "gavesitabbā, “bhabbābhabbā”ti vā gavesitabbā. Atha vā yāva “sekkhāsekkhā bhabbābhabbā”ti",
  "tika-s0501t:803_5": "desanā vuttā, tāva desanaṃ upādāya asādhāraṇā gavesitabbā. Kathaṃ gavesitabbā? Ariyesu",
  "tika-s0501t:803_6": "sekkhāsekkhadhammavasena “sekkhā”ti nāmaṃ asekkhena asādhāraṇaṃ, “asekkhā”ti nāmaṃ",
  "tika-s0501t:803_7": "sekkhena asādhāraṇanti vā, anariyesu “bhabbā”ti nāmaṃ abhabbena asādhāraṇaṃ, “abhabbā”ti",
  "tika-s0501t:803_8": "nāmaṃ bhabbena asādhāraṇanti vā gavesitabbā. Kāmarāgabyāpādā saṃyojanā appahīnattā",
  "tika-s0501t:803_9": "anusayabhāvena uppajjanārahattā aṭṭhamakassa sotāpattimaggaṭṭhassa ca sotāpannassa",
  "tika-s0501t:803_10": "phalaṭṭhassa ca sādhāraṇā bhavanti, dhammatā dhammasabhāvo asādhāraṇo. Idaṃ vuttaṃ",
  "tika-s0501t:803_11": "hoti – “aṭṭhamakassa sotāpattimaggaṭṭhatā sotāpannassa asādhāraṇā, sotāpannassa sotāpannaphalaṭṭhatā",
  "tika-s0501t:803_12": "ca aṭṭhamakassa sotāpattimaggaṭṭhassa asādhāraṇā. Aṭṭhamakassa vā pahīyamānakilesatā",
  "tika-s0501t:803_13": "sotāpannassa asādhāraṇā, sotāpannassa pahīnakilesatā ca aṭṭhamakassa asādhāraṇā”ti.",
  "tika-s0501t:804_0": "Uddhambhāgiyā saṃyojanā appahīnattā anusayabhāvena uppajjanārahattā aṭṭhamakassa",
  "tika-s0501t:804_1": "maggaṭṭhabhāvena aṭṭhamakasadisassa anāgāmimaggaṭṭhassa ca anāgāmissa phalaṭṭhassa",
  "tika-s0501t:804_2": "ca sādhāraṇā, dhammatā dhammasabhāvo asādhāraṇā. Idaṃ vuttaṃ hoti – “aṭṭhamakassa",
  "tika-s0501t:804_3": "anāgāmimaggaṭṭhatā anāgāmissa phalaṭṭhassa asādhāraṇā, anāgāmissa anāgāmiphalaṭṭhatā",
  "tika-s0501t:804_4": "ca aṭṭhamakassa asādhāraṇā. Aṭṭhamakassa vā pahīyamānakilesatā anāgāmissa asādhāraṇā,",
  "tika-s0501t:804_5": "anāgāmissa phalaṭṭhassa pahīnakilesatā ca aṭṭhamakassa asādhāraṇā”ti. “Maggaṭṭhatā",
  "tika-s0501t:804_6": "phalaṭṭhatāya asādhāraṇā, phalaṭṭhatā ca maggaṭṭhatāya asādhāraṇā”tipi vattuṃ vaṭṭati.",
  "tika-s0501t:804_7": "Sabbesaṃ sattannaṃ sekkhānaṃ puggalānaṃ nāmaṃ “sekkhā”ti nāmaṃ sādhāraṇaṃ. Dhammatā",
  "tika-s0501t:804_8": "asādhāraṇāti catunnaṃ maggaṭṭhānaṃ taṃtaṃmaggaṭṭhatā aññamaññaṃ maggaṭṭhānaṃ asādhāraṇā.",
  "tika-s0501t:804_9": "Heṭṭhimaphalattayaṭṭhānañca asādhāraṇā, heṭṭhimaphalattayaṭṭhānaṃ taṃtaṃphalaṭṭhatā",
  "tika-s0501t:804_10": "ca aññamaññaṃ phalaṭṭhānaṃ asādhāraṇā, catunnaṃ maggaṭṭhānañca asādhāraṇāti attho.",
  "tika-s0501t:804_11": "“Sekkhānaṃ taṃtaṃmaggaṭṭhatā taṃtaṃphalaṭṭhatāya asādhāraṇā, taṃtaṃphalaṭṭhatā ca",
  "tika-s0501t:804_12": "taṃtaṃmaggaṭṭhatāya asādhāraṇā”ti vattumpi vaṭṭati. Sabbesaṃ paṭipannakānanti phalatthāya",
  "tika-s0501t:804_13": "paṭipajjantīti paṭipannakā, tesaṃ maggasamaṅgīnaṃ catunnaṃ puggalānaṃ nāmaṃ “paṭipannakā”ti",
  "tika-s0501t:804_14": "nāmaṃ sādhāraṇaṃ, dhammatā taṃtaṃmaggaṭṭhatā asādhāraṇā. Sabbesaṃ sekkhānaṃ sattannaṃ",
  "tika-s0501t:804_15": "puggalānaṃ sekkhānaṃ sīlaṃ sādhāraṇaṃ, dhammatā taṃtaṃmaggaṭṭhaphalaṭṭhatā asādhāraṇāti.",
  "tika-s0501t:804_16": "Vāsanābhāgiyasaṃkilesabhāgiyasuttesu vuttā dassanenapahātabbādayo ceva nibbedhabhāgiyaasekkhabhāgiyasuttesu",
  "tika-s0501t:804_17": "vuttā sekkhādayo ca dhammā sādhāraṇāsādhāraṇabhedena vibhattihārena vibhajitabbāti",
  "tika-s0501t:804_18": "adhippāyo veditabbo.",
  "tika-s0501t:805_0": "“Aṭṭhamakassā”tiādinā ariyesu puggalesu asādhāraṇā ācariyena vibhattā, amhehi ca",
  "tika-s0501t:805_1": "ñātā, “kathaṃ anariyesu asādhāraṇā vibhattā”ti pucchitabbattā ariyesu vuttanayānusārena",
  "tika-s0501t:805_2": "anariyesupi vibhajitvā gavesitabbāti dassetuṃ “evaṃ visesānupassinā”tiādi vuttaṃ.",
  "tika-s0501t:805_3": "Aṭṭhakathāyaṃ pana – “evaṃ ‘aṭṭhamakassā’tiādinā ariyapuggalesu asādhāraṇadhammaṃ",
  "tika-s0501t:805_4": "dassetvā itaresu nayadassanatthaṃ ‘evaṃ visesānupassinā’tiādi vutta”nti vuttaṃ. Evaṃ",
  "tika-s0501t:805_5": "ariyesu vuttanayānusārena bhabbābhabbesu anariyesu visesānupassinā asādhāraṇato visesaṃ",
  "tika-s0501t:805_6": "asādhāraṇaṃ anupassinā gavesakena paṇḍitena bhabbābhabbesupi hīnukkaṭṭhamajjhimaṃ",
  "tika-s0501t:805_7": "upādāya gavesitabbaṃ. Kathaṃ? Mātughātādivasena pavattānaṃ paṭighasampayuttadiṭṭhisampayuttasattamajavanacittuppādānaṃ",
  "tika-s0501t:805_8": "micchattaniyatānaṃ taṃsamaṅgīnaṃ vā tathāpavattā paṭhamajavanacittupādādayo aniyatā",
  "tika-s0501t:805_9": "dhammā paṭighasampayuttādibhāvena sādhāraṇā, micchattaniyatā dhammā ekacittuppādattā",
  "tika-s0501t:805_10": "asādhāraṇā. Yathā hi cittaṃ “cittasaṃsaṭṭha”nti na vattabbaṃ, evaṃ micchattaniyatāpi",
  "tika-s0501t:805_11": "“micchattaniyatasādhāraṇā”ti na vattabbā. Micchattaniyatesupi niyatamicchādiṭṭhikānaṃ",
  "tika-s0501t:805_12": "diṭṭhisampayuttasattamajavanacittuppādasamaṅgīnaṃ aniyatā diṭṭhisampayuttapaṭhamajavanacittuppādādayo",
  "tika-s0501t:805_13": "dhammā diṭṭhisampayuttādibhāvena sādhāraṇā, niyatamicchādiṭṭhi ekacittuppādasamaṅgībhāvato",
  "tika-s0501t:805_14": "asādhāraṇā. Tenāha aṭṭhakathācariyo –",
  "tika-s0501t:806_0": "“Micchattaniyatānaṃ aniyatā dhammā sādhāraṇa, micchattaniyatā dhammā asādhāraṇā.",
  "tika-s0501t:806_1": "Micchattaniyatesupi niyatamicchādiṭṭhikānaṃ aniyatā dhammā sādhāraṇā, niyatamicchādiṭṭhi",
  "tika-s0501t:806_2": "asādhāraṇāti iminā nayena visesānupassinā veditabbā”ti.",
  "tika-s0501t:807_0": "Tattha “iminā nayenā”ti iminā micchattaniyatānaṃ uppajjituṃ bhabbā aniyatā dhammā",
  "tika-s0501t:807_1": "sādhāraṇā, uppajjituṃ abhabbā aniyatā dhammā asādhāraṇāti gahitā. Tena vuttaṃ “bhabbābhabbā”ti.",
  "tika-s0501t:807_2": "Tathā hīnassa hīno hīnabhāvena sādhāraṇo, majjhimukkaṭṭhā asādhāraṇā. Majjhimassa",
  "tika-s0501t:807_3": "majjhimo sādhāraṇo, hīnukkaṭṭhā asādhāraṇā. Ukkaṭṭhassa ukkaṭṭho ukkaṭṭhabhāvena",
  "tika-s0501t:807_4": "sādhāraṇo, hīnamajjhimā asādhāraṇātipi gavesitabbā. Tenāha – “hīnukkaṭṭhamajjhimaṃ",
  "tika-s0501t:807_5": "upādāya gavesitabba”nti.",
  "tika-s0501t:808_0": "“Tattha katame dhammā sādhāraṇā”tiādinā nānāvidhena vibhattihāranayena dhammā vibhajitvā",
  "tika-s0501t:808_1": "dassitā, amhehi ca ñātā, “kathaṃ bhūmipadaṭṭhānāni vibhattihāranayena vibhajitvā",
  "tika-s0501t:808_2": "dassitānī”ti pucchitabbabhāvato dhammavibhajanānantaraṃ bhūmipadaṭṭhānāni vibhajitvā",
  "tika-s0501t:808_3": "dassento “dassanabhūmī”tiādimāha. Tattha dassanabhūmīti dassanaṃ bhavati ettha paṭhamamaggeti",
  "tika-s0501t:808_4": "dassanabhūmi, sotāpattimaggo. Niyāmāvakkantiyāti niyamanaṃ niyāmo, ko so? Sampattaniyāmo,",
  "tika-s0501t:808_5": "avakkanaṃ avakkanti, sotāpattiphalaṃ, niyāmassa avakkanti niyāmāvakkanti, tāya. Dassanabhūmināmako",
  "tika-s0501t:808_6": "sotāpattimaggo niyāmāvakkantināmakassa sotāpattiphalassa pattiyā padaṭṭhānaṃ. Paṭhamamaggasamaṅgī",
  "tika-s0501t:808_7": "puggalo hi niyāmaṃ okkamanto nāma, phalasamaṅgī pana niyāmaṃ okkanto nāma hoti, tasmā",
  "tika-s0501t:808_8": "niyāmāvakkantisaddena paṭhamaphaluppatti gahitā. Bhāvanābhūmīti uparimaggattayaṃ.",
  "tika-s0501t:808_9": "Uttarikānanti tassa tassa maggassa uparipavattānaṃ taṃtaṃphalānaṃ pattiyā padaṭṭhānanti",
  "tika-s0501t:808_10": "paccekaṃ yojetabbaṃ.",
  "tika-s0501t:809_0": "Dukkhā paṭipadā dandhābhiññā mandapaññassa uppajjanato samathaṃ āvahantī hutvā samathassa",
  "tika-s0501t:809_1": "padaṭṭhānaṃ hoti, sukhāpaṭipadā khippābhiññā ñāṇādhikassa uppajjanato vipassanāvahantī",
  "tika-s0501t:809_2": "hutvā vipassanāya padaṭṭhānaṃ, avasesā dve paṭipadāpi nātipaññassa uppajjanato samathassa",
  "tika-s0501t:809_3": "padaṭṭhānanti gahetabbā. Tena aṭṭhakathāyaṃ vuttaṃ – “itarā pana tissopi paṭipadā",
  "tika-s0501t:809_4": "samathaṃ āvahantī”tiādi. Dānamayaṃ puññakiriyavatthu sayameva ekantena dhammassavanassa",
  "tika-s0501t:809_5": "padaṭṭhānaṃ na hoti, vandanayācanapañhāpucchanādayopi padaṭṭhānaṃ honti, tasmā tehi",
  "tika-s0501t:809_6": "kāraṇehi sādhāraṇaṃ hutvā paratoghosassa padaṭṭhānaṃ hoti, paratoghoso ca dhammassavanapañhāvissajjanādivasena",
  "tika-s0501t:809_7": "pavatto. Dātabbavatthupariccajanavandanayācanakālesu hi yebhuyyena dhammaṃ desenti,",
  "tika-s0501t:809_8": "pañhāpucchanādikālesu ca vissajjenti, paṭipucchasākacchādīni vā karonti. Sīlamayaṃ",
  "tika-s0501t:809_9": "puññakiriyavatthu pāmojjapītipassaddhisukhasamādhīhi padaṭṭhānabhāvena sādhāraṇaṃ",
  "tika-s0501t:809_10": "hutvā cintāmayiyā paññāya padaṭṭhānaṃ hoti. Sīlavantassa hi sīlaṃ paccavekkhantassa",
  "tika-s0501t:809_11": "pāmojjādayo honti, samāhito ca dhammacintane samattho hoti.",
  "tika-s0501t:810_0": "Bhāvanāmayaṃ puññakiriyavatthūti purimā purimā samathabhāvanā ceva vipassanābhāvanā",
  "tika-s0501t:810_1": "ca puññakiriyavatthudānasīlādīhi kāraṇehi sādhāraṇaṃ hutvā bhāvanāmayiyā paññāya",
  "tika-s0501t:810_2": "pacchimāya pacchimāya samathabhāvanāya ceva vipassanābhāvanāya ca padaṭṭhānaṃ. Tena",
  "tika-s0501t:810_3": "vuttaṃ aṭṭhakathāyaṃ – “sādhāraṇanti na bījaṃ viya aṅkurassa, dassanabhūmiādayo viya",
  "tika-s0501t:810_4": "niyāmāvakkantiādīnaṃ āveṇikaṃ, atha kho sādhāraṇaṃ tadaññakāraṇehipī”ti. “Dānamayasīlamayabhāvanāmayapuññakiriyavatthūnaṃ",
  "tika-s0501t:810_5": "paratoghosacintāmayibhāvanāmayipaññānaṃ padaṭṭhānabhāvo ācariyena vibhatto, evaṃ",
  "tika-s0501t:810_6": "sati tesaṃ dānamayādīnaṃ yathākkamaṃ pariyattibāhusaccakammaṭṭhānānuyogamaggasammādiṭṭhīnaṃ",
  "tika-s0501t:810_7": "padaṭṭhānabhāvo na bhaveyyā”ti vattabbattā tathāpavattaṃ padaṭṭhānabhāvampi dassetuṃ",
  "tika-s0501t:810_8": "“dānamayaṃ puññakiriyavatthu parato ca ghosassa sutamayiyā ca paññāyā”tiādi vuttaṃ.",
  "tika-s0501t:810_9": "Aṭṭhakathāyaṃ pana –",
  "tika-s0501t:811_0": "“Idāni yasmā dānaṃ, sīlaṃ, lokiyabhāvanā ca na kevalaṃ yathāvuttaparatoghosādīnaṃyeva,",
  "tika-s0501t:811_1": "atha kho yathākkamaṃ pariyattibāhusaccakammaṭṭhānānuyogamaggasammādiṭṭhīnampi paccayā",
  "tika-s0501t:811_2": "honti, tasmā tampi nayaṃ dassetuṃ puna ‘dānamaya’ntiādinā desanaṃ vaḍḍhesī”ti –",
  "tika-s0501t:812_0": "Vuttaṃ. Tattha dānamayapuññakiriyavatthuno paratoghosassa sādhāraṇapadaṭṭhānabhāvo",
  "tika-s0501t:812_1": "heṭṭhā vuttanayena ñātabbo. Dānaṃ pana datvā desanaṃ sutvā sutānusārena vitthāretvā",
  "tika-s0501t:812_2": "cintentassa pavattamānāya sutamayiyā paññāya vandanayācanādīhi sādhāraṇaṃ hutvā padaṭṭhānaṃ",
  "tika-s0501t:812_3": "hoti. Sīlamayapuññakiriyavatthunopi cintāmayiyā paññāya sādhāraṇapadaṭṭhānabhāvo",
  "tika-s0501t:812_4": "vuttoyeva. Parisuddhasīlaṃ pana nissāya “jhānaṃ nibbattessāmi, maggaphalaṃ nibbattessāmī”tiādinā",
  "tika-s0501t:812_5": "paccavekkhantassa pavattamānassa yonisomanasikārassa pāmojjādīhi sādhāraṇaṃ hutvā",
  "tika-s0501t:812_6": "padaṭṭhānaṃ hoti. Bhāvanāmayapuññakiriyavatthuno bhāvanāmayiyā paññāya sādhāraṇapadaṭṭhānabhāvopi",
  "tika-s0501t:812_7": "vuttoyeva. Samathabhāvanāsaṅkhātaṃ pana jhānaṃ pādakaṃ katvā vā paripākaṃ vipassanābhāvaṃyeva",
  "tika-s0501t:812_8": "vā nissāya pavattamānāya sammādiṭṭhiyā parisuddhasīlādīhi sādhāraṇaṃ hutvā padaṭṭhānaṃ hoti.",
  "tika-s0501t:813_0": "Dānamayapuññakiriyavatthuādīnaṃ paratoghosādīnaṃ padaṭṭhānabhāvo punappunaṃ ācariyena",
  "tika-s0501t:813_1": "vibhatto, amhehi ca ñāto, “patirūpadesavāsādayopi imesaṃ dhammānaṃ padaṭṭhānānīti",
  "tika-s0501t:813_2": "yathā vibhajitabbā, amhehi ca viññātabbā, tathā vibhajitvā dassethā”ti vattabbattā",
  "tika-s0501t:813_3": "tepi vibhajitvā dassetuṃ “patirūpadesavāso”tiādimāha. Aṭṭhakathāyaṃ pana “tathā patirūpadesavāsādayo",
  "tika-s0501t:813_4": "kāyavivekacittavivekādīnaṃ kāraṇaṃ hontīti imaṃ nayaṃ dassetuṃ ‘patirūpadesavāso’tiādimāhā”ti",
  "tika-s0501t:813_5": "vuttaṃ. Patirūpadesaṃ nissāya vasantassa kāyavivekacittavivekavaḍḍhanato, samādhivaḍḍhanato",
  "tika-s0501t:813_6": "ca patirūpadesavāso kāyacittavivekassa ca upacārasamādhiappanāsamādhissa ca sīlādīhi",
  "tika-s0501t:813_7": "sādhāraṇaṃ hutvā padaṭṭhānaṃ. Sappurisūpanissayoti sappurisasantāne pavatto payirupāsato",
  "tika-s0501t:813_8": "ālambitabbo pasādo, tato vā upanissayaṃ labhitvā payirupāsantānaṃ santāne pavatto",
  "tika-s0501t:813_9": "pubbapasādo yathāvidho sappurisūpanissayo payirupāsantassa saddhāsampannassa ratanattaye",
  "tika-s0501t:813_10": "tiṇṇaṃ aveccappasādānaṃ ratanattayaguṇādīhi sādhāraṇaṃ hutvā padaṭṭhānaṃ, samathassa",
  "tika-s0501t:813_11": "labhananimittadāyakaṃ sappurisaṃ payirupāsitvā tena dinnanaye ṭhatvā pavattetabbassa",
  "tika-s0501t:813_12": "samathassa sappurisūpanissayo sīlapāmojjapītādīhi sādhāraṇaṃ hutvā padaṭṭhānaṃ. Attasammāpaṇihitassa",
  "tika-s0501t:813_13": "pāpajigucchādīnaṃ sambhavato attasammāpaṇidhānaṃ jātivayādipaccavekkhaṇena sādhāraṇaṃ",
  "tika-s0501t:813_14": "hutvā hiriyā ca padaṭṭhānaṃ, attasammāpaṇihitassa nibbidādīnaṃ sambhavato sīlādīhi",
  "tika-s0501t:813_15": "sādhāraṇaṃ hutvā vipassanāya ca padaṭṭhānaṃ.",
  "tika-s0501t:814_0": "Tadaṅgādivasena akusalapariccāgo nibbidāñāṇādīhi sādhāraṇaṃ hutvā kusalavīmaṃsāya",
  "tika-s0501t:814_1": "paṭisaṅkhānupassanāya paññāya ca ariyamaggasamādhindriyassa ca padaṭṭhānaṃ. Dhammasvākkhātatā",
  "tika-s0501t:814_2": "svākkhātadhammassavanānusārena pavattakusalamūlakā lokiyalokuttarasampatti kusalamūlaropanā",
  "tika-s0501t:814_3": "nāma, tāya ca tathāvidhakusalamūlakāya phalasamāpattiyā ca padaṭṭhānaṃ. Saṅghasuppaṭipannatā",
  "tika-s0501t:814_4": "saṅghasuṭṭhutāya saṅghassa upaṭṭhākānaṃ suṭṭhubhāvāya sappatissavāya vacanasampaṭicchanabhāvāya",
  "tika-s0501t:814_5": "padaṭṭhānaṃ. Satthusampadā satthari ceva dhammādīsu ca guṇaajānanatāya appasannānañca",
  "tika-s0501t:814_6": "pasādāya pasannānañca appamattakapasādānañca bhiyyobhāvāya vaḍḍhanāya padaṭṭhānaṃ.",
  "tika-s0501t:814_7": "Appaṭihatapātimokkhatā saṅghamajjhe vā parisamajjhe vā dummaṅkūnaṃ dummukhānaṃ dussīlānaṃ",
  "tika-s0501t:814_8": "puggalānaṃ niggahāya, pesalānaṃ pātimokkhasaṃvarādisīlasampannānaṃ puggalānaṃ phāsuvihārāya",
  "tika-s0501t:814_9": "ca padaṭṭhānaṃ hoti. Honto pana yathānurūpehi aññehi kāraṇehi sādhāraṇaṃ hutvā hotīti veditabbo.",
  "tika-s0501t:815_0": "“Vāsanābhāgiyasuttādīsu vuttadhammabhūmipadaṭṭhānānaṃ vibhattihārena vibhajitabbabhāvo",
  "tika-s0501t:815_1": "amhehi kena jānitabbo saddahitabbo”ti pucchitabbattā “tenāhā”tiādi vuttaṃ. Tassattho",
  "tika-s0501t:815_2": "vuttanayānusārena veditabbo.",
  "tika-s0501t:816_0": "“Ettāvatā ca vibhattihāro paripuṇṇo, añño niyutto natthī”ti vattabbattā “niyutto",
  "tika-s0501t:816_1": "vibhattihāro”ti vuttaṃ. Yattha yattha sutte ye ye dhammādayo vuttā, tattha tattha",
  "tika-s0501t:816_2": "sutte vuttesu tesu tesu dhammādīsu yathālābhavasena yo yo vibhattihāro yojito, so",
  "tika-s0501t:816_3": "so vibhattihāro niddhāretvā yutto yojitoti attho daṭṭhabbo.",
  "tika-s0501t:817": "Iti vibhattihāravibhaṅge sattibalānurūpā racitā",
  "tika-s0501t:818": "Vibhāvanā niṭṭhitā.",
  "tika-s0501t:819": "Paṇḍitehi pana aṭṭhakathāṭīkānusāreneva gambhīrattho vitthārato vibhajitvā gahetabboti.",
  "tika-s0501t:820": "9. Parivattanahāravibhaṅgavibhāvanā",
  "tika-s0501t:821_0": "35. Yena yena saṃvaṇṇāvisesabhūtena vibhattihāravibhaṅgena sutte vuttā dhammādayo",
  "tika-s0501t:821_1": "vibhattā, so saṃvaṇṇāvisesabhūto vibhaṅgo paripuṇṇo, “katamo parivattanahāravibhaṅgo”ti",
  "tika-s0501t:821_2": "pucchitabbattā “tattha katamo parivattano hāro”tiādi vuttaṃ. Tattha tatthāti tesu",
  "tika-s0501t:821_3": "niddiṭṭhesu soḷasasu desanāhārādīsu katamo saṃvaṇṇanāviseso parivattano hāro parivattanahāravibhaṅgo",
  "tika-s0501t:821_4": "nāmāti pucchati. “Kusalākusale dhamme”tiādiniddesassa idāni mayā vuccamāno “sammādiṭṭhissa",
  "tika-s0501t:821_5": "purisapuggalassā”tiādiko vitthārasaṃvaṇṇanāviseso parivattano hāro parivattanahāravibhaṅgo",
  "tika-s0501t:821_6": "nāmāti attho gahetabbo.",
  "tika-s0501t:822_0": "“Saṃvaṇṇiyamāne sutte niddiṭṭhassa katamassa bhāvitabbassa kusalassa katamo paṭipakkho,",
  "tika-s0501t:822_1": "kathaṃ parivattetabbo”ti pucchitabbattā imassa bhāvitabbassa kusalassa ayaṃ paṭipakkho,",
  "tika-s0501t:822_2": "evaṃ pahātabbabhāvavasena parivattetabboti dassento “sammādiṭṭhissa purisapuggalassā”tiādimāha.",
  "tika-s0501t:822_3": "Aṭṭhakathāyaṃ pana –",
  "tika-s0501t:823_0": "“Tattha yasmā saṃvaṇṇiyamāne sutte yathāniddiṭṭhānaṃ kusalākusaladhammānaṃ paṭipakkhabhūte",
  "tika-s0501t:823_1": "akusalakusaladhamme pahātabbabhāvādivasena niddhāraṇaṃ paṭipakkhato parivattanaṃ,",
  "tika-s0501t:823_2": "tasmā ‘sammādiṭṭhissa purisapuggalassa micchādiṭṭhi nijjiṇṇā bhavatī’tiādi āraddha”nti –",
  "tika-s0501t:824_0": "Vuttaṃ. Pahāyakassa hi dhammassa pahātabbabhāvavasena niddhāraṇaṃ, pahātabbassa ca",
  "tika-s0501t:824_1": "dhammassa pahāyakabhāvavasena niddhāraṇaṃ paṭipakkhato parivattanaṃ nāma hoti. Tattha",
  "tika-s0501t:824_2": "sammādiṭṭhissāti sammā sundarā pasatthā diṭṭhi yassa puggalassāti sammādiṭṭhi. Puggalapadaṭṭhānā",
  "tika-s0501t:824_3": "hi ayaṃ desanā. Tena vuttaṃ “purisapuggalassā”ti. Sā pana sammādiṭṭhi kammakammaphalādisaddahanavasena",
  "tika-s0501t:824_4": "vā aniccādivipassanāvasena vā maggasammādassanavasena vā pavattā niravasesāva gahitā.",
  "tika-s0501t:824_5": "“Yāya bhāvitāya sammādiṭṭhiyā pahātabbā micchādiṭṭhi nijjiṇṇā bhavati, yadi kevalā",
  "tika-s0501t:824_6": "micchādiṭṭhiyeva nijjiṇṇā bhavati, evaṃ sati tadavasesā akusalā dhammā ajiṇṇā",
  "tika-s0501t:825_0": "Bhaveyyu”nti vattabbattā “ye cassa micchādiṭṭhipaccayā”tiādi vuttaṃ. Micchādiṭṭhipaccayā",
  "tika-s0501t:825_1": "aneke pāpakā akusalāyeva dhammā ca uppajjeyyuṃ uppajjanārahā bhaveyyuṃ, te ca akusalā",
  "tika-s0501t:825_2": "dhammā assa sammādiṭṭhisampannassa purisapuggalassa nijjiṇṇā pahātabbārahā anuppajjanasabhāvā",
  "tika-s0501t:825_3": "honti. Tenāha bhagavā – “upādānanirodhā bhavanirodho”ti.",
  "tika-s0501t:826_0": "“Yadi sammādiṭṭhissa purisapuggalassa micchādiṭṭhi, tappaccayā akusaladhammāyeva",
  "tika-s0501t:826_1": "nijjiṇṇā bhavanti, evaṃ sati sammādiṭṭhipaccayā kusalā dhammā na sambhaveyyu”nti",
  "tika-s0501t:826_2": "vattabbattā “sammādiṭṭhipaccayā cā”tiādi vuttaṃ. Assa sammādiṭṭhisampannassa purisapuggalassa",
  "tika-s0501t:826_3": "uppajjanārahā sammādiṭṭhipaccayā aneke kusalā samathavipassanā vā bodhipakkhiyā vā",
  "tika-s0501t:826_4": "dhammā sambhavanti, uppannā ca te dhammā assa sammādiṭṭhisampannassa purisapuggalassa",
  "tika-s0501t:826_5": "santāne punappunaṃ pavattanavasena bhāvanāpāripūriṃ gacchanti.",
  "tika-s0501t:827_0": "Sammādiṭṭhiyā paṭipakkhānaṃ micchādiṭṭhiyā, tappaccayānaṃ akusalānaṃ dhammānaṃ parivattanabhāvo",
  "tika-s0501t:827_1": "ācariyena vibhatto, amhehi ca ñāto, “sammāsaṅkappassa dhammassa paṭipakkho dhammo",
  "tika-s0501t:827_2": "kathaṃ parivattetabbo”ti vattabbattā “sammāsaṅkappassa purisapuggalassā”tiādi vuttaṃ.",
  "tika-s0501t:827_3": "Yojanattha ādayo vuttanayānusārena veditabbā. Sammā sundarā pasatthā vācā yassa puggalassāti",
  "tika-s0501t:827_4": "sammāvāco, tassa sammāvācassa. “Purisapuggalassā”tiādīnaṃ atthopi vuttanayena veditabbo.",
  "tika-s0501t:827_5": "Ayaṃ pana visesatthosammā aviparītato vimuttiñāṇadassanaṃ yassa puggalassāti sammāvimuttiñāṇadassano,",
  "tika-s0501t:827_6": "tassa sammāvimuttiñāṇadassanassa paccavekkhaṇañāṇadassanasampannassa purisapuggalassa",
  "tika-s0501t:827_7": "“avimuttāva samānā vimuttā maya”nti micchābhinivesavasena pavattaṃ micchāvimuttiñāṇadassanaṃ",
  "tika-s0501t:827_8": "nijjiṇṇaṃ vigataṃ bhavati. “Ye cassā”tiādīnaṃ anusandhyādiko vuttanayānusārena veditabbo.",
  "tika-s0501t:828_0": "36. “Sammādiṭṭhissātiādinā sammādiṭṭhiādīnaṃ kusalānaṃ paṭipakkhā micchādiṭṭhādikāyeva",
  "tika-s0501t:828_1": "akusalā pahātabbabhāvena parivattetabbā”ti pucchitabbattā pāṇātipātāveramaṇiādīnaṃ",
  "tika-s0501t:828_2": "kusalānaṃ paṭipakkhā pāṇātipātādikāpi akusalā pahātabbabhāvena parivattetabbāti dassetuṃ",
  "tika-s0501t:828_3": "“yassa vā pāṇātipātā paṭiviratassā”tiādi vuttaṃ. Aṭṭhakathāyaṃ pana “evaṃ sammādiṭṭhiādimukhena",
  "tika-s0501t:828_4": "micchādiṭṭhiādiṃ dassetvā puna pāṇātipātaadinnādānakāmesumicchācārādito veramaṇiyādīhi",
  "tika-s0501t:828_5": "pāṇātipātādīnaṃ parivattanaṃ dassetuṃ ‘yassā’tiādi āraddha”nti vuttaṃ. Tadaṅgādivasenapahīno",
  "tika-s0501t:828_6": "hoti. Kālavādissāti vaditabbakāle vaditabbaṃ vadati sīlenāti kālavādī, tassa.",
  "tika-s0501t:829_0": "“Yathāvuttappakāreneva parivattetabbā”ti pucchitabbattā aññena pakārenapi parivattetabbāti",
  "tika-s0501t:829_1": "dassetuṃ “ye ca kho kecī”tiādi vuttaṃ. Aṭṭhakathāyaṃ pana “ye ca kho kecītiādinā",
  "tika-s0501t:829_2": "sammādiṭṭhiādimukheneva micchādiṭṭhiādīhi eva parivattanaṃ pakārantarena dassetī”ti",
  "tika-s0501t:829_3": "vuttaṃ. Tattha keci micchādiṭṭhikamicchāsaṅkappādikāyeva puggalā paresaṃ ariyānaṃ",
  "tika-s0501t:829_4": "ariyaṃ aṭṭhaṅgikaṃ maggaṃ garahanti. Sandiṭṭhikā sandiṭṭhe niyuttā, sahadhammikā",
  "tika-s0501t:829_5": "saha dhammena kāraṇena ye vattanti sahadhammikā. Gārayhā garahitabbākāre yuttā. Vādā",
  "tika-s0501t:829_6": "ca anuvādā ca vādānuvādā, te bhavanto sammādiṭṭhiñca dhammaṃ garahanti. Tena garahaṇena.",
  "tika-s0501t:829_7": "Pujjā pūjitabbā ca na bhavanti, pāsaṃsā pasaṃsitabbā ca na bhavanti. Evantiādīsu",
  "tika-s0501t:829_8": "sammāsaṅkappaṃ vā sammāvācādikaṃ vā visuṃ visuṃ sammāsaṅkappañca te bhavanto dhammaṃ",
  "tika-s0501t:829_9": "garahanti. Tena hi ye micchāsaṅkappikā, te bhavanto na pujjā ca pāsaṃsā ca…pe… sammāvimuttiñca",
  "tika-s0501t:829_10": "te bhavanto dhammaṃ garahanti. Tena hi ye micchādiṭṭhivācikā, te bhavanto na pujjā",
  "tika-s0501t:829_11": "ca pāsaṃsā ca. Sammāvimuttiñāṇadassanañca te bhavanto dhammaṃ garahanti. Tena hi",
  "tika-s0501t:829_12": "ye micchāvimuttikā, te bhavanto na pujjā ca pāsaṃsā ca. Sammāvimuttiñāṇadassanañca",
  "tika-s0501t:829_13": "te bhavanto dhammaṃ garahanti. Tena hi ye micchāvimuttiñāṇadassanikā, te bhavanto",
  "tika-s0501t:829_14": "na pujjā ca pāsaṃsā cāti yojanā kātabbā. “Micchāvimuttiñāṇadassanā”tipi pāṭho atthi.",
  "tika-s0501t:830_0": "“Ariyamaggasammādiṭṭhādīnaṃ garahavaseneva micchādiṭṭhādayo ca parivattetabbā, nāvasesānaṃ",
  "tika-s0501t:830_1": "pasaṃsāvasenā”ti vattabbattā kāmādīnaṃ pasaṃsāvasenapi kāmānaṃ paṭipakkhā veramaṇiyādayopi",
  "tika-s0501t:830_2": "parivattetabbāti dassetuṃ “ye ca kho keci evamāhaṃsū”tiādi vuttaṃ. Tattha bhuñjitabbā",
  "tika-s0501t:830_3": "kāmā, paribhuñjitabbā kāmā, āsevitabbā kāmā, nisevitabbā kāmāti ettha kāmīyanteti",
  "tika-s0501t:830_4": "kāmāti kammasādhanavasena vatthukāmā gahitā, nātipaṇītā kāmā bhuñjitabbā, atipaṇītā",
  "tika-s0501t:830_5": "kāmā pari samantato bhuñjitabbā. Atipaṇītatarā kāmā ā bhuso sevitabbā, niyatā sevitabbā.",
  "tika-s0501t:830_6": "Bhāvayitabbā kāmā, bahulīkātabbā kāmāti ettha pana kāmentīti kāmāti kattusādhanavasena",
  "tika-s0501t:830_7": "kilesakāmā gahitā, punappunaṃ uppādanavasena bhāvayitabbā vaḍḍhāpetabbā pavattetabbā",
  "tika-s0501t:830_8": "kilesakāmā, bahūnaṃ punappunaṃ uppādanavasena kātabbā vaḍḍhāpetabbā kilesakāmāti",
  "tika-s0501t:830_9": "ye ca kāmavasikā puthujjanā keci evamāhaṃsu tesaṃ kāmavasikānaṃ puthujjanānaṃ kesañci",
  "tika-s0501t:830_10": "tādisehi kāmehi veramaṇī kusalacetanā paṭipakkhavasena adhammo asevitabbo nāma āpajjeyyāti",
  "tika-s0501t:830_11": "adhippāyo gahetabbo.",
  "tika-s0501t:831_0": "Antadvayavasena parivattanaṃ dassetuṃ “ye vā pana kecī”tiādi vuttaṃ. Attakilamathānuyogo",
  "tika-s0501t:831_1": "dhammoti niyyānikoti ye vā pana pañcātapādipaṭipannakā tatthiyā evamāhaṃsu, tesaṃ",
  "tika-s0501t:831_2": "pañcātapādipaṭipannakānaṃ niyyāniko dhammo majjhimāpaṭipadāsaṅkhāto vipassanāsahito",
  "tika-s0501t:831_3": "ariyamaggo adhammo aniyyāniko abhāvetabbo nāma āpajjeyyāti. Sukhadukkhavasenapi parivattanaṃ",
  "tika-s0501t:831_4": "dassetuṃ “ye ca kho”tiādi vuttaṃ. “Pāpaṃ nijjarāpessāmā”ti attahiṃsanādivasena paṭipannakānaṃ",
  "tika-s0501t:831_5": "pavatto sarīratāpano dukkho dhammo niyyānikoti.",
  "tika-s0501t:832": "Ye ca tathāpaṭipannakā keci evamāhaṃsu, tesaṃ tathāpaṭipannakānaṃ anavajjapaccayaparibhogavasena pavatto sarīradukkhūpasamo sukho dhammo adhammo appavattetabbo āpajjeyyāti.",
  "tika-s0501t:833_0": "Antadvayādivasena parivattanaṃ ācariyena vibhattaṃ, amhehi ca ñātaṃ, “kathaṃ asubhasaññādivasena",
  "tika-s0501t:833_1": "parivattetabbo”ti pucchitabbattā evaṃ asubhasaññādivasena subhasaññādikā parivattetabbāti",
  "tika-s0501t:833_2": "dassetuṃ “yathā vā panā”tiādi vuttaṃ. Aṭṭhakathāyaṃ pana “idāni asubhasaññādimukhena",
  "tika-s0501t:833_3": "subhasaññādiparivattanaṃ dassetuṃ ‘yathā vā panā’tiādi vutta”nti vuttaṃ. Sabbasaṅkhāresūti",
  "tika-s0501t:833_4": "tebhūmakasaṅkhāresu. Āraddhavipassakassa hi tebhūmakā dhammā kilesāsucipaggharaṇakattā",
  "tika-s0501t:833_5": "asubhato upaṭṭhahanti.",
  "tika-s0501t:834_0": "“Yadi sarūpatoyeva imesaṃ ime paṭipakkhāti aparivattetabbā siyuṃ, evaṃ sati niravasesā",
  "tika-s0501t:834_1": "ca paṭipakkhā na sakkā parivattetuṃ, kathaṃ sakkā parivattetu”nti vattabbattā parivattanalakkhaṇaṃ",
  "tika-s0501t:834_2": "dassento “yaṃ yaṃ vā panā”tiādimāha. Tattha kusalaṃ vā akusalaṃ vā yaṃ yaṃ dhammaṃ",
  "tika-s0501t:834_3": "parivattetukāmo ācariyo cittena rocayati diṭṭhiyā upagacchati, kusalassa vā akusalassa",
  "tika-s0501t:834_4": "vā tassa tassa rucikassa upagatassa dhammassa yo paṭipakkho, so paṭipakkhadhammo",
  "tika-s0501t:834_5": "asaddhammo assa dhammassa aniṭṭhato paccanīkato ajjhāpanno pariññāto. Iṭṭhaṃ vā aniṭṭhaṃ",
  "tika-s0501t:834_6": "vā yaṃ yaṃ dhammaṃ parivattetukāmo ācariyo cittena rocayati diṭṭhiyā upagacchati,",
  "tika-s0501t:834_7": "iṭṭhassa vā aniṭṭhassa vā tassa tassa rucikassa dhammassa yo paṭipakkho, so paṭipakkhadhammo",
  "tika-s0501t:834_8": "assa dhammassa aniṭṭhato paccanīkadhammato ajjhāpanno pariññāto bhavatīti parivattetukāmena",
  "tika-s0501t:834_9": "icchitabbadhammānurūpapaṭipakkhavasena parivattanaṃ kātabbanti parivattane paṭipakkhalakkhaṇaṃ",
  "tika-s0501t:834_10": "vuttaṃ. Tena aṭṭhakathāyaṃ vuttaṃ – “paṭipakkhassa lakkhaṇaṃ vibhāvetī”ti.",
  "tika-s0501t:835": "“Evaṃ vuttappakāraṃ parivattanaṃ amhehi kathaṃ saddahitabba”nti vattabbatā “tenāhā”tiādi vuttaṃ.",
  "tika-s0501t:836_0": "“Ettāvatā parivatto hāro paripuṇṇo, añño niyutto natthī”ti vattabbattā “niyutto parivattano",
  "tika-s0501t:836_1": "hāro”ti vuttaṃ. Yasmiṃ sutte kusalākusale niddiṭṭhe paṭipakkhavasena nīharitvā yathāsambhavaṃ",
  "tika-s0501t:836_2": "yo yo parivattano hāro niyutto, tasmiṃ sutte niddiṭṭhe paṭipakkhavasena nīharitvā",
  "tika-s0501t:836_3": "so so parivattano hāro niyutto niddhāretvā yutto yojitoti attho gahetabboti.",
  "tika-s0501t:837": "Iti parivattanahāravibhaṅge sattibalānurūpā racitā",
  "tika-s0501t:838": "Vibhāvanā niṭṭhitā.",
  "tika-s0501t:839": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:840": "10. Vevacanahāravibhaṅgavibhāvanā",
  "tika-s0501t:841_0": "37. Yena yena saṃvaṇṇanāvisesabhūtena pavattanahāravibhaṅgena parivattetabbā suttatthā",
  "tika-s0501t:841_1": "vibhattā, so saṃvaṇṇanāvisesabhūto parivattanahāravibhaṅgo paripuṇṇo, “katamo vevacanahāravibhaṅgo”ti",
  "tika-s0501t:841_2": "pucchitabbattā “tattha katamo vevacano hāro”tiādi vuttaṃ. Tattha tatthāti tesu niddiṭṭhesu",
  "tika-s0501t:841_3": "soḷasasu desanāhārādīsu katamo saṃvaṇṇanāviseso vevacano hāro vevacanahāravibhaṅgo",
  "tika-s0501t:841_4": "nāmāti pucchati. “Vevacanāni bahūnī”tiādiniddesassa idāni mayā vuccamāno “ekaṃ bhagavā",
  "tika-s0501t:841_5": "dhamma”ntiādiko vitthārasaṃvaṇṇanāviseso vevacano hāro vevacanahāravibhaṅgo nāmāti",
  "tika-s0501t:841_6": "attho gahetabbo. “Yāni vevacanāni niddhāritāni, katamāni tāni vevacanānī”ti pucchitabbattā",
  "tika-s0501t:841_7": "“yathā eka”ntiādi vuttaṃ. Ekaṃ viññātabbaṃ dhammaṃ sabhāvadhammaṃ paññāpetabbaṃ vā",
  "tika-s0501t:841_8": "dhammaṃ aññamaññehi yathā yehi pakārehi ceva vevacanehi ca bhagavā niddisati, tathāpakārāni",
  "tika-s0501t:841_9": "vevacanāni viññātabbānīti attho. “Tāni vevacanāni kinti bhagavā āhā”ti vattabbattā",
  "tika-s0501t:841_10": "“yathāha bhagavā”tiādi vuttaṃ. Yathā yaṃyaṃpakārāni vevacanāni –",
  "tika-s0501t:842": "“Āsā ca pihā ca abhinandanā ca, anekadhātūsu sarā patiṭṭhitā;",
  "tika-s0501t:843": "Aññāṇamūlappabhavā pajappitā, sabbā mayā byantikatā samūlikā”ti. –",
  "tika-s0501t:844": "Bhagavā āha, taṃtaṃpakārāni vevacanāni viññātabbānīti attho.",
  "tika-s0501t:845_0": "Ekasseva dhammassa anekehi pariyāyabhūtehi vevacanehi niddisane phalaṃ aṭṭhakathāyaṃ",
  "tika-s0501t:845_1": "bahudhā vuttaṃ, tasmā amhehi na dassitaṃ. “Katamā āsā, katamā pihādī”ti pucchitabbattā",
  "tika-s0501t:845_2": "“āsā nāma vuccatī”tiādi vuttaṃ. Yā bhavissassa atthassa āsīsanā avassaṃ āgamissatīti",
  "tika-s0501t:845_3": "yā āsā assa āsīsantassa puggalassa uppajjati, tassa āsīsanā “āsā nāmā”ti vuccati.",
  "tika-s0501t:845_4": "Vattamānassa yā patthanā assa patthayantassa uppajjati, seyyataraṃ vā aññaṃ disvā",
  "tika-s0501t:845_5": "“ediso ahaṃ bhaveyya”nti yā pihā assa pihayantassa uppajjati, sā patthanā “pihā nāmā”ti",
  "tika-s0501t:845_6": "vuccati. Anāgatatthaṃ ārabbha pavattā taṇhā “āsā”ti vuccati, anāgatapaccuppannatthaṃ",
  "tika-s0501t:845_7": "ārabbha pavattā taṇhā “pihā”ti vuccati, tathāpi taṇhābhāvena ekattā eko dhammova",
  "tika-s0501t:845_8": "atthassa icchitassa nipphatti atthanipphatti, paṭipāleti etāya taṇhāyāti paṭipālanā,",
  "tika-s0501t:845_9": "atthanipphattiyā paṭipālanāti atthanipphattipaṭipālanā. Yā taṇhā assa pālayantassa",
  "tika-s0501t:845_10": "puggalassa uppajjati, sā taṇhā “abhinandanā”ti vuccati.",
  "tika-s0501t:846_0": "“Yā atthanipphatti taṇhāya paṭipāletabbā, katamā sā atthanipphattī”ti pucchitabbattā",
  "tika-s0501t:846_1": "taṃ atthanipphattiṃ sattato vā saṅkhārato vā vibhajitvā dassento “piyaṃ vā ñātiṃ,",
  "tika-s0501t:846_2": "piyaṃ vā dhamma”ntiādimāha. Tattha “ñāti”nti iminā mittabandhavādayopi gahitā. Dhammaṃ",
  "tika-s0501t:846_3": "pana piyarūpārammaṇādikaṃ chabbidhampi yāya taṇhāya taṇhiko abhinandati, sā taṇhā",
  "tika-s0501t:846_4": "“abhinandanā nāmā”ti vuccati. Paṭikkūlaṃ ñātiṃ vā dhammaṃ vā vipallāsavasena appaṭikkūlaṃ",
  "tika-s0501t:846_5": "ñātiṃ vā dhammaṃ vā sabhāvavasena appaṭikkūlato yāya taṇhāya taṇhiko abhinandati,",
  "tika-s0501t:846_6": "sā taṇhā vā “abhinandanā nāmā”ti vuccatīti yojetvā attho gahetabbo.",
  "tika-s0501t:847": "“Yāsu anekāsu dhātūsu vuttappakārā taṇhā ‘sarā’ti bhagavatā vuttā, katamā tā dhātuyo”ti pucchitabbattā tā dhātuyo sarūpato dassetuṃ “cakkhudhātū”tiādi vuttaṃ.",
  "tika-s0501t:848_0": "“Tāsu dhātūsu katamāya dhātuyā katamā sarā patiṭṭhitā pavattā”ti pucchitabbattā imāya",
  "tika-s0501t:848_1": "dhātuyā ayaṃ sarā patiṭṭhitā pavattāti niyametvā dassetuṃ “sarāti keci rūpādhimuttā”tiādi",
  "tika-s0501t:848_2": "vuttaṃ. Tattha kecīti sarāsaṅkhātāya rūpataṇhāya taṇhikā puggalā. Rūpādhimuttāti",
  "tika-s0501t:848_3": "rūpadhātusaṅkhāte ārammaṇe adhimuttā ajjhositā. Iminā padena rūpataṇhāsaṅkhātā sarā",
  "tika-s0501t:848_4": "rūpadhātuyā patiṭṭhitā pavattāti gahitā, “keci saddādhimuttā”tiādīhipi saddataṇhāsaṅkhātādayo",
  "tika-s0501t:848_5": "sarā saddadhātuyādīsu patiṭṭhitā pavattā sarāva gahitā. Keci dhammādhimuttāti ettha",
  "tika-s0501t:848_6": "dhammaggahaṇena cakkhudhātusotadhātughānadhātujivhādhātukāyadhātusattaviññāṇadhātudhammadhātuyo",
  "tika-s0501t:848_7": "gahitā, tasmā aṭṭhārasa dhātuyo patiṭṭhānabhāvena gahitāpi chabbidhāva gahitāti daṭṭhabbā.",
  "tika-s0501t:848_8": "“Rūpādhimuttādīsu kittakāni padāni taṇhāpakkhe taṇhāya vevacanā”ti pucchitabbattā",
  "tika-s0501t:848_9": "etādisāni ettakāni padāni taṇhāpakkhe taṇhāvevacanānīti niyametvā dassetuṃ “tattha",
  "tika-s0501t:848_10": "yāni cha gehasitānī”tiādi vuttaṃ. Tatthāti tesu chasu rūpādīsu. Cha gehasitāni domanassānīti",
  "tika-s0501t:848_11": "chasu rūpādīsu pavattaṃ taṇhāpemaṃ nissāya pavattāni cha domanassāni. Esa nayo sesesupi.",
  "tika-s0501t:848_12": "“Cha upekkhā gehasitāpi bhagavatā vuttā, kasmā na gahitā”ti vattabbattā “yā cha upekkhā",
  "tika-s0501t:848_13": "gehasitā, ayaṃ diṭṭhipakkho”ti vuttaṃ, diṭṭhipakkhattā na gahitāti attho.",
  "tika-s0501t:849_0": "38. “Kathaṃ vuttappakārā taṇhā eva gahitā”ti vattabbattā “sāyeva patthanākārenā”tiādi",
  "tika-s0501t:849_1": "vuttaṃ. Sā vuttappakārā eva taṇhā patthanākārena pavattanato āsādipariyāyena vuttā,",
  "tika-s0501t:849_2": "rūpādiārammaṇadhammesu nandanato “dhammanandī”ti pariyāyena vuttā, rūpādiārammaṇadhammesu",
  "tika-s0501t:849_3": "gilitvā pariniṭṭhapeti viya ajjhosāya tiṭṭhanato “dhammajjhosāna”nti pariyāyena vuttā,",
  "tika-s0501t:849_4": "tasmā taṇhāya vevacanāni honti.",
  "tika-s0501t:850_0": "Taṇhāya vevacanāni ācariyena niddiṭṭhāni, amhehi ca ñātāni, “katamāni cittassa vevacanānī”ti",
  "tika-s0501t:850_1": "pucchitabbattā “cittaṃ mano”tiādi vuttaṃ. “Ārammaṇaṃ cintetīti cittaṃ. Manati jānātīti",
  "tika-s0501t:850_2": "mano. Vijānātīti viññāṇa”ntiādinā attho pakaraṇesu vuttova, tasmā amhehi na vitthārito.",
  "tika-s0501t:850_3": "Vevacanāniyeva imāni imassa vevacanānīti ettakāniyeva kathayissāma. “Paññindriyaṃ",
  "tika-s0501t:850_4": "paññābala”ntiādīni paññāvevacanāni.",
  "tika-s0501t:851_0": "“Arahaṃ sammāsambuddho”tiādīni buddhassa vevacanāni. “Tāni kattha desitānī”ti pucchitabbattā",
  "tika-s0501t:851_1": "“yathā ca buddhānussatiyaṃ vutta”ntiādi vuttaṃ. Buddhānussatidesanāyaṃ yathā ca yaṃyaṃpakāraṃ",
  "tika-s0501t:851_2": "vevacanaṃ bhagavatā “itipi so bhagavā arahaṃ…pe… bhagavato”ti vuttaṃ, etaṃpakāraṃ",
  "tika-s0501t:851_3": "vevacanaṃ buddhānussatiyā vevacanaṃ buddhassa vevacananti daṭṭhabbaṃ. “Yathā ca dhammānussatiyaṃ",
  "tika-s0501t:851_4": "vutta”ntiādīsupi evameva yojanā kātabbā.",
  "tika-s0501t:852": "“Tenāhā”tiādyānusandhyādiattho ceva “niyutto vevacano hāro”tiānusandhyādiattho ca vuttanayānusārena veditabbo.",
  "tika-s0501t:853": "Iti vevacanahāravibhaṅge sattibalānurūpā racitā",
  "tika-s0501t:854": "Vibhāvanā niṭṭhitā.",
  "tika-s0501t:855": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:856": "11. Paññattihāravibhaṅgavibhāvanā",
  "tika-s0501t:857_0": "39. Yena yena saṃvaṇṇanāvisesabhūtena vibhaṅgena vevacanāni vibhattāni, so saṃvaṇṇanāvisesabhūto",
  "tika-s0501t:857_1": "vibhaṅgo paripuṇṇo, “katamo paññattihāravibhaṅgo”ti pucchitabbattā “tattha katamo",
  "tika-s0501t:857_2": "paññattihāro”tiādi vuttaṃ. Tattha tatthāti tesu niddiṭṭhesu soḷasasu desanāhārādīsu",
  "tika-s0501t:857_3": "katamo saṃvaṇṇanāviseso paññattihāro paññattihāravibhaṅgo nāmāti pucchati. “Ekaṃ",
  "tika-s0501t:857_4": "bhagavā dhammaṃ paññattīhi vividhāhi desetī”tiādiniddesassa idāni mayā vuccamāno",
  "tika-s0501t:857_5": "“yā pakatikathāya desanā”tiādiko vitthārasaṃvaṇṇanāviseso paññattihāro paññattihāravibhaṅgo nāmāti gahetabbo.",
  "tika-s0501t:858_0": "“Yāhi vividhāhi paññattīhi ekaṃ dhammaṃ bhagavā deseti, katamā tā vividhā paññattiyo”ti",
  "tika-s0501t:858_1": "pucchitabbattā “yā pakatikathāyā”tiādi vuttaṃ. Tattha pakatikathāyāti assādādipadatthavisesaṃ",
  "tika-s0501t:858_2": "aniddhāretvā atthasabhāvena pavattāya kathāya sādhukaṃ manasikāradhammakathāya yā",
  "tika-s0501t:858_3": "desanā yathādhippetamatthaṃ veneyyasantāne nikkhipati patiṭṭhapeti pakārena ñāpeti,",
  "tika-s0501t:858_4": "tasmā nikkhepapaññatti, tāya paññattiyā dhammaṃ desetīti attho. “Yā paññatti ‘pakatikathāya",
  "tika-s0501t:858_5": "desanā’ti vuttā, katamā sā”ti pucchitabbattā tathā pucchitvā vitthārato dassetuṃ",
  "tika-s0501t:858_6": "“kā ca pakatikathāya desanā”tiādi vuttaṃ. Aṭṭhakathāyaṃ pana –“iti ‘pakatikathāya",
  "tika-s0501t:858_7": "desanā’ti saṅkhepena vuttamatthaṃ vitthārena vibhajituṃ ‘kā ca pakatikathāya desanā’ti",
  "tika-s0501t:858_8": "pucchitvā ‘cattāri saccānī’tiādimāhā”ti vuttaṃ. Tattha desanādesetabbassa bhedabhāvepi",
  "tika-s0501t:858_9": "abhedopacārena “desanā cattāri saccānī”ti vuttaṃ, catunnaṃ saccānaṃ paññatti desanā nāmāti attho.",
  "tika-s0501t:859_0": "“Kathaṃ taṃ saccapaññattiṃ bhagavā āhā”ti pucchitabbattā “yathā bhagavā āhā”ti vuttaṃ.",
  "tika-s0501t:859_1": "Yathā yena pakārena bhagavā yaṃ yaṃ paññattiṃ āha, tathā tena pakārena sā paññatti",
  "tika-s0501t:859_2": "jānitabbā. “Idaṃ dukkha”nti yaṃ paññattiṃ bhagavā āha, ayaṃ “idaṃ dukkha”nti paññatti",
  "tika-s0501t:859_3": "pañcannaṃ khandhānaṃ nikkhepapaññatti, channaṃ dhātūnaṃ nikkhepapaññatti, aṭṭhārasannaṃ",
  "tika-s0501t:859_4": "dhātūnaṃ nikkhepapaññatti, dvādasannaṃ āyatanānaṃ nikkhepapaññatti, dasannaṃ indriyānaṃ",
  "tika-s0501t:859_5": "nikkhepapaññattīti yojanā kātabbā. Khandhadhātuāyatanindriyāni ca lokiyāneva. Pīḷanasaṅkhatasantāpavipariṇāmatthatāsāmaññena",
  "tika-s0501t:859_6": "ekattaṃ upanetvā “idaṃ dukkha”nti vuttā. Dasannaṃ indriyānanti cakkhusotaghānajivhākāyaitthipurisajīvitamanavedanindriyānaṃ",
  "tika-s0501t:859_7": "dasannaṃ. Anubhavanalakkhaṇena ekalakkhaṇattā vedanindriyaṃ ekanti gahitaṃ, saddhindriyādīni",
  "tika-s0501t:859_8": "pana maggapariyāpannattā na gahitāni.",
  "tika-s0501t:860_0": "Kabaḷīkāreti ṭhānūpacārena voharite ojāsaṅkhāte āhāre, rāgo ariyamaggena appahātabbattā",
  "tika-s0501t:860_1": "anusayavasena, āsāvasena vā patthanāvasena vā atthi nandī. Atthi taṇhāti etthāpi",
  "tika-s0501t:860_2": "eseva nayo. Patiṭṭhitaṃ viruḷhanti paṭisandhiākaḍḍhanasamatthatāpattiyā patiṭṭhitattā",
  "tika-s0501t:860_3": "patiṭṭhitañceva viruḷhañcāti gahetabbaṃ. Saṅkhārānanti punabbhavanibbattakassa bhavassa",
  "tika-s0501t:860_4": "abhinibbattihetukānaṃ saṅkhārānaṃ. Jātijarāmaraṇanti abhinibbattanalakkhaṇā jāti,",
  "tika-s0501t:860_5": "na uppādova, paripākalakkhaṇā jarā, na ṭhitiyeva, bhedanalakkhaṇaṃ maraṇaṃ, na bhaṅgameva.",
  "tika-s0501t:860_6": "Tena vuttaṃ “sasokaṃ sadaraṃ saupāyāsa”nti.",
  "tika-s0501t:861_0": "“Phasse ce, bhikkhave, āhāre…pe… manosañcetanāya ce, bhikkhave, āhāre…pe… viññāṇe",
  "tika-s0501t:861_1": "ce, bhikkhave, āhāre atthi rāgo…pe… vadāmī”ti ayaṃ paññatti dukkhassa ca samudayassa",
  "tika-s0501t:861_2": "ca pabhavassa paññāpanato pabhavapaññatti nāma.",
  "tika-s0501t:862_0": "Vaṭṭavasena paññattibhedo ācariyena vibhatto, amhehi ca ñāto, “kathaṃ vivaṭṭavasena",
  "tika-s0501t:862_1": "paññattibhedo vibhatto”ti vattabbattā “kabaḷīkāre ce, bhikkhave, āhāre natthi rāgo”tiādi",
  "tika-s0501t:862_2": "vuttaṃ. “Kabaḷīkāre…pe… anupāyāsanti vadāmī”ti ayaṃ paññatti dukkhassa pariññāya",
  "tika-s0501t:862_3": "ca paññāpanato pariññāpaññatti nāma, samudayassa pahānassa ca paññāpanato pahānapaññatti",
  "tika-s0501t:862_4": "nāma, maggassa bhāvanāya ca paññāpanato bhāvanāpaññatti nāma, nirodhassa sacchikiriyāya",
  "tika-s0501t:862_5": "ca paññāpanato sacchikiriyāpaññatti nāma.",
  "tika-s0501t:863_0": "40. Vivaṭṭavasena paññattibhedo ācariyena vibhatto, amhehi ca ñāto, “kathaṃ sammasanavasena",
  "tika-s0501t:863_1": "paññattibhedo vibhatto”ti vattabbattā “samādhiṃ, bhikkhave, bhāvethā”tiādi vuttaṃ.",
  "tika-s0501t:863_2": "“Samādhiṃ, bhikkhave, bhāvetha…pe… yathābhūtaṃ pajānātī”ti ayaṃ paññatti maggassa",
  "tika-s0501t:863_3": "bhāvanāya ca paññāpanato bhāvanāpaññatti nāma, dukkhassa pariññāya ca paññāpanato",
  "tika-s0501t:863_4": "pariññāpaññatti nāma, samudayassa pahānassa ca paññāpanato pahānapaññatti nāma, nirodhassa",
  "tika-s0501t:863_5": "sacchikiriyāya ca paññāpanato sacchikiriyāpaññatti nāma.",
  "tika-s0501t:864_0": "Sammasanavasena paññattibhedo ācariyena vibhatto, amhehi ca ñāto, “kathaṃ upādānakkhandhavasena",
  "tika-s0501t:864_1": "paññattibhedo vibhatto”ti vattabbattā “rūpaṃ, rādha, vikirathā”tiādi vuttaṃ. “Rūpaṃ,",
  "tika-s0501t:864_2": "rādha, vikiratha…pe… nibbāna”nti ayaṃ paññatti taṇhāsaṅkhātassa rodhassa nirodhassa",
  "tika-s0501t:864_3": "ca paññāpanato nirodhapaññatti nāma, assādassa nibbidāya ca paññāpanato nibbidāpaññatti",
  "tika-s0501t:864_4": "nāma, dukkhassa pariññāya ca paññāpanato pariññāpaññatti nāma, samudayassa pahānassa",
  "tika-s0501t:864_5": "ca paññāpanato pahānapaññatti nāma, maggassa bhāvanāya ca paññāpanato bhāvanāpaññatti",
  "tika-s0501t:864_6": "nāma, nirodhassa sacchikiriyāya ca paññāpanato sacchikiriyāpaññatti nāma.",
  "tika-s0501t:865_0": "“Rūpavedanāsaññāsaṅkhāraviññāṇāni vikiranto viddhaṃsento vikīḷaniyaṃ karonto paññāya",
  "tika-s0501t:865_1": "taṇhākkhayāya paṭipajjanto kiṃ pajānātī”ti pucchitabbattā “so ‘idaṃ dukkha’nti yathābhūtaṃ",
  "tika-s0501t:865_2": "pajānātī”tiādi vuttaṃ. “So ‘idaṃ dukkha’nti yathābhūtaṃ pajānātīti…pe… nirodhagāminipaṭipadāti",
  "tika-s0501t:865_3": "yathābhūtaṃ pajānātī”ti ayaṃ paññatti saccānaṃ paṭivedhassa paññāpanato paṭivedhapaññatti",
  "tika-s0501t:865_4": "nāma, dassanabhūmiyā nikkhepassa ca paññāpanato nikkhepapaññatti nāma, maggassa bhāvanāya",
  "tika-s0501t:865_5": "ca paññāpanato bhāvanāpaññatti nāma, sotāpattiphalassa sacchikiriyāya ca paññāpanato",
  "tika-s0501t:865_6": "sacchikiriyāpaññatti nāma. “So ‘ime āsavā’ti yathābhūtaṃ pajānāti…pe… ‘āsavā asesaṃ",
  "tika-s0501t:865_7": "nirujjhantī’ti yathābhūtaṃ pajānātī”ti ayaṃ paññatti khayeñāṇassa uppādassa ca paññāpanato",
  "tika-s0501t:865_8": "uppādapaññatti nāma, anuppādeñāṇassa okāsassa ca paññāpanato okāsapaññatti nāma,",
  "tika-s0501t:865_9": "maggassa bhāvanāya ca paññāpanato bhāvanāpaññatti nāma, dukkhassa pariññāya ca paññāpanato",
  "tika-s0501t:865_10": "pariññāpaññatti nāma, samudayassa pahānassa ca paññāpanato pahānapaññatti nāma, vīriyindriyassa",
  "tika-s0501t:865_11": "ārambhassa ca paññāpanato ārambhapaññatti nāma, āsāṭikānaṃ āhaṭanāya ca paññāpanato",
  "tika-s0501t:865_12": "āhaṭanāpaññatti nāma, bhāvanābhūmiyā nikkhepassa ca paññāpanato nikkhepapaññatti",
  "tika-s0501t:865_13": "nāma, pāpakānaṃ akusalānaṃ dhammānaṃ abhinighātassa ca paññāpanato abhinighātapaññatti nāma.",
  "tika-s0501t:866_0": "41. Vaṭṭavasena vā vivaṭṭavasena vā dhammasammasanavasena vā upādānakkhandhavasena",
  "tika-s0501t:866_1": "vā pajānanavasena vā saccesu nānāvidho paññattibhedo ācariyena vibhatto, amhehi ca",
  "tika-s0501t:866_2": "ñāto, “kathaṃ teparivaṭṭavasena saccesu paññattibhedo vibhatto”ti vattabbattā teparivaṭṭavasena",
  "tika-s0501t:866_3": "saccesu paññattibhedaṃ dassetuṃ “idaṃ dukkhanti me, bhikkhave”tiādi āraddhaṃ. Aṭṭhakathāyaṃ",
  "tika-s0501t:866_4": "pana – “evaṃ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṃ",
  "tika-s0501t:866_5": "dassetvā idāni teparivaṭṭavasena dassetuṃ ‘idaṃ dukkhanti me bhikkhave’tiādi āraddha”nti",
  "tika-s0501t:866_6": "vuttaṃ. Tattha pubbe parijānanato paṭṭhāya. Ananussutesūti parijānanavasena ananussutesu",
  "tika-s0501t:866_7": "catūsu saccadhammesu. Cakkhunti paṭhamaṃ nibbānadassanaṭṭhena cakkhu nāma. Yathāsabhāvato",
  "tika-s0501t:866_8": "kiccaparijānanaṭṭhena sacchikiriyaparijānanaṭṭhena ñāṇaṃ nāma. Yathāsabhāvato kiccaparijānanādīnaṃ",
  "tika-s0501t:866_9": "paṭivijjhitvā pajānanaṭṭhena paññā nāma. Tathā viditakaraṇaṭṭhena vijjā nāma. Ālokobhāsakaraṇaṭṭhena",
  "tika-s0501t:866_10": "āloko nāma. Idaṃ cakkhādikaṃ sabbaṃ paññāvevacanameva. “Idaṃ dukkhanti me bhikkhave…pe…",
  "tika-s0501t:866_11": "udapādī”ti ayaṃ paññatti saccānaṃ desanāya paññāpanato desanāpaññatti nāma, sutamayiyā",
  "tika-s0501t:866_12": "paññāya nikkhepassa ca paññāpanato nikkhepapaññatti nāma, anaññātaññassāmītindriyassa",
  "tika-s0501t:866_13": "sacchikiriyāya ca paññāpanato sacchikiriyāpaññatti nāma, dhammacakkassa pavattanāya",
  "tika-s0501t:866_14": "ca paññāpanato pavattanāpaññatti nāma.",
  "tika-s0501t:867_0": "“Taṃ kho panidaṃ dukkhaṃ pariññeyyaṃ…pe… udapādī”ti ayaṃ paññatti maggassa bhāvanāya",
  "tika-s0501t:867_1": "paññāpanato bhāvanāpaññatti nāma, cintāmayiyā paññāya nikkhepassa ca paññāpanato",
  "tika-s0501t:867_2": "nikkhepapaññatti nāma, aññindriyassa sacchikiriyāya ca paññāpanato sacchikiriyāpaññatti nāma.",
  "tika-s0501t:868_0": "“Taṃ kho panidaṃ dukkhaṃ pariññātaṃ…pe… udapādī”ti ayaṃ paññatti maggassa bhāvanāya",
  "tika-s0501t:868_1": "paññāpanato bhāvanāpaññatti nāma, bhāvanāmayiyā paññāya nikkhepassa ca paññāpanato",
  "tika-s0501t:868_2": "nikkhepapaññatti nāma, aññātāvino indriyassa sacchikiriyāya ca paññāpanato sacchikiriyāpaññatti",
  "tika-s0501t:868_3": "nāma, dhammacakkassa pavattanāya ca paññāpanato pavattanāpaññatti nāma.",
  "tika-s0501t:869_0": "Teparivaṭṭavasena saccesu nānāvidho paññattibhedo ācariyena vibhatto, amhehi ca ñāto,",
  "tika-s0501t:869_1": "“kathaṃ kusalākusalādivasena desitadhammassa paññattibhedo vibhatto”ti vattabbattā",
  "tika-s0501t:869_2": "“tulamatulañca sambhava”ntiādi vuttaṃ. Atha vā dhammacakkasutte paññattibhedo ācariyena",
  "tika-s0501t:869_3": "vibhatto, amhehi ca ñāto, “tulamatulañcātiādigāthāya kathaṃ paññattibhedo vibhatto”ti",
  "tika-s0501t:869_4": "vattabbattā “tulamatulañcā”tiādi vuttaṃ. Tulīyati paricchijjīyatīti tulaṃ, kāmāvacarakammaṃ,",
  "tika-s0501t:869_5": "natthi tulaṃ sadisaṃ aññaṃ lokiyakammaṃ assa mahaggatakammassāti atulaṃ, rūpārūpāvacarakammaṃ.",
  "tika-s0501t:869_6": "Punabbhavaṃ sambhavati etena saṅkhārenāti sambhavo, taṃ sambhavaṃ. Punabbhavaṃ saṅkharotīti",
  "tika-s0501t:869_7": "bhavasaṅkhāro. Ajjhatte vipassanāvasena ramatīti ajjhattarato. Samathavasena samādhiyatīti",
  "tika-s0501t:869_8": "samāhito. Attani sambhavatīti attasambhavo, taṃ attasambhavaṃ. Muni sambuddho sambhavaṃ",
  "tika-s0501t:869_9": "bhavasaṅkhāraṃ tulañca atulañca avassaji, ajjhattarato samāhito kavacaṃ abhindi iva,",
  "tika-s0501t:869_10": "evaṃ attasambhavaṃ abhindi padālayīti yojanā kātabbā. Atha vā muni sambuddho “pañcakkhandhā",
  "tika-s0501t:869_11": "aniccā dukkhā anattā vipariṇāmadhammā, nibbānaṃ pana niccaṃ sukhaṃ asaṅkhataṃ avipariṇāmadhamma”nti",
  "tika-s0501t:869_12": "tulaṃ tulayanto atulaṃ nibbānaṃ disvā sambhavaṃ bhavasaṅkhāraṃ ariyamaggena avassaji.",
  "tika-s0501t:869_13": "Kathaṃ avassaji? So hi muni vipassanāvasena ajjhattarato ca hutvā, samathavasena",
  "tika-s0501t:869_14": "upacārappanāsu samāhito ca hutvā kavacaṃ abhindi iva, evaṃ attasambhavaṃ attani sañjātaṃ",
  "tika-s0501t:869_15": "kilesaṃ abhindi padālayi, kilesābhāvena kammañca jahīti gāthāttho gahetabbo.",
  "tika-s0501t:870_0": "“Tulamatulañca sambhava”nti paññatti sabbadhammānaṃ abhiññāya paññāpanato abhiññāpaññatti",
  "tika-s0501t:870_1": "nāma, dhammapaṭisambhidāya nikkhepassa ca paññāpanato nikkhepapaññatti nāma, “bhavasaṅkhāramavassaji",
  "tika-s0501t:870_2": "munī”ti paññatti samudayassa pariccāgassa ca paññāpanato pariccāgapaññatti nāma,",
  "tika-s0501t:870_3": "dukkhassa pariññāya ca paññāpanato pariññāpaññatti nāma, “ajjhattarato samāhito”ti",
  "tika-s0501t:870_4": "paññatti kāyagatāya satiyā bhāvanāya ca paññāpanato bhāvanāpaññatti nāma, cittekaggatāya",
  "tika-s0501t:870_5": "ṭhitiyā ca paññāpanato ṭhitipaññatti nāma, “abhindi kavacamivattasambhava”nti paññatti",
  "tika-s0501t:870_6": "cittassa abhinibbidāya ca paññāpanato abhinibbidāpaññatti nāma, sabbaññutāya upādānassa",
  "tika-s0501t:870_7": "ca paññāpanato upādānapaññatti nāma, avijjāṇḍakosānaṃ padālanāya ca paññāpanato padālapaññatti",
  "tika-s0501t:870_8": "nāma, “yathāvutto paññattippabhedo kena saddahitabbo”ti vattabbattā “tenāhā”tiādi",
  "tika-s0501t:870_9": "vuttaṃ. Tathāvuttassa paññattippabhedassa sambhavato bhagavā yaṃ “tulamatula”ntiādigāthamāha,",
  "tika-s0501t:870_10": "tathāsambhavato yathāvuttāya gāthāya yathāvutto paññattippabhedo saddahitabboti.",
  "tika-s0501t:871": "“Tulamatulañcā”tiādigāthāyaṃ paññattippabhedo ācariyena vibhatto, amhehi ca ñāto.",
  "tika-s0501t:872": "‘Yo dukkhamaddakkhi yatonidānaṃ, kāmesu so jantu kathaṃ nameyya;",
  "tika-s0501t:873": "Kāmā hi loke saṅgoti ñatvā, tesaṃ satīmā vinayāya sikkhe’ti. –",
  "tika-s0501t:874_0": "Gāthāyaṃ pana kathaṃ paññattibhedo vibhatto”ti vattabbattā “yo dukkhamaddakkhī”tiādi",
  "tika-s0501t:874_1": "vuttaṃ. Yo āraddhavipassako jantu yatonidānaṃ sabbaṃ tebhūmakaṃ hetuphalaṃ dukkhaṃ",
  "tika-s0501t:874_2": "addakkhi, so āraddhavipassako jantu kāmesu kathaṃ nameyya nametuṃ nārahati. Kāmā",
  "tika-s0501t:874_3": "loke “saṅgo”ti hi yasmā passitabbā, tasmā nametuṃ nārahati, iti etaṃ dukkhabhāvaṃ",
  "tika-s0501t:874_4": "dukkhahetubhāvaṃ ñatvā tesaṃ kāmānaṃ vinayāya vūpasamāya satimā kāyagatāsatisampanno",
  "tika-s0501t:874_5": "tīṇi sikkhāni sikkhe sikkheyyāti gāthāttho saṅkhepena viññātabbo. Aṭṭhakathāyaṃ pana",
  "tika-s0501t:874_6": "vitthārena saṃvaṇṇito.",
  "tika-s0501t:875_0": "“Yo dukkha”nti paññatti dukkhassa vevacanassa ca pariññāya ca paññāpanato vevacanapaññatti,",
  "tika-s0501t:875_1": "pariññāpaññatti ca hoti. “Yatonidāna”nti paññatti samudayassa pabhavassa ca pahānassa",
  "tika-s0501t:875_2": "ca paññāpanato pabhavapaññatti ceva pahānapaññatti ca hoti. “Addakkhī”ti paññatti",
  "tika-s0501t:875_3": "ñāṇacakkhussa vevacanassa ca paṭivedhassa ca paññāpanato vevacanapaññatti ceva paṭivedhapaññatti",
  "tika-s0501t:875_4": "ca hoti. “Kāmesu so jantu kathaṃ nameyyā”ti paññatti kāmataṇhāya vevacanassa ca anabhinivisassa",
  "tika-s0501t:875_5": "ca paññāpanato vevacanapaññatti ceva anabhinivesapaññatti ca hoti. “Kāmā hi loke",
  "tika-s0501t:875_6": "saṅgoti ñatvā”ti paññatti kāmānaṃ paccatthikato dassanassa ca paññāpanato dassanapaññatti",
  "tika-s0501t:875_7": "nāma. Kāmā hi anatthajānanato paccatthikasadisā.",
  "tika-s0501t:876_0": "“Kīdisā hutvā anatthajanakā”ti pucchitabbattā “kāmā hī”tiādi vuttaṃ. Kāmā rāgaggiādīhi",
  "tika-s0501t:876_1": "antodayhanato aṅgārakāsūpamā ca, pūtibhāvāpajjanato maṃsapesūpamā ca, bahi aññena",
  "tika-s0501t:876_2": "dayhanato pāvakakappā jalitaggikkhandhūpamā ca, patiṭṭhānābhāvato papātūpamā ca,",
  "tika-s0501t:876_3": "visasadisehi dosādīhi parahiṃsanato uragopamā ca. “Tesaṃ satīmā”ti paññatti pahānāya",
  "tika-s0501t:876_4": "apacayassa ca paññāpanato apacayapaññatti nāma, kāyagatāya satiyā nikkhepassa ca",
  "tika-s0501t:876_5": "paññāpanato nikkhepapaññatti nāma, maggassa bhāvanāya ca paññāpanato bhāvanāpaññatti",
  "tika-s0501t:876_6": "nāma. “Vinayāya sikkhe”ti paññattirāgavinayassa dosavinayassa mohavinayassa paṭivedhassa",
  "tika-s0501t:876_7": "ca paññāpanato paṭivedhapaññatti nāma. “Jantū”ti paññatti yogissa vevacanassa ca",
  "tika-s0501t:876_8": "paññāpanato vevacanapaññatti nāma.",
  "tika-s0501t:877_0": "“Jantūti sāmaññasattavācako saddo kasmā yogivācakoti viññātabbo”ti vattabbattā “yadā",
  "tika-s0501t:877_1": "hī”tiādi vuttaṃ. Yogī yadā yasmiṃ kāle kāmā saṅgoti pajānāti, tadā tasmiṃ kāle so",
  "tika-s0501t:877_2": "yogī kāmānaṃ anuppādāya kusale dhamme kāyagatāsatiādīhi uppādayati, so kusale dhamme",
  "tika-s0501t:877_3": "uppādento yogī anuppannānaṃ kusalānaṃ dhammānaṃ uppādāya vāyamati kusalavīriyaṃ karoti,",
  "tika-s0501t:877_4": "tasmā yogīvācako jantusaddoti viññātabbo. “Jantū”ti ayaṃ paññatti appattassa kusalassa",
  "tika-s0501t:877_5": "jhānadhammādikassa pattiyā vāyāmassa ca paññāpanato vāyāmapaññatti nāma, oramattikāya",
  "tika-s0501t:877_6": "asantuṭṭhiyā nikkhepassa ca paññāpanato nikkhepapaññatti nāma. “So anuppannānaṃ kusalānaṃ",
  "tika-s0501t:877_7": "dhammānaṃ uppādāya vāyamatī”ti ayaṃ paññatti vāyāmapaññatti, “hetuso uppannānaṃ kusalānaṃ",
  "tika-s0501t:877_8": "dhammānaṃ ṭhitiyā vāyamatīti paññatti katamā paññattī”ti pucchitabbattā “tattha so",
  "tika-s0501t:877_9": "uppannāna”ntiādi vuttaṃ. Tattha tasmiṃ “anuppannāna”ntiādimhi. “So uppannānaṃ kusalānaṃ",
  "tika-s0501t:877_10": "dhammānaṃ ṭhitiyā vāyamatī”ti ayaṃ paññatti bhāvanāya appamādassa ca paññāpanato",
  "tika-s0501t:877_11": "appamādapaññatti nāma, vīriyindriyassa nikkhepassa ca paññāpanato nikkhepapaññatti",
  "tika-s0501t:877_12": "nāma, kusalānaṃ dhammānaṃ ārakkhassa ca paññāpanato ārakkhapaññatti nāma, adhicittasikkhāya",
  "tika-s0501t:877_13": "ṭhitiyā ca paññāpanato ṭhitipaññatti nāma. “Kena yathāvuttappakāro paññattippabhedo",
  "tika-s0501t:877_14": "saddahitabbo”ti vattabbattā “tenāhā”tiādi vuttaṃ.",
  "tika-s0501t:878": "“Yo dukkhamaddakkhi yatonidāna”ntiādigāthāya paññattippabhedo ācariyena vibhatto, amhehi ca ñāto.",
  "tika-s0501t:879": "“Mohasambandhano loko, bhabbarūpova dissati;",
  "tika-s0501t:880": "Upadhibandhano bālo, tamasā parivārito;",
  "tika-s0501t:881": "Assirī viya khāyati, passato natthi kiñcananti. –",
  "tika-s0501t:882_0": "Gāthāyaṃ pana kathaṃ paññattippabhedo vibhatto”ti vattabbattā “mohasambandhano”tiādi",
  "tika-s0501t:882_1": "vuttaṃ. Tattha mohasambandhanoti mohahetukehi saṃyojanehi sambandho. Lokoti appahīnasaṃyojano",
  "tika-s0501t:882_2": "sattaloko. Bhabbarūpova dissatīti abhabbopi attā bhabbarūpova bhabbajātiko viya bālānaṃ",
  "tika-s0501t:882_3": "avipassakānaṃ dissati. Upadhibandhanoti kilesūpadhīhi bandhitabbo. Yu-paccayo hi",
  "tika-s0501t:882_4": "kammatthe vihito. Upadhīsu vā kilesānaṃ bandhanaṃ yassa bālassāti upadhibandhano.",
  "tika-s0501t:882_5": "Dve avaḍḍhiyo lāti gaṇhātīti bālo. Tamasā sammohena parivārito paṭicchādito paṇḍitānaṃ",
  "tika-s0501t:882_6": "vipassakānaṃ assirī viya sirīvirahito viya khāyati upaṭṭhāti. Passato paññācakkhunā",
  "tika-s0501t:882_7": "passantassa paṇḍitassa kiñcanaṃ natthīti saṅkhepattho daṭṭhabbo.",
  "tika-s0501t:883_0": "“Mohasambandhano loko”ti paññatti mohasīsena gahitānaṃ vipallāsānaṃ desanāya paññāpanato",
  "tika-s0501t:883_1": "desanāpaññatti nāma. “Bhabbarūpova dissatī”ti paññatti lokassa viparītassa viparītākārena",
  "tika-s0501t:883_2": "upaṭṭhahantassa paññāpanato viparītapaññatti nāma. “Upadhibandhano bālo”ti paññatti",
  "tika-s0501t:883_3": "pāpakānaṃ icchāvacarānaṃ pabhavassa paññāpanato pabhavapaññatti nāma. “Upadhibandhano",
  "tika-s0501t:883_4": "bālo”ti paññatti pariyuṭṭhānānaṃ akusalānaṃ dhammānaṃ bandhanakiccassa paññāpanato",
  "tika-s0501t:883_5": "kiccapaññatti nāma. “Upadhibandhano bālo”ti paññatti kilesānaṃ bandhanabalamūhanabalānaṃ",
  "tika-s0501t:883_6": "paññāpanato balapaññatti nāma. “Upadhibandhano bālo”ti paññatti saṅkhārānaṃ viruhanāya",
  "tika-s0501t:883_7": "paññāpanato viruhanāpaññatti nāma. “Tamasā parivārito”ti paññatti avijjandhakārassa",
  "tika-s0501t:883_8": "desanāya paññāpanato desanāpaññatti nāma, avijjandhakārassa vevacanassa ca paññāpanato",
  "tika-s0501t:883_9": "vevacanapaññatti nāma. “Assirī viya khāyatī”ti paññatti dibbacakkhussa dassanakiriyāya",
  "tika-s0501t:883_10": "paññāpanato dassanapaññatti nāma. “Assirī viya khāyatī”ti paññatti paññācakkhussa",
  "tika-s0501t:883_11": "nikkhepassa paññāpanato nikkhepapaññatti nāma. “Passato natthi kiñcana”nti paññatti",
  "tika-s0501t:883_12": "sattānaṃ ariyānaṃ paṭivedhassa paññāpanato paṭivedhapaññatti nāma.",
  "tika-s0501t:884_0": "“Katamaṃ kiñcana”nti pucchitabbattā “rāgo kiñcana”ntiādi vuttaṃ. “Yathāvutto paññattippabhedo",
  "tika-s0501t:884_1": "kathaṃ amhehi saddahitabbo”ti vattabbattā “tenāhā”tiādi vuttaṃ. Yathāvuttassa paññattippabhedassa",
  "tika-s0501t:884_2": "sambhavato bhagavā yaṃ “mohasambandhano”tiādimāha, tathāsambhavato tāya gāthāya yathāvutto",
  "tika-s0501t:884_3": "paññattippabhedo gāthānusārena saddahitabbo.",
  "tika-s0501t:885_0": "“Mohasambandhano loko”tiādigāthāya paññattippabhedo ācariyena vibhatto, amhehi ca",
  "tika-s0501t:885_1": "ñāto, “atthi, bhikkhave, ajāta’ntiādipāṭhassa paññattippabhedo kathaṃ vibhatto”ti",
  "tika-s0501t:885_2": "pucchitabbattā “atthi bhikkhave”tiādipāḷimāha. “Sā pana pāḷi kimatthaṃ bhagavatā",
  "tika-s0501t:885_3": "vuttā”ti ce puccheyya? Paramatthato avijjamānattā nibbānaṃ natthi, tasmā “atthi nibbāna”nti",
  "tika-s0501t:885_4": "vacanaṃ sasavisāṇavacanaṃ viya anatthaṃ, vohāramattametanti vadantānaṃ micchāvādaṃ",
  "tika-s0501t:885_5": "bhañjituṃ bhagavatā vuttāti daṭṭhabbā.",
  "tika-s0501t:886_0": "Kutocipi ajātattā abhūtattā ajātaṃ abhūtaṃ. Paccayehi akatattā akataṃ. Saṅkhatābhāvato",
  "tika-s0501t:886_1": "asaṅkhataṃ nibbānaṃ atthi. Etaṃ ajātādikaṃ nibbānaṃ no ce abhavissa, evaṃ sati nissaraṇaṃ",
  "tika-s0501t:886_2": "na paññāyetha, nibbānassa ca ariyamaggaphalānaṃ ārammaṇattā, maggaphalānañca kilesānaṃ",
  "tika-s0501t:886_3": "samucchindanato paṭippassambhanato, samucchindanena ca tividhassa vaṭṭassa apavaṭṭanato",
  "tika-s0501t:886_4": "ajātādikaṃ nibbānaṃ atthiyevāti daṭṭhabbaṃ.",
  "tika-s0501t:887_0": "“Atthi, bhikkhave, ajātaṃ…pe… asaṅkhata”nti ayaṃ paññatti nibbānassa desanāpaññatti",
  "tika-s0501t:887_1": "ca nibbānassa vevacanapaññatti ca hoti. “Nayidha jātassa…pe… paññāyethā”ti ayaṃ paññatti",
  "tika-s0501t:887_2": "saṅkhatassa vevacanapaññatti ca saṅkhatassa upanayanapaññatti ca hoti. “Yasmā ca…pe…",
  "tika-s0501t:887_3": "asaṅkhata”nti ayaṃ paññatti nibbānassa vevacanapaññatti ca nibbānassa jotanāpaññatti",
  "tika-s0501t:887_4": "ca hoti. “Yasmā jātassa…pe… paññāyatī”ti ayaṃ paññatti nibbānassa vevacanapaññatti",
  "tika-s0501t:887_5": "ca maggassa saṃsārato niyyānikapaññatti ca nissaraṇapaññatti ca hotīti paññattiviseso",
  "tika-s0501t:887_6": "paṇḍitehi niddhāretvā gahetabbo.",
  "tika-s0501t:888_0": "“Yathāvutto nibbānassa paññattippabhedo kena saddahitabbo”ti vattabbattā “tenāha",
  "tika-s0501t:888_1": "bhagavā”tiādi vuttaṃ. “Tenāha āyasmā”tiādyānusandhyādiattho ceva “niyutto paññattihāro”ti",
  "tika-s0501t:888_2": "anusandhyādiattho ca vuttanayānusārena veditabbo.",
  "tika-s0501t:889": "Iti paññattihāravibhaṅge sattibalānurūpā racitā",
  "tika-s0501t:890": "Vibhāvanā niṭṭhitā.",
  "tika-s0501t:891": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:892": "12. Otaraṇahāravibhaṅgavibhāvanā",
  "tika-s0501t:893_0": "42. Yena yena saṃvaṇṇanāvisesabhūtena paññattihāravibhaṅgena paññattiyo vibhattā,",
  "tika-s0501t:893_1": "so saṃvaṇṇanāvisesabhūto vibhaṅgo paripuṇṇo, “katamo otaraṇo hāravibhaṅgo”ti pucchitabbattā",
  "tika-s0501t:893_2": "“tattha katamo otaraṇo hāro”tiādi vuttaṃ. Tattha tatthāti tesu niddiṭṭhesu soḷasasu",
  "tika-s0501t:893_3": "desanāhārādīsu katamo saṃvaṇṇanāviseso otaraṇo hāro otaraṇahāravibhaṅgo nāmāti pucchati.",
  "tika-s0501t:893_4": "“Yo ca paṭiccuppādo”tiādiniddesassa idāni mayā vuccamāno “uddhaṃ adho sabbadhi vippamutto”tiādiko",
  "tika-s0501t:893_5": "vitthārasaṃvaṇṇanāviseso otaraṇo hāro otaraṇahāravibhaṅgo nāmāti gahetabbo.",
  "tika-s0501t:894_0": "Tattha pāṭhe “katame paṭiccasamuppādādayo niddhāretvā katamehi niddhāritehi dhammehi",
  "tika-s0501t:894_1": "otaratī”ti pucchitabbattā imasmiṃ pāṭhe ime paṭiccasamuppādādayo niddhāretvā imehi",
  "tika-s0501t:894_2": "niddhāritehi dhammehi otaratīti dassetuṃ “uddhaṃ adho sabbadhi vippamutto”tiādi vuttaṃ.",
  "tika-s0501t:894_3": "Tattha uddhanti kāmadhātuto uddhaṃ uparibhāge pavattāya rūpadhātuarūpadhātuyā. Adhoti",
  "tika-s0501t:894_4": "rūpadhātuto heṭṭhābhāge pavattāya kāmadhātuyā. Sabbadhīti sabbasmiṃ kāmarūpaarūpadhātumhi.",
  "tika-s0501t:894_5": "Vippamuttoti paṭisandhivasena appavattanato vippamutto asekkho. Ayaṃ sekkho dassanamaggena",
  "tika-s0501t:894_6": "sakkāyadiṭṭhiyā samugghātattā “ahaṃ asmī”ti anānupassī viharati. Evaṃ sekkhāya vimuttiyā",
  "tika-s0501t:894_7": "ceva asekkhāya vimuttiyā ca sekkho ceva asekkho ca atiṇṇapubbaṃ oghaṃ apunabbhavāya",
  "tika-s0501t:894_8": "vimutto udatārīti gāthāttho gahetabbo.",
  "tika-s0501t:895_0": "Tasmiṃ gāthāpāṭhe “katame niddhāretvā katamehi otaratī”ti pucchitabbattā “uddhanti",
  "tika-s0501t:895_1": "rūpadhātū”tiādi vuttaṃ. Uddhanti manussalokato uddhaṃ cātumahārājikādayopi gahitāti",
  "tika-s0501t:895_2": "atthasambhavato taṃ nivattetuṃ “rūpadhātu arūpadhātū”ti vuttaṃ. Adhoti manussabhavato",
  "tika-s0501t:895_3": "adho cattāro apāyabhūmiyo ca gahitāti atthasambhavato taṃ nivattetuṃ “kāmadhātū”ti",
  "tika-s0501t:895_4": "vuttaṃ. Sabbadhīti catubhūmiketi atthasambhavato “tedhātuke”ti vuttaṃ. Ayaṃ asekkhā",
  "tika-s0501t:895_5": "vimuttīti vimuttassa asekkhassa yā virāgatā atthi, ayampi virāgatā asekkhaphalavimutti.",
  "tika-s0501t:895_6": "“Uddhaṃ adho sabbadhi vippamutto”ti pāṭhe vuttappakārā ayaṃ asekkhā vimutti niddhāritāti",
  "tika-s0501t:895_7": "attho. Niddhāritāya asekkhāya vimuttiyā yāni saddhādipañcindriyāni niddhāritāni,",
  "tika-s0501t:895_8": "tāniyeva asekkhāni pañcindriyāni bhavanti. Ayaṃ vuttappakārā otaraṇā indriyehi vimuttiyā",
  "tika-s0501t:895_9": "otaraṇā nāma pavesanā nāma.",
  "tika-s0501t:896_0": "Tāniyeva asekkhāni pañcindriyāni vijjāya upakārakattā, paññāpadaṭṭhānattā vā vijjā",
  "tika-s0501t:896_1": "bhavanti. Vijjuppādā tādisāya vijjāya uppādā uppādahetuto avijjānirodho avijjāya",
  "tika-s0501t:896_2": "nirodho hoti…pe… dukkhakkhandhassa nirodho hoti, ayaṃ vuttappakārā otaraṇā paṭiccasamuppādehi otaraṇā nāma.",
  "tika-s0501t:897": "Tāniyeva asekkhāni pañcindriyāni tīhi khandhehi saṅgahitāni saddhāvīriyehi sīlasambhavato, satiyā ca paññānuvattakattā. Sesā vuttanayānusārena veditabbā.",
  "tika-s0501t:898_0": "“Uddhaṃ adho sabbadhi vippamutto”ti pāṭhe niddhāretvā otaraṇā ācariyena vibhattā,",
  "tika-s0501t:898_1": "amhehi ca ñātā, “ayaṃ ahasmīti anānupassī”ti pāṭhe “katame niddhāretvā katamehi otaraṇehi",
  "tika-s0501t:898_2": "otaratī”ti vattabbattā “ayaṃ ahasmīti anānupassīti ayaṃ sakkāyadiṭṭhiyā”tiādi vuttaṃ.",
  "tika-s0501t:898_3": "Yo ayaṃ sekkho “ahamasmī”ti nānupassī, tassa sekkhassa sakkāyadiṭṭhiyā yo samugghāto",
  "tika-s0501t:898_4": "atthi, yā samugghātasaṅkhātā samugghātavimutti sekkhā vimutti hoti, tassā sekkhāya",
  "tika-s0501t:898_5": "vimuttiyā yāni saddhādipañcindriyāni niddhāritāni, tāniyeva sekkhāni pañcindriyāni",
  "tika-s0501t:898_6": "bhavanti. Ayaṃ vuttappakārā otaraṇā indriyehi otaraṇā nāma. Sesā vuttanayānusārena veditabbā.",
  "tika-s0501t:899_0": "43. “Uddhaṃ adho”tiādigāthāyaṃ otaraṇā ācariyena vibhattā, amhehi ca ñātā, “nissitassa",
  "tika-s0501t:899_1": "calita”ntiādipāṭhe “katame niddhāretvā katamehi otaratī”ti pucchitabbattā “nissitassa",
  "tika-s0501t:899_2": "calitaṃ, anissitassa calitaṃ natthī”tiādi vuttaṃ. Nissitassa puggalassa calitaṃ calanaṃ",
  "tika-s0501t:899_3": "atthi, anissitassa puggalassa calitaṃ calanaṃ natthi. Calite calane asati passaddhi",
  "tika-s0501t:899_4": "bhavati, passaddhiyā sati vijjamānāya nati na hoti, natiyā asati avijjamānāya āgatigati",
  "tika-s0501t:899_5": "na hoti, āgatigatiyā asati avijjamānāya cutūpapāto na hoti, cutūpapāte asati avijjamāne",
  "tika-s0501t:899_6": "idha chasu ajjhattikāyatanesu attānaṃ neva passati, huraṃ vā chasu bāhirāyatanesu",
  "tika-s0501t:899_7": "attānaṃ na passati, ubhayaṃ antarena vajjetvā phassādisamudāyesu dhammesu attānaṃ",
  "tika-s0501t:899_8": "na passati, esova paṭiccasamuppādo “avijjānirodhā”tiādiko dukkhassa anto avasānaṃ karotīti attho.",
  "tika-s0501t:900_0": "Nissitassa calitanti ettha “nissayo katividho”ti pucchitabbattā “nissitassa calitanti",
  "tika-s0501t:900_1": "nissayo nāmā”tiādi vuttaṃ. Tatthāti tesu duvidhesu taṇhānissayadiṭṭhinissayesu yā",
  "tika-s0501t:900_2": "cetanā rattassa puggalassa niddhāritā, ayaṃ cetanādhammo taṇhānissayo nāma. Yā cetanā",
  "tika-s0501t:900_3": "mūḷhassa puggalassa niddhāritā. Ayaṃ cetanādhammo diṭṭhinissayo nāma. Sā duvidhā",
  "tika-s0501t:900_4": "cetanā pana saṅkhārā nāma. Saṅkhārapaccayā viññāṇaṃ…pe… sabbo paṭiccasamuppādo niddhārito.",
  "tika-s0501t:900_5": "Ayaṃ vuttappakārā otaraṇā paṭiccasamuppādehi otaraṇā nāma.",
  "tika-s0501t:901_0": "Tatthāti tasmiṃ taṇhānissayadiṭṭhinissaye yā vedanā rattassa puggalassa niddhāritā,",
  "tika-s0501t:901_1": "ayaṃ sukhā vedanā. Yā cetanā sammūḷhassa puggalassa niddhāritā, ayaṃ adukkhamasukhā",
  "tika-s0501t:901_2": "vedanā. Yebhuyyena sesā vuttanayānusārena veditabbā.",
  "tika-s0501t:902": "44. “Nissitassa calita”ntiādipāṭhe otaraṇā ācariyena vibhattā, amhehi ca ñātā.",
  "tika-s0501t:903": "“Ye keci sokā paridevitā vā…pe…",
  "tika-s0501t:904": "Piyaṃ na kayirātha kuhiñci loke”ti. –",
  "tika-s0501t:905_0": "Gāthāpāṭhe “katame niddhāretvā katamehi otaratī”ti pucchitabbattā “ye keci sokā”tiādi",
  "tika-s0501t:905_1": "vuttaṃ. Ye keci sokā vā yā kāci paridevitā vā anekarūpā yā kāci dukkhā vā lokasmiṃ",
  "tika-s0501t:905_2": "sambhavanti. Ete sokādayo piyaṃ paṭicca pabhavanti, piye asante ete sokādayo na bhavanti.",
  "tika-s0501t:905_3": "Tasmā piye asante sokādīnaṃ abhāvato yesaṃ vītasokānaṃ kuhiñci lokepi natthi, te",
  "tika-s0501t:905_4": "vītasokā sukhino bhavanti. Tasmā vītasokānaṃ sukhasampannattā asokaṃ virajaṃ patthayāno",
  "tika-s0501t:905_5": "sappuriso kuhiñci loke piyaṃ na kayirāthāti gāthāttho.",
  "tika-s0501t:906": "“Ye keci sokā paridevitā vā, dukkhā ca lokasmimanekarūpā piyaṃ paṭicca pabhavanti ete”ti ettha pāṭhe yā vedanā niddhāritā, ayaṃ dukkhā vedanā. Sesā vuttanayānusārena veditabbā.",
  "tika-s0501t:907_0": "“Ye keci sokā”tiādigāthāpāṭhe otaraṇā ācariyena vibhattā, amhehi ca ñātā, “kāmaṃ",
  "tika-s0501t:907_1": "kāmayamānassā”tiādigāthāpāṭhe “katame niddhāretvā katamehi otaratī”ti vattabbattā",
  "tika-s0501t:907_2": "“kāmaṃ kāmayamānassā”tiādi vuttaṃ. Tassaṃ gāthāyaṃ attho heṭṭhā vuttova.",
  "tika-s0501t:908_0": "Tatthāti tasmiṃ “pītimano hotī”ti pāṭhe yā pītimanatā vuttā niddhāritā, ayaṃ pītimanatā",
  "tika-s0501t:908_1": "anunayo hoti. “Sallaviddhova ruppatī”ti pāṭhe yaṃ ruppanaṃ āha, idaṃ ruppanaṃ paṭighaṃ",
  "tika-s0501t:908_2": "hoti, anunayo ca paṭighañca niddhāritāti attho.",
  "tika-s0501t:909_0": "“Anunaye ca paṭighe ca niddhārite katamo dhammo niddhārito”ti vattabbattā “anunayo",
  "tika-s0501t:909_1": "paṭighañca pana taṇhāpakkho”ti vuttaṃ. Taṇhāpakkhoti taṇhāpakkhattā taṇhā niddhāritā.",
  "tika-s0501t:909_2": "“Anunayo taṇhāpakkho hotu, paṭighaṃ pana taṇhāpakkhaṃ na siyā”ti ce vadeyya? Paṭighassa",
  "tika-s0501t:909_3": "attasinehavasena pavattanato paṭighampi taṇhāpakkhaṃ hoti. “Taṇhāya niddhāritāya",
  "tika-s0501t:909_4": "katamo niddhārito”ti vattabbattā “taṇhāya ca panā”tiādi vuttaṃ. Dasannaṃ rūpāyatanānaṃ",
  "tika-s0501t:909_5": "taṇhāya padaṭṭhānattā dasa rūpāni āyatanāni niddhāritāni. Ayaṃ vuttappakārā otaraṇā",
  "tika-s0501t:909_6": "āyatanehi otaraṇā nāma. Sutte āgatā paṭiccasamuppādādayo tena saṃvaṇṇanāvisesena",
  "tika-s0501t:909_7": "nayena niddhāritā, suttatthamukhena vā niddhāritā, tena…pe… nayena niddhāritesu paṭiccasamuppādādīsu",
  "tika-s0501t:909_8": "yo saṃvaṇṇanānayaviseso tadatthavācakavasena vā tadatthañāpakavasena vā otarati pavisati",
  "tika-s0501t:909_9": "samosarati, so saṃvaṇṇanānayaviseso otaraṇo hāro nāmāti adhippāyo daṭṭhabbo. Sesesupi",
  "tika-s0501t:909_10": "vuttanayānusārena otaraṇā gahetabbā. “Tenāha āyasmā”tiādyānusandhyādiattho ceva “niyutto",
  "tika-s0501t:909_11": "otaraṇo hāro”ti anusandhyādiattho ca vuttanayānusārena veditabbo.",
  "tika-s0501t:910": "Iti otaraṇahāravibhaṅge sattibalānurūpā racitā",
  "tika-s0501t:911": "Vibhāvanā niṭṭhitā.",
  "tika-s0501t:912": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:913": "13. Sodhanahāravibhaṅgavibhāvanā",
  "tika-s0501t:914_0": "45. Yena yena saṃvaṇṇanāvisesabhūtena otaraṇahāravibhaṅgena otaretabbā suttatthā",
  "tika-s0501t:914_1": "vibhattā, so saṃvaṇṇanāvisesabhūto vibhaṅgo paripuṇṇo, “katamo sodhanahāravibhaṅgo”ti",
  "tika-s0501t:914_2": "pucchitabbattā “tattha katamo sodhano hāro”tiādi vuttaṃ. Tattha tatthāti tesu niddiṭṭhesu",
  "tika-s0501t:914_3": "soḷasasu desanāhārādīsu katamo saṃvaṇṇanāviseso sodhano hāro sodhanahāravibhaṅgo",
  "tika-s0501t:914_4": "nāmāti pucchati. “Vissajjitamhi pañhe”tiādiniddesassa idāni mayā vuccamāno “yathā",
  "tika-s0501t:914_5": "āyasmā ajito”tiādiko vitthārasaṃvaṇṇanāviseso sodhanahāravibhaṅgo nāmāti gahetabbo.",
  "tika-s0501t:914_6": "“Kathaṃ tattha pañhe sodhano hāro viññātabbo”ti vattabbattā “yathā āyasmā”tiādi vuttaṃ.",
  "tika-s0501t:914_7": "Yathā yena pakārena āyasmā ajito pārāyane bhagavantaṃ pañhaṃ pucchati, tathā tena",
  "tika-s0501t:914_8": "pakārena vissajjitamhi pañhe ayaṃ sodhano hāro viññātabboti. “Niyametvā vibhajehī”ti",
  "tika-s0501t:914_9": "vattabbattā niyametvā vibhajituṃ “kenassū”tiādi vuttaṃ. Gāthāttho vuttova.",
  "tika-s0501t:915": "“Kenassu nivuto loko, kenassu nappakāsati;",
  "tika-s0501t:916": "Kissābhilepanaṃ brūsi, kiṃsu tassa mahabbhaya”nti. –",
  "tika-s0501t:917": "Pucchāvasena pavattagāthāyañca –",
  "tika-s0501t:918": "“Avijjāya nivuto loko, (ajitāti bhagavā,)",
  "tika-s0501t:919": "Vivicchā pamādā nappakāsati;",
  "tika-s0501t:920": "Jappābhilepanaṃ brūmi, dukkhamassa mahabbhaya”nti. –",
  "tika-s0501t:921_0": "Vissajjanavasena pavattagāthāyañcāti imāsu dvīsu gāthāsu “kenassu nivuto loko”ti",
  "tika-s0501t:921_1": "iminā padena pañhe pucchite “avijjāya nivuto loko”ti iminā padena bhagavā “kenassu",
  "tika-s0501t:921_2": "nivuto loko”ti padaṃ tadatthe aññāṇasaṃsayādimalānaṃ apanayanena sodheti. Tadatthe",
  "tika-s0501t:921_3": "hi vissajjite aññāṇasaṃsayādīnaṃ abhāvato attho sodhito nāma, atthe ca sodhite padampi",
  "tika-s0501t:921_4": "sodhitaṃyeva. Tenāha aṭṭhakathāyaṃ – “tadatthassa vissajjanato”ti, ṭīkāyañca “tabbisayaaññāṇasaṃsayādimalāpanayanena",
  "tika-s0501t:921_5": "sodhetī”ti vuttaṃ. No ca ārambhanti pucchituṃ ārabhitabbaṃ sabbagāthāpadaṃ, gāthātthaṃ",
  "tika-s0501t:921_6": "vā, ñātuṃ icchitassa sabbassa atthassa vissajjanavasena apariyositattā bhagavā “avijjāya",
  "tika-s0501t:921_7": "nivuto loko”ti ettakeneva padena sodheti. Sesesupi esa nayo.",
  "tika-s0501t:922": "“Kiṃsu tassa mahabbhaya”nti iminā padena pañhe pucchite “dukkhamassa mahabbhaya”nti padena bhagavatā ārambho ñātuṃ icchito attho suddho sodhito hoti. Sesagāthāsupi eseva nayo.",
  "tika-s0501t:923_0": "Yattha pañhe evaṃ niravasesavissajjanavasena ārambho suddho sodhito bhavati, so pañho",
  "tika-s0501t:923_1": "vissajjito sodhito bhavati. Yattha pañhe evaṃ niravasesavissajjanavasena ārambho",
  "tika-s0501t:923_2": "yāva asuddho asodhito bhavati, tāva so pañho vissajjito sodhito na bhavatīti yojanā.",
  "tika-s0501t:923_3": "“Tenāhā”tiādyānusandhyādyattho ceva “niyutto sodhano hāro”ti anusandhyādyattho ca",
  "tika-s0501t:923_4": "vuttanayānusārena veditabbo.",
  "tika-s0501t:924": "Iti sodhanahāravibhaṅge sattibalānurūpā racitā",
  "tika-s0501t:925": "Vibhāvanā niṭṭhitā.",
  "tika-s0501t:926": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:927": "14. Adhiṭṭhānahāravibhaṅgavibhāvanā",
  "tika-s0501t:928_0": "46. Yena yena saṃvaṇṇanāvisesabhūtena vibhaṅgena pañhādayo sodhitā, so saṃvaṇṇanāvisesabhūto",
  "tika-s0501t:928_1": "paripuṇṇo, “katamo adhiṭṭhānahāravibhaṅgo”ti pucchitabbattā “tattha katamo adhiṭṭhāno",
  "tika-s0501t:928_2": "hāro”tiādi vuttaṃ. Tattha tatthāti tesu niddiṭṭhesu soḷasasu desanāhārādīsu katamo",
  "tika-s0501t:928_3": "saṃvaṇṇanāviseso paṭiniddesato adhiṭṭhāno hāro adhiṭṭhānahāravibhaṅgo nāmāti pucchati.",
  "tika-s0501t:928_4": "“Ekattatāya dhammā, yepi ca vemattatāya niddiṭṭhā”tiādiniddesassa idāni mayā vuccamāno",
  "tika-s0501t:928_5": "“ye tattha niddiṭṭhā, tathā te dhārayitabbā”tiādiko vitthārasaṃvaṇṇanāviseso adhiṭṭhānahāravibhaṅgo nāmāti gahetabbo.",
  "tika-s0501t:929_0": "“Ye dhammā suttesu ekattatāya ca vemattatāya ca niddiṭṭhā, te dhammā kiṃ pana tatheva",
  "tika-s0501t:929_1": "dhārayitabbā, udāhu aññathāpi vikappayitabbā”ti pucchitabbattā “ye tatthā”tiādi vuttaṃ.",
  "tika-s0501t:929_2": "Tattha tesu suttantesu ye dukkhasaccādayo dhammā ekattatāya ca vemattatāya ca niddiṭṭhā,",
  "tika-s0501t:929_3": "te dukkhasaccādayo dhammā tathā ekattatāya ca vemattatāya ca dhārayitabbā upalakkhitabbā,",
  "tika-s0501t:929_4": "na aññathā vikappayitabbā.",
  "tika-s0501t:930_0": "“Sāmaññakappanāya vohārabhāvena anavaṭṭhānato katamā ekattatā, katamā vemattatā”ti",
  "tika-s0501t:930_1": "pucchitabbattā “dukkhanti ekattatā”tiādi vuttaṃ. Dukkhanti jātiādivisesamanapekkhitvā",
  "tika-s0501t:930_2": "yā dukkhasāmaññatā vuttā, sā ayaṃ dukkhasāmaññatā dukkhassa ekattatā nāma. “Tattha",
  "tika-s0501t:930_3": "katamaṃ dukkha”nti pucchitā “jāti dukkhā, jarā dukkhā…pe... viññāṇaṃ dukkha”nti jātiādivisesamapekkhitvā",
  "tika-s0501t:930_4": "yā dukkhavisesatā vuttā, sā ayaṃ dukkhavisesatā dukkhassa vemattatā nāma. Tatthāti",
  "tika-s0501t:930_5": "ye dukkhādayo dhammā sutte vuttā, tattha tesu dukkhādīsu atthesu.",
  "tika-s0501t:931_0": "Dukkhasamudayoti “taṇhā ponobhavikā”ti visesamanapekkhitvā yā samudayasāmaññatā vuttā,",
  "tika-s0501t:931_1": "sā ayaṃ samudayasāmaññatā samudayassa ekattatā nāma. “Tattha katamo samudayo”ti pucchitvā",
  "tika-s0501t:931_2": "“yāyaṃ taṇhā…pe… vibhavataṇhā”ti visesaṃ apekkhitvā yā samudayavisesatā vuttā, sā",
  "tika-s0501t:931_3": "ayaṃ samudayavisesatā samudayassa vemattatā nāma.",
  "tika-s0501t:932_0": "Dukkhanirodhoti “tassāyeva taṇhāya asesavirāganirodho”ti visesamanapekkhitvā yā nirodhasāmaññatā",
  "tika-s0501t:932_1": "vuttā, sā ayaṃ nirodhasāmaññatā nirodhassa ekattatā nāma. “Tattha katamo dukkhanirodho”ti",
  "tika-s0501t:932_2": "pucchitvā “yo tassāyeva taṇhāya asesavirāganirodho cāgo paṭinissaggo mutti anālayo”ti",
  "tika-s0501t:932_3": "visesamapekkhitvā yā nirodhavisesatā vuttā, sā ayaṃ nirodhavisesatā nirodhassa vemattatā nāma.",
  "tika-s0501t:933_0": "Dukkhanirodhagāminī paṭipadāti? Paṭipadāti sammādiṭṭhiādivisesamanapekkhitvā yā nirodhagāminipaṭipadāsāmaññatā",
  "tika-s0501t:933_1": "vuttā, sā ayaṃ nirodhagāminipaṭipadāsāmaññatā maggassa ekattatā nāma. “Tattha katamā",
  "tika-s0501t:933_2": "dukkhanirodhagāminī paṭipadā”ti pucchitvā “ayameva ariyo…pe… sammāsamādhī”ti sammādiṭṭhiādivisesamapekkhitvā",
  "tika-s0501t:933_3": "yā visesadukkhanirodhagāminipaṭipadatā vuttā, sā ayaṃ visesadukkhanirodhagāminipaṭipadatā",
  "tika-s0501t:933_4": "maggassa vemattatā nāma.",
  "tika-s0501t:934_0": "Maggoti nirayagāmimaggādivisesamanapekkhitvā yā sāmaññamaggatā vuttā, sā ayaṃ sāmaññamaggatā",
  "tika-s0501t:934_1": "maggassa ekattatā nāma. “Tattha katamo maggo”ti pucchitvā “nirayagāmī maggo…pe… nibbānagāmī",
  "tika-s0501t:934_2": "maggo”ti nirayagāmimaggādivisesaṃ apekkhitvā yā visesamaggatā vuttā, sā ayaṃ visesamaggatā",
  "tika-s0501t:934_3": "maggassa vemattatā nāma.",
  "tika-s0501t:935_0": "Nirodhoti paṭisaṅkhānirodhādivisesaṃ anapekkhitvā yā sāmaññanirodhatā vuttā, sā ayaṃ",
  "tika-s0501t:935_1": "sāmaññanirodhatā nirodhassa ekattatā nāma. “Tattha katamo nirodho”ti pucchitvā “paṭisaṅkhānirodho…pe…",
  "tika-s0501t:935_2": "sabbakilesanirodho”ti paṭisaṅkhānirodhādivisesaṃ apekkhitvā yā visesanirodhatā vuttā,",
  "tika-s0501t:935_3": "sā ayaṃ visesanirodhatā nirodhassa vemattatā nāma.",
  "tika-s0501t:936_0": "Rūpanti cātumahābhūtikādivisesamanapekkhitvā yā sāmaññarūpatā vuttā, sā ayaṃ sāmaññarūpatā",
  "tika-s0501t:936_1": "rūpassa ekattatā nāma. “Tattha katamaṃ rūpa”nti pucchitvā “cātumahābhūtikaṃ…pe… vāyodhātuyā",
  "tika-s0501t:936_2": "cittaṃ virājetī”ti cātumahābhūtikādivisesamapekkhitvā yā visesarūpatā vuttā, sā ayaṃ",
  "tika-s0501t:936_3": "visesarūpatā rūpassa vemattatā nāma.",
  "tika-s0501t:937_0": "48. Avijjāti dukkheaññāṇādivisesamanapekkhitvā yā avijjāsāmaññatā vuttā, sā ayaṃ",
  "tika-s0501t:937_1": "avijjāsāmaññatā avijjāya ekattatā nāma. “Tattha katamā avijjā”ti pucchitvā “dukkhe",
  "tika-s0501t:937_2": "aññāṇaṃ, dukkhasamudaye aññāṇaṃ…pe… avijjālaṅghī moho akusalamūla”nti dukkheaññāṇādivisesamapekkhitvā",
  "tika-s0501t:937_3": "yā avijjāvisesatā vuttā, sā ayaṃ avijjāvisesatā avijjāya vemattatā nāma.",
  "tika-s0501t:938_0": "Vijjāti dukkheñāṇādivisesamanapekkhitvā yā vijjāsāmaññatā vuttā, sā ayaṃ vijjāsāmaññatā",
  "tika-s0501t:938_1": "vijjāya ekattatā nāma. “Tattha katamā vijjā”ti pucchitvā “dukkhe ñāṇaṃ, dukkhasamudaye",
  "tika-s0501t:938_2": "ñāṇaṃ…pe… dhammavicayasambojjhaṅgo maggaṅgaṃ maggapariyāpanna”nti dukkheñāṇādivisesamapekkhitvā",
  "tika-s0501t:938_3": "yā vijjāvisesatā vuttā, sā ayaṃ vijjāvisesatā vijjāya vemattatā nāma.",
  "tika-s0501t:939_0": "Samāpattīti saññāsamāpatyādivisesaṃ anapekkhitvā yā sāmaññasamāpattitā vuttā, sā",
  "tika-s0501t:939_1": "sāmaññasamāpattitā samāpattiyā ekattatā nāma. “Tattha katamā samāpattī”ti pucchitvā",
  "tika-s0501t:939_2": "“saññāsamāpatti asaññāsamāpatti…pe… nirodhasamāpattī”ti saññāsamāpatyādivisesaṃ apekkhitvā",
  "tika-s0501t:939_3": "yā visesasamāpattitā vuttā, sā ayaṃ visesasamāpattitā samāpattiyā vemattatā nāma.",
  "tika-s0501t:940_0": "Jhāyīti sekkhajhāyīādivisesaṃ anapekkhitvā yā jhāyīsāmaññatā vuttā, sā jhāyīsāmaññatā",
  "tika-s0501t:940_1": "jhāyino ekattatā nāma. “Tattha katamo jhāyī”ti pucchitvā “atthi sekkho jhāyī, atthi",
  "tika-s0501t:940_2": "asekkho jhāyī…pe… paññuttaro jhāyī”ti sekkhajhāyīasekkhajhāyīādivisesamapekkhitvā",
  "tika-s0501t:940_3": "yā jhāyīvisesatā vuttā, sā ayaṃ jhāyīvisesatā jhāyino vemattatā nāma.",
  "tika-s0501t:941_0": "Samādhīti saraṇasamādhyādivisesamanapekkhitvā yā samādhisāmaññatā vuttā, sā ayaṃ",
  "tika-s0501t:941_1": "samādhisāmaññatā samādhino ekattatā nāma. “Tattha katamo samādhī”ti pucchitvā “saraṇo",
  "tika-s0501t:941_2": "samādhi, araṇo samādhi…pe… micchāsamādhi, sammāsamādhī”ti saraṇasamādhyādivisesamapekkhitvā",
  "tika-s0501t:941_3": "yā samādhivisesatā vuttā, sā ayaṃ samādhivisesatā samādhino vemattatā nāma.",
  "tika-s0501t:942_0": "Paṭipadāti āgāḷhapaṭipadādivisesamanapekkhitvā yā paṭipadāsāmaññatā vuttā, ayaṃ paṭipadāsāmaññatā",
  "tika-s0501t:942_1": "paṭipadāya ekattatā nāma. “Tattha katamā paṭipadā”ti pucchitvā “āgāḷhapaṭipadā, nijjhāmapaṭipadā…pe…",
  "tika-s0501t:942_2": "sukhā paṭipadā khippābhiññā”ti āgāḷhapaṭipadādivisesamapekkhitvā yā paṭipadāvisesatā",
  "tika-s0501t:942_3": "vuttā, sā ayaṃ paṭipadāvisesatā paṭipadāya vemattatā nāma.",
  "tika-s0501t:943_0": "Kāyoti nāmakāyādivisesamanapekkhitvā yā kāyasāmaññatā vuttā, sā ayaṃ kāyasāmaññatā",
  "tika-s0501t:943_1": "kāyassa ekattatā nāma. “Tattha katamo kāyo”ti pucchitvā “nāmakāyo rūpakāyo…pe… ayaṃ",
  "tika-s0501t:943_2": "nāmakāyo”ti nāmakāyādivisesamapekkhitvā yā kāyavisesatā vuttā, sā ayaṃ kāyavisesatā",
  "tika-s0501t:943_3": "kāyassa vemattatā nāmāti yojanā kātabbā. Padatthādiko viseso aṭṭhakathāyaṃ vitthārato vutto.",
  "tika-s0501t:944_0": "Vuttappakārassa dukkhasamudayādikassa dhammassa ekattatādilakkhaṇaṃ nigamanavasena",
  "tika-s0501t:944_1": "dassetuṃ “evaṃ yo dhammo”tiādi vuttaṃ. Tattha evanti iminā mayā vuttena “dukkhanti",
  "tika-s0501t:944_2": "ekattatā. Tattha katamaṃ dukkhaṃ? Jāti dukkhā, jarā dukkhā”tiādivacanena. Yo dhammoti",
  "tika-s0501t:944_3": "yo koci jātijarābyādhyādivisesadhammo. Yassa dhammassāti tato jātiādivisesadhammato",
  "tika-s0501t:944_4": "aññassa jarādivisesadhammassa. Samānabhāvoti jātiādivisesadhammena jarādivisesadhammassa",
  "tika-s0501t:944_5": "dukkhabhāvena samānabhāvo. Tassa dhammassāti jarādivisesadhammassa. Ekattatāyāti",
  "tika-s0501t:944_6": "dukkhasamudayatādisamānatāya dukkhasamudayādibhāvānaṃ ekībhāvena. Ekībhavatīti jātiādivisesabhedena",
  "tika-s0501t:944_7": "anekopi “dukkhasamudayo”tiādinā ekasaddābhidheyyatāya ekībhavati. Yena yena vā pana",
  "tika-s0501t:944_8": "vilakkhaṇo, tena tena vemattaṃ gacchati. Yassa jātiādidhammassa yena yena abhinibbattanaparipācanādisabhāvena",
  "tika-s0501t:944_9": "yo jātiādidhammo jarādidhammena vilakkhaṇo visadiso hoti, tassa jātiādidhammassa",
  "tika-s0501t:944_10": "tena tena abhinibbattanaparipācanādisabhāvena so jātiādidhammo jarādidhammena vemattataṃ",
  "tika-s0501t:944_11": "visadisattaṃ gacchati, dukkhasamudayādibhāvena samānopi jātiādidhammo jarādidhammassa",
  "tika-s0501t:944_12": "visiṭṭhataṃ gacchatīti attho daṭṭhabbo.",
  "tika-s0501t:945_0": "Dukkhasamudayādidhammassa ekattavemattatā ācariyena vibhattā, amhehi ca ñātā, “tāya",
  "tika-s0501t:945_1": "ekattavemattatāya kattha pucchite sati adhiṭṭhānaṃ vīmaṃsitabba”nti pucchitabbattā",
  "tika-s0501t:945_2": "suttādike pucchite sati vīmaṃsitabbanti dassetuṃ “evaṃ sutte vā”tiādi vuttaṃ. Tattha",
  "tika-s0501t:945_3": "evaṃ iminā vuttappakārena sutte vā pucchite, veyyākaraṇe vā pucchite, gāthāyaṃ vā",
  "tika-s0501t:945_4": "pucchitāyaṃ sati adhiṭṭhānaṃ vīmaṃsitabbaṃ. “Kiṃ vīmaṃsitabba”nti puccheyya “ekattatāya",
  "tika-s0501t:945_5": "pucchati kiṃ, udāhu vemattatāya pucchati ki”nti vīmaṃsitabbanti yojanā. Aṭṭhakathāyaṃ",
  "tika-s0501t:945_6": "pana – “idāni tāva ekattavemattatāvisaye niyojetvā dassetuṃ ‘sutte vā veyyākaraṇe",
  "tika-s0501t:945_7": "vā’tiādi vutta”nti vuttaṃ. “Kathaṃ pucchitaṃ, kathaṃ vissajjitabba”nti vattabbattā",
  "tika-s0501t:945_8": "“yadi ekattatāyā”tiādi vuttaṃ. “Tenāhā”tiādyānusandhyādiko ca “niyutto adhiṭṭhāno",
  "tika-s0501t:945_9": "hāro”ti imassa anusandhyādiko ca vuttanayānusārena veditabbo.",
  "tika-s0501t:946": "Iti adhiṭṭhānahāravibhaṅge sattibalānurūpā racitā",
  "tika-s0501t:947": "Vibhāvanā niṭṭhitā.",
  "tika-s0501t:948": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:949": "15. Parikkhārahāravibhaṅgavibhāvanā",
  "tika-s0501t:950_0": "49. Yena yena saṃvaṇṇanāvisesabhūtena vibhaṅgena dukkhasaccādīnaṃ ekattatādayo vibhattā,",
  "tika-s0501t:950_1": "so saṃvaṇṇanāvisesabhūto paripuṇṇo, “katamo parikkhārahāravibhaṅgo nāmā”ti pucchitabbattā",
  "tika-s0501t:950_2": "“tattha katamo parikkhāro hāro”tiādi vuttaṃ. Tattha tatthāti tesu niddiṭṭhesu soḷasasu",
  "tika-s0501t:950_3": "desanāhārādīsu katamo saṃvaṇṇanāviseso parikkhāro hāro parikkhārahāravibhaṅgo nāmāti",
  "tika-s0501t:950_4": "pucchati. “Ye dhammā yaṃ dhammaṃ janayantī”tiādiniddesassa idāni mayā vuccamāno “yo",
  "tika-s0501t:950_5": "dhammo yaṃ dhammaṃ janayati, tassa so parikkhāro”tiādiko parikkhārabhūtassa hetuno",
  "tika-s0501t:950_6": "ceva paccayassa ca vitthārasaṃvaṇṇanāviseso parikkhāravibhaṅgo nāma.",
  "tika-s0501t:951_0": "“Katamo saṃvaṇṇetabbo parikkhāro”ti pucchitabbattā “yo dhammo”tiādi vuttaṃ. Tattha",
  "tika-s0501t:951_1": "yo hetupaccayappakāro dhammo yaṃ phalabhūtaṃ dhammaṃ janayati janeti, tassa phaladhammassa",
  "tika-s0501t:951_2": "so hetupaccayappakāro dhammo parikkhāro nāma. “Kiṃlakkhaṇo parikkhāro”ti pucchitabbattā",
  "tika-s0501t:951_3": "tathā pucchitvā lakkhaṇavisesaṃ dassetuṃ “kiṃlakkhaṇo”tiādi vuttaṃ. Aṭṭhakathāyaṃ",
  "tika-s0501t:951_4": "pana – “tattha ‘yo dhammo yaṃ dhammaṃ janayati, tassa so parikkhāro’ti saṅkhepato",
  "tika-s0501t:951_5": "parikkhāralakkhaṇaṃ vatvā taṃ vibhāgena dassetuṃ ‘kiṃlakkhaṇo’tiādi vutta”nti vuttaṃ.",
  "tika-s0501t:951_6": "“Kittakā dhammā janayantī”ti pucchitabbattā “dve dhammā janayanti hetu ca paccayo",
  "tika-s0501t:951_7": "cā”ti vuttaṃ. “Hetupi kāraṇaṃ, paccayopi kāraṇaṃ, tasmā kāraṇāyeva kena lakkhaṇena",
  "tika-s0501t:951_8": "dvidhā vuttā”ti vattabbattā “tattha kiṃlakkhaṇo”tiādi vuttaṃ. Janitabbaphalato aññehi",
  "tika-s0501t:951_9": "phalehi asādhāraṇalakkhaṇo hetu, sabbaphalehi sādhāraṇalakkhaṇo paccayo, iminā visesalakkhaṇena",
  "tika-s0501t:951_10": "dvidhā vattabbāti attho. “Sādhāraṇāsādhāraṇaviseso kīdiso bhave”ti pucchitabbattā",
  "tika-s0501t:951_11": "“yathā kiṃ bhave”ti pucchitvā “yathā aṅkurassā”tiādi vuttaṃ. Yathā yo sādhāraṇāsādhāraṇaviseso",
  "tika-s0501t:951_12": "atthi, tathā so sādhāraṇāsādhāraṇaviseso kiṃ viya bhaveti attho. Aṅkurassa nibbattiyā",
  "tika-s0501t:951_13": "bījaṃ asādhāraṇaṃ yathā, tathā hetu phalassa nibbattiyā asādhāraṇo bhave. Pathavī",
  "tika-s0501t:951_14": "ca āpo ca aṅkurassa nibbattiyā sādhāraṇā bhavanti yathā, tathā paccayo phalassa nibbattiyā",
  "tika-s0501t:951_15": "sādhāraṇo bhave. Sabbaphalassa paccayattā aṅkurassa bījaṃ asādhāraṇaṃ janakaṃ hetu.",
  "tika-s0501t:951_16": "“Kathaṃ pathavī, āpo ca sādhāraṇā janakāti saddahitabbā”ti pucchitabbattā “aṅkurassa",
  "tika-s0501t:951_17": "hī”tiādi vuttaṃ. Samaṃ samānaṃ phalaṃ bhavāpetīti sabhāvo, ko so? Bījaṃ hetuyeva.",
  "tika-s0501t:951_18": "“Kiṃ hetupaccayānaṃ viseso bījaṅkuropamāyeva dassetabbo, udāhu aññūpamāyapi dassetabbo”ti",
  "tika-s0501t:951_19": "vattabbattā aññāya upamāyapi visesaṃ dassetuṃ “yathā vā panā”tiādi vuttaṃ. Imāya",
  "tika-s0501t:951_20": "upamāyapi hetupaccayānaṃ viseso vijānitabboti adhippāyo.",
  "tika-s0501t:952_0": "Bījaṅkurādīsu bāhiresu parikkhārabhūtānaṃ hetupaccayānaṃ viseso ācariyena vibhatto,",
  "tika-s0501t:952_1": "amhehi ca ñāto, “kathaṃ ajjhattikesu vibhatto”ti pucchitabbattā “ayañhi saṃsāro”tiādi",
  "tika-s0501t:952_2": "vuttaṃ. Atha vā “bāhiresu parikkhārabhūto hetupaccayo yutto hotu, kathaṃ ajjhattikesu",
  "tika-s0501t:952_3": "yutto”ti vattabbattā “ayañhi saṃsāro”tiādi vuttaṃ. Aṭṭhakathāyaṃ pana – “evaṃ bāhiraṃ",
  "tika-s0501t:952_4": "hetupaccayavibhāgaṃ dassetvā idāni ajjhattikaṃ dassetuṃ ‘ayañhi saṃsāro’tiādi vutta”nti",
  "tika-s0501t:952_5": "vuttaṃ. Hetupaccayehi saha saṃsāro bhavatīti sahetupaccayo. Ayaṃ saṃsāro hi yasmā",
  "tika-s0501t:952_6": "sahetupaccayo hutvā nibbatto, tasmā ajjhattikepi parikkhārabhūto hetupaccayo yuttoyevāti",
  "tika-s0501t:952_7": "daṭṭhabboti adhippāyo.",
  "tika-s0501t:953_0": "So imassa saṃsārassa sahetupaccayattaṃ yadi bhagavatā vuttaṃ, evaṃ sati amhehi saddahitabbaṃ,",
  "tika-s0501t:953_1": "“kathaṃ saddahitabba”nti vattabbattā “evañhī”tiādi vuttaṃ. Evanti iminā avijjādinā",
  "tika-s0501t:953_2": "hetupaccayena sabbo paṭiccasamuppādo saṃsāroti nibbattoti bhagavatā saṃsārassa sahetupaccayattaṃ",
  "tika-s0501t:953_3": "vuttaṃ, tasmā saddahitabbaṃ. Avijjādayo saṅkhārādīnaṃ paccayo hotu, “katamo avijjāya",
  "tika-s0501t:953_4": "hetū”ti pucchitabbattā “iti avijjā avijjāya hetū”ti vuttaṃ. “Katamo avijjāya paccayo”ti",
  "tika-s0501t:953_5": "pucchitabbattā “ayoniso manasikāro paccayo”ti vuttaṃ. “Katamā avijjā katamāya avijjāya",
  "tika-s0501t:953_6": "hetū”ti pucchitabbattā “purimikā avijjā pacchimikāya avijjāya hetū”ti vuttaṃ. “Katamā",
  "tika-s0501t:953_7": "purimikā avijjā katamā pacchimikā avijjā”ti pucchitabbattā “tatthā”tiādi vuttaṃ.",
  "tika-s0501t:953_8": "“Avijjāpariyuṭṭhānassa hetubhūto purimo avijjānusayo samanantarova kiṃ, udāhu paramparahetupi",
  "tika-s0501t:953_9": "hotī”ti pucchitabbattā “bījaṅkuro viyā”tiādi vuttaṃ. Bījaṅkuroti bījānaṃ aṅkuroti",
  "tika-s0501t:953_10": "bījaṅkuro, bījānaṃ samanantarahetutāya aṅkuro nibbattati viya. Yattha rukkhādike",
  "tika-s0501t:953_11": "yaṃ phalaṃ nibbattati, tasmiṃ rukkhādike nibbattassa assa phalassa idaṃ bījaṃ pana",
  "tika-s0501t:953_12": "paramparahetutāya hetubhūtaṃ bhavati.",
  "tika-s0501t:954_0": "“Bījaṃ pana ekaṃyeva hoti, kathaṃ dvidhā vattabba”nti vattabbattā “duvidho hī”tiādi",
  "tika-s0501t:954_1": "vuttaṃ, samanantarakālaparamparakālabhedena hetupi duvidho hotiyevāti attho. Bījabhūto",
  "tika-s0501t:954_2": "hetu duvidho yathā, evaṃ avijjāya hetubhūto avijjānusayopi samanantarahetu ca paramparahetu",
  "tika-s0501t:954_3": "cāti kālabhedena duvidho bhavati, samanantaro avijjānusayo samanantarassa avijjāpariyuṭṭhānassa",
  "tika-s0501t:954_4": "samanantarahetu hoti. Purimataro avijjānusayo pacchimatarassa avijjāpariyuṭṭhānassa",
  "tika-s0501t:954_5": "paramparahetu hoti. Iti bījabhūto asādhāraṇo hetu, pathavīāpādiko sādhāraṇo paccayoti",
  "tika-s0501t:954_6": "viseso pākaṭo yathā, evaṃ avijjānusayo asādhāraṇo hetu, ayonisomanasikāro sādhāraṇo",
  "tika-s0501t:954_7": "paccayoti viseso daṭṭhabbo.",
  "tika-s0501t:955_0": "“Ettakeneva hetupaccayānaṃ viseso vattabbo”ti vattabbattā “yathā vā pana thālakañcā”tiādi",
  "tika-s0501t:955_1": "vuttaṃ. Aṭṭhakathāyaṃ pana – “yathā vā panātiādināpi hetupaccayavibhāgameva dassetī”ti",
  "tika-s0501t:955_2": "vuttaṃ. Tattha padīpassa paccayabhūtaṃ thālakañca vaṭṭi ca telañca padīpassa sabhāvahetu",
  "tika-s0501t:955_3": "samānahetu na hotīti yojanā. “Padīpassa paccayabhūtampi thālakādikaṃ sabhāvahetu",
  "tika-s0501t:955_4": "na hotīti kasmā saddahitabba”nti vattabbattā “na hi sakkā”tiādi vuttaṃ. Padīpassa",
  "tika-s0501t:955_5": "paccayabhūtaṃ anaggikaṃ aggirahitaṃ thālakañca vaṭṭiñca telañca dīpetuṃ jāletuṃ hi",
  "tika-s0501t:955_6": "yasmā na sakkā, tasmā purimo padīpo pacchimassa padīpassa sabhāvahetu hoti viya,",
  "tika-s0501t:955_7": "evaṃ thālakādikaṃ sabhāvahetu na hoti. Iti evaṃpakāro sabhāvo samāno padīpo hetu",
  "tika-s0501t:955_8": "hoti yathā, parabhāvo asamāno thālakādiko paccayo hoti yathā ca, tathā ajjhattiko",
  "tika-s0501t:955_9": "sabhāvo hetu hoti, bāhiro asamāno paccayo hoti. Janako avijjānusayo avijjāpariyuṭṭhānassa",
  "tika-s0501t:955_10": "hetu hoti, pariggāhako upatthambhako paccayo hoti. Aññehi phalehi asādhāraṇo hetu",
  "tika-s0501t:955_11": "hoti, sabbehi phalehi sādhāraṇo paccayo hotīti yojetvā padīpopamāyapi hetupaccayānaṃ",
  "tika-s0501t:955_12": "pākaṭo viseso daṭṭhabboti adhippāyo.",
  "tika-s0501t:956_0": "Hetupaccayappabhedaṃ kāraṇaṃ parikkhāroti ācariyena vuttaṃ, tassa kāraṇassa kāraṇabhāvo",
  "tika-s0501t:956_1": "ca phalāpekkho hoti, tasmā “yo kāraṇabhāvo yenākārena hoti, katamo so kāraṇabhāvo,",
  "tika-s0501t:956_2": "katamo so ākāro”ti pucchitabbattā ca “yaṃ phalaṃ yena visesena hoti, katamaṃ taṃ",
  "tika-s0501t:956_3": "phalaṃ, katamo so viseso”ti pucchitabbattā ca “kāraṇaphalānaṃ yo sambandho hoti,",
  "tika-s0501t:956_4": "katamo so sambandho”ti pucchitabbattā ca taṃ sabbaṃ vibhāvetuṃ “avupacchedattho”tiādi",
  "tika-s0501t:956_5": "vuttaṃ. Ayamanusandhyattho ca aṭṭhakathāyaṃ “idāni yasmā kāraṇaṃ ‘parikkhāro’ti vuttaṃ,",
  "tika-s0501t:956_6": "kāraṇabhāvo ca phalāpekkhāya, tasmā kāraṇassa yo kāraṇabhāvo yathā ca so hoti, yañca",
  "tika-s0501t:956_7": "phalaṃ, yo ca tassa viseso, yo ca kāraṇaphalānaṃ sambandho, taṃ sabbaṃ vibhāvetuṃ",
  "tika-s0501t:956_8": "‘avupacchedattho’tiādi vutta”nti iminā vuttoti daṭṭhabbo.",
  "tika-s0501t:957_0": "Tattha avupacchinnassa hetupaccayasaṅkhātassa kāraṇassa yo anupacchedattho atthi,",
  "tika-s0501t:957_1": "so anupacchedattho santatiattho hoti phalena sambandhattā, yañca kāraṇaṃ attano phalassa",
  "tika-s0501t:957_2": "janakaṃ upatthambhakaṃ hutvā nirujjhati, so anupacchinno eva nāma hotīti. Yañca phalaṃ",
  "tika-s0501t:957_3": "aññassa kāraṇaṃ hutvā nirujjhati, tasmiṃ anupacchinne tassa ca santatiattho hoti.",
  "tika-s0501t:957_4": "Yaṃ pana phalaṃ aññassa phalassa kāraṇaṃ ahutvā nirujjhati, taṃ upacchinnaṃ hoti,",
  "tika-s0501t:957_5": "yathā taṃ arahato cuticittanti. Kāraṇato nibbattassa phalassa yo nibbattiattho atthi,",
  "tika-s0501t:957_6": "so nibbattiattho phalattho hoti. Paṭisandhikkhandhānaṃ yo paṭisandhiattho paṭisandahanattho",
  "tika-s0501t:957_7": "atthi, so paṭisandhiattho punabbhavattho punabbhavanattho hoti. Kilesānaṃ yo palibodhattho",
  "tika-s0501t:957_8": "santāne uppajjanattho atthi, so palibodhattho pariyuṭṭhānattho hoti. Kilesānaṃ maggena",
  "tika-s0501t:957_9": "yo asamugghātattho atthi, so asamugghātattho anusayattho hoti. Avijjāya catunnaṃ",
  "tika-s0501t:957_10": "saccānaṃ yo asampaṭivedhattho atthi, so asampaṭivedhattho avijjattho hoti. Arahattamaggena",
  "tika-s0501t:957_11": "yo apariññātattho atthi, so apariññātattho viññāṇassa paṭisandhiviññāṇassa bījattho hoti.",
  "tika-s0501t:958_0": "Ettāvatā kāraṇabhāvo ca kāraṇākāro ca phalañca phalaviseso ca ācariyena vibhatto,",
  "tika-s0501t:958_1": "amhehi ca ñāto, “katamo paramparahetupaccayattho, katamo ca sambandhattho”ti pucchitabbattā",
  "tika-s0501t:958_2": "“yattha avupacchedo”tiādi vuttaṃ. Yattha yassaṃ rūpārūpapavattiyaṃ avupacchinnassa",
  "tika-s0501t:958_3": "hetupaccayappabhedassa kāraṇassa yo avupacchedo atthi, so avupacchedo tattha tissaṃ",
  "tika-s0501t:958_4": "rūpārūpapavattiyaṃ santati hoti. Yattha yassaṃ rūpārūpapavattiyaṃ yā santati atthi,",
  "tika-s0501t:958_5": "sā santatitattha rūpārūpapavattiyaṃ nibbatti hotītiādinā yojetvā paramparahetuādiko viññātabbo.",
  "tika-s0501t:959_0": "Sīlakkhandhoti parisuddhasīlakkhandho. Samādhikkhandhassāti mahaggatakkhandhassa,",
  "tika-s0501t:959_1": "samādhipaṭṭhāno hi mahaggatadhammo. Paññākkhandhoti maggaphalapaññāpadhānakkhandho.",
  "tika-s0501t:959_2": "So hi vimuttiñāṇadassanasaṅkhātassa paccavekkhaṇañāṇakkhandhassa paccayo hoti. Titthaññutādīnaṃ",
  "tika-s0501t:959_3": "attho padaṭṭhānahāravibhaṅgavaṇṇanāyaṃ vuttova.",
  "tika-s0501t:960_0": "Sabhāvo hetūti ācariyena vutto, “kīdiso so sabhāvo hetū”ti pucchitabbattā “yathā",
  "tika-s0501t:960_1": "vā pana cakkhuñca paṭiccā”tiādi vuttaṃ. Cakkhuviññāṇaṃ cakkhuñca cakkhundriyañca",
  "tika-s0501t:960_2": "paṭicca nissayaṃ katvā rūpe paṭicca ārammaṇaṃ katvā uppajjati. Tattha cakkhādīsu",
  "tika-s0501t:960_3": "cakkhundriyaṃ ādhipateyyapaccayatāya indriyapaccayatāya cakkhuviññāṇassa paccayo,",
  "tika-s0501t:960_4": "rūpārammaṇaṃ purejātārammaṇapaccayatāya paccayo, āloko sannissayatāya upanissayatāya",
  "tika-s0501t:960_5": "paccayo hoti. So paccayo honto phalena cakkhuviññāṇena asamānattā sabhāvo hetu na",
  "tika-s0501t:960_6": "hoti, paccayo ca hoti manasikāro. Kiriyamanodhātu pana phalena cakkhuviññāṇena viññāṇabhāvena",
  "tika-s0501t:960_7": "samānattā sabhāvo hetu hoti yathā, evaṃ saṅkhārā nāmakkhandhabhāvena samānattā viññāṇassa",
  "tika-s0501t:960_8": "paccayā hontā sabhāvo hetu honti. Viññāṇaṃ nāmarūpena ekasantativasena samānattā",
  "tika-s0501t:960_9": "nāmarūpassa paccayo hontaṃ sabhāvo hetu hoti. Iminā nayena “nāmarūpaṃ saḷāyatanassā”tiādīsupi",
  "tika-s0501t:960_10": "attho veditabbo. Evaṃ vuttappakāro hetu, paccayo janako, upatthambhako ca yo koci",
  "tika-s0501t:960_11": "upanissayo balavapaccayo hoti, sabbo so hetupaccayo janakaupatthambhako janitabbupatthambhiyassa",
  "tika-s0501t:960_12": "phalassa parikkharaṇato abhisaṅkharaṇato nippariyāyato parikkhāro nāma.",
  "tika-s0501t:961_0": "“Vuttappakāro hetupaccayo parikkhāro nāmāti kena amhehi saddahitabbo”ti vattabbattā",
  "tika-s0501t:961_1": "“tenāhā”tiādi vuttaṃ. Tena kāraṇabhūtena sabbassa hetupaccayassa parikkhārabhāvena",
  "tika-s0501t:961_2": "āyasmā mahākaccāno “ye dhammā yaṃ dhammaṃ janayantī”ti yaṃ vacanaṃ āha, tena vacanena",
  "tika-s0501t:961_3": "saddahitabbo, “ye dhammā yaṃ dhammaṃ janayantī”ti vacanaṃ nissāya tumhehi sallakkhetabboti adhippāyo.",
  "tika-s0501t:962": "“Ettakova parikkhāro hāro yuñjitabbo”ti vattabbattā “niyutto parikkhāro hāro”ti vuttaṃ, yo yo parikkhāro hāro yuñjitabbo, so so parikkhāro hāro nīharitvā yutto yuñjitabboti.",
  "tika-s0501t:963": "Iti parikkhārahāravibhaṅge sattibalānurūpā racitā",
  "tika-s0501t:964": "Vibhāvanā niṭṭhitā.",
  "tika-s0501t:965": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:966": "16. Samāropanahāravibhaṅgavibhāvanā",
  "tika-s0501t:967_0": "50. Yena yena saṃvaṇṇanāvisesabhūtena parikkhārahāravibhaṅgena suttatthānaṃ hetupaccayo",
  "tika-s0501t:967_1": "vibhatto, so…pe… vibhaṅgo paripuṇṇo, “katamo samāropanahāravibhaṅgo”ti pucchitabbattā",
  "tika-s0501t:967_2": "“tattha katamo samāropano hāro”tiādi vuttaṃ. Tattha tesu niddiṭṭhesu soḷasasu desanāhārādīsu",
  "tika-s0501t:967_3": "katamo saṃvaṇṇanāviseso samāropano hāro samāropanahāravibhaṅgo nāmāti pucchati. “Ye",
  "tika-s0501t:967_4": "dhammā yaṃmūlā”tiādiniddesassa idāni mayā vuccamāno “ekasmiṃ padaṭṭhāne yattakāni",
  "tika-s0501t:967_5": "padaṭṭhānāni otarantī”tiādiko vitthārasaṃvaṇṇanāviseso samāropanahāravibhaṅgo nāma.",
  "tika-s0501t:968_0": "“Kittake padaṭṭhāne sutte vutte kittakāni padaṭṭhānāni samāropayitabbānī”ti pucchitabbattā",
  "tika-s0501t:968_1": "“ekasmiṃ padaṭṭhāne”tiādi vuttaṃ. Ekasmiṃ padaṭṭhāne sutte vutte sati avuttāni yattakāni",
  "tika-s0501t:968_2": "padaṭṭhānāni otaranti samosaranti, sabbāni tāni avuttāni padaṭṭhānāni sutte vuttāni",
  "tika-s0501t:968_3": "viya niddhāraṇavasena ānetvā desanāya āropayitabbāni. “Kāni viya samāropayitabbānī”ti",
  "tika-s0501t:968_4": "vattabbattā “yathā āvaṭṭe”tiādi vuttaṃ. Āvaṭṭe hāre ekasmiṃ padaṭṭhāne sutte vutte",
  "tika-s0501t:968_5": "sati sutte avuttāni bahukāni padaṭṭhānāni otaranti, tāni bahukāni padaṭṭhānāni pariyesitabbāni",
  "tika-s0501t:968_6": "yathā, evaṃ samāropane hārepi bahukāni padaṭṭhānāni desanāya samāropayitabbānīti attho.",
  "tika-s0501t:969_0": "“Kevalaṃ pana padaṭṭhānavaseneva samāropanā kātabbā kiṃ, udāhu aññavasenāpi samāropanā",
  "tika-s0501t:969_1": "kātabbā ki”nti vattabbattā aññavasenāpi samāropanā kātabbā; tasmā samāropanā catubbidhā",
  "tika-s0501t:969_2": "kātabbāti dassento “tattha samāropanā catubbidhā”tiādimāha. Tattha tatthāti tāsu",
  "tika-s0501t:969_3": "samāropayitabbasamāropanāsu padaṭṭhānaṃ padaṭṭhānasamāropanā, vevacanaṃ vevacanasamāropanā,",
  "tika-s0501t:969_4": "bhāvanā bhāvanāsamāropanā, pahānaṃ pahānasamāropanā, iti iminā pabhedena samāropanā catubbidhā kātabbā.",
  "tika-s0501t:970_0": "“Tāsu catubbidhāsu samāropanāsu katamā padaṭṭhānasamāropanā”ti pucchitabbattā tathā",
  "tika-s0501t:970_1": "pucchitvā padaṭṭhānasamāropanaṃ dassetuṃ “tattha katamā”tiādi vuttaṃ. Sutte vuttena",
  "tika-s0501t:970_2": "padaṭṭhānena sutte avuttānaṃ padaṭṭhānānaṃ samāropanā katamāti pucchati.",
  "tika-s0501t:971_0": "Sabbapāpassa akusalassa yaṃ akaraṇaṃ akaraṇahetu sāsanaṃ atthi, etaṃ sāsanaṃ buddhānaṃ",
  "tika-s0501t:971_1": "sāsanaṃ ovādo hoti, atha vā akaraṇaṃ akaraṇatthāya yaṃ sāsanaṃ atthi, etaṃ buddhānaṃ",
  "tika-s0501t:971_2": "sāsanaṃ ovādo hoti, na yassa kassaci sāsananti attho. Akaraṇanti hi sampadānatthe",
  "tika-s0501t:971_3": "pavattaṃ paccattavacanaṃ yathā “kissa atthāya kimattha”nti. Kusalassa sampadā sampadāya",
  "tika-s0501t:971_4": "yaṃ sāsanaṃ atthi, etaṃ buddhānaṃ sāsanaṃ. Sacittapariyodāpanaṃ sacittapariyodāpanatthaṃ",
  "tika-s0501t:971_5": "yaṃ sāsanaṃ atthi, etaṃ buddhānaṃ sāsanaṃ hoti.",
  "tika-s0501t:972_0": "Iti evaṃpakārena vuttassa tassa sāsanassa kiṃ padaṭṭhānanti visesassa visesapadaṭṭhānaṃ",
  "tika-s0501t:972_1": "puna pucchati. Idaṃ sucaritattayaṃ sāsanassa ovādassa padaṭṭhānaṃ sucaritattayena",
  "tika-s0501t:972_2": "hetunā sāsanattāti daṭṭhabbaṃ yathā “annena vasatī”tiādi. “Sucaritattaye padaṭṭhāne",
  "tika-s0501t:972_3": "vutte katamaṃ padaṭṭhānaṃ samāropayitabba”nti pucchitabbattā “tattha yaṃ kāyikañcā”tiādi",
  "tika-s0501t:972_4": "vuttaṃ. Idaṃ khandhattayaṃ sāsanassa padaṭṭhānaṃ samāropayitabbaṃ, “khandhattaye",
  "tika-s0501t:972_5": "padaṭṭhāne samāropayite katamaṃ samāropayitabba”nti pucchitabbattā “tattha sīlakkhandho",
  "tika-s0501t:972_6": "cā”tiādi vuttaṃ. Idaṃ samathavipassanādvayaṃ sāsanassa padaṭṭhānaṃ samāropayitabbaṃ.",
  "tika-s0501t:972_7": "“Samathavipassanādvaye padaṭṭhāne samāropayite katamaṃ padaṭṭhānaṃ samāropayitabba”nti",
  "tika-s0501t:972_8": "pucchitabbattā “tattha samathassa phala”ntiādi vuttaṃ. Idaṃ phaladvayaṃ sāsanassa",
  "tika-s0501t:972_9": "padaṭṭhānaṃ samāropayitabbaṃ.",
  "tika-s0501t:973_0": "Sāsanassa padaṭṭhānāni samāropayitabbānīti ācariyena niddhāretvā vibhattāni, amhehi",
  "tika-s0501t:973_1": "ca ñātāni, “idāni katamassa katamaṃ padaṭṭhānaṃ samāropayitabba”nti pucchitabbattā",
  "tika-s0501t:973_2": "“vanaṃ vanathassā”tiādi vuttaṃ. Idaṃ kāmaguṇapañcakaṃ vanaṃ taṇhābhūtassa vanathassa",
  "tika-s0501t:973_3": "padaṭṭhānaṃ taṇhāvatthubhāvato, “itthī”ti vā “puriso”ti vā nimittaggāhasaṅkhātaṃ",
  "tika-s0501t:973_4": "idaṃ vanaṃ “aho cakkhu, aho sotaṃ, aho ghānaṃ, aho jivhā, aho kāyo”ti tesaṃ tesaṃ",
  "tika-s0501t:973_5": "aṅgapaccaṅgānaṃ anubyañjanaggāhasaṅkhātassa vanathassa padaṭṭhānaṃ samāropayitabbaṃ.",
  "tika-s0501t:973_6": "Apariññātaṃ dvādasāyatanasaṅkhātaṃ idaṃ vanaṃ saṃyojanasaṅkhātassa vanathassa padaṭṭhānaṃ",
  "tika-s0501t:973_7": "samāropayitabbaṃ, āyatanaṃ paṭicca saṃyojanuppajjanato anusayasaṅkhātaṃ idaṃ vanaṃ",
  "tika-s0501t:973_8": "pariyuṭṭhānasaṅkhātassa vanathassa padaṭṭhānaṃ samāropayitabbaṃ. “Pañcakāmaguṇādīnaṃ",
  "tika-s0501t:973_9": "vanabhāvo ca taṇhādīnaṃ vanathabhāvo ca kena amhehi saddahitabbo”ti vattabbattā “tenāha",
  "tika-s0501t:973_10": "bhagavā”tiādi vuttaṃ. Tena pañcakāmaguṇādīnaṃ vanabhāvena ca taṇhādīnaṃ vanathabhāvena",
  "tika-s0501t:973_11": "ca bhagavā “chetvā vanañca vanathañcā”ti yaṃ vacanaṃ āha, tena bhagavato vacanena",
  "tika-s0501t:973_12": "vacanānusārena saddahitabboti. Ayanti ayaṃ “ekasmiṃ padaṭṭhāne”tiādisaṃvaṇṇanā. Padaṭṭhānenāti",
  "tika-s0501t:973_13": "ekekena padaṭṭhānena. Samāropanāti tadaññapadaṭṭhānānaṃ samāropanā. Samāropenti samāropayitabbāni",
  "tika-s0501t:973_14": "etāya saṃvaṇṇanāyāti samāropanāti viggahoti. (1)",
  "tika-s0501t:974_0": "51. Padaṭṭhānena samāropanā ācariyena niddiṭṭhā, amhehi ca ñātā, “katamā vevacanena",
  "tika-s0501t:974_1": "samāropanā”ti pucchitabbattā “tattha katamā vevacanenā”tiādi vuttaṃ. Tatthāti tāsu",
  "tika-s0501t:974_2": "catūsu padaṭṭhānasamāropanādīsu samāropanāsu vevacanena ekekena rotadaññavevacanānaṃ",
  "tika-s0501t:974_3": "samāropanā katamāti pucchati. “Rāgavirāgā”ti ca “cetovimuttī”ti ca “sekkhaphala”nti",
  "tika-s0501t:974_4": "ca idaṃ vacanattayaṃ anāgāmiphalatthattā anāgāmiphalassa vevacanaṃ. “Avijjāvirāgā”ti",
  "tika-s0501t:974_5": "ca “paññāvimuttī”ti ca “asekkhaphala”nti ca idaṃ vacanattayaṃ arahattaphalatthattā",
  "tika-s0501t:974_6": "arahattaphalassa vevacanaṃ. Iminā nayena sesesu yojanā kātabbā. (2)",
  "tika-s0501t:975_0": "Vevacanena samāropanā ācariyena niddiṭṭhā, amhehi ca ñātā, “katamā bhāvanāya samāropanā”ti",
  "tika-s0501t:975_1": "pucchitabbattā “tattha katamā bhāvanāyā”tiādi vuttaṃ. Tatthāti tāsu catūsu padaṭṭhānasamāropanādīsu",
  "tika-s0501t:975_2": "katamāya desitāya bhāvanāya katamesānaṃ adesitānaṃ bhāvanāropanā katamāti pucchati.",
  "tika-s0501t:975_3": "Yathā yena pakārena yaṃ bhāvanaṃ bhagavā “tasmātiha, tvaṃ bhikkhu, kāye kāyānupassī",
  "tika-s0501t:975_4": "viharati, ātāpī sampajāno satimā vineyya loke abhijjhādomanassa”nti āha, tathā tena",
  "tika-s0501t:975_5": "pakārena tāya bhāvanāya tadaññabhāvanāpi samāropayitabbāti attho.",
  "tika-s0501t:976_0": "“Tasmātihā”tiādipāṭhe “kiṃ bhāvanaṃ bhagavā āhā”ti pucchitabbattā “ātāpī”tiādi vuttaṃ.",
  "tika-s0501t:976_1": "“Ātāpī”ti vacanena vīriyindriyaṃ bhagavā āha. “Sampajāno”ti vacanena paññindriyaṃ",
  "tika-s0501t:976_2": "bhagavā āha. “Satimā”ti vacanena satindriyaṃ āha. “Vineyya loke abhijjhādomanassa”nti",
  "tika-s0501t:976_3": "vacanena samādhindriyaṃ āha. “Evaṃ vutte katamā bhāvanā samāropayitabbā”ti pucchitabbattā",
  "tika-s0501t:976_4": "“evaṃ kāye kāyānupassino viharato cattāro satipaṭṭhānā bhāvanāpāripūriṃ gacchantī”ti",
  "tika-s0501t:976_5": "vuttaṃ. Evaṃ vuttāya vīriyindriyādibhāvanāya cattāro satipaṭṭhānā samāropayitabbāti",
  "tika-s0501t:976_6": "attho. Kena kāraṇena bhāvanāpāripūriṃ gacchantīti pucchati. Catunnaṃ indriyānaṃ indriyabhāvena,",
  "tika-s0501t:976_7": "bhāvetabbabhāvena vā ekalakkhaṇattā bhāvanāpāripūriṃ gacchantīti vissajjeti. “Tesu",
  "tika-s0501t:976_8": "samāropitesu katame samāropayitabbā”ti pucchitabbattā “catūsū”tiādi vuttaṃ. Catūsu",
  "tika-s0501t:976_9": "satipaṭṭhānesu bhāviyamānesu samāropayitabbesu cattāro sammappadhānā bhāvanāpāripūriṃ",
  "tika-s0501t:976_10": "gacchantīti samāropayitabbāti attho. Sesesupi evameva samāropayitabbā.",
  "tika-s0501t:977_0": "Bhāvanāya samāropanā ācariyena vibhattā, amhehi ca ñātā, “katamā pahānena samāropanā”ti",
  "tika-s0501t:977_1": "pucchitabbattā “tattha katamā”tiādi vuttaṃ. Tatthāti tāsu catūsu padaṭṭhānasamāropanādīsu",
  "tika-s0501t:977_2": "katamena desitena pahānena katamesaṃ adesitānaṃ pahānānaṃ katamā samāropanāti pucchati.",
  "tika-s0501t:977_3": "“Kāye kāyānupassī viharanto asubhe ‘subha’nti vipallāsaṃ pajahatī”ti desitena “subha”nti",
  "tika-s0501t:977_4": "vipallāsappahānena kabaḷīkārāhārapariññāya paribandhakilesakāmupādānappahānādayopi samāropayitabbā.",
  "tika-s0501t:978_0": "“Vedanāsu vedanānupassī viharanto dukkhe ‘sukha’nti vipallāsaṃ pajahatī”ti desitena",
  "tika-s0501t:978_1": "“sukha”nti vipallāsappahānena phassāhārapariññāya paribandhakilesabhavupādānappahānādayopi samāropayitabbā.",
  "tika-s0501t:979_0": "“Citte cittānupassī viharanto anicce ‘nicca’nti vipallāsaṃ pajahatī”ti desitena “nicca”nti",
  "tika-s0501t:979_1": "vipallāsappahānena viññāṇāhārapariññāya paribandhakilesadiṭṭhupādānappahānādayopi samāropayitabbā.",
  "tika-s0501t:980_0": "“Dhammesu dhammānupassī viharanto anattani ‘attā’ti vipallāsaṃ pajahatī”ti desitena",
  "tika-s0501t:980_1": "“attā”ti vipallāsappahānena manosañcetanāhārapariññāya? Manosañcetanāhārapariññāya",
  "tika-s0501t:980_2": "paribandhakilesaattavādupādānappahānādayopi samāropayitabbāti adhippāyo. (4)",
  "tika-s0501t:981": "Pahānahāro pana lakkhaṇahāravibhaṅgavaṇṇanāyaṃ vuttoyevāti idha na vadāma.",
  "tika-s0501t:982_0": "“Sutte desitena ekekena padaṭṭhānādikena adesitānaṃ padaṭṭhānādīnaṃ samāropanabhāvo",
  "tika-s0501t:982_1": "kena amhehi vijānitabbo saddahitabbo”ti vattabbattā “tenāha āyasmā”tiādimāha. Tena",
  "tika-s0501t:982_2": "tathā samāropanabhāvena āyasmā mahākaccāno –",
  "tika-s0501t:983": "“Ye dhammā yaṃmūlā, ye cekatthā pakāsitā muninā;",
  "tika-s0501t:984": "Te samāropayitabbā, esa samāropano hāro”ti –",
  "tika-s0501t:985": "Yaṃ vacanaṃ āha, tena vacanena vacanānusārena tathā samāropanabhāvo tumhehi vijānitabbo saddahitabboti vuttaṃ hoti.",
  "tika-s0501t:986_0": "“Kiṃ pana ettāvatā samāropano hāro paripuṇṇo, añño niyutto natthī”ti vattabbattā",
  "tika-s0501t:986_1": "“niyutto samāropano hāro”ti vuttaṃ. Sutte desitena nayena padaṭṭhānādikena adesitāni",
  "tika-s0501t:986_2": "padaṭṭhānāni samāropayitabbāni bhavanti, tena tena padaṭṭhānādikena adesitānaṃ padaṭṭhānādīnaṃ",
  "tika-s0501t:986_3": "samāropano hāro niyutto niddhāretvā yuñjitabboti attho daṭṭhabbo.",
  "tika-s0501t:987": "Iti samāropanahāravibhaṅge sattibalānurūpā racitā",
  "tika-s0501t:988": "Vibhāvanā niṭṭhitā.",
  "tika-s0501t:989": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabbo.",
  "tika-s0501t:990": "Ime yathāvuttā soḷasa saṃvaṇṇanāvisesā saṃvaṇṇetabbatthesu aññāṇasaṃsayānaṃ haraṇato apanayanato hārā nāmāti.",
  "tika-s0501t:991": "Niṭṭhitā hāravibhaṅgavāravibhāvanā.",
  "tika-s0501t:992": "1. Desanāhārasampātavibhāvanā",
  "tika-s0501t:993": "52. Yena yena saṃvaṇṇanāvisesabhūtena desanāhāravibhaṅgādihāravibhaṅgena assādādayo nānāsuttatthā vibhattā, so saṃvaṇṇanāvisesabhūto desanāhāravibhaṅgādihāravibhaṅgo paripuṇṇo.",
  "tika-s0501t:994": "“Soḷasa hārā paṭhamaṃ, disālocanato disā viloketvā;",
  "tika-s0501t:995": "Saṅkhipiya aṅkusena hi, nayehi tīhi niddise sutta”nti. –",
  "tika-s0501t:996_0": "Gāthā niddesavāre ācariyena vuttā, tassā gāthāya niddeso hāravibhaṅgavārassa ādimhi",
  "tika-s0501t:996_1": "na vibhatto, “kuhiñci vibhatto, hārasampāte vā vibhatto kiṃ, udāhu nayasamuṭṭhānahāre",
  "tika-s0501t:996_2": "vā vibhatto ki”nti pucchitabbattā “hārasampāte vibhatto”ti tumhehi daṭṭhabboti viññāpanatthaṃ",
  "tika-s0501t:996_3": "“soḷasa hārā paṭhama”ntiādi vuttaṃ.",
  "tika-s0501t:997_0": "Atha vā suparikammakatabhūmisadisesu saṃvaṇṇetabbesu nānāsuttappadesesu nānāvaṇṇasugandhapupphasadise",
  "tika-s0501t:997_1": "soḷasa hāre saṃvaṇṇanābhāvena yojetvā soḷasa hārā ācariyena vibhattā, tathā susikkhitasippācariyasuvicāritajambunadābharaṇasadisesu",
  "tika-s0501t:997_2": "saṃvaṇṇetabbesu nānāsuttappadesesu nānāvidharaṃsijālavividhamaṇiratanasadise soḷasa",
  "tika-s0501t:997_3": "hāre saṃvaṇṇanābhāvena yojetvāva soḷasa hārā vibhattā, mahāpathaviṃ parivattetvā",
  "tika-s0501t:997_4": "pappaṭakojassa khādāpanaṃ atidukkaraṃ viya, nānāvidhesu saṃvaṇṇetabbesu suttappadesesu",
  "tika-s0501t:997_5": "paramatthojāya soḷasahi hārehi atidukkarakhādāpanasadisaṃ viññāpanaṃ karontena ca",
  "tika-s0501t:997_6": "yojanikamadhugaṇḍaṃ pīḷetvā sumadhurasassa pāyāpanaṃ atidukkaraṃ viya nānāvidhesu",
  "tika-s0501t:997_7": "saṃvaṇṇetabbesu suttappadesesu paramatthamadhurasassa soḷasahi hārehi atidukkaraṃ",
  "tika-s0501t:997_8": "pāyāpanasadisaṃ viññāpanaṃ karontena ca ācariyena anekesu saṃvaṇṇetabbasuttappadesesu",
  "tika-s0501t:997_9": "soḷasa hāre saṃvaṇṇanābhāvena yojetvā soḷasa hārā vibhattā, amhehi ca ñātā, “nānāvidhasuttappadesesu",
  "tika-s0501t:997_10": "te saṃvaṇṇanābhāvena yojetvā soḷasa hārā vibhattā kiṃ, udāhu ekasmimpi saṃvaṇṇetabbasuttappadese",
  "tika-s0501t:997_11": "saṃvaṇṇanābhāvena yojetvā soḷasa hārā vibhattā ki”nti vattabbattā ekasmimpi saṃvaṇṇetabbasuttappadese",
  "tika-s0501t:997_12": "saṃvaṇṇanābhāvena yojetvā soḷasa hārā vibhattāyevāti tathā vibhajanto “soḷasa hārā",
  "tika-s0501t:997_13": "paṭhama”ntiādikaṃ hārasampātavāraṃ āha.",
  "tika-s0501t:998_0": "Nanu hārasampātavāraṃ kathetukāmena ācariyena “tattha katamo desanāhārasampāto”tiādivacanaṃ",
  "tika-s0501t:998_1": "vattabbaṃ, atha kasmā “soḷasa hārā paṭhama”ntiādi vattabbanti ce? Niddese vuttaṃ",
  "tika-s0501t:998_2": "“soḷasa hārā paṭhama”ntiādikaṃ gāthaṃ hāravibhaṅgavāro nappayojeti vippakiṇṇavisayattā",
  "tika-s0501t:998_3": "ca nayavicārassa ca antaritattā. Hārasampātavāro pana taṃ gāthaṃ payojeti avikiṇṇavisayattā.",
  "tika-s0501t:998_4": "Tasmā taṃ gāthaṃ paccāmasitvā hārasampātavāre tassā gāthāya niddeso daṭṭhabboti viññāpanatthaṃ",
  "tika-s0501t:998_5": "“soḷasa hārā paṭhama”ntiādi vattabbaṃyevāti. Aṭṭhakathāyaṃ pana –",
  "tika-s0501t:999_0": "Evaṃ suparikammakatāya bhūmiyā nānāvaṇṇāni muttapupphāni pakiranto viya, susikkhitasippācariyavicāritesu",
  "tika-s0501t:999_1": "surattasuvaṇṇālaṅkāresu nānāvidharaṃsijālasamujjalāni vividhāni maṇiratanāni bandhanto",
  "tika-s0501t:999_2": "viya, mahāpathaviṃ parivattetvā pappaṭakojaṃ khādāpento viya, yojanikamadhugaṇḍaṃ",
  "tika-s0501t:999_3": "pīḷetvā sumadhurasaṃ pāyento viya ca āyasmā mahākaccāno nānāsuttappadese udāharanto",
  "tika-s0501t:999_4": "soḷasa hāre vibhajitvā idāni te ekasmiṃyeva sutte yojetvā dassento hārasampātavāraṃ",
  "tika-s0501t:999_5": "ārabhi. Ārabhanto ca yāyaṃ niddesavāre –",
  "tika-s0501t:1000": "“Soḷasa hārā paṭhamaṃ, disālocanato disā viloketvā;",
  "tika-s0501t:1001": "Saṅkhipiya aṅkusena hi, nayehi tīhi niddise sutta”nti. –",
  "tika-s0501t:1002_0": "Gāthā vuttā. Yasmā taṃ hāravibhaṅgavāro nappayojeti vippakiṇṇavisayattā, nayavicārassa",
  "tika-s0501t:1002_1": "ca antaritattā. Anekehi suttappadesehi hārānaṃ vibhāgadassanameva hi hāravibhaṅgavāro.",
  "tika-s0501t:1002_2": "Hārasampātavāro pana taṃ payojeti ekasmiṃyeva suttappadese soḷasa hāre yojetvāva",
  "tika-s0501t:1002_3": "tadanantaraṃ nayasamuṭṭhānassa kathitattā. Tasmā “soḷasa hārā paṭhama”nti gāthaṃ",
  "tika-s0501t:1002_4": "paccāmasitvā “tassā niddeso kuhiṃ daṭṭhabbo? Hārasampāteti āhā”ti –",
  "tika-s0501t:1003_0": "Vuttaṃ. Gāthāttho niddesavibhāvanāyaṃ vuttova. “Soḷasa…pe… sutta”nti yā gāthā niddese",
  "tika-s0501t:1003_1": "ācariyena vuttā, tassā gāthāya niddeso kuhiṃ daṭṭhabbo, hāravibhaṅgassa ādimhi ācariyena",
  "tika-s0501t:1003_2": "na vibhatto, hārasampāte vā paccāmasitvā vibhattoti daṭṭhabbo kiṃ, udāhu nayasamuṭṭhāne",
  "tika-s0501t:1003_3": "vā paccāmasitvā vibhattoti daṭṭhabbo kinti pucchati. Hārasampāte paccāmasitvā vibhattoti",
  "tika-s0501t:1003_4": "daṭṭhabboti vissajjanā.",
  "tika-s0501t:1004_0": "Hārasampāte tassā gāthāya niddeso daṭṭhabboti ācariyena vutto, so hārasampāto desanāhārasampātabhedena",
  "tika-s0501t:1004_1": "soḷasavidho, “tattha katamo hārasampāto desanāhārasampāto”ti pucchitabbattā imasmiṃ",
  "tika-s0501t:1004_2": "sutte saṃvaṇṇetabbe saṃvaṇṇanābhāvena mayā vibhajiyamāno hārasampātabhūto saṃvaṇṇanāviseso",
  "tika-s0501t:1004_3": "desanāhārasampāto nāmāti tathā vibhajituṃ “tattha katamo desanāhārasampāto”tiādi",
  "tika-s0501t:1004_4": "vuttaṃ. Tatthāti tasmiṃ soḷasavidhe desanāhārasampātādike hārasampāte. Katamo hārasampātabhūto",
  "tika-s0501t:1004_5": "saṃvaṇṇanāviseso desanāhārasampāto nāmāti pucchati.",
  "tika-s0501t:1005": "“Arakkhitena cittena, micchādiṭṭhihatena ca;",
  "tika-s0501t:1006": "Thinamiddhābhibhūtena, vasaṃ mārassa gacchatī”ti. –",
  "tika-s0501t:1007_0": "Sutte “arakkhitena cittenāti kiṃdesayatī”ti pucchitvā “pamādaṃ desayatī”tiādisaṃvaṇṇanāviseso",
  "tika-s0501t:1007_1": "desanāhārasampāto nāmāti vuttaṃ hoti. Gāthāttho aṭṭhakathāyaṃ vibhatto. Yojanattho",
  "tika-s0501t:1007_2": "pana arakkhitena cittena arakkhitacittasamaṅgī puggalo mārassa maccuno vasaṃ gacchati.",
  "tika-s0501t:1007_3": "Micchādiṭṭhihatena vipallāsena vipallāsasamaṅgī puggalo mārassa vasaṃ gacchati. Thinamiddhābhibhūtena",
  "tika-s0501t:1007_4": "sasaṅkhārikacittena kusītacittena taṃcittasamaṅgī puggalo mārassa kilesādimārassa vasaṃ gacchatīti.",
  "tika-s0501t:1008_0": "“Arakkhitena cittenā’ti padena desitaṃ taṃ pamādadhammajātaṃ kassa pada”nti vattabbattā",
  "tika-s0501t:1008_1": "“taṃ maccuno pada”nti vuttaṃ. “Arakkhitena cittenā”ti iminā suttappadesena desito",
  "tika-s0501t:1008_2": "attho ācariyena vibhatto, amhehi ca ñāto, “micchādiṭṭhihatena cāti suttappadesena",
  "tika-s0501t:1008_3": "desito attho kathaṃ vibhatto”ti vattabbattā “micchādiṭṭhihatena cā”tiādi vuttaṃ.",
  "tika-s0501t:1008_4": "Yena vipallāsena yadā anicce “nicca”nti passati, tadā pavatto so vipallāso “micchādiṭṭhihataṃ",
  "tika-s0501t:1008_5": "nāmā”ti vuccati. “So pana vipallāso kiṃlakkhaṇo”ti pucchitabbattā tathā pucchitvā",
  "tika-s0501t:1008_6": "“viparītaggāhalakkhaṇo vipallāso”ti vuttaṃ.",
  "tika-s0501t:1009_0": "Viparītaggāhalakkhaṇoti asubhādīnaṃyeva subhādiviparītaggāhalakkhaṇo vipallāso “vipallāsayatī”ti",
  "tika-s0501t:1009_1": "kāritatthasambhavato. Kiṃ vipallāso viparītaggāhalakkhaṇo? So vipallāso saññaṃ vipallāsayati,",
  "tika-s0501t:1009_2": "cittampi vipallāsayati, diṭṭhimpi vipallāsayati. Iti tayo dhamme vipallāsayatīti",
  "tika-s0501t:1009_3": "vipallāsetabbānaṃ tividhattā vipallāsāpi tividhā honti. Tesu saññāvipallāso muduko",
  "tika-s0501t:1009_4": "dubbalo subhādivasena upaṭṭhitākāraggahaṇamattattā, cittavipallāso saññāvipallāsato",
  "tika-s0501t:1009_5": "balavā subhādivasena upaṭṭhahantānaṃ rūpakkhandhādīnaṃ subhādivasena sanniṭṭhānaṃ",
  "tika-s0501t:1009_6": "katvā gahaṇato. Diṭṭhivipallāso saññāvipallāsacittavipallāsehi balavataro, yaṃ yaṃ",
  "tika-s0501t:1009_7": "ārammaṇaṃ subhādiākārena upaṭṭhāti. Taṃ taṃ ārammaṇaṃ sassatādivasena abhinivisitvā",
  "tika-s0501t:1009_8": "gahaṇato. Tasmā saññāvipallāso paṭhamaṃ vutto, tadanantaraṃ cittavipallāso, tadanantaraṃ",
  "tika-s0501t:1009_9": "diṭṭhivipallāso vutto. Vitthārato pana ekekassa subhasukhaattaniccaggahaṇavasena",
  "tika-s0501t:1009_10": "catubbidhattā dvādasavidhā honti.",
  "tika-s0501t:1010_0": "Vipallāsā ācariyena vibhattā, amhehi ca ñātā, “katame vipallāsapavattiṭṭhānavisayā”ti",
  "tika-s0501t:1010_1": "pucchitabbattā imāni attabhāvavatthūni vipallāsapavattiṭṭhānavisayānīti dassetuṃ",
  "tika-s0501t:1010_2": "“so kuhiṃ vipallāsayati catūsu attabhāvavatthūsū”ti vuttaṃ. Catūsu rūpakāyavedanācittadhammasaṅkhātesu",
  "tika-s0501t:1010_3": "attabhāvavatthūsu so sabbo vipallāso saññācittadiṭṭhiyo vipallāsayati. “Kathaṃ samanupassantassa",
  "tika-s0501t:1010_4": "vipallāsayatī”ti pucchitabbattā “rūpaṃ attato samanupassatī”tiādi vuttaṃ. Yo puggalo",
  "tika-s0501t:1010_5": "rūpaṃ vā attato samanupassati, rūpavantaṃ attānaṃ vā attato samanupassati, attani",
  "tika-s0501t:1010_6": "rūpaṃ vā attato samanupassati. Rūpasmiṃ attānaṃ vā attato samanupassati, evaṃ tassa",
  "tika-s0501t:1010_7": "samanupassantassa puggalassa vipallāso rūpakāye saññācittadiṭṭhiyo vipallāsayati.",
  "tika-s0501t:1010_8": "Eseva nayo vedanādīsupi.",
  "tika-s0501t:1011_0": "“Tesu rūpakāyādīsu katamaṃ katamassa vipallāsassa vatthū”ti pucchitabbattā evaṃ pavattamānassa",
  "tika-s0501t:1011_1": "vipallāsassa idaṃ imassa vatthūti vibhajituṃ “tattha rūpa”ntiādi vuttaṃ. Tatthāti",
  "tika-s0501t:1011_2": "tesu rūpādīsu catūsu paṭhamaṃ vipallāsavatthu rūpaṃ “asubhe subha”nti evaṃ pavattamānassa",
  "tika-s0501t:1011_3": "vipallāsassa vatthu hotīti vibhajitvā gahetabbaṃ. Esa nayo sesesupi. Evaṃ “asubhe",
  "tika-s0501t:1011_4": "subha”ntiādippakārena vipallāsā catubbidhā bhavanti.",
  "tika-s0501t:1012_0": "Idaṃ imassa vatthūti ācariyena vibhajitvā dassitā, amhehi ca ñātā, “tesaṃ vipallāsānaṃ",
  "tika-s0501t:1012_1": "katame mūlakāraṇadhammā”ti pucchitabbattā “dve dhammā”tiādi vuttaṃ. Cittassa saṃkilesā,",
  "tika-s0501t:1012_2": "taṇhā ca avijjā ca – ime dve dhammā vipallāsānaṃ mūlakāraṇabhūtā bhavanti.",
  "tika-s0501t:1013_0": "“Ime dve dhammā ekato vipallāsānaṃ mūlakāraṇaṃ kiṃ honti, udāhu visuṃ visu”nti vattabbattā",
  "tika-s0501t:1013_1": "visuṃ visuṃ vibhajituṃ “taṇhānivuta”ntiādi vuttaṃ. Avijjārahitā taṇhā nāma natthi,",
  "tika-s0501t:1013_2": "tasmā “taṇhāavijjānivuta”nti vattabbanti? Na, taṇhāya sātisayapaccayattā. Sātisayāya",
  "tika-s0501t:1013_3": "hi taṇhāya asubhepi “subha”nti, dukkhepi “sukha”nti samanupassanti. “Taṇhā ca avijjā",
  "tika-s0501t:1013_4": "cā”ti vuttattā “avijjānivuta”nti vattabbaṃ, kasmā “diṭṭhinivuta”nti vuttanti? Avijjāya",
  "tika-s0501t:1013_5": "diṭṭhi bhavatīti diṭṭhisīsena avijjaṃ gahetvā “diṭṭhinivuta”nti vuttaṃ, avijjānivutanti",
  "tika-s0501t:1013_6": "attho gahetabbo. “Avijjānivuta”nti vutte pana diṭṭhirahitā avijjāpi gahitā siyā,",
  "tika-s0501t:1013_7": "diṭṭhisahitāya hi avijjāya aniccepi “nicca”nti, anattaniyepi “attā”ti samanupassanti.",
  "tika-s0501t:1014_0": "“Kathaṃ taṇhāmūlako vipallāso pavatto, kathaṃ diṭṭhisahitāvijjāmūlako vipallāso pavatto”ti",
  "tika-s0501t:1014_1": "vattabbattā “tattha yo diṭṭhivipallāso”tiādi vuttaṃ. Tatthāti tesu taṇhāmūlakadiṭṭhisahitāvijjāmūlakesu.",
  "tika-s0501t:1014_2": "Diṭṭhivipallāsoti diṭṭhisahitāvijjāmūlakavipallāso. Atītaṃ rūpaṃ attato samanupassatīti",
  "tika-s0501t:1014_3": "adabbabhūtopi dabbabhūto viya vutto. Taṇhāvipallāsoti diṭṭhisahitataṇhāmūlako vipallāso",
  "tika-s0501t:1014_4": "anāgataṃ rūpaṃ diṭṭhibhinandanavasena abhinandatīti. Evaṃ atītasamanupassanaanāgatābhinandanabhedena",
  "tika-s0501t:1014_5": "pavattiviseso daṭṭhabbo. “Cittassa saṃkileso taṇhāavijjāyeva dve dhammā na honti,",
  "tika-s0501t:1014_6": "atha kho dasa kilesāpi, kasmā dveyeva vuttā”ti vattabbattā “dve dhammā cittassa upakkilesā”tiādi",
  "tika-s0501t:1014_7": "vuttaṃ. Taṇhā ca avijjā ca – ime dveyeva dhammā paramasāvajjassa vipallāsassa mūlakāraṇattā.",
  "tika-s0501t:1014_8": "Tāhi taṇhāavijjāhi visujjhantaṃ cittaṃ sabbehi kilesehi visujjhati, tasmā ca visesato",
  "tika-s0501t:1014_9": "cittassa upakkilesā hontīti dve dhammā vuttā. Na hi tāsu taṇhāavijjāsu arahattamaggena",
  "tika-s0501t:1014_10": "pahīnāsu koci saṃkileso appahīno nāma natthīti.",
  "tika-s0501t:1015_0": "“Vuttappakārā taṇhāavijjā vuttappakārānaṃ vipallāsānaṃyeva mūlakāraṇaṃ honti kiṃ,",
  "tika-s0501t:1015_1": "udāhu sakalassa vaṭṭassāpi mūlakāraṇaṃ honti ki”nti vattabbattā vuttappakārā taṇhāavijjā",
  "tika-s0501t:1015_2": "vuttappakārānaṃ mūlakāraṇaṃ honti yathā, evaṃ sakalassa vaṭṭassāpi mūlakāraṇaṃ hontīti",
  "tika-s0501t:1015_3": "dassetuṃ “tesa”ntiādi vuttaṃ. Tattha yesaṃ puggalānaṃ cittaṃ arakkhitaṃ, micchādiṭṭhihatañca",
  "tika-s0501t:1015_4": "hoti, tesaṃ puggalānaṃ. Yesaṃ avijjānīvaraṇānaṃ taṇhāsaṃyojanānaṃ pubbakoṭi na paññāyati,",
  "tika-s0501t:1015_5": "tehi avijjānīvaraṇehi taṇhāsaṃyojanehi saṃsāre sandhāvantānaṃ saṃsarantānaṃ puggalānaṃ",
  "tika-s0501t:1015_6": "sakiṃ nirayaṃ māravasagamanena sandhāvanaṃ saṃsaraṇaṃ hoti, sakiṃ tiracchānayoniṃ",
  "tika-s0501t:1015_7": "sandhāvanaṃ saṃsaraṇaṃ hoti, sakiṃ pettivisayaṃ sandhāvanaṃ saṃsaraṇaṃ hoti, sakiṃ",
  "tika-s0501t:1015_8": "asurakāyaṃ sandhāvanaṃ saṃsaraṇaṃ hoti, sakiṃ deve sandhāvanaṃ saṃsaraṇaṃ hoti, sakiṃ",
  "tika-s0501t:1015_9": "manusse sandhāvanaṃ saṃsaraṇaṃ hotīti attho.",
  "tika-s0501t:1016_0": "“Micchādiṭṭhihatena cā”ti suttappadesena desito attho ācariyena vibhatto, amhehi",
  "tika-s0501t:1016_1": "ca ñāto, “thinamiddhābhibhūtenāti suttappadesena desito attho kathaṃ vibhatto”ti",
  "tika-s0501t:1016_2": "vattabbattā “thinamiddhābhibhūtenā”tiādi vuttaṃ. Cittassa viññāṇakkhandhassa yā akallatā",
  "tika-s0501t:1016_3": "akammaniyatā atthi, idaṃ akallattaṃ akammaniyattaṃ thinaṃ nāma. Yaṃ kāyassa līnattaṃ",
  "tika-s0501t:1016_4": "vedanādikkhandhattayalīnattaṃ atthi, idaṃ kāyassa līnattaṃ middhaṃ nāmāti thinamiddhasarūpameva",
  "tika-s0501t:1016_5": "vuttaṃ. Tehi thinamiddhehi cittassa abhibhūtabhāvādiko pana suviññeyyattā na vutto,",
  "tika-s0501t:1016_6": "avuttepi yesaṃ puggalānaṃ cittaṃ thinamiddhehi abhibhūtaṃ, tesaṃ puggalānaṃ tena",
  "tika-s0501t:1016_7": "cittena cittasīsena saṃyojanena saṃsāre māravasagamanena sandhāvanaṃ saṃsaraṇaṃ pariyosānasabhāvo",
  "tika-s0501t:1016_8": "vitthāretvā gahetabbo.",
  "tika-s0501t:1017_0": "“Vasaṃ mārassa gacchatīti suttappadesena desito attho kathaṃ vibhatto”ti vattabbattā",
  "tika-s0501t:1017_1": "“vasaṃ mārassa gacchatī”ti vuttaṃ. Tattha kilesamārassāti kileso dānādipuññe māreti",
  "tika-s0501t:1017_2": "nivāretīti atthena māroti kilesamāro. Iminā kilesamāraṃ nissāya pavattattā abhisaṅkhāramārakhandhamāramaccumārā",
  "tika-s0501t:1017_3": "ca gahitā, ca-saddena vā gahitāti veditabbā. Sattamārassāti devaputtamārassa. Atha",
  "tika-s0501t:1017_4": "vā “devaputtamārassā”ti avatvā “sattamārassā”ti vuttattā yo yo rājacorādiko dānādīni",
  "tika-s0501t:1017_5": "vā issariyabhogādīni vā māreti, so so rājacorādikopi gahito, tasmā yassa kassaci",
  "tika-s0501t:1017_6": "sattamārassāti attho. Vasanti icchaṃ lobhaṃ adhippāyaṃ ruciṃ ākaṅkhaṃ āṇaṃ āṇattiṃ.",
  "tika-s0501t:1017_7": "Gacchatīti upagacchati upeti anuvattati anugacchati nātikkamatīti attho. “Kasmā vasaṃ",
  "tika-s0501t:1017_8": "gacchatī”ti vattabbattā “so hī”tiādi vuttaṃ. Yo satto arakkhitacittena ca micchādiṭṭhihatacittena",
  "tika-s0501t:1017_9": "ca thinamiddhābhibhūtacittena ca samannāgato hoti, so satto avijjānīvaraṇādīhi nivuto",
  "tika-s0501t:1017_10": "hutvā saṃsārābhimukho hi yasmā hoti, na visaṅkhārābhimukho, tasmā mārassa vasaṃ gacchatīti attho.",
  "tika-s0501t:1018_0": "“Arakkhitenātiādikassa yassa suttassa attho vibhatto, tena ‘arakkhitenā’tiādikena",
  "tika-s0501t:1018_1": "suttena kittakāni saccāni desitānī”tivattabbattā “imāni bhagavatā”tiādi vuttaṃ. “Arakkhitenā”tiādisuttena",
  "tika-s0501t:1018_2": "bhagavatā imāni dve saccāni desitāni dukkhaṃ, samudayo cāti. Kathaṃ desitāni? Abhidhammanissitāya",
  "tika-s0501t:1018_3": "kathāya ceva suttantanissitāya kathāya ca desitāni. Tāsu kathāsu abhidhammanissitāya",
  "tika-s0501t:1018_4": "kathāya desite sati “arakkhitena cittenā”ti iminā padena arakkhitaṃ rattampi cittaṃ,",
  "tika-s0501t:1018_5": "arakkhitaṃ duṭṭhampi cittaṃ, arakkhitaṃ mūḷhampi cittaṃ bhagavatā desitaṃ ñāpitaṃ.",
  "tika-s0501t:1018_6": "Tattha rattacittaṃ lobhasahagatacittuppādavasena aṭṭhavidhaṃ, duṭṭhacittaṃ paṭighasampayuttacittuppādavasena",
  "tika-s0501t:1018_7": "dubbidhaṃ, mūḷhacittaṃ momūhacittuppādavasena dubbidhanti veditabbaṃ. Imesañhi cittuppādānaṃ",
  "tika-s0501t:1018_8": "vasena yā cakkhundriyādīnaṃ agutti anārakkhā uppannā, tāya aguttiyā anārakkhāya cittaṃ",
  "tika-s0501t:1018_9": "arakkhitaṃ hoti phalūpacārenāti.",
  "tika-s0501t:1019_0": "“Micchādiṭṭhihatenā”ti iminā padena micchādiṭṭhisaṃsaṭṭhaṃ cittaṃ desitaṃ, taṃ diṭṭhisampayuttacittuppādavasena",
  "tika-s0501t:1019_1": "catubbidhanti veditabbaṃ. Tañhi micchādiṭṭhiyā saṃsaṭṭhabhāvena micchādiṭṭhivasānugatattā",
  "tika-s0501t:1019_2": "micchādiṭṭhihataṃ nāmāti. “Thinamiddhābhibhūtenā”ti iminā padena thinamiddhena saṃsaṭṭhaṃ",
  "tika-s0501t:1019_3": "cittaṃ desitaṃ, taṃ sasaṅkhārikacittuppādavasena pañcavidhanti veditabbaṃ. Tañhi",
  "tika-s0501t:1019_4": "thinamiddhena saṃsaṭṭhabhāvena thinamiddhavasānugatattā thinamiddhābhibhūtaṃ nāmāti",
  "tika-s0501t:1019_5": "evaṃ ye dvādasākusalā cittuppādakaṇḍe “katame dhammā akusalā? Yasmiṃ samaye akusalaṃ",
  "tika-s0501t:1019_6": "cittaṃ uppannaṃ hotī”tiādinā vitthārato vattabbā, te dvādasākusalacittuppādā tīhi",
  "tika-s0501t:1019_7": "padehi bhagavatā desitāti veditabbā. “Mārassā”ti padena pañca mārā gahitā. Tesu kilesamāro",
  "tika-s0501t:1019_8": "“cattāro āsavā, cattāro oghā, cattāro yogā, cattāro ganthā, cattāri upādānāni, aṭṭha",
  "tika-s0501t:1019_9": "nīvaraṇā, dasa kilesā”ti desito. Abhisaṅkhāramāro pana “kusalā cetanā akusalā cetanā",
  "tika-s0501t:1019_10": "kusalaṃ kammaṃ akusalaṃ kamma”ntiādinā desito. Khandhamāro pana “attabhāvo pañcakkhandhā”tiādinā",
  "tika-s0501t:1019_11": "desito. Maccumāro pana “cuti cavanatā”tiādinā desito. Evaṃ tāvettha abhidhammanissitāya",
  "tika-s0501t:1019_12": "kathāya desito attho daṭṭhabbo.",
  "tika-s0501t:1020_0": "Suttantanissitāya pana kathāya desite sati “cakkhunā rūpaṃ disvā nimittaggāhī hoti",
  "tika-s0501t:1020_1": "anubyañjanaggāhī, yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā",
  "tika-s0501t:1020_2": "pāpakā akusalā dhammā anvāssaveyyuṃ, tassa saṃvarāya na paṭipajjati, na rakkhati",
  "tika-s0501t:1020_3": "cakkhundriyaṃ, cakkhundriye na saṃvaraṃ āpajjati…pe… sotindriye na saṃvaraṃ āpajjati…",
  "tika-s0501t:1020_4": "ghānindriye na saṃvaraṃ āpajjati… jivhindriye na saṃvaraṃ āpajjati… kāyindriye na",
  "tika-s0501t:1020_5": "saṃvaraṃ āpajjati… manindriye na saṃvaraṃ āpajjatī”ti evaṃ puggalādhiṭṭhānena yaṃ",
  "tika-s0501t:1020_6": "chadvārikacittaṃ vuttaṃ, taṃ chadvārikacittaṃ “arakkhitena cittenā”ti iminā padena",
  "tika-s0501t:1020_7": "desitaṃ. Yā micchādiṭṭhiyo pubbantakappanavasena vā aparantakappanavasena vā pubbantāparantakappanavasena",
  "tika-s0501t:1020_8": "vā micchā abhinivisantassa ayoniso ummujjantassa “sassato loko”ti vā “asassato loko”ti",
  "tika-s0501t:1020_9": "vā “na hoti tathāgato paraṃ maraṇā”ti vā uppannā, tāhi diṭṭhīhi vā, yā ca diṭṭhiyo",
  "tika-s0501t:1020_10": "“imā cattāro sassatavādā…pe… paramadiṭṭhadhammanibbānavādā”ti brahmajālasuttādīsu",
  "tika-s0501t:1020_11": "vuttā, tāhi diṭṭhīhi vā sampayuttaṃ yaṃ cittaṃ “micchādiṭṭhihatena cā”ti iminā padena desitaṃ.",
  "tika-s0501t:1021_0": "“Thinaṃ nāma cittassa akammaññatā, middhaṃ nāma vedanādikkhandhattayassa akammaññatā”ti",
  "tika-s0501t:1021_1": "vā “thinaṃ anussāhasaṃsīdanaṃ, middhaṃ ussāhasattivighāto”ti vā yāni thinamiddhāni",
  "tika-s0501t:1021_2": "vuttāni, tehi thinamiddhehi yaṃ cittaṃ abhibhūtaṃ ajjhotthaṭaṃ, taṃ cittaṃ “thinamiddhābhibhūtenā”ti",
  "tika-s0501t:1021_3": "iminā padena desitaṃ.",
  "tika-s0501t:1022_0": "“Vaso nāma icchā lobho adhippāyo ruci ākaṅkhā āṇā āṇattī”ti yo vaso vutto, so vaso",
  "tika-s0501t:1022_1": "“vasa”nti iminā padena desito. “Pañca mārā – khandhamāro abhisaṅkhāramāro maccumāro",
  "tika-s0501t:1022_2": "devaputtamāro kilesamāro”ti yo māro vutto, so māro “mārassā”ti iminā desito. “Gacchati,",
  "tika-s0501t:1022_3": "upagacchati, upeti, anuvattati, anugacchati, nātikkamatī”ti yo puggalo vutto, so",
  "tika-s0501t:1022_4": "puggalo “gacchatī”ti iminā desitoti. Evaṃ desitesu dhammesu akusalā samudayasaccaṃ,",
  "tika-s0501t:1022_5": "“vasaṃ mārassa gacchatī”ti iminā padena ye pañcupādānakkhandhe upādāya paññatto puggalo",
  "tika-s0501t:1022_6": "vutto, te pañcupādānakkhandhā dukkhasaccanti dve saccāni desitāni. “Kimatthāya dve",
  "tika-s0501t:1022_7": "saccāni desitānī”ti pucchitabbattā “tesaṃ bhagavā”tiādi vuttaṃ. Tesaṃ dvinnaṃ saccānaṃ",
  "tika-s0501t:1022_8": "pariññāya ca pahānāya ca “arakkhitenā”tiādi dhammaṃ bhagavā deseti, tāni dve saccāni",
  "tika-s0501t:1022_9": "“arakkhitenā”tiādikena ñāpetīti attho.",
  "tika-s0501t:1023_0": "“Tesu dvīsu saccesu kassa saccassa pariññāya, kassa saccassa pahānāya desetī”ti pucchitabbattā",
  "tika-s0501t:1023_1": "“dukkhassa pariññāya, samudayassa pahānāyā”ti vuttaṃ. “Pariññāpahānehi katamāni saccāni",
  "tika-s0501t:1023_2": "desitānī”ti vattabbattā “yena cā”tiādi vuttaṃ. Yena arahattamaggena parijānāti, yena",
  "tika-s0501t:1023_3": "arahattamaggena pajahati ca, ayaṃ arahattamaggo maggasaccaṃ nāma. Yaṃ nibbānadhammaṃ",
  "tika-s0501t:1023_4": "ārabbha taṇhāya, avijjāya ca pahānaṃ jātaṃ, ayaṃ nibbānadhammo nirodho nirodhasaccaṃ",
  "tika-s0501t:1023_5": "nāmāti. Evaṃ cattāri saccāni bhagavatā desitāni.",
  "tika-s0501t:1024_0": "“Catunnaṃ saccānaṃ desitabhāvo kena viññātabbo”ti vattabbattā “tenāhā”tiādi vuttaṃ.",
  "tika-s0501t:1024_1": "Tesu catūsu saccesu samudayasaccena assādo gahito, dukkhasaccena ādīnavo gahito,",
  "tika-s0501t:1024_2": "maggasaccanirodhasaccehi nissaraṇaṃ gahitaṃ, samudayappahānavasena sabbagatipajahanaṃ",
  "tika-s0501t:1024_3": "jātaṃ, sabbagatipajahanaṃ phalanti gahitaṃ. Yena rakkhitacittatādikena sabbagatipajahanaṃ",
  "tika-s0501t:1024_4": "jātaṃ, so rakkhitacittatādiko upāyoti gahito, arakkhitacittatādikassa paṭisedhanamukhena",
  "tika-s0501t:1024_5": "rakkhitacittatādikassa niyojanaṃ bhagavato āṇattīti gahitanti desanāhārena nānāsuttesu",
  "tika-s0501t:1024_6": "dassitā assādādayo “arakkhitenā”tiādike ekasmiṃyeva sutte nīharitvā dassitā.",
  "tika-s0501t:1025_0": "“Assādādīnaṃ nīharitvā dassitabhāvo kena viññātabbo saddahitabbo”ti vattabbattā “tenāhā”tiādi",
  "tika-s0501t:1025_1": "vuttaṃ. Ettha ca yena saṃvaṇṇanāvisesena nānāsuttesu assādādayo nīharitvā dassitā,",
  "tika-s0501t:1025_2": "so saṃvaṇṇanāviseso desanāhāravibhaṅgo nāma. Yena saṃvaṇṇanāvisesena ekasmiṃyeva",
  "tika-s0501t:1025_3": "sutte assādādayo nīharitvā dassitā, so saṃvaṇṇanāviseso desanāhārasampāto nāmāti viseso daṭṭhabbo.",
  "tika-s0501t:1026_0": "“Ettakova desanāhārasampāto paripuṇṇo”ti vattabbattā “niyutto desanāhārasampāto”ti",
  "tika-s0501t:1026_1": "vuttaṃ. Ekekasmiṃyeva sutte assādādayo yena yena saṃvaṇṇanāvisesabhūtena desanāhārasampātena",
  "tika-s0501t:1026_2": "nīharitvā yathārahaṃ dassitā, so so saṃvaṇṇanāvisesabhūto desanāhārasampāto niyutto",
  "tika-s0501t:1026_3": "yathārahaṃ niddhāretvā yujjitabboti attho gahito.",
  "tika-s0501t:1027": "Iti desanāhārasampāte sattibalānurūpā racitā",
  "tika-s0501t:1028": "Vibhāvanā niṭṭhitā.",
  "tika-s0501t:1029": "Paṇḍitehi pana…pe… gahetabboti.",
  "tika-s0501t:1030": "2. Vicayahārasampātavibhāvanā",
  "tika-s0501t:1031_0": "53. Yena desanāhārasampātena assādādayo ācariyena vibhattā, amhehi ca ñātā, so desanāhārasampāto",
  "tika-s0501t:1031_1": "paripuṇṇo, “katamo vicayahārasampāto”ti pucchitabbattā “tattha katamo vicayo hārasampāto”tiādi",
  "tika-s0501t:1031_2": "vuttaṃ. Tatthāti tesu desanāhārasampātādīsu soḷasasu hārasampātesu katamo saṃvaṇṇanāviseso",
  "tika-s0501t:1031_3": "vicayahārasampāto nāmāti pucchati. Imesu dhammesu ayaṃ dhammo yena saṃvaṇṇanāvisesena",
  "tika-s0501t:1031_4": "vicayitabbo, so saṃvaṇṇanāviseso vicayahārasampāto nāmāti niyametvā vibhajituṃ “tattha",
  "tika-s0501t:1031_5": "taṇhā”tiādi vuttaṃ. Aṭṭhakathāyaṃ pana –",
  "tika-s0501t:1032_0": "“Evaṃ desanāhārasampātaṃ dassetvā idāni vicayahārasampātaṃ dassento yasmā desanāhārapadatthavicayo",
  "tika-s0501t:1032_1": "vicayahāro, tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena",
  "tika-s0501t:1032_2": "vicayahārasampātaṃ dassetuṃ ‘tattha taṇhā duvidhā’tiādi āraddha”nti –",
  "tika-s0501t:1033_0": "Vuttaṃ. Tattha tatthāti tasmiṃ “arakkhitena cittenā”tiādisuttatthe desanāhārasampātena",
  "tika-s0501t:1033_1": "saṃvaṇṇite akusaladhamme “taṇhā”ti niddhāritā sabbataṇhā. Kusalāpīti catubhūmake",
  "tika-s0501t:1033_2": "kusale uddissa pavattā taṇhāpi. Akusalāpīti akusaladhamme uddissa pavattā taṇhāpīti",
  "tika-s0501t:1033_3": "duvidhā hotīti vicayitabbā. Tena vuttaṃ ṭīkāyaṃ – “kusaladhammārammaṇāti kusaladhamme",
  "tika-s0501t:1033_4": "uddissa pavattamattaṃ sandhāya vuttaṃ, na tesaṃ ārammaṇapaccayataṃ, idha ‘kusalā",
  "tika-s0501t:1033_5": "dhammā’ti lokuttaradhammānampi adhippetattā”ti.",
  "tika-s0501t:1034_0": "“Kusalā taṇhā kiṃgāminī, akusalā taṇhā kiṃ gāminī”ti pucchitabbattā “akusalā saṃsāragāminī”tiādi",
  "tika-s0501t:1034_1": "vuttaṃ. Atha vā “katamo kusalākusalataṇhānaṃ viseso”ti pucchitabbattā “akusalā saṃsāragāminī”tiādi",
  "tika-s0501t:1034_2": "vuttaṃ. “Taṇhā nāma saṃsāragāminī hotu, kathaṃ apacayagāminī”ti vattabbattā “pahānataṇhā”ti",
  "tika-s0501t:1034_3": "vuttaṃ, pahānassa hetubhūtā taṇhā pahānataṇhāti attho, pahātabbataṇhaṃ āgamma yaṃ",
  "tika-s0501t:1034_4": "pahānaṃ pavattetabbaṃ, tena pavattetabbena pahānena apacayaṃ gacchatīti vuttaṃ hoti.",
  "tika-s0501t:1035_0": "“Kiṃ pana taṇhāyeva kusalākusalāti dubbidhā, udāhu aññopi kusalākusalāti dubbidho”ti",
  "tika-s0501t:1035_1": "vattabbattā “mānopī”tiādi vuttaṃ. “Katamo māno kusalo, katamo māno akusalo”ti pucchitabbattā",
  "tika-s0501t:1035_2": "“yaṃ mānaṃ nissāya mānaṃ pajahati, ayaṃ māno kusalo. Yo pana māno dukkhaṃ nibbattayati,",
  "tika-s0501t:1035_3": "ayaṃ māno akusalo”ti vuttaṃ. Tattha yaṃ mānaṃ…pe… kusaloti yaṃ mānaṃ nissāya upanissāya",
  "tika-s0501t:1035_4": "pahānaṃ pavattitaṃ, tena pahānena santāne uppajjanārahaṃ mānaṃ pajahati, ayaṃ upanissayapaccayabhūto",
  "tika-s0501t:1035_5": "māno phalūpacārena kusalo. Yo pana…pe… akusaloti yo pana māno parahiṃsanādivasena",
  "tika-s0501t:1035_6": "pavattamāno hutvā attano ca parassa ca dukkhaṃ nibbattayati, ayaṃ māno akusaloti",
  "tika-s0501t:1035_7": "vicayitvā veditabbo.",
  "tika-s0501t:1036_0": "“Saṃsārāpacayagāminīsu tāsu taṇhāsu katamā apacayagāminī taṇhā kusalā”ti pucchitabbattā",
  "tika-s0501t:1036_1": "“kusalā”ti vuttāya taṇhāya sarūpaṃ dassetuṃ “tattha yaṃ nekkhammasita”ntiādi vuttaṃ.",
  "tika-s0501t:1036_2": "Tatthāti tāsu saṃsārāpacayagāminīsu taṇhābhūtāsu kusalākusalāsu. Ayaṃ taṇhā kusalāti",
  "tika-s0501t:1036_3": "sambandho. “Ariyā puggalā santaṃ āyatanaṃ yaṃ ariyaphaladhammaṃ sacchikatvā upasampajja",
  "tika-s0501t:1036_4": "viharanti, taṃ āyatanaṃ ariyaphaladhammaṃ ahaṃ kudāssu sacchikatvā viharissa”nti",
  "tika-s0501t:1036_5": "patthayantassa tassa kulaputtassa tasmiṃ ariyaphale pihā uppajjati, pihāpaccayā yaṃ",
  "tika-s0501t:1036_6": "domanassaṃ uppajjati, idaṃ domanassaṃ “nekkhammasita”nti vuccati. Ayaṃ ariyaphale",
  "tika-s0501t:1036_7": "pihāsaṅkhātā taṇhā kusalā anavajjā anavajjaariyaphaladhammaṃ uddissa pavattattāti vicayitabbaṃ.",
  "tika-s0501t:1037_0": "“Kathaṃ pavattā”ti vattabbattā “rāgavirāgā”tiādi vuttaṃ. Yā rāgavirāgā cetovimutti",
  "tika-s0501t:1037_1": "pattabbā. Tadārammaṇā taṃ cetovimuttiṃ āgamma pavattā taṇhā kusalā anavajjā, yā avijjāvirāgā",
  "tika-s0501t:1037_2": "paññāvimutti pattabbā, tadārammaṇā taṃ paññāvimuttiṃ āgamma pavattā taṇhā kusalā",
  "tika-s0501t:1037_3": "anavajjāti vicayitabbā. Tāya paññāvimuttiyā vasena bhagavatā –",
  "tika-s0501t:1038": "“Tasmā rakkhitacittassa, sammāsaṅkappagocaro;",
  "tika-s0501t:1039": "Sammādiṭṭhipurekkhāro, ñatvāna udayabbayaṃ;",
  "tika-s0501t:1040": "Thinamiddhābhibhū bhikkhu, sabbā duggatiyo jahe”ti. –",
  "tika-s0501t:1041_0": "Gāthāyaṃ “sabbā duggatiyo jahe”ti padaṃ vuttaṃ, “tassā paññāvimuttiyā yo pavicayo",
  "tika-s0501t:1041_1": "kātabbo, katamo so pavicayo”ti pucchitabbattā “tassā ko pavicayo”tiādi vuttaṃ. Tassā",
  "tika-s0501t:1041_2": "paññāvimuttiyā ko pavicayoti ce puccheyya “aṭṭha maggaṅgāni – sammādiṭṭhi sammāsaṅkappo",
  "tika-s0501t:1041_3": "sammāvācā sammākammanto sammāājīvo sammāvāyāmo sammāsati sammāsamādhī”ti pavicayo",
  "tika-s0501t:1041_4": "veditabbo. “So pavicayo kattha daṭṭhabbo”ti pucchitabbattā “so katthā”tiādi vuttaṃ.",
  "tika-s0501t:1041_5": "So paññāvimuttiyā pavicayo kattha kasmiṃ dhamme daṭṭhabboti pucchati. Catutthe jhāne",
  "tika-s0501t:1041_6": "pāramitāya ukkaṃsagatāya catutthajjhānabhāvanāya so pavicayo daṭṭhabbo.",
  "tika-s0501t:1042_0": "“Catutthe jhāne pāramitāyā”ti vuttamatthaṃ vivarituṃ “catutthe hi jhāne”tiādi vuttaṃ.",
  "tika-s0501t:1042_1": "Yo so catutthajjhānalābhī puggalo catutthe jhāne parisuddhaṃ pariyodātaṃ anaṅgaṇaṃ",
  "tika-s0501t:1042_2": "vigatūpakkilesaṃ mudu kammaniyaṃ ṭhitaṃ āneñjappattaṃ, iti aṭṭhaṅgasamannāgataṃ cittaṃ",
  "tika-s0501t:1042_3": "bhāvayati, so catutthajjhānalābhī puggalo tattha catutthe jhāne aṭṭhavidhaṃ vijjācaraṇaṃ",
  "tika-s0501t:1042_4": "adhigacchati. Katamaṃ aṭṭhavidhaṃ? Cha abhiññā, dve ca visese vā adhigacchatīti yojanā.",
  "tika-s0501t:1042_5": "Iddhividhādayo pañca, lokiyābhiññā ceva arahattamaggapaññā cāti cha abhiññā. Manomayiddhi",
  "tika-s0501t:1042_6": "ceva vipassanāñāṇañcāti dve ca visesā honti.",
  "tika-s0501t:1043_0": "“Taṃ catutthajjhānacittaṃ kuto parisuddhaṃ…pe… kuto āneñjappatta”nti pucchitabbattā",
  "tika-s0501t:1043_1": "“taṃ cittaṃ yato parisuddha”ntiādi vuttaṃ. Taṃ cittaṃ yato upekkhāsatipārisuddhibhāvato",
  "tika-s0501t:1043_2": "parisuddhaṃ, tato upekkhāsatipārisuddhibhāvato pariyodātaṃ hoti. Sukhādīnaṃ paccayaghātena",
  "tika-s0501t:1043_3": "yato vītarāgādianaṅgaṇabhāvato anaṅgaṇaṃ, tato vītarāgādianaṅgaṇabhāvato vigatūpakkilesaṃ.",
  "tika-s0501t:1043_4": "Yato subhāvitabhāvato mudu, tato subhāvitabhāvato kammaniyaṃ. Yato parisuddhādīsu",
  "tika-s0501t:1043_5": "ṭhitabhāvato ṭhitaṃ, tato parisuddhādīsu ṭhitabhāvato āneñjappattaṃ hotītipi yojanā",
  "tika-s0501t:1043_6": "yuttā aṭṭhakathāyaṃ yugaḷato āgatattā. Saddhāvīriyasatisamādhipaññāobhāsehi pariggahitabhāvato",
  "tika-s0501t:1043_7": "āneñjappattaṃ. Saddhāya hi pariggahitaṃ cittaṃ paṭipakkhe assaddhiye na iñjati na",
  "tika-s0501t:1043_8": "calati, vīriyena pariggahitaṃ cittaṃ paṭipakkhe kosajje na iñjati, satiyā pariggahitaṃ",
  "tika-s0501t:1043_9": "cittaṃ paṭipakkhe pamāde na iñjati, samādhinā pariggahitaṃ cittaṃ paṭipakkhe uddhacce",
  "tika-s0501t:1043_10": "na iñjati, paññāya pariggahitaṃ cittaṃ paṭipakkhāya avijjāya na iñjati, obhāsagataṃ",
  "tika-s0501t:1043_11": "cittaṃ kilesandhakāre na iñjati. Iti imehi chahi dhammehi pariggahitaṃ catutthajjhānacittaṃ",
  "tika-s0501t:1043_12": "āneñjappattaṃ hoti. Evaṃ aṭṭhaṅgasamannāgatattā catutthajjhānacittaṃ channaṃ abhiññāñāṇānañca",
  "tika-s0501t:1043_13": "manomayiddhivipassanāñāṇānañca adhigamūpāyo hoti, tasmā so paññāvimuttiparicayo catutthajjhāne",
  "tika-s0501t:1043_14": "daṭṭhabboyevāti saṅkhepattho. Vitthārato pana aṭṭhakathāyaṃ “tattha upekkhāsatipārisuddhibhāvenā”tiādinā",
  "tika-s0501t:1043_15": "vā “aparo nayo”tiādinā vā vuttoyevāti amhehi na vutto.",
  "tika-s0501t:1044_0": "“Yesaṃ rāgādiaṅgaṇānaṃ abhāvena anaṅgaṇaṃ, yesaṃ abhijjhādiupakkilesānaṃ abhāvena",
  "tika-s0501t:1044_1": "vigatūpakkilesaṃ, yāya cittassa ṭhitiyā abhāvena ṭhitaṃ, iñjanāya abhāvena āneñjappattaṃ,",
  "tika-s0501t:1044_2": "te rāgādiaṅgaṇādayo katamāya pakkhā”ti pucchitabbattā “tattha aṅgaṇā”tiādi vuttaṃ.",
  "tika-s0501t:1044_3": "Tatthāti tesu rāgādiaṅgaṇādīsu aṅgaṇā ca rāgādiaṅgaṇā ca upakkilesā abhijjhādiupakkilesā",
  "tika-s0501t:1044_4": "ca santi, tadubhayaṃ rāgādiaṅgaṇaabhijjhādiupakkilesadvayaṃ taṇhāpakkho rāgādiaṅgaṇānaṃ",
  "tika-s0501t:1044_5": "taṇhāsabhāvattā, abhijjhādiupakkilesānañca taṇhāya anulomattā. Yā iñjanā phandanā",
  "tika-s0501t:1044_6": "yā ca cittassa aṭṭhiti anavaṭṭhānaṃ atthi, ayaṃ iñjanā aṭṭhiti diṭṭhipakkho iñjanāya",
  "tika-s0501t:1044_7": "ca aṭṭhitiyā ca micchābhinivesahetubhāvatoti pavicayo kātabbo.",
  "tika-s0501t:1045_0": "“Kiṃ pana catutthajjhānacittaṃ aṭṭhaṅgasamannāgatattāyeva channaṃ abhiññāñāṇānañca",
  "tika-s0501t:1045_1": "manomayiddhivipassanāñāṇānañca adhigamūpāyo hotī”ti pucchitabbattā “cattāri indriyānī”ti",
  "tika-s0501t:1045_2": "vuttaṃ. “Tassa catutthajjhānalābhino, dukkhindriyaṃ domanassindriyaṃ sukhindriyaṃ",
  "tika-s0501t:1045_3": "somanassindriyaṃ iti cattārindriyāni catutthajjhāne nirujjhanti, tassa catutthajjhānalābhino",
  "tika-s0501t:1045_4": "upekkhindriyaṃ avasiṭṭhaṃ bhavati, tasmāpi catutthajjhānacittaṃ vuttappakārānaṃ aṭṭhannaṃ",
  "tika-s0501t:1045_5": "ñāṇānaṃ adhigamūpāyo hoti, so ca adhigamūpāyabhāvo ciṇṇavasībhāvasseva bhaveyya,",
  "tika-s0501t:1045_6": "kathaṃ catutthajjhānamattalābhino ciṇṇavasībhāvo siyā”ti vattabbattā so catutthajjhānalābhī",
  "tika-s0501t:1045_7": "catutthajjhāneyeva aṭṭhatvā arūpasamāpattiyopi evaṃ katvā nibbatteti bhāveti, tasmā",
  "tika-s0501t:1045_8": "ciṇṇavasībhāvo hotīti dassetuṃ “so uparimaṃ samāpatti”ntiādi vuttaṃ. Tassattho aṭṭhakathāyaṃ",
  "tika-s0501t:1045_9": "vitthārato vutto, tasmā yojanamattaṃ karissāma.",
  "tika-s0501t:1046_0": "So rūpāvacaracatutthajjhānalābhī yogāvacaro rūpāvacaracatutthajjhānasamāpattito uparimaṃ",
  "tika-s0501t:1046_1": "ākāsānañcāyatanasamāpattiṃ santato santatarato manasi karoti. Yathāvuttaṃ uparimaṃ",
  "tika-s0501t:1046_2": "samāpattiṃ santato manasi karoto tassa catutthajjhānalābhino yogāvacarassa catutthajjhāne",
  "tika-s0501t:1046_3": "saññā saññāpadhānā samāpatti oḷārikā viya hutvā saṇṭhahati, paṭighasaññā ca ukkaṇṭhā",
  "tika-s0501t:1046_4": "anabhirati hutvā saṇṭhahati, so yathāvuttena vidhinā manasi karonto yogāvacaro sabbaso",
  "tika-s0501t:1046_5": "niravasesato rūpasaññānaṃ samatikkamā paṭighasaññānaṃ atthaṅgamā nānattasaññānaṃ",
  "tika-s0501t:1046_6": "amanasikārā “ākāsaṃ ananta”nti manasi katvā pavattamānaṃ ākāsānañcāyatanasamāpattiṃ",
  "tika-s0501t:1046_7": "sacchikatvā upasampajja viharati. Rūpasaññā rūpāvacarasaññā pañcavidhaabhiññābhinīhāro",
  "tika-s0501t:1046_8": "hoti. Nānattasaññā nānārammaṇesu vokāro akusalo pavattati. Evaṃ rūpāvacarajjhāne",
  "tika-s0501t:1046_9": "ādīnavadassī hutvā tā rūpasaññānānattasaññāyo ārammaṇe samatikkamati, assa yogāvacarassa",
  "tika-s0501t:1046_10": "paṭighasaññā ca abbhatthaṃ gacchati. Evaṃ iminā vuttanayena samatikkamena samāhitassa,",
  "tika-s0501t:1046_11": "santavuttinā arūpāvacarasamādhinā samāhitassa yogāvacarassa obhāso rūpāvacarajjhānobhāso",
  "tika-s0501t:1046_12": "antaradhāyati. Rūpānaṃ kasiṇarūpānaṃ jhānacakkhunā dassanañca antaradhāyatīti yojanā.",
  "tika-s0501t:1047_0": "“Yena samādhinā samāhitassa, samāhitassa obhāso ca rūpānaṃ dassanañca antaradhāyati,",
  "tika-s0501t:1047_1": "so samādhi kittakehi aṅgehi samannāgato, kathaṃ paccavekkhitabbo”ti pucchitabbattā",
  "tika-s0501t:1047_2": "“so samādhī”tiādi vuttaṃ. So samādhīti yena rūpārūpāvacarasamādhinā samāhito, so",
  "tika-s0501t:1047_3": "duvidhopi samādhi anabhijjhābyāpādavīriyārambhehi tīhi upakārakaṅgehi ca passaddhisatīhi",
  "tika-s0501t:1047_4": "dvīhi parikkhāraṅgehi ca avikkhittena ekena sabhāvaṅgena ca chahi aṅgehi samannāgatoti",
  "tika-s0501t:1047_5": "paccavekkhitabbo punappunaṃ cintetabbo sallakkhetabbo. “Kathaṃ kattha paccavekkhitabbo”ti",
  "tika-s0501t:1047_6": "pucchitabbattā “anabhijjhāsahagataṃ me mānasaṃ sabbaloke”tiādi vuttaṃ. “Tesu chasu",
  "tika-s0501t:1047_7": "aṅgesu kittako samatho, kittakā vipassanā”ti pucchitabbattā ettako samatho, ettakā",
  "tika-s0501t:1047_8": "vipassanāti vibhajituṃ “tattha yañcā”tiādi vuttaṃ.",
  "tika-s0501t:1048_0": "54. “Paññāvimuttī”ti vuttassa arahattaphalassa samādhissa samathavipassanāsaṅkhātā",
  "tika-s0501t:1048_1": "pubbabhāgapaṭipadā samādhimukhena ācariyena vibhattā, “tāya paṭipadāya labhitabbo",
  "tika-s0501t:1048_2": "arahattaphalasamādhi kittakena veditabbo”ti pucchitabbattā “so samādhi pañcavidhena",
  "tika-s0501t:1048_3": "veditabbo”ti vuttaṃ. Yo arahattaphalasamādhi samathavipassanāpaṭipadāya labhitabbo,",
  "tika-s0501t:1048_4": "so arahattaphalasamādhi pañcavidhena ñāṇadassanena veditabbo.",
  "tika-s0501t:1049_0": "“Kathaṃ pañcavidhañāṇadassanaṃ paccupaṭṭhitaṃ bhavatī”ti vattabbattā “ayaṃ samādhī”tiādi",
  "tika-s0501t:1049_1": "vuttaṃ. Ayaṃ arahattaphalasamādhi appitappitakkhaṇe phalasamāpattisukhattā paccuppannasukho",
  "tika-s0501t:1049_2": "hoti, iti paccavekkhantassa assa arahato paccattameva ñāṇadassanaṃ paccupaṭṭhitaṃ",
  "tika-s0501t:1049_3": "bhavati. Ayaṃ arahattaphalasamādhi āyatiṃ samāpajjitabbassa arahattaphalasamādhissa",
  "tika-s0501t:1049_4": "upanissayapaccayattā āyatiṃ sukhavipāko hoti, iti paccavekkhantassa…pe… bhavati.",
  "tika-s0501t:1049_5": "Ayaṃ arahattaphalasamādhi kilesaarīhi ārakattā ariyo, kāmāmisavaṭṭāmisalokāmisānaṃ",
  "tika-s0501t:1049_6": "abhāvato nirāmiso ca hoti, iti paccavekkhantassa…pe… bhavati. Ayaṃ arahattaphalasamādhi",
  "tika-s0501t:1049_7": "akāpurisehi sammāsambuddhapaccekabuddhasāvakabuddhehi sevitabbattā akāpurisasevito",
  "tika-s0501t:1049_8": "hoti, iti paccavekkhantassa…pe… bhavati. Ayaṃ arahattaphalasamādhi aṅgasantakilesadarathasantattā",
  "tika-s0501t:1049_9": "santo ceva divasampi samāpajjantassa atittikaraṇato paṇīto ca paṭippassaddhakilesena",
  "tika-s0501t:1049_10": "arahatā puggalena laddhattā paṭippassaddhiladdho ca arahattamaggasamādhisaṅkhātena",
  "tika-s0501t:1049_11": "ekodibhāvena adhigatattā ekodibhāvādhigato ca sasaṅkhārena sapayogena adhigatattā,",
  "tika-s0501t:1049_12": "nīvaraṇādipaccanīkadhamme niggayha anadhigatattā, aññe kilese vāretvā anadhigatattā,",
  "tika-s0501t:1049_13": "arahattamaggaphalabhāveneva pavattattā nasasaṅkhāraniggayhavāritagato hoti, iti paccavekkhantassa",
  "tika-s0501t:1049_14": "assa arahato paccattameva ñāṇadassanaṃ paccupaṭṭhitaṃ bhavatīti pañcavidhena ñāṇadassanena",
  "tika-s0501t:1049_15": "so arahattaphalasamādhi vicayitvā veditabboti.",
  "tika-s0501t:1050_0": "“Paccuppannasukhādīsu samādhīsu kittako samatho, kittakā vipassanā”ti pucchitabbattā",
  "tika-s0501t:1050_1": "“tattha yo ca samādhi paccuppannasukho”tiādi vuttaṃ. Samatho, vipassanāti ca arahattaphalasamathavipassanāva",
  "tika-s0501t:1050_2": "adhippetā, na pubbabhāgasamathavipassanāti. Arahattaphalasamādhi pañcavidhena veditabboti",
  "tika-s0501t:1050_3": "ācariyena vutto, “tassa arahattaphalasamādhissa pubbabhāgapaṭipadāyaṃ vutto samādhi",
  "tika-s0501t:1050_4": "kittakena veditabbo”ti pucchitabbattā “so samādhi pañcavidhena veditabbo”ti vuttaṃ.",
  "tika-s0501t:1050_5": "Yo rūpāvacaracatutthajjhānasamādhi pubbabhāgapaṭipadāyaṃ vutto, so rūpāvacaracatutthajjhānasamādhi",
  "tika-s0501t:1050_6": "pañcavidhena pakārena veditabbo. “Katamenā”ti pucchitabbattā “pītipharaṇatā”tiādi",
  "tika-s0501t:1050_7": "vuttaṃ. Paṭhamadutiyajjhānesu paññā pītipharaṇatā hoti. Paṭhamadutiyatatiyajjhānesu",
  "tika-s0501t:1050_8": "paññā sukhapharaṇatā hoti. Catutthajjhāne cetopariyapaññā cetopharaṇatā hoti. Dibbacakkhupaññā",
  "tika-s0501t:1050_9": "ālokapharaṇatā hoti. Jhānaṃ paccavekkhitvā pavattamānapaññā paccavekkhaṇānimittaṃ",
  "tika-s0501t:1050_10": "hoti. Iti pañcavidhena paññāpakārena vicayitvā veditabboti. “Tesu pañcavidhesu pakāresu",
  "tika-s0501t:1050_11": "kittako samatho, kittakā vipassanā”ti pucchitabbattā “tattha yo ca pītipharaṇo”tiādi vuttaṃ.",
  "tika-s0501t:1051_0": "55. Sampayogavasena samādhi ācariyena vibhatto, amhehi ca ñāto, “kathaṃ ārammaṇavasena",
  "tika-s0501t:1051_1": "vibhatto”ti pucchitabbattā “dasa kasiṇāyatanānī”tiādi vuttaṃ. Imehi dasahi ārammaṇehi",
  "tika-s0501t:1051_2": "kasiṇehipi samādhi vicinitvā veditabboti. “Tesu dasasu kittako samatho, kittakā vipassanā”ti",
  "tika-s0501t:1051_3": "pucchitabbattā “tattha yañcā”tiādi vuttaṃ. Kasiṇanti ca kasiṇamaṇḍalampi parikammampi",
  "tika-s0501t:1051_4": "paṭibhāganimittampi tasmiṃ paṭibhāganimitte uppannajjhānampi vuccati, idha pana sasampayuttajjhānameva adhippetaṃ.",
  "tika-s0501t:1052_0": "“Kiṃ pana vuttappakāro samādhiyeva samathavipassanāya yojetabbo, udāhu aññopi yojetabbo”ti",
  "tika-s0501t:1052_1": "vattabbattā satipaṭṭhānādipubbabhāgapaṭipadābhedena anekabhedabhinno niravaseso ariyamaggopi",
  "tika-s0501t:1052_2": "vicayitvā yojetabboti dassetuṃ “evaṃ sabbo”tiādi vuttaṃ. Tattha evanti mayā vuttanayena",
  "tika-s0501t:1052_3": "vuttanayānusārena sabbo niravaseso satipaṭṭhānādipubbabhāgapaṭipadābhedena anekabhedabhinno",
  "tika-s0501t:1052_4": "ariyo maggo yojetabbo. Kathaṃ? Yena yena anabhijjhādiākārena paccuppannasukhatādiākārena",
  "tika-s0501t:1052_5": "samādhi mayā vutto, tena tena anabhijjhādiākārena paccuppannasukhatādiākārena yo",
  "tika-s0501t:1052_6": "yo ariyamaggo samathena yojetuṃ sambhavati, so so ariyamaggo samathena vicayitvā",
  "tika-s0501t:1052_7": "yojayitabbo. Yo yo ariyamaggo vipassanāya yojetuṃ sambhavati, so so ariyamaggo vipassanāya",
  "tika-s0501t:1052_8": "yojayitvā yojayitabboti attho gahetabbo.",
  "tika-s0501t:1053_0": "“Yehi samathādhiṭṭhānehi vipassanādhammehi yojayitabbo, te samathādhiṭṭhānā vipassanādhammā",
  "tika-s0501t:1053_1": "katamehi dhammehi saṅgahitā”ti pucchitabbattā “te tīhi dhammehi saṅgahitā aniccatāya",
  "tika-s0501t:1053_2": "dukkhatāya anattatāyā”ti vuttaṃ, te samathādhiṭṭhānā vipassanādhammā “aniccatāya",
  "tika-s0501t:1053_3": "paññāya dukkhatāya paññāya anattatāya paññāyā”ti tīhi anupassanādhammehi saṅgahitā",
  "tika-s0501t:1053_4": "gaṇhitāti attho. Aniccatādinā sahacaraṇato anupassanāpaññāpi “aniccatā dukkhatā anattatā”ti vuccati.",
  "tika-s0501t:1054": "“Yo yogī puggalo samathādhiṭṭhānaṃ vipassanaṃ bhāvayamāno hoti, so yogī puggalo kiṃ bhāvayatī”ti pucchitabbattā “so samathavipassanaṃ bhāvayamāno”tiādi vuttaṃ.",
  "tika-s0501t:1055_0": "Samathavipassanādīni bhāvayamāno puggalo rāgacarito dosacarito mohacaritoti tividho,",
  "tika-s0501t:1055_1": "“tattha katamo puggalo katamena katamena vimokkhamukhena niyyāti, katamāyaṃ katamāyaṃ",
  "tika-s0501t:1055_2": "sikkhanto, katamaṃ katamaṃ pajahanto, katamaṃ katamaṃ anupagacchanto, katamaṃ katamaṃ",
  "tika-s0501t:1055_3": "parijānanto, katamaṃ katamaṃ pavāhento, katamaṃ katamaṃ niddhunanto, katamaṃ katamaṃ",
  "tika-s0501t:1055_4": "vamento, katamaṃ katamaṃ nibbāpento, katamaṃ katamaṃ uppāṭento, katamaṃ katamaṃ vijaṭento",
  "tika-s0501t:1055_5": "niyyātī”ti pucchitabbattā “rāgacarito puggalo”tiādi vuttaṃ. Aṭṭhakathāyaṃ pana “idāni",
  "tika-s0501t:1055_6": "yesaṃ puggalānaṃ yattha sikkhantānaṃ visesato niyyānamukhāni, yesañca kilesānaṃ paṭipakkhabhūtāni",
  "tika-s0501t:1055_7": "tīṇi vimokkhamukhāni, tehi saddhiṃ tāni dassetuṃ ‘rāgacarito’tiādi vutta”nti vuttaṃ.",
  "tika-s0501t:1055_8": "Tassatthopi aṭṭhakathāyaṃ vuttoyeva.",
  "tika-s0501t:1056_0": "“Kasmā tīṇi vimokkhamukhāni bhāvayanto tayo khandhe bhāvayatī”ti vattabbattā “tattha",
  "tika-s0501t:1056_1": "suññatavimokkhamukha”ntiādi vuttaṃ. Tatthāti tesu tīsu vimokkhamukhesu. Suññatavimokkhamukhaṃ",
  "tika-s0501t:1056_2": "paññākkhandho anattānupassanāya paññāpadhānattā. Animittavimokkhamukhaṃ samādhikkhandho",
  "tika-s0501t:1056_3": "aniccānupassanāya samādhipadhānattā. Appaṇihitavimokkhamukhaṃ sīlakkhandho dukkhānupassanāya",
  "tika-s0501t:1056_4": "sīlapadhānattā. Iti tīhi vimokkhamukhehi tiṇṇaṃ khandhānaṃ saṅgahitattā tīṇi vimokkhamukhāni",
  "tika-s0501t:1056_5": "bhāvayanto so yogī puggalo tayo khandhe bhāvayatiyevāti paññāpadhānādibhāvo aṭṭhakathāyaṃ",
  "tika-s0501t:1056_6": "vutto. Tayo khandhe bhāvayanto ariyaṃ aṭṭhaṅgikaṃ maggaṃ bhāvayati. “Kasmā bhāvayatī”ti",
  "tika-s0501t:1056_7": "vattabbattā kāraṇaṃ dassetuṃ “tattha yā”tiādi vuttaṃ.",
  "tika-s0501t:1057_0": "Tiṇṇaṃ khandhānaṃ ariyaaṭṭhaṅgikamaggabhāvo vibhatto, amhehi ca jānito, “kathaṃ samathavipassanābhāvo",
  "tika-s0501t:1057_1": "jānitabbo”ti vattabbattā tiṇṇaṃ khandhānaṃ samathavipassanābhāvaṃ dassetuṃ “tattha",
  "tika-s0501t:1057_2": "sīlakkhandho cā”tiādi vuttaṃ. “Yo yogī puggalo samathavipassanaṃ bhāveti, tassa yogino",
  "tika-s0501t:1057_3": "puggalassa bhavaṅgāni katamaṃ bhāvanaṃ gacchantī”ti pucchitabbattā “yo samathavipassanaṃ",
  "tika-s0501t:1057_4": "bhāveti, tassā”tiādi vuttaṃ. Kāyo ca cittañca dve bhavaṅgāni upapattibhavassa aṅgāni",
  "tika-s0501t:1057_5": "bhāvanaṃ vaḍḍhanaṃ gacchanti. Sīlañca samādhi ca dve padāni dve pādā bhavanirodhagāminī",
  "tika-s0501t:1057_6": "paṭipadā bhāvanaṃ vaḍḍhanaṃ gacchanti.",
  "tika-s0501t:1058_0": "“Kathaṃ gacchantī”ti vattabbattā “so hoti bhikkhū”tiādi vuttaṃ. Bhāvitakāyoti bhāvito",
  "tika-s0501t:1058_1": "kāyo kāyaābhisamācāriko, kāyasaṃvaro vā yena bhikkhunāti bhāvitakāyo. Sesesupi esa",
  "tika-s0501t:1058_2": "nayo. Kāye kāyaābhisamācārike, kāyasaṃvare vā bhāviyamāne sati sammākammanto, sammāvāyāmo",
  "tika-s0501t:1058_3": "ca dve dhammā bhāvanaṃ gacchanti kāyasamācārasīlattā. Sīle vācāsaṃvaraājīvasaṃvaravasena",
  "tika-s0501t:1058_4": "pavatte sīle bhāviyamāne sati sammāvācā ca sammāājīvo ca dve dhammā bhāvanaṃ gacchanti",
  "tika-s0501t:1058_5": "vācādisaṃvarasīlattā. Citte cittasaṃvaravasena pavatte citte bhāviyamāne sati sammāsati",
  "tika-s0501t:1058_6": "ca sammāsamādhi ca dve dhammā bhāvanaṃ gacchanti cittasaṃvarasīlattā. Paññāya bhāviyamānāya",
  "tika-s0501t:1058_7": "sati sammādiṭṭhi ca sammāsaṅkappo ca dve dhammā bhāvanaṃ gacchanti samānattā, upakārakattā",
  "tika-s0501t:1058_8": "ca. Sammāsaṅkappena hi punappunaṃ saṅkappantassa paññā vaḍḍhatīti.",
  "tika-s0501t:1059_0": "“Sammākammanto ca sammāvāyāmo ca dve dhammā kāyavaseneva vibhattā vicetabbā kiṃ,",
  "tika-s0501t:1059_1": "udāhu cittavasena vibhattā vicetabbā ki”nti pucchitabbattā “tattha yo ca sammākammanto”tiādi",
  "tika-s0501t:1059_2": "vuttaṃ. Kāyasucaritacetanābhūto yo ca sammākammanto, taṃsahito yo ca sammāvāyāmo",
  "tika-s0501t:1059_3": "siyā kāyiko, viratibhūto yo ca sammākammanto, taṃsahito yo ca sammāvāyāmo siyā cetasiko,",
  "tika-s0501t:1059_4": "tattha tesu kāyikacetasikabhūtesu sammākammantasammāvāyāmesu yo sammākammantasammāvāyāmo",
  "tika-s0501t:1059_5": "kāyasaṅgaho, so sammākammantasammāvāyāmo kāye kāyaābhisamācārike, kāyasaṃvare vā",
  "tika-s0501t:1059_6": "bhāvite sati bhāvanaṃ gacchati. Yo sammākammantasammāvāyāmo cittasaṅgaho, so sammākammantasammāvāyāmo",
  "tika-s0501t:1059_7": "citte cittasaṃvare bhāvite sati bhāvanaṃ gacchatīti yojanā.",
  "tika-s0501t:1060_0": "“Samathavipassanaṃ bhāvayanto so yogī puggalo kittakaṃ adhigamaṃ gacchatī”ti vicayitabbattā",
  "tika-s0501t:1060_1": "“so samathavipassanaṃ bhāvayanto”tiādi vuttaṃ. Pañcavidhaṃ ariyamaggādhigamaṃ dassetuṃ",
  "tika-s0501t:1060_2": "“khippādhigamo cā”tiādi vuttaṃ. Tassattho aṭṭhakathāyaṃ vibhatto. “Kena katamo adhigamo",
  "tika-s0501t:1060_3": "hotī”ti pucchitabbattā “tattha samathenā”tiādi vuttaṃ.",
  "tika-s0501t:1061_0": "56. “Arakkhitena cittenā”tiādisuttattho veneyyānaṃ arahattaphalavimuttimukhena ācariyena",
  "tika-s0501t:1061_1": "vicayito vibhatto, amhehi ca ñāto, “desakassa dasabalasamannāgatassa dasa balāni",
  "tika-s0501t:1061_2": "kathaṃ vicayitabbānī”ti pucchitabbattā “tattha yo desayati, so dasabalasamannāgato”tiādi",
  "tika-s0501t:1061_3": "vuttaṃ. Aṭṭhakathāyaṃ pana –",
  "tika-s0501t:1062_0": "“Iti mahāthero ‘tasmā rakkhitacittassā’ti gāthāya vasena arahattaphalavimuttimukhena",
  "tika-s0501t:1062_1": "vicayahārasampātaṃ niddisanto, desanākusalatāya anekehi suttappadesehi tassā pubbabhāgapaṭipadāya",
  "tika-s0501t:1062_2": "bhāvanāvisesānaṃ bhāvanānisaṃsānañca vibhajanavasena nānappakārato vicayahāraṃ dassetvā,",
  "tika-s0501t:1062_3": "idāni dasannaṃ tathāgatabalānampi vasena taṃ dassetuṃ ‘tattha yo desayatī’tiādimāhā”ti –",
  "tika-s0501t:1063_0": "Vuttaṃ. Tattha tatthāti tesu samathavipassanaṃ bhāvayantesu sāsitabbasāsakesu. Dasabalasamannāgato",
  "tika-s0501t:1063_1": "yo desako satthā “arakkhitena cittenā”tiādidhammaṃ deseti, ovādena sāvake na visaṃvādayati,",
  "tika-s0501t:1063_2": "tassa desakassa satthuno dasa balāni vicayitabbānīti yojanā.",
  "tika-s0501t:1064_0": "“Kinti desetī”ti pucchitabbattā “so tividha”ntiādi vuttaṃ. Tesu dasasu tathāgatabalesu",
  "tika-s0501t:1064_1": "ṭhānāṭṭhānañāṇaṃ paṭhamaṃ tathāgatabalaṃ nāma, “taṃ balaṃ kathaṃ vicayitabba”nti",
  "tika-s0501t:1064_2": "pucchitabbattā “so tathā ovadito”tiādi vuttaṃ. Attho aṭṭhakathāyaṃ vutto, pāḷivasenapi",
  "tika-s0501t:1064_3": "pākaṭo. “Etaṃ ṭhānaṃ na vijjatī”ti jānanaṃ aṭṭhānañāṇaṃ nāma, “etaṃ ṭhānaṃ vijjatī”ti",
  "tika-s0501t:1064_4": "jānanaṃ ṭhānañāṇaṃ nāmāti ṭhānāṭṭhānānaṃ jānanañāṇaṃ paṭhamaṃ tathāgatabalaṃ vicayitabbanti",
  "tika-s0501t:1064_5": "adhippāyo veditabbo. (1)",
  "tika-s0501t:1065_0": "57. Ṭhānāṭṭhānañāṇaṃ paṭhamaṃ tathāgatabalaṃ ācariyena vicayitaṃ vibhattaṃ amhehi",
  "tika-s0501t:1065_1": "ca ñātaṃ, “kathaṃ sabbatthagāminipaṭipadāñāṇaṃ dutiyatathāgatabalaṃ vicayitabba”nti",
  "tika-s0501t:1065_2": "pucchitabbattā “iti ṭhānāṭṭhānatā”ti vuttaṃ. “Ayaṃ paṭipadā imasmiṃ bhave gāminī,",
  "tika-s0501t:1065_3": "ayaṃ paṭipadā imasmiṃ bhave gāminī”ti sabbattha gāminiyā paṭipadāya jānanañāṇaṃ sabbatthagāminipaṭipadāñāṇaṃ",
  "tika-s0501t:1065_4": "nāmāti sabbatthagāminipaṭipadāñāṇaṃ dutiyaṃ tathāgatabalaṃ vicayitabbanti adhippāyo. (2)",
  "tika-s0501t:1066_0": "59. Sabbatthagāminipaṭipadāñāṇaṃ dutiyaṃ tathāgatabalaṃ ācariyena vicayitaṃ, amhehi",
  "tika-s0501t:1066_1": "ca ñātaṃ, “kathaṃ anekadhātunānādhātuñāṇaṃ tatiyaṃ tathāgatabalaṃ vicayitabba”nti",
  "tika-s0501t:1066_2": "pucchitabbattā “iti sabbatthagāminī paṭipadā”tiādi vuttaṃ. “Ayaṃ dhātu ca ayaṃ dhātu",
  "tika-s0501t:1066_3": "ca anekadhātu nāma, ayaṃ dhātu ca ayaṃ dhātu ca nānādhātu nāmā”ti anekadhātunānādhātūnaṃ",
  "tika-s0501t:1066_4": "jānanañāṇaṃ anekadhātunānādhātuñāṇaṃ nāmāti anekadhātunānādhātuñāṇaṃ tatiyaṃ tathāgatabalaṃ vicayitabbanti. (3)",
  "tika-s0501t:1067_0": "60. Anekadhātunānādhātuñāṇaṃ tatiyaṃ tathāgatabalaṃ ācariyena vicayitaṃ vibhattaṃ,",
  "tika-s0501t:1067_1": "amhehi ca ñātaṃ, “kathaṃ sattānaṃ nānādhimuttikatāñāṇaṃ catutthaṃ tathāgatabalaṃ",
  "tika-s0501t:1067_2": "vicayitabba”nti pucchitabbattā “iti anekadhātunānādhātukassa lokassā”tiādi vuttaṃ.",
  "tika-s0501t:1067_3": "“Ime sattā evaṃ adhimuttā, ime sattā evaṃ adhimuttā”ti sattānaṃ adhimuccanānaṃ jānanañāṇaṃ",
  "tika-s0501t:1067_4": "sattānaṃ nānādhimuttikatāñāṇaṃ nāmāti sattānaṃ nānādhimuttikatāñāṇaṃ catutthaṃ tathāgatabalaṃ vicayitabbanti. (4)",
  "tika-s0501t:1068_0": "Sattānaṃ nānādhimuttikatāñāṇaṃ catutthaṃ tathāgatabalaṃ ācariyena vibhattaṃ, amhehi",
  "tika-s0501t:1068_1": "ca ñātaṃ, “kathaṃ vipākavemattatāñāṇaṃ pañcamaṃ tathāgatabalaṃ vicayitabba”nti pucchitabbattā",
  "tika-s0501t:1068_2": "“iti te yathādhimuttā cā”tiādi vuttaṃ. “Evaṃ adhimuttānaṃ sattānaṃ idaṃ kammaṃ kaṇhaṃ,",
  "tika-s0501t:1068_3": "imassa kaṇhakammassa ayaṃ vipāko. Idaṃ kammaṃ sukkaṃ, imassa sukkakammassa ayaṃ vipāko”ti",
  "tika-s0501t:1068_4": "evamādīhi vipākānaṃ nānattajānanañāṇaṃ vipākavemattatāñāṇaṃ nāmāti vipākavemattatāñāṇaṃ",
  "tika-s0501t:1068_5": "pañcamaṃ tathāgatabalaṃ vicayitabbanti.",
  "tika-s0501t:1069_0": "62. Vipākavemattatāñāṇaṃ pañcamaṃ tathāgatabalaṃ ācariyena vicayitaṃ, amhehi ca ñātaṃ,",
  "tika-s0501t:1069_1": "“kathaṃ jhānānaṃ saṃkilesavodānavuṭṭhānañāṇaṃ chaṭṭhaṃ tathāgatabalaṃ vicayitabba”nti",
  "tika-s0501t:1069_2": "pucchitabbattā “iti tathā samādinnāna”ntiādi vuttaṃ. “Evaṃ samādinnānaṃ kammānaṃ",
  "tika-s0501t:1069_3": "jhānānaṃ vimokkhānaṃ samādhīnaṃ samāpattīnaṃ ayaṃ saṃkileso, idaṃ vodānaṃ, idaṃ vuṭṭhānaṃ,",
  "tika-s0501t:1069_4": "evaṃ saṃkilissati, evaṃ vodāyati, evaṃ vuṭṭhahatī”ti jhānānaṃ saṃkilesavodānavuṭṭhānānaṃ",
  "tika-s0501t:1069_5": "anāvaraṇañāṇaṃ jhānānaṃ saṃkilesavodānavuṭṭhānañāṇaṃ nāmāti jhānānaṃ saṃkilesavodānavuṭṭhānañāṇaṃ",
  "tika-s0501t:1069_6": "chaṭṭhaṃ tathāgatabalaṃ vicayitabbanti. (5)",
  "tika-s0501t:1070_0": "63. Jhānānaṃ saṃkilesañāṇaṃ chaṭṭhaṃ tathāgatabalaṃ ācariyena vicayitaṃ, “kathaṃ",
  "tika-s0501t:1070_1": "indriyaparopariyattavemattatāñāṇaṃ sattamaṃ tathāgatabalaṃ vicayitabba”nti pucchitabbattā",
  "tika-s0501t:1070_2": "“iti tasseva samādhissā”tiādi vuttaṃ. “Evaṃ ādhipateyyaṭṭhena indriyāni, evaṃ akampiyaṭṭhena",
  "tika-s0501t:1070_3": "balānī”ti jānanena saha “ayaṃ mudindriyo, ayaṃ majjhindriyo, ayaṃ tikkhindriyo”ti",
  "tika-s0501t:1070_4": "parasattānaṃ parapuggalānaṃ indriyabalānaṃ amudumajjhādhimattatājānanañāṇaṃamudumajjhādhimattatājānanañāṇaṃ",
  "tika-s0501t:1070_5": "indriyaparopariyattavemattatāñāṇaṃ nāmāti indriyaparopariyattavemattatāñāṇaṃ sattamaṃ",
  "tika-s0501t:1070_6": "tathāgatabalaṃ vicayitabbanti. (6)",
  "tika-s0501t:1071_0": "64. Indriyaparopariyattañāṇaṃ sattamaṃ tathāgatabalaṃ ācariyena vicayitaṃ, “kathaṃ",
  "tika-s0501t:1071_1": "pubbenivāsānussatiñāṇaṃ aṭṭhamaṃ tathāgatabalaṃ vicayitabbaṃ, kathaṃ dibbacakkhuñāṇaṃ",
  "tika-s0501t:1071_2": "navamaṃ tathāgatabalaṃ vicayitabba”nti pucchitabbattā “iti tattha yaṃ anekavihita”ntiādi",
  "tika-s0501t:1071_3": "vuttaṃ. “Ekaṃ jāti”ntiādinā jātivasena vā “evaṃnāmo”tiādinā nāmagottavaṇṇāhārasukhadukkhapaṭisaṃvedanāya",
  "tika-s0501t:1071_4": "pariyantavasena vā sākārassa sauddesassa anekavihitapubbenivāsassa taṃtaṃbhavassa",
  "tika-s0501t:1071_5": "asesato jānanañāṇaṃ pubbenivāsānussatiñāṇaṃ nāmāti pubbenivāsānussatiñāṇaṃ aṭṭhamaṃ",
  "tika-s0501t:1071_6": "tathāgatabalaṃ vicayitabbanti. (7)",
  "tika-s0501t:1072_0": "Cavamānaupapajjamānahīnapaṇītasuvaṇṇadubbaṇṇasugataduggatayathākammūpagānaṃ sattānaṃ",
  "tika-s0501t:1072_1": "asesato cutūpapātānaṃ jānanañāṇaṃ dibbacakkhuñāṇaṃ nāmāti dibbacakkhuñāṇaṃ navamaṃ",
  "tika-s0501t:1072_2": "tathāgatabalaṃ vicayitabbanti. (8-9)",
  "tika-s0501t:1073_0": "Pubbenivāsādiaṭṭhamanavamaṃ tathāgatabalaṃ ācariyena vicayitaṃ vibhattaṃ, “kathaṃ",
  "tika-s0501t:1073_1": "sabbāsavakkhayañāṇaṃ dasamaṃ tathāgatabalaṃ vicayitabba”nti pucchitabbattā “iti tattha",
  "tika-s0501t:1073_2": "ya”ntiādi vuttaṃ. Bodhimūle saṃkilesamāranihanaṃ ñāṇaṃ uppannaṃ, idaṃ kilesamāranihanaṃ",
  "tika-s0501t:1073_3": "ñāṇaṃ sabbāsavakkhayañāṇaṃ nāmāti sabbāsavakkhayañāṇaṃ dasamaṃ tathāgatabalaṃ vicayitabbanti",
  "tika-s0501t:1073_4": "ayaṃ saṅkhepattho. Vitthārato pana pāḷito ca aṭṭhakathāto ca yatipotānampi pākaṭo",
  "tika-s0501t:1073_5": "bhaveyyāti maññitvā na dassito.(10)",
  "tika-s0501t:1074_0": "“Ettakova vicayahārasampāto paripuṇṇo”ti vattabbattā “niyutto vicayo hārasampāto”ti",
  "tika-s0501t:1074_1": "vuttaṃ. Ye ye suttappadesatthā vuttā, te te suttappadesatthā yena yena saṃvaṇṇanāvisesabhūtena",
  "tika-s0501t:1074_2": "vicayahārasampātena vicayitabbā, so so saṃvaṇṇanāvisesabhūto vicayahārasampāto niyutto",
  "tika-s0501t:1074_3": "yathārahaṃ nīharitvā yujjitabboti attho gahetabboti.",
  "tika-s0501t:1075": "Iti vicayahārasampāte sattibalānurūpā racitā",
  "tika-s0501t:1076": "Vibhāvanā niṭṭhitā.",
  "tika-s0501t:1077": "Paṇḍitehi pana…pe… gahetabboti.",
  "tika-s0501t:1078": "3. Yuttihārasampātavibhāvanā",
  "tika-s0501t:1079_0": "65. Yena yena vicayahārasampātena suttappadesatthā ācariyena vicayitabbā, amhehi",
  "tika-s0501t:1079_1": "ca ñātā, so vicayahārasampāto paripuṇṇo, “katamo yuttihārasampāto”ti pucchitabbattā",
  "tika-s0501t:1079_2": "“tattha katamo yuttihārasampāto”tiādi vuttaṃ. Aṭṭhakathāyaṃ pana – “evaṃ nānānayehi",
  "tika-s0501t:1079_3": "vicayahārasampātaṃ vitthāretvā idāni yuttihārasampātādīni dassetuṃ ‘tattha katamo",
  "tika-s0501t:1079_4": "yuttihārasampāto’tiādi āraddha”nti vuttaṃ. Tatthāti tesu desanāhārasampātādīsu soḷasasu",
  "tika-s0501t:1079_5": "hārasampātesu katamo saṃvaṇṇanāviseso yuttihārasampāto nāmāti pucchati, pucchitvā",
  "tika-s0501t:1079_6": "yasmiṃ suttappadese vuttānaṃ atthānaṃ yuttibhāvo vicāretabbo, taṃ suttappadesaṃ nīharituṃ –",
  "tika-s0501t:1080": "“Tasmā rakkhitacittassa, sammāsaṅkappagocaro;",
  "tika-s0501t:1081": "Sammādiṭṭhipurekkhāro, ñatvāna udayabbayaṃ;",
  "tika-s0501t:1082": "Thinamiddhābhibhū bhikkhu, sabbā duggatiyo jahe”ti. –",
  "tika-s0501t:1083_0": "Vuttaṃ. Tassaṃ gāthāyaṃ tasmā arakkhitacittassa māravasānugatattā satisaṃvaraindriyasaṃvarādivasena",
  "tika-s0501t:1083_1": "bhikkhu rakkhitacitto assa bhaveyya, tasmā kāmavitakkādimicchāsaṅkappagocarassa māravasānugatattā",
  "tika-s0501t:1083_2": "nekkhammasaṅkappādivasena bhikkhu sammāsaṅkappagocaro assa bhaveyya, tasmā micchādiṭṭhihatacittassa",
  "tika-s0501t:1083_3": "māravasānugatattā yonisomanasikārena bhikkhu udayabbayaṃ ñatvāna sammādiṭṭhipurekkhāro",
  "tika-s0501t:1083_4": "assa bhaveyya, tasmā thinamiddhena hatacittassa māravasānugatattā vīriyavasena bhikkhu",
  "tika-s0501t:1083_5": "thinamiddhābhibhū assa bhaveyya, tādiso bhikkhu sabbā duggatiyo jahe jahissatīti attho veditabbo.",
  "tika-s0501t:1084_0": "“Tassaṃ gāthāyaṃ kathaṃ yuttibhāvo vicāretabbo”ti vattabbattā “tasmā rakkhitacittassā”tiādi",
  "tika-s0501t:1084_1": "vuttaṃ. Rakkhitacittassa sammāsaṅkappagocaro bhavissatīti attho yujjati eva, no na",
  "tika-s0501t:1084_2": "yujjati. Micchāsaṅkappānampi jahitattā sammādiṭṭhipurekkhāro hutvā viharanto udayabbayaṃ",
  "tika-s0501t:1084_3": "paṭivijjhissatīti attho yujjati sammādiṭṭhipurekkhārassa udayabbayānupassanāsambhavato.",
  "tika-s0501t:1084_4": "Udayabbayaṃ paṭivijjhanto sabbā duggatiyo jahissatīti attho yujjati udayabbayānupassanānukkamena",
  "tika-s0501t:1084_5": "ariyamaggasambhavato. Sabbā duggatiyo jahanto sabbāni duggativinipātabhayāni samatikkamissatīti",
  "tika-s0501t:1084_6": "attho yujjati sabbesaṃ duggativinipātabhayānaṃ anuppajjanato.",
  "tika-s0501t:1085_0": "“Ettakova yuttihārasampāto paripuṇṇo”ti vattabbattā “niyutto yuttihārasampāto”ti",
  "tika-s0501t:1085_1": "vuttaṃ. Yena yena saṃvaṇṇanāvisesabhūtena yuttihārasampātena suttappadesatthānaṃ",
  "tika-s0501t:1085_2": "yuttibhāvo vicāretabbo, so so saṃvaṇṇanāvisesabhūto yuttihārasampāto niyutto yathārahaṃ",
  "tika-s0501t:1085_3": "niddhāretvā yujjitabboti attho gahetabboti.",
  "tika-s0501t:1086": "Iti yuttihārasampāte sattibalānurūpā racitā",
  "tika-s0501t:1087": "Vibhāvanā niṭṭhitā.",
  "tika-s0501t:1088": "Paṇḍitehi pana…pe… gahetabboti.",
  "tika-s0501t:1089": "4. Padaṭṭhānahārasampātavibhāvanā",
  "tika-s0501t:1090_0": "66. Yena yena yuttihārasampātena suttappadesatthānaṃ yuttibhāvo ācariyena vibhāvito,",
  "tika-s0501t:1090_1": "amhehi ca ñāto, so yuttihārasampāto paripuṇṇo, “katamo padaṭṭhānahārasampāto”ti pucchitabbattā",
  "tika-s0501t:1090_2": "“tattha katamo padaṭṭhāno hārasampāto”ti pucchati.",
  "tika-s0501t:1091_0": "Pucchitvā yasmiṃ suttappadese vuttāni padaṭṭhānāni nīharitāni, taṃ suttappadesaṃ",
  "tika-s0501t:1091_1": "nīharituṃ “tasmā rakkhitacittassa, sammāsaṅkappagocaroti gāthā”ti vuttā. Gāthāttho",
  "tika-s0501t:1091_2": "vuttova. “Katame gāthātthā katamesaṃ dhammānaṃ padaṭṭhānānī”ti pucchitabbattā “tasmā",
  "tika-s0501t:1091_3": "rakkhitacittassā”tiādi vuttaṃ. “Tasmā rakkhitacittassā”ti suttappadesassa atthabhūtā",
  "tika-s0501t:1091_4": "indriyesu guttadvāratā tiṇṇaṃ sucaritānaṃ padaṭṭhānaṃ nāma sucaritapāripūriyā āsannakāraṇattā.",
  "tika-s0501t:1091_5": "“Sammāsaṅkappagocaro”ti suttappadesassa atthabhūtā nekkhammasaṅkappādayo sammāsaṅkappā",
  "tika-s0501t:1091_6": "samathassa padaṭṭhānaṃ nāma kāmacchandaādinīvaraṇavikkhambhanassa āsannakāraṇattā.",
  "tika-s0501t:1091_7": "“Sammādiṭṭhipurekkhāro”ti suttappadesassa atthabhūtā kammassakatāsammādiṭṭhi ca sappaccayanāmarūpadassanasammādiṭṭhi",
  "tika-s0501t:1091_8": "ca vipassanāya padaṭṭhānaṃ nāma aniccānupassanādīnaṃ visesakāraṇattā. “Ñatvāna udayabbaya”nti",
  "tika-s0501t:1091_9": "suttappadesassa atthabhūtā udayabbayānupassanāpaññā dassanabhūmiyā padaṭṭhānaṃ nāma",
  "tika-s0501t:1091_10": "paṭhamamaggādhigamassa āsannakāraṇattā. “Thinamiddhābhibhū bhikkhū”ti suttappadesassa",
  "tika-s0501t:1091_11": "atthabhūtaṃ thinamiddhābhibhavanaṃ vīriyassa padaṭṭhānaṃ nāma āsannakāraṇattā. “Sabbā",
  "tika-s0501t:1091_12": "duggatiyo jahe”ti suttappadesassa atthabhūtā pahātabbajahanabhāvanāya ariyamaggabhāvanāya",
  "tika-s0501t:1091_13": "padaṭṭhānaṃ nāma pahātabbappahānena ariyamaggabhāvanāpāripūrisambhavato.",
  "tika-s0501t:1092_0": "“Ettakova padaṭṭhānahārasampāto paripuṇṇo”ti vattabbattā “niyutto padaṭṭhāno hārasampāto”ti",
  "tika-s0501t:1092_1": "vuttaṃ. Yena yena saṃvaṇṇanāvisesabhūtena padaṭṭhānahārasampātabhūtena suttappadesatthāni",
  "tika-s0501t:1092_2": "padaṭṭhānāni nīharitāni, so so saṃvaṇṇanāvisesabhūto padaṭṭhānahārasampāto niyutto",
  "tika-s0501t:1092_3": "yathārahaṃ niddhāretvā yujjitabboti attho gahetabboti.",
  "tika-s0501t:1093": "Iti padaṭṭhānahārasampāte sattibalānurūpā racitā",
  "tika-s0501t:1094": "Vibhāvanā niṭṭhitā.",
  "tika-s0501t:1095": "Paṇḍitehi pana…pe… gahetabboti.",
  "tika-s0501t:1096": "5. Lakkhaṇahārasampātavibhāvanā",
  "tika-s0501t:1097_0": "67. Yena yena padaṭṭhānahārasampātena suttappadesatthāni padaṭṭhānāni ācariyena niddhāritāni,",
  "tika-s0501t:1097_1": "amhehi ca ñātāni, so padaṭṭhānahārasampāto paripuṇṇo, “katamo lakkhaṇahārasampāto”ti",
  "tika-s0501t:1097_2": "pucchitabbattā “tattha katamo lakkhaṇo hārasampāto”tiādi vuttaṃ. Tattha tesu desanāhārasampātādīsu",
  "tika-s0501t:1097_3": "soḷasasu hārasampātesu katamo saṃvaṇṇanāviseso lakkhaṇahārasampāto nāmāti pucchati.",
  "tika-s0501t:1098_0": "“Katamehi suttatthehi samānalakkhaṇā katame dhammā gahitā”ti pucchitabbattā “tasmā”tiādi",
  "tika-s0501t:1098_1": "vuttaṃ. “Tasmā rakkhitacittassa, sammāsaṅkappagocaro”ti suttappadesena vuttaṃ idaṃ",
  "tika-s0501t:1098_2": "rakkhaṇaṃ satindriyaṃ gahitaṃ, satindriye gahite saddhādipañcindriyāni gahitāni bhavanti",
  "tika-s0501t:1098_3": "indriyaṭṭhena samānalakkhaṇattā. “Sammādiṭṭhipurekkhāro”ti suttappadesena vuttā sammādiṭṭhi",
  "tika-s0501t:1098_4": "gahitā, sammādiṭṭhiyā gahitāya ariyo aṭṭhaṅgiko maggo gahito bhavati. Taṃ kissa hetūti",
  "tika-s0501t:1098_5": "kāraṇaṃ pucchati. Pucchitvā kāraṇamāha “sammādiṭṭhito hī”tiādinā. Sammādiṭṭhihetuto",
  "tika-s0501t:1098_6": "sammāsaṅkappo hi yasmā pabhavati, tasmā, sammāsaṅkappato sammāvācā hi yasmā pabhavati,",
  "tika-s0501t:1098_7": "tasmā, sammāvācāto sammākammanto hi yasmā pabhavati, tasmā, sammākammantato sammāājīvo",
  "tika-s0501t:1098_8": "hi yasmā pabhavati, tasmā, sammāājīvato sammāvāyāmo hi yasmā pabhavati, tasmā, sammāvāyāmato",
  "tika-s0501t:1098_9": "sammāsatihi yasmā pabhavati, tasmā, sammāsatito sammāsamādhi hi yasmā pabhavati,",
  "tika-s0501t:1098_10": "tasmā, sammāsamādhito sammāvimutti hi yasmā pabhavati, tasmā, sammāvimuttito sammāvimuttiñāṇadassanaṃ",
  "tika-s0501t:1098_11": "hi yasmā pabhavati, tasmā, ariyo aṭṭhaṅgiko maggo gahito bhavatīti.",
  "tika-s0501t:1099_0": "“Ettakova lakkhaṇahārasampāto paripuṇṇo”ti vattabbattā “niyutto lakkhaṇo hārasampāto”ti",
  "tika-s0501t:1099_1": "vuttaṃ. Yena yena saṃvaṇṇanāvisesabhūtena lakkhaṇahārasampātena suttappadesatthā",
  "tika-s0501t:1099_2": "samānalakkhaṇena gahitā bhavanti, so so saṃvaṇṇanāvisesabhūto lakkhaṇahārasampāto",
  "tika-s0501t:1099_3": "niyutto yathārahaṃ niddhāretvā yujjitabboti attho gahitoti.",
  "tika-s0501t:1100": "Iti lakkhaṇahārasampāte sattibalānurūpā racitā",
  "tika-s0501t:1101": "Vibhāvanā niṭṭhitā.",
  "tika-s0501t:1102": "Paṇḍitehi pana…pe… gahetabboti.",
  "tika-s0501t:1103": "6. Catubyūhahārasampātavibhāvanā",
  "tika-s0501t:1104_0": "68. Yena yena lakkhaṇahārasampātena suttappadesatthā samānalakkhaṇena gahitā, so",
  "tika-s0501t:1104_1": "lakkhaṇahārasampāto paripuṇṇo, “katamo catubyūhahārasampāto”ti pucchitabbattā “tattha",
  "tika-s0501t:1104_2": "katamo catubyūho hārasampāto”tiādi vuttaṃ. Tattha tesu desanāhārasampātādīsu soḷasasu",
  "tika-s0501t:1104_3": "hārasampātesu katamo saṃvaṇṇanāviseso catubyūhahārasampāto nāmāti pucchati.",
  "tika-s0501t:1105_0": "“Katamasmiṃ sutte katame nirutyādhippāyanidānapubbāparānusandhayo niddhāritā”ti pucchitabbattā",
  "tika-s0501t:1105_1": "“tasmā”tiādi vuttaṃ. “Tasmā rakkhitacittassā”ti suttappadese “rakkhīyate rakkhita”nti",
  "tika-s0501t:1105_2": "niruttiṃ “paripālīyatī”ti iminā pariyāyena dasseti, itisaddassa ādyatthattā “cintetīti",
  "tika-s0501t:1105_3": "cittaṃ, attano santānaṃ cinotīti cittaṃ, paccayehi citanti cittaṃ, cittavicittaṭṭhena",
  "tika-s0501t:1105_4": "cittaṃ, cittakaraṇaṭṭhena cittaṃ, rakkhitaṃ cittaṃ yassāti rakkhitacitto. Sammā saṅkappetīti",
  "tika-s0501t:1105_5": "sammāsaṅkappo, gāvo caranti etthāti gocaro, gocaro viyāti gocaro, sammāsaṅkappo gocaro",
  "tika-s0501t:1105_6": "assāti sammāsaṅkappagocaro. Sammā passatīti sammādiṭṭhi, sammādiṭṭhi purekkhāro assāti",
  "tika-s0501t:1105_7": "sammādiṭṭhipurekkhāro. Jānātīti ñatvāna. Udayo ca vayo ca udayabbayaṃ. Thinañca middhañca",
  "tika-s0501t:1105_8": "thinamiddhaṃ, abhibhavatīti abhibhū, thinamiddhaṃ abhibhūti thinamiddhābhibhū. Bhikkhatīti",
  "tika-s0501t:1105_9": "bhikkhū”ti niruttipi nīharitā. Tenāha – “iti-saddo ādyattho”ti. Esā vuttappakārā",
  "tika-s0501t:1105_10": "paññatti nirutti nāmāti nīharitā.",
  "tika-s0501t:1106_0": "Idha suttappadese bhagavato ko adhippāyoti ce puccheyya, ye sappurisā sabbāhi duggatīhi",
  "tika-s0501t:1106_1": "parimuccitukāmā bhavissanti, te sappurisā dhammacārino rakkhitacittā bhavissantīti",
  "tika-s0501t:1106_2": "ayaṃ adhippāyo. Ettha “tasmā rakkhitacittassā”tiādisuttappadese bhagavato adhippāyoti nīharitabbo.",
  "tika-s0501t:1107_0": "“Katamaṃ nidāna”nti ce puccheyya, kokāliko sāriputtamoggallānesu theresu cittaṃ arakkhitvā",
  "tika-s0501t:1107_1": "padosayitvā mahāpadumaniraye yasmā upapanno, yasmā bhagavā ca satiārakkhena samannāgato",
  "tika-s0501t:1107_2": "sabbā duggatiyo jahati, tasmā ca sabbā duggatiyo jahitukāmo bhikkhu sappuriso rakkhitacitto",
  "tika-s0501t:1107_3": "assa bhaveyyāti nidānaṃ nīharitabbaṃ.",
  "tika-s0501t:1108_0": "“Katamo pubbāparasandhī”ti ce puccheyya, suttamhi “satiyā cittaṃ rakkhitabba”nti",
  "tika-s0501t:1108_1": "yaṃ vacanaṃ vuttaṃ, tena pubbavacanena ayaṃ “tasmā rakkhitacittassa…pe… sabbā duggatiyo",
  "tika-s0501t:1108_2": "jahe”ti suttappadeso anusandhi saṃsandati sametīti pubbaparānusandhi niddhāritabboti.",
  "tika-s0501t:1109_0": "“Ettakova catubyūhahārasampāto paripuṇṇo”ti vattabbattā “niyutto catubyūho hārasampāto”ti",
  "tika-s0501t:1109_1": "vuttaṃ. Yena yena saṃvaṇṇanāvisesabhūtena catubyūhahārasampātena nirutyādhippāyanidānapubbāparānusandhi",
  "tika-s0501t:1109_2": "niddhāritabbo, so so saṃvaṇṇanāvisesabhūto catubyūhahārasampāto niyutto yathārahaṃ",
  "tika-s0501t:1109_3": "niddhāretvā yujjitabboti attho gahetabboti.",
  "tika-s0501t:1110": "Iti catubyūhahārasampāte sattibalānurūpā racitā",
  "tika-s0501t:1111": "Vibhāvanā niṭṭhitā.",
  "tika-s0501t:1112": "Paṇḍitehi pana…pe… gahetabboti.",
  "tika-s0501t:1113": "7. Āvaṭṭahārasampātavibhāvanā",
  "tika-s0501t:1114_0": "69. Yena yena catubyūhahārasampātena nirutyādhippāyanidānapubbāparānusandhayo vibhattā,",
  "tika-s0501t:1114_1": "so catubyūhahārasampāto paripuṇṇo, “katamo āvaṭṭahārasampāto”ti pucchitabbattā “tattha",
  "tika-s0501t:1114_2": "katamo āvaṭṭo hārasampāto”tiādi vuttaṃ. Tattha katamo saṃvaṇṇanāviseso āvaṭṭahārasampāto nāmāti pucchati.",
  "tika-s0501t:1115_0": "“Katame suttatthā kathaṃ āvaṭṭetabbā”ti pucchitabbattā “tasmā”tiādi vuttaṃ. Nekkhammasaṅkappasaṅkhātasammāsaṅkappabahulo",
  "tika-s0501t:1115_1": "kasiṇādivasena, avihiṃsāsaṅkappasaṅkhātasammāsaṅkappabahulo mettādivasena adhigatāya",
  "tika-s0501t:1115_2": "cittekaggatāya cittaṃ ṭhapento saṃkilesato rakkhitacitto nāma hoti, “tasmā rakkhitacittassa,",
  "tika-s0501t:1115_3": "sammāsaṅkappagocaro”ti iminā rakkhitacitte vutte sati yā ekaggatā āvaṭṭetabbā, sā",
  "tika-s0501t:1115_4": "ayaṃ ekaggatā samatho. “Sammādiṭṭhipurekkhāro”ti iminā sammādiṭṭhipurekkhāre vutte",
  "tika-s0501t:1115_5": "sati yā paññā āvaṭṭetabbā, sā ayaṃ paññā vipassanā. “Ñatvāna udayabbaya”nti iminā",
  "tika-s0501t:1115_6": "udayabbayañāṇasamannāgate vutte sati yā dukkhaparijānanā āvaṭṭetabbā, sā ayaṃ dukkhaparijānanā",
  "tika-s0501t:1115_7": "dukkhapariññā. “Thinamiddhābhibhū bhikkhū”ti iminā puggalādhiṭṭhānena yaṃ thinamiddhābhibhavanaṃ",
  "tika-s0501t:1115_8": "vuttaṃ, idaṃ thinamiddhābhibhavanaṃ samudayappahānaṃ. “Sammā duggatiyo jahe”ti iminā",
  "tika-s0501t:1115_9": "yo sabbaduggatijahanasaṅkhāto anuppādo vutto, so ayaṃ anuppādo nirodho. Iti dukkhapariññāya",
  "tika-s0501t:1115_10": "pariññetabbaṃ dukkhasaccaṃ āvaṭṭetabbaṃ, samudayappahānena pahātabbaṃ samudayasaccaṃ",
  "tika-s0501t:1115_11": "āvaṭṭetabbaṃ, nirodhena nirodhasaccaṃ āvaṭṭetabbaṃ, samathavipassanāhi maggasaccaṃ",
  "tika-s0501t:1115_12": "āvaṭṭetabbanti imāni cattāri saccāni āvaṭṭetabbānīti.",
  "tika-s0501t:1116_0": "“Ettakova āvaṭṭo hārasampāto paripuṇṇo”ti vattabbattā “niyutto āvaṭṭo hārasampāto”ti",
  "tika-s0501t:1116_1": "vuttaṃ. Yena yena saṃvaṇṇanāvisesabhūtena āvaṭṭahārasampātena samathādayo āvaṭṭetabbā,",
  "tika-s0501t:1116_2": "so so saṃvaṇṇanāvisesabhūto āvaṭṭahārasampāto niyutto yathārahaṃ niddhāretvā yujjitabboti attho gahetabboti.",
  "tika-s0501t:1117": "Iti āvaṭṭahārasampāte sattibalānurūpā racitā",
  "tika-s0501t:1118": "Vibhāvanā niṭṭhitā.",
  "tika-s0501t:1119": "Paṇḍitehi pana…pe… gahetabboti.",
  "tika-s0501t:1120": "8. Vibhattihārasampātavibhāvanā",
  "tika-s0501t:1121_0": "70. Yena yena āvaṭṭahārasampātena suttatthā āvaṭṭetabbā, so āvaṭṭahārasampāto paripuṇṇo,",
  "tika-s0501t:1121_1": "“katamo vibhattihārasampāto”ti pucchitabbattā “tattha katamo vibhattihārasampāto”tiādi",
  "tika-s0501t:1121_2": "vuttaṃ. Tattha katamo saṃvaṇṇanāviseso vibhattihārasampāto nāmāti pucchati.",
  "tika-s0501t:1122_0": "“Katame suttatthā kattha vibhattā”ti pucchitabbattā “tasmā rakkhitacittassā”tiādi",
  "tika-s0501t:1122_1": "vuttaṃ. Yā “tasmā…pe… gocaro”ti gāthā vuttā, tissaṃ gāthāyaṃ vutto kusalapakkho dhammo",
  "tika-s0501t:1122_2": "kusalapakkhena dhammena satisaṃvaro dhammo niddisitabbo vibhajitabbo, akusalapakkhena",
  "tika-s0501t:1122_3": "dhammena niddisitabbo vibhajitabbo.",
  "tika-s0501t:1123_0": "Kathaṃ? “Rakkhitacittassā”ti padena vutto kusalapakkho satisaṃvaro dhammo “cakkhudvārasaṃvaro…pe…",
  "tika-s0501t:1123_1": "manodvārasaṃvaro”ti chabbidhena kusalapakkhena dhammena niddisitabbo vibhajitabbo.",
  "tika-s0501t:1123_2": "“Sammāsaṅkappo”ti padena vutto kusalapakkho sammāsaṅkappo dhammo “nekkhammasaṅkappo",
  "tika-s0501t:1123_3": "abyāpāda-saṅkappo avihiṃsāsaṅkappo”ti tividhena kusalapakkhena dhammena vibhajitabbo.",
  "tika-s0501t:1123_4": "“Sammādiṭṭhipurekkhāro”ti padena vuttā kusalapakkhā dhammajāti “dukkhe ñāṇaṃ, dukkhasamudaye",
  "tika-s0501t:1123_5": "ñāṇaṃ, dukkhanirodhe ñāṇaṃ, dukkhanirodhagāminipaṭipadāya ñāṇaṃ, pubbante ñāṇaṃ,",
  "tika-s0501t:1123_6": "aparante ñāṇaṃ, pubbantāparante ñāṇaṃ, idappaccayatāpaṭiccasamuppannesu dhammesu",
  "tika-s0501t:1123_7": "ñāṇa”nti aṭṭhavidhena kusalapakkhena dhammena vibhajitabbā. “Ñatvāna udayabbaya”nti",
  "tika-s0501t:1123_8": "padena vuttaṃ kusalapakkhaudayabbayañāṇaṃ dhammajātaṃ paññāsavidhena udayabbayañāṇena",
  "tika-s0501t:1123_9": "kusalapakkhena vibhajitabbaṃ. “Thinamiddhābhibhū”ti padena vuttaṃ thinamiddhābhibhavanaṃ",
  "tika-s0501t:1123_10": "kusalapakkhaṃ dhammajātaṃ “sotāpattimaggābhibhavanaṃ sakadāgāmimaggābhibhavanaṃ anāgāmimaggābhibhavanaṃ",
  "tika-s0501t:1123_11": "arahattamaggābhibhavana”nti catubbidhena kusalapakkhena vibhajitabbaṃ.",
  "tika-s0501t:1124_0": "Satisaṃvaro kusalapakkho “lokiyo satisaṃvaro, lokuttaro satisaṃvaro”ti dubbidhena",
  "tika-s0501t:1124_1": "vibhajitabboti. Lokiyo satisaṃvaro kāmāvacarovāti ekavidhena vibhajitabbo. Lokuttarā",
  "tika-s0501t:1124_2": "satisaṃvaro “dassanabhūmi, bhāvanābhūmī”ti dubbidhena vibhajitabbo. Kāmāvacaro satisaṃvaro",
  "tika-s0501t:1124_3": "“kāyānupassanāsatisaṃvaro vedanānupassanāsatisaṃvaro cittānupassanāsatisaṃvaro dhammānupassanāsatisaṃvaro”ti",
  "tika-s0501t:1124_4": "catubbidhena vibhajitabbo. Lokuttaro satisaṃvaropi tathā catubbidhena vibhajitabbo.",
  "tika-s0501t:1124_5": "Sammāsaṅkappasammādiṭṭhiyopi lokiyalokuttaravasena dubbidhādibhedena vibhajitabbā.",
  "tika-s0501t:1124_6": "Padaṭṭhānenapi padaṭṭhānahārasampāte vuttanayena vibhajitabbā.",
  "tika-s0501t:1125_0": "Akusalapakkhena “arakkhitena cittenā”ti padena vutto asaṃvaro “cakkhuasaṃvaro …pe…",
  "tika-s0501t:1125_1": "kāyaasaṃvaro, copanakāyaasaṃvaro, vācāasaṃvaro, manoasaṃvaro”ti aṭṭhavidhena vibhajitabbo.",
  "tika-s0501t:1125_2": "“Micchādiṭṭhihatenā”ti padena gahito micchāsaṅkappo “kāmavitakko byāpādavitakko vihiṃsāvitakko”ti",
  "tika-s0501t:1125_3": "tividhena vibhajitabbo. “Micchādiṭṭhī”ti padena vuttā micchādiṭṭhi “dukkhe aññāṇaṃ…pe…idappaccayatāpaṭiccasamuppannesu",
  "tika-s0501t:1125_4": "dhammesu aññāṇa”nti aṭṭhavidhena vibhajitabbā, dvāsaṭṭhidiṭṭhividhenapi vibhajitabbā.",
  "tika-s0501t:1125_5": "Thinamiddhaṃ pañcavidhena sasaṅkhārikavidhena vibhajitabbaṃ.",
  "tika-s0501t:1126_0": "“Ettakova vibhattihārasampāto paripuṇṇo”ti vattabbattā “niyutto vibhattihārasampāto”ti",
  "tika-s0501t:1126_1": "vuttaṃ. Yena yena saṃvaṇṇanāvisesabhūtena vibhattihārasampātena suttappadesatthā",
  "tika-s0501t:1126_2": "vibhattā, so so saṃvaṇṇanāvisesabhūto vibhattihārasampāto niyuttoti yathāraha niddhāretvā",
  "tika-s0501t:1126_3": "yujjitabboti attho gahetabboti.",
  "tika-s0501t:1127": "Iti vibhattihārasampāte sattibalānurūpā racitā",
  "tika-s0501t:1128": "Vibhāvanā niṭṭhitā.",
  "tika-s0501t:1129": "Paṇḍitehi pana…pe… gahetabboti.",
  "tika-s0501t:1130": "9. Parivattanahārasampātavibhāvanā",
  "tika-s0501t:1131_0": "71. Yena yena vibhattihārasampātena suttappadesatthā vibhattā, so vibhattihārasampāto",
  "tika-s0501t:1131_1": "paripuṇṇo, “katamo parivattanahārasampāto”ti pucchitabbattā “tattha katamo parivattano",
  "tika-s0501t:1131_2": "hārasampāto”tiādi vuttaṃ.",
  "tika-s0501t:1132_0": "“Katame suttappadesatthā kathaṃ parivattetabbā”ti pucchitabbattā “tasmā”tiādi vuttaṃ.",
  "tika-s0501t:1132_1": "Yā “tasmā…pe… gocaro”ti gāthā vuttā, tāya gāthāya yā samathavipassanā niddhāritā,",
  "tika-s0501t:1132_2": "tāya samathavipassanāya bhāvitāya akusalānaṃ nirodho phalaṃ payojanaṃ hoti, pariññātaṃ",
  "tika-s0501t:1132_3": "dukkhaṃ hoti, samudayo pahīno hoti, maggo bhāvito hotīti parivattetabbo. Paṭipakkhena",
  "tika-s0501t:1132_4": "pana samathavipassanāya abhāvitāya akusalānaṃ anirodho, apariññātaṃ dukkhaṃ, samudayo",
  "tika-s0501t:1132_5": "appahīno, maggo abhāvito hotīti parivattetabbo.",
  "tika-s0501t:1133_0": "“Ettakova parivattanahārasampāto paripuṇṇo”ti vattabbattā “niyutto parivattano hārasampāto”ti",
  "tika-s0501t:1133_1": "vuttaṃ. Yena yena saṃvaṇṇanāvisesabhūtena parivattanahārasampātena suttappadesatthā",
  "tika-s0501t:1133_2": "parivattetabbā, so so saṃvaṇṇanāvisesabhūto parivattanahārasampāto niyutto yathārahaṃ",
  "tika-s0501t:1133_3": "nīharitvā yujjitabboti attho gahetabboti.",
  "tika-s0501t:1134": "Iti parivattanahārasampāte sattibalānurūpā racitā",
  "tika-s0501t:1135": "Vibhāvanā niṭṭhitā.",
  "tika-s0501t:1136": "Paṇḍitehi pana…pe… gahetabboti.",
  "tika-s0501t:1137": "10. Vevacanahārasampātavibhāvanā",
  "tika-s0501t:1138_0": "72. Yena yena parivattanahārasampātena suttappadesatthā parivattetabbā, so parivattano",
  "tika-s0501t:1138_1": "hārasampātoti paripuṇṇo, “katamo vevacano hārasampāto”ti pucchitabbattā “tattha katamo",
  "tika-s0501t:1138_2": "vevacano hārasampāto”tiādi vuttaṃ.",
  "tika-s0501t:1139_0": "“Katamesaṃ suttappadesatthānaṃ, suttapadānaṃ vā katamāni vevacanānī”ti pucchitabbattā",
  "tika-s0501t:1139_1": "“tasmā”tiādi vuttaṃ. Yā “tasmā…pe… gocaro”ti gāthā vuttā, tāya gāthāya “rakkhitacittassā”ti",
  "tika-s0501t:1139_2": "padena vuttassa cittassa, “rakkhitacittassā”ti ettha cittassa padassa vā “cittaṃ…pe…",
  "tika-s0501t:1139_3": "vijānitatta”nti yaṃ vacanaṃ vuttaṃ, idaṃ vacanaṃ vevacanaṃ, “mānasaṃ hadaya”ntiādivacanampi",
  "tika-s0501t:1139_4": "cittassa vevacanaṃ. “Sammāsaṅkappagocaro”ti ettha sammāsaṅkappassa “nekkhammasaṅkappo",
  "tika-s0501t:1139_5": "abyāpādasaṅkappo avihiṃsāsaṅkappo”ti yaṃ vacanaṃ vuttaṃ, idaṃ vacanaṃ vevacanaṃ,",
  "tika-s0501t:1139_6": "“takko vitakko”tiādi vacanampi sammāsaṅkappassa vevacanaṃ. “Sammādiṭṭhipurekkhāro”ti",
  "tika-s0501t:1139_7": "ettha sammādiṭṭhipadassa “sammādiṭṭhi nāma paññāsatthaṃ paññākhaggo paññāratanaṃ",
  "tika-s0501t:1139_8": "paññāpatodo paññāpāsādo”ti yaṃ vacanaṃ vuttaṃ, idaṃ vacanaṃ vevacanaṃ, “paññā pajānanā",
  "tika-s0501t:1139_9": "vicayo”tiādi vacanampi sammādiṭṭhipadassa vevacanaṃ. “Thinaṃ thiyanā thiyitattaṃ",
  "tika-s0501t:1139_10": "cittassa, cittassa akallatā akammaññatā onāho pariyonāho antosaṅkoco”ti yaṃ vacanaṃ",
  "tika-s0501t:1139_11": "vuttaṃ, idaṃ vacanaṃ thinassa vevacanaṃ. “Kāyassa akallatā akammaññatā kāyālasiyaṃ",
  "tika-s0501t:1139_12": "soppaṃ supanā suppitatta”nti yaṃ vacanaṃ vuttaṃ, idaṃ vacanaṃ middhassa vevacanaṃ.",
  "tika-s0501t:1139_13": "“Bhikkhako bhikkhū”tiādikaṃ yaṃ vacanaṃ vuttaṃ, idaṃ vacanaṃ bhikkhupadassa vevacanaṃ.",
  "tika-s0501t:1139_14": "“Duggati apāyo vinipāto vaṭṭadukkhaṃ saṃsāro”tiādikaṃ yaṃ vacanaṃ vuttaṃ, idaṃ vacanaṃ",
  "tika-s0501t:1139_15": "duggatipadassa vevacanaṃ. Iti vevacanāni nīharitāni.",
  "tika-s0501t:1140_0": "“Ettakova vevacanahārasampāto paripuṇṇo”ti vattabbattā “niyutto vevacano hārasampāto”ti",
  "tika-s0501t:1140_1": "vuttaṃ. Yena yena saṃvaṇṇanāvisesabhūtena vevacanahārasampātena vevacanāni nīharitāni,",
  "tika-s0501t:1140_2": "so so saṃvaṇṇanāvisesabhūto vevacanahārasampāto niyutto yathāsambhavaṃ nīharitvā",
  "tika-s0501t:1140_3": "yujjitabboti attho gahitoti.",
  "tika-s0501t:1141": "Iti vevacanahārasampāte sattibalānurūpā racitā",
  "tika-s0501t:1142": "Vibhāvanā niṭṭhitā.",
  "tika-s0501t:1143": "Paṇḍitehi pana…pe… gahetabboti.",
  "tika-s0501t:1144": "11. Paññattihārasampātavibhāvanā",
  "tika-s0501t:1145_0": "73. Yena yena vevacanahārasampātena vevacanāni niddhāritāni, so vevacanahārasampāto",
  "tika-s0501t:1145_1": "paripuṇṇo, “katamo paññattihārasampāto”ti pucchitabbattā “tattha katamo paññattihārasampāto”tiādi vuttaṃ.",
  "tika-s0501t:1146_0": "“Katamā suttappadesabhūtā paññatti katamesaṃ dhammānaṃ paññattī”ti pucchitabbattā",
  "tika-s0501t:1146_1": "“tasmā”tiādi vuttaṃ. “Tasmā rakkhitacittassā”ti paññatti satiyā padaṭṭhānassa rakkhitabbassa",
  "tika-s0501t:1146_2": "cittassa paññāpanato satiyā padaṭṭhānapaññatti nāma. Satiyā hi rakkhitabbaṃ cittaṃ",
  "tika-s0501t:1146_3": "satiyā padaṭṭhānaṃ adhiṭṭhānaṃ nāma. Tenāha aṭṭhakathāyaṃ – “adhiṭṭhahitvā rakkhantiyā",
  "tika-s0501t:1146_4": "satiyā rakkhiyamānaṃ cittaṃ tassā adhiṭṭhānaṃ viya hotī”ti. “Sammāsaṅkappagocaro”ti",
  "tika-s0501t:1146_5": "paññatti samathassa bhāvanāya paññāpanato samathassa bhāvanāpaññatti nāma. “Sammādiṭṭhipurekkhāro,",
  "tika-s0501t:1146_6": "ñatvāna udayabbaya”nti paññatti dassanabhūmiyā nikkhepassa paññāpanato nikkhepapaññatti",
  "tika-s0501t:1146_7": "nāma. “Thinamiddhābhibhū bhikkhū”ti samudayassa anavasesappahānassa paññāpanato anavasesappahānapaññatti",
  "tika-s0501t:1146_8": "nāma. “Sabbā duggatiyo jahe”ti paññatti maggassa ariyamaggassa bhāvanāya paññāpanato",
  "tika-s0501t:1146_9": "bhāvanāpaññatti nāma.",
  "tika-s0501t:1147_0": "“Ettakova paññattihārasampāto paripuṇṇo”ti vattabbattā “niyutto paññattihārasampāto”ti",
  "tika-s0501t:1147_1": "vuttaṃ. Yena yena saṃvaṇṇanāvisesabhūtena paññattihārasampātena paññattippabhedā",
  "tika-s0501t:1147_2": "niddhāritā, so so saṃvaṇṇanāvisesabhūto paññattihārasampāto niyutto yathārahaṃ niddhāretvā",
  "tika-s0501t:1147_3": "yujjitabboti attho gahetabboti.",
  "tika-s0501t:1148": "Iti paññattihārasampāte sattibalānurūpā racitā",
  "tika-s0501t:1149": "Vibhāvanā niṭṭhitā.",
  "tika-s0501t:1150": "Paṇḍitehi pana…pe… gahetabboti.",
  "tika-s0501t:1151": "12. Otaraṇahārasampātavibhāvanā",
  "tika-s0501t:1152_0": "74. Yena yena paññattihārasampātena paññattippabhedā niddhāritā, so paññattihārasampāto",
  "tika-s0501t:1152_1": "paripuṇṇo, “katamo otaraṇo hārasampāto”ti pucchitabbattā “tattha katamo otaraṇo hārasampāto”tiādimāha.",
  "tika-s0501t:1153_0": "“Tattha tissaṃ gāthāyaṃ katamāni indriyāni niddhāretvā katamehi niddhāritehi dhammehi",
  "tika-s0501t:1153_1": "otaratī”ti pucchitabbattā “tasmā”tiādi vuttaṃ. Yā “tasmā rakkhitacittassā”tiādigāthā",
  "tika-s0501t:1153_2": "vuttā, tissaṃ gāthāyaṃ “tasmā…pe… purekkhāro”ti suttappadesena sammādiṭṭhi gahitā,",
  "tika-s0501t:1153_3": "sammādiṭṭhiyā gahitāya pañcindriyāni saddhādipañcindriyāni gahitāni bhavanti.",
  "tika-s0501t:1154_0": "Tāniyeva saddhādipañcindriyāni vijjāya upakārattā vā padaṭṭhānattā vā vijjā bhavanti,",
  "tika-s0501t:1154_1": "vijjuppādā tādisāya vijjāya uppādā uppādahetuto avijjānirodho sambhavati, avijjānirodhā",
  "tika-s0501t:1154_2": "saṅkhāranirodho sambhavati…pe… jātinirodhā jarāmaraṇanirodho sambhavatīti. Ayaṃ otaraṇā",
  "tika-s0501t:1154_3": "paṭiccasamuppādena pañcindriyānaṃ otaraṇā nāma.",
  "tika-s0501t:1155_0": "Tāniyeva pañcindriyāni sīlakkhandhena samādhikkhandhena paññākkhandhena tīhi khandhehi",
  "tika-s0501t:1155_1": "saṅgahitāni bhavanti saddhāvīriyehi sīlasambhavato, satiyā ca paññānuvattakattā.",
  "tika-s0501t:1155_2": "Ayaṃ otaraṇā khandhehi pañcindriyānaṃ otaraṇā nāma.",
  "tika-s0501t:1156_0": "Tāniyeva pañcindriyāni saṅkhārapariyāpannāni bhavanti. Ye saṅkhārā anāsavā bhavanti,",
  "tika-s0501t:1156_1": "bhavaṅgā bhavahetū no bhavanti, te anāsavā saṅkhārā dhammadhātusaṅgahitā bhavanti",
  "tika-s0501t:1156_2": "dhammadhātuyā antogadhattā. Ayaṃ otaraṇā dhātūhi pañcindriyānaṃ otaraṇā nāma.",
  "tika-s0501t:1157": "Sā anāsavā dhammadhātu dhammāyatanapariyāpannā bhavati, yaṃ āyatanaṃ anāsavaṃ bhavati, bhavaṅgaṃ bhavahetu no bhavati. Ayaṃ otaraṇā āyatanehi dhammadhātuyā otaraṇā nāma.",
  "tika-s0501t:1158_0": "“Ettakova otaraṇo hārasampāto paripuṇṇo”ti vattabbattā “niyutto otaraṇo hārasampāto”ti",
  "tika-s0501t:1158_1": "vuttaṃ. Yena yena saṃvaṇṇanāvisesabhūtena otaraṇahārasampātena suttappadesatthā otaritabbā,",
  "tika-s0501t:1158_2": "so so saṃvaṇṇanāvisesabhūto otaraṇo hārasampāto niyutto yathārahaṃ niddhāretvā yujjitabboti attho gahetabboti.",
  "tika-s0501t:1159": "Iti otaraṇahārasampāte sattibalānurūpā racitā",
  "tika-s0501t:1160": "Vibhāvanā niṭṭhitā.",
  "tika-s0501t:1161": "Paṇḍitehi pana…pe… gahetabboti.",
  "tika-s0501t:1162_0": "Ito paṭṭhāya “tattha katamo”tiādianusandhyattho ca pariyosāne “niyutto”tiādianusandhyattho",
  "tika-s0501t:1162_1": "ca vuttanayānusāreneva viññātabbo. Katthaci katthaci pāṭhe apākaṭaṃyeva yathābalaṃ kathayissāma.",
  "tika-s0501t:1163": "13. Sodhanahārasampātavibhāvanā",
  "tika-s0501t:1164_0": "75. Yatthāti yasmiṃ pañhe. Ārambho attho suddho paripuṇṇo, so pañho niravasesato",
  "tika-s0501t:1164_1": "vissajjito bhavati. Yattha pañhe pana ārambho attho na suddho aparipuṇṇo koci vissajjetabbo",
  "tika-s0501t:1164_2": "avasiṭṭho, so pañho tāva vissajjito na bhavati.",
  "tika-s0501t:1165": "15. Parikkhārahārasampātavibhāvanā",
  "tika-s0501t:1166_0": "77. “Tasmā rakkhitacittassā”ti padena yo satisaṃvaro vutto, ayaṃ satisaṃvaro samathassa",
  "tika-s0501t:1166_1": "parikkhāro. “Sammāsaṅkappagocaro”ti padena yo sammāsaṅkappo vutto, so sammāsaṅkappo",
  "tika-s0501t:1166_2": "vipassanāya parikkhāroti vibhajitvā yojetabbo.",
  "tika-s0501t:1167": "16. Samāropanahārasampātavibhāvanā",
  "tika-s0501t:1168_0": "78. “Tasmā rakkhitacittassā”ti padena yaṃ rakkhitacittaṃ vuttaṃ, taṃ rakkhitacittaṃ",
  "tika-s0501t:1168_1": "tiṇṇaṃ sucaritānaṃ kammānaṃ padaṭṭhānaṃ. Sammādiṭṭhiyā bhāvitāya ariyo aṭṭhaṅgiko",
  "tika-s0501t:1168_2": "maggo bhāvito bhavati ekato bhāvitabbattā, padaṭṭhānakāraṇattā ca. Tena vuttaṃ –",
  "tika-s0501t:1168_3": "“sammādiṭṭhito hī”tiādi. Yassa arahato samādhivimutti bhavati, ayaṃ arahā anupādiseso",
  "tika-s0501t:1168_4": "puggalo, ayaṃ samādhivimutti anupādisesā nibbānadhātu.",
  "tika-s0501t:1169_0": "“Desanāhārasampātādiko hārasampāto yena soḷasappabhedabhāvena suttappadesatthe niddhāretvā",
  "tika-s0501t:1169_1": "yujjito, soḷasappabhedabhāvo kena amhehi saddahitabbo”ti vattabbattā “tenāhā”tiādi",
  "tika-s0501t:1169_2": "vuttaṃ. Tena soḷasappabhedabhāvena āyasmā mahākaccāno “soḷasa…pe… sutta”nti yaṃ vacanaṃ",
  "tika-s0501t:1169_3": "āha, tena vacanena soḷasappabhedabhāvo tumhehi saddahitabbo.",
  "tika-s0501t:1170_0": "“Ettakova hārasampāto paripuṇṇo”ti vattabbattā “niyutto hārasampāto”ti vuttaṃ. Yena",
  "tika-s0501t:1170_1": "yena saṃvaṇṇanāvisesabhūtena desanāhārasampātena suttappadesatthā niddhāritā, so",
  "tika-s0501t:1170_2": "so saṃvaṇṇanāvisesabhūto desanāhārasampātādihārasampāto niyutto yathārahaṃ niddhāretvā",
  "tika-s0501t:1170_3": "yujjitabboti attho gahetabbo, aṭṭhakathāyañca tathā niddhāretvā yujjitoti.",
  "tika-s0501t:1171": "Iti desanāhārasampātādihārasampāte sattibalānurūpā",
  "tika-s0501t:1172": "Racitā vibhāvanā niṭṭhitā.",
  "tika-s0501t:1173": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:1174": "Nayasamuṭṭhānavibhāvanā",
  "tika-s0501t:1175_0": "79. Yena yena saṃvaṇṇanāvisesabhūtena desanāhārasampātādinā hārasampātena ekasuttappadesatthā",
  "tika-s0501t:1175_1": "niddhāretvā vibhattā, so saṃvaṇṇanāvisesabhūto desanāhārasampātādihārasampāto paripuṇṇo,",
  "tika-s0501t:1175_2": "“katamaṃ nayasamuṭṭhāna”nti pucchitabbattā “tattha katamaṃ nayasamuṭṭhāna”ntiādi",
  "tika-s0501t:1175_3": "āraddhaṃ. Aṭṭhakathāyaṃ pana –“evaṃ nānāsuttavasena, ekasuttavasena ca hāravicāraṃ",
  "tika-s0501t:1175_4": "dassetvā idāni nayavicāraṃ dassetuṃ ‘tattha katamaṃ nayasamuṭṭhāna’ntiādi āraddha”nti",
  "tika-s0501t:1175_5": "vuttaṃ. “Tattha katamo nandiyāvaṭṭanayo”tiādiṃ anārabhitvā “tattha katamaṃ nayasamuṭṭhāna”ntiādiārambhane",
  "tika-s0501t:1175_6": "kāraṇaṃ aṭṭhakathāyaṃ vuttameva. Tattha tatthāti tesu hārādīsu yo atthanayo saṃvaṇṇanānayena",
  "tika-s0501t:1175_7": "niddiṭṭho, tasseva atthanayassa samuṭṭhānaṃ bhūmiṃ pucchati “katamaṃ nayasamuṭṭhāna”nti.",
  "tika-s0501t:1176_0": "Kiñcāpi saṃvaṇṇanānayā niddiṭṭhā, tathāpi atthanayasaṃvaṇṇanānayānaṃ visesassa pākaṭaṃ",
  "tika-s0501t:1176_1": "kātuṃ puna kathayissāma. Taṇhāavijjāhi saṃkilesapakkhassa suttatthassa catusaccayojanamukhena",
  "tika-s0501t:1176_2": "nayanalakkhaṇo saṃvaṇṇanāviseso ceva samathavipassanāhi vodānapakkhassa suttatthassa",
  "tika-s0501t:1176_3": "catusaccayojanamukhena nayanalakkhaṇo saṃvaṇṇanāviseso ca nandiyāvaṭṭo nayo nāma.",
  "tika-s0501t:1176_4": "Tīhi akusalamūlehi lobhādīhi saṃkilesapakkhassa suttatthassa catusaccayojanamukhena",
  "tika-s0501t:1176_5": "nayanalakkhaṇo saṃvaṇṇanāviseso ceva tīhi kusalamūlehi alobhādīhi vodānapakkhassa",
  "tika-s0501t:1176_6": "suttatthassa catusaccayojanamukhena nayanalakkhaṇo saṃvaṇṇanāviseso ca tipukkhalo",
  "tika-s0501t:1176_7": "nayo nāma. Catūhi subhasaññādīhi vipallāsehi sakalasaṃkilesapakkhassa suttatthassa",
  "tika-s0501t:1176_8": "catusaccayojanamukhena nayanalakkhaṇo saṃvaṇṇanāviseso ceva catūhi asubhasaññādīhi",
  "tika-s0501t:1176_9": "avipallāsehi satipaṭṭhānehi, saddhindriyehi vā vodānapakkhassa suttatthassa catusaccayojanamukhena",
  "tika-s0501t:1176_10": "nayanalakkhaṇo saṃvaṇṇanāviseso ca sīhavikkīḷito nayo nāmāti vuttā nayā saṃvaṇṇanānayā",
  "tika-s0501t:1176_11": "nāma. Tesaṃ saṃvaṇṇanānayānaṃ samuṭṭhānaṃ pucchati “katamaṃ nayasamuṭṭhāna”nti.",
  "tika-s0501t:1177_0": "Nayā pana nānāsuttato niddhāritehi taṇhāavijjādīhi mūlapadehi catusaccayojanāya nayato",
  "tika-s0501t:1177_1": "anubujjhiyamāno dukkhādiattho. So hi maggañāṇaṃ nayati sampāpetīti “nayo”ti vutto,",
  "tika-s0501t:1177_2": "so atthanayo nāma. Tasseva atthanayassa samuṭṭhānaṃ pucchati “katamaṃ nayasamuṭṭhāna”nti?",
  "tika-s0501t:1177_3": "Tasmā catusaccayojanāya nayaggāhato nīyati anupucchīyatīti nayo, ko so? Suttatthabhūto",
  "tika-s0501t:1177_4": "dukkhādiko attho. Nayati maggañāṇaṃ pāpetīti vā nayo, dukkhādiko atthova. Tenāha",
  "tika-s0501t:1177_5": "– “anubujjhiyamāno dukkhādiattho. So hi maggañāṇaṃ nayati sampāpetīti nayo”ti. Samuṭṭhahanti",
  "tika-s0501t:1177_6": "nayā etenāti samuṭṭhānaṃ, kiṃ taṃ? Avijjātaṇhādikāraṇaṃ, taṃdīpanā saṃvaṇṇanā ca.",
  "tika-s0501t:1177_7": "Avijjātaṇhādinā hi dukkhādiatthanayā sambhavanti. Atha vā avijjātaṇhādīhi catusaccayojanā",
  "tika-s0501t:1177_8": "samuṭṭhānaṃ nāma. Tena vuttaṃ – “kiṃ pana taṃ? Taṃtaṃmūlapadehi catusaccayojanā”ti.",
  "tika-s0501t:1177_9": "Evaṃ atthe gayhamāne sati saṃvaṇṇanānayāpi gahitā honti, nayānaṃ samuṭṭhānaṃ nayasamuṭṭhānaṃ,",
  "tika-s0501t:1177_10": "tasmiṃ nayasamuṭṭhāne.",
  "tika-s0501t:1178_0": "“Katamaṃ nandiyāvaṭṭanayasamuṭṭhāna”nti pucchitabbattā paṭhamaṃ nandiyāvaṭṭanayasamuṭṭhānaṃ",
  "tika-s0501t:1178_1": "dassetuṃ “pubbā koṭi na paññāyatī”tiādi vuttaṃ. Nandiyāvaṭṭanayasamuṭṭhānabhūtāya",
  "tika-s0501t:1178_2": "avijjāya ca taṇhāya ca pubbā koṭi “asukassa buddhassa bhagavato uppajjanakāle uppannā,",
  "tika-s0501t:1178_3": "asukassa cakkavattino uppajjanakāle uppannā”ti na paññāyati koṭiyā abhāvatoti yojanā.",
  "tika-s0501t:1178_4": "“Avijjātaṇhāsu katamā nīvaraṇaṃ, katamā saṃyojana”nti pucchitabbattā “tattha avijjā",
  "tika-s0501t:1178_5": "nīvaraṇaṃ taṇhā saṃyojana”nti vuttaṃ. Tatthāti tāsu avijjātaṇhāsu. Ādīnavapaṭicchādikattā",
  "tika-s0501t:1178_6": "avijjā nīvaraṇaṃ. Bhavesu saṃyojanato taṇhā saṃyojanaṃ. “Avijjānīvaraṇā sattā kathaṃ",
  "tika-s0501t:1178_7": "vicaranti, kathaṃ vuccanti, taṇhāsaṃyojanā sattā kathaṃ vicaranti kathaṃ vuccantī”ti",
  "tika-s0501t:1178_8": "pucchitabbattā “avijjānīvaraṇā sattā”tiādi vuttaṃ. Avijjānīvaraṇametesamatthīti avijjānīvaraṇā.",
  "tika-s0501t:1178_9": "Avijjāya saṃyuttā viya pavattā avijjāya abhinivisavatthūsu saṃyuttā viya pavattā",
  "tika-s0501t:1178_10": "sattā avijjāpakkhena vipallāsena niccādiabhinivesavatthubhūte rūpādiārammaṇe vicaranti",
  "tika-s0501t:1178_11": "vividhā caranti pavattanti, te niccādiabhinivisantā vicarantā sattā “diṭṭhicaritā”ti",
  "tika-s0501t:1178_12": "vuccanti. Taṇhāsaṃyojanametesanti taṇhāsaṃyojanā. Taṇhāya saṃyuttā viya pavattā,",
  "tika-s0501t:1178_13": "taṇhāya vā ārammaṇabhūte vatthukāme saṃyuttā viya pavattā sattā taṇhāpakkhena aṭṭhasatataṇhāvicaritena",
  "tika-s0501t:1178_14": "ārammaṇabhūte vatthusmiṃ vicaranti pavattantīti attho.",
  "tika-s0501t:1179_0": "“Diṭṭhicaritā sattā kaṃ paṭipattiṃ anuyuttā viharanti, taṇhācaritā sattā kaṃ paṭipattiṃ",
  "tika-s0501t:1179_1": "anuyuttā viharantī”ti pucchitabbattā “diṭṭhicaritā”tiādi vuttaṃ. Diṭṭhicaritā sattā",
  "tika-s0501t:1179_2": "ito sāsanato bahiddhā pabbajitā hontāpi “sukhena adhigantabbaṃ sukhaṃ natthi, dukkhena",
  "tika-s0501t:1179_3": "adhigantabbaṃ sukhaṃ pana atthī”ti manasi karontā attakilamathānuyogaṃ pañcātapādipaṭipattiṃ",
  "tika-s0501t:1179_4": "anuyuttā viharanti. Taṇhācaritā sattā ito sāsanato bahiddhā pabbajitā hontāpi “kāme",
  "tika-s0501t:1179_5": "paṭisevantā lokaṃ vaḍḍhāpentā bahuṃ puññaṃ vaḍḍhāpentī”ti manasi karontā kāmesu kāmasukhallikānuyogaṃ",
  "tika-s0501t:1179_6": "paṭipattiṃ anuyuttā viharanti.",
  "tika-s0501t:1180_0": "“Kasmā diṭṭhicaritā tathāvidhaṃ paṭipattiṃ anuyuttā viharanti, kasmā taṇhācaritā",
  "tika-s0501t:1180_1": "tathāvidhaṃ paṭipattiṃ anuyuttā viharantī”ti pucchitabbattā “tattha kiṃ kāraṇa”ntiādi",
  "tika-s0501t:1180_2": "vuttaṃ. Tatthāti tattha tesu diṭṭhicaritataṇhācaritesu. Yaṃ yasmā kāraṇā viharanti,",
  "tika-s0501t:1180_3": "taṃ kāraṇaṃ kinti pucchati. Ito sāsanato bahiddhā yesaṃ puggalānaṃ saccavavatthānaṃ",
  "tika-s0501t:1180_4": "natthi, catusaccappakāsanā kuto ca atthi, samathavipassanākosallaṃ vā upasamasukhappatti",
  "tika-s0501t:1180_5": "vā kuto atthi, te puggalā upasamasukhassa anabhiññā viparītacetā hutvā evaṃ āhaṃsu",
  "tika-s0501t:1180_6": "“sukhena adhigantabbaṃ sukhaṃ natthi, dukkhena adhigantabbaṃ sukhaṃ nāma atthī”ti.",
  "tika-s0501t:1180_7": "Te evaṃsaññī evaṃdiṭṭhī dukkhena sukhaṃ patthayamānā hutvā attakilamathānuyogamanuyuttā",
  "tika-s0501t:1180_8": "viharanti. Ito sāsanato bahiddhā yesaṃ puggalānaṃ saccavavatthānaṃ natthi, catusaccappakāsanā",
  "tika-s0501t:1180_9": "kuto ca atthi, samathavipassanākosallaṃ vā upasamasukhappatti vā kuto atthi, te puggalā",
  "tika-s0501t:1180_10": "upasamasukhassa anabhiññā viparītacetā hutvā evamāhaṃsu “yo kāme paṭisevati, so lokaṃ",
  "tika-s0501t:1180_11": "vaḍḍhayati, yo lokaṃ vaḍḍhayati, so bahuṃ puññaṃ pasavatī”ti. Te evaṃsaññī evaṃdiṭṭhī",
  "tika-s0501t:1180_12": "kāmesu sukhasaññī hutvā kāmasukhallikānuyogaṃ anuyuttā ca viharantīti yojanā kātabbā.",
  "tika-s0501t:1181_0": "“Tathā viharantā kiṃ vaḍḍhayantī”ti pucchitabbattā “te tadabhiññā santā rogameva",
  "tika-s0501t:1181_1": "vaḍḍhayantī”ti vuttaṃ. “Tathā vaḍḍhayantā rogādīnaṃ bhesajjaṃ samathavipassanaṃ vaḍḍhayanti",
  "tika-s0501t:1181_2": "ki”nti pucchitabbattā “te rogābhitunnā gaṇḍapaṭipīḷitā sallānuviddhā nirayatiracchānayonipetāsuresu",
  "tika-s0501t:1181_3": "ummujjanimujjāni karontā ugghātanigghātaṃ paccanubhontā rogagaṇḍasallabhesajjaṃ na",
  "tika-s0501t:1181_4": "vindantī”ti vuttaṃ. Attho pana aṭṭhakathāyaṃ vutto. “Katame saṃkilesavodānā, katame",
  "tika-s0501t:1181_5": "rogādayo, katamaṃ bhesajja”nti pucchitabbattā “tattha attakilamathānuyogo”tiādi vuttaṃ.",
  "tika-s0501t:1181_6": "Tatthāti tesu saṃkilesavodānarogabhesajjādīsu. Attakilamathānuyogo ca kāmasukhallikānuyogo",
  "tika-s0501t:1181_7": "ca saṃkileso hoti, samathavipassanā vodānaṃ hoti, attakilamathānuyogo ca rogo hoti,",
  "tika-s0501t:1181_8": "samathavipassanā roganigghātakabhesajjaṃ…pe... samathavipassanā salluddhāraṇabhesajjaṃ hoti.",
  "tika-s0501t:1182_0": "“Katamo katamaṃ sacca”nti pucchitabbattā “tattha saṃkileso dukkha”ntiādi vuttaṃ.",
  "tika-s0501t:1182_1": "Tatthāti tesu saṃkilesādīsu saṃkileso ekadesavasena dukkhaṃ dukkhasaccaṃ hoti. Tadabhisaṅgoti",
  "tika-s0501t:1182_2": "tasmiṃ saṃkilese abhisaṅgo viya pavatto lokiyadhammo niravasesavasena dukkhasaccaṃ",
  "tika-s0501t:1182_3": "hoti. Atha vā tasmiṃ dukkhe abhisaṅgo viya pavattā taṇhā dukkhasamudayo samudayasaccaṃ",
  "tika-s0501t:1182_4": "hoti. Taṇhānirodho dukkhanirodho nirodhasaccaṃ hoti. Samathavipassanā dukkhanirodhagāminī",
  "tika-s0501t:1182_5": "paṭipadā maggasaccaṃ hoti. Imāni cattāri saccāni niddhāretvā yojetabbāni. “Tesu catūsu",
  "tika-s0501t:1182_6": "saccesu katamaṃ pariññeyyaṃ, katamo pahātabbo, katamo bhāvetabbo, katamo sacchikātabbo”ti",
  "tika-s0501t:1182_7": "pucchitabbattā “dukkhaṃ pariññeyya”ntiādi vuttaṃ.",
  "tika-s0501t:1183_0": "80. Diṭṭhicaritataṇhācaritānaṃ attakilamathānuyogādivasena cattāri saccāni niddhāritāni,",
  "tika-s0501t:1183_1": "“kathaṃ diṭṭhicaritataṇhācaritānaṃ sakkāyadassane pavattibhedavasena cattāri saccāni",
  "tika-s0501t:1183_2": "niddhāritānī”ti pucchitabbattā “tattha diṭṭhicaritā”tiādi vuttaṃ. Atha vā “diṭṭhicaritataṇhācaritānaṃ",
  "tika-s0501t:1183_3": "sakkāyadassane katamo pavattibhedo”ti pucchitabbattā imesaṃ sakkāyadassane ayaṃ pavattibhedoti",
  "tika-s0501t:1183_4": "vibhajitvā dassetuṃ “tattha diṭṭhicaritā”tiādi vuttaṃ. Tena vuttaṃ – “idāni diṭṭhicaritataṇhācaritānaṃ",
  "tika-s0501t:1183_5": "sakkāyadiṭṭhidassane pavattibhedaṃ dassetuṃ ‘diṭṭhicaritā’tiādi vutta”nti. Tatthāti",
  "tika-s0501t:1183_6": "tesu diṭṭhicaritataṇhācaritesu. Diṭṭhicaritā puggalā rūpaṃ “attā”ti attato upagacchanti…pe…",
  "tika-s0501t:1183_7": "viññāṇaṃ “attā”ti attato upagacchanti diṭṭhicaritānaṃ attābhinivesassa balavabhāvato,",
  "tika-s0501t:1183_8": "taṇhācaritā pana rūpaṃ vā “attā”ti rūpavantaṃ attānaṃ upagacchanti attani vā rūpaṃ,",
  "tika-s0501t:1183_9": "rūpasmiṃ vā “attā”ti attānaṃ upagacchanti…pe… viññāṇasmiṃ vā “attā”ti attānaṃ upagacchanti",
  "tika-s0501t:1183_10": "taṇhācaritānaṃ attaniyābhinivesassa balavabhāvato. Pañcasu upādānakkhandhesu ekekaṃ",
  "tika-s0501t:1183_11": "nissāya catubbidhattā vīsativatthukā ayaṃ micchādiṭṭhi “sakkāyadiṭṭhī”ti vuccati.",
  "tika-s0501t:1183_12": "Evaṃ diṭṭhicaritataṇhācaritānaṃ sakkāyadassane pavattibhedo viññātabboti attho.",
  "tika-s0501t:1184_0": "“Sakkāyadiṭṭhiyā katamo paṭipakkho”ti pucchitabbattā “tassā paṭipakkho”tiādi vuttaṃ.",
  "tika-s0501t:1184_1": "Tassā sakkāyadiṭṭhiyā pajahanavasena lokuttarā sammādiṭṭhi paṭipakkho, tassā sammādiṭṭhiyā",
  "tika-s0501t:1184_2": "anvāyikā anuguṇabhāvena pavattanakā dhammā ca sakkāyadiṭṭhiyā pajahanavasena paṭipakkhā",
  "tika-s0501t:1184_3": "bhavanti. “Katame dhammā anvāyikā”ti pucchitabbattā “sammāsaṅkappo”tiādi vuttaṃ.",
  "tika-s0501t:1184_4": "Sammāsaṅkappo…pe… sammāsamādhi ime dhammā anvāyikā honti. Ayaṃ sammādiṭṭhiādiko ariyo",
  "tika-s0501t:1184_5": "aṭṭhaṅgiko maggo tassā sakkāyadiṭṭhiyā paṭipakkho hoti pahāyakattā. “Te sammādiṭṭhiyādayo",
  "tika-s0501t:1184_6": "dhammā khandhato kittakā hontī”ti pucchitabbattā “te tayo khandhā”tiādi vuttaṃ. “Katamo",
  "tika-s0501t:1184_7": "khandho samatho, katamo khandho vipassanā”ti pucchitabbattā “sīlakkhandho samādhikkhandho",
  "tika-s0501t:1184_8": "ca samatho, paññākkhandho vipassanā”ti vuttaṃ. “Sakkāyādīsu katamo katamaṃ saccaṃ,",
  "tika-s0501t:1184_9": "katamo katamaṃ sacca”nti pucchitabbattā “tattha sakkāyo”tiādi vuttaṃ.",
  "tika-s0501t:1185_0": "“Diṭṭhicaritataṇhācaritānaṃ sakkāyadiṭṭhitappaṭipakkhavasena cattāri saccāni niddhāritāni,",
  "tika-s0501t:1185_1": "kathaṃ antadvayamajjhimapaṭipadā niddhāritā”ti vattabbattā “tattha ye rūpaṃ attato”tiādi",
  "tika-s0501t:1185_2": "vuttaṃ. Tatthāti tesu diṭṭhicaritataṇhācaritesu ye diṭṭhicaritā puggalā rūpaṃ “attā”ti",
  "tika-s0501t:1185_3": "attato upagacchanti…pe… viññāṇaṃ “attā”ti attato upagacchanti. Ime diṭṭhicaritā puggalā",
  "tika-s0501t:1185_4": "“rūpādayo ca attā, rūpādīnañca aniccattā, attassāpi aniccattā attā ucchijjati, attā",
  "tika-s0501t:1185_5": "vinassati, attā paraṃ maraṇā na hotī”ti abhinivisanato “ucchedavādino”ti vuccanti.",
  "tika-s0501t:1185_6": "Ye taṇhācaritā puggalā rūpaṃ vā “attā”ti rūpavantaṃ attānaṃ upagacchanti…pe… viññāṇaṃ",
  "tika-s0501t:1185_7": "vā “attā”ti viññāṇavantaṃ attānaṃ upagacchanti. Attani vā viññāṇaṃ, viññāṇasmiṃ vā",
  "tika-s0501t:1185_8": "attānaṃ upagacchanti. Ime taṇhācaritā puggalā “rūpādīhi attā añño aññattā attā nicco",
  "tika-s0501t:1185_9": "sassato”ti abhinivisanato “sassatavādino”ti vuccanti.",
  "tika-s0501t:1186_0": "Tattha tesu ucchedavādīsassatavādīpuggalesu pavattā ucchedavādasassatavādā ubho antā",
  "tika-s0501t:1186_1": "antadvayapaṭipadā honti. Ayaṃ antadvayapaṭipadā saṃsārapavattanassa hetubhāvato saṃsārapavatti",
  "tika-s0501t:1186_2": "hoti, tassa antadvayassa paṭipajjanassa pajahanavasena majjhimapaṭipadāsaṅkhātova",
  "tika-s0501t:1186_3": "ariyo aṭṭhaṅgiko maggo paṭipakkho hoti pahāyakattā. Ayaṃ maggo saṃsāranivattanassa",
  "tika-s0501t:1186_4": "hetubhāvato saṃsāranivatti hoti. Tattha saṃsārapavattisaṃsāranivattīsu pavatti saṃsārapavatti",
  "tika-s0501t:1186_5": "dukkhaṃ dukkhasaccaṃ, tadabhisaṅgo tasmiṃ dukkhe abhisaṅgo taṇhā samudayo samudayasaccaṃ,",
  "tika-s0501t:1186_6": "taṇhānirodho dukkhanirodho nirodhasaccaṃ, ariyo aṭṭhaṅgiko maggo dukkhanirodhagāminī",
  "tika-s0501t:1186_7": "paṭipadā maggasaccaṃ, iti imāni cattāri saccāni niddhāritāni. “Dukkhaṃ pariññeyya”ntiādimhi vuttanayova attho.",
  "tika-s0501t:1187_0": "“Ucchedasassatassa kittako pabhedo, maggassa kittako”ti pucchitabbattā “tattha ucchedasassata”ntiādi",
  "tika-s0501t:1187_1": "vuttaṃ. Tattha ucchedasassataariyamaggesu ucchedasassatadassanaṃ samāsato saṅkhepato",
  "tika-s0501t:1187_2": "vīsativatthukā sakkāyadiṭṭhi. Ucchedo pañcupādānakkhandhe nissāya pavattattā pañcavidho,",
  "tika-s0501t:1187_3": "sassatadassanaṃ ekekasmiṃ tidhā uppajjanato pannarasavidhanti vīsatividhaṃ hoti.",
  "tika-s0501t:1187_4": "Vitthārato dvāsaṭṭhi diṭṭhigatāni. Katamāni? Cattāro sassatavādā, cattāro ekaccasassatavādā,",
  "tika-s0501t:1187_5": "cattāro antānantavādā, cattāro amarāvikkhepavādā, dve adhiccasamuppannavādā, soḷasa",
  "tika-s0501t:1187_6": "saññīvādā, aṭṭha asaññīvādā, aṭṭha nevasaññīnāsaññīvādā, satta ucchedavādā, pañca",
  "tika-s0501t:1187_7": "diṭṭhadhammanibbānavādāti dvāsaṭṭhi diṭṭhigatāni veditabbāni. Vitthārato pana brahmajālasutte",
  "tika-s0501t:1187_8": "āgatāni. Tesaṃ ucchedasassatadassanānaṃ tecattālīsaṃ bodhipakkhiyadhammā paṭipakkho",
  "tika-s0501t:1187_9": "maggo. Katame tecattālīsaṃ? “Aniccasaññā dukkhasaññā anattasaññā”ti tisso saññā ca",
  "tika-s0501t:1187_10": "“pahānasaññā virāgasaññā nirodhasaññā”ti tisso saññā cāti cha saññā ca “cattāro satipaṭṭhānā,",
  "tika-s0501t:1187_11": "cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā,",
  "tika-s0501t:1187_12": "aṭṭha maggaṅgānī”ti tecattālīsaṃ bodhipakkhiyadhammā vipassanāvasena paṭipakkho maggo nāma.",
  "tika-s0501t:1188_0": "“Samathavasena katamo paṭipakkho”ti vattabbattā “aṭṭha vimokkhā”tiādi vuttaṃ. Aṭṭha",
  "tika-s0501t:1188_1": "vimokkhā pākaṭā. Dasa kasiṇāyatanāni samathavasena paṭipakkho maggo nāma. “Katamaṃ",
  "tika-s0501t:1188_2": "ñāṇaṃ katamassa dhammassa padālana”nti pucchitabbattā “dvāsaṭṭhi diṭṭhigatānī”tiādi",
  "tika-s0501t:1188_3": "vuttaṃ. Diṭṭhicarite pavattāni diṭṭhigatāni, moho. Taṇhācarite pavattāni diṭṭhigatāni,",
  "tika-s0501t:1188_4": "jālaṃ. Anādivasena pavatto moho. Anidhanavasena pavattaṃ jālaṃ. Aṭṭha samāpattiyo",
  "tika-s0501t:1188_5": "samāpajjitvā tejetvā tikkhaṃ vipassanāñāṇañca ariyamaggañāṇañcañāṇavajiraṃ nāma bodhipakkhiyadhammānaṃ",
  "tika-s0501t:1188_6": "ñāṇapadaṭṭhānattā. Moho ca jālañca mohajālaṃ. Padāletīti padālanaṃ, kattari yupaccayo,",
  "tika-s0501t:1188_7": "mohajālassa padālananti mohajālapadālanaṃ. Padālanañhi duvidhaṃ vikkhambhanapadālanaṃ",
  "tika-s0501t:1188_8": "samucchedapadālananti. Pubbabhāge samathavipassanāvasena vikkhambhanapadālanaṃ, maggakkhaṇe",
  "tika-s0501t:1188_9": "samucchedapadālanaṃ eva daṭṭhabbaṃ. Tatthāti tasmiṃ mohajāle avijjā moho, bhavataṇhā",
  "tika-s0501t:1188_10": "jālaṃ. Attano ādhāraṃ puggalaṃ dukkhādīsu aṭṭhasu ṭhānesu mohetīti moho. Paṭhamaṃ",
  "tika-s0501t:1188_11": "jālaṃ jaṭaṃ lāyitvā jaṭāvasena lāti pavattatīti jālaṃ, attani jātaṃ macchasakuṇādikaṃ",
  "tika-s0501t:1188_12": "lāti gaṇhāti, lāpeti gaṇhāpetīti vā jālaṃ, jālaṃ viyāti jālaṃ. Tena vuttaṃ – “atītādibhedabhinnesu",
  "tika-s0501t:1188_13": "rūpādīsu, sakaattabhāvādīsu ca saṃsibbanavasena pavattanato jālaṃ bhavataṇhā”ti.",
  "tika-s0501t:1188_14": "“Avijjātaṇhāhi attakilamathānuyogādīnaṃ kilesapakkhānaṃ niddhāraṇaṃ kataṃ kathaṃ",
  "tika-s0501t:1188_15": "kena saddahitabba”nti vattabbattā “tena vuccati ‘pubbā koṭi na paññāyati avijjāya",
  "tika-s0501t:1188_16": "ca bhavataṇhāya cā’ti” vuttaṃ.",
  "tika-s0501t:1189_0": "81. “Ito sāsanato bahiddhā diṭṭhicaritataṇhācaritānaṃ paṭipadādayo niddhāritā, sāsane",
  "tika-s0501t:1189_1": "diṭṭhicaritataṇhācaritānaṃ paṭipadādayo kathaṃ niddhāritabbā”ti vattabbattā “saṃkilesapakkhā",
  "tika-s0501t:1189_2": "suttatthā ācariyena dassitā, vodānapakkhasuttatthā kathaṃ dassitabbā”ti vattabbattā",
  "tika-s0501t:1189_3": "vā “tattha diṭṭhicarito asmiṃ sāsane”tiādi vuttaṃ. Tatthāti tesu diṭṭhicaritataṇhācaritesu.",
  "tika-s0501t:1189_4": "Diṭṭhicarito puggalo asmiṃ sāsane pabbajito hutvā catūsu paccayesu sallekhānusantatavutti",
  "tika-s0501t:1189_5": "bhavati. Kasmā? Yasmā sallekhe tibbagāravo, tasmā sallekhe tibbagāravattā. Taṇhācarito",
  "tika-s0501t:1189_6": "puggalo asmiṃ sāsane pabbajito hutvā sikkhānusantatavutti bhavati. Kasmā? Yasmā sikkhāya",
  "tika-s0501t:1189_7": "tibbagāravo, tasmā sikkhāya tibbagāravattā. Diṭṭhicarito puggalo sammattaniyāmaṃ",
  "tika-s0501t:1189_8": "okkamanto hutvā dhammānusārī puggalo bhavati. Kasmā? Diṭṭhiyā diṭṭhivisaye paññāsadisapavattanato.",
  "tika-s0501t:1189_9": "Taṇhācarito puggalo sammattaniyāmaṃ okkamanto hutvā saddhānusārī bhavati. Kasmā?",
  "tika-s0501t:1189_10": "Taṇhāvasena micchādhimokkhattā. Diṭṭhicarito puggalo sukhāya paṭipadāya, dandhābhiññāya",
  "tika-s0501t:1189_11": "ca niyyāti, sukhāya paṭipadāya, khippābhiññāya ca niyyāti sukhena kilesehi vikkhambhituṃ",
  "tika-s0501t:1189_12": "samatthattā. Taṇhācarito puggalo dukkhāya paṭipadāya, dandhābhiññāya ca niyyāti,",
  "tika-s0501t:1189_13": "dukkhāya paṭipadāya, khippābhiññāya ca niyyāti dukkhena kilesehi vikkhambhituṃ samatthattā.",
  "tika-s0501t:1190_0": "“Tathā kasmā niyyātī”ti pucchitabbattā “tattha kiṃ kāraṇaṃ ya”ntiādi vuttaṃ. Yaṃ",
  "tika-s0501t:1190_1": "yena kāraṇena niyyāti, taṃ kāraṇaṃ kinti pucchati. Tassa taṇhācaritassa kāmā sukhena",
  "tika-s0501t:1190_2": "apariccattā hi yasmā bhavanti, tasmā kāmānaṃ sukhena apariccattattā tathā niyyāti.",
  "tika-s0501t:1190_3": "So taṇhācarito kāmehi vatthukāmakilesakāmehi viveciyamāno dukkhena paṭinissarati,",
  "tika-s0501t:1190_4": "dandhañca dhammaṃ catusaccadhammaṃ ājānāti. Yo pana ayaṃ puggalo diṭṭhicarito hoti,",
  "tika-s0501t:1190_5": "so ayaṃ diṭṭhicarito puggalo ādito ādimhiyeva kāmehi kilesakāmavatthukāmehi anatthiko",
  "tika-s0501t:1190_6": "bhavati. So diṭṭhicarito tato tehi kāmehi viveciyamāno khippañca sukhena paṭinissarati,",
  "tika-s0501t:1190_7": "khippañca dhammaṃ ājānāti.",
  "tika-s0501t:1191_0": "“Taṇhācarito dukkhāya paṭipadāya dandhābhiññāya niyyāti, diṭṭhicarito sukhāya paṭipadāya",
  "tika-s0501t:1191_1": "khippābhiññāya niyyātīti ekekāya paṭipadāya bhavitabba”nti vattabbattā “dukkhāpi",
  "tika-s0501t:1191_2": "paṭipadā duvidhā dandhābhiññā ca khippābhiññā ca, sukhāpi paṭipadā duvidhā dandhābhiññā",
  "tika-s0501t:1191_3": "ca khippābhiññā cā”ti vuttaṃ. “Evaṃ sati ekova dvīhi dvīhi paṭipadāhi niyyātīti āpajjatī”ti",
  "tika-s0501t:1191_4": "vattabbattā “sattāpī”tiādi vuttaṃ. Taṇhācaritā sattāpi duvidhā mudindriyāpi tikkhindriyāpi,",
  "tika-s0501t:1191_5": "diṭṭhicaritā sattāpi duvidhā mudindriyāpi tikkhindriyāpīti yojanā kātabbā. Ye taṇhācaritadiṭṭhicaritā",
  "tika-s0501t:1191_6": "mudindriyā bhavanti, te taṇhācaritadiṭṭhicaritā dandhañca paṭinissaranti, dandhañca",
  "tika-s0501t:1191_7": "dhammaṃ ājānanti. Ye taṇhācaritadiṭṭhicaritā tikkhindriyā bhavanti, te taṇhācaritadiṭṭhicaritā",
  "tika-s0501t:1191_8": "khippañca paṭinissaranti, khippañca dhammaṃ ājānanti, tasmā ekekasseva ekekā paṭipadā",
  "tika-s0501t:1191_9": "yuttāvāti. “Imāhi paṭipadāhi niyyantiyeva, na niyyiṃsu niyyissantīti āpajjeyya vattamānavibhattiyā",
  "tika-s0501t:1191_10": "niddiṭṭhattā”ti vattabbattā “imā catasso”tiādi vuttaṃ. Atītepi imāhi catūhi paṭipadāhi",
  "tika-s0501t:1191_11": "niyyiṃsu, paccuppannesupi niyyanti, anāgatepi niyyissantīti attho gahetabbo yathā",
  "tika-s0501t:1191_12": "“pabbato tiṭṭhatī”ti.",
  "tika-s0501t:1192_0": "Evanti evaṃ vuttappakārena. Ariyapuggalā catukkamaggaṃ paṭipadaṃ paññāpenti. “Kimatthaṃ",
  "tika-s0501t:1192_1": "paññāpentī”ti vattabbattā “abudhajanasevitāyā”tiādi vuttaṃ. Ayaṃ vuccati nandiyāvaṭṭassa",
  "tika-s0501t:1192_2": "nayassa bhūmīti taṇhāavijjānaṃ vasena saṃkilesapakkhe dvidisā catusaccayojanāpi samathavipassanānaṃ",
  "tika-s0501t:1192_3": "vasena vodānapakkhe dvidisā catusaccayojanāpi dassitā. Ayaṃ catubbidhā catusaccayojanā",
  "tika-s0501t:1192_4": "nandiyāvaṭṭassa nayassa samuṭṭhānaṃ bhūmi samuṭṭhānabhāvatoti. “Tathāvidhāya catusaccayojanāya",
  "tika-s0501t:1192_5": "nandiyāvaṭṭassa nayassa samuṭṭhānabhūmibhāvo kena saddahitabbo”ti vattabbattā “tenāhā”tiādi vuttaṃ.",
  "tika-s0501t:1193_0": "82. “Nandiyāvaṭṭassa nayassa samuṭṭhānabhūtā bhūmi dassitā, tassa nandiyāvaṭṭassa",
  "tika-s0501t:1193_1": "nayassa kattha katamā disā kittakena upaparikkhitabbā”ti vattabbattā “veyyākaraṇesu",
  "tika-s0501t:1193_2": "hī”tiādi vuttaṃ. Hi-saddo pakkhantarattho. Ye disābhūtā āhārādayo dhammā veyyākaraṇesu",
  "tika-s0501t:1193_3": "“kusalākusalā”ti vuttaṃ, te disābhūtā āhārādayo dhammā duvidhena “ime akusalā dhammā",
  "tika-s0501t:1193_4": "saṃkilesadhammā, ime kusalā vodānadhammā”ti duvidhena upaparikkhitabbā ālocitabbā.",
  "tika-s0501t:1193_5": "“Katamena duvidhenā”ti pucchitabbattā “lokavaṭṭānusārī ca lokavivaṭṭānusārī cā”ti",
  "tika-s0501t:1193_6": "vuttaṃ. “Katamaṃ vaṭṭaṃ, katamaṃ vivaṭṭa”nti pucchitabbattā “vaṭṭaṃ nāma saṃsāro,",
  "tika-s0501t:1193_7": "vivaṭṭaṃ nibbāna”nti vuttaṃ. “Saṃsārassa katamo hetū”ti pucchitabbattā “kammakilesā",
  "tika-s0501t:1193_8": "hetu saṃsārassā”ti vuttaṃ. “Katamaṃ kammaṃ nāma, cetanāyeva kammaṃ nāma kiṃ, udāhu",
  "tika-s0501t:1193_9": "cetasikañca phaladānasamatthāsamatthampi kammaṃ ki”nti pucchitabbattā “tattha kamma”ntiādi",
  "tika-s0501t:1193_10": "vuttaṃ. Tatthāti tesu kammakilesesu. “Taṃ kammaṃ kathaṃ kena pakārena daṭṭhabba”nti",
  "tika-s0501t:1193_11": "ce vadeyya, yathā yena upacayena kataṃ kammaṃ phaladānasamatthaṃ hoti, tasmiṃ upacaye",
  "tika-s0501t:1193_12": "taṃ kammaṃ daṭṭhabbaṃ. “Te kilesā katamehi dhammehi niddisitabbā”ti ce puccheyya,",
  "tika-s0501t:1193_13": "sabbepi kilesā catūhi vipallāsehi niddisitabbā. “Te kilesā kattha daṭṭhabbā”ti ce",
  "tika-s0501t:1193_14": "puccheyya, dasavatthuke kilesapuñje te kilesā daṭṭhabbā.",
  "tika-s0501t:1194_0": "“Katamāni dasa vatthūnī”ti ce puccheyya, cattāro āhārā, cattāro vipallāsā, cattāri",
  "tika-s0501t:1194_1": "upādānāni, cattāro yogā, cattāro ganthā, cattāro āsavā, cattāro oghā, cattāro sallā,",
  "tika-s0501t:1194_2": "catasso viññāṇaṭṭhitiyo, cattāri agatigamanānīti dasa vatthūnīti veditabbāni catunnaṃ",
  "tika-s0501t:1194_3": "kiccavasena ekattā. Ettha ca kilesānaṃ paccayo vatthukāmopi kilesopi kilesavatthu",
  "tika-s0501t:1194_4": "hoti purimānaṃ purimānaṃ kilesānaṃ pacchimānaṃ pacchimānaṃ kilesānaṃ paccayabhāvato.",
  "tika-s0501t:1195_0": "“Katamo katamo katamassa katamassa vatthū”ti pucchitabbattā “paṭhame āhāre”tiādi",
  "tika-s0501t:1195_1": "vuttaṃ. Ālambitabbe paṭhame kabaḷīkārāhāre paṭhamo “rūpaṃ subha”nti vipallāso ārammaṇakaraṇavasena",
  "tika-s0501t:1195_2": "pavattati. Ālambitabbe dutiye phassāhāre dutiyo “phassapaccayā vedanā sukhā”ti vipallāso",
  "tika-s0501t:1195_3": "pavattati. Ālambitabbe tatiye cittāhāre tatiyo “cittaṃ nicca”nti vipallāso pavattati,",
  "tika-s0501t:1195_4": "ālambitabbe catutthe manosañcetanāhāre “dhammo attā”ti vipallāso ārammaṇakaraṇavasena",
  "tika-s0501t:1195_5": "pavattati. Ālambitabbe paṭhame “rūpaṃ subha”nti vipallāso paṭhamaṃ kāmupādānaṃ ārammaṇakaraṇavasena",
  "tika-s0501t:1195_6": "pavattati. Sesesupi yathārahaṃ nayānusārena yojetvā attho veditabbo.",
  "tika-s0501t:1196_0": "83. “Tesu āhārādīsu katamo katamassa puggalassa upakkileso”ti vattabbattā “tattha",
  "tika-s0501t:1196_1": "yo cā”tiādi vuttaṃ. Tatthāti tesu āhārādīsu, taṇhācaritadiṭṭhicaritesu vā. Taṇhācaritassa",
  "tika-s0501t:1196_2": "rūpavedanāsu tibbacchandarāgassa uppajjanato yo ca kabaḷīkāro āhāro, yo ca phassāhāro",
  "tika-s0501t:1196_3": "pavattati, ime kabaḷīkārāhāraphassāhārā taṇhācaritassa puggalassa upakkilesā bhavanti.",
  "tika-s0501t:1196_4": "Diṭṭhicaritassa dhammacittesu balavaattaniccābhinivesassa uppajjanato yo ca manosañcetanāhāro,",
  "tika-s0501t:1196_5": "yo ca viññāṇāhāro pavattati, ime manosañcetanāhāraviññāṇāhārā diṭṭhicaritassa puggalassa",
  "tika-s0501t:1196_6": "upakkilesā bhavanti. “Tattha yo ca asubhe subha”ntiādīsupi vuttanayānusārena attho",
  "tika-s0501t:1196_7": "gahetabboti. Purimānaṃ dvinnaṃ dvinnaṃ taṇhāpadhānattā ceva taṇhāsabhāvattā ca, pacchimānaṃ",
  "tika-s0501t:1196_8": "dvinnaṃ dvinnaṃ diṭṭhipadhānattā ceva diṭṭhisabhāvattā cāti.",
  "tika-s0501t:1197_0": "84. “Katamasmiṃ paṭhamādike āhāre katamo paṭhamādiko vipallāso pavattatī”ti pucchitabbattā",
  "tika-s0501t:1197_1": "“tattha kabaḷīkāre āhāre”tiādinā nāmavasena niyametvā pubbe vuttatthameva dasseti.",
  "tika-s0501t:1197_2": "“Katamasmiṃ vipallāse ṭhito katamaṃ upādiyatī”ti pucchitabbattā “paṭhame vipallāse",
  "tika-s0501t:1197_3": "ṭhito”tiādi vuttaṃ. Paṭhame vipallāse ṭhito puggalo kāme yena upādānena upādiyati,",
  "tika-s0501t:1197_4": "idaṃ upādānaṃ “kāmupādānaṃ nāmā”ti vuccati. Sesesu iminā nayena yojanā kātabbā.",
  "tika-s0501t:1198": "“Yena kāmupādānena kāmehi puggalo saṃyujjati, ayaṃ kāmupādānadhammo ‘kāmayogo’ti vuccatī”tiādinā yojanā kātabbā. Sesānaṃ yojanatthādayo pāḷito, aṭṭhakathāto ca pākaṭā.",
  "tika-s0501t:1199_0": "85. “Āhārādīsu katame katamā disā”ti pucchitabbattā “tattha imā catasso disā”tiādi",
  "tika-s0501t:1199_1": "vuttaṃ. Tattha tesu āhāracatukkādīsu dasasu catukkesu paṭhamo paṭhamo kabaḷīkārāhārādiko",
  "tika-s0501t:1199_2": "paṭhamā disā, dutiyo dutiyo phassāhārādiko dutiyā disā, tatiyo tatiyo viññāṇāhārādiko",
  "tika-s0501t:1199_3": "tatiyā disā, catuttho catuttho manosañcetanāhārādiko catutthā disāti veditabbā.",
  "tika-s0501t:1200_0": "“Tāsu catūsu disāsu tesu kabaḷīkārāhārādīsu dhammesu katame dhammā katamassa upakkilesā”ti",
  "tika-s0501t:1200_1": "pucchitabbattā ime āhārādayo dhammā imassa puggalassa upakkilesāti vibhattāti dassetuṃ",
  "tika-s0501t:1200_2": "“tattha yo ca kabaḷīkāro āhāro…pe… ime diṭṭhicaritassa udattassa upakkilesā”ti vuttaṃ.",
  "tika-s0501t:1200_3": "Aṭṭhakathāyaṃ pana – “kabaḷīkārāhāro āhārotiādi āhārādīsu ye yassa puggalassa upakkilesā,",
  "tika-s0501t:1200_4": "taṃ vibhajitvā dassetuṃ āraddha”nti vuttaṃ. Dasannaṃ suttānanti ekadesabhūtānaṃ dasannaṃ",
  "tika-s0501t:1200_5": "suttānaṃ. Atthoti sabhāvadhammo. Saddattho hi asamānoti. “Byañjanameva nāna”nti etena",
  "tika-s0501t:1200_6": "ca saddatthassa nānattaṃ dasseti.",
  "tika-s0501t:1201": "“Kabaḷīkārāhārādīsu katame āhārādayo katamena vimokkhamukhena pariññaṃ pahānaṃ gacchantī”ti pucchitabbattā “tattha yo ca kabaḷīkāro”tiādi vuttaṃ.",
  "tika-s0501t:1202_0": "Itīti evaṃ vuttappakārā. Sabbeti sabbe āhārādayo dhammā lokavaṭṭānusārino bhavanti.",
  "tika-s0501t:1202_1": "Teti te sabbe āhārādayo dhammā. Lokāti lokato vaṭṭato. Tīhi vimokkhamukhehi aniccānupassanādīhi niyyanti.",
  "tika-s0501t:1203_0": "86. Saṃkilesapakkhe disābhūtā āhāracatukkādayo dasa catukkā dhammā ācariyena niddhāretvā",
  "tika-s0501t:1203_1": "dassitā, amhehi ca ñātā, “vodānapakkhe katame disābhūtā dhammā”ti pucchitabbattā",
  "tika-s0501t:1203_2": "vodānapakkhe disābhūte dhamme dassetuṃ “catasso paṭipadā”tiādi vuttaṃ. Cattāro vihārāti",
  "tika-s0501t:1203_3": "dibbavihārā brahmavihārā ariyavihārā āneñjavihārāti cattāro vihārā. Tesu rūpāvacarasamāpattiyo",
  "tika-s0501t:1203_4": "dibbavihārā, catasso appamaññāyo brahmavihārā, catasso phalasamāpattiyo ariyavihārā,",
  "tika-s0501t:1203_5": "catasso arūpasamāpattiyo āneñjavihārā cattāro acchariyā abbhutā dhammāti mānapahānaṃ",
  "tika-s0501t:1203_6": "ālayasamugghāto avijjāpahānaṃ bhavūpasamoti cattāro acchariyaabbhutadhammā. Cattāri",
  "tika-s0501t:1203_7": "adhiṭṭhānānīti saccādhiṭṭhānaṃ cāgādhiṭṭhānaṃ paññādhiṭṭhānaṃ upasamādhiṭṭhānanti",
  "tika-s0501t:1203_8": "cattāri adhiṭṭhānāni. Catasso samādhibhāvanāti chandasamādhibhāvanā vīriyasamādhibhāvanā",
  "tika-s0501t:1203_9": "cittasamādhibhāvanā vīmaṃsāsamādhibhāvanāti catasso samādhibhāvanā. Cattāro sukhabhāgiyāti",
  "tika-s0501t:1203_10": "indriyasaṃvaro tapo bojjhaṅgo sabbūpadhipaṭinissaggoti cattāro sukhabhāgiyā. Avasesā pākaṭā.",
  "tika-s0501t:1204_0": "“Catūsu catūsu paṭipadādīsu katamo paṭipadādiko paṭhamo satipaṭṭhānādiko bhavatī”ti",
  "tika-s0501t:1204_1": "pucchitabbattā “paṭhamā paṭipadā paṭhamaṃ satipaṭṭhāna”ntiādi vuttaṃ. “Paṭipadādayo",
  "tika-s0501t:1204_2": "paññāpadaṭṭhānādikā, satipaṭṭhānādayo pana satipadaṭṭhānādikā, tasmā ‘paṭhamā paṭipadā",
  "tika-s0501t:1204_3": "paṭhamaṃ satipaṭṭhāna’ntiādiyojanā kātabbā”ti vattabbattā “paṭhamā paṭipadā bhāvitā",
  "tika-s0501t:1204_4": "bahulīkatā paṭhamaṃ satipaṭṭhānaṃ pūretī”tiādi vuttaṃ, pūrakapūretabbabhāvato tathā",
  "tika-s0501t:1204_5": "yojanā kātabbāti adhippāyo. Atha vā “bhāvitā bahulīkatā katame paṭipadādayo katame",
  "tika-s0501t:1204_6": "satipaṭṭhānādike pūrentī”ti pucchitabbattā “paṭhamā paṭipadā bhāvitā bahulīkatā paṭhamaṃ",
  "tika-s0501t:1204_7": "satipaṭṭhānaṃ pūretī”tiādi vuttaṃ.",
  "tika-s0501t:1205_0": "87. “Tesu dasasu paṭipadācatukkādīsu katame dhammā katamā disā, katame dhammā katamā",
  "tika-s0501t:1205_1": "disā”ti pucchitabbattā “tattha imā catasso disā paṭhamā paṭipadā, paṭhamo satipaṭṭhāno”tiādi",
  "tika-s0501t:1205_2": "vuttaṃ. Tatthāti tesu dasasu paṭipadācatukkādīsu. Imā mayā vuccamānā paṭhamā paṭipadādayo",
  "tika-s0501t:1205_3": "disā catasso disā bhavanti.",
  "tika-s0501t:1206_0": "“Tesu catūsu disābhūtesu paṭipadācatukkādīsu katamo disābhūto attho katamassa puggalassa",
  "tika-s0501t:1206_1": "bhesajja”nti pucchitabbattā “tattha paṭhamā paṭipadā…pe… diṭṭhicaritassa udattassa",
  "tika-s0501t:1206_2": "bhesajja”nti vuttaṃ.",
  "tika-s0501t:1207_0": "“Tesu dasasu paṭipadādicatukkesu dhammesu katamo katamo katamaṃ katamaṃ vimokkhamukha”nti",
  "tika-s0501t:1207_1": "pucchitabbattā “tattha dukkhā ca paṭipadā”tiādi vuttaṃ. Attho pana ṭīkāyaṃ vitthārena",
  "tika-s0501t:1207_2": "vutto pākaṭo. Saṃkilesapakkhe disābhūtā āhāracatukkādayo dasa catukkā samatikkamitabbapahātabbabhāvena",
  "tika-s0501t:1207_3": "niddhāritā, vodānapakkhe pana disābhūtā paṭipadācatukkādayo dasa catukkā samatikkamapahāyakabhāvena niddhāritā.",
  "tika-s0501t:1208_0": "“Tesaṃ āhāracatukkādīnaṃ dasannaṃ catukkānaṃ samatikkamanapahānasaṅkhātaṃ yaṃ vikkīḷitañca",
  "tika-s0501t:1208_1": "tesaṃ paṭipadācatukkādīnaṃ dasannaṃ catukkānaṃ bhāvanāsaṅkhātaṃ yaṃ vikkīḷitañca",
  "tika-s0501t:1208_2": "sacchikiriyāsaṅkhātaṃ yaṃ vikkīḷitañca atthi, taṃ tividhaṃ vikkīḷitaṃ katamesaṃ puggalānaṃ",
  "tika-s0501t:1208_3": "vikkīḷitaṃ bhavatī”ti pucchitabbattā “tesaṃ vikkīḷita”nti vuttaṃ. Atha vā “yathāvuttappakārehi",
  "tika-s0501t:1208_4": "vimokkhamukhehi ye buddhapaccekabuddhasāvakā vimucciṃsu, tesu buddhasseva vikkīḷitaṃ",
  "tika-s0501t:1208_5": "bhavati kiṃ, paccekabuddhasseva vikkīḷitaṃ bhavati kiṃ, sāvakasseva vikkīḷitaṃ bhavati",
  "tika-s0501t:1208_6": "kiṃ, udāhu sabbesaṃ buddhapaccekabuddhasāvakānaṃ vikkīḷitaṃ bhavati ki”nti vicāraṇāya",
  "tika-s0501t:1208_7": "sambhavato “tesaṃ vikkīḷita”nti vuttaṃ. Yathāvuttappakārehi vimokkhamukhehi ye buddhapaccekabuddhasāvakā",
  "tika-s0501t:1208_8": "mucciṃsu, tesaṃ buddhapaccekabuddhasāvakānaṃ vikkīḷitaṃ. Yaṃ āhāracatukkādīnaṃ dasannaṃ",
  "tika-s0501t:1208_9": "catukkānaṃ saparasantāne samatikkamanapahānañca yā paṭipadācatukkādīnaṃ dasannaṃ",
  "tika-s0501t:1208_10": "catukkānaṃ saparasantāne bhāvanāsampādanā, sacchikiriyāsampādanā ca atthi, idaṃ sabbaṃ",
  "tika-s0501t:1208_11": "vikkīḷitaṃ nāma bhavatīti attho.",
  "tika-s0501t:1209_0": "“Sabbesaṃ āhāracatukkādīnaṃ dasannaṃ catukkānaṃ sabbe paṭipadācatukkādayo dasa catukkā",
  "tika-s0501t:1209_1": "paṭipakkhā honti kiṃ, udāhu yathākkamaṃ catukkānaṃ catukkā paṭipakkhā honti ki”nti",
  "tika-s0501t:1209_2": "vicāraṇāya sambhavato yathākkamaṃ catukkānaṃ catukkā paṭipakkhā honti pahātabbapahāyakabhāvenāti",
  "tika-s0501t:1209_3": "dassento “cattāro āhārā tesaṃ paṭipakkho catasso paṭipadā”tiādimāha. Aṭṭhakathāyaṃ",
  "tika-s0501t:1209_4": "pana – “idāni āhārādīnaṃ paṭipadādīhi yena samatikkamanaṃ, taṃ nesaṃ paṭipakkhabhāvaṃ",
  "tika-s0501t:1209_5": "dassento ‘cattāro āhārā tesaṃ paṭipakkho catasso paṭipadā’tiādimāhā”ti vuttaṃ. Tattha",
  "tika-s0501t:1209_6": "saṃkilesapakkhe cattāro ye āhārā niddhāritā, tesaṃ catunnaṃ āhārānaṃ vodānapakkhe",
  "tika-s0501t:1209_7": "yā catasso paṭipadā niddhāritā, tā catasso paṭipadā paṭipakkho āhārānaṃ pahātabbattā,",
  "tika-s0501t:1209_8": "paṭipadānaṃ pana pahāyakattā. Satipi āhārānaṃ appahātabbabhāve vipassanārammaṇattā",
  "tika-s0501t:1209_9": "āhārapaṭibaddhachandarāgappahānavasena pahātabbabhāvo vuttoti evamādiyojanā kātabbā.",
  "tika-s0501t:1210_0": "Sīhāti sīhasadisā buddhā ca sīhasadisā paccekabuddhā ca sīhasadisā sāvakā cāti sīhasadisā",
  "tika-s0501t:1210_1": "visuṃ visuṃ yojetabbā. Sāvakā pana ahatarāgadosamohāpi santi, tepi “sīhā”ti maññeyyunti",
  "tika-s0501t:1210_2": "taṃ nivattāpanatthaṃ “hatarāgadosamohā”ti vuttaṃ. Hanitabbāti hatā, rāgo ca doso",
  "tika-s0501t:1210_3": "ca moho ca rāgadosamohā, hatā rāgadosamohā etehi sāvakehīti hatarāgadosamohā, sāvakāti",
  "tika-s0501t:1210_4": "yojanā kātabbā sāvakānaṃyeva byabhicārasambhavatoti. Tesaṃ sīhānaṃ buddhānaṃ, tesaṃ",
  "tika-s0501t:1210_5": "sīhānaṃ paccekabuddhānaṃ, tesaṃ sīhānaṃ sāvakānaṃ bhāvanā vodānapakkhe bhāvitabbānaṃ",
  "tika-s0501t:1210_6": "bodhipakkhiyadhammānaṃ bhāvanā vaḍḍhanā ca, sacchikiriyā vodānapakkheyeva sacchikātabbānaṃ",
  "tika-s0501t:1210_7": "phalanibbānānaṃ sacchikiriyā ca, byantīkiriyā saṃkilesapakkhe pahātabbānaṃ pahānasaṅkhātā",
  "tika-s0501t:1210_8": "byantīkiriyā ca vikkīḷitaṃ nāma bhavati.",
  "tika-s0501t:1211_0": "Indriyādhiṭṭhānanti saddhindriyādīnaṃ indriyānaṃ adhiṭṭhānaṃ pavattanaṃ bhāvanā,",
  "tika-s0501t:1211_1": "sacchikiriyā ca. Vipariyāsānadhiṭṭhānanti vipallāsānaṃ adhiṭṭhānaṃ pahānavasena appavattanaṃ,",
  "tika-s0501t:1211_2": "anuppādanañca saṅkhepato vikkīḷitaṃ nāmāti gahitaṃ. Indriyāni saddhindriyādīni saddhammagocaro",
  "tika-s0501t:1211_3": "saddhammassa vodānapakkhassa gocaro pavattanahetūti adhippetāni. Vipariyāsā vipallāsā",
  "tika-s0501t:1211_4": "kilesagocaro saṃkilesapakkhassa gocaro pavattihetūti adhippetā.",
  "tika-s0501t:1212_0": "“Cattāro āhārātiādinā saṃkilesapakkhe āhāracatukkādīnaṃ dasannaṃ catukkānaṃ taṇhācaritādīnaṃ",
  "tika-s0501t:1212_1": "catunnaṃ puggalānaṃ upakkilesavibhāvanāmukhena yā niddhāraṇā ācariyena katā, ‘catasso",
  "tika-s0501t:1212_2": "paṭipadā’tiādinā ca vodānapakkhe paṭipadācatukkādīnaṃ dasannaṃ catukkānaṃ taṇhācaritādīnaṃ",
  "tika-s0501t:1212_3": "catunnaṃ puggalānaṃ vodānavibhāvanāmukhena yā niddhāraṇā ācariyena katā, sā ayaṃ",
  "tika-s0501t:1212_4": "niddhāraṇā katamassa nayassa samuṭṭhānaṃ bhūmīti vuccatī”ti pucchitabbattā “ayaṃ",
  "tika-s0501t:1212_5": "vuccati sīhavikkīḷitassa nayassa bhūmī”ti vuttaṃ. Tattha ayanti yā ayaṃ vuttanayena",
  "tika-s0501t:1212_6": "dvippakārā niddhāraṇā katā, sā ayaṃ dvippakārā niddhāraṇā sīhavikkīḷitassa nayassa",
  "tika-s0501t:1212_7": "bhūmi pavattiṭṭhānaṃ samuṭṭhānanti nayasamuṭṭhānakosallehi puggalehi vuccatīti yojanā kātabbāti.",
  "tika-s0501t:1213_0": "“Vuttappakārāya niddhāritāya nayassa bhūmibhāvo kasmā viññāyatī”ti vattabbattā “tenāhā”tiādi",
  "tika-s0501t:1213_1": "vuttaṃ. Tena vuttappakārāya niddhāraṇāya nayabhūmibhāvena “yo neti…pe… kusalāti cā”ti",
  "tika-s0501t:1213_2": "yaṃ vacanaṃ ācariyo āha, tena vacanena viññāyatīti.",
  "tika-s0501t:1214_0": "Sīhavikkīḷitanayabhūmi ācariyena vibhāvitā, amhehi ca ñātā, “katamā tipukkhalanayabhūmī”ti",
  "tika-s0501t:1214_1": "pucchitabbattā tipukkhalanayabhūmiṃ vibhāvetukāmo “tattha ye dukkhāya paṭipadāyā”tiādimāha.",
  "tika-s0501t:1214_2": "Evaṃ sati “ayaṃ saṃkileso, tīṇi akusalamūlānī”tiādivacanameva ācariyena vattabbaṃ,",
  "tika-s0501t:1214_3": "kasmā pana “tattha ye dukkhāya paṭipadāyā”tiādivacanaṃ vattabbanti? Saccaṃ, tipukkhalanayabhūmibhāvanā",
  "tika-s0501t:1214_4": "pana ugghaṭitaññuādipuggalattayavasena pavattā, tasmā ugghaṭitaññuādipuggalattayaṃ",
  "tika-s0501t:1214_5": "vibhāvetuṃ “tattha ye dukkhāya paṭipadāyā”tiādivacanaṃ vuttaṃ. Evamapi “tattha yo",
  "tika-s0501t:1214_6": "sukhāya paṭipadāya khippābhiññāya niyyāti, ayaṃ ugghaṭitaññū”tiādivacanameva vattabbaṃ,",
  "tika-s0501t:1214_7": "kasmā pana “tattha ye dukkhāya paṭipadāyā”tiādivacanaṃ vattabbanti? Saccaṃ, ugghaṭitaññuādipuggalattayaṃ",
  "tika-s0501t:1214_8": "pana sīhavikkīḷitanayato tipukkhalanayassa niggacchanato nikkhamanato sīhavikkīḷitanayabhūmivibhāvanāyaṃ",
  "tika-s0501t:1214_9": "paṭipadāvibhāgato vibhāvitapuggalacatukkato niddhāritaṃ, sīhavikkīḷitanayabhūmivibhāvanāyaṃ",
  "tika-s0501t:1214_10": "paṭipadāvibhāgato vibhāvitaṃ puggalacatukkaṃ paṭhamaṃ vibhāvetuṃ “tattha ye dukkhāya",
  "tika-s0501t:1214_11": "paṭipadāyā”tiādi vuttaṃ. Tatthāti yo paṭipadācatukko sīhavikkīḷitanayabhūmivibhāvanāyaṃ",
  "tika-s0501t:1214_12": "niddhārito, tasmiṃ paṭipadācatukke. Yeti ye dandhaudattā diṭṭhicaritapuggalā yathākkamaṃ",
  "tika-s0501t:1214_13": "sukhāya paṭipadāya dandhābhiññāya ca sukhāya paṭipadāya khippābhiññāya ca niyyanti,",
  "tika-s0501t:1214_14": "iti niyyakā dve puggalā ca niddhāritā. “Tesaṃ catunnaṃ puggalānaṃ katamo saṃkileso”ti",
  "tika-s0501t:1214_15": "pucchitabbattā “tesaṃ catunnaṃ puggalānaṃ ayaṃ saṃkileso”ti vissajjetuṃ “tesaṃ catunnaṃ",
  "tika-s0501t:1214_16": "puggalānaṃ ayaṃ saṃkileso”tiādi vuttaṃ. Cattāro āhārā niddhāritā…pe… cattāri agatigamanāni",
  "tika-s0501t:1214_17": "niddhāritāni, iti ayaṃ dasavidho āhāracatukkādicatukko tesaṃ catunnaṃ puggalānaṃ",
  "tika-s0501t:1214_18": "saṃkileso hoti. Tesaṃ catunnaṃ puggalānaṃ saṃkileso ācariyena niddhārito, “katamaṃ",
  "tika-s0501t:1214_19": "vodāna”nti pucchitabbattā “tesaṃ catunnaṃ puggalānaṃ idaṃ vodāna”ntiādi vuttaṃ. Catasso",
  "tika-s0501t:1214_20": "paṭipadā niddhāritā, catasso appamāṇā niddhāritā, iti idaṃ dasavidhaṃ paṭipadācatukkādicatukkabhūtaṃ",
  "tika-s0501t:1214_21": "dhammajātaṃ tesaṃ catunnaṃ puggalānaṃ vodānaṃ hoti.",
  "tika-s0501t:1215_0": "88. “Tesu catūsu puggalesu katamo puggalo ugghaṭitaññū, katamo puggalo vipañcitaññū,",
  "tika-s0501t:1215_1": "katamo puggalo neyyo”ti pucchitabbattā “tattha ye”tiādi vuttaṃ. “Pubbepi ‘tattha",
  "tika-s0501t:1215_2": "ye’tiādinā cattāro puggalā niddhāritā, kasmā pana puna “tattha ye’tiādinā cattāro",
  "tika-s0501t:1215_3": "puggalā niddhāritā”ti ce vadeyya? Pubbe saṃkilesavodānaṃ sāmibhāvena niddhāritā,",
  "tika-s0501t:1215_4": "pacchā pana ugghaṭitaññuādīnaṃ avayavānaṃ samūhabhāvena niddhāritāti visesattho gahetabbo.",
  "tika-s0501t:1215_5": "Tattha ye…pe… ime dve puggalāti ettha yojanattho heṭṭhā vuttasadisova. Tatthāti tesu",
  "tika-s0501t:1215_6": "catūsu puggalesu. Yoti udatto diṭṭhicarito. Ayanti ayaṃ niyato udatto diṭṭhicarito.",
  "tika-s0501t:1215_7": "Puna yoti udattova taṇhācarito ca mando diṭṭhicarito ca. Sādhāraṇāyāti dukkhāya paṭipadāya",
  "tika-s0501t:1215_8": "khippābhiññāya ca sukhāya paṭipadāya dandhābhiññāya ca.",
  "tika-s0501t:1216_0": "“Ugghaṭitaññuādayo tayo puggalā ācariyena niddhāritā, tesu tīsu puggalesu katamassa",
  "tika-s0501t:1216_1": "katamassa katamaṃ katamaṃ bhagavā upadisatī”ti pucchitabbattā “tattha bhagavā”tiādi",
  "tika-s0501t:1216_2": "vuttaṃ. Atha vā “paṭipadābhedena puggalabhedo ācariyena vibhāvito, kathaṃ desanābhedena",
  "tika-s0501t:1216_3": "puggalabhedo vibhāvito”ti vattabbattā desanābhedenapi puggalabhedaṃ vibhāvetuṃ “tattha",
  "tika-s0501t:1216_4": "bhagavā”tiādi vuttaṃ. Tatthāti tesu tīsu ugghaṭitaññuādīsu puggalesu. “Samathadesanāvipassanādesanābhedeneva",
  "tika-s0501t:1216_5": "puggalabhedo vibhāvito”ti vattabbattā mududhammadesanātikkhadhammadesanābhedenapi",
  "tika-s0501t:1216_6": "puggalabhedaṃ vibhāvetuṃ “tattha bhagavā”tiādi vuttaṃ. Sesesupi evameva anusandhyattho vattabbo.",
  "tika-s0501t:1217_0": "Visuṃ visuṃ paṭipadābhedena cattāro hutvā visuṃ ca sampiṇḍitā ca paṭipadābhedena",
  "tika-s0501t:1217_1": "ceva desanābhedena ca tayo hontīti vibhāvetuṃ “tattha ye”tiādiṃ puna vatvā “iti kho",
  "tika-s0501t:1217_2": "cattāri hutvā tīṇi bhavantī”ti vuttaṃ. Tattha cattāri tīṇīti liṅgavipallāsaniddeso,",
  "tika-s0501t:1217_3": "“cattāro tayo”ti pana pakatiliṅganiddeso kātabbova.",
  "tika-s0501t:1218_0": "“Tesaṃ tiṇṇaṃ puggalānaṃ katamo saṃkileso”ti pucchitabbattā “tesaṃ tiṇṇaṃ puggalānaṃ",
  "tika-s0501t:1218_1": "ayaṃ saṃkileso”tiādi vuttaṃ. Tattha ayaṃ saṃkilesoti “tīṇi akusalamūlāni…pe… sīlavipatti",
  "tika-s0501t:1218_2": "diṭṭhivipatti ācāravipattī”ti niddhāritānaṃ akusalānaṃ dhammānaṃ iti ayaṃ samūho",
  "tika-s0501t:1218_3": "saṃkileso hoti. “Tesaṃ tiṇṇaṃ puggalānaṃ saṃkileso ācariyena niddhārito, kathaṃ vodānaṃ",
  "tika-s0501t:1218_4": "niddhāritabba”nti vattabbattā “tesaṃ tiṇṇaṃ puggalānaṃ idaṃ vodāna”ntiādi vuttaṃ.",
  "tika-s0501t:1218_5": "Tattha idaṃ vodānanti “tīṇi kusalamūlāni…pe… tīṇi vimokkhamukhāni suññataṃ animittaṃ",
  "tika-s0501t:1218_6": "appaṇihita”nti niddhāritānaṃ kusaladhammānaṃ samūhabhūtaṃ iti idaṃ dhammajātaṃ vodānaṃ hoti.",
  "tika-s0501t:1219_0": "“Vuttappakārena cattāro hutvā tayo puggalā bhavantīti ācariyena vibhāvitā, tayo hutvā",
  "tika-s0501t:1219_1": "kittakā puggalā bhavantī”ti vattabbabhāvato “iti kho cattāri hutvā tīṇi bhavanti,",
  "tika-s0501t:1219_2": "tīṇi hutvā dve bhavanti taṇhācarito ca diṭṭhicarito cā”tiādi vuttaṃ. Itīti heṭṭhā",
  "tika-s0501t:1219_3": "vuttappakārena cattāri cattāro hutvā tīṇi tayo bhavanti. Tīṇi tayo hutvā taṇhācarito",
  "tika-s0501t:1219_4": "ca diṭṭhicarito cāti dve puggalā bhavanti.",
  "tika-s0501t:1220_0": "“Tesaṃ dvinnaṃ puggalānaṃ katamo saṃkileso”ti vattabbabhāvato “tesaṃ dvinnaṃ puggalānaṃ",
  "tika-s0501t:1220_1": "ayaṃ saṃkileso”tiādi vuttaṃ. Tattha ayaṃ saṃkilesoti “taṇhā ca avijjā ca…pe… sassatadiṭṭhi",
  "tika-s0501t:1220_2": "ca ucchedadiṭṭhi cā”ti niddhāritānaṃ akusaladhammānaṃ iti ayaṃ samūho saṃkileso hoti.",
  "tika-s0501t:1221_0": "“Tesaṃ dvinnaṃ puggalānaṃ saṃkileso ācariyena niddhārito, kathaṃ vodāna”nti vattabbabhāvato",
  "tika-s0501t:1221_1": "“tesaṃ dvinnaṃ puggalānaṃ idaṃ vodāna”ntiādi vuttaṃ. Idaṃ vodānanti “samatho ca vipassanā",
  "tika-s0501t:1221_2": "ca…pe… saupādisesā ca nibbānadhātu, anupādisesā ca nibbānadhātū”ti niddhāritānaṃ",
  "tika-s0501t:1221_3": "kusaladhammānaṃ samūhabhūtaṃ iti idaṃ dhammajātaṃ vodānaṃ hoti.",
  "tika-s0501t:1222_0": "“Tīṇi akusalamūlānī”tiādinā saṃkilesapakkhe akusalamūlatikādīnaṃ dvinnaṃ dvādasannaṃ",
  "tika-s0501t:1222_1": "tikānaṃ, tiṇṇaṃ ugghaṭitaññuādipuggalānaṃ saṃkilesavibhāvanāmukhena yā niddhāraṇā",
  "tika-s0501t:1222_2": "katā, “tīṇi kusalamūlānī”tiādinā vodānapakkhe kusalamūlatikādīnaṃ dvinnaṃ dvādasannaṃ",
  "tika-s0501t:1222_3": "tikānaṃ, tiṇṇaṃ ugghaṭitaññuādipuggalānaṃ vodānavibhāvanāmukhena yā niddhāraṇā katā,",
  "tika-s0501t:1222_4": "ayaṃ vuttappakāraniddhāraṇā tipukkhalassa ca nayassa, aṅkusassa ca nayassa bhūmi",
  "tika-s0501t:1222_5": "samuṭṭhānaṃ pavattihetu nāmāti yojetvā “taṇhā ca avijjā cā”tiādinā saṃkilesapakkhe",
  "tika-s0501t:1222_6": "taṇhāavijjādukādīnaṃ pannarasannaṃ dukānaṃ, dvinnaṃ taṇhācaritadiṭṭhicaritānaṃ puggalānaṃ",
  "tika-s0501t:1222_7": "vodānavibhāvanāmukhena yā niddhāraṇā katā, “samatho ca vipassanā cā”tiādinā vodānapakkhe",
  "tika-s0501t:1222_8": "samathavipassanādukādīnaṃ ekūnavīsatidukānaṃ, dvinnaṃ taṇhācaritadiṭṭhicaritānaṃ",
  "tika-s0501t:1222_9": "puggalānaṃ vodānavibhāvanāmukhena yā niddhāraṇā katā, ayaṃ vuttappakārā nandiyāvaṭṭassa",
  "tika-s0501t:1222_10": "nayassa bhūmītipi nīharitvā yojetabbā. Puggalādhiṭṭhānavasena hi nandiyāvaṭṭanayato",
  "tika-s0501t:1222_11": "sīhavikkīḷitanayassa sambhavo, sīhavikkīḷitanayato ca tipukkhalanayassa sambhavo",
  "tika-s0501t:1222_12": "hoti. Dhammādhiṭṭhānavasena pana sīhavikkīḷitanayato tipukkhalanayassa sambhavo,",
  "tika-s0501t:1222_13": "tipukkhalanayato ca nandiyāvaṭṭanayassa sambhavo hoti. Tenāha aṭṭhakathāyaṃ “ante",
  "tika-s0501t:1222_14": "‘taṇhā ca avijjā cā’tiādinā samathassa nayassa bhūmi dassitā. Teneva hi ‘cattāri",
  "tika-s0501t:1222_15": "hutvā tīṇi bhavanti, tīṇi hutvā dve bhavantī’ti vutta”nti.",
  "tika-s0501t:1223_0": "“Kasmā pana ayaṃ vuttappakārāya niddhāraṇāya tipukkhalassa ca nayassa, aṅkusassa",
  "tika-s0501t:1223_1": "ca nayassa bhūmibhāvo viññāyatī”ti vattabbabhāvato “tenāhā”tiādi vuttaṃ. Tena yathāvuttassa",
  "tika-s0501t:1223_2": "niddhāraṇāya bhūmibhāvena ācariyo “yo akusale…pe… disālocanenāti cā”ti yaṃ vacanaṃ",
  "tika-s0501t:1223_3": "āha, tena vacanena vuttappakārāya niddhāraṇāya tipukkhala…pe… yassa bhūmibhāvo viññāyatīti attho.",
  "tika-s0501t:1224_0": "“Ettāvatā nayasamuṭṭhānaṃ paripuṇṇaṃ hoti, aññaṃ natthī”ti vattabbattā “niyuttaṃ",
  "tika-s0501t:1224_1": "nayasamuṭṭhāna”nti vuttaṃ. Yena yena nayasamuṭṭhānena saṃkilesapakkhe vā akusalā",
  "tika-s0501t:1224_2": "dhammā niddhāritā, vodānapakkhe vā kusalā dhammā niddhāritā, taṃ taṃ nayasamuṭṭhānaṃ",
  "tika-s0501t:1224_3": "niyuttaṃ yathārahaṃ niddhāretvā yujjitabbanti attho gahetabbo.",
  "tika-s0501t:1225_0": "Nayakkamena pana saṅkhepato dassayissāmi – dve puggalā, tayo puggalā, cattāro puggalāti",
  "tika-s0501t:1225_1": "puggalā tikoṭṭhāsā bhavanti, catudisā, chadisā, aṭṭhadisāti disāpi tikoṭṭhāsā bhavanti.",
  "tika-s0501t:1225_2": "Tattha dve puggalāti taṇhācarito puggalo, diṭṭhicarito puggaloti dve puggalā bhavanti.",
  "tika-s0501t:1225_3": "Tayo puggalāti ugghaṭitaññupuggalo, vipañcitaññupuggalo, neyyapuggaloti tayo puggalā",
  "tika-s0501t:1225_4": "bhavanti. Cattāro puggalāti dukkhāpaṭipadādandhābhiññādibhedena bhinnā mudindriyo",
  "tika-s0501t:1225_5": "taṇhācarito puggalo, mudindriyo diṭṭhicarito puggalo, tikkhindriyo taṇhācarito puggalo,",
  "tika-s0501t:1225_6": "tikkhindriyo diṭṭhicarito puggaloti cattāro puggalā bhavanti. Catudisāti saṃkilesapakkhe",
  "tika-s0501t:1225_7": "dve dve disā, vodānapakkhe dve dve disāti catudisā bhavanti. Chadisāti saṃkilesapakkhe",
  "tika-s0501t:1225_8": "tisso tisso disā, vodānapakkhe tisso tisso disāti chadisā bhavanti. Aṭṭhadisāti saṃkilesapakkhe",
  "tika-s0501t:1225_9": "catasso catasso disā, vodānapakkhe catasso catasso disāti aṭṭhadisā bhavanti. Tesu",
  "tika-s0501t:1225_10": "dve dve taṇhācaritadiṭṭhicarite puggale, catudisā ca nissāya nandiyāvaṭṭanayasamuṭṭhānaṃ",
  "tika-s0501t:1225_11": "bhavati. Tayo ugghaṭitaññuvipañcitaññuneyyapuggale ca chadisā ca nissāya tipukkhalanayasamuṭṭhānaṃ",
  "tika-s0501t:1225_12": "bhavati. Dukkhāpaṭipadādandhābhiññādibhedena bhinne cattāro mudindriyataṇhācaritatikkhindriyataṇhācaritamudindriyadiṭṭhicaritatikkhindriyadiṭṭhicarite",
  "tika-s0501t:1225_13": "puggale ca aṭṭhadisā ca nissāya sīhavikkīḷitanayasamuṭṭhānaṃ bhavati. Ekekasmiṃ nayasamuṭṭhāne",
  "tika-s0501t:1225_14": "vibhajite disālocanaaṅkusanayasamuṭṭhānānipi vibhajitāni bhavanti.",
  "tika-s0501t:1226_0": "“Kathaṃ nandiyāvaṭṭanayasamuṭṭhānaṃ bhavatī”ti ce vadeyya? “Taṇhā ca avijjā ca ahirikañca",
  "tika-s0501t:1226_1": "anottappañca assati ca asampajaññañca ayonisomanasikāro ca kosajjañca dovacassañca",
  "tika-s0501t:1226_2": "ahaṃkāro ca mamaṃkāro ca assaddhā ca pamādo ca asaddhammassavanañca asaṃvaro ca abhijjhā",
  "tika-s0501t:1226_3": "ca byāpādo ca nīvaraṇañca saṃyojanañca kodho ca upanāho ca makkho ca paḷāso ca issā",
  "tika-s0501t:1226_4": "ca maccherañca māyā ca sāṭheyyañca sassatadiṭṭhi ca ucchedadiṭṭhi cā”ti dukadukavasena",
  "tika-s0501t:1226_5": "desito ayaṃ disābhūto akusaladhammasamūho dvinnaṃ taṇhācaritadiṭṭhicaritānaṃ puggalānaṃ",
  "tika-s0501t:1226_6": "saṃkileso hotīti saṃkilesapakkhe saṃkilesasāmaññabhāvena yojetvā “imesu pannarasasu",
  "tika-s0501t:1226_7": "dukadukavasena desitesu disābhūtesu akusaladhammesu katamo akusaladhammo katamassa",
  "tika-s0501t:1226_8": "puggalassa disā”ti manasāva disādhammabhāvena oloketvā “ayaṃ ayaṃ paṭhamo paṭhamo",
  "tika-s0501t:1226_9": "akusaladhammo taṇhācaritassa puggalassa saṃkilesapakkhe paṭhamā disā nāma, ayaṃ ayaṃ",
  "tika-s0501t:1226_10": "dutiyo dutiyo akusaladhammo diṭṭhicaritassa puggalassa saṃkilesapakkhe dutiyā disā",
  "tika-s0501t:1226_11": "nāmā”ti visuṃ visuṃ yojetvā samudayasaccadukkhasaccāni yathārahaṃ nīharitvā vibhajitabbadhammasabhāvo",
  "tika-s0501t:1226_12": "ca yena saṃvaṇṇanāvisesena dassito, so saṃvaṇṇanāviseso ca nandiyāvaṭṭanayasamuṭṭhānaṃ",
  "tika-s0501t:1226_13": "bhavati, tassa olokanā ca yena saṃvaṇṇanāvisesena dassitā, so saṃvaṇṇanāviseso ca",
  "tika-s0501t:1226_14": "disālocananayasamuṭṭhānaṃ bhavati, tathā oloketvā disāvisesabhūtassa dhammavisesassa",
  "tika-s0501t:1226_15": "puggalānaṃ nayanañca yena saṃvaṇṇanāvisesena nayati, so saṃvaṇṇanāviseso ca aṅkusanayasamuṭṭhānaṃ bhavati.",
  "tika-s0501t:1227_0": "“Samatho ca vipassanā ca, hirī ca ottappañca, sati ca sampajaññañca, yonisomanasikāro",
  "tika-s0501t:1227_1": "ca vīriyārambho ca, sovacassañca dhamme ñāṇañca anvaye ñāṇañca, khaye ñāṇañca anuppāde",
  "tika-s0501t:1227_2": "ñāṇañca, saddhā ca appamādo ca, saddhammassavanañca saṃvaro ca, anabhijjhā ca abyāpādo",
  "tika-s0501t:1227_3": "ca, rāgavirāgā ca cetovimutti, avijjāvirāgā ca paññāvimutti, abhisamayo ca appicchatā",
  "tika-s0501t:1227_4": "ca, santuṭṭhi ca akkodho ca, anupanāho ca amakkho ca, apaḷāso ca issāpahānañca macchariyappahānañca",
  "tika-s0501t:1227_5": "vijjā ca, vimutti ca saṅkhatārammaṇo ca vimokkho, asaṅkhatārammaṇo ca vimokkho, saupādisesā",
  "tika-s0501t:1227_6": "ca nibbānadhātu, anupādisesā ca nibbānadhātū”ti tikadukavasena desitaṃ idaṃ disābhūtaṃ",
  "tika-s0501t:1227_7": "kusalasamūhadhammajātaṃ dvinnaṃ taṇhācaritadiṭṭhicaritānaṃ puggalānaṃ vodānaṃ hotīti",
  "tika-s0501t:1227_8": "vodānapakkhe vodānasāmaññabhāvena yojetvā “imesu ekūnavīsatiyā dukadukavasena vā",
  "tika-s0501t:1227_9": "desitesu disābhūtesu dhammesu katamo katamo kusaladhammo katamassa katamassa puggalassa",
  "tika-s0501t:1227_10": "disā”ti manasāva disādhammabhāvena oloketvā “ayaṃ paṭhamo paṭhamo kusaladhammo taṇhācaritassa",
  "tika-s0501t:1227_11": "puggalassa vodānapakkhe paṭhamā disā nāma, ayaṃ dutiyo dutiyo kusaladhammo diṭṭhicaritassa",
  "tika-s0501t:1227_12": "puggalassa vodānapakkhe dutiyā disā nāmā”ti visuṃ visuṃ yojetvā maggasaccanirodhasaccāni",
  "tika-s0501t:1227_13": "yathārahaṃ nīharitvā vibhajitabbadhammabhāvo ca yena saṃvaṇṇanāvisesena dassito,",
  "tika-s0501t:1227_14": "so saṃvaṇṇanāviseso ca nandiyāvaṭṭanayasamuṭṭhānaṃ bhavati, tassa olokanā ca yena",
  "tika-s0501t:1227_15": "saṃvaṇṇanāvisesena dassitā, so saṃvaṇṇanāviseso ca disālocananayasamuṭṭhānaṃ bhavati,",
  "tika-s0501t:1227_16": "tathā oloketvā disāvisesabhūtassa dhammavisesassa puggalānaṃ nayanañca yena saṃvaṇṇanāvisesena",
  "tika-s0501t:1227_17": "nayati, so saṃvaṇṇanāviseso ca aṅkusanayasamuṭṭhānaṃ bhavati.",
  "tika-s0501t:1228_0": "“Kathaṃ tipukkhalanayasamuṭṭhānaṃ bhavatī”ti ce puccheyya, “tīṇi akusalamūlāni –",
  "tika-s0501t:1228_1": "lobho akusalamūlaṃ, doso akusalamūlaṃ, moho akusalamūlaṃ. Tīṇi duccaritāni – kāyaduccaritaṃ,",
  "tika-s0501t:1228_2": "vacīduccaritaṃ, manoduccaritaṃ. Tayo akusalavitakkā – kāmavitakko, byāpādavitakko,",
  "tika-s0501t:1228_3": "vihiṃsāvitakko. Tisso akusalasaññā – kāmasaññā, byāpādasaññā, vihiṃsāsaññā. Tisso",
  "tika-s0501t:1228_4": "viparītasaññā – niccasaññā, sukhasaññā, attasaññā. Tisso vedanā – sukhā vedanā, dukkhā",
  "tika-s0501t:1228_5": "vedanā, adukkhamasukhā vedanā. Tisso dukkhatā – dukkhadukkhatā, saṅkhāradukkhatā,",
  "tika-s0501t:1228_6": "vipariṇāmadukkhatā. Tayo aggī – rāgaggi, dosaggi, mohaggi. Tayo sallā – rāgasallo,",
  "tika-s0501t:1228_7": "dosasallo, mohasallo. Tisso jaṭā – rāgajaṭā, dosajaṭā, mohajaṭā. Tisso akusalūpaparikkhā",
  "tika-s0501t:1228_8": "– akusalaṃ kāyakammaṃ, akusalaṃ vacīkammaṃ, akusalaṃ manokammaṃ. Tisso vipattiyo",
  "tika-s0501t:1228_9": "– sīlavipatti, diṭṭhivipatti, ācāravipattī”ti tikavasena desito ayaṃ disābhūto akusaladhammasamūho",
  "tika-s0501t:1228_10": "tiṇṇaṃ ugghaṭitaññuvipañcitaññuneyyapuggalānaṃ saṃkileso hotīti saṃkilesapakkhe saṃkilesasāmaññabhāvena",
  "tika-s0501t:1228_11": "yojetvā “imesu dvādasasu tikatikavasena desitesu disābhūtesu akusaladhammesu katamo",
  "tika-s0501t:1228_12": "katamo akusalo dhammo katamassa katamassa puggalassa disā”ti manasāva disādhammabhāvena",
  "tika-s0501t:1228_13": "oloketvā “ayaṃ ayaṃ paṭhamo paṭhamo akusaladhammo ugghaṭitaññupuggalassa saṃkilesapakkhe",
  "tika-s0501t:1228_14": "paṭhamā disā nāma. Ayaṃ ayaṃ dutiyo dutiyo akusaladhammo vipañcitaññupuggalassa saṃkilesapakkhe",
  "tika-s0501t:1228_15": "dutiyā disā nāma. Ayaṃ ayaṃ tatiyo tatiyo akusaladhammo neyyassa puggalassa saṃkilesapakkhe",
  "tika-s0501t:1228_16": "tatiyā disā nāmā”ti visuṃ visuṃ yojetvā samudayasaccadukkhasaccāni yathārahaṃ nīharitvā",
  "tika-s0501t:1228_17": "vibhajitabbadhammasabhāvo ca yena saṃvaṇṇanāvisesena dassito. So saṃvaṇṇanāviseso",
  "tika-s0501t:1228_18": "ca tipukkhalanayasamuṭṭhānaṃ bhavati. Tassa olokanā ca yena saṃvaṇṇanāvisesena dassitā,",
  "tika-s0501t:1228_19": "so saṃvaṇṇanāviseso ca disālocananayasamuṭṭhānaṃ bhavati tathā oloketvā disāvisesabhūtassa",
  "tika-s0501t:1228_20": "dhammavisesassa puggalānaṃ nayanañca yena saṃvaṇṇanāvisesena nayati, so saṃvaṇṇanāviseso",
  "tika-s0501t:1228_21": "aṅkusanayasamuṭṭhānaṃ bhavati.",
  "tika-s0501t:1229_0": "“Tīṇi kusalamūlāni – alobho kusalamūlaṃ, adoso kusalamūlaṃ, amoho kusalamūlaṃ. Tīṇi",
  "tika-s0501t:1229_1": "sucaritāni – kāyasucaritaṃ, vacīsucaritaṃ, manosucaritaṃ. Tayo kusalavitakkā – nekkhammavitakko,",
  "tika-s0501t:1229_2": "abyāpādavitakko, avihiṃsāvitakko. Tayo samādhī – savitakko savicāro samādhi, avitakko",
  "tika-s0501t:1229_3": "vicāramatto samādhi, avitakko avicāro samādhi. Tisso kusalasaññā – nekkhammasaññā,",
  "tika-s0501t:1229_4": "abyāpādasaññā, avihiṃsāsaññā. Tisso aviparītasaññā – aniccasaññā, dukkhasaññā, anattasaññā.",
  "tika-s0501t:1229_5": "Tisso kusalūpaparikkhā – kusalaṃ kāyakammaṃ, kusalaṃ vacīkammaṃ, kusalaṃ manokammaṃ.",
  "tika-s0501t:1229_6": "Tīṇi soceyyāni – kāyasoceyyaṃ, vacīsoceyyaṃ, manosoceyyaṃ. Tisso sampattiyo – sīlasampatti,",
  "tika-s0501t:1229_7": "samādhisampatti, paññāsampatti. Tisso sikkhā – adhisīlasikkhā, adhicittasikkhā, adhipaññāsikkhā.",
  "tika-s0501t:1229_8": "Tayo khandhā – sīlakkhandho, samādhikkhandho, paññākkhandho. Tīṇi vimokkhamukhāni",
  "tika-s0501t:1229_9": "– suññataṃ, animittaṃ, appaṇihita”nti tikatikavasena desitaṃ idaṃ disābhūtaṃ kusalasamūhadhammajātaṃ",
  "tika-s0501t:1229_10": "tiṇṇaṃ ugghaṭitaññuvipañcitaññuneyyapuggalānaṃ vodānaṃ hotīti vodānapakkhe vodānasāmaññabhāvena",
  "tika-s0501t:1229_11": "yojetvā “imesu dvīsu dvādasasu tikatikavasena desitesu disābhūtesu kusaladhammesu",
  "tika-s0501t:1229_12": "katamo katamo kusaladhammo katamassa katamassa puggalassa disā”ti manasāva disādhammabhāvena",
  "tika-s0501t:1229_13": "oloketvā “ayaṃ ayaṃ paṭhamo paṭhamo kusaladhammo ugghaṭitaññupuggalassa vodānapakkhe",
  "tika-s0501t:1229_14": "paṭhamā disā nāma. Ayaṃ ayaṃ dutiyo dutiyo kusalo dhammo vipañcitaññupuggalassa vodānapakkhe",
  "tika-s0501t:1229_15": "dutiyā disā nāma. Ayaṃ ayaṃ tatiyo tatiyo kusaladhammo neyyapuggalassa vodānapakkhe",
  "tika-s0501t:1229_16": "tatiyā disā nāmā”ti visuṃ visuṃ disābhāvena yojetvā maggasaccanirodhasaccāni yathārahaṃ",
  "tika-s0501t:1229_17": "nīharitvā vibhajitabbadhammasabhāvo ca yena saṃvaṇṇanāvisesena dassito. So saṃvaṇṇanāviseso",
  "tika-s0501t:1229_18": "ca tipukkhalanayasamuṭṭhānaṃ bhavati. Tassa olokanā ca yena saṃvaṇṇanāvisesena dassitā,",
  "tika-s0501t:1229_19": "so saṃvaṇṇanāviseso ca disālocananayasamuṭṭhānaṃ bhavati. Tathā oloketvā disāvisesabhūtassa",
  "tika-s0501t:1229_20": "dhammassa puggalānaṃ nayanañca yena saṃvaṇṇanāvisesena nayati, so saṃvaṇṇanāviseso",
  "tika-s0501t:1229_21": "ca aṅkusanayasamuṭṭhānaṃ bhavati.",
  "tika-s0501t:1230_0": "“Kathaṃ sīhavikkīḷitanayasamuṭṭhāna”nti ce puccheyya, “cattāro āhārā, cattāro vipallāsā,",
  "tika-s0501t:1230_1": "cattāri upādānāni, cattāro yogā, cattāro ganthā, cattāro āsavā, cattāro oghā, cattāro",
  "tika-s0501t:1230_2": "sallā, catasso viññāṇaṭṭhitiyo, cattāri agatigamanānī”ti catukkacatukkavasena desito",
  "tika-s0501t:1230_3": "ayaṃ disābhūto catukko catukko akusaladhammo “dukkhāya paṭipadāya dandhābhiññāya",
  "tika-s0501t:1230_4": "niyyakassa mudindriyassa taṇhācaritassa ca dukkhāya paṭipadāya khippābhiññāya niyyakassa",
  "tika-s0501t:1230_5": "tikkhindriyassa taṇhācaritassa ca sukhāya paṭipadāya dandhābhiññāya niyyakassa mudindriyassa",
  "tika-s0501t:1230_6": "diṭṭhicaritassa ca sukhāya paṭipadāya khippābhiññāya niyyakassa tikkhindriyassa diṭṭhicaritassa",
  "tika-s0501t:1230_7": "cā”ti catunnaṃ puggalānaṃ saṃkilesoti saṃkilesapakkhe saṃkilesasāmaññabhāvena yojetvā",
  "tika-s0501t:1230_8": "“imesu catukkacatukkavasena desitesu dasasu catukkesu dhammesu katamo katamo akusaladhammo",
  "tika-s0501t:1230_9": "katamassa katamassa puggalassa disā”ti manasāva saṃkilesapakkhe disādhammabhāvena",
  "tika-s0501t:1230_10": "oloketvā “ayaṃ ayaṃ paṭhamo paṭhamo akusaladhammo dukkhāya paṭipadāya dandhābhiññāya",
  "tika-s0501t:1230_11": "niyyakassa mudindriyassa taṇhācaritassa puggalassa paṭhamā disā nāma. Ayaṃ ayaṃ dutiyo",
  "tika-s0501t:1230_12": "dutiyo akusaladhammo dukkhāya paṭipadāya khippābhiññāya niyyakassa tikkhindriyassa",
  "tika-s0501t:1230_13": "taṇhācaritassa puggalassa dutiyā disā nāma. Ayaṃ ayaṃ tatiyo tatiyo akusaladhammo",
  "tika-s0501t:1230_14": "sukhāya paṭipadāya dandhābhiññāya niyyakassa mudindriyassa diṭṭhicaritassa puggalassa",
  "tika-s0501t:1230_15": "tatiyā disā nāma. Ayaṃ ayaṃ catuttho catuttho akusaladhammo sukhāya paṭipadāya khippābhiññāya",
  "tika-s0501t:1230_16": "niyyakassa tikkhindriyassa diṭṭhicaritassa puggalassa catutthā disā nāmā”ti visuṃ",
  "tika-s0501t:1230_17": "visuṃ disābhāvena yojetvā, samudayasaccadukkhasaccāni yathārahaṃ nīharitvā, vibhajitabbadhammasabhāvo",
  "tika-s0501t:1230_18": "ca yena saṃvaṇṇanāvisesena dassito. So saṃvaṇṇanāviseso ca sīhavikkīḷitanayasamuṭṭhānaṃ",
  "tika-s0501t:1230_19": "bhavati. Tassa olokanā ca yena saṃvaṇṇanāvisesena dassitā, so saṃvaṇṇanāviseso ca",
  "tika-s0501t:1230_20": "disālocananayasamuṭṭhānaṃ bhavati. Tathā oloketvā disāvisesabhūtassa dhammassa puggalānaṃ",
  "tika-s0501t:1230_21": "nayanañca yena saṃvaṇṇanāvisesena nayati, so saṃvaṇṇanāviseso ca aṅkusanayasamuṭṭhānaṃ bhavati.",
  "tika-s0501t:1231_0": "“Catasso paṭipadā, cattāro satipaṭṭhānā, cattāri jhānāni, cattāro vihārā, cattāro",
  "tika-s0501t:1231_1": "sammappadhānā, cattāro acchariyā abbhutā dhammā, cattāri adhiṭṭhānāni, catasso samādhibhāvanā,",
  "tika-s0501t:1231_2": "cattāro sukhabhāgiyā dhammā, catasso appamāṇā”ti catukkacatukkavasena desitaṃ idaṃ",
  "tika-s0501t:1231_3": "disābhūtaṃ kusalasamūhadhammajātaṃ “dukkhāya paṭipadāya dandhābhiññāya niyyakassa",
  "tika-s0501t:1231_4": "mudindriyassa taṇhācaritassa ca dukkhāya paṭipadāya khippābhiññāya niyyakassa tikkhindriyassa",
  "tika-s0501t:1231_5": "taṇhācaritassa ca sukhāya paṭipadāya dandhābhiññāya niyyakassa mudindriyassa diṭṭhicaritassa",
  "tika-s0501t:1231_6": "sa sukhāya paṭipadāya khippābhiññāya niyyakassa tikkhindriyassa diṭṭhicaritassa cā”ti",
  "tika-s0501t:1231_7": "catunnaṃ puggalānaṃ vodānaṃ hotīti vodānapakkhe vodānasāmaññabhāvena yojetvā “imesu",
  "tika-s0501t:1231_8": "catukkacatukkavasena desitesu dasasu catukkesu kusaladhammesu katamo katamo kusaladhammo",
  "tika-s0501t:1231_9": "katamassa katamassa puggalassa disā”ti manasāva disādhammabhāvena oloketvā, “ayaṃ",
  "tika-s0501t:1231_10": "ayaṃ paṭhamo paṭhamo kusaladhammo dukkhāya paṭipadāya dandhābhiññāya niyyakassa mudindriyassa",
  "tika-s0501t:1231_11": "taṇhācaritassa puggalassa paṭhamā disā nāma. Ayaṃ ayaṃ dutiyo dutiyo kusaladhammo",
  "tika-s0501t:1231_12": "dukkhāya paṭipadāya khippābhiññāya niyyakassa tikkhindriyassa taṇhācaritassa puggalassa",
  "tika-s0501t:1231_13": "dutiyā disā nāma. Ayaṃ ayaṃ tatiyo tatiyo kusaladhammo sukhāya paṭipadāya dandhābhiññāya",
  "tika-s0501t:1231_14": "niyyakassa mudindriyassa diṭṭhicaritassa puggalassa tatiyā disā nāma. Ayaṃ ayaṃ catuttho",
  "tika-s0501t:1231_15": "catuttho kusaladhammo sukhāya paṭipadāya khippābhiññāya niyyakassa tikkhindriyassa",
  "tika-s0501t:1231_16": "diṭṭhicaritassa puggalassa catutthā disā nāmā”ti visuṃ visuṃ disābhāvena yojetvā,",
  "tika-s0501t:1231_17": "maggasaccanirodhasaccāni yathārahaṃ nīharitvā, vibhajitabbadhammasabhāvo ca yena",
  "tika-s0501t:1231_18": "saṃvaṇṇanāvisesena dassito. So saṃvaṇṇanāviseso ca sīhavikkīḷitanayasamuṭṭhānaṃ bhavati.",
  "tika-s0501t:1231_19": "Tassa olokanā ca yena saṃvaṇṇanāvisesena dassitā. So saṃvaṇṇanāviseso ca disālocananayasamuṭṭhānaṃ",
  "tika-s0501t:1231_20": "bhavati. Tathā oloketvā disāvisesassa dhammassa puggalānaṃ nayanañca yena saṃvaṇṇanāvisesena",
  "tika-s0501t:1231_21": "nayati, so saṃvaṇṇanāviseso ca aṅkusanayasamuṭṭhānaṃ bhavatīti nayakkamena saṅkhepato",
  "tika-s0501t:1231_22": "nayasamuṭṭhānaṃ bhavatīti viññātabbanti.",
  "tika-s0501t:1232": "Iti nayasamuṭṭhāne sattibalānurūpā racitā",
  "tika-s0501t:1233": "Vibhāvanā niṭṭhitā.",
  "tika-s0501t:1234": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t:1235": "Sāsanapaṭṭhānavibhāvanā",
  "tika-s0501t:1236_0": "89. “Tattha katamaṃ nayasamuṭṭhāna”ntiādinā ācariyena sabbathā nayasamuṭṭhānaṃ ṭhapitaṃ,",
  "tika-s0501t:1236_1": "amhehi ca ñātaṃ, “soḷasahārapañcanayaaṭṭhārasamūlapadesu aṭṭhārasa mūlapadā kathaṃ",
  "tika-s0501t:1236_2": "vibhattā, kuhiṃ amhehi daṭṭhabbā”ti vattabbabhāvato “tattha aṭṭhārasa mūlapadā kuhiṃ",
  "tika-s0501t:1236_3": "daṭṭhabbā”tiādi vuttaṃ. Tatthāti tesu soḷasahārapañcanayaaṭṭhārasamūlapadesu aṭṭhārasa",
  "tika-s0501t:1236_4": "mūlapadā kena padena ācariyena vibhattā, kuhiṃ amhehi vitthārato daṭṭhabbāti pucchati.",
  "tika-s0501t:1236_5": "Aṭṭhārasa mūlapadā sāsanapaṭṭhāne mayā vibhattā, tumhehi ca vitthārato sāsanapaṭṭhāne",
  "tika-s0501t:1236_6": "daṭṭhabbāti vissajjeti. Vibhattāyeva hi aṭṭhārasa mūlapadā daṭṭhabbā bhavanti. Aṭṭhakathāyaṃ pana –",
  "tika-s0501t:1237_0": "“Evaṃ sabbathā nayasamuṭṭhānaṃ vibhajitvā idāni sāsanapaṭṭhānaṃ vibhajanto yasmā",
  "tika-s0501t:1237_1": "saṅgahavārādīsu mūlapadeheva paṭṭhānaṃ saṅgahetvā sarūpato na dassitaṃ, tasmā yathā",
  "tika-s0501t:1237_2": "mūlapadehi paṭṭhānaṃ niddhāretabbaṃ, evaṃ paṭṭhānatopi mūlapadāni niddhāretabbānīti",
  "tika-s0501t:1237_3": "dassanatthaṃ ‘aṭṭhārasa mūlapadā kuhiṃ daṭṭhabbā? Sāsanapaṭṭhāne’ti āhā”ti –",
  "tika-s0501t:1238_0": "Vuttaṃ. Sāsanapaṭṭhāne aṭṭhārasa mūlapadā daṭṭhabbāti ācariyena vuttā, “katamaṃ taṃ",
  "tika-s0501t:1238_1": "sāsanapaṭṭhāna”nti pucchitabbattā “tattha katamaṃ sāsanapaṭṭhāna”ntiādi vuttaṃ. Tatthāti",
  "tika-s0501t:1238_2": "tesu aṭṭhārasamūlapadasāsanapaṭṭhānesu katamaṃ taṃ sāsanapaṭṭhānanti idāni mayā niddhāriyamānaṃ",
  "tika-s0501t:1238_3": "bhagavatā desitaṃ saṃkilesabhāgiyādisuttaṃ sāsanapaṭṭhānaṃ nāmāti vissajjeti. Sāsananti",
  "tika-s0501t:1238_4": "pariyattisāsanaṃ. Paṭṭhānanti tassa pariyattisāsanassa saṃkilesabhāgiyatādīhi pakārehi",
  "tika-s0501t:1238_5": "ṭhānaṃ pavattanaṃ paṭṭhānaṃ, taṃdīpanasuttaṃ pana idha paṭṭhānaṃ nāma. Tena vuttaṃ",
  "tika-s0501t:1238_6": "– “saṃkilesabhāgiyaṃ sutta”ntiādi. Atha vā sāsananti adhisīlaadhicittaadhipaññāsikkhattayaṃ",
  "tika-s0501t:1238_7": "sāsanaṃ nāma, taṃ sikkhattayaṃ patiṭṭhahati etena saṃkilesādināti paṭṭhānaṃ, sikkhattayassa",
  "tika-s0501t:1238_8": "sāsanassa paṭṭhānanti sāsanapaṭṭhānaṃ. Tadādhārabhūtaṃ suttampi ṭhānyūpacārato sāsanapaṭṭhānaṃ",
  "tika-s0501t:1238_9": "nāma. Taṃ sāsanapaṭṭhānasuttaṃ sarūpato dassetuṃ –",
  "tika-s0501t:1239_0": "“Saṃkilesabhāgiyaṃ suttaṃ, vāsanābhāgiyaṃ suttaṃ, nibbedhabhāgiyaṃ suttaṃ, asekkhabhāgiyaṃ",
  "tika-s0501t:1239_1": "suttaṃ, saṃkilesabhāgiyañca vāsanābhāgiyañca suttaṃ, saṃkilesabhāgiyañca nibbedhabhāgiyañca",
  "tika-s0501t:1239_2": "suttaṃ, saṃkilesabhāgiyañca asekkhabhāgiyañca suttaṃ, saṃkilesabhāgiyañca nibbedhabhāgiyañca",
  "tika-s0501t:1239_3": "asekkhabhāgiyañca suttaṃ, saṃkilesabhāgiyañca vāsanābhāgiyañca nibbedhabhāgiyañca",
  "tika-s0501t:1239_4": "suttaṃ, vāsanābhāgiyañca nibbedhabhāgiyañca suttaṃ, taṇhāsaṃkilesabhāgiyaṃ suttaṃ,",
  "tika-s0501t:1239_5": "diṭṭhisaṃkilesabhāgiyaṃ suttaṃ, duccaritasaṃkilesabhāgiyaṃ suttaṃ, taṇhāvodānabhāgiyaṃ",
  "tika-s0501t:1239_6": "suttaṃ, diṭṭhivodānabhāgiyaṃ suttaṃ, duccaritavodānabhāgiyaṃ sutta”nti –",
  "tika-s0501t:1240_0": "Vuttaṃ. “Tesu suttesu ye saṃkilesādayo bhagavatā vuttā, tesu saṃkilesādīsu saṃkileso",
  "tika-s0501t:1240_1": "kittako”ti pucchitabbattā “tattha saṃkileso tividho taṇhāsaṃkileso diṭṭhisaṃkileso",
  "tika-s0501t:1240_2": "duccaritasaṃkileso”ti vuttaṃ. Tatthāti tesu suttantesu saṃkilesādīsu dhammesu. “Tividhe",
  "tika-s0501t:1240_3": "tasmiṃ saṃkilese taṇhāsaṃkileso katamena kusalena visujjhatī”ti pucchitabbattā “tattha",
  "tika-s0501t:1240_4": "taṇhāsaṃkileso samathena visujjhatī”ti vuttaṃ. Tatthāti tasmiṃ tividhe taṇhāsaṃkilesādike.",
  "tika-s0501t:1240_5": "“So samatho khandhesu katamo khandho”ti pucchitabbattā “so samatho samādhikkhandho”ti",
  "tika-s0501t:1240_6": "vuttaṃ. “Diṭṭhisaṃkileso kena visujjhatī”ti pucchitabbattā “diṭṭhisaṃkileso vipassanāya",
  "tika-s0501t:1240_7": "visujjhatī”ti vuttaṃ. “Sā vipassanā katamo khandho”ti vattabbattā “sā vipassanā paññākkhandho”ti",
  "tika-s0501t:1240_8": "vuttaṃ. “Duccaritasaṃkileso kena visujjhatī”ti vattabbattā “duccaritasaṃkileso sucaritena",
  "tika-s0501t:1240_9": "visujjhatī”ti vuttaṃ. “Taṃ sucaritaṃ katamo khandho”ti vattabbattā “taṃ sucaritaṃ",
  "tika-s0501t:1240_10": "sīlakkhandho”ti vuttaṃ. “Tasmiṃ sīle ṭhitassa puggalassa kiṃ bhavatī”ti vattabbattā",
  "tika-s0501t:1240_11": "“tassa sīle patiṭṭhitassā”tiādi vuttaṃ. Sīle sucaritasaṅkhāte sīlakkhandhe patiṭṭhitassa",
  "tika-s0501t:1240_12": "tassa sīlavantassa puggalassa bhavesu kāmabhavarūpārūpabhavesu āsatti bhavapatthanā",
  "tika-s0501t:1240_13": "yadi uppajjati, evaṃsāyanti evaṃ assa ayanti padacchedo. Evaṃ sati assa sīle patiṭṭhitassa",
  "tika-s0501t:1240_14": "ayaṃ āsatti bhavapatthanā samathavipassanābhāvanāmayapuññakiriyavatthu ca bhavati,",
  "tika-s0501t:1240_15": "ca-saddena dānamayasīlamayapuññakiriyavatthu ca bhavatīti attho saṅgahito. Tatrāti",
  "tika-s0501t:1240_16": "tesu kāmabhavarūpārūpabhavesu upapattiyā saṃvattatīti.",
  "tika-s0501t:1241_0": "“Saṃkilesādayo yehi suttehi dassitā, tāni suttāni kittakānī”ti vattabbattā “imāni",
  "tika-s0501t:1241_1": "cattāri suttānī”tiādi vuttaṃ. Asādhāraṇāni saṃkilesabhāgiyasuttavāsanābhāgiyasuttanibbedhabhāgiyasuttaasekkhabhāgiyasuttāni",
  "tika-s0501t:1241_2": "cattāri suttāni bhavanti, sādhāraṇāni saṃkilesabhāgiyavāsanābhāgiyasutta, saṃkilesabhāgiyanibbedhabhāgiyasutta,",
  "tika-s0501t:1241_3": "saṃkilesabhāgiyaasekkhabhāgiyasutta, vāsanābhāgiyanibbedhabhāgiyasuttāni katāni missitāni",
  "tika-s0501t:1241_4": "cattāri bhavanti. Iti aṭṭha suttāni bhavanti. Tāniyeva vuttappakārāni aṭṭha suttāni",
  "tika-s0501t:1241_5": "bhavanti. Sādhāraṇāni vāsanābhāgiyaasekkhabhāgiyasuttanibbedhabhāgiyaasekkhabhāgiyasutta-",
  "tika-s0501t:1241_6": "saṃkilesabhāgiyavāsanābhāgiyanibbedhabhāgiyasuttasaṃkilesa- bhāgiyavāsanābhāgiyaasekkhabhāgiyasutta-",
  "tika-s0501t:1241_7": "saṃkilesabhāgiyanibbedhabhāgiyaasekkhabhāgiyasutta- vāsanābhāgiyanibbedhabhāgiyaasekkhabhāgiyasutta-",
  "tika-s0501t:1241_8": "saṃkilesabhāgiyavāsanābhāgiyanibbedhabhāgiyaasekkhabhāgiyasutta- nevasaṃkilesabhāgiyanavāsanā-",
  "tika-s0501t:1241_9": "bhāgiyananibbedhabhāgiyanaasekkhabhāgiyasuttāni katāni missitāni aṭṭha suttāni bhavantīti",
  "tika-s0501t:1241_10": "soḷasa suttāni bhavanti. Tesu soḷasasuttesu cattāri ekakāni suttāni ca cattāri dukāni",
  "tika-s0501t:1241_11": "suttāni ca dve tikāni ca pāḷiyaṃ āgatāni, dve dukāni suttāni ca dve tikāni ca dve",
  "tika-s0501t:1241_12": "catukkāni suttāni ca aṭṭhakathāyaṃ āgatāni.",
  "tika-s0501t:1242_0": "“Yadi paṭṭhānanayena vuttappakārāni soḷasa suttāniyeva vibhattāni, evaṃ sati suttageyyādinavavidhaṃ",
  "tika-s0501t:1242_1": "sakalaṃ pariyattisāsanaṃ paṭṭhānanayena avibhattaṃ bhaveyyā”ti vattabbattā “imehi",
  "tika-s0501t:1242_2": "soḷasahi suttehī”tiādi vuttaṃ. Paṭṭhānanayena vibhattehi soḷasahi imehi suttehi navavidhaṃ",
  "tika-s0501t:1242_3": "sakalaṃ pariyattisuttaṃ paṭṭhānanayena vibhattaṃyeva hutvā bhinnaṃ bhavati. Saṃkilesabhāgiyādipabhedāya",
  "tika-s0501t:1242_4": "gāthāya gāthā anuminitabbā, saṃkilesabhāgiyādipabhedena veyyākaraṇena veyyākaraṇaṃ",
  "tika-s0501t:1242_5": "anuminitabbaṃ. Saṃkilesabhāgiyādipabhedena suttena suttaṃ anuminitabbaṃ bhavatiyevāti.",
  "tika-s0501t:1243_0": "90. “Tesu soḷasasu saṃkilesabhāgiyādīsu suttesu katamaṃ saṃkilesabhāgiyaṃ sutta”nti",
  "tika-s0501t:1243_1": "pucchitabbattā “tattha katamaṃ saṃkilesabhāgiyaṃ sutta”ntiādi vuttaṃ. Tatthāti tesu",
  "tika-s0501t:1243_2": "soḷasasu saṃkilesabhāgiyādīsu suttesu katamaṃ suttaṃ saṃkilesabhāgiyaṃ suttaṃ nāmāti pucchati.",
  "tika-s0501t:1244": "“Kāmandhā jālasañchannā, taṇhāchadanachāditā;",
  "tika-s0501t:1245": "Pamattabandhanābaddhā, macchāva kumināmukhe;",
  "tika-s0501t:1246": "Jarāmaraṇamanventi, vaccho khīrapakova mātara”nti. –",
  "tika-s0501t:1247_0": "Idaṃ suttaṃ saṃkilesabhāge vācakañāpakabhāvena pavattanato saṃkilesabhāgiyaṃ suttaṃ",
  "tika-s0501t:1247_1": "nāma. Ye sattā kāmandhā kāmena andhā jālasañchannā taṇhāchadanena chāditā, pamattabandhanāya",
  "tika-s0501t:1247_2": "baddhā bandhitabbā, te satte jarāmaraṇaṃ anveti, yathā taṃ kumināmukhe ye macchā",
  "tika-s0501t:1247_3": "gahitā, te macche jarāmaraṇaṃ anveti iva, evaṃ te satte jarāmaraṇaṃ anveti. Khīrapako",
  "tika-s0501t:1247_4": "vaccho mātaraṃ anveti iva, evaṃ te satte jarāmaraṇaṃ anvetīti yojanā kātabbā. Atha",
  "tika-s0501t:1247_5": "vā khīrapako vaccho mātaraṃ anveti iva, kumināmukhe gahitā macchā jarāmaraṇaṃ anventi",
  "tika-s0501t:1247_6": "iva ca, evaṃ ye sattā kāmandhā pamattabandhanāya bandhitabbā, te sattā jarāmaraṇaṃ anventīti yojanā.",
  "tika-s0501t:1248": "“Idaṃ suttaṃyevā”ti vattabbattā –",
  "tika-s0501t:1249_0": "“Cattārimāni, bhikkhave, agatigamanāni. Katamāni cattāri? Chandāgatiṃ gacchati, dosāgatiṃ",
  "tika-s0501t:1249_1": "gacchati, mohāgatiṃ gacchati, bhayāgatiṃ gacchati, imāni kho, bhikkhave, cattāri",
  "tika-s0501t:1249_2": "agatigamanāni. Idamavoca bhagavā, idaṃ vatvāna sugato, athāparaṃ etadavoca satthā –",
  "tika-s0501t:1250": "“Chandā dosā bhayā mohā, yo dhammaṃ ativattati;",
  "tika-s0501t:1251": "Nihīyati tassa yaso, kāḷapakkheva candimā”ti. –",
  "tika-s0501t:1252": "Idaṃ saṃkilesabhāgiyaṃ suttanti –",
  "tika-s0501t:1253_0": "Vuttaṃ. Chandā chandahetunā dosā dosahetunā bhayā bhayahetunā mohā mohahetunā yo",
  "tika-s0501t:1253_1": "rājādiko yo vinayadharādiko vā dhammaṃ sappurisadhammaṃ ativattati atikkamitvā vattati,",
  "tika-s0501t:1253_2": "tassa rājādino vā tassa vinayadharādino vā yaso kitti ca parivāro ca bhogo ca nihīyati.",
  "tika-s0501t:1253_3": "Candimā kāḷapakkhe pabhāya nihīyati iva, evaṃ nihīyatīti yojanā.",
  "tika-s0501t:1254": "“Ettakaṃyevā”ti vattabbattā “manopubbaṅgamā dhammā…pe… cakkaṃva vahato padanti idaṃ saṃkilesabhāgiyaṃ sutta”nti vuttaṃ. Attho pākaṭo. Aṭṭhakathāyampi vibhatto.",
  "tika-s0501t:1255": "“Middhī yadā hoti mahagghaso ca, niddāyitā samparivattasāyī;",
  "tika-s0501t:1256": "Mahāvarāhova nivāpapuṭṭho, punappunaṃ gabbhamupeti mando”ti. –",
  "tika-s0501t:1257_0": "Idaṃ suttampi saṃkilesabhāge visaye vācakañāpakabhāvena pavattanato saṃkilesabhāgiyaṃ",
  "tika-s0501t:1257_1": "suttaṃ nāma. Nivāpapuṭṭho mahāvarāho gāmasūkaro niddāyitā supanasīlo samparivattasāyī",
  "tika-s0501t:1257_2": "hoti iva, evaṃ yo mando satto yadā mahagghaso hoti, so mando satto middhī thinamiddhābhibhūto",
  "tika-s0501t:1257_3": "hutvā niddāyitā muduphassasayane muduhatthehi parāmasito samparivattasāyī punappunaṃ",
  "tika-s0501t:1257_4": "gabbhaṃ upetīti yojanā.",
  "tika-s0501t:1258": "“Ayasāva malaṃ samuṭṭhitaṃ, tatuṭṭhāya tameva khādati;",
  "tika-s0501t:1259": "Evaṃ atidhonacārinaṃ, sāni kammāni nayanti duggati”nti. –",
  "tika-s0501t:1260_0": "Idaṃ suttampi saṃkilesabhāgiyaṃ suttaṃ nāma. Ayasā ayato samuṭṭhitaṃ jātamalaṃ tatuṭṭhāya",
  "tika-s0501t:1260_1": "tato ayato uṭṭhahitvā tameva ayaṃ khādati iva, evaṃ atidhonacārinaṃ atikkamitvā dhonacāripuggalaṃ",
  "tika-s0501t:1260_2": "sāni sayaṃ katāni akusalakammāni duggatiṃ nayantīti yojanā.",
  "tika-s0501t:1261": "“Coro yathā sandhimukhe gahīto, sakammunā haññati bajjhate ca;",
  "tika-s0501t:1262": "Evaṃ ayaṃ pecca pajā parattha, sakammunā haññati bajjhate cā”ti. –",
  "tika-s0501t:1263_0": "Idaṃ suttampi saṃkilesabhāgiyaṃ suttaṃ nāma. Sandhimukhe rājapurisādīhi gahito coro",
  "tika-s0501t:1263_1": "sakammunā attanā katena corakammena haññati ca bajjhate ca yathā, evaṃ ayaṃ pāpakārinī",
  "tika-s0501t:1263_2": "pajā parattha paraloke pecca sakammunā sayaṃ katena akusalakammunā satthādīhi haññati",
  "tika-s0501t:1263_3": "ca addubandhanādīhi bajjhate cāti yojanā.",
  "tika-s0501t:1264": "“Sukhakāmāni bhūtāni, yo daṇḍena vihiṃsati;",
  "tika-s0501t:1265": "Attano sukhamesāno, pecca so na labhate sukha”nti. –",
  "tika-s0501t:1266_0": "Idaṃ suttampi saṃkilesabhāgiyaṃ suttaṃ nāma. Attano sukhaṃ esāno esamāno yo satto",
  "tika-s0501t:1266_1": "aññāni sukhakāmāni bhūtāni daṇḍena vihiṃsati, so hiṃsako satto paraloke pecca sukhaṃ",
  "tika-s0501t:1266_2": "na labhatīti yojanā.",
  "tika-s0501t:1267": "“Gunnaṃ ce taramānānaṃ, jimhaṃ gacchati puṅgavo;",
  "tika-s0501t:1268": "Sabbā tā jimhaṃ gacchanti, nette jimhaṃ gate sati.",
  "tika-s0501t:1269": "“Evameva manussesu, yo hoti seṭṭhasammato;",
  "tika-s0501t:1270": "So ce adhammaṃ carati, pageva itarā pajā;",
  "tika-s0501t:1271": "Sabbaṃ raṭṭhaṃ dukkhaṃ seti, rājā ce hoti adhammiko”ti. –",
  "tika-s0501t:1272_0": "Idaṃ suttampi saṃkilesabhāgiyaṃ suttaṃ nāma. Nadiṃ taramānānaṃ gunnaṃ puṅgavo jimhaṃ",
  "tika-s0501t:1272_1": "ce gacchati, evaṃ nette jimhaṃ gate sati sabbā tā gāviyo jimhaṃ gacchanti yathā,",
  "tika-s0501t:1272_2": "evameva manussesu yo rājā seṭṭhasammato, so rājā adhammaṃ carati, evaṃ raññe adhammaṃ",
  "tika-s0501t:1272_3": "carante sati itarā pajā pageva paṭhamameva adhammaṃ carati. Rājā adhammiko ce hoti,",
  "tika-s0501t:1272_4": "evaṃ raññe adhammike sati sabbaṃ raṭṭhaṃ dukkhaṃ setīti yojanā.",
  "tika-s0501t:1273": "“Sukiccharūpā vatime manussā, karonti pāpaṃ upadhīsu rattā;",
  "tika-s0501t:1274": "Gacchanti te bahujanasannivāsaṃ, nirayaṃ avīciṃ kaṭukaṃ bhayānaka”nti. –",
  "tika-s0501t:1275_0": "Idaṃ suttampi saṃkilesabhāgiyaṃ suttaṃ nāma. Ye manussā upadhīsu kāmaguṇūpadhīsu",
  "tika-s0501t:1275_1": "rattā rāgābhibhūtā hutvā pāpaṃ akusalakammaṃ karonti, ime pāpakammakarā manussā sukiccharūpā",
  "tika-s0501t:1275_2": "vata suṭṭhu kicchāpannarūpā vata bhavanti, te pāpakammakarā manussā kaṭukaṃ bhayānakaṃ",
  "tika-s0501t:1275_3": "bahujanasannivāsaṃ nirayaṃ avīciṃ gacchantīti yojanā.",
  "tika-s0501t:1276": "“Phalaṃ ve kadaliṃ hanti, phalaṃ veḷuṃ phalaṃ naḷaṃ;",
  "tika-s0501t:1277": "Sakkāro kāpurisaṃ hanti, gabbho assatariṃ yathā”ti. –",
  "tika-s0501t:1278_0": "Idaṃ suttampi saṃkilesabhāgiyaṃ suttaṃ nāma. Phalaṃ kadaliyā phalaṃ kadaliṃ ve ekantena",
  "tika-s0501t:1278_1": "hanti yathā, phalaṃ veḷuṃ ve ekantena hanti yathā, phalaṃ naḷaṃ ve ekantena hanti",
  "tika-s0501t:1278_2": "yathā, gabbho assatariṃ mātaraṃ ve ekantena hanti yathā, evaṃ sakkāro kāpurisaṃ ve",
  "tika-s0501t:1278_3": "ekantena hantīti yojanā.",
  "tika-s0501t:1279": "“Kodhamakkhagaru bhikkhu, lābhasakkāragāravo;",
  "tika-s0501t:1280": "Sukhette pūtibījaṃva, saddhamme na virūhatī”ti. –",
  "tika-s0501t:1281_0": "Idaṃ suttampi saṃkilesabhāgiyaṃ suttaṃ nāma. Sukhette sundare khettepi khittaṃ pūtibījaṃ",
  "tika-s0501t:1281_1": "na ruhati iva, evaṃ yo bhikkhu lābhasakkāragāravo kodhaṃ kujjhanalakkhaṇaṃ kodhaṃ,",
  "tika-s0501t:1281_2": "makkhaṃ paraguṇasīlamakkhanalakkhaṇaṃ makkhañca garuṃ katvā carati, so caranto bhikkhu",
  "tika-s0501t:1281_3": "saddhammasmiṃ na ruhatīti yojanā.",
  "tika-s0501t:1282_0": "91. “Idhāhaṃ, bhikkhave, ekaccaṃ puggalaṃ paduṭṭhacittaṃ evaṃ cetasā ceto paricca",
  "tika-s0501t:1282_1": "pajānāmi…pe… iti me suta”nti idaṃ suttampi saṃkilesabhāgiyaṃ suttaṃ nāma. Bhikkhave",
  "tika-s0501t:1282_2": "idha sāsane, loke vā ahaṃ ekaccaṃ puggalaṃ paduṭṭhacittaṃ mama cetasā tassa ceto",
  "tika-s0501t:1282_3": "cittaṃ paricca paricchinditvā buddhacakkhunā evaṃ pajānāmi. “Kathaṃ pajānāmī”ti ce",
  "tika-s0501t:1282_4": "puccheyya, yañca paṭipadaṃ paṭipanno, yañca maggaṃ samāruḷho ayaṃ puggalo yathā yāya",
  "tika-s0501t:1282_5": "duppaṭipadāya yena dummaggena iriyati pavattati, tāya duppaṭipadāya tena dummaggena",
  "tika-s0501t:1282_6": "imamhi imasmiṃ samaye duppaṭipajjanakāle ayaṃ duppaṭipannaṃ paṭipanno dummaggasamāruḷho",
  "tika-s0501t:1282_7": "puggalo ce kālaṃ kareyya, evaṃ sati ābhataṃ vatthu nikkhittaṃ yathā, evaṃ niraye",
  "tika-s0501t:1282_8": "nikkhitto. Taṃ kissa hetu? Bhikkhave assa puggalassa cittaṃ paduṭṭhaṃ padositaṃ hi",
  "tika-s0501t:1282_9": "yasmā hoti, tasmā nikkhitto. Evaṃ idha sāsane, loke vā cetopadosahetu ca pana ekacce",
  "tika-s0501t:1282_10": "sattā puggalā kāyassa bhedā paraṃ maraṇā apāyaṃ duggatiṃ vinipātaṃ upapajjantīti",
  "tika-s0501t:1282_11": "pajānāmīti. Etamatthaṃ bhagavā avoca. Tattha tasmiṃ sutte etaṃ “paduṭṭhacittaṃ ñatvāna…pe…",
  "tika-s0501t:1282_12": "nirayaṃ so upapajjatī”ti gāthāvacanaṃ iti evaṃ vuccati.",
  "tika-s0501t:1283_0": "Satthā idha sāsane, loke vā paduṭṭhacittaṃ ekaccaṃ puggalaṃ ñatvāna bhikkhūnaṃ santike",
  "tika-s0501t:1283_1": "etamatthaṃ byākāsi. Imamhi imasmiṃ samaye ayaṃ puggalo ce kālaṃ kayirātha, evaṃ sati",
  "tika-s0501t:1283_2": "paduṭṭhacittasamaṅgī hi nirayasmiṃ upapajjeyya, puggalassa cittaṃ padūsitaṃ hi yasmā",
  "tika-s0501t:1283_3": "hoti, tasmā upapajjeyya, cetopadosahetu sattā duggatiṃ gacchanti ābhataṃ vatthuṃ",
  "tika-s0501t:1283_4": "nikkhipeyya yathā, evamevaṃ tathāvidho duppañño so padosacitto puggalo kāyassa bhedā",
  "tika-s0501t:1283_5": "paraṃ maraṇā nirayaṃ upapajjatīti ayampi attho bhagavatā vutto, iti me mayā sutanti yojanā.",
  "tika-s0501t:1284": "“Sace bhāyatha dukkhassa, sace vo dukkhamappiyaṃ;",
  "tika-s0501t:1285": "Mākattha pāpakaṃ kammaṃ, āvi vā yadi vā raho.",
  "tika-s0501t:1286": "“Sace ca pāpakaṃ kammaṃ, karissatha karotha vā;",
  "tika-s0501t:1287": "Na vo dukkhā pamutyatthi, upeccapi palāyata”nti. –",
  "tika-s0501t:1288_0": "Idaṃ suttampi saṃkilesabhāgiyaṃ suttaṃ nāma. Sappurisā tumhe dukkhassa jātidukkhajarādukkhabyādhidukkhamaraṇadukkhaapāyadukkha-",
  "tika-s0501t:1288_1": "atītavaṭṭamūlakadukkhaanāgatavaṭṭamūlakadukkhapaccuppannāhāramūlakadukkhāti aṭṭhavidhassa",
  "tika-s0501t:1288_2": "dukkhassa sace bhāyatha, vo tumhehi dukkhaṃ tathā aṭṭhavidhaṃ dukkhaṃ sace appiyaṃ,",
  "tika-s0501t:1288_3": "evaṃ sati āvi vā yadi raho vā pāpakaṃ kammaṃ mākattha mā akattha. Sappurisā tumhe",
  "tika-s0501t:1288_4": "āvi vā yadi raho vā pāpakaṃ kammaṃ sace karissatha vā sace karotha vā, evaṃ sati",
  "tika-s0501t:1288_5": "upeccapi sañciccāpi palāyataṃ palāyantānaṃ vo tumhākaṃ dukkhā aṭṭhavidhā dukkhato",
  "tika-s0501t:1288_6": "pamutti muccanaṃ natthevāti yojanā.",
  "tika-s0501t:1289": "“Adhammena dhanaṃ laddhā, musāvādena cūbhayaṃ;",
  "tika-s0501t:1290": "Mameti bālā maññanti, taṃ kathaṃ nu bhavissati.",
  "tika-s0501t:1291": "“Antarāyā su bhavissanti, sambhatassa vinassati;",
  "tika-s0501t:1292": "Matā saggaṃ na gacchanti, nanu ettāvatā hatā”ti. –",
  "tika-s0501t:1293_0": "Idaṃ suttampi saṃkilesabhāgiyaṃ suttaṃ nāma. Ye bālā adhammena ca musāvādena ca dhanaṃ",
  "tika-s0501t:1293_1": "saviññāṇāviññāṇaṃ sabbaṃ labhitabbaṃ dhanaṃ laddhā ubhayaṃ dhanaṃ “mama dhana”nti",
  "tika-s0501t:1293_2": "maññanti, tesaṃ bālānaṃ taṃ ubhayaṃ dhanaṃ kathaṃ kena nu pakārena bhavissati, adhammena",
  "tika-s0501t:1293_3": "sambhatattā ciraṭṭhitikaṃ na hoti. Antarāyā rājantarāyādayo antarāyā tesaṃ bālānaṃ",
  "tika-s0501t:1293_4": "bhavissanti. Yena adhammavohārādikena yaṃ dhanaṃ sambhataṃ, assa adhammavohārādikassa",
  "tika-s0501t:1293_5": "taṃ sambhataṃ dhanaṃ vinassati. Matā marantā te bālā saggaṃ sugatiṃ na gacchanti.",
  "tika-s0501t:1293_6": "Sugati hi sobhanehi bhogehi aggoti “saggo”ti adhippetā. Ettāvatā ettakena diṭṭhadhammikasamparāyikānaṃ",
  "tika-s0501t:1293_7": "attahitānaṃ hāyanena te bālā hatā vinaṭṭhā bhavanti nanūti yojanā.",
  "tika-s0501t:1294": "“Kathaṃ khaṇati attānaṃ, kathaṃ mittehi jīrati;",
  "tika-s0501t:1295": "Kathaṃ vivaṭṭate dhammā, kathaṃ saggaṃ na gacchati”.",
  "tika-s0501t:1296": "“Lobhā khaṇati attānaṃ, luddho mittehi jīrati;",
  "tika-s0501t:1297": "Lobhā vivaṭṭate dhammā, lobhā saggaṃ na gacchatī”ti. –",
  "tika-s0501t:1298": "Idaṃ suttampi saṃkilesabhāgiyaṃ suttaṃ nāma. Yojanattho pākaṭo.",
  "tika-s0501t:1299": "“Caranti bālā dummedhā, amitteneva attanā;",
  "tika-s0501t:1300": "Karontā pāpakaṃ kammaṃ, yaṃ hoti kaṭukapphalaṃ.",
  "tika-s0501t:1301": "“Na taṃ kammaṃ kataṃ sādhu, yaṃ katvā anutappati;",
  "tika-s0501t:1302": "Yassa assumukho rodaṃ, vipākaṃ paṭisevatī”ti. –",
  "tika-s0501t:1303_0": "Idaṃ suttampi saṃkilesabhāgiyaṃ suttaṃ nāma. Dummedhā nippaññā bālā amittena pāpakaṃ",
  "tika-s0501t:1303_1": "kammaṃ kataṃ iva, evaṃ attanā kaṭukapphalaṃ yaṃ kammaṃ kataṃ hoti, taṃ pāpakaṃ kataṃ",
  "tika-s0501t:1303_2": "kammaṃ karontā caranti. Yaṃ kammaṃ katvā karonto pacchā anutappati, taṃ kataṃ kammaṃ",
  "tika-s0501t:1303_3": "na sādhu. Yassa kammassa vipākaṃ rodaṃ rudanto assumukho paṭisevati, taṃ kataṃ kammaṃ na sādhūti yojanā.",
  "tika-s0501t:1304": "“Dukkaraṃ duttitikkhañca…pe… avītarāgo”ti idaṃ suttampi saṃkilesabhāgiyaṃ suttaṃ nāma. Suttattho aṭṭhakathāyaṃ vitthārato vutto.",
  "tika-s0501t:1305": "“Appameyyaṃ paminanto, kodha vidvā vikappaye;",
  "tika-s0501t:1306": "Appameyyaṃ pamāyinaṃ, nivutaṃ taṃ maññe akissava”nti. –",
  "tika-s0501t:1307_0": "Idaṃ suttampi saṃkilesabhāgiyaṃ suttaṃ nāma. Idha sāsane appameyyaṃ appameyyaguṇaṃ",
  "tika-s0501t:1307_1": "khīṇāsavaṃ puggalaṃ “ayaṃ khīṇāsavo puggalo ettakasīlo ettakasamādhi ettakapañño”ti",
  "tika-s0501t:1307_2": "paminanto ko puthujjano vikappaye. Appameyyaṃ khīṇāsavapuggalaṃ pamāyinaṃ pamāyantaṃ",
  "tika-s0501t:1307_3": "taṃ puthujjanaṃ ayaṃ nivutaṃ avakujjapaññaṃ akissavaṃ apaññanti maññe maññāmīti yojanā.",
  "tika-s0501t:1308": "“Purisassa hi jātassa, kuṭhārī jāyate mukhe;",
  "tika-s0501t:1309": "Yāya chindati attānaṃ, bālo dubbhāsitaṃ bhaṇaṃ.",
  "tika-s0501t:1310": "“Na hi satthaṃ sunisitaṃ, visaṃ halāhalaṃ iva;",
  "tika-s0501t:1311": "Evaṃ viraddhaṃ pāteti, vācā dubbhāsitā yathā”ti. –",
  "tika-s0501t:1312_0": "Idaṃ suttampi saṃkilesabhāgiyaṃ suttaṃ nāma. Dubbhāsitaṃ ariyūpavādasaṅkhātaṃ pharusavācaṃ",
  "tika-s0501t:1312_1": "bhaṇaṃ bhaṇanto bālo duṭṭho puriso yāya kuṭhārīsadisiyā dubbhāsitavācāya attānaṃ",
  "tika-s0501t:1312_2": "chindati, sā kuṭhārīsadisī dubbhāsitavācā jātassa purisassa mukhe jāyate jāyati,",
  "tika-s0501t:1312_3": "sā dubbhāsitavācā mukhe jāyati iva, evaṃ sunisitaṃ satthaṃ mukhe na jāyati, yathā",
  "tika-s0501t:1312_4": "halāhalaṃ visaṃ mukhe na jāyati, dubbhāsitā vācā apāyesu viraddhaṃ puggalaṃ pāteti",
  "tika-s0501t:1312_5": "yathā, evaṃ sunisitaṃ satthaṃ apāyesu na pāteti, halāhalaṃ visaṃ apāyesu na pātetīti yojanā.",
  "tika-s0501t:1313": "92.",
  "tika-s0501t:1314": "“Yo nindiyaṃ pasaṃsati, taṃ vā nindati yo pasaṃsiyo;",
  "tika-s0501t:1315": "Vicināti mukhena so kaliṃ, kalinā tena sukhaṃ na vindati.",
  "tika-s0501t:1316": "“Appamatto ayaṃ kali, yo akkhesu dhanaparājayo;",
  "tika-s0501t:1317": "Sabbassāpi sahāpi attanā, ayameva mahantataro kali;",
  "tika-s0501t:1318": "Yo sugatesu manaṃ padosaye.",
  "tika-s0501t:1319": "“Sataṃ sahassānaṃ nirabbudānaṃ, chattiṃsatī pañca ca abbudāni;",
  "tika-s0501t:1320": "Yamariyagarahī nirayaṃ upeti, vācaṃ manañca paṇidhāya pāpaka”nti. –",
  "tika-s0501t:1321_0": "Idaṃ suttampi saṃkilesabhāgiyaṃ suttaṃ nāma. Yo puggalo nindiyaṃ duccaraṃ dussīlaṃ",
  "tika-s0501t:1321_1": "puggalaṃ pasaṃsati, so pasaṃsako puggalo mukhena kaliṃ vicināti upacināti, tena kalinā",
  "tika-s0501t:1321_2": "sukhaṃ na vindati. Yo sucārī sīlavā puggalo pasaṃsiyo hoti, taṃ vā sucāriṃ vā sīlavantaṃ",
  "tika-s0501t:1321_3": "puggalaṃ yo puggalo nindati, so nindanto puggalo mukhena kaliṃ vicināti upacināti,",
  "tika-s0501t:1321_4": "tena kalinā sukhaṃ na vindati.",
  "tika-s0501t:1322_0": "Attanā sahāpi sabbassa dhanassa vasenapi akkhesu yo dhanaparājayo bhavati, ayaṃ kali",
  "tika-s0501t:1322_1": "ayaṃ dhanaparājayo appamatto hoti. Yo puggalo sugatesu manaṃ padosaye, tassa puggalassa",
  "tika-s0501t:1322_2": "yo kali bhavati, ayameva kali mahantataro hoti.",
  "tika-s0501t:1323_0": "Kasmā? Vācañca manañca paṇidhāya ariyagarahī puggalo yaṃ kālaṃ pāpakaṃ nirayaṃ upeti,",
  "tika-s0501t:1323_1": "so kālo “sataṃ sahassānaṃ nirabbudānañca chattiṃsa nirabbudāni ca pañca abbudāni",
  "tika-s0501t:1323_2": "ca yasmiṃ kāle gaṇīyantī”ti tena kālena samo hoti, tasmā mahantataro hotīti yojanā.",
  "tika-s0501t:1324": "“Yo lobhaguṇe anuyutto…pe…",
  "tika-s0501t:1325": "Gacchasi kho papataṃ ciraratta”nti. –",
  "tika-s0501t:1326_0": "Idaṃ suttampi saṃkilesabhāgiyaṃ suttaṃ nāma. Yo puggalo lobhaguṇe anuyutto anu punappunaṃ",
  "tika-s0501t:1326_1": "yutto hoti, so puggalo aññe puggale vacasā paribhāsati, assaddho kadariyo avadaññū",
  "tika-s0501t:1326_2": "buddhānaṃ ovādaññū na hoti, maccharī pesuṇiyaṃ pesuṇiyasmiṃ anuyutto hoti.",
  "tika-s0501t:1327_0": "Mukhadugga mukhavisama vibhūta vigatabhūta anariya bhūnahu buddhivināsaka pāpaka",
  "tika-s0501t:1327_1": "dukkaṭakāri purisanta purisalāmaka kali alakkhi avajātaputta tvaṃ nerayiko asi. Idha",
  "tika-s0501t:1327_2": "idāni bahubhāṇī mā hohi.",
  "tika-s0501t:1328_0": "Ahitāya rajaṃ attani mā ākirasi mā pakkhipasi. Kibbisakāri tvaṃ sante khīṇāsave puggale",
  "tika-s0501t:1328_1": "garahasi, bahūni duccaritāni kammāni carasi, caritvā tvaṃ cirarattaṃ racanavirahitaṃ",
  "tika-s0501t:1328_2": "papataṃ narakaṃ nirayaṃ gacchasi kho ekaṃsenāti yojanā.",
  "tika-s0501t:1329_0": "Nānāvidhaṃ saṃkilesabhāgiyaṃ suttaṃ ācariyena niddhāritaṃ, amhehi ca ñātaṃ, “katamaṃ",
  "tika-s0501t:1329_1": "vāsanābhāgiyaṃ sutta”nti pucchitabbattā “tattha katamaṃ vāsanābhāgiyaṃ sutta”ntiādi",
  "tika-s0501t:1329_2": "vuttaṃ. Tatthāti tesu soḷasasu saṃkilesabhāgiyādīsu suttesu katamaṃ suttaṃ vāsanābhāgiyaṃ",
  "tika-s0501t:1329_3": "suttaṃ nāmāti pucchati. “Manopubbaṅgamā dhammā…pe… chāyāva anapāyinī”ti idaṃ vāsanābhāge",
  "tika-s0501t:1329_4": "puññabhāge visaye vācakañāpakabhāvena pavattanato vāsanābhāgiyaṃ suttaṃ nāma. Attho pākaṭo.",
  "tika-s0501t:1330_0": "93. “Mahānāmo sakko bhagavantaṃ etadavoca…pe… apāpikā kālaṅkiriyā”ti idaṃ suttampi",
  "tika-s0501t:1330_1": "vāsanābhāge puññabhāge visaye vācakañāpakabhāvena pavattanato vāsanābhāgiyaṃ suttaṃ nāma. Attho pākaṭo.",
  "tika-s0501t:1331": "“Sukhakāmāni bhūtāni, yo daṇḍena na hiṃsati;",
  "tika-s0501t:1332": "Attano sukhamesāno, pecca so labhate sukha”nti. –",
  "tika-s0501t:1333": "Idaṃ suttampi vāsanābhāgiyaṃ suttaṃ nāma. Attho pākaṭo.",
  "tika-s0501t:1334": "“Gunnaṃ ce taramānānaṃ…pe… rājā ce hoti dhammiko”ti idaṃ suttampi vāsanābhāgiyaṃ suttaṃ nāma. Attho pākaṭo.",
  "tika-s0501t:1335": "94. “Bhagavā sāvatthiyaṃ viharati…pe… evaṃ pajānātī”ti idaṃ suttampi vāsanā…pe… suttaṃ nāma. Attho pākaṭo.",
  "tika-s0501t:1336_0": "“Kasmā bhagavā janapadacārikaṃ caratī”ti puccheyya, sattahi kāraṇehi buddhā bhagavanto",
  "tika-s0501t:1336_1": "janapadacārikaṃ caranti. Katamehi sattahi? Desantaragatānaṃ veneyyānaṃ vinayanatthaṃ,",
  "tika-s0501t:1336_2": "tatra ṭhitānaṃ ussukkasamuppādanatthaṃ, sāvakānaṃ ekasmiṃ ṭhāne nibaddhavāsanivāraṇatthaṃ,",
  "tika-s0501t:1336_3": "attano ca tattha nibaddhavāse anāsaṅgadassanatthaṃ, sambuddhavasitaṭṭhānatāya desānaṃ",
  "tika-s0501t:1336_4": "cetiyabhāvasampādanatthaṃ, bahūnaṃ sattānaṃ dassanūpasaṅkamanādīhi puññoghappasavanatthaṃ,",
  "tika-s0501t:1336_5": "avuṭṭhiādiupaddavūpasamanatthañcāti imehi sattahi kāraṇehi buddhā bhagavanto janapadacārikaṃ",
  "tika-s0501t:1336_6": "carantīti janapadacaraṇakāraṇaṃ veditabbaṃ.",
  "tika-s0501t:1337": "“Ekapupphaṃ cajitvāna, sahassaṃ kappakoṭiyo;",
  "tika-s0501t:1338": "Deve ceva manusse ca, sesena parinibbuto”ti. –",
  "tika-s0501t:1339": "Idaṃ suttampi vāsanābhāgiyaṃ suttaṃ nāma. Sahassaṃ kappakoṭiyoti sahassaṃ attabhāvato koṭiyo.",
  "tika-s0501t:1340": "“Assatthe haritobhāse, saṃvirūḷhamhi pādape;",
  "tika-s0501t:1341": "Ekaṃ buddhagataṃ saññaṃ, alabhiṃhaṃ patissato.",
  "tika-s0501t:1342": "“Ajja tiṃsaṃ tato kappā, nābhijānāmi duggatiṃ;",
  "tika-s0501t:1343": "Tisso vijjā sacchikatā, tassā saññāya vāsanā”ti. –",
  "tika-s0501t:1344": "Idaṃ suttampi vāsanābhāgiyaṃ suttaṃ nāma. Haritobhāseti haritaobhāse. Alabhiṃhanti ahaṃ alabhiṃ.",
  "tika-s0501t:1345_0": "“Piṇḍāya kosalaṃ puraṃ…pe… vipāko hoti acintiyo”ti idaṃ suttampi vāsanābhāgiyaṃ suttaṃ",
  "tika-s0501t:1345_1": "nāma. Aggapuggalo anukampako taṇhānighātako muni sambuddho purebhattaṃ piṇḍāya piṇḍaṃ",
  "tika-s0501t:1345_2": "paṭiggaṇhituṃ kosalaṃ puraṃ pāvisi.",
  "tika-s0501t:1346_0": "Yassa purisassa hatthe sabbapupphehi alaṅkato vaṭaṃsako pupphavaṭaṃsakova atthi,",
  "tika-s0501t:1346_1": "so ayaṃ puriso rājamaggena kosalapuraṃ pavisantaṃ bhikkhusaṅghapurakkhataṃ devamānusapūjitaṃ",
  "tika-s0501t:1346_2": "sambuddhaṃ addasa, disvā haṭṭho cittaṃ pasādesi; pasādetvā sambuddhaṃ upasaṅkami.",
  "tika-s0501t:1347": "Upasaṅkamitvā so ayaṃ pasanno hutvā surabhiṃ vaṇṇavantaṃ manoramaṃ taṃ vaṭaṃsakaṃ sambuddhassa sehi pāṇībhi upanāmesi.",
  "tika-s0501t:1348_0": "Tato buddhassa lapanantarā lapanassa vadanassa antarā aggisikhā vaṇṇā sahassaraṃsi",
  "tika-s0501t:1348_1": "okkā pabhā nikkhami, abbhā vijju nikkhamati iva, evaṃ ānanā sahassaraṃsi nikkhamitvā",
  "tika-s0501t:1348_2": "ādiccabandhuno sīse tikkhattuṃ padakkhiṇaṃ karitvāna parivaṭṭetvā muddhani antaradhāyatha.",
  "tika-s0501t:1349": "Ānando acchariyaṃ abbhutaṃ lomahaṃsanaṃ idaṃ pāṭihāriyaṃ disvā cīvaraṃ ekaṃsaṃ karitvā etaṃ abravi – “mahāmuni, sitakammassa hetu ko? Taṃ hetuṃ byākarohi, dhammāloko bhavissatī”ti.",
  "tika-s0501t:1350_0": "Yassa bhagavato sabbadhammesu ñāṇaṃ sadā pavattati, kaṅkhāvitaraṇo muni so bhagavā",
  "tika-s0501t:1350_1": "kaṅkhiṃ vematikaṃ ānandaṃ theraṃ etaṃ abravi. Ānanda, yo sopuriso mayi cittaṃ pasādayi,",
  "tika-s0501t:1350_2": "so puriso caturāsītikappāni duggatiṃ na gamissati, devesu devasobhaggaṃ dibbaṃ rajjaṃ",
  "tika-s0501t:1350_3": "pasāsitvā manujesu raṭṭhe sakalaraṭṭhe manujindo rājā bhavissati. So puriso carimaṃ",
  "tika-s0501t:1350_4": "pabbajitvā, dhammataṃ sacchikatvā ca dhutarāgo vaṭaṃsako nāma paccekabuddho bhavissati.",
  "tika-s0501t:1351": "Tathāgate vā sammāsambuddhe vā paccekasambuddhe vā tassa tathāgatassa sāvake vā citte pasannamhi dakkhiṇā appakā nāma natthi.",
  "tika-s0501t:1352_0": "Buddhā evaṃ ettakāti acintiyā bhavanti. Buddhadhammā buddhaguṇā evaṃ ettakāti acintiyā",
  "tika-s0501t:1352_1": "bhavanti, acintiye pasannānaṃ vipāko puññavipāko evaṃ ettakoti acintiyo hotīti etaṃ abravīti yojanā.",
  "tika-s0501t:1353_0": "96. “Idhāhaṃ, bhikkhave, ekaccaṃ puggalaṃ…pe… ayampi attho vutto bhagavatā iti me",
  "tika-s0501t:1353_1": "suta”nti idaṃ suttampi vāsanābhāgiyaṃ suttaṃ nāma. Bhikkhave, idha imasmiṃ sāsane",
  "tika-s0501t:1353_2": "ahaṃ ekaccaṃ puggalaṃ evaṃ mama cetasā ekaccassa puggalassa ceto cittaṃ paricca buddhacakkhunā",
  "tika-s0501t:1353_3": "evaṃ pajānāmi, yathā yena pakārena ayaṃ puggalo yañca dānādipaṭipadaṃ paṭipanno,",
  "tika-s0501t:1353_4": "yañca dassanādimaggaṃ samāruḷho hutvā taṃ paṭipadaṃ, maggañca iriyati pavatteti,",
  "tika-s0501t:1353_5": "imamhi imasmiñca samaye ayaṃ puggalo ce kālaṃ kareyya, evaṃ sati ābhataṃ vatthuṃ",
  "tika-s0501t:1353_6": "nikkhipati yathā, evaṃ tāya paṭipadāya tena maggena sagge attanikkhitto bhave. Taṃ",
  "tika-s0501t:1353_7": "kissa hetu? Bhikkhave, assa puggalassa cittaṃ hi yasmā pasannaṃ pasāditaṃ, tasmā",
  "tika-s0501t:1353_8": "nikkhitto bhave. Idha sāsane, loke vā ekacce sattā puggalā kāyassa bhedā paraṃ maraṇā",
  "tika-s0501t:1353_9": "sugatiṃ saggaṃ lokaṃ cetopasādahetu kho pana upapajjantīti evaṃ ahaṃ pajānāmīti bhagavā",
  "tika-s0501t:1353_10": "etamatthaṃ avoca. Tattha tasmiṃ atthe saṅgahavasena pavattaṃ etaṃ “pasannacittaṃ",
  "tika-s0501t:1353_11": "ñatvāna…pe… saggaṃ so upapajjatī”ti gāthāvacanaṃ vuccati. Ayampi attho bhagavatā",
  "tika-s0501t:1353_12": "vutto, iti me mayā sutanti yojanā.",
  "tika-s0501t:1354_0": "“Suvaṇṇacchadanaṃ nāvaṃ…pe… etādisaṃ katapuññā labhi”nti idaṃ suttampi vāsanābhāgiyaṃ",
  "tika-s0501t:1354_1": "suttaṃ nāma. Nāri devadhītā suvaṇṇacchadanaṃ suvaṇṇālaṅkārehi chāditaṃ nāvaṃ āruyha",
  "tika-s0501t:1354_2": "tiṭṭhasi, pokkharaṇiṃ devapokkharaṇiṃ ogāhasi, padumaṃ pāṇinā chindasi.",
  "tika-s0501t:1355_0": "Devate kena kammena te tava tādiso vaṇṇo tādiso ānubhāvo tādisī juti bhavati, devate",
  "tika-s0501t:1355_1": "te tava ye keci bhogā manasā icchitā bhavanti, te bhogā ca kena kammena uppajjanti.",
  "tika-s0501t:1355_2": "Devate me pucchitā tvaṃ saṃsa saṃsāhi idaṃ sabbaṃ kissa kammassa ca phalanti sakko pucchati.",
  "tika-s0501t:1356_0": "Devarājena pucchitā sā devadhītā attamanā hutvā pañhaṃ puṭṭhā sakkassa byākāsi. Devarājā",
  "tika-s0501t:1356_1": "addhānaṃ dīghamaggaṃ paṭipannā ahaṃ yasassino kassapassa bhagavato manoramaṃ thūpaṃ",
  "tika-s0501t:1356_2": "addassaṃ, disvā tattha thūpe cittaṃ pasādesiṃ. Pasannāhaṃ sehi pāṇīhi padumapupphehi",
  "tika-s0501t:1356_3": "pūjesiṃ. Tasseva kammassa idaṃ sabbaṃ phalaṃ vipāko bhave. Katapuññāhaṃ etādisaṃ",
  "tika-s0501t:1356_4": "phalaṃ alabhinti sakkassa byākāsi. Iti me sutanti mahāmoggallāno vadatīti yojanā.",
  "tika-s0501t:1357_0": "“Yathāniddhāritasuttāniyeva vāsanābhāgiyasuttāni paripuṇṇānī”ti vattabbattā “dānakathā",
  "tika-s0501t:1357_1": "sīlakathā saggakathā puññakathā puññavipākakathāti idaṃ vāsanābhāgiya”ntiādi vuttaṃ.",
  "tika-s0501t:1357_2": "Tattha yāya desanāya dānañca dānaphalañca dassitaṃ, sā desanā dānakathā nāma. Yāya",
  "tika-s0501t:1357_3": "desanāya sīlañca sīlaphalañca dassitaṃ, sā desanā sīlakathā nāma. Yāya desanāya saggā",
  "tika-s0501t:1357_4": "ca saggesu nibbattāpakañca kammaṃ dassitaṃ, sā saggakathā nāma. Yāya desanāya dānasīlabhāvanādivasena",
  "tika-s0501t:1357_5": "dasavidhaṃ puññakammaṃ dassitaṃ, sā puññakathā nāma. Yāya desanāya tādisassa puññakammassa",
  "tika-s0501t:1357_6": "vividho ayaṃ vipāko imassa puññassa vipākoti niyametvā dassito, sā puññavipākakathā nāma.",
  "tika-s0501t:1358_0": "Dasabaladharānaṃ sammāsambuddhānaṃ uddissakatesu sarīradhātuṃ abbhantare ṭhapetvā",
  "tika-s0501t:1358_1": "paṃsūhi katesu thūpesu ye narā pasannā, te narā tattha thūpe kāraṃ puññaṃ katvā saggesu",
  "tika-s0501t:1358_2": "uppajjitvā pamodantīti yojanā. Idaṃ suttaṃ vā…pe… suttaṃ.",
  "tika-s0501t:1359_0": "97. Devaputtasarīravaṇṇā devaputtasarīrasadisavaṇṇā subhagasaṇṭhiti sobhaggayuttasaṇṭhānā",
  "tika-s0501t:1359_1": "sabbe janā udakena paṃsuṃ temetvā thūpaṃ vaḍḍhetha, so ayaṃ thūpo kassa puggalassa thūpoti pucchati.",
  "tika-s0501t:1360_0": "Sugatte sundaragatte devate tasmiṃ thūpe pasannā ime devamanujā kāraṃ puññaṃ karontā",
  "tika-s0501t:1360_1": "hutvā jarāmaraṇato pamuccare. So ayaṃ thūpo mahesino dasabaladhammadhārino sugatassa",
  "tika-s0501t:1360_2": "thūpoti veditabboti āhāti yojanā. Idaṃ suttaṃ vā…pe… suttaṃ.",
  "tika-s0501t:1361_0": "Yāhaṃ yā ahaṃ mahesino thūpaṃ cattāri uppalāni ca mālañca abhiropayiṃ, tena mayā",
  "tika-s0501t:1361_1": "kataṃ taṃ puññaṃ uḷāraṃ vata āsi ahosi. Tato kappato ajja kappā tiṃsaṃ dharanti satthuno",
  "tika-s0501t:1361_2": "thūpaṃ pūjetvā tattakāni duggatiṃ na jānāmi, vinipātaṃ na gacchāmīti yojanā. Idaṃ",
  "tika-s0501t:1361_3": "suttaṃ vā…pe… suttaṃ.",
  "tika-s0501t:1362_0": "Ahaṃ bāttiṃsalakkhaṇadharassa bāttiṃsalakkhaṇadharena sampannassa vijitavijayassa",
  "tika-s0501t:1362_1": "lokanāthassa thūpaṃ apūjesiṃ, pūjetvā satasahassaṃ kappe āyukappe pamudito āsiṃ.",
  "tika-s0501t:1362_2": "Mayā yaṃ puññaṃ pasutaṃ, tena puññena vinipātaṃ anāgantuna anāgantvā devasobhaggaṃ",
  "tika-s0501t:1362_3": "sampattiṃ ca devarajjāni ca tāni akāriṃ. Atha vā devasobhaggañca mayā kāritaṃ, rajjāni ca mayā kāritāni.",
  "tika-s0501t:1363_0": "Adantadamakassa sāsane yaṃ cakkhu paññācakkhu paṇihitaṃ, tathā cittaṃ yaṃ vimuttacittaṃ",
  "tika-s0501t:1363_1": "paṇihitaṃ, taṃ sabbaṃ paññācakkhu vimuttacittaṃ me mayā laddhaṃ, ahaṃ vidhutalatāsaṅkhātataṇhā",
  "tika-s0501t:1363_2": "hutvā vimuttacittā phalavimuttacittasampannā amhīti avocāti yojanā. Idaṃ suttaṃ vā…pe… suttaṃ.",
  "tika-s0501t:1364_0": "98. Vimuttacitte phalavimuttacittasampanne akhile pañcacetokhīlarahite anāsave araṇavihārimhi",
  "tika-s0501t:1364_1": "araṇavihārasīle asaṅgamānase alaggamānase paccekabuddhasmiṃ sāmākapatthodanamattameva dakkhiṇaṃ adāsiṃ.",
  "tika-s0501t:1365_0": "Tasmiṃ paccekabuddhe uttamaṃ dhammaṃ paccekabodhidhammaṃ okappayiṃ “so uttamo dhammo",
  "tika-s0501t:1365_1": "atthī”ti saddahiṃ. Evaṃ ariyavihārena vihārīhi paccekabuddhehi me mama saṅgamo kato",
  "tika-s0501t:1365_2": "siyā bhave, kudāsupi ca ahaṃ apekkhavā mā bhaveyyanti mānasaṃ tasmiñca dhamme paṇidhesiṃ",
  "tika-s0501t:1365_3": "“iminā paccekabuddhena laddhadhammaṃ ahampi sacchikareyya”nti cittaṃ paṇidahiṃ.",
  "tika-s0501t:1366_0": "Tasseva paccekabuddhe katasseva kammassa vipākato ahaṃ dīghāyukesu amamesu “mama",
  "tika-s0501t:1366_1": "pariggaho”ti pariggahābhāvena apariggahesu visesagāmīsu ahīnagāmīsu kurūsu uttarakurūsu",
  "tika-s0501t:1366_2": "pāṇīsu sattesu sahassakkhattuṃ upapajjatha upapajjiṃ.",
  "tika-s0501t:1367": "Tasseva kammassa vipākato vicitramālābharaṇānulepīsu yasassīsu parivāravantesu tidaso devo ahaṃ visiṭṭhakāyūpagato hutvā sahassakkhattuṃ upapajjatha.",
  "tika-s0501t:1368_0": "Tasseva kammassa vipākato ahaṃ vimuttacitto akhīlo anāsavo hutvā hitāhitāsīhi kusalākusalavītivattehi",
  "tika-s0501t:1368_1": "antimadehadhāribhi imehi paccekabuddhehi, buddhasāvakehi vā me mama samāgamo āsi.",
  "tika-s0501t:1369_0": "“Sīlavato yaṃ icchitaṃ, taṃ samijjhate”ti imaṃ vacanaṃ tathāgato jino paccakkhaṃ",
  "tika-s0501t:1369_1": "katvā avaca kho, yathā yathā yena yena pakārena me manasā vicintitaṃ, tathā tathā",
  "tika-s0501t:1369_2": "tena tena pakārena samiddhaṃ bhavati. Ayaṃ bhavo antimo bhavoti yojanā. Idaṃ suttaṃ vā…pe… suttaṃ.",
  "tika-s0501t:1370_0": "Ekatiṃsamhi kappamhi jino anejo anantadassī “sikhī”ti itināmako uppajji. Tassāpi",
  "tika-s0501t:1370_1": "bhagavato rājā bhātā sikhiddhe ca sikhī itināmake buddhe ca tassa bhagavato dhamme",
  "tika-s0501t:1370_2": "ca abhippasanno lokavināyakamhi parinibbute sati devātidevassa naruttamassa mahesino",
  "tika-s0501t:1370_3": "vipulaṃ mahantaṃ samantato gāvutikaṃ thūpaṃ akāsiṃ.",
  "tika-s0501t:1371_0": "Tasmiṃ thūpe baliṃ pūjābaliṃ abhihārī manusso jātisumanaṃ paggayha pahaṭṭho pūjesi.",
  "tika-s0501t:1371_1": "Assa manussassa ekaṃ pupphaṃ vātena paharitaṃ hutvā patitaṃ. Ahaṃ taṃ patitaṃ ekaṃ",
  "tika-s0501t:1371_2": "pupphaṃ gahetvā tasseva pupphasāmikassa adāsiṃ.",
  "tika-s0501t:1372_0": "So manusso pupphasāmiko abhippasannacitto hutvā maṃ “tvameva etaṃ ekaṃ pupphaṃ pūjā”ti",
  "tika-s0501t:1372_1": "adāsi. Dadāsīti ettha da-kāro āgamo. Ahaṃ taṃ ekaṃ pupphaṃ gahetvā buddhaṃ buddhaguṇaṃ",
  "tika-s0501t:1372_2": "punappunaṃ anussaranto yasmiṃ kappe abhiropayiṃ, tato kappato ajja kappā tiṃsaṃ ahesuṃ.",
  "tika-s0501t:1372_3": "Tesu kappesu duggatiṃ nābhijānāmi, vinipātañca na gacchāmi, idaṃ phalaṃ thūpapūjāya",
  "tika-s0501t:1372_4": "phalanti avocāti yojanā. Idaṃ suttaṃ vā…pe… suttaṃ.",
  "tika-s0501t:1373_0": "Brahmadattassa brahmadattanāmakassa rājino kapilaṃ nāma nagaraṃ suvibhattaṃ bhāgato",
  "tika-s0501t:1373_1": "suṭṭhu vibhattaṃ, mahāpathaṃ mahāpathasampannaṃ ākiṇṇaṃ, nānājātikehi manussehi paripuṇṇaṃ,",
  "tika-s0501t:1373_2": "iddhaṃ phītañca āsi.",
  "tika-s0501t:1374_0": "Pañcālānaṃ tattha puruttame ahaṃ kummāsaṃ vikkiṇiṃ, so ahaṃ yasassinaṃ upariṭṭhaṃ",
  "tika-s0501t:1374_1": "upasamīpe ṭhitaṃ ariṭṭhaṃ nāma sambuddhaṃ paccekabuddhaṃ addasiṃ, disvā haṭṭho cittaṃ",
  "tika-s0501t:1374_2": "pasādetvā naruttamaṃ ariṭṭhaṃ me gehasmiṃ yaṃ dhuvabhattaṃ vijjatha vijji, tena dhuvabhattena nimantesiṃ.",
  "tika-s0501t:1375_0": "Yato ca yasmiṃ kāle ca kattiko yassaṃ pannarasīpuṇṇo, sā puṇṇamāsī pannarasī upaṭṭhitā,",
  "tika-s0501t:1375_1": "tato ca tasmiṃ kāle ca ahaṃ navaṃ dussayugaṃ gayha ariṭṭhassa ariṭṭhanāmakassa paccekabuddhassa upanāmesiṃ.",
  "tika-s0501t:1376": "Naruttamo anukampako kāruṇiko taṇhānighātako muni paccekabuddho pasannacittaṃ maṃ ñatvāna paṭiggaṇhi.",
  "tika-s0501t:1377": "Ahaṃ kalyāṇaṃ buddhavaṇṇitaṃ kammaṃ karitvāna deve ca manusse ca sandhāvitvā tato cuto bārāṇasiyaṃ nagare aḍḍhe kulasmiṃ seṭṭhissa ekaputtako uppajjiṃ, pāṇehi ca piyataro āsiṃ.",
  "tika-s0501t:1378": "Tato ca tasmiṃ kāle viññutaṃ patto hutvā devaputtena codito ahaṃ pāsādā oruhitvāna sambuddhaṃ bhagavantaṃ gotamaṃ upasaṅkamiṃ.",
  "tika-s0501t:1379_0": "So sambuddho bhagavā gotamo anukampāya me dhammaṃ adesesi. Dukkhaṃ dukkhasaccañca",
  "tika-s0501t:1379_1": "dukkhasamuppādaṃ samudayasaccañca dukkhassa atikkamaṃ nirodhasaccañca ariyaṃ aṭṭhaṅgikaṃ",
  "tika-s0501t:1379_2": "dukkhūpasamagāminaṃ maggaṃ maggasaccañca iti cattāri saccāni desitāni, taduppādakaṃ",
  "tika-s0501t:1379_3": "dhammaṃ muni bhagavā gotamo adesayi.",
  "tika-s0501t:1380": "Ahaṃ tassa bhagavato gotamassa vacanaṃ sutvā sāsane rato hutvā vihariṃ, ahaṃ rattindivaṃ atandito hutvā samathaṃ paṭivijjhiṃ.",
  "tika-s0501t:1381": "Ajjhattañca ye āsavā, bahiddhā ca ye āsavā maggena samucchinnā āsuṃ, sabbe te āsavā me mama vijjiṃsu, puna na ca uppajjare.",
  "tika-s0501t:1382_0": "Dukkhaṃ “pariyantakataṃ yassa dukkhassā”ti pariyantakataṃ āsi, ayaṃ samussayo jātimaraṇasaṃsāro",
  "tika-s0501t:1382_1": "carimo antimo āsi, idāni imassa attabhāvassa anantaraṃ punabbhavo mama natthīti avocāti",
  "tika-s0501t:1382_2": "yojanā. Yaṃ nānāvidhaṃ vāsanābhāgiyaṃ suttaṃ udāharaṇavasena niddhāritaṃ, idaṃ nānāvidhaṃ",
  "tika-s0501t:1382_3": "suttaṃ vāsanābhāge puññakoṭṭhāse visaye vācakañāpakabhāvena pavattanato vāsanābhāgiyaṃ suttaṃ nāma.",
  "tika-s0501t:1383_0": "Nānāvidhaṃ vāsanābhāgiyaṃ suttaṃ ācariyena niddhāritaṃ, amhehi ca ñātaṃ, “katamaṃ",
  "tika-s0501t:1383_1": "nibbedhabhāgiyaṃ sutta”nti pucchitabbattā “tattha katamaṃ nibbedhabhāgiyaṃ sutta”ntiādi",
  "tika-s0501t:1383_2": "vuttaṃ. Tattha tesu soḷasasu saṃkilesabhāgiyādīsu suttesu katamaṃ suttaṃ nibbedhabhāgiyaṃ",
  "tika-s0501t:1383_3": "suttaṃ nāmāti pucchati.",
  "tika-s0501t:1384_0": "Uddhaṃ brahmaloke adho kāmāvacare bhave sabbadhi sabbesu bhavesu vippamutto arahā",
  "tika-s0501t:1384_1": "“ayaṃ nāma dhammo ahaṃ asmī”ti anānupassī, evaṃ vimutto arahā atiṇṇapubbaṃ oghaṃ",
  "tika-s0501t:1384_2": "apunabbhavāya udatāri uttiṇṇoti yojanā. Idaṃ suttaṃ nibbedhabhāge sekkhadhamme visaye",
  "tika-s0501t:1384_3": "vācakañāpakabhāvena pavattanato nibbedhabhāgiyaṃ suttaṃ nāma.",
  "tika-s0501t:1385_0": "“Ettakamevā”ti vattabbattā “sīlavato”tiādi vuttaṃ. Ānanda, sīlavato puggalassa “kinti",
  "tika-s0501t:1385_1": "me mama avippaṭisāro jāyeyya pavatteyyā”ti cetanā na karaṇīyā na kātabbā. Ānanda,",
  "tika-s0501t:1385_2": "sīlavato avippaṭisāro yaṃ jāyeyya pavatteyya, esā avippaṭisārassa jāyanā pavattanā",
  "tika-s0501t:1385_3": "dhammatā bhavati. Ānanda, avippaṭisārinā puggalena “kinti me mama pāmojjaṃ jāyeyya",
  "tika-s0501t:1385_4": "pavatteyyā”ti cetanā na karaṇīyā, ānanda, avippaṭisārino puggalassa pāmojjaṃ yaṃ",
  "tika-s0501t:1385_5": "jāyeyya pavatteyya, esā pāmojjassa jāyanā pavattanā dhammatā. Sesesupi imassa yojanānayānusārena",
  "tika-s0501t:1385_6": "yojanānayo gahetabbo. Idaṃ suttampi nibbedhabhāgiyaṃ suttaṃ nāma.",
  "tika-s0501t:1386_0": "Ātāpino kilesānaṃ ātāpena sammappadhānena samannāgatassa jhāyato jhāyantassa brāhmaṇassa",
  "tika-s0501t:1386_1": "bāhitapāpassa khīṇāsavassa dhammā anulomapaccayākārapaṭivedhasādhakā bodhipakkhiyadhammā",
  "tika-s0501t:1386_2": "yadā yasmiṃ kāle have ekantena pātubhavanti uppajjanti. Atha vā dhammā catuariyasaccadhammā",
  "tika-s0501t:1386_3": "pātubhavanti pakāsayanti abhisamayavasena pākaṭā honti. Atha vā pātubhavanakāle assa",
  "tika-s0501t:1386_4": "ātāpino jhāyato brāhmaṇassa khīṇāsavassa sabbā kaṅkhā vapayanti apagacchanti nirujjhanti.",
  "tika-s0501t:1386_5": "Kasmā? Sahetudhammaṃ avijjādikena hetunā saha pavattaṃ saṅkhārādikaṃ sukhena asammissaṃ",
  "tika-s0501t:1386_6": "dukkhakkhandhadhammaṃ yato yasmā pajānāti aññāsi paṭivijjhati, tato tasmā vapayanti",
  "tika-s0501t:1386_7": "apagacchanti nirujjhantīti yojanā. Idaṃ suttaṃ nibbedhabhāgiyaṃ suttaṃ nāma.",
  "tika-s0501t:1387": "Dutiyagāthāyaṃ pana paccayānaṃ khayaṃ khayasaṅkhātaṃ nibbānaṃ yato yasmā avedi aññāsi paṭivijjhi, tato tasmā sabbāpi kaṅkhā vapayantīti yojanā. Idaṃ suttaṃ nibbedhabhāgiyaṃ suttaṃ.",
  "tika-s0501t:1388_0": "Tissa, tvaṃ kiṃ nu kujjhasi? Mā kujjhi, tissa, te tava akkodho akujjhanaṃ varaṃ uttamaṃ,",
  "tika-s0501t:1388_1": "hi saccaṃ, tissa, tayā kodhamānamakkhavinayatthaṃ brahmacariyaṃ vussati nūti bhagavā avocāti yojanā.",
  "tika-s0501t:1389_0": "Āraññaṃ āraññakaṃ paṃsukūlikaṃ aññātuñchena aññātaanabhilakkhitagharapaṭipāṭiyā ṭhatvā",
  "tika-s0501t:1389_1": "uñchena piṇḍapātacaraṇavīriyena laddhena missakabhojanena yāpentaṃ nandaṃ kadā kāle",
  "tika-s0501t:1389_2": "ahaṃ passeyyanti avocāti yojanā. Idaṃ suttaṃ nibbedhabhāgiyaṃ suttaṃ.",
  "tika-s0501t:1390_0": "Gotama, kiṃsu katamaṃ chetvā vadhitvā vadhanto kodhapariḷāhena aparidayhamāno hutvā",
  "tika-s0501t:1390_1": "sukhaṃ seti sayati, kiṃsu katamaṃ chetvā vadhitvā vadhanto kodhavināsena vinaṭṭhadomanasso",
  "tika-s0501t:1390_2": "hutvā na socati, gotama, tvaṃ kissa ekadhammassa vadhaṃ vadhanaṃ rocesīti brāhmaṇo pucchati.",
  "tika-s0501t:1391_0": "Brāhmaṇa, kodhaṃ kujjhanaṃ chetvā vadhitvā vadhanto kodhapariḷāhena aparidayhamāno",
  "tika-s0501t:1391_1": "hutvā sukhaṃ seti sayati, kodhaṃ kujjhanaṃ chetvā vadhitvā vadhanto kodhavināsena",
  "tika-s0501t:1391_2": "vinaṭṭhadomanasso hutvā na socati, visamūlassa visasadisassa dukkhassa mūlabhūtassa",
  "tika-s0501t:1391_3": "madhuraggassa madhurasaṅkhātassa sukhapariyosānassa kodhassa kujjhanassa vadhaṃ vadhanaṃ",
  "tika-s0501t:1391_4": "ariyā buddhādayo puggalā pasaṃsanti. Hi saccaṃ taṃ kodhaṃ kujjhanaṃ chetvā vadhitvā",
  "tika-s0501t:1391_5": "vadhanto kodhavināsena vinaṭṭhadomanasso hutvā seti sayatīti yojanā. Madhuraggassāti",
  "tika-s0501t:1391_6": "ca madhuraṃ cetasikasukhaṃ assādaaggaṃ pariyosānaṃ assa kodhassāti madhuraggoti samāso",
  "tika-s0501t:1391_7": "veditabbo. Kujjhantassa hi akkositvā paribhāsitvā paharitvā pariyosāne cetasikasukhassādo",
  "tika-s0501t:1391_8": "uppajjatīti. Idaṃ suttaṃ nibbedhabhāgiyaṃ suttaṃ.",
  "tika-s0501t:1392_0": "Gotama, hananto dhīro uppatitaṃ kiṃsu katamaṃ hane haneyya. Vinodento dhīro jātaṃ",
  "tika-s0501t:1392_1": "kiṃsu katamaṃ vinodaye vinodayeyya. Pajahanto dhīro kiṃ ca katamaṃ pajahe pajaheyya.",
  "tika-s0501t:1392_2": "Dhīrassa kissa dhammassa abhisamayo sukhoti devatā pucchati.",
  "tika-s0501t:1393_0": "Devaputta, hananto dhīro uppatitaṃ kodhaṃ kujjhanaṃ hane haneyya. Vinodento dhīro",
  "tika-s0501t:1393_1": "jātaṃ rāgaṃ vinodaye vinodayeyya. Pajahanto dhīro avijjaṃ pajahe pajaheyya. Saccadhammassa",
  "tika-s0501t:1393_2": "abhisamayo sukhoti bhagavā avocāti yojanā. Idaṃ suttaṃ nibbedhabhāgiyaṃ suttaṃ.",
  "tika-s0501t:1394_0": "101. Bhagavā sattiyā omaṭṭho uparito yāva heṭṭhā viddho puriso sattippahānāya vīriyaṃ",
  "tika-s0501t:1394_1": "ārabhati viya, agginā matthake ḍayhamāno ādittasiro puriso agginibbāpanatthāya vīriyaṃ",
  "tika-s0501t:1394_2": "ārabhati iva, evaṃ kāmarāgena ḍayhamāno bhikkhu kāmarāgappahānāya kāmarāgavikkhambhanāya",
  "tika-s0501t:1394_3": "appamatto vāyamamāno sato satisampanno hutvā paribbaje vihareyyāti devatā kathesi.",
  "tika-s0501t:1395_0": "Bhagavā pana “samucchedappahānāya vīriyaṃ ārabhīyatī”ti dassetuṃ “sattiyā viya omaṭṭho”tiādimāha.",
  "tika-s0501t:1395_1": "Devaputta, sattiyā omaṭṭho puriso sattippahānāya vīriyaṃ ārabhati viya, agginā matthake",
  "tika-s0501t:1395_2": "ḍayhamāno ādittasiro puriso agginibbāpanatthāya vīriyaṃ ārabhati iva, evaṃ sakkāyadiṭṭhiyā",
  "tika-s0501t:1395_3": "abhibhūto bhikkhu sakkāyadiṭṭhiyā pahānāya maggena samucchedappahānāya appamatto",
  "tika-s0501t:1395_4": "vāyamamāno sato satisampanno hutvā paribbaje vihareyyāti bhagavā avocāti yojanā.",
  "tika-s0501t:1395_5": "Idaṃ suttaṃ nibbedhabhāgiyaṃ suttaṃ nāma.",
  "tika-s0501t:1396_0": "Sabbe nicayā bhogā khayantā khayapariyosānā bhavanti, sabbe samussayā dhammā patanantā",
  "tika-s0501t:1396_1": "patanapariyosānā bhavanti, sabbesaṃ sattānaṃ maraṇamāgamma sabbesaṃ sattānaṃ jīvitaṃ",
  "tika-s0501t:1396_2": "addhuvaṃ bhavati, iti etaṃ vuttappakāraṃ bhayaṃ bhayahetuṃ maraṇaṃ sammutimaraṇaṃ",
  "tika-s0501t:1396_3": "apekkhamāno paṇḍito sukhāvahāni diṭṭhadhammikasamparāyikasukhāvahāni puññāni dānasīlabhāvanāmayapuññāni",
  "tika-s0501t:1396_4": "kayirāthāti devatā avoca.",
  "tika-s0501t:1397_0": "Devaputta, sabbe nicayā bhogā khayantā khayapariyosānā, sabbe samussayā dhammā patanantā",
  "tika-s0501t:1397_1": "patanapariyosānā, sabbesaṃ sattānaṃ maraṇamāgamma sabbesaṃ sattānaṃ jīvitaṃ addhuvaṃ,",
  "tika-s0501t:1397_2": "iti etaṃ vuttappakāraṃ bhayaṃ bhayahetuṃ maraṇaṃ apekkhamāno santipekkho sabbasaṅkhārupasamaṃ",
  "tika-s0501t:1397_3": "nibbānaṃ apekkhamāno paṇḍito lokāmisaṃ kāmaguṇaṃ pajahe pajaheyyāti bhagavā avocāti",
  "tika-s0501t:1397_4": "yojanā. Idaṃ suttaṃ nibbedhabhāgiyaṃ suttaṃ nāma.",
  "tika-s0501t:1398_0": "Māvidha yesaṃ munīnaṃ cittaṃ jhānarataṃ jhāne rataṃ hoti, te munayo sukhaṃ sayanti",
  "tika-s0501t:1398_1": "na socanti. Paññavā maggapaññavā susamāhito āraddhavīriyo pahitatto nibbānaṃ pesitacitto",
  "tika-s0501t:1398_2": "puggalo duttaraṃ oghaṃ saṃsāroghaṃ tarati.",
  "tika-s0501t:1399_0": "Kāmasaññāya virato vigatacitto yo khīṇāsavo sabbasaṃyojanātīto arahattamaggena sabbe",
  "tika-s0501t:1399_1": "saṃyojane atīto nandibhavaparikkhīṇo ahosi, so khīṇāsavo gambhīre saṃsāraṇṇave na",
  "tika-s0501t:1399_2": "sīdatīti yojanā. Nandisaṅkhātā taṇhā ca kāmabhavarūpabhavaarūpabhavā ca nandibhavā,",
  "tika-s0501t:1399_3": "nandibhavā parikkhīṇā yassa khīṇāsavassāti nandibhavaparikkhīṇoti samāso veditabbo.",
  "tika-s0501t:1399_4": "Idaṃ suttaṃ nibbedhabhāgiyaṃ suttaṃ nāma.",
  "tika-s0501t:1400_0": "Arahataṃ arahantānaṃ buddhapaccekabuddhasāvakānaṃ dhammaṃ sucaritādibhedañca sattatiṃsabodhipakkhiyabhedañca",
  "tika-s0501t:1400_1": "dhammaṃ yo paṇḍito saddahāno saddahanto hutvā nibbānappattiyā appamatto vicakkhaṇo",
  "tika-s0501t:1400_2": "hutvā sussūsaṃ sussūsanto bhave, so paṇḍito paññaṃ lokiyalokuttarapaññaṃ labhate labhati.",
  "tika-s0501t:1401_0": "Yo vīriyavā puggalo patirūpadesakārī desakālādīni ahāpetvā lokiyalokuttaradhammapatirūpaṃ",
  "tika-s0501t:1401_1": "adhigamūpāyaṃ karoti, dhuravā cetasikavīriyena anikkhittadhuro uṭṭhātā kāyikavīriyavasena",
  "tika-s0501t:1401_2": "uṭṭhānasampanno hoti, so vīriyavā puggalo dhanaṃ lokiyalokuttaradhanaṃ vindate adhigacchati.",
  "tika-s0501t:1401_3": "Saccena vacīsaccena ca paramatthasaccena ca buddhādiko saccadhamme ṭhito sappuriso",
  "tika-s0501t:1401_4": "kittiṃ pappoti. Dadaṃ dadanto yaṃ kiñci icchitaṃ patthitaṃ catusaṅgahavatthuṃ dadanto",
  "tika-s0501t:1401_5": "saṅgahanto sappuriso mittāni ekantamittāni ganthati sampādeti, evaṃ catūhi saccadhammadhiticāgehi",
  "tika-s0501t:1401_6": "samannāgato so sappuriso asmā lokā paraṃ lokaṃ pecca gantvā ekantena sokakāraṇassa",
  "tika-s0501t:1401_7": "abhāvato na socatīti yojanā.",
  "tika-s0501t:1402_0": "Gotama, sabbaganthappahīno tīhi bhavehi vippamutto sato satisampanno tvaṃ, samaṇo,",
  "tika-s0501t:1402_1": "aññaṃ devamanussādikaṃ yaṃ anusāsasi yaṃ anusāsanaṃ karosi, taṃ anusāsanaṃ sabbaganthappahīnassa",
  "tika-s0501t:1402_2": "tīhi bhavehi vippamuttassa samaṇassa te tava na sādhūti sakkanāmako mārapakkhiko",
  "tika-s0501t:1402_3": "yakkho gāthāya ajjhabhāsi.",
  "tika-s0501t:1403_0": "“Sakka sakkanāmaka yakkha anukampitena purisena saddhiṃ yena kenaci vaṇṇena kāraṇena",
  "tika-s0501t:1403_1": "saṃvāso ekasmiṃ ṭhāne sahavāso jāyati, taṃ anukampitabbaṃ sahavāsagataṃ purisaṃ sappañño",
  "tika-s0501t:1403_2": "manasā anukampituṃ na arahati anukampituṃyeva arahati. Yā anukampā karuṇā, yā anuddayā",
  "tika-s0501t:1403_3": "mettā, muditā ca uppannā, tāya anukampāya karuṇāya, tāya anuddayāya mettāya muditāya",
  "tika-s0501t:1403_4": "ca samussāhitena pasannena manasā yo sappañño sappuriso aññaṃ devamanussādikaṃ yaṃ",
  "tika-s0501t:1403_5": "anusāsati yaṃ anusāsanaṃ karoti, so sappañño sappuriso tena anusāsanena saṃyutto",
  "tika-s0501t:1403_6": "kāmacchandādīnaṃ saṃyojanānaṃ vasena ananulomasaṃyogena saṃyutto na hotīti bhagavā avocāti yojanā.",
  "tika-s0501t:1404_0": "102. Samaṇa, rāgo ca doso ca ime dve dhammā kutonidānā, kiṃnidānā, kiṃpaccayā bhavanti,",
  "tika-s0501t:1404_1": "arati ca rati ca lomahaṃso ca ime tayo kutojā kuto bhavanti? Kumārakā dhaṅkaṃ kākaṃ",
  "tika-s0501t:1404_2": "gahetvā pāde dīghasuttakena bandhitvā suttakoṭiṃ aṅguliyaṃ veṭhetvā osajanti iva,",
  "tika-s0501t:1404_3": "evaṃ manovitakkā kuto samuṭṭhāya cittaṃ osajantīti sūcilomayakkho bhagavantaṃ pucchi.",
  "tika-s0501t:1405_0": "Rāgo ca doso ca ime dve dhammā itonidānā ito attabhāvato nidānā jāyanti; arati ca",
  "tika-s0501t:1405_1": "rati ca lomahaṃso ca ime tayo itojā ito attato bhavanti; kumārakā dhaṅkaṃ kākaṃ gahetvā",
  "tika-s0501t:1405_2": "pāde dīghasuttakena bandhitvā suttakoṭiṃ aṅguliyaṃ veṭhetvā osajanti iva, evaṃ manovitakkā",
  "tika-s0501t:1405_3": "ito attabhāvato samuṭṭhāya cittaṃ osajanti.",
  "tika-s0501t:1406_0": "Nigrodhassa khandhajā pārohā sākhāsu jāyanti iva, vane rukkhaṃ nissāya jātā māluvā",
  "tika-s0501t:1406_1": "latā taṃ rukkhaṃ ajjhottharitvā vitatā otatavitatā tiṭṭhati iva, evaṃ, yakkha, tvaṃ",
  "tika-s0501t:1406_2": "suṇohi snehajā taṇhāsnehato jātā attasambhūtā attani sambhūtā puna anekappakārā manovitakkā",
  "tika-s0501t:1406_3": "pāpamanovitakkā ceva taṃsampayuttakilesā ca kāmesu vatthukāmesu visattā laggā saṃsibbitā ṭhitā.",
  "tika-s0501t:1407_0": "Ye paṇḍitā “yaṃ nidānaṃ assa attabhāvassā”ti yatonidānaṃ naṃ kilesagahanaṃ samudayasaccaṃ",
  "tika-s0501t:1407_1": "pajānanti, te paṇḍitā attabhāvasaṅkhātassa dukkhasaccassa nidānabhūtaṃ naṃ kilesagahanaṃ",
  "tika-s0501t:1407_2": "samudayasaccaṃ maggasaccena vinodenti. Apunabbhavāya apunabhavasaṅkhātāya nirodhasaccatthāya",
  "tika-s0501t:1407_3": "atiṇṇapubbaṃ anamatagge saṃsāre supinenāpi atiṇṇapubbaṃ duttaraṃ imaṃ oghaṃ catubbidhaṃ",
  "tika-s0501t:1407_4": "saṃkilesoghaṃ tarantīti bhagavā avocāti yojanā.",
  "tika-s0501t:1408_0": "“Bhagavā, samaṇadhammassa karaṇaṃ nāma dukkaraṃ, bhagavā, samaṇadhammassa karaṇaṃ",
  "tika-s0501t:1408_1": "nāma sudukkaraṃ suṭṭhutaraṃ dukkara”nti eko kulaputto pabbajitvā samaṇadhammaṃ katvā",
  "tika-s0501t:1408_2": "ariyabhūmiṃ appatvā kālaṃ katvā devaloke nibbatto, so devaputto bhagavantaṃ upasaṅkamitvā",
  "tika-s0501t:1408_3": "āha. Kāmada, sīlasamāhitā ṭhitattā ṭhitasabhāvā satta sekkhā puggalā dukkaraṃ vāpi",
  "tika-s0501t:1408_4": "samaṇadhammaṃ karonti. Anagāriyupetassa anagāriyaṃ niggehabhāvaṃ upagatassa pabbajitassa",
  "tika-s0501t:1408_5": "tuṭṭhi catupaccayasantoso sukhāvahā hotī”ti bhagavā avoca.",
  "tika-s0501t:1409_0": "“Bhagavā, yadidaṃ yā esā tuṭṭhi sukhāvahā, esā tuṭṭhi dullabhā”ti so devaputto āha.",
  "tika-s0501t:1409_1": "“Kāmada, yesaṃ sekkhānaṃ mano divā ca ratto ca bhāvanāya rato cittavūpasame rato,",
  "tika-s0501t:1409_2": "te sekkhā dullabhaṃ vāpi tussanaṃ labhantī”ti bhagavā avoca.",
  "tika-s0501t:1410_0": "“Bhagavā, yadidaṃ yaṃ idaṃ cittaṃ bhāvanāya rataṃ, taṃ cittaṃ dussamādaha”nti so",
  "tika-s0501t:1410_1": "devaputto āha. “Kāmada, ye ariyā indriyūpasame rattindivaṃ ratā, te ariyā dussamādahaṃ",
  "tika-s0501t:1410_2": "vāpi cittaṃ samādahanti, kāmada, te ariyā maccuno jālaṃ kilesajālaṃ chetvā maggaṃ",
  "tika-s0501t:1410_3": "gacchantī”ti bhagavā avoca.",
  "tika-s0501t:1411_0": "“Bhagavā, yo maggo pubbabhāgapaṭipadāvasena visamo, so maggo duggamo”ti so devaputto",
  "tika-s0501t:1411_1": "āha. “Kāmada, ariyā duggame visame vāpi maggaṃ gacchanti, anariyā visame magge avaṃsirā",
  "tika-s0501t:1411_2": "papatanti, ariyānaṃ so maggo samova bhave, na asamo. Hi saccaṃ visame visattakāye",
  "tika-s0501t:1411_3": "ariyā samā bhavantī”ti bhagavā avocāti yojanā.",
  "tika-s0501t:1412": "103. Yaṃ jetavanaṃ isisaṅghanisevitaṃ dhammarājena āvutthaṃ, idaṃ taṃ jetavanaṃ mama pītisañjananaṃ pītiyā sañjananaṃ karaṃ hi karaṃ eva.",
  "tika-s0501t:1413_0": "Kammaṃ maggacetanākammañca vijjā maggapaññā ca dhammo samādhi ceva samādhipakkhiko",
  "tika-s0501t:1413_1": "ca dhammo sīlaṃ, sīle ṭhitassa jīvitaṃ uttamaṃ, etena aṭṭhaṅgikena maggena sattā",
  "tika-s0501t:1413_2": "sujjhanti, gottena vā dhanena vā sattā na sujjhanti.",
  "tika-s0501t:1414_0": "Tasmā maggeneva sattānaṃ visujjhanato attano atthaṃ sampassaṃ passanto paṇḍito poso",
  "tika-s0501t:1414_1": "yoniso upāyena dhammaṃ bodhipakkhiyadhammaṃ vicine vicineyya, evaṃ vicinane sati",
  "tika-s0501t:1414_2": "tattha ariyamagge vicinanto puggalo sujjhati.",
  "tika-s0501t:1415_0": "Sāriputto sīlena ca upasamena ca pāraṅgato iva, evaṃ yopi bhikkhu sīlena ca upasamena",
  "tika-s0501t:1415_1": "ca pāraṅgato, so bhikkhu etāva paramo sāriputtasadisova siyāti anāthapiṇḍikanāmo",
  "tika-s0501t:1415_2": "devaputto bhagavantaṃ upasaṅkamitvā āhāti yojanā. Idaṃ suttaṃ nibbedhabhāgiyaṃ suttaṃ nāma.",
  "tika-s0501t:1416_0": "Atītaṃ atītakkhandhapañcakaṃ taṇhādiṭṭhīhi nānvāgameyya, anāgataṃ anāgatakkhandhapañcakaṃ",
  "tika-s0501t:1416_1": "taṇhādiṭṭhīhi nappaṭikaṅkhe na pattheyya. Yaṃ yasmā atītaṃ pahīnaṃ niruddhaṃ atthaṅgataṃ,",
  "tika-s0501t:1416_2": "tasmā atītassa pahīnattā niruddhattā atthaṅgatattā nānvāgameyya. Yaṃ yasmā anāgataṃ",
  "tika-s0501t:1416_3": "appattaṃ, tasmā na paṭikaṅkhe.",
  "tika-s0501t:1417_0": "Paccuppannaṃ khandhapañcakaṃ vayadhammaṃ yattha yattha santāne vā, yattha yattha",
  "tika-s0501t:1417_1": "araññādīsu vā uppannaṃ, tattha tattha santāne vā, tattha tattha araññādīsu vā naṃ",
  "tika-s0501t:1417_2": "paccuppannadhammaṃ yāhi aniccānupassanādīhi vipassati, tāhi aniccānupassanādīhi nibbānaṃ",
  "tika-s0501t:1417_3": "rāgādīhi asaṃhīraṃ asaṃkuppaṃ bhavati, taṃ nibbānaṃ vipassako puggalo vidvā nibbānārammaṇaṃ",
  "tika-s0501t:1417_4": "phalasamāpattiṃ appento hutvā anubrūhaye vaḍḍheyya.",
  "tika-s0501t:1418_0": "Ātappaṃ saṃkilesānaṃ ātapantaṃ vīriyaṃ ajjeva kiccaṃ kātabbaṃ, suve jīvitaṃ vā maraṇaṃ",
  "tika-s0501t:1418_1": "vā ko jaññā jāneyya, “suve vā dānādipuññaṃ jānissāmī”ti cittaṃ anuppādetvā “ajjeva",
  "tika-s0501t:1418_2": "karissāmī”ti evaṃ vīriyaṃ kātabbaṃ. Hi saccaṃ maraṇakāraṇabhāvatāya ahivicchikavisasatthādianekāya",
  "tika-s0501t:1418_3": "senāya vasena mahāsenena tena maccunā saddhiṃ mittasanthavākārena vā lañjadānena",
  "tika-s0501t:1418_4": "vā saṅgaraṃ natthīti.",
  "tika-s0501t:1419": "Evaṃ manasi katvā vihāriṃ viharantaṃ ātāpiṃ ahorattaṃ atanditaṃ analasaṃ uṭṭhāhakaṃ sappurisaṃ “bhaddekaratto”ti santo muni ve ekantena ācikkhate ācikkhatiyevāti yojanā.",
  "tika-s0501t:1420": "“Cattārimāni bhikkhave”tyādisuttaṃ pāḷito ca aṭṭhakathāto ca pākaṭaṃ.",
  "tika-s0501t:1421_0": "104. Nānāvidhaṃ nibbedhabhāgiyaṃ suttaṃ ācariyena niddhāritaṃ, amhehi ca ñātaṃ, “katamaṃ",
  "tika-s0501t:1421_1": "asekkhabhāgiyaṃ sutta”nti pucchitabbattā “tattha katamaṃ asekkhabhāgiyaṃ sutta”ntiādi",
  "tika-s0501t:1421_2": "vuttaṃ. Tatthāti tesu soḷasasu saṃkilesabhāgiyādīsu suttesu katamaṃ suttaṃ asekkhabhāgiyaṃ",
  "tika-s0501t:1421_3": "suttaṃ nāmāti pucchati.",
  "tika-s0501t:1422_0": "Yassa uttamapurisassa cittaṃ selūpamaṃ ṭhitaṃ lokadhammavātehi nānukampati, rajanīyesu",
  "tika-s0501t:1422_1": "lābhādīsu virattaṃ bhave, so uttamapuriso kopaneyye alābhādike na kuppati, tassa",
  "tika-s0501t:1422_2": "uttamapurisassa cittaṃ evaṃ aniccatādinā bhāvitaṃ, naṃ bhāvitacittaṃ uttamapurisaṃ",
  "tika-s0501t:1422_3": "vītikkantalokadhammahetukaṃ dukkhaṃ kuto essatīti yojanā. Idaṃ suttaṃ asekkhabhāge",
  "tika-s0501t:1422_4": "visaye vācakañāpakabhāvena pavattanato asekkhabhāgiyaṃ suttaṃ nāma. Esa nayo ito paresupi veditabbo.",
  "tika-s0501t:1423": "“Asekkhabhāgiyaṃ suttaṃ idamevā”ti vattabbabhāvato “āyasmato cā”tiādi vuttaṃ.",
  "tika-s0501t:1424_0": "Yo brāhmaṇo bāhitapāpadhammattā bāhitapāpadhammo bhave, so brāhmaṇo niggatahuṃhuṃkattā",
  "tika-s0501t:1424_1": "nihuṃhuṅko bhave, niggatakilesakasāvattā nikkasāvo bhave, sīlasaṃvarena saṃyatacittatāya",
  "tika-s0501t:1424_2": "yatatto bhave, yo brāhmaṇo catumaggañāṇavedehi antaṃ nibbānaṃ gatattā vedantagū bhave,",
  "tika-s0501t:1424_3": "dhammena vusitabrahmacariyattā vusitabrahmacariyo bhave. Yassa brāhmaṇassa kuhiñci",
  "tika-s0501t:1424_4": "loke ussadā rāgussado dosussado mohussado mānussado diṭṭhussado natthi, so brāhmaṇo",
  "tika-s0501t:1424_5": "brahmavādaṃ “ahaṃ brāhmaṇomhī”ti vācaṃ vadeyyāti bhagavā avocāti yojanā.",
  "tika-s0501t:1425": "Ye buddhā pāpake akusale dhamme bāhitvā sadā caranti satā satisampannā khīṇasaṃyojanā, te buddhā lokasmiṃ brāhmaṇāti ve ekantena kathīyantīti avocāti yojanā.",
  "tika-s0501t:1426_0": "Yattha nibbāne āpo ca pathavī ca tejo ca vāyo ca na gādhati na patiṭṭhahati, tattha",
  "tika-s0501t:1426_1": "nibbāne sukkā gahā ceva tārakā ca na jotanti, tattha nibbāne ādicco nappakāsati,",
  "tika-s0501t:1426_2": "tattha nibbāne candimā na bhāti, tattha nibbāne tamo na vijjati.",
  "tika-s0501t:1427_0": "Yo brāhmaṇo attanā sayaṃ muni monena yadā taṃ nibbānaṃ avedi vindati paṭilabhati",
  "tika-s0501t:1427_1": "paṭivijjhati, atha paṭivijjhanakkhaṇe so brāhmaṇo rūpā rūpadhammato ca arūpā arūpadhammato",
  "tika-s0501t:1427_2": "ca sukhadukkhā sukhadukkhato ca pamuccatīti avocāti yojanā.",
  "tika-s0501t:1428_0": "Yakkha, yo brāhmaṇo sakesu sakaattabhāvesu dhammesu upādānakkhandhesu saccesu, dhammesu",
  "tika-s0501t:1428_1": "ca pāragū hoti, atha pāragamanakkhaṇe so brāhmaṇo etaṃ ajakalāpakaṃ tayā vuttaṃ etaṃ",
  "tika-s0501t:1428_2": "pisācaṃ kilesapisācañca, tayā kataṃ akkulañca akkulaṃ, pakkulakaraṇaṃ ativattatīti avocāti yojanā.",
  "tika-s0501t:1429_0": "Yo bhikkhu āyantiṃ āgacchantiṃ purāṇadutiyikaṃ bhariyaṃ vā, aññaṃ āgacchantiṃ itthiṃ",
  "tika-s0501t:1429_1": "vā cittena na abhinandati, pakkamantiṃ purāṇadutiyikaṃ bhariyaṃ vā, aññaṃ pakkamantiṃ",
  "tika-s0501t:1429_2": "itthiṃ vā cittena na socati, saṅgā pañcavidhatopi saṅgato muttaṃ saṅgāmajiṃ taṃ bhikkhuṃ",
  "tika-s0501t:1429_3": "“brāhmaṇa”nti ahaṃ vadāmīti avocāti yojanā.",
  "tika-s0501t:1430_0": "Ettha nadiyaṃ bahujano nhāyati, so bahujano nhāyako udakena udakanhānena sucī na",
  "tika-s0501t:1430_1": "hoti. Yamhi puggale saccaṃ, saccato sesadhammo ca atthi, so puggalo sucī ca hoti,",
  "tika-s0501t:1430_2": "so puggalo brāhmaṇo ca hotīti avocāti yojanā; suciasucibhāvo ṭīkāyaṃ vitthārato vuttova.",
  "tika-s0501t:1431_0": "Ātāpino jhāyato yassa brāhmaṇassa dhammā saccadhammā yadā have ekantena pātubhavanti,",
  "tika-s0501t:1431_1": "tadā dhammānaṃ pātubhavanakkhaṇe so brāhmaṇo mārasenaṃ vidhūpayaṃ vidhūpayanto tiṭṭhati.",
  "tika-s0501t:1431_2": "“Kimivā”ti vattabbattā “sūriyova obhāsayamantalikkha”nti vuttaṃ. Sūriyo antalikkhaṃ",
  "tika-s0501t:1431_3": "obhāsayanto tiṭṭhati iva, evaṃ tiṭṭhatīti yojanā.",
  "tika-s0501t:1432_0": "Yo paṃsukūliko bhikkhu sabbāni cattāri yogāni upātivatto sakiñcane loke akiñcano",
  "tika-s0501t:1432_1": "iriyati catubbidhairiyāpathaṃ vatteti. Apahānadhammaṃ kenaci maggena appahānasabhāvaṃ",
  "tika-s0501t:1432_2": "appattakāyena appattaṃ tevijjapattaṃ, iriyamānaṃ santindriyaṃ taṃ paṃsukūlikaṃ bhikkhuṃ tumhe passatha.",
  "tika-s0501t:1433_0": "Ājāniyaṃ purisaājānīyaṃ jātibalanisedhaṃ “ahaṃ jātibrāhmaṇo”ti jātimattakena pavattamānabalanisedhakaṃ",
  "tika-s0501t:1433_1": "taṃ paṃsukūlikaṃ bhikkhuṃ sambahulā uḷārā devatā brahmaṃ vimānaṃ upasaṅkamitvā idha",
  "tika-s0501t:1433_2": "sāsane, brahmavimāne vā pasannacittā hutvā namassanti. Nidhāti ca ettha na-kāro āgamo.",
  "tika-s0501t:1434": "Purisājañña te tava amhākaṃ namo atthu, purisuttama te tava amhākaṃ namo atthu, yassa te tava nissayaṃ mayaṃ nābhijānāma, so tvaṃ kiṃ puggalaṃ nissāya jhāyasīti avocunti yojanā.",
  "tika-s0501t:1435": "Ye bhikkhū kālena kālaṃ dhammassavanavasena cirarattaṃ sametikā bhavanti, ime bhikkhū sahāyā honti vata. Nesaṃ sahāyānaṃ bhikkhūnaṃ dhamme buddhappavedite dhamme saddhammo sameti.",
  "tika-s0501t:1436": "Kappinena ariyappavedite dhamme suvinītā te sahāyakā bhikkhū savāhiniṃ māraṃ jetvā antimaṃ dehaṃ attabhāvaṃ dhārentīti avocāti yojanā.",
  "tika-s0501t:1437": "Sithilaṃ vīriyaṃ ārabbha sabbadukkhappamocanaṃ idaṃ nibbānaṃ yogāvacarena na adhigantabbaṃ, appena appakena thāmasā idaṃ nibbānaṃ na adhigantabbaṃ.",
  "tika-s0501t:1438_0": "Ayañca yogāvacaro bhikkhu daharo, yo puriso savāhiniṃ māraṃ jetvā antimaṃ dehaṃ attabhāvaṃ",
  "tika-s0501t:1438_1": "dhāreti, so ayaṃ puriso so uttamapurisovāti avocāti yojanā. “Puriso”ti vattabbe chandānurakkhaṇavasena “poriso”ti vuttaṃ.",
  "tika-s0501t:1439_0": "Mogharāja, dubbaṇṇako lūkhacīvaro sadā sato satisampanno khīṇāsavo ca visaṃyutto",
  "tika-s0501t:1439_1": "ca katakicco ca anāsavo ca tevijjo ca iddhippatto ca cetopariyāyakovido ca so bhikkhu",
  "tika-s0501t:1439_2": "savāhiniṃ māraṃ jetvā antimaṃ dehaṃ dhāretīti avocāti yojanā.",
  "tika-s0501t:1440": "105. “Tathāgato”tiādīsu yojanā pākaṭā. Idaṃ suttaṃ asekkhabhāge visaye vācakañāpakabhāvena pavattanato asekkhabhāgiyaṃ suttaṃ nāma.",
  "tika-s0501t:1441_0": "106. Nānāvidhaṃ asekkhabhāgiyaṃ suttaṃ ācariyena niddhāritaṃ, amhehi ca ñātaṃ, “katamaṃ",
  "tika-s0501t:1441_1": "saṃkilesabhāgiyañca vāsanābhāgiyañca sutta”nti vattabbattā “tattha katamaṃ saṃkilesabhāgiyañca",
  "tika-s0501t:1441_2": "vāsanābhāgiyañca sutta”ntiādi vuttaṃ. Tatthāti tesu soḷasasu saṃkilesabhāgiyādīsu",
  "tika-s0501t:1441_3": "suttesu katamaṃ suttaṃ saṃkilesabhāgiyañca vāsanābhāgiyañca suttaṃ nāmāti pucchati.",
  "tika-s0501t:1442_0": "Channaṃ āpattiṃ āpajjitvā channaṃ chādentaṃ bhikkhuṃ dukkaṭādivasso ativassati, vivaṭaṃ",
  "tika-s0501t:1442_1": "āpattiṃ āpajjitvā vivaṭaṃ desentaṃ ācikkhantaṃ bhikkhuṃ dukkaṭādivasso nātivassati,",
  "tika-s0501t:1442_2": "tasmā channassa ativassanato ca vivaṭassa nātivassanato ca channaṃ chāditabbaṃ āpattiṃ",
  "tika-s0501t:1442_3": "vivaretha desetha ārocetha, evaṃ vivaraṇe sati taṃ vivarantaṃ bhikkhuṃ dukkaṭādivasso",
  "tika-s0501t:1442_4": "nātivassatīti yojanā.",
  "tika-s0501t:1443_0": "“Imasmiṃ sutte kittakena saṃkileso dassito, kittakena vāsanā dassitā”ti pucchitabbattā",
  "tika-s0501t:1443_1": "“channamativassatī”ti saṃkileso, ‘vivaṭaṃ nātivassatī’ti vāsanā, ‘tasmā channaṃ vivaretha,",
  "tika-s0501t:1443_2": "evaṃ taṃ nātivassatī’ti ayaṃ saṃkileso ca vāsanā cā”ti vuttaṃ. “Channamativassatī”ti",
  "tika-s0501t:1443_3": "ettakena saṃkileso dassito. “Vivaṭaṃ nātivassatī”ti ettakena vāsanā dassitā. “Tasmā",
  "tika-s0501t:1443_4": "channaṃ vivaretha, evaṃ taṃ nātivassatī”ti ettakena ayaṃ saṃkileso ca dassito, ayaṃ",
  "tika-s0501t:1443_5": "vāsanā ca dassitā. Idaṃ “channaṃ…pe... vassatī”ti suttaṃ saṃkilesabhāge visaye ca",
  "tika-s0501t:1443_6": "vāsanābhāge visaye ca vācakañāpakabhāvena pavattanato saṃkilesabhāgiyañca vāsanābhāgiyañca suttaṃ nāma.",
  "tika-s0501t:1444_0": "“Saṃkilesabhāgiyañca vāsanābhāgiyañca suttaṃ ettakamevā”ti vattabbattā “cattārome",
  "tika-s0501t:1444_1": "mahārājā”tiādi vuttaṃ. “Tesu catūsu puggalesu katame puggalā saṃkilesabhāgiyā, katame",
  "tika-s0501t:1444_2": "puggalā vāsanābhāgiyā”ti pucchitabbattā “tattha yo ca puggalo”tiādi vuttaṃ. Tatthāti",
  "tika-s0501t:1444_3": "tesu catūsu tamotamaparāyaṇādīsu puggalesu. Tassattho pākaṭo. Idaṃ “cattārome”tiādikaṃ",
  "tika-s0501t:1444_4": "suttaṃ saṃkilesabhāgiyesu dvīsu puggalesu ca vāsanābhāgiyesu dvīsu puggalesu ca vācakañāpakabhāvena",
  "tika-s0501t:1444_5": "pavattanato saṃkilesabhāgiyañca vāsanābhāgiyañca suttaṃ nāma.",
  "tika-s0501t:1445_0": "Nānāvidhaṃ saṃkilesabhāgiyañca vāsanābhāgiyañca suttaṃ ācariyena niddhāritaṃ, amhehi",
  "tika-s0501t:1445_1": "ca ñātaṃ, “katamaṃ saṃkilesabhāgiyañca nibbedhabhāgiyañca suttaṃ nāmā”ti pucchitabbattā",
  "tika-s0501t:1445_2": "tattha katamaṃ saṃkilesabhāgiyañca nibbedhabhāgiyañca sutta”ntiādi vuttaṃ. Tassattho",
  "tika-s0501t:1445_3": "vuttanayena veditabbo.",
  "tika-s0501t:1446_0": "Ayasaṃ yaṃ bandhanañca dārujaṃ yaṃ bandhanañca pabbajaṃ yaṃ bandhanañca loke atthi,",
  "tika-s0501t:1446_1": "taṃ ayasādibandhanaṃ “daḷhaṃ bandhana”nti dhīrā buddhādayo paṇḍitapurisā na āhu.",
  "tika-s0501t:1446_2": "Maṇikuṇḍalesu ca puttesu ca dāresu ca yā sārattarattā balavarāgarattā apekkhā loke",
  "tika-s0501t:1446_3": "vijjati, taṃ sārattarattaapekkhāsaṅkhātaṃ rāgabandhanaṃ “daḷhaṃ bandhana”nti dhīrā",
  "tika-s0501t:1446_4": "paṇḍitapurisā āhu. Iminā suttappadesena ayaṃ sārattarattaapekkhāsaṅkhāto akusaladhammo saṃkileso dassito.",
  "tika-s0501t:1447_0": "“Kena nibbedho dassito”ti vattabbattā “eta”ntiādi vuttaṃ. Dhīrā paṇḍitapurisā etaṃ",
  "tika-s0501t:1447_1": "rāgabandhanaṃ “daḷhaṃ bandhana”nti āhu. Etaṃ rāgabandhanaṃ ohārinaṃ heṭṭhā apāyaṃ",
  "tika-s0501t:1447_2": "avaharaṇaṃ hoti, sithilaṃ bandhanaṭṭhāne chaviādīni akopetattā sithilaṃ hoti, duppamuñcaṃ",
  "tika-s0501t:1447_3": "lobhavasena ekavārampi uppannassa rāgabandhanassa dummocayattā duppamuñcaṃ hoti,",
  "tika-s0501t:1447_4": "paṇḍitapurisā etampi vuttappakāraṃ rāgabandhanampi maggena chetvāna anapekkhino hutvā",
  "tika-s0501t:1447_5": "kāmasukhaṃ pahāya paribbajanti. Iti iminā suttappadesena ayaṃ maggo nibbedho dassito.",
  "tika-s0501t:1447_6": "Idaṃ “ayasa”ntiādikaṃ suttaṃ rāgādisaṃkilesabhāge visaye ca vāsanābhāge visaye ca",
  "tika-s0501t:1447_7": "vācakañāpakabhāvena pavattanato saṃkilesabhāgiyañca vāsanābhāgiyañca suttaṃ nāma.",
  "tika-s0501t:1448_0": "107. Bhikkhave, yañca ceteti yañca cetanaṃ nibbatteti, yañca pakappeti yañca pakappanaṃ",
  "tika-s0501t:1448_1": "karoti, yañca anuseti yañca anusayanaṃ bhavati, etaṃ cetanaṃ etaṃ pakappanaṃ etaṃ",
  "tika-s0501t:1448_2": "anusayanaṃ viññāṇassa ṭhitiyā ārammaṇaṃ paccayo hoti. Ārammaṇe paccaye sati tassa",
  "tika-s0501t:1448_3": "abhisaṅkhāra viññāṇassa patiṭṭhā hoti. Tasmiṃ abhisaṅkhāraviññāṇe patiṭṭhite viruḷhe",
  "tika-s0501t:1448_4": "sati āyatiṃ punabbhavābhinibbatti viññāṇādinibbatti hoti. Āyatiṃ punabbhavābhinibbattiyā",
  "tika-s0501t:1448_5": "sati āyatiṃ jātijarāmaraṇaṃ sambhavati. Āyatiṃ soka…pe… samudayo hoti.",
  "tika-s0501t:1449_0": "Bhikkhave, ce no ceteti, ce no pakappeti, atha tathāpi ce anuseti anusayanaṃ bhavati,",
  "tika-s0501t:1449_1": "evaṃ sati etaṃ anusayanaṃ viññāṇassa abhisaṅkhāraviññāṇassa ārammaṇaṃ paccayo hoti…pe…",
  "tika-s0501t:1449_2": "samudayo hoti. Iti iminā suttappadesena ayaṃ vuttappakāro cetayanādiko akusaladhammo saṃkileso dassito.",
  "tika-s0501t:1450_0": "“Kena nibbedho dassito”ti vattabbattā “yato cā”tiādi vuttaṃ. Bhikkhave, yato ca ariyamaggiko",
  "tika-s0501t:1450_1": "neva ceteti, no ca pakappeti, no ca anuseti, etaṃ acetayanaṃ etaṃ akappanaṃ etaṃ",
  "tika-s0501t:1450_2": "ananusayanaṃ viññāṇassa abhisaṅkhāraviññāṇassa ārammaṇaṃ paccayo na hoti…pe… āyatiṃ",
  "tika-s0501t:1450_3": "jātijarāmaraṇaṃ nirujjhati, āyatiṃ soka…pe… yāsā nirujjhanti…pe… nirodho hoti. Iti",
  "tika-s0501t:1450_4": "iminā suttappadesena ayaṃ ariyamaggo nibbedho dassito. Idaṃ “yañca bhikkhave”tiādikaṃ",
  "tika-s0501t:1450_5": "suttaṃ saṃkilesabhāge visaye ca nibbedhabhāge visaye ca vācakañāpakabhāvena pavattanato",
  "tika-s0501t:1450_6": "saṃkilesabhāgiyañca nibbedhabhāgiyañca suttaṃ nāma.",
  "tika-s0501t:1451_0": "108. Nānāvidhaṃ saṃkilesabhāgiyañca nibbedhabhāgiyañca suttaṃ ācariyena niddhāritaṃ,",
  "tika-s0501t:1451_1": "amhehi ca ñātaṃ, “katamaṃ saṃkilesabhāgiyañca asekkhabhāgiyañca sutta”nti pucchitabbattā",
  "tika-s0501t:1451_2": "“tattha katamaṃ saṃkilesabhāgiyañca asekkhabhāgiyañca sutta”ntiādi vuttaṃ. Tassattho",
  "tika-s0501t:1451_3": "vuttanayena veditabbo.",
  "tika-s0501t:1452_0": "Bhikkhave, assutavā puthujjano samuddo jalasāgarasamuddo “samuddo samuddo”ti bhāsati.",
  "tika-s0501t:1452_1": "Kenaṭṭhena bhāsati? Duppūraṇaṭṭhena ca saṃsaraṇaṭṭhena ca duratikkamanaṭṭhena ca",
  "tika-s0501t:1452_2": "samuddoti bhāsati. Evaṃ sati, bhikkhave, eso jalasāgarasamuddo ariyassa bhagavato",
  "tika-s0501t:1452_3": "vinaye vuttappakāraṭṭhena samuddo na hoti. Bhikkhave, eso jalasāgarasamuddo mahā",
  "tika-s0501t:1452_4": "udakarāsi mahā udakaṇṇavo hoti. Bhikkhave, cakkhu purisassa samuddo hoti, tassa cakkhussa",
  "tika-s0501t:1452_5": "rūpamayo rūpāyatanamayo vego. Kenaṭṭhena? Pathavito yāva akaniṭṭhabrahmalokā nīlādirūpārammaṇaṃ",
  "tika-s0501t:1452_6": "samosarantampi duppūraṇaṭṭhena ca anamatagge saṃsāre saṃsaraṇaṭṭhena ca duratikkamanaṭṭhena",
  "tika-s0501t:1452_7": "ca cakkhumeva samuddo hoti. Nīlādirūpāyatanassa appameyyassa appameyyena ūmimayena",
  "tika-s0501t:1452_8": "vegena saṃsaraṇaṭṭhena nīlādirūpameva vego hoti. Iti iminā suttappadesena ayaṃ cakkhu",
  "tika-s0501t:1452_9": "samuddo rūpamayo vego ca saṃkileso saṃkilesahetu dassito.",
  "tika-s0501t:1453_0": "“Kena asekkho dassito”ti vattabbattā “yo ta”ntiādi vuttaṃ. Yasmiṃ arahattaphale ṭhito",
  "tika-s0501t:1453_1": "yo arahā rūpamayaṃ taṃ vegaṃ sahati manāpe rūpe rāgaṃ, amanāpe rūpe dosaṃ, asamapekkhane",
  "tika-s0501t:1453_2": "mohaṃ anuppādento hutvā upekkhakabhāvena sahati, ayaṃ arahā, bhikkhave, saūmiṃ sāvaṭṭaṃ",
  "tika-s0501t:1453_3": "sagahaṃ sarakkhasaṃ cakkhusamuddaṃ atarīti vuccati, tiṇṇo pāraṅgato thale tiṭṭhati",
  "tika-s0501t:1453_4": "brāhmaṇoti vuccati. Iti iminā suttappadesena ayaṃ arahattaphalabhūto asekkho dassito.",
  "tika-s0501t:1454_0": "“Sotaṃ bhikkhave”tiādīsupi iminā nayena yathāsambhavaṃ attho veditabbo. Idaṃ “samuddo”tiādikaṃ",
  "tika-s0501t:1454_1": "suttaṃ saṃkilesabhāge visaye ca asekkhabhāge visaye ca vācakañāpakabhāvena pavattanato",
  "tika-s0501t:1454_2": "saṃkilesabhāgiyañca asekkhabhāgiyañca suttaṃ nāma.",
  "tika-s0501t:1455_0": "“Ettakamevā”ti vattabbattā “chayime”tiādi vuttaṃ. Bhikkhave, lokasmiṃ sattānaṃ anayāya",
  "tika-s0501t:1455_1": "anatthāya pāṇīnaṃ byābādhāya ime mayā vuccamānā baḷisā cha bhavanti. Katame cha?",
  "tika-s0501t:1455_2": "Bhikkhave, cakkhuviññeyyā cakkhuviññāṇena viññeyyā iṭṭhā kantā kāmanīyā manāpā manavaḍḍhakā",
  "tika-s0501t:1455_3": "piyarūpā piyasabhāvā kāmūpasaṃhitā kilesakāmasahitā rajanīyā rūpā nīlādirūpārammaṇā",
  "tika-s0501t:1455_4": "santi, taṃ vuttappakāraṃ rūpaṃ bhikkhu ce abhinandati sappītikataṇhāya abhimukho",
  "tika-s0501t:1455_5": "nandati, ce abhivadati “aho sukhaṃ aho sukha”nti vadāpentiyā taṇhāyanavasena abhivadati,",
  "tika-s0501t:1455_6": "ce ajjhosāya tiṭṭhati gilitvā viya pariniṭṭhapetvā tiṭṭhati, evaṃ sati, bhikkhave,",
  "tika-s0501t:1455_7": "ayaṃ bhikkhu “gilitabaḷiso…pe… pāpimato”ti vuccati. Ettha ca nīlādibhedena anekavidhattā",
  "tika-s0501t:1455_8": "“rūpā iṭṭhā…pe… rajanīyā”ti bahuvacananiddeso katopi rūpāyatanarūpārammaṇabhāvena",
  "tika-s0501t:1455_9": "ca cakkhuviññeyyabhāvena ca ekavidhataṃ anativattanato “ta”nti ekavacananiddeso katoti",
  "tika-s0501t:1455_10": "veditabbo. “Santi, bhikkhave, sotaviññeyyā”tiādīsupi iminā nayena yathāsambhavaṃ",
  "tika-s0501t:1455_11": "attho veditabbo. Iti iminā suttappadesena ayaṃ cakkhuviññeyyādiko chabbidho baḷiso",
  "tika-s0501t:1455_12": "saṃkileso kilesahetu dassito.",
  "tika-s0501t:1456": "“Kena asekkho dassito”ti vattabbattā “santi cā”tiādi vuttaṃ.",
  "tika-s0501t:1457_0": "Abhedi bhindi, paribhedi parisamantato bhindi. Iti iminā suttappadesena ayaṃ arahattaphalabhūto",
  "tika-s0501t:1457_1": "asekkho dassito. Idaṃ “chayime”tiādikaṃ suttaṃ vuttanayena saṃkilesabhāgiyañca asekkhabhāgiyañca suttaṃ nāma.",
  "tika-s0501t:1458_0": "109. Nānāvidhaṃ saṃkilesabhāgiyañca asekkhabhāgiyañca suttaṃ ācariyena niddhāritaṃ,",
  "tika-s0501t:1458_1": "amhehi ca ñātaṃ, “katamaṃ saṃkilesabhāgiyañca nibbedhabhāgiyañca asekkhabhāgiyañca",
  "tika-s0501t:1458_2": "sutta”nti pucchitabbattā “tattha katamaṃ saṃkilesabhāgiyañca nibbedhabhāgiyañca asekkhabhāgiyañca",
  "tika-s0501t:1458_3": "sutta”ntiādi vuttaṃ.",
  "tika-s0501t:1459_0": "Ayaṃ loko sattaloko santāpajāto ñātibyasanādivasena jātasokasantāpo ceva rāgādivasena",
  "tika-s0501t:1459_1": "jātapariḷāhasantāpo ca phassapareto anekehi dukkhasamphassehi abhibhūto rodaṃ rodanto",
  "tika-s0501t:1459_2": "vadati. Kinti vadati? Attanā phuṭṭhaṃ dukkhaṃ abhāvitakāyatāya adhivāsetuṃ asakkonto",
  "tika-s0501t:1459_3": "hutvā “aho dukkhaṃ, īdisaṃ dukkhaṃ mayhaṃ sattunopi mā hotū”tiādinā rodanto vilapanto",
  "tika-s0501t:1459_4": "vadati, “kasmā evaṃ vadatī”ti vattabbattā “attato yena yena hi maññantī”tiādi vuttaṃ.",
  "tika-s0501t:1459_5": "Ete sattā yena yena kāmajjhosādinā pakārena attato dukkhassa paṭikāraṃ maññanti,",
  "tika-s0501t:1459_6": "tato pakārato aññathā aññena pakārena taṃ dukkhaṃ tikicchitabbaṃ hi yasmā hoti.",
  "tika-s0501t:1460_0": "Aññathābhāvīti yasmā rodaṃ rodanto vadati, yena yena vā paravihiṃsādipakārena attano",
  "tika-s0501t:1460_1": "vaḍḍhiṃ maññanti āsīsanti, tato pakārato aññathā avaḍḍhi eva hoti. Taṃ āsīsitabbaṃ",
  "tika-s0501t:1460_2": "aññathābhāvi avaḍḍhitabhāvi eva hi yasmā hoti, tasmā maññitabbassa āsīsitabbassa",
  "tika-s0501t:1460_3": "aññathā bhavanasīlattā rodaṃ rodanto vadati, ayaṃ sattaloko rodanto ca hutvā vadati.",
  "tika-s0501t:1460_4": "“Ki”nti pucchitabbattā “bhavasatto”tiādi vuttaṃ. Bhavasatto kāmabhavādīsu satto visatto",
  "tika-s0501t:1460_5": "loko bhavameva kāmabhavādibhavameva abhinandati. Yaṃ bhavaṃ abhinandati, taṃ jarāmaraṇādianekabyasanānubandhattā",
  "tika-s0501t:1460_6": "bhayānakaṭṭhena bhayaṃ hoti. Yassa yato jarāmaraṇādito bhāyati, taṃ jarāmaraṇādidukkhassa",
  "tika-s0501t:1460_7": "adhiṭṭhānabhāvato dukkhaṃ dukkhādhiṭṭhānaṃ hoti. Iti iminā suttappadesena ayaṃ santāpādiko",
  "tika-s0501t:1460_8": "saṃkileso saṃkilesahetu dassito.",
  "tika-s0501t:1461_0": "Saṃkileso dassito, “kena nibbedho dassito”ti vattabbattā “bhavavippahānāya kho”tiādi",
  "tika-s0501t:1461_1": "vuttaṃ. Bhavavippahānāya kho pana kāmabhavādikassa bhavassa pajahanatthāya eva idaṃ",
  "tika-s0501t:1461_2": "mayā adhigataṃ maggabrahmacariyaṃ vussati. Iti iminā suttappadesena ayaṃ brahmacariyabhūto",
  "tika-s0501t:1461_3": "maggo nibbedho dassito.",
  "tika-s0501t:1462_0": "“Bhavavippahānāyā”tiādinā ekantena niyyānikamaggo nibbedho ācariyena dassito, amhehi",
  "tika-s0501t:1462_1": "ca ñāto, “katamo aniyyānikamaggo”ti pucchitabbattā “ye hi keci samaṇā vā”tiādi vuttaṃ.",
  "tika-s0501t:1462_2": "Hi-saddo vācāsiliṭṭhattho. Ye keci samaṇā vā ye keci brāhmaṇā vā bhavena rūpabhavena",
  "tika-s0501t:1462_3": "bhavassa kāmabhavassa vippamokkhaṃ āhaṃsu, bhavena arūpabhavena bhavassa kāmabhavassa",
  "tika-s0501t:1462_4": "ceva rūpabhavassa ca vippamokkhaṃ āhaṃsu, sabbe te samaṇā vā sabbe te brāhmaṇā vā",
  "tika-s0501t:1462_5": "bhavasmā vuttappakārabhavato avippamuttā bhavantīti ahaṃ vadāmi.",
  "tika-s0501t:1463_0": "“Rūpabhavādinā ye ca kāmabhavādibhavassa vippamokkhaṃ āhaṃsū”ti vattabbattā vibhavena",
  "tika-s0501t:1463_1": "bhavassa nissaraṇaṃ āhaṃsūti dassetuṃ “ye vā panā”tiādi vuttaṃ. Ye vā pana keci samaṇā",
  "tika-s0501t:1463_2": "vā ye vā pana keci brāhmaṇā vā vibhavena ucchedadiṭṭhiyā bhavassa saṃsārabhavassa",
  "tika-s0501t:1463_3": "nissaraṇaṃ āhaṃsu, sabbe te samaṇā vā sabbe te brāhmaṇā vā bhavasmā saṃsārabhavato",
  "tika-s0501t:1463_4": "anissaṭāva hontīti ahaṃ vadāmi. “Kasmā anissaṭā”ti vattabbattā anissaṭakāraṇaṃ dassetuṃ",
  "tika-s0501t:1463_5": "“upadhiṃ hī”tiādi vuttaṃ. Idaṃ dukkhaṃ saṃsāradukkhaṃ upadhiṃ khandhūpadhikilesūpadhiabhisaṅkhārūpadhayo",
  "tika-s0501t:1463_6": "paṭicca hi yasmā sambhoti, tasmā anissaṭā honti. Iti iminā suttappadesena ayaṃ micchādiṭṭhisaṅkhāto saṃkileso dassito.",
  "tika-s0501t:1464_0": "Ye hi “kecī”tiādinā saṃkileso dassito, “kena nibbedho dassito”ti vattabbattā “sabbupādānakkhayā”tiādi",
  "tika-s0501t:1464_1": "vuttaṃ. Sabbupādānakkhayā ariyamaggato dukkhassa saṃsāradukkhassa sambhavo natthi.",
  "tika-s0501t:1464_2": "Iti iminā suttappadesena ayaṃ ariyamaggo nibbedho dassito.",
  "tika-s0501t:1465_0": "“Vuttappakārā aññasuttappadesenapi dassito”ti dassetuṃ “lokamima”ntiādi vuttaṃ. Puthū",
  "tika-s0501t:1465_1": "visuṃ visuṃ avijjāya paretaṃ abhibhūtaṃ bhūtarataṃ bhūtesu itthipurisesu aññamaññarataṃ",
  "tika-s0501t:1465_2": "bhūtaṃ khandhapañcakaṃ bhavehi aparimuttaṃ imaṃ lokaṃ mama citta tvaṃ passa. Ye keci",
  "tika-s0501t:1465_3": "bhavā ittarakhaṇā vā bhavā, dīghāyukā vā bhavā, sātavanto vā bhavā, asātavanto vā",
  "tika-s0501t:1465_4": "bhavā pañcakkhandhā sabbadhi “uddhaṃ adho tiriya”nti imesu sabbesu sabbatthatāya",
  "tika-s0501t:1465_5": "sabbatthabhāvena ahesuṃ, sabbe te vuttappakārā bhavā niccadhuvarahitattā aniccā sampīḷitattā",
  "tika-s0501t:1465_6": "dukkhā vipariṇāmabhāvato vipariṇāmadhammā ahesuṃ. Iti iminā suttappadesena ayaṃ avijjādiko saṃkileso dassito.",
  "tika-s0501t:1466_0": "“Lokamima”ntiādinā saṃkileso dassito, “kena nibbedho dassito”ti vattabbattā “evameta”ntiādi",
  "tika-s0501t:1466_1": "vuttaṃ. Evaṃ vuttappakārena etaṃ khandhapañcakaṃ yathābhūtaṃ sammappaññāya sassa",
  "tika-s0501t:1466_2": "attano maggapaññāya, vipassanāpaññāya vā passato passantassa puggalassa bhavataṇhā",
  "tika-s0501t:1466_3": "pahīyati, sammappaññāya yathābhūtaṃ khandhapañcakaṃ passanto vibhavaṃ ucchedadiṭṭhiṃ",
  "tika-s0501t:1466_4": "nābhinandati na pattheti. Tassa puggalassa sabbaso taṇhānaṃ khayā asesavirāganirodho",
  "tika-s0501t:1466_5": "asesavirāgasaṅkhātena maggena nirodho nirujjhanaṃ nibbānaṃ nibbuti hoti. Iti iminā",
  "tika-s0501t:1466_6": "suttappadesena ayaṃ maggo nibbedho dassito.",
  "tika-s0501t:1467_0": "“Evameta”ntiādinā nibbedho dassito, “kena asekkho dassito”ti vattabbattā “tassa nibbutassā”tiādi",
  "tika-s0501t:1467_1": "vuttaṃ. Taṇhādiṭṭhinibbutassa tassa bhikkhuno anupādā kilesābhisaṅkhārānaṃ anuppādanato",
  "tika-s0501t:1467_2": "aggahaṇato punabbhavo na hoti, evaṃbhūtena ariyapuggalena pubbe attānaṃ abhibhūto",
  "tika-s0501t:1467_3": "pañcavidho māro vijito ahosi, anena ariyapuggalena pañcahi mārehi saṅgāmo vijito,",
  "tika-s0501t:1467_4": "saṅgāme, iṭṭhāniṭṭhādīsu vā tādī tādilakkhaṇappatto ariyapuggalo sabbabhavāni upaccagā",
  "tika-s0501t:1467_5": "atikkantova jāto. Iti iminā suttappadesena ayaṃ asekkho dassito. Idaṃ vuttappakāraṃ",
  "tika-s0501t:1467_6": "“ayaṃ loko”tiādikaṃ suttaṃ saṃkilesabhāge visaye ca nibbedhabhāge visaye ca asekkhabhāge",
  "tika-s0501t:1467_7": "visaye ca vācakañāpakabhāvena ekadesavasena pavattanato saṃkilesabhāgiyañca nibbedhabhāgiyañca",
  "tika-s0501t:1467_8": "asekkhabhāgiyañca suttaṃ nāma.",
  "tika-s0501t:1468_0": "“Ettakamevā”ti vattabbattā “cattārome”tiādi vuttaṃ. Andhaputhujjano saṃsārasotassa",
  "tika-s0501t:1468_1": "anukūlabhāvena gacchanato anusotagāmī nāma, kalyāṇaputhujjano saṃsārasotassa nibbidānupassanādīhi",
  "tika-s0501t:1468_2": "paṭikkūlavasena pavattanato paṭisotagāmī nāma, sekkho acalappasādādisamannāgamena",
  "tika-s0501t:1468_3": "ṭhitasabhāvattā ṭhitatto nāma, asekkho saṃsārapāraṅgatavasena tiṭṭhanato “thale tiṭṭhatī”ti vuccati.",
  "tika-s0501t:1469": "“Tesu catūsu puggalesu katamo puggalo saṃkilesabhāgiyādī”ti vattabbabhāvato “tattha yoya”ntiādi vuttaṃ.",
  "tika-s0501t:1470_0": "110. Nānāvidhaṃ saṃkilesabhāgiyañca nibbedhabhāgiyañca asekkhabhāgiyañca suttaṃ ācariyena",
  "tika-s0501t:1470_1": "niddhāritaṃ, amhehi ca ñātaṃ, “katamaṃ saṃkilesabhāgiyañca vāsanābhāgiyañca nibbedhabhāgiyañca",
  "tika-s0501t:1470_2": "sutta”nti pucchitabbattā “tattha katama”ntiādi vuttaṃ.",
  "tika-s0501t:1471_0": "Abhijātiyo puggalā cha saṃvijjanti lokasmiṃ, kaṇhe nīce kule nibbatto kaṇhābhijātiko,",
  "tika-s0501t:1471_1": "kaṇhadhammasamannāgatattā vā kaṇho kaṇhābhijātiko hutvā kaṇhaṃ kāḷakaṃ dasavidhaṃ",
  "tika-s0501t:1471_2": "dussīlyadhammaṃ abhijāyati pasavati, eso puggalo atthi. Vuttappakārena kaṇho kaṇhābhijātiko",
  "tika-s0501t:1471_3": "hutvā sukkaṃ dasavidhaṃ kusaladhammaṃ abhijāyati, eso puggalo atthi. Kaṇho kaṇhābhijātiko",
  "tika-s0501t:1471_4": "hutvā akaṇhaṃ asukkaṃ akaṇhaasukkavipākaṃ accantadiṭṭhaṃ nibbānaṃ ārādheti, eso puggalo",
  "tika-s0501t:1471_5": "atthi. Vuttavipariyāyena tayo puggalā jānitabbā.",
  "tika-s0501t:1472": "“Tesu katame puggalā saṃkilesabhāgiyā”tiādinā vattabbattā “tattha yo cā”tiādi vuttaṃ.",
  "tika-s0501t:1473": "“Ettakamevā”ti vattabbattā “cattārimānī”tiādi vuttaṃ.",
  "tika-s0501t:1474_0": "111. Nānāvidhaṃ saṃkilesabhāgiyañca vāsanābhāgiyañca nibbedhabhāgiyañca suttaṃ ācariyena",
  "tika-s0501t:1474_1": "niddhāritaṃ, amhehi ca ñātaṃ, “katamaṃ vāsanābhāgiyañca nibbedhabhāgiyañca sutta”nti",
  "tika-s0501t:1474_2": "pucchitabbattā “tattha katamaṃ vāsanābhāgiyañca nibbedhabhāgiyañcā”tiādi vuttaṃ.",
  "tika-s0501t:1475_0": "Mānusattaṃ manussabhāvaṃ laddhāna kiccaṃ, akiccañca dve bhavanti, dve kiccāniyeva",
  "tika-s0501t:1475_1": "kattabbāni. Tenāha aṭṭhakathācariyo “kattabba”nti dasseti. “Katamaṃ kattabbaṃ kicca”nti",
  "tika-s0501t:1475_2": "vattabbattā kattabbakiccaṃ dassetuṃ “sukiccaṃ cevā”tiādi vuttaṃ. Puññāni ca kattabbattā",
  "tika-s0501t:1475_3": "sukiccaṃ eva, saṃyojanavippahānaṃ vā kattabbattā sukiccaṃ nāmāti yojanā.",
  "tika-s0501t:1476": "“Tattha sutte katamena katamo dassito”ti vattabbattā “sukiccaṃceva puññānīti vāsanā, saṃyojanavippahānaṃ vāti nibbedho”ti vutto.",
  "tika-s0501t:1477_0": "“Ettakamevā”ti vattabbattā “puññāni karitvānā”tiādi vuttaṃ. Puññāni karitvāna katapuññā",
  "tika-s0501t:1477_1": "puggalā saggā saggato saggaṃyeva vajanti. Saṃyojanappahānā ariyā jarāmaraṇā jarāmaraṇato vippamuccanti.",
  "tika-s0501t:1478_0": "“Tattha sutte katamena katamo dassito”ti vattabbattā “puññāni karitvāna, saggā saggaṃ",
  "tika-s0501t:1478_1": "vajanti katapuññā’ti vāsanā, ‘saṃyojanappahānā, jarāmaraṇā vippamuccantī’ti nibbedho”ti vuttaṃ.",
  "tika-s0501t:1479": "“Ettakamevā”ti vattabbattā “dvemānī”tiādi vuttaṃ. “Katamena katamo dassito”ti vattabbattā “tattha yo…pe… ayaṃ nibbedho”ti vuttaṃ.",
  "tika-s0501t:1480_0": "Nānāvidhaṃ vāsanābhāgiyañca nibbedhabhāgiyañca suttaṃ ācariyena niddhāritaṃ, amhehi",
  "tika-s0501t:1480_1": "ca ñātaṃ, “katamaṃ taṇhāsaṃkilesabhāgiyaṃ sutta”nti pucchitabbattā “tattha taṇhāsaṃkilesabhāgiya”ntiādi",
  "tika-s0501t:1480_2": "vuttaṃ. Tatthāti tesu soḷasasu saṃkilesabhāgiyādīsu suttesu taṇhāsaṃkilesabhāgiyaṃ",
  "tika-s0501t:1480_3": "suttaṃ taṇhāpakkheneva niddisitabbaṃ, bahuvisayattā niyametvāna niddhāressāmīti vuttaṃ",
  "tika-s0501t:1480_4": "hoti. “Kena pakārena niddisitabba”nti vattabbattā “tīhi taṇhāhī”tiādi vuttaṃ. Bhavataṇhāyāti",
  "tika-s0501t:1480_5": "rūpabhavataṇhāya. Vibhavataṇhāyāti arūpabhavataṇhāya. Yena yena vā pana vatthunā",
  "tika-s0501t:1480_6": "taṇhāpabhedaucchedādivatthunā ajjhositā bhavataṇhādivasena ajjhositā, tena tena pakārena",
  "tika-s0501t:1480_7": "taṇhādinā vā taṇhāpabhedaucchedādivatthunā vā taṇhāsaṃkilesabhāgiyaṃ suttaṃ niddisitabbaṃ.",
  "tika-s0501t:1481_0": "Taṇhāsaṃkilesabhāgiyaṃ suttaṃ taṇhāpakkheneva niddisitabbanti ācariyena vuttaṃ, amhehi",
  "tika-s0501t:1481_1": "ca lakkhitaṃ, “diṭṭhisaṃkilesabhāgiyaṃ suttaṃ kena pakkhena niddisitabba”nti vattabbattā",
  "tika-s0501t:1481_2": "“tattha diṭṭhisaṃkilesabhāgiya”ntiādi vuttaṃ. Yena yena vā pana vatthunāti diṭṭhippabhedaamarāvikkhepādivatthunā.",
  "tika-s0501t:1482_0": "Diṭṭhisaṃkilesabhāgiyaṃ suttaṃ diṭṭhipakkheneva niddisitabbanti ācariyena vuttaṃ,",
  "tika-s0501t:1482_1": "amhehi ca lakkhitaṃ, “duccaritasaṃkilesabhāgiyaṃ suttaṃ kena pakārena niddisitabba”nti",
  "tika-s0501t:1482_2": "vattabbattā “tattha duccaritasaṃkilesabhāgiya”ntiādi vuttaṃ. Tatheva vattabbattā",
  "tika-s0501t:1482_3": "“tattha taṇhāvodānabhāgiya”ntiādi vuttaṃ, “diṭṭhivodānabhāgiya”ntiādi vuttaṃ, “duccaritavodānabhāgiya”ntiādi vuttaṃ.",
  "tika-s0501t:1483_0": "112. Yasmiṃ sāsanapaṭṭhāne aṭṭhārasa mūlapadā daṭṭhabbā, taṃ sāsanapaṭṭhānaṃ soḷasahi",
  "tika-s0501t:1483_1": "saṃkilesabhāgiyādīhi suttehi ekadesaniddhāraṇavasena vibhajitaṃ, amhehi ca ñātaṃ,",
  "tika-s0501t:1483_2": "“kiṃ pana taṃ sāsanapaṭṭhānaṃ tehi soḷasahi eva saṃkilesabhāgiyādīhi vibhajitabbaṃ,",
  "tika-s0501t:1483_3": "udāhu aññehi suttehipi vibhajitabba”nti vattabbattā aññehi aṭṭhavīsasuttehipi vibhajituṃ",
  "tika-s0501t:1483_4": "“tattha katame aṭṭhārasa mūlapadā? Lokiyaṃ lokuttara”ntiādi vuttaṃ. “Yadi aññehipi",
  "tika-s0501t:1483_5": "aṭṭhavīsasuttehi vibhajitabbaṃ, evaṃ sati ‘lokiya’ntiādivacanameva vattabbaṃ, kasmā",
  "tika-s0501t:1483_6": "‘tattha katame aṭṭhārasa mūlapadā’ti vuttā”ti ce? Tassa sāsanapaṭṭhānavibhāgo aṭṭhārasahi",
  "tika-s0501t:1483_7": "mūlapadehi saṅgahito, aṭṭhārasa mūlapadāpi vibhajite sāsanapaṭṭhāne daṭṭhabbā, tasmā",
  "tika-s0501t:1483_8": "mūlapadā vibhattāyeva. Tāni mūlapadāni vibhajituṃ “tattha katame aṭṭhārasa mūlapadā”ti",
  "tika-s0501t:1483_9": "vuttaṃ. Aṭṭhakathāyaṃ pana –",
  "tika-s0501t:1484_0": "“Evaṃ soḷasavidhena sāsanapaṭṭhānaṃ nānāsuttehi udāharaṇavasena vibhajitvā idāni",
  "tika-s0501t:1484_1": "aṭṭhavīsatividhena sāsanapaṭṭhānaṃ dassentena yasmā ayampi paṭṭhānavibhāgo mūlapadehi",
  "tika-s0501t:1484_2": "saṅgahito, na imassāpi tehi asaṅgahito padeso atthi, tasmā mūlapadaṃ, vibhajitabbatañca",
  "tika-s0501t:1484_3": "dassetuṃ ‘tattha katame aṭṭhārasa mūlapadā’ti pucchāya vasena mūlapadāni uddharitvā",
  "tika-s0501t:1484_4": "‘lokiyaṃ lokuttara’ntiādinā nava tikā, thavo cāti aṭṭhavīsatividhaṃ sāsanapaṭṭhānaṃ uddiṭṭha”nti –",
  "tika-s0501t:1485_0": "Vuttaṃ. Tatthāti tesu soḷasahārapañcakanayaaṭṭhārasamūlapadesu katamāni padāni mūlapadāni",
  "tika-s0501t:1485_1": "hontīti pucchati. Loke niyutto sabhāvadhammoti lokiyo, loke vā vidūhi vidito sabhāvotipi",
  "tika-s0501t:1485_2": "lokiyo, lokiyo sabhāvadhammo assa visesasuttassa atthīti taṃ visesasuttaṃ lokiyaṃ",
  "tika-s0501t:1485_3": "nāma. Esa nayo “lokuttara”ntiādīsupi veditabbo. Jānātīti ñāṇaṃ, ñāṇaṃ assa visesasuttassa",
  "tika-s0501t:1485_4": "atthīti ñāṇaṃ. Ñātabbāti ñeyyā, ñeyyā assa visesasuttassa atthīti ñeyyaṃ. Eseva nayo",
  "tika-s0501t:1485_5": "– “ñāṇañca ñeyyañcā”ti etthāpi veditabbo. Nibbānaṃ paṭhamaṃ passatīti dassanaṃ, paṭhamamaggañāṇaṃ,",
  "tika-s0501t:1485_6": "dassanaṃ assa visesasuttassa atthīti dassanaṃ. Bhāvanā assa visesasuttassa pāḷiyā",
  "tika-s0501t:1485_7": "atthīti bhāvanā. “Dassanañca bhāvanā cā”ti etthāpi esa nayo veditabbo. Sassa attano",
  "tika-s0501t:1485_8": "vacananti sakaṃ, sakaṃ vacanaṃ sakavacanaṃ, bhagavato vacananti attho. Parassa vacanaṃ",
  "tika-s0501t:1485_9": "paravacanaṃ. Vissajjanīyo assa visesasuttassa atthīti vissajjanīyaṃ. Natthi vissajjanīyo",
  "tika-s0501t:1485_10": "assa visesasuttassāti avissajjanīyaṃ. Kammaṃ assa visesasuttassa atthīti kammaṃ.",
  "tika-s0501t:1485_11": "Vipāko assa pāṭhassa atthīti vipāko. Sesesupi assatthiattho gahetabbo. Atha vā lokiyādiattho",
  "tika-s0501t:1485_12": "mukhyattho, taṃvācakasuttampi ṭhānyūpacārena vuttaṃ. Buddhādīnaṃ guṇe abhitthavati",
  "tika-s0501t:1485_13": "etena suttappadesenāti thavo, suttappadeso.",
  "tika-s0501t:1486_0": "“Tesu aṭṭhavīsatividhesu lokiyādīsu sāsanapaṭṭhānasuttesu katamaṃ suttaṃ lokiyaṃ",
  "tika-s0501t:1486_1": "sutta”nti pucchitabbattā “tattha katamaṃ lokiya”ntiādi vuttaṃ. Tatthāti tesu aṭṭhavīsatividhesu",
  "tika-s0501t:1486_2": "lokiyādīsu sāsanapaṭṭhānasuttesu katamaṃ suttaṃ lokiyaṃ sāsanapaṭṭhānaṃ suttanti pucchati.",
  "tika-s0501t:1487_0": "Bhikkhave, dhenuyā thanehi nikkhantaṃ sajjukhīraṃ nikkhantakkhaṇe na muccati na pariṇamati",
  "tika-s0501t:1487_1": "khīrabhāvaṃ pajahitvā dadhibhāvaṃ na pāpuṇāti, takkādiambilasamāyogato pacchā khīrabhāvaṃ",
  "tika-s0501t:1487_2": "pajahati dadhibhāvaṃ pāpuṇāti iva, evaṃ yena bālena pāpaṃ yaṃ kammaṃ kataṃ, taṃ kammaṃ",
  "tika-s0501t:1487_3": "karaṇakkhaṇe tassa bālassa apāyadukkhādinibbattāpanavasena na vipaccati. Dutiye pana",
  "tika-s0501t:1487_4": "vā tatiyādimhi vā attabhāve vipaccati. Bhasmacchanno chārikāya paṭicchanno pāvako",
  "tika-s0501t:1487_5": "aggi akkantaṃ janaṃ akkamanakkhaṇe na ḍahati. Chārikaṃ pana tāpetvā kālantare ḍahati",
  "tika-s0501t:1487_6": "iva, evaṃ yena bālena pāpaṃ yaṃ kammaṃ kataṃ, taṃ kammaṃ karaṇakkhaṇe taṃ bālaṃ apāyadukkhādinibbattāpanavasena",
  "tika-s0501t:1487_7": "ḍahāpentaṃ hutvā na anveti. Dutiye vā tatiyādimhi vā attabhāve apāyadukkhādinibbattāpanavasena",
  "tika-s0501t:1487_8": "ḍahāpentaṃ hutvā ḍahantaṃ taṃ bālaṃ taṃ anvetīti yojanā. Idaṃ “na hi…pe… pāvako”ti",
  "tika-s0501t:1487_9": "suttaṃ lokiye atthe vācakañāpakabhāvena pavattanato lokiyaṃ nāma.",
  "tika-s0501t:1488_0": "“Ettakameva lokiya”nti vattabbattā “cattārimānī”tiādi vuttaṃ. Attho pākaṭo. Idaṃ",
  "tika-s0501t:1488_1": "“cattārimāni…pe… kāḷapakkheva candimā”ti suttaṃ lokiye atthe vācakañāpakabhāvena",
  "tika-s0501t:1488_2": "pavattanato lokiyaṃ nāma.",
  "tika-s0501t:1489_0": "“Evaṃ duvidhaṃyeva lokiya”nti vattabbattā “aṭṭhime, bhikkhave, lokadhammā”tiādi vuttaṃ.",
  "tika-s0501t:1489_1": "Attho pākaṭo. Idaṃ “aṭṭhime”tiādikaṃ suttaṃ lokiyesu aṭṭhavidhesu atthesu vācakañāpakabhāvena",
  "tika-s0501t:1489_2": "pavattanato lokiyaṃ nāma.",
  "tika-s0501t:1490_0": "Nānāvidhaṃ lokiyaṃ ācariyena niddhāritaṃ, amhehi ca ñātaṃ, “katamaṃ suttaṃ lokuttara”nti",
  "tika-s0501t:1490_1": "vattabbattā “tattha katamaṃ lokuttara”ntiādi vuttaṃ. Ito paresupi esa nayo veditabbo.",
  "tika-s0501t:1490_2": "Tatthāti tesu aṭṭhavīsatividhesu lokiyādīsu suttesu.",
  "tika-s0501t:1491_0": "Chekena sārathinā sudantā assā samathaṅgatā yathā, evaṃ pahīnamānassa pahīnanavavidhamānassa",
  "tika-s0501t:1491_1": "yassa anāsavassa bhikkhuno indriyāni chabbidhāni cakkhundriyādīni samathaṅgatāni.",
  "tika-s0501t:1491_2": "Tādino tādilakkhaṇena samannāgatassa anāsavassa tassa bhikkhuno devāpi manussāpi",
  "tika-s0501t:1491_3": "pihayantīti yojanā. Idaṃ “yassindriyānī”tiādikaṃ suttaṃ lokuttare atthe vācakañāpakabhāvena",
  "tika-s0501t:1491_4": "pavattanato lokuttaraṃ nāma.",
  "tika-s0501t:1492": "“Ettakamevā”ti vattabbattā “pañcimāni bhikkhave indriyānī”tiādi vuttaṃ. Idaṃ “pañcimānī”tiādikaṃ suttampi lokuttare atthe vācakañāpakabhāvena pavattanato lokuttaraṃ nāma. (1)",
  "tika-s0501t:1493_0": "“Laddhāna mānusattaṃ dve, kiccaṃ akiccameva cā”tiādikā dve gāthā vuttā. Iha gāthāsu",
  "tika-s0501t:1493_1": "“sukiccaṃ ceva puññānī”ti yaṃ gāthāpadañca “puññāni karitvāna, saggā saggaṃ vajanti",
  "tika-s0501t:1493_2": "katapuññā”ti yaṃ gāthāpadañca vuttaṃ, idaṃ gāthāpadaṃ lokiye atthe vācakañāpakabhāvena",
  "tika-s0501t:1493_3": "pavattanato lokiyaṃ nāma.",
  "tika-s0501t:1494_0": "Iha gāthāsu “saṃyojanavippahānaṃ vā”ti yaṃ gāthāpadañca “saṃyojanavippahānā, jarāmaraṇā",
  "tika-s0501t:1494_1": "vippamuccantī”ti yaṃ gāthāpadañca vuttaṃ, idaṃ gāthāpadaṃ vuttanayena lokuttaraṃ",
  "tika-s0501t:1494_2": "nāma. Idaṃ “laddhānā”tiādikaṃ vuttappakārena lokiyañca lokuttarañca.",
  "tika-s0501t:1495_0": "Bhikkhave, viññāṇe āhāre āhārapaṭibaddhe chandarāge sati nāmarūpassa avakkanti hoti.",
  "tika-s0501t:1495_1": "“Viññāṇe…pe… hotī”ti idaṃ vuttanayena lokiyaṃ nāma. “Viññāṇe…pe… nirodho”ti idaṃ",
  "tika-s0501t:1495_2": "suttaṃ lokuttaraṃ nāma. Idaṃ “viññāṇe ce bhikkhave”tiādikaṃ suttaṃ lokiye atthe ca",
  "tika-s0501t:1495_3": "lokuttare atthe ca ekadesavasena vācakañāpakavasena pavattanato lokiyañca lokuttarañca. (2)",
  "tika-s0501t:1496_0": "113. Sattaloke sabbā disā anuparigamma kvaci disāyaṃ cetasā attanā attato piyataraṃ",
  "tika-s0501t:1496_1": "aññaṃ neva ajjhagā, attāva piyataro yathā, evaṃ paresaṃ sattānaṃ puthu visuṃ visuṃ",
  "tika-s0501t:1496_2": "attāva piyo piyataro, tasmā attanova piyatarattā attakāmo attano hitakāmo paṇḍito",
  "tika-s0501t:1496_3": "sattaloko attānaṃ upamaṃ katvā paraṃ na hiṃse na hiṃseyyāti yojanā. Idaṃ “sabbā disā”tiādikaṃ",
  "tika-s0501t:1496_4": "suttaṃ sattesu vācakañāpakabhāvena pavattanato sattādhiṭṭhānaṃ nāma.",
  "tika-s0501t:1497_0": "Ye keci khīṇāsavā puggalā bhūtāva na bhavissanti, sabbe te khīṇāsavā puggalā dehaṃ",
  "tika-s0501t:1497_1": "attabhāvaṃ pahāya nibbānaṃ gamissanti. Ye ca puthujjanādayo sattā punabbhavesu bhavissanti,",
  "tika-s0501t:1497_2": "sabbe te puthujjanādayo sattā dehaṃ attabhāvaṃ pahāya paralokaṃ gamissanti, taṃ sabbajāniṃ",
  "tika-s0501t:1497_3": "sabbassa sattassa hāniṃ maraṇaṃ, vināsaṃ vā kusalo yo puggalo vijānāti, so kusalo",
  "tika-s0501t:1497_4": "puggalo taṃ sabbajāniṃ viditvā ātāpiyo brahmacariyaṃ careyyāti yojanā. Idaṃ “ye kecī”tiādikaṃ",
  "tika-s0501t:1497_5": "vuttanayena sattādhiṭṭhānaṃ.",
  "tika-s0501t:1498_0": "Sattahi aṅgehi samannāgataṃ kalyāṇamittaṃ yāvajīvaṃ kusalena puggalena na vijahitabbaṃ.",
  "tika-s0501t:1498_1": "Katamehi sattahi? Parisuddhasīlasampattiparisuddhadiṭṭhisampattīhi samannāgatattā",
  "tika-s0501t:1498_2": "piyo ca piyāyitabbo ca hoti, pāsāṇachattaṃ viya garu ca hoti, sambhāvetabbatāya bhāvanīyo",
  "tika-s0501t:1498_3": "ca hoti, “kālena vadāmi, no akālenā”tiādike pañcadhamme attani upaṭṭhāpetvā sabrahmacārīnaṃ",
  "tika-s0501t:1498_4": "vā sissānaṃ vā vinicchayaullumpanaovādadānabhāve ṭhatvā vattā ca hoti, sabrahmacārīhi",
  "tika-s0501t:1498_5": "vā sissādīhi vā vuccamāno suvaco hutvā tesaṃ vacanakkhamo ca hoti, saccapaṭiccasamuppādādigambhīraṃ",
  "tika-s0501t:1498_6": "vā aññaṃ gambhīraṃ vā kathaṃ kattā ca hoti, dhammavinayādivaseneva dīpanato aṭṭhāne",
  "tika-s0501t:1498_7": "ca na niyojako hoti. Imehi sattahi aṅgehi samannāgataṃ kalyāṇamittaṃ yāvajīvaṃ na",
  "tika-s0501t:1498_8": "vijahitabbaṃ. Idaṃ “sattahī”tiādivacanaṃ bhagavā avoca. Idaṃ “sattahī”tiādikaṃ vacanaṃ",
  "tika-s0501t:1498_9": "sugato vatvā athāparaṃ etaṃ gāthāvacanaṃ satthā avoca. Kiṃ avoca?",
  "tika-s0501t:1499": "“Piyo garu bhāvanīyo, vattā ca vacanakkhamo;",
  "tika-s0501t:1500": "Gambhīrañca kathaṃ kattā, na caṭṭhāne niyojako;",
  "tika-s0501t:1501": "Taṃ mittaṃ mittakāmena, yāvajīvampi seviya”nti. –",
  "tika-s0501t:1502": "Etaṃ gāthāvacanaṃ satthā avocāti yojanā. “Na ca aṭṭhānayojako”ti pāṭho atthi. Idaṃ “sattahī”tiādikaṃ vacanaṃ sattādhiṭṭhānaṃ.",
  "tika-s0501t:1503_0": "Loke yaṃ kāmasukhañca yaṃ idaṃ diviyaṃ sukhañca atthi, ete kāmasukhadiviyasukhā taṇhākkhayasukhassa",
  "tika-s0501t:1503_1": "soḷasiṃ kalaṃ na agghantīti yojanā. Idaṃ “yañcā”tiādikaṃ suttaṃ dhammādhiṭṭhānaṃ.",
  "tika-s0501t:1504": "Yattha nibbāne dukkhaṃ nirujjhati, sammāsambuddhadesitaṃ asokaṃ virajaṃ khemaṃ taṃ nibbānaṃ susukhaṃ vatāti yojanā. Idaṃ “susukha”ntiādikaṃ suttampi dhammādhiṭṭhānaṃ. (3)",
  "tika-s0501t:1505_0": "Tīsu bhavesu sattānaṃ jananato taṇhāsaṅkhātaṃ mātarañca, pitaraṃ nissāya mānassa",
  "tika-s0501t:1505_1": "uppajjanato mānasaṅkhātaṃ pitarañca, raṭṭhe loko raṭṭhissaraṃ rājānaṃ bhajati viya",
  "tika-s0501t:1505_2": "dvinnaṃ sassatucchedadiṭṭhīnaṃ sabbadiṭṭhigatehi bhajanīyattā sassatucchedadiṭṭhisaṅkhāte",
  "tika-s0501t:1505_3": "khattiye dve rājāno ca, āyasādhako puriso raṭṭhe atthaṃ anucarati iva nandirāgassa",
  "tika-s0501t:1505_4": "dvādasāyatane anucaraṇato nandirāgasaṅkhātena anucaraṇena saha pavattanaṭṭhānaṃ dvādasāyatanasaṅkhātaṃ",
  "tika-s0501t:1505_5": "raṭṭhañca khīṇāsavo yo brāhmaṇo hanati, so brāhmaṇo hantvā anīgho niddukkho hutvā",
  "tika-s0501t:1505_6": "yātīti yojanā. Iha “mātara”ntiādigāthāyaṃ “mātaraṃ…pe… hantvā”ti idaṃ gāthāvacanaṃ",
  "tika-s0501t:1505_7": "dhammādhiṭṭhānaṃ. “Anīgho yāti brāhmaṇo”ti idaṃ gāthāvacanaṃ sattādhiṭṭhānaṃ. Idaṃ",
  "tika-s0501t:1505_8": "“mātara”ntiādikaṃ suttaṃ sattādhiṭṭhānañca dhammādhiṭṭhānañca.",
  "tika-s0501t:1506_0": "“Cattārome bhikkhave iddhipādā”ti idaṃ suttappadesavacanaṃ dhammādhiṭṭhānaṃ. So catūhi",
  "tika-s0501t:1506_1": "iddhipādehi samannāgato puggalo kāyepi karajakāyepi cittaṃ pādakajjhānacittaṃ samodahati",
  "tika-s0501t:1506_2": "pakkhipati, so puggalo dissamānakāyena gantukāmo karajakāyagatikaṃ pādakajjhānacittaṃ",
  "tika-s0501t:1506_3": "adhiṭṭhahati. Cittepi pādakajjhānacittepi kāyaṃ karajakāyaṃ samodahati pakkhipati,",
  "tika-s0501t:1506_4": "so puggalo sīghaṃ aññaṃ gantukāmo pādakajjhānacittagatikaṃ karajakāyaṃ adhiṭṭhahati.",
  "tika-s0501t:1506_5": "Kāye karajakāye sukhasaññañca sukhavihārasaññañca lahusaññañca lahugamanasaññañca",
  "tika-s0501t:1506_6": "okkamitvā aññaṃ gamaneyyaṃ icchitaṭṭhānaṃ ekacittakkhaṇeneva ca gantvā upasampajja",
  "tika-s0501t:1506_7": "viharati. Idaṃ “so”tiādikaṃ suttappadesavacanaṃ sattādhiṭṭhānaṃ. Idaṃ “cattārome”tiādikaṃ",
  "tika-s0501t:1506_8": "suttaṃ sattādhiṭṭhānañca dhammādhiṭṭhānañca. (4)",
  "tika-s0501t:1507_0": "114. Yaṃ sabbaññutañāṇaṃ lokuttaraṃ lokaṃ uttaritvā abhibhavitvā ṭhitaṃ, yena sabbaññutaññāṇena",
  "tika-s0501t:1507_1": "bhagavā “sabbaññū”ti vuccati, tassa sabbaññutaññāṇassa parihānaṃ natthi, taṃ sabbaññutaññāṇaṃ",
  "tika-s0501t:1507_2": "sabbakāle jānituṃ āvajjanakāle pavattatīti yojanā. Idaṃ “yaṃ ta”ntiādikaṃ ñāṇe atthe",
  "tika-s0501t:1507_3": "vācakañāpakabhāvenapi pavattanato ñāṇaṃ nāma.",
  "tika-s0501t:1508_0": "Yāya nibbānagāminiyā maggapaññāya jātimaraṇasaṅkhayaṃ pajānāti, sā nibbānagāminī",
  "tika-s0501t:1508_1": "maggapaññā sabbāhi lokiyāhi paññāhi seṭṭhā pasatthāti yojanā. Idaṃ “paññā hī”tiādikaṃ",
  "tika-s0501t:1508_2": "vuttanayena ñāṇaṃ nāma.",
  "tika-s0501t:1509_0": "“Dhotaka, vo tumhākaṃ santiṃ ahaṃ kittayissāmī”ti bhagavā avoca. “Diṭṭhe dhamme dukkhādidhamme",
  "tika-s0501t:1509_1": "vā attabhāve vā sato aniccānupassanādisatisampanno hutvā caraṃ caranto yogāvacaro",
  "tika-s0501t:1509_2": "anītihaṃ yaṃ santiṃ yaṃ nibbānaṃ ariyamaggena viditvā loke saṃsāraloke visattikaṃ",
  "tika-s0501t:1509_3": "visappakaṃ taṇhaṃ tare tareyyā”ti bhagavā avoca.",
  "tika-s0501t:1510_0": "Dhotako bhagavantaṃ vadati “mahesi mahante sīlakkhandhādī esanasīla, gotama, sato",
  "tika-s0501t:1510_1": "‘sabbe saṅkhārā aniccā’tiādisaraṇasampanno hutvā caraṃ caranto yogāvacaro uttamaṃ",
  "tika-s0501t:1510_2": "yaṃ santiṃ yaṃ nibbānaṃ ariyamaggena viditvā loke saṃsāraloke visattikaṃ taṇhaṃ tare",
  "tika-s0501t:1510_3": "tareyyāti tañca vacanaṃ tañca santiṃ nibbānaṃ ahaṃ abhinandāmi abhipatthayāmi, mahesi",
  "tika-s0501t:1510_4": "tvaṃ, yañca sampajānāsī”ti dhotako bhagavantaṃ vadati.",
  "tika-s0501t:1511_0": "“Dhotakā”ti ālapitvā bhagavā dhotakaṃ avoca. “Uddhaṃ anāgataṃ upari adho atītaṃ heṭṭhā",
  "tika-s0501t:1511_1": "ca tiriyañcāpi majjhe paccuppannaṃ parito ca loke saṃsāraloke etaṃ taṇhaṃ bhavābhavāya",
  "tika-s0501t:1511_2": "khuddakabhavamahantabhavatthāya saṅgo laggoti viditvā vicaranto tvaṃ taṇhaṃ mākāsi",
  "tika-s0501t:1511_3": "mā akāsī”ti bhagavā dhotakaṃ avocāti yojanā. Idaṃ “kittayissāmī”tiādikaṃ ñeyye visaye",
  "tika-s0501t:1511_4": "atthe vācakañāpakabhāvena pavattanato ñeyyaṃ nāma.",
  "tika-s0501t:1512_0": "“Ettakamevā”ti vattabbattā “catunnaṃ bhikkhave”tiādi vuttaṃ. Bhikkhave, catunnaṃ",
  "tika-s0501t:1512_1": "ariyasaccānaṃ ariyabhāvakarānaṃ saccānaṃ ananubodhā abujjhanena appaṭivedhā appaṭivijjhanena",
  "tika-s0501t:1512_2": "evaṃ iminā kāraṇena mamañceva tumhākañca dīghamaddhānaṃ idaṃ sandhāvitaṃ sandhāvanaṃ,",
  "tika-s0501t:1512_3": "idaṃ saṃsaritaṃ saṃsaraṇaṃ ahosīti, bhikkhave, ajja tayidaṃ taṃ idaṃ dukkhaṃ ariyasaccaṃ",
  "tika-s0501t:1512_4": "mayā anubuddhaṃ paṭividdhaṃ…pe… tayidaṃ taṃ idaṃ dukkhanirodhagāminī paṭipadā ariyasaccaṃ",
  "tika-s0501t:1512_5": "mayā anubuddhaṃ paṭividdhaṃ, mama bhavataṇhā ucchinnā, bhavanetti taṇhā khīṇā, idāni",
  "tika-s0501t:1512_6": "mama punabbhavo natthi, iti idaṃ “catunna”ntiādikaṃ bhagavā avoca, sugato idaṃ “catunna”ntiādikaṃ",
  "tika-s0501t:1512_7": "vatvā athāparaṃ etaṃ “catunna”ntiādigāthāvacanaṃ satthā avocāti yojetvā gāthāyañca",
  "tika-s0501t:1512_8": "tatheva yojanā kātabbā. Idaṃ “catunna”ntiādikaṃ vuttanayena ñeyyaṃ nāma. (5)",
  "tika-s0501t:1513": "“Rūpaṃ aniccaṃ…pe… viññāṇaṃ anicca”nti idaṃ suttaṃ ñeyye rūpādidhamme vācakañāpakabhāvena pavattanato ñeyyaṃ nāma.",
  "tika-s0501t:1514_0": "Evaṃ “rūpaṃ anicca”ntiādinā pakārena jānaṃ jānanto evaṃ “rūpaṃ anicca”ntiādinā pakārena",
  "tika-s0501t:1514_1": "passaṃ passanto ariyasāvako ariyassa bhagavato sāvako “idaṃ rūpaṃ anicca”nti rūpaṃ",
  "tika-s0501t:1514_2": "passati, “ayaṃ vedanā aniccā”ti vedanaṃ passati, “ayaṃ saññā aniccā”ti saññaṃ passati,",
  "tika-s0501t:1514_3": "“ime saṅkhārā aniccā”ti saṅkhāre passati, “idaṃ viññāṇaṃ anicca”nti viññāṇaṃ passati.",
  "tika-s0501t:1514_4": "Iti idaṃ suttaṃ rūpādipassane ñāṇe vācakañāpakabhāvena pavattanato ñāṇaṃ nāma.",
  "tika-s0501t:1515_0": "So “rūpaṃ anicca”ntiādinā pakārena passanto ariyasāvako rūpena rūparāgena parimuccati…pe…",
  "tika-s0501t:1515_1": "viññāṇamhā viññāṇarāgamhā parimuccatīti dukkhasmā parimuccatīti ahaṃ vadāmīti yojanā.",
  "tika-s0501t:1515_2": "Idaṃ “so parimuccatī”tiādikaṃ suttaṃ ñāṇe ca ñeyye ca vācakañāpakabhāvena pavattanato",
  "tika-s0501t:1515_3": "ñāṇañca ñeyyañca hoti.",
  "tika-s0501t:1516_0": "Sabbe pañcakkhandhā paccayehi saṅkharitattā saṅkhārā ādiantavantabhāvato, aniccantikabhāvato,",
  "tika-s0501t:1516_1": "tāvakālikabhāvato ca khaṇaparittabhāvato aniccā bhavanti. Idaṃ “sabbe saṅkhārā aniccā”ti",
  "tika-s0501t:1516_2": "suttappadesavacanaṃ vuttanayena ñeyyaṃ nāma. Yadā vipassanākaraṇakāle paññāya vipassanāpaññāya",
  "tika-s0501t:1516_3": "passati aniccatādikaṃ passati. Idaṃ “yadā paññāya passatī”ti suttappadesavacanaṃ",
  "tika-s0501t:1516_4": "ñāṇaṃ nāma. Atha passanakkhaṇe dukkhe pañcakkhandhe vipassako nibbindati, nibbindanto",
  "tika-s0501t:1516_5": "puggalo dukkhādijānanādivasena cattāri saccāni paṭivijjhati, eso catusaccapaṭivedho",
  "tika-s0501t:1516_6": "visuddhiyā visuddhatthāya maggoti. Idaṃ “athā”tiādikaṃ suttappadesavacanaṃ ñāṇañca ñeyyañca hoti.",
  "tika-s0501t:1517_0": "Soṇāti soṇaṃ ālapati. Samaṇā bāhirakasamaṇā brāhmaṇā jātibrāhmaṇā aniccena rūpena,",
  "tika-s0501t:1517_1": "dukkhena rūpena, vipariṇāmadhammena rūpena “ahaṃ parehi seyyo uttamo asmī”ti vā samanupassanti,",
  "tika-s0501t:1517_2": "“ahaṃ parena sadiso samāno asmī”ti vā samanupassanti, “ahaṃ parato hīno lāmako asmī”ti",
  "tika-s0501t:1517_3": "vā samanupassanti, yathābhūtassa adassanā aññatra vajjetvā aññaṃ kiṃ nāma kāraṇaṃ",
  "tika-s0501t:1517_4": "siyā, yathābhūtaṃ adassanato tāva samanupassanassa aññaṃ kāraṇaṃ natthi, yathābhūtaṃ",
  "tika-s0501t:1517_5": "adassanameva kāraṇanti veditabbaṃ. “Aniccāya vedanāyā”tiādīsupi iminā vuttanayena",
  "tika-s0501t:1517_6": "vuttanayānusārena yojanā kātabbā. Idaṃ “ye hi kecī”tiādikaṃ suttappadesavacanaṃ ñeyyaṃ",
  "tika-s0501t:1517_7": "nāma. “Ye ca kho kecī”tiādiko sukkapakkho pana vuttavipariyāyena veditabbo. Idaṃ",
  "tika-s0501t:1517_8": "“ye ca kho”tiādikaṃ suttappadesavacanaṃ ñāṇaṃ nāma. Idaṃ “ye hi kecī”tiādikaṃ suttaṃ",
  "tika-s0501t:1517_9": "ñāṇe ca ñeyye ca atthe vācakañāpakabhāvena pavattanato ñāṇañca ñeyyañca hoti. (6)",
  "tika-s0501t:1518_0": "Nānāvidhaṃ ñāṇañca ñeyyañca sāsanapaṭṭhānasuttaṃ ācariyena niddhāritaṃ, amhehi ca",
  "tika-s0501t:1518_1": "ñātaṃ, “katamaṃ dassana”nti pucchitabbattā “tattha katamaṃ dassana”ntiādi vuttaṃ.",
  "tika-s0501t:1518_2": "Tatthāti tesu lokiyādīsu aṭṭhavīsatividhesu sāsanapaṭṭhānesu suttesu katamaṃ suttaṃ",
  "tika-s0501t:1518_3": "dassanaṃ nāmāti pucchati.",
  "tika-s0501t:1519_0": "115. Gambhīrapaññena sabbaññubuddhena sudesitāni saṅkhepavitthārādīhi tehi tehi nayehi",
  "tika-s0501t:1519_1": "suṭṭhu desitāni ariyasaccāni ye bhāvitabhāvanā ariyapuggalā paññāobhāsena vibhāvayanti,",
  "tika-s0501t:1519_2": "te bhāvitabhāvanā ariyapuggalā devarajjacakkavattirajjādipamādaṭṭhānaṃ āgamma bhusaṃ",
  "tika-s0501t:1519_3": "pamattā kiñcāpi honti, tathāpi te bhāvitabhāvanā ariyapuggalā sotāpattimaggañāṇena",
  "tika-s0501t:1519_4": "abhisaṅkhāraviññāṇassa nirodhena aṭṭhamabhavādīsu uppajjanārahānaṃ nāmarūpānaṃ niruddhattā",
  "tika-s0501t:1519_5": "aṭṭhamakkhattuvasena aṭṭhamaṃ bhavaṃ na ādiyantīti yojanā. Idaṃ “ye ariyasaccānī”tiādikaṃ",
  "tika-s0501t:1519_6": "suttaṃ dassane paṭhamamaggañāṇe vācakañāpakabhāvena pavattanato dassanaṃ nāma.",
  "tika-s0501t:1520_0": "Nagaradvārabāhathirakaraṇatthaṃ ummārabbhantare pathaviyaṃ aṭṭhahatthadasahatthappamāṇaṃ",
  "tika-s0501t:1520_1": "āvāṭaṃ khaṇitvā tasmiṃ āvāṭe ussāpitattā pathavissito pathavinissito antopathavinissito",
  "tika-s0501t:1520_2": "indakhīlo sāradārumayo thambho catubbhi catūhi disāhi āgatehi vātehi mahāvātehi asampakampiyo",
  "tika-s0501t:1520_3": "sampakampituṃ asakkuṇeyyo siyā yathā, yo sappuriso ariyasaccāni avecca passati, taṃ",
  "tika-s0501t:1520_4": "sappurisaṃ sabbatitthiyavādavātehi asampakampiyattā tathūpamaṃ ahaṃ vadāmīti yojanā.",
  "tika-s0501t:1520_5": "Idaṃ “yathindakhīlo”tiādikaṃ suttaṃ vuttanayena dassanaṃ nāma.",
  "tika-s0501t:1521_0": "Bhikkhave, catūhi sotāpattiyaṅgehi samannāgato ariyasāvako ariyassa bhagavato sammāsambuddhassa",
  "tika-s0501t:1521_1": "sāvako ācikkhituṃ ākaṅkhamāno hutvā attanāva sayameva attānaṃ byākareyya “bho, mama",
  "tika-s0501t:1521_2": "atta ahaṃ idāni khīṇanirayo amhi, khīṇatiracchānayoni amhi…pe…. dukkhassantaṃ karissāmī”ti",
  "tika-s0501t:1521_3": "byākareyya. Caturaṅgasarūpaṃ dassetuṃ “katamehi catūhī”tiādi vuttaṃ. Idaṃ “catūhī”tiādikaṃ dassanaṃ nāma.",
  "tika-s0501t:1522": "Nānāvidhaṃ dassanaṃ niddhāritaṃ, “katamā bhāvanā”ti pucchitabbattā “tattha katamā bhāvanā”tiādi vuttaṃ.",
  "tika-s0501t:1523_0": "Idha sāsane yassa ariyasāvakassa ajjhattaṃ kāmabhave nibbattāpakānaṃ orambhāgiyasaṃyojanānaṃ",
  "tika-s0501t:1523_1": "pajahanavasena ca bahiddhā rūpārūpabhavesu nibbattāpakānaṃ uddhambhāgiyasaṃyojanānaṃ",
  "tika-s0501t:1523_2": "pajahanavasena ca indriyāni saddhindriyādīni indriyāni subhāvitāni ariyamaggabhāvanāvasena",
  "tika-s0501t:1523_3": "suṭṭhu bhāvitāni bhavanti, bhāvito bhāvitamaggo sa danto so ariyasāvako imaṃ lokañca",
  "tika-s0501t:1523_4": "paraṃ lokañca nibbijjha nibbijjhitvā paṭivijjhitvā kālaṃ maraṇakāle, kālaṃkiriyaṃ",
  "tika-s0501t:1523_5": "vā kaṅkhati patthetīti yojanā. Ayaṃ “yassindriyānī”tiādikā pāḷi bhāvanāya vācakañāpakabhāvena",
  "tika-s0501t:1523_6": "pavattanato bhāvanā nāma.",
  "tika-s0501t:1524_0": "Dhammapadāni jhānavipassanāmaggaphalanibbānadhammakoṭṭhāsāni. Anabhijjhā dhammapadaṃ",
  "tika-s0501t:1524_1": "anabhijjhāsīsena adhigatajhānavipassanāmagganibbānadhammapadaṃ koṭṭhāsaṃ. Esa nayo",
  "tika-s0501t:1524_2": "sesesupi. Ayaṃ “cattārimānī”tiādikā pāḷi vuttanayena bhāvanā nāma. (7)",
  "tika-s0501t:1525_0": "Devaputta chindanto puggalo pañca orambhāgiyasaṃyojanāni heṭṭhā maggattayena chinde",
  "tika-s0501t:1525_1": "chindeyya, pajahanto puggalo pañca uddhambhāgiyasaṃyojanāni arahattamaggena jahe",
  "tika-s0501t:1525_2": "pajaheyya, bhāvayanto puggalo pañca saddhindriyādīni ca uttari bhāvaye bhāveyya.",
  "tika-s0501t:1525_3": "Pañcasaṅgātigo rāgasaṅgadosasaṅgamohasaṅgamānasaṅgadiṭṭhisaṅgātigo bhikkhu oghatiṇṇoti",
  "tika-s0501t:1525_4": "kāmoghabhavoghadiṭṭhoghaavijjoghatiṇṇoti vuccati kathīyatīti yojanā. “Pañca chinde",
  "tika-s0501t:1525_5": "pañca jahe”ti idaṃ vacanaṃ dassanaṃ nāma. “Pañca cuttari…pe… vuccatī”ti ayaṃ pāḷi",
  "tika-s0501t:1525_6": "bhāvanā nāma. Idaṃ “pañcā”tiādikaṃ suttaṃ dassanañca bhāvanā ca hoti.",
  "tika-s0501t:1526": "“Tīṇimāni, bhikkhave”tiādīsu yojanā pākaṭā. (8)",
  "tika-s0501t:1527": "116. “Sabbapāpassa akaraṇaṃ…pe… buddhāna sāsana”nti idaṃ suttaṃ sammāsambuddhassa vacanabhāvato sakavacanaṃ nāma. Attho heṭṭhā vuttova.",
  "tika-s0501t:1528_0": "Bhikkhave, bālassa bālalakkhaṇāni bālaupalakkhaṇakāraṇāni bālanimittāni “ayaṃ bālo”ti",
  "tika-s0501t:1528_1": "gahaṇakāraṇāni bālāpadānāni bālassa apadānāni porāṇāni viruḷhāni kammāni yehi bālalakkhaṇādīhi",
  "tika-s0501t:1528_2": "bālaṃ “bālo”ti pare paṇḍitā sañjānanti, imāni bālalakkhaṇāni mayā vuccamānāni tīṇi.",
  "tika-s0501t:1528_3": "Katamāni tīṇi? Bhikkhave, bālo duccintitacintī ca duccintitaṃ abhijjhābyāpādamicchādassanaṃ",
  "tika-s0501t:1528_4": "cintī ca hoti, dubbhāsitabhāsī dubbhāsitaṃ musāvādādiṃ bhāsī ca hoti. dukkaṭakammakārī",
  "tika-s0501t:1528_5": "ca dukkaṭaṃ pāṇātipātādikammaṃ kārī ca hoti. Bhikkhave, bālassa…pe… bālāpadānāni",
  "tika-s0501t:1528_6": "iminā mayā vuttāni tīṇi kho bhavanti. Sukkapakkho pana vuttavipariyāyena veditabbo.",
  "tika-s0501t:1528_7": "Idaṃ “tīṇimāni bhikkhave”tiādikaṃ vacanaṃ sammāsambuddhassa vacanabhāvato sakavacanaṃ nāma.",
  "tika-s0501t:1529_0": "Pathavīsamo vitthato sambodho nāma natthi. Pātaṃ vuṭṭhaṃ udakaṃ ābhuso lābhi gaṇhātīti",
  "tika-s0501t:1529_1": "pātālo, pātālena samo pātālasamo ninno na vijjati. Merusamo unnato natthi, cakkavattisadiso",
  "tika-s0501t:1529_2": "poriso natthīti yojanā. Idaṃ “pathavīsamo”tiādikaṃ vacanaṃ parassa devassa vacanabhāvato paravacanaṃ hoti.",
  "tika-s0501t:1530_0": "“Devānaṃ inda, tava subhāsitena jayo hotī”ti vatvā “vepacitti, tava subhāsitena jayo",
  "tika-s0501t:1530_1": "hotū”ti vatvā “vepacitti, tvaṃ gāthaṃ bhaṇa bhaṇāhī”ti avoca. Bhikkhave, atha kho",
  "tika-s0501t:1530_2": "asurindo vepacitti imaṃ vuccamānaṃ gāthaṃ abhāsi “te paṭisedhako no ce assa no ce",
  "tika-s0501t:1530_3": "bhaveyya, evaṃ sati bālā bhiyyo pakujjheyyuṃ, tasmā dhīro paṇḍito bhusena daṇḍena bālaṃ nisedhaye”ti.",
  "tika-s0501t:1531_0": "Gāthāya, bhikkhave, asurindena vepacittinā bhāsitāya asurā anumodiṃsu, devā tuṇhī",
  "tika-s0501t:1531_1": "ahesuṃ. Bhikkhave, atha kho asurindo vepacitti devānaṃ indaṃ sakkaṃ etaṃ vacanaṃ",
  "tika-s0501t:1531_2": "avoca “devānaminda, tvaṃ gāthaṃ bhaṇa bhaṇāhī”ti etaṃ vacanaṃ avoca. Bhikkhave, atha",
  "tika-s0501t:1531_3": "kho devānamindo sakko imaṃ gāthaṃ abhāsi “bālassa paṭisedhanaṃ paraṃ paccatthikaṃ",
  "tika-s0501t:1531_4": "saṅkupitaṃ ñatvā sato satimā yo paṇḍito kodhato upasammati, tassa paṇḍitassa etadeva",
  "tika-s0501t:1531_5": "upasamaṃ varanti ahaṃ maññe”ti.",
  "tika-s0501t:1532_0": "Gāthāya, bhikkhave, devānamindena sakkena bhāsitāya devā anumodiṃsu, asurā tuṇhī",
  "tika-s0501t:1532_1": "ahesuṃ. Bhikkhave, atha kho devānamindo sakko asurindaṃ vepacittiṃ etaṃ vacanaṃ avoca",
  "tika-s0501t:1532_2": "“vepacitti, tvaṃ gāthaṃ bhaṇāhī”ti etaṃ vacanaṃ avoca. Bhikkhave, atha kho asurindo",
  "tika-s0501t:1532_3": "vepacitti imaṃ gāthaṃ abhāsi “vāsava yadā titikkhati, tadā naṃ titikkhantaṃ puggalaṃ",
  "tika-s0501t:1532_4": "bālo “ayaṃ me bhayā titikkhatī”ti maññati, titikkhāya etadeva vajjaṃ ahaṃ passāmi.",
  "tika-s0501t:1532_5": "Vāsava gogaṇo palāyinaṃ gavaṃ ajjhottharati iva, evaṃ dummedho khamantaṃ bhiyyo ajjhāruhati ajjhottharati.",
  "tika-s0501t:1533_0": "Gāthāya, bhikkhave, asurindena vepacittinā bhāsitāya asurā anumodiṃsu, devā tuṇhī",
  "tika-s0501t:1533_1": "ahesuṃ. Jāyamāne ca goyuddhe paṭhamaṃ dveyeva goṇā yujjhanti, gogaṇo pana yāva eko",
  "tika-s0501t:1533_2": "goṇo na palāyati, tāva olokentova tiṭṭhati. Yadā ca eko goṇo palāyati, tadā sabbo",
  "tika-s0501t:1533_3": "goṇo taṃ palāyinaṃ gavaṃ bhiyyo ajjhottharatīti goyuddhasabhāvo veditabbo. “Atha",
  "tika-s0501t:1533_4": "kho”tiādīnaṃ yojanattho pākaṭo.",
  "tika-s0501t:1534_0": "Vepacitti, yo puggalo titikkhati, taṃ khamantaṃ puggalaṃ “ayaṃ me bhayā titikkhatī”ti",
  "tika-s0501t:1534_1": "kāmaṃ maññatu vā, mā maññatu vā, taṃ maññanaṃ nipphalameva. Atthā sadatthaparamā",
  "tika-s0501t:1534_2": "bhavanti. Khantyā khantito bhiyyo sadattho nāma na vijjati.",
  "tika-s0501t:1535": "Yo balavā santo dubbalassa have titikkhatīti tassa balavantassa taṃ titikkhanaṃ paramaṃ khantinti sappurisā āhu, dubbalo niccaṃ khamati eva.",
  "tika-s0501t:1536_0": "Yassa bālassa bālabalaṃ atthi, tassa bālassa bālabalaṃ “abala”nti sappurisā āhu,",
  "tika-s0501t:1536_1": "yassa dhammaguttassa yaṃ balaṃ atthi, tassa dhammaguttassa tassa balassa paṭivattā",
  "tika-s0501t:1536_2": "paṭippharitvā vattā na vijjati.",
  "tika-s0501t:1537_0": "Vepacitti, yo puggalo kuddhaṃ paṭhamaṃ kujjhantassa paṭikujjhati, so paṭikujjhanto",
  "tika-s0501t:1537_1": "puggalo tena paṭikujjhanena tassa paṭhamaṃ kujjhantassa pāpapuggalassa pāpapuggalato",
  "tika-s0501t:1537_2": "pāpiyo eva pāpataro hīnataro eva bhave.",
  "tika-s0501t:1538_0": "Vepacitti, yo sappuriso sato satimā paraṃ saṅkupitaṃ ñatvā paṭhamaṃ kujjhantassa",
  "tika-s0501t:1538_1": "appaṭikujjhantova bhave, so sappuriso dujjayaṃ saṅgāmaṃ jeti nāma, attano ca parassa",
  "tika-s0501t:1538_2": "ca ubhinnaṃ atthaṃ carati nāma.",
  "tika-s0501t:1539_0": "Attano ca parassa ca tikicchantānaṃ ubhinnaṃ kodho upasammati, ye janā dhammassa",
  "tika-s0501t:1539_1": "khantidhammassa atthe, catusaccadhamme vā akovidā bhavanti, te janā khamantaṃ sappurisaṃ",
  "tika-s0501t:1539_2": "“ayaṃ bālo”ti maññanti, tesaṃ akovidānaṃ janānaṃ taṃ maññanaṃ nipphalanti.",
  "tika-s0501t:1540_0": "Gāthāsu, bhikkhave, devānamindena sakkena bhāsitāsu devā anumodiṃsu, asurā tuṇhī",
  "tika-s0501t:1540_1": "ahesunti yojanā. Idaṃ “bhiyyo bālā”tiādikaṃ vacanaṃ sakkavepacittīnaṃ vacanabhāvato",
  "tika-s0501t:1540_2": "paravacanaṃ nāma. (9)",
  "tika-s0501t:1541_0": "117. Pattaṃ etarahi adhigataṃ yañca kāmūpakaraṇaṃ, āyatiṃ pattabbaṃ adhigataṃ yañca",
  "tika-s0501t:1541_1": "kāmūpakaraṇaṃ atthi, etaṃ ubhayaṃ rajānukiṇṇaṃ rāgarajādikiṇṇaṃ iti āturassa āturānaṃyeva",
  "tika-s0501t:1541_2": "puggalānaṃ santike anusikkhato anusikkhantassa sikkhāsārā hutvā upaṭṭhahanti, sīlaṃ",
  "tika-s0501t:1541_3": "vataṃ jīvitaṃ brahmacariyaṃ ime sikkhāsārā hutvā upaṭṭhahantīti ye upaṭṭhānasārā",
  "tika-s0501t:1541_4": "puggalā sārato gahetvā ṭhitā. Ettha sīlaṃ nāma “na karomī”ti oramaṇaṃ. Vataṃ nāma",
  "tika-s0501t:1541_5": "bhojanakiccakaraṇādi. Jīvitaṃ nāma ājīvo. Brahmacariyaṃ nāma methunavirativisesabhāvo",
  "tika-s0501t:1541_6": "veditabbo. Tesaṃ upaṭṭhānasārānaṃ puggalānaṃ ayaṃ vādo eko paṭhamo anto lāmako. Ye",
  "tika-s0501t:1541_7": "ca puggalā “kāmesu doso natthī”ti evaṃvādino evaṃdiṭṭhino hutvā ṭhitā, tesaṃ puggalānaṃ",
  "tika-s0501t:1541_8": "ayaṃ vādo eko dutiyo anto lāmako. Iccete ubho antā antavādā puggalā kaṭasivaḍḍhanā",
  "tika-s0501t:1541_9": "kaṭasiyo diṭṭhiṃ vaḍḍhenti. Ete ubho ante attakilamathānuyoge kāmasukhallikānuyoge",
  "tika-s0501t:1541_10": "eke puggalā anabhiññāya olīyanti, eke puggalā atidhāvantīti yojanā. Idaṃ “yañca patta”ntiādikaṃ",
  "tika-s0501t:1541_11": "vacanaṃ paresaṃ puggalānaṃ vacanabhāvato paravacanaṃ nāma.",
  "tika-s0501t:1542_0": "Ye ca sammādiṭṭhipuggalā te ubho ante attakilamathānuyogakāmasukhallikānuyoge abhiññāya",
  "tika-s0501t:1542_1": "tatra ca ante na ahesuṃ. Tena ca abhijānanena te ubho ante na amaññiṃsu, tesaṃ sammādiṭṭhipuggalānaṃ",
  "tika-s0501t:1542_2": "vaṭṭaṃ tividhaṃ vaṭṭaṃ paññāpanāya natthi. Iti evaṃ idaṃ “ye cā”tiādikaṃ vacanaṃ",
  "tika-s0501t:1542_3": "bhagavato vacanabhāvato sakavacanaṃ nāma. Ayaṃ udāno “yañca pattaṃ…pe… paññāpanāyā”ti",
  "tika-s0501t:1542_4": "ayaṃ udāno vuttanayena sakavacanañca paravacanañca hoti.",
  "tika-s0501t:1543_0": "Pasenadi nāma kosalo kosalissaro rājā bhagavantaṃ etaṃ “idha mayhaṃ…pe… tesaṃ piyo",
  "tika-s0501t:1543_1": "attā”ti vacanaṃ avoca. Bhante, idha rahogatassa paṭisallīnassa mayhaṃ mama cetaso",
  "tika-s0501t:1543_2": "cittassa evaṃ parivitakko udapādi, kesaṃ sattānaṃ attā piyo nu kho, kesaṃ sattānaṃ",
  "tika-s0501t:1543_3": "attā appiyo nu kho iti etaṃ parivitakkanaṃ udapādi. Bhante, tassa mayhaṃ etaṃ parivitakkanaṃ",
  "tika-s0501t:1543_4": "ahosi, ye ca keci sattā kāyena duccaritaṃ caranti kho…pe… manasā duccaritaṃ caranti",
  "tika-s0501t:1543_5": "kho, tesaṃ sattānaṃ attā appiyo kho. Te duccaritaṃ carantā sattā “no attā piyo”ti",
  "tika-s0501t:1543_6": "evaṃ kiñcāpi vadeyyuṃ, atha kho tesaṃ duccaritaṃ carantānaṃ sattānaṃ attā appiyova.",
  "tika-s0501t:1543_7": "Taṃ kissa hetu? Appiyo appiyassa anatthāya yaṃ duccaritaṃ kareyya, taṃ duccaritaṃ",
  "tika-s0501t:1543_8": "te duccaritaṃ carantā sattā attanāva. sayameva. Attano anatthāya hi yasmā karonti,",
  "tika-s0501t:1543_9": "tasmā tesaṃ duccaritaṃ carantānaṃ sattānaṃ attā appiyovāti etaṃ parivitakkanaṃ ahosi.",
  "tika-s0501t:1544_0": "Bhante, ye ca keci sattā kāyena sucaritaṃ caranti kho…pe… manasā sucaritaṃ caranti",
  "tika-s0501t:1544_1": "kho, tesaṃ sucaritaṃ carantānaṃ sattānaṃ attā piyo kho, te sucaritaṃ carantā sattā",
  "tika-s0501t:1544_2": "“no attā appiyo”ti evaṃ kiñcāpi vadeyyuṃ, atha kho tesaṃ sucaritaṃ carantānaṃ sattānaṃ",
  "tika-s0501t:1544_3": "attā piyova. Taṃ kissa hetu? Piyo piyassa atthāya yaṃ sucaritaṃ careyya, taṃ sucaritaṃ",
  "tika-s0501t:1544_4": "te sucaritaṃ carantā sattā attanāva sayameva attano atthāya hi yasmā karonti, tasmā",
  "tika-s0501t:1544_5": "tesaṃ sucaritaṃ carantānaṃ sattānaṃ attā piyovāti etaṃ parivitakkanaṃ ahosi. Etaṃ",
  "tika-s0501t:1544_6": "vacanaṃ avocāti yojanā.",
  "tika-s0501t:1545": "“Evametaṃ mahārājā”ti vacanaṃ paṭhamaṃ vatvā “ye hi kecī”tiādike bhagavato vuttavacanepi yojanā tatheva kātabbā.",
  "tika-s0501t:1546_0": "Gāthāsu pana yo paṇḍito attānaṃ “piya”nti ce jaññā, evaṃ sati so paṇḍito naṃ attānaṃ",
  "tika-s0501t:1546_1": "pāpena kammena na saṃyuje na saṃyojeyya, taṃ vacanaṃ hi saccaṃ piyaṃ attānaṃ sulabhaṃ",
  "tika-s0501t:1546_2": "na hoti, dukkaṭakārinā sukhaṃ sulabhaṃ na hoti.",
  "tika-s0501t:1547_0": "Antakena maccunā adhipannassa mānusaṃ bhavaṃ jahato pajahantassa tassa maraṇamukhe",
  "tika-s0501t:1547_1": "ṭhitassa sattassa kiṃ sakaṃ hoti, maraṇamukhe ṭhito so satto kiñca ādāya paralokaṃ",
  "tika-s0501t:1547_2": "gacchati, chāyā gacchantaṃ sattaṃ anapāyinī iva, evaṃ assa paralokagatassa sattassa kiñca anugaṃ hoti.",
  "tika-s0501t:1548_0": "Iti bhagavā evaṃ pucchati, pucchitvā “ubho”tiādivissajjanavacanañca āha. Idha loke",
  "tika-s0501t:1548_1": "yo macco yaṃ puññañca yaṃ pāpañca ubho kamme kurute karoti, tassa paralokagatassa",
  "tika-s0501t:1548_2": "maccassa taṃ puññapāpadvayaṃ sakaṃ hoti. Paralokaṃ gato macco taṃva puññapāpadvayaṃ",
  "tika-s0501t:1548_3": "ādāya paralokaṃ gacchati, chāyā gacchantaṃ sattaṃ anapāyinī iva, evaṃ assa paralokagatassa",
  "tika-s0501t:1548_4": "maccassa taṃva puññapāpadvayaṃ anugaṃ hoti.",
  "tika-s0501t:1549_0": "Tasmā paṇḍito samparāyikaṃ samparāye phalanibbattāpakaṃ kalyāṇaṃ nicayaṃ nicayanto",
  "tika-s0501t:1549_1": "hutvā kareyya. Pāṇinaṃ paralokasmiṃ puññāni patiṭṭhā honti, iti bhagavā āhāti yojanā",
  "tika-s0501t:1549_2": "kātabbā. Idaṃ “rājā pasenadī”tiādikaṃ suttaṃ kosalarañño vacanabhāvato paravacanaṃ",
  "tika-s0501t:1549_3": "hoti. “Evametaṃ, mahārāja, evametaṃ mahārājā”tiādikā anugīti bhagavato vacanabhāvato",
  "tika-s0501t:1549_4": "sakavacanaṃ hoti. Idaṃ dvayaṃ vacanaṃ sakavacanañca paravacanañca hoti. (10)",
  "tika-s0501t:1550_0": "118. Pañhe pucchite idaṃ dukkhasaccaṃ abhiññeyyaṃ, idaṃ samudayasaccaṃ pahātabbaṃ,",
  "tika-s0501t:1550_1": "idaṃ maggasaccaṃ bhāvetabbaṃ, idaṃ nirodhasaccaṃ, phalaṃ vā sacchikātabbaṃ, ime kusalākusalā",
  "tika-s0501t:1550_2": "dhammā evaṃ kusalākusalabhāvena gahitā anavajjasāvajjabhāvena vā gahitā sukhavipākadukkhavipākabhāvena",
  "tika-s0501t:1550_3": "vā gahitā, idaṃ iṭṭhavipākaṃ idaṃ aniṭṭhavipākaṃ phalaṃ nibbattayaiti evaṃgahitānaṃ",
  "tika-s0501t:1550_4": "tesaṃ kusalākusaladhammānaṃ ayaṃ vuḍḍhi attho, ayaṃ hāni atthoti. Iti idaṃ “pañhe",
  "tika-s0501t:1550_5": "pucchite”tiādikaṃ suttaṃ vissajjanīye atthe vācakañāpakabhāvena pavattanato vissajjanīyaṃ nāma.",
  "tika-s0501t:1551_0": "“Uḷāro buddho bhagavā”ti iminā padena buddhauḷārataṃ ekaṃseneva ekakoṭṭhāseneva niddise.",
  "tika-s0501t:1551_1": "“Svākkhāto dhammo”ti iminā padena dhammasvākkhātataṃ ekaṃseneva ekakoṭṭhāseneva niddise.",
  "tika-s0501t:1551_2": "“Suppaṭipanno saṅgho”ti iminā padena saṅghasuppaṭipattiṃ ekaṃseneva ekakoṭṭhāseneva",
  "tika-s0501t:1551_3": "niddise “sabbe saṅkhārā aniccā”ti iminā padena saṅkhārāniccataṃ ekaṃseneva niddise.",
  "tika-s0501t:1551_4": "“Sabbe saṅkhārā dukkhā”ti iminā padena saṅkhāradukkhataṃ ekaṃseneva niddise. “Sabbe",
  "tika-s0501t:1551_5": "dhammā anattā”ti iminā padena dhammānattataṃ ekaṃseneva niddise. “Sabbe saṅkhārā",
  "tika-s0501t:1551_6": "anattā”ti avatvā “sabbe dhammā anattā”ti vuttena iminā padena saṅkhārehi aññaṃ yaṃ",
  "tika-s0501t:1551_7": "vā pana maggaphalanirodhasamāpattidhammajātaṃ atthi, taṃ maggaphalanirodhasamāpattidhammajātampi",
  "tika-s0501t:1551_8": "evaṃjātiyaṃ evaṃ ekaṃsabyākaraṇīyanti maggaphalanirodhasamāpattidhammajātassāpi anattataṃ",
  "tika-s0501t:1551_9": "ekaṃseneva niddiseti yojanā. Idaṃ “uḷāro”tiādikaṃ suttaṃ vissajjanīye buddhauḷāratādike",
  "tika-s0501t:1551_10": "vācakañāpakabhāvena pavattanato vissajjanīyaṃ nāma.",
  "tika-s0501t:1552_0": "Naradammasārathi ākaṅkhato te bhagavato manasā sabbaññutaññāṇasahitādimanasā vicintitaṃ",
  "tika-s0501t:1552_1": "ñeyyadhammaṃ devā manussā sabbe pāṇino na jaññā na jāneyyuṃ. Santaṃ araṇaṃ samādhiṃ",
  "tika-s0501t:1552_2": "nisevato te bhagavato manasā vicintitā kasiṇāpi sabbe pāṇino na jaññā na jāneyyuṃ.",
  "tika-s0501t:1552_3": "Kasiṇāpi vā kasiṇārammaṇāya paññāyapi na jaññā na jāneyyuṃ. Kasiṇāpīti ettha ca “kasiṇāyapī”ti",
  "tika-s0501t:1552_4": "vattabbepi ya-kāra lopavasena “kasiṇāpī”ti vuttaṃ. Atha vā “yaṃ ākaṅkhati yaṃ ākaṅkhanaṃ",
  "tika-s0501t:1552_5": "karoti, taṃ ākaṅkhanaṃ kiṃ katama”nti pucchitaṃ pañhaṃ aññesaṃ avisayattā avissajjanīyaṃ",
  "tika-s0501t:1552_6": "hotīti yojanā. Idaṃ “ākaṅkhato”tiādikaṃ suttaṃ avissajjanīye visaye vācakañāpakabhāvena",
  "tika-s0501t:1552_7": "pavattanato avissajjanīyaṃ nāma.",
  "tika-s0501t:1553_0": "Bhagavā sīlakkhandhe sīlakkhandhahetu ettako etaparimāṇo, bhagavā samādhikkhandhe",
  "tika-s0501t:1553_1": "samādhikkhandhahetu ettako etaparimāṇo, bhagavā paññākkhandhe paññākkhandhahetu ettako",
  "tika-s0501t:1553_2": "etaparimāṇo, bhagavā vimuttikkhandhe vimuttikkhandhahetu ettako etaparimāṇo, bhagavā",
  "tika-s0501t:1553_3": "vimuttiñāṇadassanakkhandhe vimuttiñāṇadassanakkhandhahetu ettako etaparimāṇo, bhagavā",
  "tika-s0501t:1553_4": "iriyāyaṃ kāyavacīsamācāre kāyavacīsamācārahetu ettako etaparimāṇo, bhagavā pabhāve",
  "tika-s0501t:1553_5": "ānubhāvahetu ettako etaparimāṇo, bhagavā hitesitāyaṃ mettāhetu ettako etaparimāṇo,",
  "tika-s0501t:1553_6": "bhagavā karuṇāyaṃ karuṇāhetu ettako etaparimāṇo, bhagavā iddhiyaṃ iddhividhahetu",
  "tika-s0501t:1553_7": "ettako etaparimāṇoti avissajjanīyoti yojanā. Idaṃ “ettako”tiādikaṃ suttaṃ avissajjanīye",
  "tika-s0501t:1553_8": "visaye vācakañāpakabhāvena pavattanato avissajjanīyaṃ nāma.",
  "tika-s0501t:1554_0": "Bhikkhave, arahato sammāsambuddhassa tathāgatassa loke uppādā uppādahetu tiṇṇaṃ ratanānaṃ",
  "tika-s0501t:1554_1": "uppādo sambhavati, āyatiṃ buddharatanassa uppādo sambhavati, ekassa buddharatanassa",
  "tika-s0501t:1554_2": "dharamānakkhaṇena hi aññassa buddharatanassa anuppajjanato āyatinti vuttaṃ, dhammaratanassa",
  "tika-s0501t:1554_3": "uppādo sambhavati, saṅgharatanassa uppādo sambhavatīti tīṇi ratanāni. “Tāni tīṇi",
  "tika-s0501t:1554_4": "ratanāni guṇato kiṃpamāṇānī”ti pucchite sati tāni tīṇi ratanāni guṇato etaparimāṇānīti",
  "tika-s0501t:1554_5": "na vissajjitabbānīti yojanā. Idaṃ “tathāgatassā”tiādikaṃ suttaṃ avissajjanīye visaye",
  "tika-s0501t:1554_6": "vācakañāpakabhāvena pavattanato avissajjanīyaṃ nāma.",
  "tika-s0501t:1555_0": "Buddhavisayo puggalaparo puggalapadhāno pañho avissajjanīyo, buddhavisayāva puggalaparoparaññutā",
  "tika-s0501t:1555_1": "avissajjanīyā. Bhikkhave, avijjānīvaraṇānaṃ sattānaṃ pubbā koṭi na paññāyati taṇhāsaṃyojanānaṃ,",
  "tika-s0501t:1555_2": "sakiṃ nirayaṃ sandhāvataṃ saṃsarataṃ sattānaṃ, sakiṃ tiracchānayoniṃ sandhāvataṃ",
  "tika-s0501t:1555_3": "saṃsarataṃ sattānaṃ, sakiṃ pettivisayaṃ sandhāvataṃ saṃsarataṃ sattānaṃ, sakiṃ asurayoniṃ",
  "tika-s0501t:1555_4": "sandhāvataṃ saṃsarataṃ sattānaṃ, sakiṃ deve sandhāvataṃ saṃsarataṃ sattānaṃ, sakiṃ",
  "tika-s0501t:1555_5": "manusse sandhāvataṃ saṃsarataṃ sattānaṃ pubbā koṭi na paññāyati na dissati na upalabbhatīti.",
  "tika-s0501t:1555_6": "“Sā pubbā koṭi katamā”ti kenaci kataṃ pucchanaṃ avissajjanīyaṃ saṃsārassa pubbakoṭiyā",
  "tika-s0501t:1555_7": "abhāvato avissajjanīyaṃ hoti. “Na paññāyatī”ti desanā sāvakānaṃ ñāṇavekallena katā,",
  "tika-s0501t:1555_8": "na attano ñāṇavekallena. “Na paññāyatī”ti desanā attano ceva sāvakānañca ñāṇavekallena",
  "tika-s0501t:1555_9": "kātabbā siyāti codanaṃ manasi katvā “duvidhā buddhānaṃ bhagavantānaṃ desanā”tiādi",
  "tika-s0501t:1555_10": "vuttaṃ. Attā upanetabbo etissā desanāyāti attūpanāyikā. Paro upanetabbo etissā desanāyāti",
  "tika-s0501t:1555_11": "parūpanāyikā. “Katamā attūpanāyikā desanā, katamā parūpanāyikā desanā”ti pucchitabbattā",
  "tika-s0501t:1555_12": "niyametvā dassetuṃ “na paññāyatī”tiādi vuttaṃ. “Na paññāyatī”ti desanā sāvakānaṃ",
  "tika-s0501t:1555_13": "netabbānaṃ vasena desitattā parūpanāyikā desanā nāma, “natthi buddhānaṃ bhagavantānaṃ",
  "tika-s0501t:1555_14": "avijānanā”ti desanā attano netabbassa vasena desitattā attūpanāyikā desanā nāma.",
  "tika-s0501t:1555_15": "“Natthi buddhānaṃ bhagavantānaṃ avijānanā”ti vuttattā pubbāya koṭiyā abhāvato eva",
  "tika-s0501t:1555_16": "na paññāyatīti viññāyati, bhagavato ñāṇassa paññāpanaṃ kātuṃ asamatthattā na paññāyatīti",
  "tika-s0501t:1555_17": "na viññāyati tena aṭṭhakathāyaṃ “natthi buddhānaṃ bhagavantānaṃ avijānanāti etena",
  "tika-s0501t:1555_18": "purimāya koṭiyā abhāvato eva na paññāyati, na tattha ñāṇassa paṭighātoti dassetī”ti vuttaṃ.",
  "tika-s0501t:1556_0": "“Kathaṃ pana buddhānaṃ bhagavantānaṃ avijānanāya natthibhāvovijānitabbo”ti vattabbattā",
  "tika-s0501t:1556_1": "avijānanāya natthibhāvaṃ jānāpetuṃ “yathā bhagavā kokālikaṃ bhikkhu”ntiādi vuttaṃ.",
  "tika-s0501t:1556_2": "Aṭṭhakathāyaṃ pana – “yaṃ pana atthi, taṃ aññesaṃ appameyyampi bhagavato na appameyyanti",
  "tika-s0501t:1556_3": "bhagavato sabbattha appaṭihatañāṇataṃ dassetuṃ ‘yathā bhagavā kokālikaṃ bhikkhuṃ",
  "tika-s0501t:1556_4": "ārabbhā’tiādimāhā”ti vuttaṃ. Bhagavā kokālikaṃ bhikkhuṃ ārabbha “kīva dīghaṃ nu kho,",
  "tika-s0501t:1556_5": "bhante, padume niraye āyuppamāṇa”nti pañhaṃ pucchitvā nisinnaṃ aññataraṃ bhikkhuṃ",
  "tika-s0501t:1556_6": "yathā yena pakārena “seyyathāpi…pe… āghātetvā”ti evamāha. Tato tena pakārena avijānanāya",
  "tika-s0501t:1556_7": "natthibhāvo vijānitabboti attho gahetabbo.",
  "tika-s0501t:1557_0": "Bhikkhu, tvaṃ sallakkhehi, kokāliko vīsatikhāriko kosalako tilavāho rāsiṃ katvā ṭhapito,",
  "tika-s0501t:1557_1": "tato tilato puriso vassasatassa vassasatassa accayena ekamekaṃ tilaṃ uddhareyya,",
  "tika-s0501t:1557_2": "so vīsatikhāriko kosalako tilavāho iminā uddharānupakkamena khippataraṃ parikkhayaṃ",
  "tika-s0501t:1557_3": "pariyādānaṃ seyyathāpi gaccheyya, eko abbudo nirayo parikkhayaṃ pariyādānaṃ na tveva",
  "tika-s0501t:1557_4": "gaccheyya. Vīsati abbudā nirayā tattake kāle parikkhayaṃ pariyādānaṃ seyyathāpi gaccheyyuṃ,",
  "tika-s0501t:1557_5": "evameva eko nirabbudo nirayo tattake kāle parikkhayaṃ pariyādānaṃ na tveva gaccheyya.",
  "tika-s0501t:1557_6": "Esa nayo sesesupi. Sāriputtamoggallānesu cittaṃ āghātetvā padumaṃ nirayaṃ kokāliko",
  "tika-s0501t:1557_7": "bhikkhu upapanno kho, bhikkhu, tvaṃ evaṃ sallakkhehīti bhagavā āhāti yojanā. Bhagavā",
  "tika-s0501t:1557_8": "“ayaṃ appameyyo ayaṃ asaṅkhyeyyo”ti vā na kiñci āha. “Tasmiṃ appameyye katamo appameyyo,",
  "tika-s0501t:1557_9": "tasmiṃ asaṅkhyeyye katamo asaṅkhyeyyo”ti kenaci kataṃ pucchanaṃ buddhavisayattā avissajjanīyaṃ.",
  "tika-s0501t:1557_10": "Idaṃ appameyyaasaṅkhyeyyasuttaṃ vuttanayena avissajjanīyaṃ. (11)",
  "tika-s0501t:1558": "119. “Yadā so upako”tiādīsu yojanā pākaṭā.",
  "tika-s0501t:1559_0": "“Kathaṃ kena pakārena jino”ti upakena kataṃ pucchanaṃ “kilesappahānapakārena jino”ti",
  "tika-s0501t:1559_1": "vissajjanīyattā vissajjanīyaṃ. “Kena pakārena jino”ti upakena kataṃ pucchanaṃ “pāpakānaṃ",
  "tika-s0501t:1559_2": "dhammānaṃ jitattā jino”ti vissajjanīyattā vissajjanīyaṃ. “Katamo jino”ti kataṃ pucchanaṃ",
  "tika-s0501t:1559_3": "“rūpādiko jino”ti vā “rūpādikaṃ muñcitvā añño jino”ti vā vissajjetuṃ asakkuṇeyyattā",
  "tika-s0501t:1559_4": "avissajjanīyaṃ. “Katamo āsavakkhayo, katamo rāgakkhayo, katamo dosakkhayo, katamo",
  "tika-s0501t:1559_5": "mohakkhayo”ti kataṃ pucchanaṃ “nibbānaṃ āsavakkhayo”ti vā “arahattamaggo āsavakkhayo”ti",
  "tika-s0501t:1559_6": "vā “arahattaphalaṃ rāgakkhayo”ti vā iti evamādinā vissajjanīyattā vissajjanīyaṃ.",
  "tika-s0501t:1559_7": "“Kittako āsavakkhayo, kittako rāgakkhayo, kittako dosakkhayo, kittako mohakkhayo”ti",
  "tika-s0501t:1559_8": "kataṃ pucchanaṃ “ettako etaparimāṇo āsavakkhayo”ti evamādinā avissajjanīyattā avissajjanīyaṃ.",
  "tika-s0501t:1559_9": "Idaṃ vuttappakāraṃ suttaṃ vuttanayena vissajjanīyañca avissajjanīyañca hoti. (12)",
  "tika-s0501t:1560_0": "“Tathāgato satto atthī”ti pucchanaṃ “pañcakkhandhe upādāya paññāpetabbo sattabhūto",
  "tika-s0501t:1560_1": "atthī”ti vissajjanīyattā vissajjanīyaṃ. “Atthi rūpa”nti kataṃ pucchanaṃ rūpassa vissajjamānattā",
  "tika-s0501t:1560_2": "“āmantā”ti vissajjanīyattā vissajjanīyaṃ, “rūpaṃ tathāgato”ti kataṃ pucchanaṃ tathābhāvato",
  "tika-s0501t:1560_3": "alabbhanato avissajjanīyattā avissajjanīyaṃ. “Rūpavā tathāgato”tiādīsupi esa nayo",
  "tika-s0501t:1560_4": "yathāsambhavaṃ yojetabbo. Idaṃ vuttappakāraṃ suttaṃ vuttanayena vissajjanīyañca avissajjanīyañca hoti.",
  "tika-s0501t:1561_0": "“Passati bhagavā dibbena cakkhunā…pe… yathākammūpage satte pajānātī”ti kataṃ pucchanaṃ",
  "tika-s0501t:1561_1": "“passati bhagavā”ti vā…pe… “pajānāti bhagavā”ti vā vissajjanīyattā vissajjanīyaṃ.",
  "tika-s0501t:1561_2": "“Katame sattā, katamo tathāgato”ti kataṃ pucchanaṃ paramatthato alabbhanato avissajjanīyattā avissajjanīyaṃ.",
  "tika-s0501t:1562_0": "“Atthi tathāgato”ti kataṃ pucchanaṃ heṭṭhā vuttanayena vissajjanīyaṃ. “Atthi tathāgato",
  "tika-s0501t:1562_1": "paraṃ maraṇā”ti kataṃ pucchanaṃ “atthi tathāgato paraṃ maraṇā”ti vissajjamāne sati",
  "tika-s0501t:1562_2": "ca idhaloko eva paralokoti āpajjati, “natthi tathāgato paraṃ maraṇā”ti vissajjamāne",
  "tika-s0501t:1562_3": "sati ca idhalokato añño paralokoti āpajjati, tasmā avissajjanīyattā avissajjanīyaṃ.",
  "tika-s0501t:1562_4": "Idaṃ vuttappakāraṃ suttaṃ vissajjanīye visaye ca avissajjanīye visaye ca vācakañāpakabhāvena",
  "tika-s0501t:1562_5": "pavattanato vissajjanīyañca avissajjanīyañca hoti.",
  "tika-s0501t:1563": "120. Nānāvidhaṃ vissajjanīyāvissajjanīyasuttaṃ ācariyena niddhāritaṃ, amhehi ca ñātaṃ, “katamaṃ suttaṃ kamma”nti pucchitabbattā “tattha katamaṃ kamma”ntiādi vuttaṃ.",
  "tika-s0501t:1564_0": "“Antakenādhipannassā”tiādīsu attho heṭṭhā vuttanayattā pākaṭo “maraṇenābhibhūtassa…pe…",
  "tika-s0501t:1564_1": "chāyāva anapāyinī”ti idaṃ suttaṃ puññakammapāpakammadvaye vācakañāpakabhāvena pavattanato kammaṃ nāma.",
  "tika-s0501t:1565_0": "Bhikkhave, tumhe puna caparaṃ kammaṃ sallakkhetha. (Anuṭṭhānagilānaṃ) anuṭṭhānagilānassa",
  "tika-s0501t:1565_1": "pīṭhasamāruḷhaṃ pīṭhasamāruḷhassa bālaṃ bālassa vā mañcasamāruḷhaṃ mañcasamāruḷhassa",
  "tika-s0501t:1565_2": "bālaṃ bālassa vā chamāyaṃ bhūmiyaṃ semānaṃ semānassa sayantassa bālaṃ bālassa vā",
  "tika-s0501t:1565_3": "kāyena duccaritāni vācāya duccaritāni manasā duccaritāni pāpakāni yāni kammāni pubbe",
  "tika-s0501t:1565_4": "pubbakāle vā atīte anekakappakoṭisatasahasse vā assa bālena katāni, tāni pāpakāni",
  "tika-s0501t:1565_5": "kammāni tamhi pīṭhasamāruḷhādisamaye olambanti viya upaṭṭhahanti ajjholambanti viya",
  "tika-s0501t:1565_6": "upaṭṭhahanti abhippalambanti viya upaṭṭhahanti. Bhikkhave, mahataṃ mahantānaṃ pabbatakūṭānaṃ",
  "tika-s0501t:1565_7": "chāyā sāyanhasamayaṃ pathaviyaṃ seyyathāpi olambanti ajjholambanti abhippalambanti",
  "tika-s0501t:1565_8": "yathā, bhikkhave, evameva bālaṃ…pe… abhippalambanti. Bhikkhave, tatra tasmiṃ upaṭṭhānākāre",
  "tika-s0501t:1565_9": "upaṭṭhānākārahetu bālassa katapāpassa evaṃ parivitakko hoti “me mayā kalyāṇaṃ akataṃ",
  "tika-s0501t:1565_10": "vata, me mayā kusalaṃ akataṃ vata, bhīruttāṇaṃ kataṃ vata, me mayā pāpaṃ kataṃ vata,",
  "tika-s0501t:1565_11": "me mayā luddaṃ kataṃ vata, me mayā kibbisaṃ kataṃ vata, bho agilāna sappurisa akatakalyāṇānaṃ",
  "tika-s0501t:1565_12": "akatakusalānaṃ akatabhīruttāṇānaṃ katapāpānaṃ kataluddānaṃ katakibbisānaṃ yāvatā",
  "tika-s0501t:1565_13": "gati duggati atthi, taṃ gatiṃ ahaṃ pecca gacchāmī”ti evaṃ parivitakko hoti. Evaṃ",
  "tika-s0501t:1565_14": "vitakkento so bālo socati kilamati paridevati, urattāḷiṃ kandati sammohaṃ āpajjatīti yojanā.",
  "tika-s0501t:1566_0": "Pabbatakūṭānaṃ chāyā nāma sūriyuggamanakālepi pathaviyā olambantīpi chāyā hāyanavasena",
  "tika-s0501t:1566_1": "olambanti. Sāyanhasamayaṃ pana chāyā vaḍḍhanavasena olambanti, tatheva kammānipi",
  "tika-s0501t:1566_2": "tasmiṃ kāle vaḍḍhanavasena upaṭṭhahanti, tasmā tameva vaḍḍhanupaṭṭhānaṃ sandhāya",
  "tika-s0501t:1566_3": "“sāyanhasamaya”nti vuttaṃ. Sukkapakkhepi yojanā kaṇhapakkhe yojanānusārena kātabbā.",
  "tika-s0501t:1566_4": "Idaṃ “puna capara”ntiādikaṃ suttadvayaṃ kusalakammaakusalakammesu vācakañāpakabhāvena",
  "tika-s0501t:1566_5": "pavattanato kammaṃ nāma.",
  "tika-s0501t:1567_0": "Nānāvidhaṃ kammaṃ ācariyena niddhāritaṃ, amhehi ca ñātaṃ, “katamo vipāko”ti pucchitabbattā",
  "tika-s0501t:1567_1": "tattha katamo vipāko”tiādi vuttaṃ. Tattha tesu aṭṭhavīsatividhesu lokiyādīsu sāsanapaṭṭhānesu",
  "tika-s0501t:1567_2": "katamo vipākoti pucchati. Bhikkhave, vo tumhehi ye manussattasaddhāpaṭilābhādayo",
  "tika-s0501t:1567_3": "paṭiladdhā, te manussattasaddhāpaṭilābhādayo vo tumhākaṃ lābhā bhavanti. Tumhehi",
  "tika-s0501t:1567_4": "pabbajitvā yaṃ catupārisuddhisīlādisampādanaṃ laddhaṃ, taṃ catupārisuddhisīlādisampādanaṃ",
  "tika-s0501t:1567_5": "vo tumhākaṃ suladdhaṃ bhavati. Bhikkhave, yo buddhuppādo navamo khaṇo tumhehi laddho,",
  "tika-s0501t:1567_6": "so buddhuppādo navamo khaṇo vo tumhākaṃ brahmacariyavāsāya paṭiladdho bhavati.",
  "tika-s0501t:1568_0": "Bhikkhave, mayā chaphassāyatanikā nāma nirayā diṭṭhā, tattha tesu diṭṭhesu chaphassāyatanikesu",
  "tika-s0501t:1568_1": "nāma nirayesu yaṃ kiñci rūpaṃ cakkhunā passati, taṃ aniṭṭharūpaṃyeva passati, no",
  "tika-s0501t:1568_2": "iṭṭharūpaṃ. Akantarūpaṃyeva passati, no kantarūpaṃ. Amanāparūpaṃyeva passati, no manāparūpaṃ.",
  "tika-s0501t:1569_0": "Yaṃ kiñci saddaṃ sotena…pe… ghānena…pe… jivhāya…pe… kāyena…pe… yaṃ kiñci dhammaṃ",
  "tika-s0501t:1569_1": "manasā vijānāti, taṃ aniṭṭhadhammaṃyeva vijānāti, no iṭṭhadhammaṃ. Akantadhammaṃyeva",
  "tika-s0501t:1569_2": "vijānāti, no kantadhammaṃ. Amanāpadhammaṃyeva vijānāti, no manāpadhammanti pāṭho",
  "tika-s0501t:1569_3": "yutto. “Aniṭṭharūpaṃyeva vijānāti, no iṭṭharūpa”ntiādipāṭho ayutto, katthaci pāḷiyaṃ",
  "tika-s0501t:1569_4": "ayuttapāṭho diṭṭho. Sukkapakkhe vuttanayavipariyāyena yojanā kātabbā. Ayaṃ vuttappakārā",
  "tika-s0501t:1569_5": "“lābhā vo, bhikkhave”tiādiko pāṭho vipāke vācakañāpakabhāveneva pavattanato vipāko nāma.",
  "tika-s0501t:1570": "Mārisā niraye paccamānānaṃ amhākaṃ sabbaso nimujjanaummujjanavasena saṭṭhivassasahassāni paripuṇṇāni, nirayassa anto pariyosānaṃ kadā kasmiṃ kāle bhavissati.",
  "tika-s0501t:1571_0": "Nirayassa anto pariyosānaṃ natthi. Nirayassa anto pariyosānaṃ kuto atthi? Nirayassa",
  "tika-s0501t:1571_1": "anto pariyosānaṃ amhākaṃ na paṭidissati. Mārisā, yadā tumhe ca ahañca seṭṭhiputtā",
  "tika-s0501t:1571_2": "jātā, tadā tuyhaṃ tumhākañca mayhaṃ mama ca pāpaṃ hi yasmā pakataṃ pakārehi kataṃ,",
  "tika-s0501t:1571_3": "tasmā nirayassa anto pariyosānaṃ amhākaṃ na dissatīti ayaṃ pāṭho vipāke vācakañāpakabhāvena",
  "tika-s0501t:1571_4": "pavattanato vipāko nāma. (13)",
  "tika-s0501t:1572_0": "121. Adhammacārī naro kusaladhammesu pamatto hi yasmā hoti, tasmā so adhammacārī",
  "tika-s0501t:1572_1": "pamatto naro yahiṃ yahiṃ yaṃ yaṃ duggatiṃ gacchati, taṃ taṃ gacchantaṃ adhammacāriṃ",
  "tika-s0501t:1572_2": "naṃ naraṃ attanā carito so dhammova hanati. Kimiva hanati? Sayaṃ attanā gahito kaṇhasappo",
  "tika-s0501t:1572_3": "gaṇhantaṃ janaṃ hanati yathā, evaṃ attanā carito adhammo adhammacāriṃ naṃ hanati.",
  "tika-s0501t:1572_4": "“Na hi dhammo adhammo cā”tiādigāthāya attho pākaṭo. Idaṃ suttadvayaṃ kamme ca vipāke",
  "tika-s0501t:1572_5": "ca vācakañāpakabhāvena pavattanato kammañca vipāko ca hoti.",
  "tika-s0501t:1573_0": "Bhikkhave, tumhe puññānaṃ mā bhāyittha; bhikkhave, yadidaṃ yaṃ idaṃ “puññānī”ti adhivacanaṃ",
  "tika-s0501t:1573_1": "pavattaṃ; etaṃ “puññānī”ti adhivacanaṃ iṭṭhassa kantassa piyassa manāpassa sukhassa",
  "tika-s0501t:1573_2": "sukhavipākajanakassa kammassa adhivacanaṃ hoti. Bhikkhave, ahaṃ dīgharattaṃ katānaṃ",
  "tika-s0501t:1573_3": "puññānaṃ dīgharattaṃ paccanubhūtaṃ iṭṭhaṃ kantaṃ piyaṃ manāpaṃ abhijānāmi kho. “Kathaṃ",
  "tika-s0501t:1573_4": "abhijānāmī”ti ce puccheyya, pubbe satta vassāni mettacittaṃ mettāya sahitaṃ dutiyajjhānacittaṃ",
  "tika-s0501t:1573_5": "bhāvetvā satta saṃvaṭṭavivaṭṭakappe imaṃ lokaṃ manussalokaṃ puna na āgamāsiṃ. Satta",
  "tika-s0501t:1573_6": "saṃvaṭṭavivaṭṭakappeti cettha saṃvaṭṭaggahaṇena saṃvaṭṭaṭṭhāyī, vivaṭṭaggahaṇena",
  "tika-s0501t:1573_7": "vivaṭṭaṭṭhāyīpi gahitāti veditabbā. Sesesupi evameva gahetabbo. Bhikkhave, saṃvaṭṭamāne",
  "tika-s0501t:1573_8": "kappe ahaṃ ābhassarūpago homi, vivaṭṭakappe suññaṃ brahmavimānaṃ upapajjāmi. Bhikkhave,",
  "tika-s0501t:1573_9": "tatra brahmavimāne tatra upapajjamāne upapajjamānahetu ahaṃ brahmā homi, aññe mahānubhāvena",
  "tika-s0501t:1573_10": "abhibhavanato abhibhū, aññehi anabhibhavanato anabhibhūto mahābrahmā homi, aññadatthu",
  "tika-s0501t:1573_11": "ekaṃsena daso ahaṃ vasavattī homi.",
  "tika-s0501t:1574_0": "Bhikkhave, ahaṃ devānamindo sakko chattiṃsakkhattuṃ ahosiṃ kho, dhammiko dhammarājā",
  "tika-s0501t:1574_1": "cāturanto vijitāvī janapadatthāvariyappatto cakkaratanādisattaratanasamannāgato cakkavattirājā",
  "tika-s0501t:1574_2": "anekasatakkhattuṃ ahosiṃ, padesarajjassa rājabhāve ko pana vādo.",
  "tika-s0501t:1575_0": "Bhikkhave, tassa cakkavattirājabhūtassa mayhaṃ etaṃ parivitakkanaṃ ahosi “yena phalena",
  "tika-s0501t:1575_1": "yena vipākena ahaṃ etarahi evaṃmahiddhiko evaṃmahānubhāvo amhi, taṃ idaṃ phalaṃ kissa",
  "tika-s0501t:1575_2": "kammassa phalaṃ nu kho, so ayaṃ vipāko kissa kammassa vipāko nu kho”ti etaṃ parivitakkanaṃ",
  "tika-s0501t:1575_3": "ahosi. Bhikkhave, tassa vitakkentassa mayhaṃ etaṃ parivitakkanaṃ ahosi “yena phalena",
  "tika-s0501t:1575_4": "yena vipākena ahaṃ etarahi evaṃmahiddhiko evaṃmahānubhāvo amhi, me pavattaṃ taṃ idaṃ",
  "tika-s0501t:1575_5": "phalaṃ tiṇṇaṃ kammānaṃ phalaṃ kho, so ayaṃ vipāko tiṇṇaṃ kammānaṃ vipāko kho, seyyathidaṃ",
  "tika-s0501t:1575_6": "katamesaṃ tiṇṇaṃ kammānaṃ phalaṃ vipāko? Dānassa damassa saṃyamassāti tiṇṇaṃ kammānaṃ",
  "tika-s0501t:1575_7": "phalaṃ vipāko”ti etaṃ parivitakkanaṃ ahosīti avocāti yojanā.",
  "tika-s0501t:1576_0": "Tattha tasmiṃ “mā, bhikkhave, puññānaṃ bhāyitthā”tiādike sutte yañca dānaṃ, yo ca",
  "tika-s0501t:1576_1": "damo, yo ca saṃyamo atthi, idaṃ dānādittayaṃ kammaṃ, taṃvācakañāpakaṃ suttampi kammaṃ",
  "tika-s0501t:1576_2": "nāma. Tappaccayo taṃkammapaccayo paccayuppannabhūto paccanubhūto yo vipāko atthi,",
  "tika-s0501t:1576_3": "etaṃ vipāke phalampi pakkhipitabbaṃ, ayaṃ vipāko taṃvācakañāpako pāṭhopi vipāko nāma.",
  "tika-s0501t:1576_4": "Cūḷakammavibhaṅgo cūḷakammavipākaputhuttavibhāgo tathā vattabbo.",
  "tika-s0501t:1577_0": "Todeyyaputtassa subhassa māṇavassa yaṃ suttaṃ bhagavatā desitaṃ, tattha sutte vuttā",
  "tika-s0501t:1577_1": "ye pāṇātipātādayo dhammā appāyukadīghāyukatāya saṃvattanti, ye hiṃsanādayo dhammā",
  "tika-s0501t:1577_2": "bahvābādhaappābādhatāya saṃvattanti, ye usūyanādayo dhammā appesakkhamahesakkhatāya",
  "tika-s0501t:1577_3": "saṃvattanti, ye kodhādayo dhammā dubbaṇṇasuvaṇṇatāya saṃvattanti, ye agāravādayo",
  "tika-s0501t:1577_4": "dhammā nīcakulikauccakulikatāya saṃvattanti, ye maccherādayo dhammā appabhogamahābhogatāya",
  "tika-s0501t:1577_5": "saṃvattanti, ye asallakkhaṇādayo dhammā duppaññapaññavantatāya saṃvattanti. Idaṃ",
  "tika-s0501t:1577_6": "pāṇātipātasattayugaṃ kammaṃ, taṃvācakañāpakaṃ suttampi kammaṃ nāma. Tattha subhasutte",
  "tika-s0501t:1577_7": "yā appāyukadīghāyukatā vuttā…pe… yā duppaññapaññavantatā vuttā, so ayaṃ appāyukadīghāyukatādiko",
  "tika-s0501t:1577_8": "vipāko, taṃvācakañāpakapāṭhopi vipāko. Idaṃ subhasuttaṃ kusalākusalakamme ceva vipāke",
  "tika-s0501t:1577_9": "ca vācakañāpakabhāvena pavattanato kammañca vipāko ca hoti. (14)",
  "tika-s0501t:1578_0": "122. Yo puggalo vacīduccaritaparivajjanena vācānurakkhī bhaveyya, abhijjhādianuppādanena",
  "tika-s0501t:1578_1": "manasā saṃvuto bhaveyya, pāṇātipātādipajahanena kāyena akusalaṃ na kayirā, iti tayo",
  "tika-s0501t:1578_2": "ete kammapathe visodhaye, so puggalo isippaveditaṃ maggaṃ ariyaṃ aṭṭhaṅgikaṃ maggaṃ",
  "tika-s0501t:1578_3": "ārādhaye ārādhayeyyāti yojanā. Idaṃ “vācānurakkhī”tiādikaṃ suttaṃ kusale vācakañāpakabhāvena",
  "tika-s0501t:1578_4": "pavattanato kusalaṃ nāma.",
  "tika-s0501t:1579_0": "Yassa puggalassa kāyena dukkaṭaṃ duggatisaṃvattaniyakammaṃ natthi, vācāya dukkaṭakammaṃ",
  "tika-s0501t:1579_1": "natthi, manasā dukkaṭakammaṃ natthi, tīhi ṭhānehi uppajjanaṭṭhānehi saṃvutaṃ taṃ",
  "tika-s0501t:1579_2": "puggalaṃ “brāhmaṇa”nti ahaṃ vadāmīti yojanā. Idaṃ gāthāvacanaṃ vuttanayena kusalaṃ nāma.",
  "tika-s0501t:1580_0": "“Tīṇimāni, bhikkhave…pe… kusalamūlānī”ti idaṃ vacanaṃ vuttanayena kusalaṃ. Bhikkhave,",
  "tika-s0501t:1580_1": "kusalānaṃ dhammānaṃ samāpattiyā vijjā pubbaṅgamā hoti, hirī ca ottappañca anudevāti",
  "tika-s0501t:1580_2": "yojanā. Idaṃ vacanaṃ vuttanayena kusalaṃ nāma.",
  "tika-s0501t:1581_0": "Māluvā sālaṃ rukkhaṃ onataṃ bhūmiyaṃ patanaṃ karoti iva, tathā yassa janassa accantaṃ",
  "tika-s0501t:1581_1": "dvīsu tīsu bhavesu dussīlyaṃ atthi, so jano attānaṃ onataṃ apāyesu pākaṭaṃ karoti.",
  "tika-s0501t:1581_2": "Anatthakāmo jano yathā anatthaṃ icchati, tathā anatthaṃ karoti yathā, tathā īdiso",
  "tika-s0501t:1581_3": "dussīlo naṃ attānaṃ anatthaṃ karotīti yojanā. Idaṃ “yassā”tiādikaṃ vacanaṃ vuttanayena akusalaṃ.",
  "tika-s0501t:1582_0": "Asmamayaṃ asmasaṅkhātaṃ pāsāṇamaṇimayaṃ vajiraṃ vajirassa uṭṭhānasaṅkhātaṃ pāsāṇamaṇiṃ",
  "tika-s0501t:1582_1": "abhimatthati vidhaṃseti iva, tathā attanā hi sayameva kataṃ attajaṃ attasambhavaṃ",
  "tika-s0501t:1582_2": "pāpaṃ dummedhaṃ pāpaṃ karontaṃ janaṃ abhimatthatīti yojanā. Idaṃ “attanā hī”tiādikaṃ",
  "tika-s0501t:1582_3": "vacanaṃ vuttanayena akusalaṃ.",
  "tika-s0501t:1583_0": "Devate kusalehi vivajjitā akusalā dasa kammapathe niseviya katvā garahā gārayhā bhavanti,",
  "tika-s0501t:1583_1": "bālamatī mandabuddhino nirayesu paccareti yojanā. Idaṃ “dasa kammapathe”tiādikaṃ",
  "tika-s0501t:1583_2": "suttaṃ vuttanayena akusalaṃ.",
  "tika-s0501t:1584": "“Tīṇimāni, bhikkhave…pe… akusalamūlānī”ti idaṃ vacanaṃ vuttanayena akusalaṃ. (15)",
  "tika-s0501t:1585_0": "Yādisaṃ yaṃ bījaṃ vapate, taṃ bījaṃ tādisaṃ phalaṃ harate iva, tathā kalyāṇakārī",
  "tika-s0501t:1585_1": "paṇḍito kalyāṇaṃ phalaṃ harate, pāpakārī bālo ca pāpakaṃ phalaṃ harateti yojanā.",
  "tika-s0501t:1585_2": "Tattha “yādisa”ntiādike sutte “kalyāṇakārī kalyāṇa”nti yaṃ vacanaṃ āha, idaṃ vacanaṃ",
  "tika-s0501t:1585_3": "kusalaṃ. “Pāpakārī ca pāpaka”nti yaṃ vacanaṃ āha, idaṃ vacanaṃ akusalaṃ. Idaṃ dvivacanaṃ",
  "tika-s0501t:1585_4": "vuttanayena kusalañca akusalañca hoti.",
  "tika-s0501t:1586_0": "Kalyāṇakārī sappurisā subhena kammena suggatiṃ vajanti gacchanti, pāpakārī kāpurisā",
  "tika-s0501t:1586_1": "asubhena kammunā apāyabhūmiṃ vajanti gacchanti, kammassa abhisaṅkhāraviññāṇasahagatakammassa",
  "tika-s0501t:1586_2": "khayā khayanato vimuttacetasā samucchedavimuttipaṭippassaddhivimutticittā te sappurisā",
  "tika-s0501t:1586_3": "asubhe nibbanti. Kimiva nibbanti? Indhanakkhayā joti nibbāti iva, tathā te sappurisā",
  "tika-s0501t:1586_4": "kammassa khayā anavasesakhayanato nibbantīti yojanā. Tattha tasmiṃ “subhenā”tiādigāthāvacane",
  "tika-s0501t:1586_5": "“subhena…pe… suggati”nti yaṃ vacanaṃ āha, idaṃ “subhena…pe…suggati”nti vacanaṃ kusale",
  "tika-s0501t:1586_6": "vācakañāpakabhāvena pavattanato kusalaṃ nāma. “Apāyabhūmiṃ asubhena kammunā”ti yaṃ",
  "tika-s0501t:1586_7": "vacanaṃ āha, idaṃ “apāya…pe… kammunā”ti vacanaṃ akusale vācakañāpakabhāvena pavattanato",
  "tika-s0501t:1586_8": "akusalaṃ nāma. Idaṃ “subhenā”tiādikaṃ gāthāvacanaṃ vuttanayena kusalañca akusalañca hoti. (16)",
  "tika-s0501t:1587": "123. “Yathāpi bhamaro pupphaṃ…pe… munī care”ti idaṃ gāthāvacanaṃ anuññāte caraṇe vācakañāpakabhāvena pavattanato anuññātaṃ nāma.",
  "tika-s0501t:1588_0": "Bhamaro nāma puppharasapivanagahaṇavasena caraṇako madhukarādiko bhamaro. So puppharasaṃ",
  "tika-s0501t:1588_1": "gaṇhanto mandavego hutvā pupphañca vaṇṇañca gandhañca avināsetvā yāvadatthaṃ puppharasaṃ",
  "tika-s0501t:1588_2": "pivitvā madhukaraṇatthāya ca puppharasaṃ gahetvā madhukaraṇaṭṭhānaṃ vanasaṇḍaṃ paleti.",
  "tika-s0501t:1588_3": "Pupphavaṇṇagandhā pākatikāva honti. Evameva piṇḍāya gāmaṃ pavisanto muni pasādajanakaṃ",
  "tika-s0501t:1588_4": "ālokanavilokanagamanatiṭṭhanādikaṃ janetvā pītisomanassasahitaṃ pasādaṃ janetvā saddhādeyyaṃ",
  "tika-s0501t:1588_5": "piṇḍapātaṃ yāpanamattaṃ paṭiggahetvā gāmato nikkhamitvā udakaphāsukaṭṭhāne vane bhesajjaṃ",
  "tika-s0501t:1588_6": "limpanto viya, kantāre puttamaṃsaṃ khādanto viya, piṇḍapātaṃ paccavekkhitvā paribhuñjitvā",
  "tika-s0501t:1588_7": "bhamaro vane madhuṃ karoti viya, kammaṭṭhānānurūpaṃ vanasaṇḍaṃ pavisitvā jhānamaggaphalanibbattanatthāya",
  "tika-s0501t:1588_8": "samaṇadhammakaraṇatthāya gāme care careyyāti adhippāyo veditabbo.",
  "tika-s0501t:1589_0": "“Tīṇimāni, bhikkhave, bhikkhūnaṃ karaṇīyāni…pe… imāni kho, bhikkhave, bhikkhūnaṃ",
  "tika-s0501t:1589_1": "tīṇi karaṇīyānī”ti idaṃ suttaṃ bhagavatā anuññāte ācāre atthe vācakañāpakabhāvena",
  "tika-s0501t:1589_2": "pavattanato anuññātaṃ nāma. Tasmiṃ sutte yo bhikkhu sīlaṃ pāti rakkhati, iti rakkhaṇato",
  "tika-s0501t:1589_3": "so bhikkhu pāti nāma. Yaṃ sīlaṃ taṃ pātiṃ bhikkhuṃ apāyādidukkhato moceti, iti mocanato",
  "tika-s0501t:1589_4": "taṃ sīlaṃ pātimokkhaṃ nāma. Yena sīlena bhikkhu saṃvaritabbacakkhundriyādikaṃ saṃvarati,",
  "tika-s0501t:1589_5": "iti saṃvaraṇakaraṇato taṃ sīlaṃ saṃvaraṃ nāma, pātimokkhaṃ eva saṃvaraṃ pātimokkhasaṃvaraṃ,",
  "tika-s0501t:1589_6": "pātimokkhasaṃvarena saṃvuto samannāgato hutvā saṃvuṇanato catuiriyāpathesu cārako",
  "tika-s0501t:1589_7": "hoti, iti saṃvuṇanato bhikkhu pātimokkhasaṃvarasaṃvuto nāma. Viharati catuiriyāpathe",
  "tika-s0501t:1589_8": "pavatteti. Vārittacāraṃ vajjetvā cārittasīlaṃ ādāya caraṇaṃ ācāro, agocare vajjetvā",
  "tika-s0501t:1589_9": "gocare caraṇaṃ gocaroti. Attho vuccamāno ativitthāro bhavissati, tasmā kiñcimattaṃ",
  "tika-s0501t:1589_10": "kathetvā sāsanapaṭṭhānasuttabhāvaṃ kathessāma.",
  "tika-s0501t:1590_0": "“Ettakameva suttaṃ ‘anuññāta’nti niddhāritabba”nti vattabbattā “dasayime, bhikkhave,",
  "tika-s0501t:1590_1": "dhammā pabbajitena abhiṇhaṃ paccavekkhitabbā”tiādi vuttaṃ. Idaṃ “dasā”tiādikaṃ suttampi",
  "tika-s0501t:1590_2": "anuññāte dasavidhe paccavekkhitabbe dhamme vācakañāpakabhāvena pavattanato anuññātaṃ",
  "tika-s0501t:1590_3": "nāma. “Tīṇimāni…pe… karaṇīyānī”ti idaṃ suttampi anuññāte tividhe sucarite vācakañāpakabhāvena",
  "tika-s0501t:1590_4": "pavattanato anuññātaṃ nāma.",
  "tika-s0501t:1591": "Nānāvidhaṃ anuññātaṃ suttaṃ ācariyena niddhāritaṃ, amhehi ca ñātaṃ, “katamaṃ suttaṃ paṭikkhitta”nti pucchitabbattā “tattha katamaṃ paṭikkhitta”ntiādi vuttaṃ.",
  "tika-s0501t:1592": "“Natthi puttasamaṃ pemaṃ, natthi gosamitaṃ dhanaṃ;",
  "tika-s0501t:1593": "Natthi sūriyasamā ābhā, samuddaparamā sarā”ti. –",
  "tika-s0501t:1594": "Idaṃ devaputtavacanaṃ paṭikkhipanto bhagavā –",
  "tika-s0501t:1595": "“Natthi attasamaṃ pemaṃ, natthi dhaññasamaṃ dhanaṃ;",
  "tika-s0501t:1596": "Natthi paññāsamā ābhā, vuṭṭhi ve paramā sarā”ti. –",
  "tika-s0501t:1597_0": "Gāthaṃ āha. Ettha etasmiṃ gāthādvaye yaṃ “natthi puttasamaṃ pema”ntiādikaṃ purimakaṃ",
  "tika-s0501t:1597_1": "hoti. Idaṃ “natthi puttasamaṃ pema”ntiādikaṃ devaputtavacanaṃ bhagavatā paṭikkhittattā,",
  "tika-s0501t:1597_2": "paṭikkhitte atthe pavattanato ca paṭikkhittaṃ nāma.",
  "tika-s0501t:1598_0": "Dubbhikkhakāle vā kantāre vā mātāpitaro puttadhītaro ghātetvāpi attānameva posenti,",
  "tika-s0501t:1598_1": "tasmā “natthi attasamaṃ pema”nti vuttaṃ. Dubbhikkhakālādīsu hiraññasuvaṇṇasārādīni,",
  "tika-s0501t:1598_2": "gomahiṃsādīnipi dhaññagahaṇatthāya dhaññassāmikānaṃ datvā dhaññameva gaṇhanti, tasmā",
  "tika-s0501t:1598_3": "“natthi dhaññasamaṃ dhana”nti vuttaṃ. Sūriyādīnaṃ ābhā paccuppannatamaṃ ekadesaṃva",
  "tika-s0501t:1598_4": "vinodeti, paññā pana dasasahassilokadhātumpi ekapajjotaṃ ekobhāsaṃ kātuṃ samatthā,",
  "tika-s0501t:1598_5": "atītānāgatapaccuppannadhammakoṭṭhāsesupi paṭicchādakaṃ kilesatamampi vidhamati, tasmā",
  "tika-s0501t:1598_6": "“natthi paññāsamā ābhā”ti vuttaṃ. Samuddo bhūmiyā ca ekadeseyeva tiṭṭhati, so ca",
  "tika-s0501t:1598_7": "deve avuṭṭhe sati khayanasabhāvo bhaveyya, vuṭṭhi pana koṭisatasahassacakkavāḷesupi",
  "tika-s0501t:1598_8": "yāva ābhassarā brahmalokāpi pūrā bhavati, tasmā “vuṭṭhi ve paramāsarā”ti vuttaṃ.",
  "tika-s0501t:1599_0": "“Idameva paṭikkhittaṃ niddhāritabba”nti vattabbattā “tīṇimāni bhikkhave”tiādi vuttaṃ.",
  "tika-s0501t:1599_1": "Idaṃ “tīṇimānī”tiādikaṃ suttampi paṭikkhitte duccarite vācakañāpakabhāvena pavattanato",
  "tika-s0501t:1599_2": "paṭikkhittaṃ nāma. (17)",
  "tika-s0501t:1600": "124. Nānāvidhaṃ paṭikkhittaṃ ācariyena niddhāritaṃ, amhehi ca ñātaṃ, “katamaṃ anuññātañca paṭikkhittañcā”ti pucchitabbattā “tattha katamaṃ anuññātañcā”tiādi vuttaṃ.",
  "tika-s0501t:1601_0": "Bhūripaññabhūripaññavanta gotama, taṃ bhūripaññaṃ gotamaṃ ahaṃ pucchāmi. Idha loke",
  "tika-s0501t:1601_1": "anekā yā janatā bhītā, sā janatā kiṃsu katamā bhave. Yo ca maggo anekāyatano iti",
  "tika-s0501t:1601_2": "pavutto, so ca maggo kiṃsu katamo bhave. Kismiṃ dhamme ṭhito jano paralokaṃ na bhāye",
  "tika-s0501t:1601_3": "na bhāyeyyāti pucchatīti yojanā.",
  "tika-s0501t:1602_0": "Devaputta yo jano sammāvācañca paṇidhāya, sammāmanañca paṇidhāya, kāyena pāpāni akubbamāno",
  "tika-s0501t:1602_1": "ca bhave, ayaṃ eko. Bahvannapānaṃ gharaṃ āvasanto ca bhave, ayaṃ eko. Saddho saddhāsampanno",
  "tika-s0501t:1602_2": "cittamudubhāvena mudu ca bhave, ayaṃ eko. Vadaññū yācakānaṃ yācanavasena vuttavacanaññū",
  "tika-s0501t:1602_3": "hutvā saṃvibhāgī ca bhave, ayaṃ eko. Iti etesu catūsu dhammesu ṭhito jano dhammesu",
  "tika-s0501t:1602_4": "ṭhito hutvā paralokaṃ na bhāye na bhāyeyyāti yojanā.",
  "tika-s0501t:1603_0": "“Tasmiṃ sutte katamaṃ anuññātaṃ, katamaṃ paṭikkhittaṃ nāmā”ti pucchitabbattā “tattha",
  "tika-s0501t:1603_1": "yaṃ āhā”tiādi vuttaṃ. Tattha tasmiṃ “kiṃsūdhā”tiādipañhāya vissajjane “vācaṃ manañcā”tiādivacane",
  "tika-s0501t:1603_2": "“vācaṃ manañca paṇidhāya sammā”ti yaṃ vacanaṃ bhagavā āha, idaṃ “vācaṃ…pe… sammā”ti",
  "tika-s0501t:1603_3": "vacanaṃ anuññāte vacanīyādike atthe vācakañāpakabhāvena pavattanato anuññātaṃ nāma.",
  "tika-s0501t:1603_4": "“Kāyena pāpāni akubbamāno”ti yaṃ vacanaṃ āha, idaṃ “kāyena …pe… māno”ti vacanaṃ pāpakubbena",
  "tika-s0501t:1603_5": "paṭikkhitte vuttanayena pavattanato paṭikkhittaṃ nāma. “Bahvanna…pe… na bhāye”ti",
  "tika-s0501t:1603_6": "yaṃ vacanaṃ āha, idaṃ “bahvanna…pe… na bhāye”ti vacanaṃ vuttanayena anuññātaṃ nāma.",
  "tika-s0501t:1603_7": "Idaṃ “vāca”ntiādikaṃ vacanaṃ vuttanayadvayena anuññātañca paṭikkhittañca hoti.",
  "tika-s0501t:1604": "“Sabbapāpassa akaraṇa”ntiādiko vuttatthova. “Tasmiṃ sabbapāpassātiādike katamaṃ anuññātaṃ, katamaṃ paṭikkhitta”nti vattabbabhāvato “tattha ya”ntiādi vuttaṃ.",
  "tika-s0501t:1605_0": "Devānaminda, ahaṃ kāyasamācārampi duvidhena vadāmi – sevitabbaṃ anavajjaṃ kāyasamācārampi",
  "tika-s0501t:1605_1": "vadāmi, asevitabbaṃ sāvajjaṃ kāyasamācārampi ahaṃ vadāmi. Vacīsamācārādīsupi vuttanayānusārena yojanā kātabbā.",
  "tika-s0501t:1606_0": "“Kiñca vaḍḍhanahāyanaṃ āgamma kāyasamācārādikaṃ sevitabbāsevitabbabhedena vutta”nti",
  "tika-s0501t:1606_1": "vattabbabhāvato “kiñcetaṃ paṭiccā”tiādi vuttaṃ. Akusaladhammavaḍḍhanaṃ, kusaladhammahāyanañca",
  "tika-s0501t:1606_2": "paṭicca kāyasamācārādayo na sevitabbā, kusaladhammavaḍḍhanaṃ, akusaladhammahāyanañca",
  "tika-s0501t:1606_3": "paṭicca kāyasamācārādayo sevitabbāti sallakkhetabbā. (18)",
  "tika-s0501t:1607_0": "125. Nānāvidhaṃ anuññātañca paṭikkhittañca ācariyena niddhāritaṃ, amhehi ca ñātaṃ,",
  "tika-s0501t:1607_1": "“katamo suttaviseso thavo”ti pucchitabbattā tathā pucchitvā ayaṃ suttaviseso thavo",
  "tika-s0501t:1607_2": "nāmāti viññāpetuṃ “tattha katamo thavo”tiādi vuttaṃ. Tattha tatthāti tesu aṭṭhavīsatividhesu",
  "tika-s0501t:1607_3": "lokiyādīsu sāsanapaṭṭhānasuttesu katamo suttaviseso thavo nāmāti pucchati.",
  "tika-s0501t:1608_0": "Maggānaṃ jaṅghamaggadiṭṭhimaggādīnaṃ aṭṭhaṅgiko sammādiṭṭhimaggaṅgādiaṭṭhaṅgiko maggo",
  "tika-s0501t:1608_1": "seṭṭho uttamo. Saccānaṃ vacīsaccakhattiyādisammutisaccaparamatthasaccānaṃ caturo",
  "tika-s0501t:1608_2": "dukkhasamudayanirodhanirodhagāminipaṭipadāvasena caturo ariyasaccā padā seṭṭhā uttamā.",
  "tika-s0501t:1608_3": "Dhammānaṃ sabbasaṅkhatasappaccayadhammānaṃ virāgo asaṅkhatanibbānasaṅkhāto virāgo",
  "tika-s0501t:1608_4": "dhammo seṭṭho uttamo. Dvipadānaṃ sabbadevamanussādīnaṃ dvipadānaṃ cakkhumā pañcavidhacakkhumā",
  "tika-s0501t:1608_5": "bhagavā seṭṭho uttamoti yojanā. Ayaṃ “maggānaṭṭhaṅgiko”tiādisuttaviseso thave atthe",
  "tika-s0501t:1608_6": "vācakañāpakabhāvena pavattanato thavo nāma.",
  "tika-s0501t:1609_0": "“Ayameva suttaviseso thavo”ti vattabbattā “tīṇimāni bhikkhave”tiādi vuttaṃ. Apadā",
  "tika-s0501t:1609_1": "ahimacchādayo vā, dvipadā manussasakuṇapakkhijātikādayo vā, catuppadā hatthiassagomahiṃsādayo",
  "tika-s0501t:1609_2": "vā, bahuppadā satapadiādayo vā, rūpino kāmarūpasattā vā, arūpino arūpasattā vā, saññino",
  "tika-s0501t:1609_3": "sattaviññāṇaṭṭhitisattā vā, asaññino asaññasattā vā, nevasaññīnāsaññino bhavagge",
  "tika-s0501t:1609_4": "nibbattasattā vā yāvatā yattakā sattā saṃvijjanti, tesaṃ tattakānaṃ apadādīnaṃ sattānaṃ",
  "tika-s0501t:1609_5": "yadidaṃ yo ayaṃ arahaṃ sammāsambuddho tathāgato uppanno, so ayaṃ arahaṃ sammāsambuddho",
  "tika-s0501t:1609_6": "tathāgato aggaṃ aggoti akkhāyati, seṭṭhaṃ seṭṭhoti akkhāyati, pavaraṃ pavaroti akkhāyati, ayaṃ paṭhamo aggo.",
  "tika-s0501t:1610_0": "Saṅkhatānaṃ dhammānaṃ vā sappaccayasabhāvānaṃ vā, asaṅkhatānaṃ paccayehi asaṅkharitānaṃ",
  "tika-s0501t:1610_1": "paṇṇattimattabhūtānaṃ dhammānaṃ vā yāvatā yattakā paṇṇattī voharīyanti, tattakehi",
  "tika-s0501t:1610_2": "paṇṇattīhi paññapetabbānaṃ tesaṃ saṅkhatāsaṅkhatānaṃ dhammānaṃ yadidaṃ yo ayaṃ madanimmadano…pe…",
  "tika-s0501t:1610_3": "yo ayaṃ nirodho, yaṃ idaṃ nibbānamaggaphalānamālambaṇaṃ bhavati, so ayaṃ madanimmadanādiko",
  "tika-s0501t:1610_4": "dhammo aggaṃ aggoti akkhāyati…pe… akkhāyati, ayaṃ dutiyo aggo.",
  "tika-s0501t:1611_0": "Saṅghānaṃ yāvatā paṇṇatti, gaṇānaṃ yāvatā paṇṇatti, mahājanasannipātānaṃ yāvatā paṇṇatti",
  "tika-s0501t:1611_1": "voharīyanti, tattakehi paṇṇattīhi paññapetabbānaṃ tesaṃ saṅghagaṇādīnaṃ yāni imāni",
  "tika-s0501t:1611_2": "cattāri puggalāni purisayugāni, ye ime aṭṭha purisapuggalā…pe… lokassa yaṃ idaṃ puññakkhettaṃ",
  "tika-s0501t:1611_3": "saṃvijjati, so ayaṃ catupurisayugādiko tathāgatasāvakasaṅgho aggaṃ aggoti akkhāyati…pe…",
  "tika-s0501t:1611_4": "akkhāyati, ayaṃ tatiyo aggo. Imāni tīṇi tathāgatanibbānaariyasaṅgharatanāni aggāni bhavanti.",
  "tika-s0501t:1612_0": "Sabbalokuttaro apadādisabbasattalokato uttaro satthā ca, kusalapakkhato kusalaanavajjapakkhabhāvato",
  "tika-s0501t:1612_1": "uttaro dhammo ca, narasīhassa satthuno gaṇo ca iti tīṇi satthudhammagaṇaratanāni",
  "tika-s0501t:1612_2": "aggāni, tāni tīṇi satthudhammagaṇaratanāni visissare guṇavasena visissanti.",
  "tika-s0501t:1613_0": "Samaṇapadumasañcayo sare ruhamānaṃ padumaṃ sobhanaṃ iva sāsane sobhanasamaṇapadumasamūho",
  "tika-s0501t:1613_1": "gaṇo ca, dhammavaro ca, vidūnaṃ sakkato naravaradamako naravarānaṃ brahmadevamanussarājarājamahāmaccādīnaṃ",
  "tika-s0501t:1613_2": "damako anudamako cakkhumā sambuddho ca iti tīṇi gaṇadhammabuddharatanāni lokassa uttari bhavanti.",
  "tika-s0501t:1614_0": "Appaṭisamo satthā ca, nirupadāho niggataupadāho, sabbo dhammo ca ariyo gaṇavaro ca",
  "tika-s0501t:1614_1": "iti yāni tīṇi buddhadhammagaṇaratanāni aggāni, tāni tīṇi…pe… nāni khalu ekaṃsena",
  "tika-s0501t:1614_2": "visissare visissanti.",
  "tika-s0501t:1615_0": "Saccanāmo avitathasaccadesanato saccanāmo khemo sabbābhibhū sabbe manussadevādike",
  "tika-s0501t:1615_1": "anabhibhavamānopi guṇātirekavasena abhibhavamāno viya pavattanato sabbābhibhū jino",
  "tika-s0501t:1615_2": "ca, saccadhammo avitathasabhāvato saccadhammo ca, tassa saccadhammassa uttari uttamo",
  "tika-s0501t:1615_3": "añño dhammo natthi, viññūnaṃ niccaṃ pūjito pūjāraho ariyasaṅgho ca iti tīṇi lokassa",
  "tika-s0501t:1615_4": "uttari uttamāni bhavanti.",
  "tika-s0501t:1616_0": "Ekāyanapadassa vacanattho aṭṭhakathāyaṃ bahudhā vutto. Jātikhayantadassī hitānukampī",
  "tika-s0501t:1616_1": "bhagavā ekāyanaṃ maggaṃ pajānāti. “Yaṃ ekāyanaṃ maggaṃ pajānāti, tena maggena kiṃ",
  "tika-s0501t:1616_2": "taratī”ti vattabbabhāvato “etena maggenā”tiādi vuttaṃ. Yaṃ maggaṃ bhagavā jānāti,",
  "tika-s0501t:1616_3": "etena maggena pubbe atītamaddhānaṃ buddhādayo ariyā oghaṃ saṃsāroghaṃ tariṃsu, anāgatamaddhānaṃ",
  "tika-s0501t:1616_4": "tarissanti, ye cāpi buddhādayo paccuppanne uppajjanti, te cāpi buddhādayo paccuppanne",
  "tika-s0501t:1616_5": "taranti, visuddhipekkhā visuddhiṃ apekkhamānā sattā devamanussaseṭṭhaṃ tādisaṃ yathāvuttaguṇaṃ",
  "tika-s0501t:1616_6": "taṃ sammāsambuddhaṃ namassanti, iti ayaṃ nānāvidhasuttavisesopi thave ratanattaye,",
  "tika-s0501t:1616_7": "ratanattayaguṇe ca vācakañāpakabhāvena pavattanato thavo nāma. Iccetaṃ sāsanapaṭṭhānasuttavisesadassako",
  "tika-s0501t:1616_8": "saṃvaṇṇanāvisesopi sāsanapaṭṭhānaṃ nāmāti veditabbo.",
  "tika-s0501t:1617_0": "Amhākācariya tumhehi amhākācariyehi soḷasappabhedasaṃkilesabhāgiyādisāsanapaṭṭhānasuttañceva",
  "tika-s0501t:1617_1": "aṭṭhavīsatividhaṃ lokiyādisāsanapaṭṭhānasuttañca niddhāritaṃ, amhehi ca ñātaṃ, “tesu",
  "tika-s0501t:1617_2": "saṃkilesabhāgiyādīsu sāsanapaṭṭhānasuttavisesesu katamaṃ suttavisesaṃ katamena suttavisesena",
  "tika-s0501t:1617_3": "saṃsanditvā niddisitabba”nti vattabbattā “tattha lokiyaṃ sutta”ntiādi āraddhaṃ. Aṭṭhakathāyaṃ",
  "tika-s0501t:1617_4": "pana – “evaṃ duvidhampi sāsanapaṭṭhānaṃ nānāsuttapadāni udāharantena vibhajitvā idāni",
  "tika-s0501t:1617_5": "saṃkilesabhāgiyādīhi saṃsanditvā dassetuṃ puna ‘lokiyaṃ sutta’ntiādi āraddha”nti vuttaṃ.",
  "tika-s0501t:1618_0": "Tattha tatthāti tesu soḷasavidhesu saṃkilesabhāgiyādīsu sāsanapaṭṭhānasuttavisesesu",
  "tika-s0501t:1618_1": "ceva aṭṭhavīsatividhesu lokiyādīsu sāsanapaṭṭhānasuttavisesesu ca akusalapakkhe pavattaṃ",
  "tika-s0501t:1618_2": "lokiyaṃ suttaṃ saṃkilesabhāgiyasuttena samānatthabhāvena saṃsandati, kusalapakkhe",
  "tika-s0501t:1618_3": "pavattaṃ lokiyaṃ suttaṃ vāsanābhāgiyasuttena samānatthabhāvena saṃsandati, tasmā",
  "tika-s0501t:1618_4": "lokiyaṃ suttaṃ ekavidhampi saṃkilesabhāgiyena ca vāsanābhāgiyena ca dvīhi suttehi",
  "tika-s0501t:1618_5": "niddisitabbaṃ. Dassanapakkhe pavattaṃ lokuttaraṃ suttaṃ dassanabhāgiyena samānatthabhāvena",
  "tika-s0501t:1618_6": "saṃsandati, bhāvanāpakkhe pavattaṃ lokuttaraṃ suttaṃ bhāvanābhāgiyena samānatthabhāvena",
  "tika-s0501t:1618_7": "saṃsandati, asekkhapakkhe pavattaṃ lokuttaraṃ suttaṃ asekkhabhāgiyena samānatthabhāvena",
  "tika-s0501t:1618_8": "saṃsandati, tasmā lokuttarampi suttaṃ dassanabhāgiyena ca bhāvanābhāgiyena ca asekkhabhāgiyena",
  "tika-s0501t:1618_9": "ca tīhi suttehi niddisitabbaṃ. Vuttanayānusārena sesesupi saṃsandanayojanā kātabbā.",
  "tika-s0501t:1619_0": "Amhākācariya tumhehi amhākācariyehi nayadassanavasena suttavisesasaṃsandanaṃ dassitaṃ,",
  "tika-s0501t:1619_1": "amhehi ca ñātaṃ, “kimatthāya saṃkilesabhāgiyādibhedena vibhajitvā bhagavatā vutta”nti",
  "tika-s0501t:1619_2": "vattabbattā “vāsanābhāgiyaṃ suttaṃ saṃkilesabhāgiyassa suttassa nigghātāyā”tiādi",
  "tika-s0501t:1619_3": "vuttaṃ. Ettha ca suttavasena suttatthā gahitā.",
  "tika-s0501t:1620_0": "“Yaṃ sattādhiṭṭhānaṃ ācariyena niddhāritaṃ, taṃ sattādhiṭṭhānaṃ kittakehi suttehi",
  "tika-s0501t:1620_1": "vibhajitvā niddisitabba”nti vattabbattā “lokuttaraṃ suttaṃ sattādhiṭṭhānaṃ chabbisatiyā",
  "tika-s0501t:1620_2": "puggalehi niddisitabba”nti vuttaṃ. “Te chabbīsati puggalā katihi suttehi samanvesitabbā”ti",
  "tika-s0501t:1620_3": "vattabbattā “te tīhī”tiādi vuttaṃ. Dassanabhāgiyena sattādhiṭṭhānena, bhāvanābhāgiyena",
  "tika-s0501t:1620_4": "sattādhiṭṭhānena, asekkhabhāgiyena sattādhiṭṭhānena cāti tīhi suttehi te chabbīsati",
  "tika-s0501t:1620_5": "puggalā samanvesitabbā.",
  "tika-s0501t:1621_0": "“Katamehi katamehi katamaṃ katamaṃ suttaṃ niddisitabba”nti vattabbattā “tattha dassanabhāgiya”ntiādi",
  "tika-s0501t:1621_1": "vuttaṃ. Tattha tatthāti tesu tīsu dassanabhāgiyādīsu suttesu. Tatthāti vā tesu chabbīsatiyā",
  "tika-s0501t:1621_2": "puggalesu. Sattādhiṭṭhānekadesaṃ dassanabhāgiyaṃ suttaṃ ekabījinā puggalena ca niddisitabbaṃ…pe…",
  "tika-s0501t:1621_3": "dhammānusārinā puggalena ca niddisitabbaṃ, iti imehi pañcahi puggalehi sattādhiṭṭhānekadesaṃ",
  "tika-s0501t:1621_4": "dassanabhāgiyaṃ suttaṃ niddisitabbaṃ. Ettha ca dassanaggahaṇena sotāpattiphalaṭṭhāpi",
  "tika-s0501t:1621_5": "gahitā, tasmā ekabījikolaṃkolasattakkhattuparamā phalaṭṭhāpi gahitā.",
  "tika-s0501t:1622_0": "Saddhānusārī pana yo vipassanākkhaṇe saddhaṃ dhuraṃ katvā sotāpattimaggaṃ nibbatteti,",
  "tika-s0501t:1622_1": "so puggalo nibbattetabbasotāpattimaggakkhaṇe saddhānusārī nāma, saddhāya samāpattiṃ",
  "tika-s0501t:1622_2": "anussarati, iti saddhāya samāpattiyā anussaraṇato sotāpattimaggaṭṭho puggalo saddhānusārī",
  "tika-s0501t:1622_3": "nāma. So puggalo sotāpattiphalakkhaṇe saddhāya vimuttattā saddhāvimutto hutvā ekabījikolaṃkolasattakkhattuparamo",
  "tika-s0501t:1622_4": "bhavati. Yo pana puggalo vipassanākkhaṇe paññaṃ dhuraṃ katvā sotāpattimaggaṃ nibbatteti,",
  "tika-s0501t:1622_5": "so puggalo nibbattetabbasotāpattimaggakkhaṇe dhammānusārī nāma, dhammena paññāya",
  "tika-s0501t:1622_6": "samāpattiṃ anussarati, iti dhammena paññāya samāpattiyā anussaraṇato dhammānusārī",
  "tika-s0501t:1622_7": "nāma. So puggalo phalakkhaṇe diṭṭhiyā paññāya nirodhaṃ pattattā diṭṭhipatto hutvā",
  "tika-s0501t:1622_8": "ekabīji…pe… paramo bhavati. Dhammoti cettha paññā gahitā. Iti pabhedato dve maggaṭṭhā,",
  "tika-s0501t:1622_9": "cha phalaṭṭhāti aṭṭhahi ariyapuggalehi, sampiṇḍite pana pañcahi ariyapuggalehi sattādhiṭṭhānekadesaṃ",
  "tika-s0501t:1622_10": "dassanabhāgiyaṃ suttaṃ niddisitabbaṃ.",
  "tika-s0501t:1623_0": "Imesaṃ ekabījiādīnaṃ puggalānaṃ sattādhiṭṭhānekadesatthattā ceva dassanabhāgiyatthattā",
  "tika-s0501t:1623_1": "ca sattādhiṭṭhānekadesaṃ dassanabhāgiyaṃ suttaṃ ettakehi puggalehi niddisitabbanti",
  "tika-s0501t:1623_2": "niyametvā ācariyena vibhattaṃ, amhehi ca ñātaṃ, “sattādhiṭṭhānekadesaṃ dassanabhāgiyaṃ",
  "tika-s0501t:1623_3": "suttaṃ kittakehi puggalehi niddisitabba”nti pucchitabbattā –",
  "tika-s0501t:1624_0": "“Bhāvanābhāgiyaṃ suttaṃ dvādasahi puggalehi niddisitabbaṃ sakadāgāmiphalasacchikiriyāya",
  "tika-s0501t:1624_1": "paṭipannena, sakadāgāminā, anāgāmiphalasacchikiriyāya paṭipannena, anāgāminā, antarāparinibbāyinā,",
  "tika-s0501t:1624_2": "upahaccaparinibbāyinā, asaṅkhāraparinibbāyinā, sasaṅkhāraparinibbāyinā, uddhaṃsotena",
  "tika-s0501t:1624_3": "akaniṭṭhagāminā, saddhāvimuttena, diṭṭhippattena, kāyasakkhinā cāti bhāvanābhāgiyaṃ",
  "tika-s0501t:1624_4": "suttaṃ imehi dvādasahi puggalehi niddisitabba”nti –",
  "tika-s0501t:1625_0": "Vuttaṃ. Tatthāpi sattādhiṭṭhānekadesaṃ bhāvanābhāgiyaṃ suttanti gahetabbaṃ. Sakadā…pe…",
  "tika-s0501t:1625_1": "pannena sakadāgāmimaggaṭṭhena puggalena, sakadāgāminā sakadāgāmiphalaṭṭhena, anāgāmi…pe…",
  "tika-s0501t:1625_2": "pannena anāgāmimaggaṭṭhena, anāgāminā anāgāmiphalaṭṭhena, avihādīsu pañcasu suddhāvāsesu",
  "tika-s0501t:1625_3": "āyuvemajjhaṃ anatikkamitvā arahattaṃ patvā parinibbāyanasabhāvena antarāparinibbāyīnāmakena",
  "tika-s0501t:1625_4": "anāgāminā, āyuvemajjhaṃ atikkamitvā arahattaṃ patvā parinibbāyanasabhāvena upahaccaparinibbāyīnāmakena",
  "tika-s0501t:1625_5": "anāgāminā, asaṅkhārena appayogena arahattaṃ patvā parinibbāyanasabhāvena asaṅkhāraparinibbāyīnāmakena",
  "tika-s0501t:1625_6": "anāgāminā, sasaṅkhārena sappayogena arahattaṃ patvā parinibbāyanasabhāvena sasaṅkhāraparinibbāyīnāmakena",
  "tika-s0501t:1625_7": "anāgāminā, avihādīhi uddhaṃ atappādīsu upapattisotena arahattaṃ patvā parinibbāyanasabhāvena",
  "tika-s0501t:1625_8": "uddhaṃsotanāmakena anāgāminā, akaniṭṭhaṃ gantvā arahattaṃ patvā parinibbāyanasabhāvena",
  "tika-s0501t:1625_9": "akaniṭṭhagāmīnāmakena anāgāminā, saddhāya vimuttattā saddhāvimuttanāmakena anāgāminā,",
  "tika-s0501t:1625_10": "diṭṭhiyā paññāya nirodhaṃ pattattā diṭṭhippattanāmakena anāgāminā cāti imehi ekādasahi",
  "tika-s0501t:1625_11": "ajhānalābhīpuggalehi ca, kāyena nāmakāye phuṭṭhānaṃ arūpajhānānaṃ anantaraṃ nibbānaṃ",
  "tika-s0501t:1625_12": "sacchikaroti, iti sacchikaraṇato kāyasakkhīnāmakena jhānalābhinā cāti dvādasahi puggalehi niddisitabbaṃ.",
  "tika-s0501t:1626_0": "Imesaṃ vuttappakārānaṃ puggalānaṃ sattādhiṭṭhānekadesatthattā ceva bhāvanābhāgiyatthattā",
  "tika-s0501t:1626_1": "ca sattādhiṭṭhānekadesaṃ bhāvanābhāgiyaṃ suttaṃ ettakehi puggalehi niddisitabbanti",
  "tika-s0501t:1626_2": "niyametvā ācariyena vibhattaṃ, amhehi ca ñātaṃ, “kittakehi puggalehi sattādhiṭṭhānekadesaṃ",
  "tika-s0501t:1626_3": "asekkhabhāgiyaṃ suttaṃ niddisitabba”nti vattabbattā –",
  "tika-s0501t:1627_0": "“Asekkhabhāgiyaṃ suttaṃ navahi puggalehi niddisitabbaṃ saddhāvimuttena, paññāvimuttena,",
  "tika-s0501t:1627_1": "suññatavimuttena, animittavimuttena, appaṇihitavimuttena, ubhatobhāgavimuttena, samasīsinā,",
  "tika-s0501t:1627_2": "paccekabuddhehi, sammāsambuddhehi cāti asekkhabhāgiyaṃ suttaṃ imehi navahi puggalehi niddisitabba”nti –",
  "tika-s0501t:1628_0": "Vuttaṃ. Tattha sattādhiṭṭhānekadesaṃ asekkhabhāgiyaṃ suttaṃ niddisitabbanti yojetabbaṃ.",
  "tika-s0501t:1628_1": "Saddhāya kilesehi vimuttattā arahattaphalakkhaṇe saddhāvimutto arahā, tena saddhāvimuttena.",
  "tika-s0501t:1628_2": "Paññāya vimuttattā arahattaphalakkhaṇe paññāvimutto arahā, tena paññāvimuttena. Suññatavipassanāsaṅkhātena",
  "tika-s0501t:1628_3": "anattānupassanena vimuttattā suññatavimutto arahā, tena suññatavimuttena. Animittānupassanāsaṅkhātena",
  "tika-s0501t:1628_4": "aniccānupassanena vimuttattā animittavimutto arahā, tena animittavimuttena. Appaṇihitānupassanāsaṅkhātena",
  "tika-s0501t:1628_5": "dukkhānupassanena vimuttattā appaṇihitavimutto arahā, tena appaṇihitavimuttena. Ubhato",
  "tika-s0501t:1628_6": "rūpakāyanāmakāyato ubhatobhāgato vimuttattā ubhatobhāgavimutto arahā, tena ubhatobhāgavimuttena.",
  "tika-s0501t:1628_7": "Purimā pañca puggalā ajhānalābhino gahitā, ubhatobhāgavimutto pana jhānalābhīgahito.",
  "tika-s0501t:1629_0": "Samasīsī nāma iriyāpathasamasīsī, rogasamasīsī, jīvitasamasīsīti tividhā honti. Imesu",
  "tika-s0501t:1629_1": "tīsu samasīsīsu yo arahā catūsu iriyāpathesu ekekasmiṃ iriyāpathe arahattaṃ patvā",
  "tika-s0501t:1629_2": "aññaṃ iriyāpathaṃ asaṅkamitvā tasmiṃ tasmiṃ iriyāpatheyeva parinibbāyati, ayaṃ arahā",
  "tika-s0501t:1629_3": "iriyāpathasamasīsī nāma. Yo arahā yasmiṃ roge uppanne arahattaṃ patvā tato rogato",
  "tika-s0501t:1629_4": "anuṭṭhahitvā tasmiṃ rogeyeva parinibbāyati, ayaṃ arahā rogasamasīsī nāma. Yo arahā",
  "tika-s0501t:1629_5": "paccavekkhaṇavīthiyānantaraṃ bhavaṅgaṃ otaritvā tato maraṇāsannajavanavīthiyānantarameva",
  "tika-s0501t:1629_6": "parinibbāyati, ayaṃ arahā vārasamatāya jīvitasamasīsī nāma. Vārasamatāti ca paccavekkhaṇavīthi",
  "tika-s0501t:1629_7": "maggavithyānuvattakattā paccavekkhaṇavīthianantaraṃ pavattamānāyapi maraṇāsannavīthi",
  "tika-s0501t:1629_8": "maggavīthianantaraṃ pavattāti vattabbārahā, tasmā vīthianantaratā vārasamatā nāma.",
  "tika-s0501t:1629_9": "Tāya vārasamatāya ca jīvitasamasīsī vutto.",
  "tika-s0501t:1630_0": "Saha paṭisambhidāhi arahattaṃ pāpuṇīti etthapi paccavekkhaṇavīthiyānantaraṃ bhavaṅgaṃ",
  "tika-s0501t:1630_1": "otaritvā bhavaṅgato vuṭṭhāya pavattavīthiyā paṭisambhidāñāṇāni pavattanti. Vuttanayena",
  "tika-s0501t:1630_2": "vīthianantaratāya vārasamatāya “saha paṭisambhidāhī”ti vuttaṃ. Bhagavato sabbaññutaññāṇampi",
  "tika-s0501t:1630_3": "paccavekkhaṇavīthiyānantaraṃ bhavaṅgaṃ otaritvā bhavaṅgato vuṭṭhāya pavattavīthiyā",
  "tika-s0501t:1630_4": "paṭhamaṃ pavattatīti veditabbaṃ. Iminā jīvitasamasīsinā, sabbehi paccekabuddhehi,",
  "tika-s0501t:1630_5": "sabbehi sammāsambuddhehi cāti imehi navahi puggalehi sattādhiṭṭhānekadesaṃ asekkhabhāgiyaṃ",
  "tika-s0501t:1630_6": "suttaṃ niddisitabbaṃ.",
  "tika-s0501t:1631_0": "Imesaṃ puggalānaṃ sattādhiṭṭhānekadesatthattā ceva asekkhabhāgiyatthattā ca evaṃ",
  "tika-s0501t:1631_1": "iminā “lokuttaraṃ suttaṃ sattādhiṭṭhāna”ntiādinā pakārena vuttehi imehi chabbīsatiyā",
  "tika-s0501t:1631_2": "puggalehi ariyehi dassanabhāgiyavāsanābhāgiyaasekkhabhāgiyasuttānaṃ vasena lokuttaraṃ",
  "tika-s0501t:1631_3": "suttaṃ sattādhiṭṭhānekadesaṃ suttaṃ niddisitabbaṃ.",
  "tika-s0501t:1632_0": "Imesaṃ chabbīsatiyā puggalānaṃ sakalalokuttarasuttatthattā ceva sattādhiṭṭhānekadesasuttatthattā",
  "tika-s0501t:1632_1": "ca lokuttaraṃ sattādhiṭṭhānekadesaṃ suttaṃ. Ettakehi puggalehi niddisitabbanti ācariyena",
  "tika-s0501t:1632_2": "niyametvā vibhattaṃ, amhehi ca ñātaṃ, “lokiyaṃ sattādhiṭṭhānekadesaṃ suttaṃ kittakehi",
  "tika-s0501t:1632_3": "puggalehi niddisitabba”nti vattabbattā “lokiyaṃ suttaṃ sattādhiṭṭhānaṃ ekūnavīsatiyā",
  "tika-s0501t:1632_4": "puggalehi niddisitabba”ntiādi vuttaṃ. “Te ekūnavīsati lokiyā puggalā katamehi dhammehi",
  "tika-s0501t:1632_5": "niddiṭṭhā samanvesitabbā”ti vattabbattā “te caritehī”tiādi vuttaṃ. Te ekūnavīsati",
  "tika-s0501t:1632_6": "lokiyā puggalā caritehi caritavisesehi niddiṭṭhā samanvesitabbāti. “Kathaṃ caritehi",
  "tika-s0501t:1632_7": "niddiṭṭhā”ti vattabbattā “keci rāgacaritā”tiādi vuttaṃ. Rāgacaritadosacaritādīhi",
  "tika-s0501t:1632_8": "caritehi ekūnavīsati lokiyapuggalā rāgacaritā, keci dosacaritā…pe… mohacarito cāti",
  "tika-s0501t:1632_9": "niddiṭṭhā. Iti niddiṭṭhehi imehi ekūnavīsatiyā puggalehi lokiyasattādhiṭṭhānekadesaṃ",
  "tika-s0501t:1632_10": "suttaṃ niddisitabbaṃ. “Lokiya”nti sāmaññavasena vuttampi “saṃkilesabhāgiyaṃ lokiya”nti",
  "tika-s0501t:1632_11": "visesato viññātabbaṃ.",
  "tika-s0501t:1633_0": "Lokiyaṃ sattādhiṭṭhānekadesaṃ suttaṃ ettakehi puggalehi niddisitabbanti ācariyena",
  "tika-s0501t:1633_1": "niyametvā vibhattaṃ, amhehi ca ñātaṃ, “vāsanābhāgiyaṃ sattādhiṭṭhānekadesaṃ suttaṃ",
  "tika-s0501t:1633_2": "katamehi puggalehi niddisitabba”nti vattabbattā “vāsanābhāgiya”ntiādi vuttaṃ. Vāsanābhāgiyaṃ",
  "tika-s0501t:1633_3": "sattādhiṭṭhānekadesaṃ suttaṃ sīlavantehi puggalehi, dhammehi ca niddisitabbanti yojetabbaṃ.",
  "tika-s0501t:1633_4": "“Kittakā sīlavantapuggalā”ti vattabbattā “te sīlavanto pañca puggalā”ti vuttaṃ. “Kittakā",
  "tika-s0501t:1633_5": "dhammā”ti vattabbattā “pakatisīla”ntiādi vuttaṃ. Idaṃ vuttaṃ hoti – pakatisīlavanto",
  "tika-s0501t:1633_6": "ca samādānasīlavanto ca cittappasādavanto ca samathavanto ca vipassanāvanto cāti",
  "tika-s0501t:1633_7": "pañca puggalā, pakatisīladhammo ca samādānasīladhammo ca cittappasādadhammo ca samathadhammo",
  "tika-s0501t:1633_8": "ca vipassanādhammo cāti pañca dhammāti imehi pañcahi puggalehi, imehi pañcahi dhammehi",
  "tika-s0501t:1633_9": "vāsanābhāgiyaṃ sattādhiṭṭhānekadesadhammādhiṭṭhānekadesaṃ suttaṃ yathākkamaṃ niddisitabbanti.",
  "tika-s0501t:1634_0": "Lokuttaraṃ sattādhiṭṭhānaṃ suttaṃ dassanabhāgiyavāsanābhāgiyaasekkhabhāgiyasuttehi",
  "tika-s0501t:1634_1": "niddisitabbanti ācariyena niyametvā vibhattaṃ, amhehi ca ñātaṃ, “lokuttaraṃ dhammādhiṭṭhānaṃ",
  "tika-s0501t:1634_2": "suttaṃ kittakehi suttehi niddisitabba”nti vattabbattā “lokuttaraṃ suttaṃ dhammādhiṭṭhānaṃ…pe…",
  "tika-s0501t:1634_3": "asekkhabhāgiyenā”ti vuttaṃ.",
  "tika-s0501t:1635_0": "“Lokiyañca lokuttarañca sattādhiṭṭhānañca dhammādhiṭṭhānañca kittakehi niddisitabba”nti",
  "tika-s0501t:1635_1": "vattabbattā “lokiyañca…pe… ubhayena niddisitabba”nti vuttaṃ. Ubhayenāti lokiyalokuttarena,",
  "tika-s0501t:1635_2": "sattādhiṭṭhānadhammādhiṭṭhānena samānatthabhāvena niddisitabbanti.",
  "tika-s0501t:1636": "“Ñāṇaṃ kittakehi niddisitabba”nti vattabbattā “ñāṇaṃ paññāyā”tiādi vuttaṃ. Yasmiṃ yasmiṃ sutte ñāṇaṃ āgataṃ, tasmiṃ tasmiṃ sutte ñāṇaṃ ñāṇapariyāyena paññādinā niddisitabbanti.",
  "tika-s0501t:1637_0": "“Ñeyyaṃ kittakena niddisitabba”nti vattabbattā “ñeyyaṃ atītānāgatapaccuppannehī”tiādi",
  "tika-s0501t:1637_1": "vuttaṃ. Yasmiṃ yasmiṃ sutte ñeyyaṃ āgataṃ, tasmiṃ tasmiṃ sutte ñeyyaṃ ñeyyapariyāyena niddisitabbanti.",
  "tika-s0501t:1638_0": "“Ñāṇañca ñeyyañca kittakena niddisitabba”nti vattabbattā “ñāṇañca ñeyyañca tadubhayenā”tiādi",
  "tika-s0501t:1638_1": "vuttaṃ. Yasmiṃ yasmiṃ sutte ñāṇañeyyā āgatā, tasmiṃ tasmiṃ sutte ñāṇañeyyā ñāṇañeyyapariyāyena niddisitabbanti.",
  "tika-s0501t:1639_0": "Dassanasutte yathā niddiṭṭhaṃ, tathā upadhārayitvā labbhamānato niddisitabbaṃ. Bhāvanāsutte",
  "tika-s0501t:1639_1": "yathā niddiṭṭhaṃ, tathā upadhārayitvā labbhamānato niddisitabbaṃ. Tadubhayaṃ dassanañca",
  "tika-s0501t:1639_2": "bhāvanā ca sutte yathā niddiṭṭhaṃ, tathā upadhārayitvā labbhamānato niddisitabbaṃ.",
  "tika-s0501t:1640_0": "“Sakavacanaṃ paravacana”ntiādīsupi evameva visuṃ visuṃ ca ekato ca sutte yathā niddiṭṭhaṃ,",
  "tika-s0501t:1640_1": "tathā upadhārayitvā labbhamānato niddisitabbanti yojanā kātabbā. “Ettakameva niddisitabba”nti",
  "tika-s0501t:1640_2": "vattabbattā “yaṃ vā panā”tiādi vuttaṃ.",
  "tika-s0501t:1641_0": "“Vipākassa hetu kammamevā”ti vattabbattā “duvidho hetū”tiādi vuttaṃ. Kilesā saṃkilesabhāgiyasuttena",
  "tika-s0501t:1641_1": "samānatthabhāvena niddisitabbā. Taṇhāsaṅkhāto samudayo vā kilesasaṅkhāto samudayo",
  "tika-s0501t:1641_2": "vā akusalasaṅkhāto samudayo vā saṃkilesabhāgiyena suttena samānatthabhāvena niddisitabbo.",
  "tika-s0501t:1641_3": "Lokiyakusalahetusaṅkhāto samudayo vā lokiyakusalasaṅkhāto samudayo vā vāsanābhāgiyena",
  "tika-s0501t:1641_4": "suttena samānatthabhāvena niddisitabbo.",
  "tika-s0501t:1642_0": "Kammañca vipāko ca yathārahaṃ labbhamānasuttena niddisitabboti sāmaññavasena vibhatto,",
  "tika-s0501t:1642_1": "“kusalaṃ katamena niddisitabba”nti vattabbattā “tattha kusala”ntiādi vuttaṃ. Tatthāti",
  "tika-s0501t:1642_2": "tesu aṭṭhavīsatiyā sāsanapaṭṭhānasuttesu kusalaṃ catūhi suttehi samānatthabhāvena",
  "tika-s0501t:1642_3": "niddisitabbaṃ. “Katamehi catūhī”ti vattabbattā “vāsanābhāgiyenā”tiādi vuttaṃ. Lokiyakusalaṃ",
  "tika-s0501t:1642_4": "vāsanābhāgiyena niddisitabbaṃ samānatthattā, lokuttarakusalaṃ dassanabhāgiyena, vāsanābhāgiyena,",
  "tika-s0501t:1642_5": "asekkhabhāgiyena ca yathārahaṃ samānatthabhāvena niddisitabbaṃ. Kusalaṃ ettakehi",
  "tika-s0501t:1642_6": "niddisitabbanti niyametvā vibhattaṃ, “akusalaṃ katamena niddisitabba”nti vattabbattā",
  "tika-s0501t:1642_7": "“akusala”ntiādi vuttaṃ. “Kusalañca akusalañca katamena niddisitabba”nti vattabbattā",
  "tika-s0501t:1642_8": "“kusalañca akusalañca tadubhayena niddisitabba”nti vuttaṃ. Yasmiṃ yasmiṃ sutte tadubhayaṃ",
  "tika-s0501t:1642_9": "āgataṃ, tasmiṃ tasmiṃ sutte āgatena tadubhayena niddisitabbaṃ.",
  "tika-s0501t:1643_0": "“Anuññātaṃ katamena niddisitabba”nti vattabbattā “anuññāta”ntiādi vuttaṃ. Anuññātaṃ",
  "tika-s0501t:1643_1": "bhagavato anuññātāya samānatāya niddisitabbaṃ. “Katividhaṃ anuññāta”nti vattabbattā",
  "tika-s0501t:1643_2": "“taṃ pañcavidha”ntiādi vuttaṃ. Yaṃ anuññātaṃ yāsu yāsu bhūmīsu dissati, taṃ anuññātaṃ",
  "tika-s0501t:1643_3": "tāsu tāsu bhūmīsu āgatena samānena kappiyānulomena niddisitabbaṃ.",
  "tika-s0501t:1644_0": "Anuññātaṃ iminā niddisitabbanti ācariyena niyametvā vibhattaṃ, “paṭikkhittaṃ katamena",
  "tika-s0501t:1644_1": "niddisitabba”nti vattabbattā “paṭikkhittaṃ bhagavatā”tiādi vuttaṃ. Bhagavatā paṭikkhittaṃ",
  "tika-s0501t:1644_2": "bhagavatā paṭikkhittakāraṇena sutte āgatena vatthunā kāraṇaphalabhāvena niddisitabbaṃ.",
  "tika-s0501t:1644_3": "Yaṃ paṭikkhittaṃ yāsu yāsu bhūmīsu dissati, taṃ pana paṭikkhittaṃ tāsu tāsu bhūmīsu",
  "tika-s0501t:1644_4": "āgatena pākaṭena akappiyānulomena niddisitabbaṃ.",
  "tika-s0501t:1645_0": "“Anuññātañca paṭikkhittañca katamena niddisitabba”nti vattabbattā “anuññātañca paṭikkhittañca",
  "tika-s0501t:1645_1": "tadubhayena niddisitabba”nti vuttaṃ. Yasmiṃ yasmiṃ sutte anuññātañca paṭikkhittañca",
  "tika-s0501t:1645_2": "āgataṃ, tasmiṃ tasmiṃ sutte āgatena tadubhayena niddisitabbaṃ.",
  "tika-s0501t:1646_0": "“Thavo katamena niddisitabbo”ti vattabbattā “thavo pasaṃsāyā”tiādi vuttaṃ. Yasmiṃ",
  "tika-s0501t:1646_1": "yasmiṃ sutte yā yā pasaṃsā āgatā, tasmiṃ tasmiṃ sutte āgatāya tāya tāya pasaṃsāya",
  "tika-s0501t:1646_2": "thavo niddisitabbo. “Yo thavo pasaṃsāya niddisitabbo, so thavo katividhena niddisitabbo”ti",
  "tika-s0501t:1646_3": "vattabbattā “so pañcavidhenā”tiādi vuttaṃ. Bhagavato thavo ca dhammassa thavo ca",
  "tika-s0501t:1646_4": "ariyasaṅghassa thavo ca ariyadhammānaṃ sikkhāya thavo ca lokiyaguṇasampattiyā thavo",
  "tika-s0501t:1646_5": "cāti pañcavidhena veditabbo. Iti evaṃ vuttappakārena pañcavidhena thavo niddisitabbo.",
  "tika-s0501t:1647_0": "Amhākācariya amhākācariyena aṭṭhārasa mūlapadā sāsanapaṭṭhāne daṭṭhabbāti vuttā,",
  "tika-s0501t:1647_1": "“katamāni tāni aṭṭhārasa mūlapadānī”ti pucchitabbattā “indriyabhūmī”tiādi vuttaṃ.",
  "tika-s0501t:1647_2": "Sāsanapaṭṭhāne indriyabhūmi saddhindriyādiindriyabhūmi yehi navahi padehi niddisitabbā,",
  "tika-s0501t:1647_3": "sāsanapaṭṭhāne kilesabhūmi yehi navahi padehi niddisitabbā, evaṃ iminā pakārena etāni",
  "tika-s0501t:1647_4": "mūlapadāni nava padāni kusalapadāni, nava padāni akusalapadānīti aṭṭhārasa mūlapadāni",
  "tika-s0501t:1647_5": "honti. Sāsanapaṭṭhāne daṭṭhabbā, “kena kāraṇena aṭṭhārasa mūlapadā sāsanapaṭṭhāne",
  "tika-s0501t:1647_6": "daṭṭhabbāti viññāyatī”ti vattabbattā “tathā hī”tiādi vuttaṃ. Tathā hīti tato eva",
  "tika-s0501t:1647_7": "aṭṭhārasamūlapadānaṃ sāsanapaṭṭhāne daṭṭhabbattā “aṭṭhārasa mūlapadā kuhiṃ daṭṭhabbā?",
  "tika-s0501t:1647_8": "Sāsanapaṭṭhāne”ti yaṃ vacanaṃ vuttaṃ, tena vacanena viññāyatīti. “Kena mūlapadānaṃ",
  "tika-s0501t:1647_9": "navakusalapadanavaakusalapadabhāvena aṭṭhārasabhāvo viññāyatī”ti vattabbattā “tenāhā”tiādi",
  "tika-s0501t:1647_10": "vuttaṃ. Tena mūlapadānaṃ navakusalapadanavaakusalapadabhāvato āyasmā mahākaccāno –",
  "tika-s0501t:1648": "“Navahi ca padehi kusalā, navahi ca yujjanti akusalapakkhā;",
  "tika-s0501t:1649": "Ete kho mūlapadā, bhavanti aṭṭhārasa padānī”ti. –",
  "tika-s0501t:1650": "Yaṃ vacanaṃ āha, tena “navahi…pe… padānī”ti vacanena mūlapadānaṃ navakusalapadanavaakusalapadabhāvena aṭṭhārasabhāvo viññāyatīti.",
  "tika-s0501t:1651_0": "“Yaṃ yaṃ saṃkilesabhāgiyādisoḷasavidhaṃ sāsanapaṭṭhānañceva yaṃ yaṃ lokiyādiaṭṭhavīsatividhaṃ",
  "tika-s0501t:1651_1": "sāsanapaṭṭhānañca ācariyena niddhāritaṃ, ettakameva paripuṇṇaṃ, aññaṃ sāsanapaṭṭhānaṃ",
  "tika-s0501t:1651_2": "niddhāretvā yuttaṃ yujjitabbaṃ natthī”ti vattabbattā “niyuttaṃ sāsanapaṭṭhāna”nti",
  "tika-s0501t:1651_3": "vuttaṃ. Yathāniddhāritasāsanapaṭṭhānato yaṃ yaṃ aññaṃ sāsanapaṭṭhānaṃ niddhāritaṃ",
  "tika-s0501t:1651_4": "atthi, taṃ taṃ aññaṃ sāsanapaṭṭhānaṃ niyuttaṃ yathārahaṃ niddhāretvā yuttaṃ yujjitabbanti attho gahetabboti.",
  "tika-s0501t:1652_0": "“Yaṃ loko pūjayate…pe… niyuttaṃ sāsanapaṭṭhānanti yattako vacanakkamo bhāsito, ettakena",
  "tika-s0501t:1652_1": "vacanakkamena kiṃ netti samattā, udāhu asamattā”ti vattabbattā “ettāvatā”tiādi vuttaṃ.",
  "tika-s0501t:1652_2": "Āyasmatā mahākaccānena yā netti bhāsitā, bhagavatā sā netti anumoditā, mūlasaṅgītiyaṃ",
  "tika-s0501t:1652_3": "saṅgāyantehi therāsabhehi yā netti saṅgītā, sā netti “yaṃ loko pūjayate…pe… niyuttaṃ",
  "tika-s0501t:1652_4": "sāsanapaṭṭhāna”nti ettāvatā vacanakkamena samattā paripuṇṇāva hoti.",
  "tika-s0501t:1653_0": "Iti samattāya āyasmatā mahākaccānena bhāsitāya bhagavatā anumoditāya mūlasaṅgītiyaṃ",
  "tika-s0501t:1653_1": "saṅgāyantehi therāsabhehi saṅgītāya nettiyā atthavaṇṇanā saddhammapālanāmena mahādhammarājagurunā",
  "tika-s0501t:1653_2": "mahātherena racitā jinaputtānaṃ hitakarā nettivibhāvanā chabbīsādhikanavasate sakkarāje",
  "tika-s0501t:1653_3": "sāvaṇamāse sukkapakkhe navamadivase sūriyuggamanasamaye samattā.",
  "tika-s0501t:1654": "Iti sāsanapaṭṭhāne sattibalānurūpā racitā vibhāvanā",
  "tika-s0501t:1655": "Niṭṭhitā.",
  "tika-s0501t:1656": "Nigamanakathā",
  "tika-s0501t:1657": "Sabbasattuttamo nātho, loke uppajji nāyako;",
  "tika-s0501t:1658": "Sambuddho gotamo jino, anekaguṇalaṅkato.",
  "tika-s0501t:1659": "Sāsanaṃ tassa seṭṭhassa, aṭṭhavassasatādhikaṃ;",
  "tika-s0501t:1660": "Dvisahassaṃ yadā pattaṃ, nimmalaṃ vaḍḍhanaṃ subhaṃ.",
  "tika-s0501t:1661": "Tadā bhūmissaro mahādhammarājā mahiddhiko;",
  "tika-s0501t:1662": "Āṇācakkena sāreti, rājā noanuvattake.",
  "tika-s0501t:1663": "Laddhā setagaje vare, loke vimhayajānake;",
  "tika-s0501t:1664": "Appamatto mahāvīro, puññaṃ katvābhimodati.",
  "tika-s0501t:1665": "Tasmiṃ vasseva sāvaṇe, māse navamadivase;",
  "tika-s0501t:1666": "Sūriyuggamane kāle, nibbattāyaṃ vibhāvanā.",
  "tika-s0501t:1667": "Yattakaṃ sāsanaṃ ṭhitaṃ, tattakaṃ racitaṃ mayā;",
  "tika-s0501t:1668": "Ṭhātu nettivibhāvanā, jinaputtahitāvahā.",
  "tika-s0501t:1669": "Iti taṃ racayantena, puññaṃ adhigataṃ mayā;",
  "tika-s0501t:1670": "Hontu tassānubhāvena, sabbe vimuttibhāgino.",
  "tika-s0501t:1671": "Rājadevī puttanattā, panattā ca sajātikā;",
  "tika-s0501t:1672": "Sabbe rajjasukhe ṭhatvā, carantu caritaṃ sukhī.",
  "tika-s0501t:1673": "Devo kāle suvassatu, sabbo raṭṭhajano sukhī;",
  "tika-s0501t:1674": "Aññamaññaṃ ahiṃsanto, piyo hotu hitāvahoti.",
  "tika-s0501t:1675": "Nettivibhāvinī niṭṭhitā."
}