{
  "tika-s0103t0:0": "Namo tassa bhagavato arahato sammāsambuddhassa",
  "tika-s0103t0:1": "Dīghanikāye",
  "tika-s0103t0:2": "Sunakkhattavatthuvaṇṇanā",
  "tika-s0103t0:3_0": "1. Apubbapadavaṇṇanāti atthasaṃvaṇṇanāvasena heṭṭhā aggahitatāya apubbassa abhinavassa",
  "tika-s0103t0:3_1": "padassa vaṇṇanā atthavibhāvanā. “Hitvā punappunāgatamattha”nti hi vuttaṃ. Mallesūti",
  "tika-s0103t0:3_2": "ettha yaṃ vattabbaṃ, taṃ heṭṭhā vuttanayameva. Chāyūdakasampanne vanasaṇḍe viharatīti",
  "tika-s0103t0:3_3": "anupiyasāmantā katassa vihārassa abhāvato. Yadi na tāva paviṭṭho, kasmā “pāvisī”ti",
  "tika-s0103t0:3_4": "vuttanti āha “pavisissāmī”tiādi, tena avassaṃ bhāvini bhūte viya upacārā hontīti",
  "tika-s0103t0:3_5": "dasseti. Idāni tamatthaṃ upamāya vibhāvento “yathā ki”ntiādimāha. Etanti etaṃ “atippago",
  "tika-s0103t0:3_6": "kho”tiādikaṃ cintanaṃ ahosi. Ativiya pago khoti ativiya pātova. Channakopīnatāya,",
  "tika-s0103t0:3_7": "paribbājakapabbajjupagamena ca channaparibbājakaṃ, na naggaparibbājakaṃ.",
  "tika-s0103t0:4_0": "2. Yasmā bhagavato uccākulappasutataṃ, mahābhinikkhamananikkhantataṃ, anaññasādhāraṇadukkaracaraṇaṃ,",
  "tika-s0103t0:4_1": "vivekavāsaṃ, lokasambhāvitataṃ, ovādānusāsanīhi lokassa bahupakārataṃ, parappavādamaddanaṃ,",
  "tika-s0103t0:4_2": "mahiddhikataṃ, mahānubhāvatanti evamādikaṃ taṃtaṃattapaccakkhaguṇavisesaṃ nissāya",
  "tika-s0103t0:4_3": "yebhuyyena aññatitthiyāpi bhagavantaṃ disvā ādaragāravabahumānaṃ dassentiyeva, tasmā",
  "tika-s0103t0:4_4": "vuttaṃ “bhagavantaṃ disvā mānathaddhataṃ akatvā”tiādi. Lokasamudācāravasenāti lokopacāravasena.",
  "tika-s0103t0:4_5": "Cirassanti cirakālena. Ādīni vadanti upacāravasena. Tassāti bhaggavagottassa paribbājakassa.",
  "tika-s0103t0:4_6": "Gihisahāyoti gihikālato paṭṭhāya sahāyo. Paccakkhātoti yenākārena paccakkhānā, taṃ",
  "tika-s0103t0:4_7": "dassetuṃ “paccakkhāmī”tiādi vuttaṃ.",
  "tika-s0103t0:5_0": "3. Uddissāti satthukārabhāvena uddissāti ayamettha adhippāyoti taṃ dassento “bhagavā",
  "tika-s0103t0:5_1": "me”tiādimāha. Yadā sunakkhattassa “bhagavantaṃ paccakkhāmī”ti cittaṃ uppannaṃ, vācā",
  "tika-s0103t0:5_2": "bhinnā, tadā evassa bhagavatā saddhiṃ koci sambandho natthi asakyaputtiyabhāvato",
  "tika-s0103t0:5_3": "sāsanato paribāhirattā. Ayaṃ tāvettha sāsanayutti, sā panāyaṃ ṭhapetvā sāsanayuttikovide",
  "tika-s0103t0:5_4": "aññesaṃ na sammadeva visayoti bhagavā sabbasādhāraṇavasenassa attanā sambandhābhāvaṃ",
  "tika-s0103t0:5_5": "dassetuṃ “api nū”ti ādiṃ vatvā sunakkhattaṃ “ko santo kaṃ paccācikkhasī”ti āha. Yasmā",
  "tika-s0103t0:5_6": "mukhāgatoyaṃ sambandho, na pūjāgatādiko, yo ca yācakayācitabbatāvasena hoti, tadubhayañcettha",
  "tika-s0103t0:5_7": "natthīti dassento bhagavā sunakkhattaṃ “ko santo kaṃ paccācikkhasī”ti avoca, tasmā",
  "tika-s0103t0:5_8": "tamatthaṃ dassetuṃ “yācako vā”tiādi vuttaṃ. Yācitako vā yācakaṃ paccācikkheyyāti",
  "tika-s0103t0:5_9": "sambandho. Tvaṃ pana neva yācako “ahaṃ bhante bhagavantaṃ uddissa viharissāmī”ti",
  "tika-s0103t0:5_10": "evaṃ mama santikaṃ anupagatattā. Na yācitako “ehi tvaṃ sunakkhatta mamaṃ uddissa",
  "tika-s0103t0:5_11": "viharāhī”ti evaṃ mayā apatthitattā.",
  "tika-s0103t0:6_0": "Ko samānoti yācakayācitakesu ko nāma honto. Kanti yācakayācitakesu eva kaṃ nāma hontaṃ",
  "tika-s0103t0:6_1": "maṃ paccācikkhasi. Tucchapurisāti jhānamaggādiuttarimanussadhammesu kassacipi abhāvā",
  "tika-s0103t0:6_2": "rittapurisā. Nanu cāyaṃ sunakkhatto lokiyajjhānāni, ekaccābhiññañca uppādesīti? Kiñcāpi",
  "tika-s0103t0:6_3": "uppādesi, tato pana bhagavati āghātuppādanena saheva parihīno ahosi. Aparādho nāma",
  "tika-s0103t0:6_4": "suppaṭipattiyā virajjhanahetubhūto kilesuppādoti āha “yattako te aparādho, tattako",
  "tika-s0103t0:6_5": "doso”ti. Yāvañcāti avadhiparicchedabhāvadassanaṃ “yāvañca tena bhagavatā”tiādīsu",
  "tika-s0103t0:6_6": "viya. Teti tayā. Idanti nipātamattaṃ. Aparaddhanti aparajjhitaṃ. Idaṃ vuttaṃ hoti",
  "tika-s0103t0:6_7": "– “paccācikkhāmidānāhaṃ bhante bhagavanta”ntiādīni vadantena tucchapurisa tayā yāvañcidaṃ",
  "tika-s0103t0:6_8": "aparaddhaṃ, na tassa aparādhassa pamāṇaṃ atthīti.",
  "tika-s0103t0:7_0": "4. Manussadhammāti bhāvanānuyogena vinā manussehi anuṭṭhātabbadhammā. So hi manussānaṃ",
  "tika-s0103t0:7_1": "cittādhiṭṭhānamattena ijjhanato tesaṃ sambhāvitadhammo viya ṭhito tathā vutto, manussaggahaṇañcettha",
  "tika-s0103t0:7_2": "tesu bahulaṃ pavattanato. Iddhibhūtaṃ pāṭihāriyaṃ, na ādesanānusāsanīpāṭihāriyanti",
  "tika-s0103t0:7_3": "adhippāyo. Kateti pavattite. Niyyātīti niggacchati, vaṭṭadukkhato niggamanavasena",
  "tika-s0103t0:7_4": "pavattatīti attho. Dhamme hi niggacchante taṃsamaṅgipuggalo “niggacchatī”ti vuccati,",
  "tika-s0103t0:7_5": "aṭṭhakathāyaṃ pana ni-saddo upasaggamattaṃ, yāti icceva atthoti dassetuṃ gacchatīti",
  "tika-s0103t0:7_6": "attho vutto. Tatrāti padhānabhāvena vuttassa atthassa bhummavasena paṭiniddesoti",
  "tika-s0103t0:7_7": "tasmiṃ dhamme sammā dukkhakkhayāya niyyanteti ayamettha atthoti dassento āha “tasmiṃ…pe… saṃvattamāne”ti.",
  "tika-s0103t0:8_0": "5. Agganti ñāyatīti aggaññaṃ. Lokapaññattinti lokassa paññāpanaṃ. Lokassa agganti",
  "tika-s0103t0:8_1": "lokuppattisamaye “idaṃ nāma lokassa agga”nti evaṃ jānitabbaṃ bujjhitabbaṃ. Aggamariyādanti ādimariyādaṃ.",
  "tika-s0103t0:9_0": "6. Ettakaṃ vippalapitvāti “na dānāhaṃ bhante bhagavantaṃ uddissa viharissāmī”ti,",
  "tika-s0103t0:9_1": "“na hi pana me bhante bhagavā uttarimanussadhammā iddhipāṭihāriyaṃ karotī”ti, “na",
  "tika-s0103t0:9_2": "hi pana me bhante bhagavā aggaññaṃ paññapetī”ti ca ettakaṃ vippalapitvā. Idaṃ kira",
  "tika-s0103t0:9_3": "so bhagavā satthukiccaṃ iddhipāṭihāriyaṃ, aggaññapaññāpanañca kātuṃ na sakkotīti",
  "tika-s0103t0:9_4": "pakāsento kathesi. Tenāha “sunakkhatto kirā”tiādi. Uttaravacanavasena patiṭṭhābhāvato",
  "tika-s0103t0:9_5": "appatiṭṭho. Tato eva niravo nissaddo.",
  "tika-s0103t0:10_0": "Ādīnavadassanatthanti diṭṭhadhammikassa ādīnavassa dassanatthaṃ. Tenāha “sayameva",
  "tika-s0103t0:10_1": "garahaṃ pāpuṇissasī”ti. Samparāyikā pana ādīnavā anekavidhā, te dassento sunakkhatto",
  "tika-s0103t0:10_2": "na saddaheyyāti diṭṭhadhammikasseva gahaṇaṃ. Anekakāraṇenāti “itipi so bhagavā araha”ntiādinā",
  "tika-s0103t0:10_3": "anekavidhena vaṇṇakāraṇena. Evaṃ me avaṇṇo na bhavissatīti ajjhāsayena attano bālatāya",
  "tika-s0103t0:10_4": "vaṇṇārahānaṃ avaṇṇaṃ kathetvā. Evaṃ bhagavā makkhibhāve ādīnavaṃ dassetvā puna tassa",
  "tika-s0103t0:10_5": "kathane kāraṇaṃ vibhāvetuṃ “iti kho te”tiādimāhāti taṃ dassetuṃ “tato”tiādi vuttaṃ.",
  "tika-s0103t0:10_6": "Evañhi sunakkhattassa appakopi vacanokāso na bhavissatīti. Apakkamīti attanā yathāṭhitā",
  "tika-s0103t0:10_7": "vuṭṭhāya apasakki. Apakkanto sāsanato bhaṭṭho. Tenāha “cuto”ti. Evamevāti apakkamanto",
  "tika-s0103t0:10_8": "ca na yathā tathā apakkami, yathā pana kāyassa bhedā apāye nibbatteyya, evameva apakkami.",
  "tika-s0103t0:11": "Korakhattiyavatthuvaṇṇanā",
  "tika-s0103t0:12": "7. Dvīhi padehīti dvīhi vākyehi āraddhaṃ byatirekavasena tadubhayatthaniddesavasena uparidesanāya pavattattā. Anusandhidassanavasenāti yathānusandhisaṅkhātaanusandhidassanavasena.",
  "tika-s0103t0:13_0": "Ekaṃ samayanti ca bhummatthe upayogavacananti āha “ekasmiṃ samaye”ti ca. Thūlū nāma",
  "tika-s0103t0:13_1": "janapadoti janapadīnaṃ rājakumārānaṃ vasena tathāladdhanāmo. Kukkuravataṃ samādānavasena",
  "tika-s0103t0:13_2": "etasmiṃ atthīti kukkuravatikoti āha “samādinnakukkuravato”ti. Aññampīti “catukkoṇḍikasseva",
  "tika-s0103t0:13_3": "vicaraṇaṃ, tathā katvāva khādanaṃ, bhuñjanaṃ, vāmapādaṃ uddharitvā muttassa vissajjana”nti",
  "tika-s0103t0:13_4": "evamādikaṃ aññampi sunakhehi kātabbakiriyaṃ. Catūhi sarīrāvayavehi kuṇḍanaṃ gamanaṃ",
  "tika-s0103t0:13_5": "catukkoṇḍo, so etasmiṃ atthīti catukkoṇḍiko. So pana yasmā catūhi sarīrāvayavehi",
  "tika-s0103t0:13_6": "saṅghaṭṭitagamano hoti, tasmā vuttaṃ “catusaṅghaṭṭito”ti. Tenevāha “dve jaṇṇūnī”tiādi.",
  "tika-s0103t0:13_7": "Bhakkhasanti vā bhakkhitabbaṃ, asitabbañca. Tenevāha “yaṃ kiñci khādanīyaṃ bhojanīya”nti.",
  "tika-s0103t0:13_8": "Kāmaṃ khādanañca nāma mukhena kātabbaṃ, hatthena pana tattha upanāmanaṃ nivāretuṃ",
  "tika-s0103t0:13_9": "avadhāraṇaṃ katanti āha “hatthena aparāmasitvā”ti, aggahetvāti attho. Sundararūpoti",
  "tika-s0103t0:13_10": "sundarabhāvo. Vatāti patthanatthe nipāto “aho vatāhaṃ lābhī assa”ntiādīsu viya. “Samaṇena",
  "tika-s0103t0:13_11": "nāma evarūpena bhavitabbaṃ aho vatāhaṃ ediso bhaveyya”nti evaṃ tassa patthanā ahosi.",
  "tika-s0103t0:13_12": "Tenāha “evaṃ kirā”tiādi.",
  "tika-s0103t0:14_0": "Garahatthe api-kāro “api siñce palaṇḍaka”ntiādīsu viya. Arahante ca buddhe, buddhasāvake",
  "tika-s0103t0:14_1": "“arahanto khīṇāsavā na hontī”ti evaṃ tassa diṭṭhi uppannā. Yathāha mahāsīhanādasutte",
  "tika-s0103t0:14_2": "“natthi samaṇassa gotamassa uttarimanussadhammā alamariyañāṇadassanavisesā”ti. Sattamaṃ",
  "tika-s0103t0:14_3": "divasanti bhummatthe upayogavacanaṃ. Alasakenāti ajīraṇena āmarogena.",
  "tika-s0103t0:15": "Aṭṭhitacamattatāya purāṇapaṇṇasadiso. Bīraṇatthambakanti bīraṇagacchā.",
  "tika-s0103t0:16": "Mattā etassa atthīti mattaṃ, bhojanamattavantanti attho. Tenāha “pamāṇayutta”nti. Mantā mantāti mantāya mantāya.",
  "tika-s0103t0:17_0": "8. Ekadvīhikāya gaṇanāya. Nirāhārova ahosi bhagavato vacanaṃ aññathā kātukāmo, tathābhūtopi",
  "tika-s0103t0:17_1": "sattame divase upaṭṭhākena upanītaṃ bhakkhasaṃ disvā “dhī”ti upaṭṭhāpetuṃ asakkonto",
  "tika-s0103t0:17_2": "bhojanataṇhāya ākaḍḍhiyamānahadayo taṃ kucchipūraṃ bhuñjitvā bhagavatā vuttaniyāmeneva",
  "tika-s0103t0:17_3": "kālamakāsi. Tena vuttaṃ “athassā”tiādi. Sacepi…pe… cinteyyāti yadi eso acelo “dhī”ti",
  "tika-s0103t0:17_4": "paccupaṭṭhapetvā “ajjapi ahaṃ na bhuñjeyya”nti cinteyya, tathācintane satipi devatāviggahena",
  "tika-s0103t0:17_5": "taṃ divasaṃ…pe… kareyya. Kasmā? Advejjhavacanā hi tathāgatā, na tesaṃ vacanaṃ vitathaṃ hoti.",
  "tika-s0103t0:18_0": "Gatagataṭṭhānaṃ aṅgaṇameva hotīti tehi taṃ kaḍḍhitvā gacchantehi gatagatappadeso",
  "tika-s0103t0:18_1": "uttarakasāmantā vivaṭaṅgaṇameva hutvā upaṭṭhāti. Teti titthiyā. Susānaṃyeva gantvāti",
  "tika-s0103t0:18_2": "“bīraṇatthambakaṃ atikkamissāmā”ti gacchantāpi anekavāraṃ taṃ anusaṃyāyitvā punapi",
  "tika-s0103t0:18_3": "taṃyeva susānaṃ upagantvā.",
  "tika-s0103t0:19_0": "9. Idanti idaṃ matasarīraṃ. “Tameva vā sarīraṃ kathāpesīti taṃ sarīraṃ adhiṭṭhahitvā",
  "tika-s0103t0:19_1": "ṭhitapetena kathāpesī”ti keci. Korakhattiyaṃ vā asurayonito ānetvā kathāpetu aññaṃ",
  "tika-s0103t0:19_2": "vā petaṃ, ko ettha viseso. “Acinteyyo hi buddhavisayo”ti pana vacanato tadeva sarīraṃ",
  "tika-s0103t0:19_3": "sunakkhattena pahatamattaṃ buddhānubhāvena uṭṭhāya tamatthaṃ ñāpesīti daṭṭhabbaṃ.",
  "tika-s0103t0:19_4": "Purimoyeva pana attho aṭṭhakathāsu vinicchito. Tathā hi vakkhati “nibbattaṭṭhānato”tiādi.",
  "tika-s0103t0:20": "10. Vipākanti phalaṃ, atthanibbattīti attho.",
  "tika-s0103t0:21_0": "Samānetabbānīti sammā ānetabbāni, sarūpato ānetvā dassetabbānīti attho. Pāṭihāriyānaṃ",
  "tika-s0103t0:21_1": "paṭhamāditā bhagavatā vuttānupubbiyā veditabbā. Keci panettha “paracittavibhāvanaṃ,",
  "tika-s0103t0:21_2": "āyuparicchedavibhāvanaṃ, byādhivibhāvanaṃ, gativibhāvanaṃ, sarīranikkhepavibhāvanaṃ,",
  "tika-s0103t0:21_3": "sunakkhattena saddhiṃ kathāvibhāvanañcāti cha pāṭihāriyānī”ti vadanti, taṃ yadi sunakkhattassa",
  "tika-s0103t0:21_4": "cittavibhāvanaṃ sandhāya vuttaṃ, evaṃ sati “sattā”ti vattabbaṃ tassa bhāviavaṇṇavibhāvanāya",
  "tika-s0103t0:21_5": "saddhiṃ. Atha acelassa maraṇacittavibhāvanaṃ, taṃ “sattamaṃ divasaṃ kālaṃ karissatī”ti",
  "tika-s0103t0:21_6": "iminā saṅgahitanti visuṃ na vattabbaṃ, tasmā aṭṭhakathāyaṃ vuttanayeneva gahetabbaṃ.",
  "tika-s0103t0:22": "Acelakaḷāramaṭṭakavatthuvaṇṇanā",
  "tika-s0103t0:23_0": "11. Nikkhantadantamaṭṭakoti nikkhantadanto maṭṭako. So kira acelakabhāvato pubbe",
  "tika-s0103t0:23_1": "maṭṭakito hutvā vicari vivaradanto ca, tena naṃ “koramaṭṭako”ti sañjānanti. Yaṃ kiñci",
  "tika-s0103t0:23_2": "tassa dento “sādhurūpo ayaṃ samaṇo”ti sambhāvento aggaṃ seṭṭhaṃyeva denti. Tena vuttaṃ",
  "tika-s0103t0:23_3": "“lābhaggaṃ patto, aggalābhaṃ patto”ti. Bahū acelakā taṃ parivāretvā vicaranti, gahaṭṭhā",
  "tika-s0103t0:23_4": "ca taṃ bahū aḍḍhā vibhavasampannā kālena kālaṃ upasaṅkamitvā payirupāsanti. Tena",
  "tika-s0103t0:23_5": "vuttaṃ “yasaggaṃ aggaparivāraṃ patto”ti. Vatāniyeva pajjitabbato padāni. Aññamaññaṃ",
  "tika-s0103t0:23_6": "asaṅkarato vatakoṭṭhāsā vā. Samattānīti samaṃ attani gahitāni. Puratthimenāti ena-saddasambandhena",
  "tika-s0103t0:23_7": "“vesāli”nti upayogavacanaṃ, avidūratthe ca ena-saddo pañcamyantoti āha “vesālito avidūre”ti.",
  "tika-s0103t0:24_0": "12. Sāsane paricayavasena tilakkhaṇāhataṃ pañhaṃ pucchi. Na sampāyāsīti nāvabujjhi",
  "tika-s0103t0:24_1": "na sampādesi. Tenāha “sammā ñāṇagatiyā”tiādi. Sampāyanaṃ vā sampādanaṃ. Pañhaṃ puṭṭhassa",
  "tika-s0103t0:24_2": "ca sampādanaṃ nāma sammadeva kathananti tadabhāvaṃ dassento “atha vā”tiādimāha. Kopavasena",
  "tika-s0103t0:24_3": "tassa akkhīni kampanabhāvaṃ āpajjiṃsūti āha “kampanakkhīnipi parivattetvā”ti. Kopanti",
  "tika-s0103t0:24_4": "kodhaṃ, so pana cittassa pakuppanavasena pavattatīti āha “kuppanākāra”nti. Dosanti",
  "tika-s0103t0:24_5": "āghātaṃ, so pana ārammaṇe dussanavasena pavattīti āha “dussanākāra”nti. Atuṭṭhākāranti",
  "tika-s0103t0:24_6": "tuṭṭhiyā pītiyā paṭipakkhabhūtappavattiākāraṃ. Kāyavacīvikārehi pākaṭamakāsi. Mā",
  "tika-s0103t0:24_7": "vata noti ettha māti paṭikkhepo, noti mayhanti atthoti āha “aho vata me na bhaveyyā”ti.",
  "tika-s0103t0:24_8": "Maṃ vata noti ettha pana noti saṃsayeti āha “ahosi vata nu mamā”ti.",
  "tika-s0103t0:25_0": "14. Paripubbo dahita-saddo vatthanivāsanaṃ vadatīti āha “paridahito nivatthavattho”ti.",
  "tika-s0103t0:25_1": "Yasanimittakatāya lābhassa yasaparihāniyāva lābhaparihāni vuttā hotīti pāḷiyaṃ “yasā nihīno”ti vuttaṃ.",
  "tika-s0103t0:26": "Acelapāthikaputtavatthuvaṇṇanā",
  "tika-s0103t0:27_0": "15. “Ahaṃ sabbaṃ jānāmī”ti evaṃ sabbaññutaññāṇaṃ vadati paṭijānātīti ñāṇavādo, tena",
  "tika-s0103t0:27_1": "mayā ñāṇavādena saddhiṃ. Atikkamma gacchatoti upaḍḍhabhāgena paricchinnaṃ padesaṃ",
  "tika-s0103t0:27_2": "atikkamitvā iddhipāṭihāriyaṃ kātuṃ gacchato. Kiṃ panāyaṃ acelo pāthikaputto attano",
  "tika-s0103t0:27_3": "pamāṇaṃ na jānātīti? No na jānāti. Yadi evaṃ, kasmā sukkhagajjitaṃ gajjīti? “Evāhaṃ",
  "tika-s0103t0:27_4": "loke pāsaṃso bhavissāmī”ti kohaññe katvā sukkhagajjitaṃ gajji. Tena vuttaṃ “nagaravāsino”tiādi.",
  "tika-s0103t0:27_5": "Paṭṭhapetvāti yugaggāhaṃ ārabhitvā.",
  "tika-s0103t0:28": "16. Hīnajjhāsayattā…pe… udapādi. Vuttañhetaṃ “hīnādhimuttikā sattā hīnādhimuttike eva satte sevanti bhajanti payirupāsantī”ti.",
  "tika-s0103t0:29_0": "Yasmā tathāvuttā vācā tathārūpacittahetukā, tañca cittaṃ tathārūpadiṭṭhicittahetukaṃ,",
  "tika-s0103t0:29_1": "tasmā “taṃ vācaṃ appahāyā”ti vatvā yathā tassā appahānaṃ hoti, taṃ dassento “taṃ",
  "tika-s0103t0:29_2": "cittaṃ appahāyā”ti āha, tassa ca yathā appahānaṃ hoti, taṃ dassetuṃ “taṃ diṭṭhiṃ",
  "tika-s0103t0:29_3": "appaṭinissajjitvā”ti avoca. Yasmā vā tathārūpā vācā mahāsāvajjā, cittaṃ tato mahāsāvajjataraṃ",
  "tika-s0103t0:29_4": "taṃsamuṭṭhāpakabhāvato, diṭṭhi pana tato mahāsāvajjatamā tadubhayassa mūlabhāvato,",
  "tika-s0103t0:29_5": "tasmā tesaṃ mahāsāvajjatāya imaṃ vibhāgaṃ dassetvā ayaṃ anukkamo ṭhapitoti veditabbo.",
  "tika-s0103t0:29_6": "Tesaṃ pana yathā pahānaṃ hoti, taṃ dassetuṃ “aha”ntiādi vuttaṃ. “Nāhaṃ buddho”ti",
  "tika-s0103t0:29_7": "vadantoti sāṭheyyena vinā ujukameva “ahaṃ buddho na homī”ti vadanto. Cittadiṭṭhippahānepi",
  "tika-s0103t0:29_8": "eseva nayo. Vipateyyāti ettha vi-saddo paṭhame vikappe upasaggamattaṃ, dutiye pana",
  "tika-s0103t0:29_9": "visaraṇatthoti āha “sattadhā vā pana phaleyyā”ti.",
  "tika-s0103t0:30_0": "17. Ekaṃsenāti ekantena, ekantikaṃ pana vacanapariyāyavinimuttaṃ hotīti āha “nippariyāyenā”ti.",
  "tika-s0103t0:30_1": "Odhāritāti avadhāritā niyametvā bhāsitā. Vigatarūpenāti apagatasabhāvena. Tenāha",
  "tika-s0103t0:30_2": "“vigacchitasabhāvenā”ti, iddhānubhāvena apanītasakabhāvena. Tena vuttaṃ “attano”tiādi.",
  "tika-s0103t0:31": "18. Dvayaṃ gacchatīti dvayagāminī. Kīdisaṃ dvayanti āha “sarūpenā”tiādi. Ayañhi so gaṇḍassupariphoṭṭhabbādosaṃ.",
  "tika-s0103t0:32_0": "19. Ajitassa licchavisenāpatissa mahāniraye nibbattitvā tato āgantvā acelassa pāthikaputtassa",
  "tika-s0103t0:32_1": "santike parodanaṃ. Abhāvāti pubbe vuttappakārassa pāṭihāriyakaraṇassa abhāvā. Bhagavā",
  "tika-s0103t0:32_2": "pana sannipatitaparisāyaṃ pasādajananatthaṃ tadanurūpaṃ pāṭihāriyamakāsiyeva. Yathāha",
  "tika-s0103t0:32_3": "“tejodhātuṃ samāpajjitvā”tiādi.",
  "tika-s0103t0:33": "Iddhipāṭihāriyakathāvaṇṇanā",
  "tika-s0103t0:34_0": "20. Nicayanaṃ dhanadhaññānaṃ sañcayanaṃ nicayo, tattha niyuttāti necayikā, gahapati",
  "tika-s0103t0:34_1": "eva necayikā gahapatinecayikā. Ettakāni jaṅghasahassānīti parimāṇābhāvato sahassehipi",
  "tika-s0103t0:34_2": "aparimāṇagaṇanā. Tenevāti imassa vasena sannipatitāya evaṃ mahatiyā parisāya bandhanamokkhaṃ",
  "tika-s0103t0:34_3": "kātuṃ labbhati, eteneva kāraṇena.",
  "tika-s0103t0:35_0": "21. Cittutrāsabhayanti cittassa utrāsanākārena pavattabhayaṃ, na ñāṇabhayaṃ, nāpi",
  "tika-s0103t0:35_1": "“bhāyati etasmā”ti evaṃ vuttaṃ ārammaṇabhayaṃ. Chambhitattanti teneva cittutrāsabhayena",
  "tika-s0103t0:35_2": "sakalasarīrassa chambhitabhāvo. Lomahaṃsoti teneva bhayena, tena ca chambhitattena",
  "tika-s0103t0:35_3": "sakalasarīre lomānaṃ haṭṭhabhāvo, so pana tesaṃ bhittiyaṃ nāgadantānaṃ viya uddhaṃmukhatāti",
  "tika-s0103t0:35_4": "āha “lomānaṃ uddhaggabhāvo”ti. Antantena āvijjhitvāti attano nisīdanatthaṃ nigūḷhaṭṭhānaṃ",
  "tika-s0103t0:35_5": "upaparikkhanto paribbājakārāmaṃ pariyantena anusaṃyāyitvā, kassacideva sunakkhattassa",
  "tika-s0103t0:35_6": "vā sunakkhattasadisassa vā sabbaññupaṭiññaṃ appahāya satthu sammukhībhāve sattadhā",
  "tika-s0103t0:35_7": "tassa muddhāphalanaṃ dhammatā. Tena vuttaṃ “mā nassatu bālo”tiādi.",
  "tika-s0103t0:36_0": "22. Saṃsappatīti tattheva pāsāṇaphalake bāladārako viya uṭṭhātuṃ asakkonto avasīdanavasena",
  "tika-s0103t0:36_1": "ito cito ca saṃsappati. Tenāha “osīdatī”ti. Tattheva sañcaratīti tasmiṃyeva pāsāṇe",
  "tika-s0103t0:36_2": "ānisadupaṭṭhino sañcalanaṃ nisajjavaseneva sañcarati, na uṭṭhāya padasā.",
  "tika-s0103t0:37": "23. Vinaṭṭharūpoti sambhāvanāya vināsena, lābhassa vināsena ca vinaṭṭhasabhāvo.",
  "tika-s0103t0:38": "Paṭhamabhāṇavāravaṇṇanā niṭṭhitā.",
  "tika-s0103t0:39": "25. Goyuttehīti balavantabalībaddayojitehi.",
  "tika-s0103t0:40_0": "26. Tassāti jāliyassa. Ayañhi maṇḍisena paribbājakena saddhiṃ bhagavantaṃ upasaṅkamitvā",
  "tika-s0103t0:40_1": "dhammaṃ suṇi, tato puretaraṃ bhagavato guṇānaṃ ajānanakāle ayaṃ pavatti. Tenevāha",
  "tika-s0103t0:40_2": "“tiṭṭhatu tāva pāṭihāriyaṃ…pe… parājayo bhavissatī”ti.",
  "tika-s0103t0:41_0": "27. Tiṇasīhoti tiṇasadisaharitavaṇṇo sīho. Kāḷasīhoti kāḷavaṇṇo sīho. Paṇḍusīhoti",
  "tika-s0103t0:41_1": "paṇḍuvaṇṇo sīho. Kesarasīhoti kesaravanto setavaṇṇo, lohitavaṇṇo vā sīho. Migaraññoti",
  "tika-s0103t0:41_2": "ettha miga-saddo kiñcāpi pasadakuruṅgādīsu kesucideva catuppadesu niruḷho, idha pana",
  "tika-s0103t0:41_3": "sabbasādhāraṇavasenāti dassento “migaraññoti sabbacatuppadānaṃ rañño”ti vuttaṃ. Āgantvā",
  "tika-s0103t0:41_4": "seti etthāti āsayo, nivāsanaṭṭhānaṃ. Sīhanādanti parissayānaṃ sahanato, paṭipakkhassa",
  "tika-s0103t0:41_5": "ca hananato “sīho”ti laddhanāmassa migādhipassa ghosaṃ, so pana tena yasmā kutocipi",
  "tika-s0103t0:41_6": "abhītabhāvena pavattīyati, tasmā vuttaṃ “abhītanāda”nti. Tattha tattha tāsu tāsu",
  "tika-s0103t0:41_7": "disāsu gantvā caritabbatāya bhakkhitabbatāya gocaro ghāsoti āha “gocarāyāti āhāratthāyā”ti.",
  "tika-s0103t0:41_8": "Varaṃ varanti migasaṅghe migasamūhe mudumaṃsatāya varaṃ varaṃ mahiṃsavanavarāhādiṃ",
  "tika-s0103t0:41_9": "vadhitvāti yojanā. Tenāha “thūlaṃ thūla”nti. Varavarabhāvena hi tassa varabhāvo icchito.",
  "tika-s0103t0:41_10": "Sūrabhāvaṃ sannissitaṃ sūrabhāvasannissitaṃ, tena. Sūrabhāvenāpi hi “kiṃ ime pāṇake",
  "tika-s0103t0:41_11": "dubbale hantvā”ti appathāmesu pāṇesu kāruññaṃ upatiṭṭhati.",
  "tika-s0103t0:42_0": "28. Vighāsoti parassa bhakkhitasesatāya virūpo ghāso vighāso, ucchiṭṭhaṃ. Tenāha",
  "tika-s0103t0:42_1": "“bhakkhitātirittamaṃsa”nti, tasmiṃ vighāse, vighāsanimittanti attho. Asmimānadosenāti",
  "tika-s0103t0:42_2": "asmimānadosahetu, ahaṃkāranimittanti attho. So panassa asmimāno yathā uppajji, taṃ",
  "tika-s0103t0:42_3": "dassetuṃ “tatrāya”ntiādi vuttaṃ.",
  "tika-s0103t0:43_0": "“Segālakaṃyevā”tipi pāṭho, yathāvuttova attho. Bheraṇḍakaṃyevāti bheraṇḍasakuṇaravasadisaṃyeva,",
  "tika-s0103t0:43_1": "bheraṇḍo nāma eko pakkhī dvimukho, tassa kira saddo ativiya virūpo amanāpo. Tenāha",
  "tika-s0103t0:43_2": "“appiyaamanāpasaddamevā”ti. Sammāpaṭipattiyā visesato suṭṭhu gatāti sugatā, sammāsambuddhā.",
  "tika-s0103t0:43_3": "Te apadāyanti sodhenti sattasantānaṃ etehīti sugatāpadānāni, tisso sikkhā. Yasmā",
  "tika-s0103t0:43_4": "tāhi te “sugatā”ti lakkhīyanti, tā ca tesaṃ ovādabhūtā, tasmā “sugatalakkhaṇesū”tiādi",
  "tika-s0103t0:43_5": "vuttaṃ. Yadi tā sugatassa lakkhaṇabhūtā, sāsanabhūtā ca, kathaṃ panesa pāthikaputto",
  "tika-s0103t0:43_6": "tattha tāsu sikkhāsu jīvati, ko tassa tāhi sambandhoti āha “etassa hī”tiādi. Sambuddhānaṃ",
  "tika-s0103t0:43_7": "demāti dentīti buddhasaññāya dentīti adhippāyo. Tena esa…pe… jīvati nāma na sugatanvayaajjhupagamanato.",
  "tika-s0103t0:43_8": "“Tathāgate”tiādi ekatte puthuvacananti āha “tathāgata”ntiādi. Bahuvacanaṃ eva garusmiṃ",
  "tika-s0103t0:43_9": "ekasmimpi bahuvacanappayogato ekavacanaṃ viya vuttaṃ vacanavipallāsena.",
  "tika-s0103t0:44_0": "29. Samekkhitvāti samaṃ katvā micchādassanena apekkhitvā, taṃ pana apekkhanaṃ tathā",
  "tika-s0103t0:44_1": "maññanamevāti āha “maññitvā”ti. Pubbe vuttaṃ samekkhanampi maññanaṃ evāti vuttaṃ",
  "tika-s0103t0:44_2": "“amaññīti puna amaññitthā”ti, tena aparāparaṃ tassa maññanappavattiṃ dasseti. Bheraṇḍakaravaṃ",
  "tika-s0103t0:44_3": "kosati vikkosatīti kotthu.",
  "tika-s0103t0:45_0": "30. Te te pāṇe byāpādento ghasatīti byagghoti iminā nibbacanena “byaggho”ti migarājassapi",
  "tika-s0103t0:45_1": "siyā nāmanti āha “byagghoti maññatīti sīhohamasmīti maññatī”ti. Yadipi yathāvuttanibbacanavasena",
  "tika-s0103t0:45_2": "sīhopi “byaggho”ti vattabbataṃ arahati, byaggha-saddo pana migarāje eva niruḷhoti",
  "tika-s0103t0:45_3": "dassento “sīhena vā”tiādimāha.",
  "tika-s0103t0:46": "31. Sīhena vicaritavane saṃvaḍḍhattā vuttaṃ “mahāvane suññavane vivaḍḍho”ti.",
  "tika-s0103t0:47": "34. Kilesabandhanāti taṇhābandhanato. Taṇhābandhanañhi thiraṃ daḷhabandhanaṃ dummocanīyaṃ. Yathāha –",
  "tika-s0103t0:48": "“Sārattarattā maṇikuṇḍalesu,",
  "tika-s0103t0:49": "Puttesu dāresu ca yā apekkhā;",
  "tika-s0103t0:50": "Etaṃ daḷhaṃ bandhanamāhu dhīrā,",
  "tika-s0103t0:51": "Ohārinaṃ sithilaṃ duppamuñca”nti. ;",
  "tika-s0103t0:52": "Kilesabandhanāti vā dasavidhasaṃyojanato. Mahāviduggaṃ nāma cattāro oghā mahantaṃ jalaviduggaṃ viya anupacitakusalasambhārehi duggamaṭṭhena.",
  "tika-s0103t0:53": "Aggaññapaññattikathāvaṇṇanā",
  "tika-s0103t0:54_0": "36. Imassa padassa. Idaṃ nāma lokassa agganti jānitabbaṃ, taṃ aggaññaṃ, so pana lokassa",
  "tika-s0103t0:54_1": "uppattikkamo pavatti paveṇī cāti āha “lokuppatticariyavaṃsa”nti. Sammāsambodhito",
  "tika-s0103t0:54_2": "uttaritaraṃ nāma kiñci natthi pajānitabbesu, taṃ pana koṭiṃ katvā dassento “yāva",
  "tika-s0103t0:54_3": "sabbaññutaññāṇā pajānāmī”ti āha. “Mama pajānanā”ti assādento taṇhāvasena, “ahaṃ pajānāmī”ti",
  "tika-s0103t0:54_4": "abhinivisanto diṭṭhivasena, “suṭṭhu pajānāmi sammā pajānāmī”ti paggaṇhanto mānavasena",
  "tika-s0103t0:54_5": "na parāmasāmīti yojanā. “Paccattaññevā”ti padaṃ “nibbuti viditā”ti padadvayenāpi",
  "tika-s0103t0:54_6": "yojetabbaṃ “paccattaṃyeva uppāditā nibbuti ca paccattaṃyeva viditā”ti, sayambhuñāṇena",
  "tika-s0103t0:54_7": "nibbattitā nibbuti sayameva viditāti attho. Aṭṭhakathāyaṃ pana “paccatta”nti padaṃ",
  "tika-s0103t0:54_8": "vividhavibhattikaṃ hutvā āvuttinayena āvattatīti dassetuṃ “attanāyeva attanī”ti vuttaṃ.",
  "tika-s0103t0:54_9": "Aviditanibbānāti appaṭiladdhanibbānā micchāpaṭipannattā. Pajānanampi hi tadadhigamavaseneva",
  "tika-s0103t0:54_10": "veditabbaṃ. Eti iṭṭhabhāvena pavattatīti ayo, sukhaṃ. Tappaṭikkhepena anayo, dukkhaṃ.",
  "tika-s0103t0:54_11": "Tadeva hitasukhassa byasanato byasanaṃ.",
  "tika-s0103t0:55_0": "37. Taṃ dassentoti bhagavāpi “aññatitthiyo tattha sārasaññī”ti taṃ dassento. Ādhipaccabhāvenāti",
  "tika-s0103t0:55_1": "ādhipaccasabhāvena. Yassa ācariyavādassa vasena puriso “ācariyo”ti vuccati, so ācariyavādo",
  "tika-s0103t0:55_2": "ācariyabhāvoti āha “ācariyabhāvaṃ ācariyavāda”nti. Etthāti ācariyavāde. Iti katvāti",
  "tika-s0103t0:55_3": "iminā kāraṇena. Soti ācariyavādo. “Aggaññaṃ” tveva vutto aggaññavisayattā. Kena vihitanti",
  "tika-s0103t0:55_4": "kena pakārena vihitaṃ. Tenāha “kena vihitaṃ kinti vihita”nti. Brahmajāleti brahmajālasaṃvaṇṇanāyaṃ.",
  "tika-s0103t0:55_5": "Tattha hi vitthārato vuttavidhiṃ idha atidisati, pāḷi pana tattha ceva idha ca ekasadisā vāti.",
  "tika-s0103t0:56": "41. Khiḍḍā padosikā mūlabhūtā ettha santīti khiḍḍāpadosikaṃ, ācariyakaṃ. Tenevāha “khiḍḍāpadosikamūlaka”nti. Manopadosikanti etthāpi eseva nayo.",
  "tika-s0103t0:57_0": "47. Yena vacanena abbhācikkhanti, tassa avijjamānatā nāma atthavasenevāti āha “asaṃvijjamānaṭṭhenā”ti.",
  "tika-s0103t0:57_1": "Tucchā, musāti ca karaṇatthe paccattavacananti āha “tucchena, musāvādenā”ti. Vacanassa",
  "tika-s0103t0:57_2": "antosāraṃ nāma aviparīto atthoti tadabhāvenāha “antosāravirahitenā”ti. Abhiācikkhantīti",
  "tika-s0103t0:57_3": "abhibhavitvā ghaṭṭentā kathenti, akkosantīti attho. Viparītasaññoti ayāthāvasañño.",
  "tika-s0103t0:57_4": "Subhaṃ vimokkhanti “subha”nti vuttavimokkhaṃ. Vaṇṇakasiṇanti sunīlakasupītakādivaṇṇakasiṇaṃ.",
  "tika-s0103t0:57_5": "Sabbanti yaṃ subhaṃ, asubhañca vaṇṇakasiṇaṃ, tañca sabbaṃ. Na asubhanti asubhampi",
  "tika-s0103t0:57_6": "“asubha”nti tasmiṃ samaye na sañjānāti, atha kho “subhaṃ” tveva sañjānātīti attho.",
  "tika-s0103t0:57_7": "Viparītā ayāthāvagāhitāya, ayāthāvavāditāya ca.",
  "tika-s0103t0:58_0": "48. Yasmā so paribbājako avissaṭṭhamicchāgāhitāya sammā appaṭipajjitukāmo sammāpaṭipannaṃ",
  "tika-s0103t0:58_1": "viya maṃ samaṇo gotamo, bhikkhavo ca sañjānantūti adhippāyena “tathā dhammaṃ desetu”ntiādimāha,",
  "tika-s0103t0:58_2": "tasmā vuttaṃ “mayā etassa…pe… vaṭṭatī”ti. Mammanti mammappadesaṃ pīḷājananaṭṭhānaṃ.",
  "tika-s0103t0:58_3": "Suṭṭhūti sakkaccaṃ. Yathā na vinassati, evaṃ anurakkha.",
  "tika-s0103t0:59": "Vāsanāyāti kilesakkhayāvahāya paṭipattiyā vāsanāya. Sesaṃ suviññeyyamevāti.",
  "tika-s0103t0:60": "Nigrodhaparibbājakavatthuvaṇṇanā",
  "tika-s0103t0:61_0": "49. Udumbarikāyāti sambandhe sāmivacananti āha “udumbarikāya deviyā santake paribbājakārāme”ti.",
  "tika-s0103t0:61_1": "“Udumbarikāya”nti vā pāṭho, tathā sati adhikaraṇe etaṃ bhummaṃ. Ayañhettha attho",
  "tika-s0103t0:61_2": "udumbarikāya rañño deviyā nibbattito ārāmo udumbarikā, tassaṃ udumbarikāyaṃ. Tenāha",
  "tika-s0103t0:61_3": "“udumbarikāya deviyā santake”ti. Tāya hi nibbattito tassā santako. Varaṇādipāṭhavasena",
  "tika-s0103t0:61_4": "cettha nibbattatthabodhakassa saddassa adassanaṃ. Sandhānoti bhinnānampi tesaṃ sandhāpanena",
  "tika-s0103t0:61_5": "“sandhāno”ti evaṃ laddhanāmo. Saṃvaṇṇitoti pasaṃsito. Iriyatīti pavattati. Ariyena",
  "tika-s0103t0:61_6": "ñāṇenāti kilesehi ārakattā ariyena lokuttarena ñāṇena. Ariyāya vimuttiyāti suvisuddhāya",
  "tika-s0103t0:61_7": "lokuttaraphalavimuttiyā.",
  "tika-s0103t0:62_0": "Divā-saddo dina-saddo viya divasapariyāyo, tassa visesanabhāvena vuccamāno divā-saddo",
  "tika-s0103t0:62_1": "savisesaṃ divasabhāgaṃ dīpetīti āha “divasassa divā”tiādi. Yasmā samāpannassa cittaṃ",
  "tika-s0103t0:62_2": "nānārammaṇato paṭisaṃhataṃ hoti, jhānasamaṅgī ca pavivekūpagamanena saṅgaṇikābhāvato",
  "tika-s0103t0:62_3": "ekākiyāya nilīno viya hoti, tasmā vuttaṃ “tato tato…pe… gato”ti. Mano bhavanti manaso",
  "tika-s0103t0:62_4": "vivaṭṭanissitaṃ vaḍḍhiṃ āvahantīti manobhāvaniyāti āha “manavaḍḍhakāna”ntiādi. Unnamati",
  "tika-s0103t0:62_5": "na saṅkucati, alīnañca hotīti attho.",
  "tika-s0103t0:63_0": "51. Yāvatāti yāvantoti ayamettha atthoti āha “yattakā”ti. Tesanti niddhāraṇe sāmivacanaṃ.",
  "tika-s0103t0:63_1": "Niddhāraṇañca kenaci visesena icchitabbaṃ. Yehi ca guṇavisesehi samannāgatā bhagavato",
  "tika-s0103t0:63_2": "sāvakā upāsakā rājagahe paṭivasanti, ayañca tehi samannāgatoti imaṃ visesaṃ dīpetuṃ",
  "tika-s0103t0:63_3": "“tesaṃ abbhantaro”ti vuttaṃ. Tenāha “bhagavato kirā”tiādi.",
  "tika-s0103t0:64_0": "52. Tesanti paribbājakānaṃ. Kathāyāti tiracchānakathāya. Dassanenāti diṭṭhidassanena.",
  "tika-s0103t0:64_1": "Ākappenāti vesena. Kuttenāti kiriyāya. Ācārenāti aññamaññasmiṃ ācaritabbaācārena.",
  "tika-s0103t0:64_2": "Vihārenāti rattindivaṃ viharitabbaviharaṇena. Iriyāpathenāti ṭhānādiiriyāpathena.",
  "tika-s0103t0:64_3": "Aññākāratāya aññatitthe niyuttāti aññatitthiyā. Saṅgantvā samāgantvā rāsī hutvā parehi",
  "tika-s0103t0:64_4": "nisinnaṭṭhāne. Araññāni ca tāni vanapatthāni cāti araññavanapatthāni. Tattha yaṃ",
  "tika-s0103t0:64_5": "araññakaṅganipphādakaṃ āraññakānaṃ, taṃ “arañña”nti veditabbaṃ. Vanapatthanti gāmantaṃ",
  "tika-s0103t0:64_6": "atikkamitvā manussānaṃ anupacāraṭṭhānaṃ, yattha na kasīyati na vappīyati. Vuttañhetaṃ",
  "tika-s0103t0:64_7": "“vanapatthanti dūrānametaṃ senāsanānaṃ adhivacana”nti “vanapatthanti vanasaṇḍānametaṃ",
  "tika-s0103t0:64_8": "senāsanānaṃ, vanapatthanti bhīsanakānametaṃ, vanapatthanti salomahaṃsānametaṃ, vanapatthanti",
  "tika-s0103t0:64_9": "pariyantānametaṃ vanapatthanti na manussūpacārānametaṃ senāsanānaṃ adhivacana”nti.",
  "tika-s0103t0:64_10": "Tena vuttaṃ “gāmūpacārato muttānī”tiādi. Pantānīti pariyantāni atidūrāni. Tenāha",
  "tika-s0103t0:64_11": "“dūratarānī”tiādi. Vihārūpacārenāti vihārassa upacārappadesena. Addhikajanassāti",
  "tika-s0103t0:64_12": "maggagāmino janassa. Mandasaddānīti uccāsaddamahāsaddābhāvato tanusaddāni. Manussehi",
  "tika-s0103t0:64_13": "samāgamma ekajjhaṃ pavattitasaddo nigghoso, tassa yasmā attho dubbibhāvito hoti,",
  "tika-s0103t0:64_14": "tasmā vuttaṃ “avibhāvitatthena nigghosenā”ti. Vigatavātānīti vigatasaddāni. “Rahassa",
  "tika-s0103t0:64_15": "karaṇassa yuttānī”ti imināpi tesaṃ ṭhānānaṃ araññalakkhaṇayuttataṃ, janavivittataṃ,",
  "tika-s0103t0:64_16": "vanavivittameva ca vibhāveti, tathā “ekībhāvassa anurūpānī”ti iminā.",
  "tika-s0103t0:65": "53. Kenāti hetumhi, sahayoge ca karaṇavacananti āha “kena kāraṇena kena puggalena saddhi”nti. Ekopi hi vibhattiniddeso anekatthavibhāvano hoti, tathā taddhitatthapadasamāhāreti.",
  "tika-s0103t0:66_0": "Saṃsandananti ālāpasallāpavasena kathāsaṃsandanaṃ. Ñāṇabyattabhāvanti byattañāṇabhāvaṃ,",
  "tika-s0103t0:66_1": "so pana parassa vacane uttaradānavasena, parena vā vuttauttare paccuttaradānavasena",
  "tika-s0103t0:66_2": "siyāti āha “uttarapaccuttaranayenā”ti. Yo hi parassa vacanaṃ tipukkhalena nayena",
  "tika-s0103t0:66_3": "rūpeti, tathā parassa rūpanavacanaṃ jātibhāvaṃ āpādeti, tassa tādisaṃ vacanasabhāvaṃ",
  "tika-s0103t0:66_4": "ñāṇaveyyattiyaṃ vibhāveti pākaṭaṃ karotīti. Suññāgāresu naṭṭhāti suññāgāresu nivāsesu",
  "tika-s0103t0:66_5": "naṭṭhā vinaṭṭhā abhāvaṃ gatā. Nāssa paññā nasseyya tehi tehi katapucchanapaṭipucchananimittaṃ",
  "tika-s0103t0:66_6": "nānāpaṭibhānuppattiyā visāramāpannaṃ pucchitaṃ pañhaṃ vissajjetuṃ asamatthatāya.",
  "tika-s0103t0:66_7": "Orodheyyāmāti nirussāhaṃ viya karontā avarodheyyāma, taṃ parassa orodhanaṃ vādajālena",
  "tika-s0103t0:66_8": "vinandhanaṃ viya hotīti āha “vinandheyyāmā”ti. Tadatthaṃ tena tucchakumbhinidassanaṃ",
  "tika-s0103t0:66_9": "kataṃ, taṃ byatirekamukhena dassetuṃ “pūritaghaṭo hī”tiādi vuttaṃ.",
  "tika-s0103t0:67_0": "Balaṃ dīpentoti abhūtameva attano ñāṇabalaṃ pakāsento. Asambhinnanti jātisambhedābhāvena",
  "tika-s0103t0:67_1": "asambhinnaṃ. Aññajātisambhede sati assatarassa assassa jātabhāvo viya sīhassapi sīhathāmābhāvo",
  "tika-s0103t0:67_2": "siyāti āha “asambhinnakesarasīha”nti. Ṭhānaso vāti taṅkhaṇe eva.",
  "tika-s0103t0:68_0": "54. “Sumāgadhā nāma nadī”ti keci, taṃ micchāti dassento “sumāgadhā nāma pokkharaṇī”ti",
  "tika-s0103t0:68_1": "vatvā tassā pokkharaṇibhāvassa suttantare āgatataṃ dassetuṃ “yassā tīre”tiādi vuttaṃ.",
  "tika-s0103t0:68_2": "Morānaṃ nivāpo etthāti moranivāpo. Byadhikaraṇānampi hi padānaṃ bāhiratthasamāso",
  "tika-s0103t0:68_3": "hotiyeva yathā “urasilomo”ti. Atha vā nivutthaṃ etthāti nivāpo, morānaṃ nivāpo moranivāpo,",
  "tika-s0103t0:68_4": "morānaṃ nivāpadinnaṭṭhānaṃ. Tenāha “yattha morāna”ntiādi. Yasmā nigrodho tapojigucchavādo,",
  "tika-s0103t0:68_5": "sāsane ca bhikkhū attakilamathānuyogaṃ vajjetvā bhāvanānuyogena paramassāsappatte",
  "tika-s0103t0:68_6": "viharante passati, tasmā “kathaṃ nu kho samaṇo gotamo kāyakilamathena vināva sāvake",
  "tika-s0103t0:68_7": "vinetī”ti sañjātasandeho “ko nāma so”tiādinā bhagavantaṃ pucchi. Assasati anusaṅkitaparisaṅkito",
  "tika-s0103t0:68_8": "hoti etenāti assāso, pītisomanassanti āha “assāsappattāti tuṭṭhippattā somanassappattā”ti.",
  "tika-s0103t0:68_9": "Adhiko seṭṭho āsayo nissayo ajjhāsayoti āha “uttamanissayabhūta”nti. Ādibhūtaṃ purātanaṃ",
  "tika-s0103t0:68_10": "seṭṭhacariyaṃ ādibrahmacariyaṃ, lokuttaramagganti attho. Tathā hesa sabbabuddhapaccekabuddhasāvakehi",
  "tika-s0103t0:68_11": "teneva ākārena adhigato. Tenāha “purāṇa…pe… ariyamagga”nti. Tathā hi taṃ bhagavā",
  "tika-s0103t0:68_12": "“addasa purāṇaṃ maggaṃ purāṇamañjasa”nti avoca. Pūretvā bhāvanāpāripūrivasena. “Pūretvā”ti",
  "tika-s0103t0:68_13": "vā idaṃ “ajjhāsayaṃ ādibrahmacariya”nti ettha pāṭhasesoti vadanti. “Ajjhāsayaṃ ādibrahmacariyaṃ",
  "tika-s0103t0:68_14": "paṭijānanti assāsappattā”ti evaṃ vā ettha yojanā.",
  "tika-s0103t0:69": "Tapojigucchāvādavaṇṇanā",
  "tika-s0103t0:70": "55. Pakatā hutvā vicchinnā vippakatāti āha “aniṭṭhitāva hutvā ṭhitā”ti.",
  "tika-s0103t0:71_0": "56. Vīriyena pāpajigucchanavādoti lūkhapaṭipattisādhanena vīriyena attataṇhāvinodanavasena",
  "tika-s0103t0:71_1": "pāpakassa jigucchanavādo. Jigucchatīti jiguccho, tabbhāvo jegucchaṃ, adhikaṃ jegucchaṃ",
  "tika-s0103t0:71_2": "adhijegucchaṃ, ativiya pāpajigucchanaṃ, tasmiṃ adhijegucche. Kāyadaḷhībahulaṃ tapatīti",
  "tika-s0103t0:71_3": "tapo, attakilamathānuyogavasena pavattaṃ vīriyaṃ, tena kāyadaḷhībahulatānimittassa",
  "tika-s0103t0:71_4": "pāpassa jigucchanaṃ, virajjanampi tapojigucchāti āha “vīriyena pāpajigucchā”ti. Ghāsacchādanasenāsanataṇhāvinodanamukhena",
  "tika-s0103t0:71_5": "attasnehavirajjananti attho. Upari vuccamānesu nānākāresu acelakādivatesu ekajjhaṃ",
  "tika-s0103t0:71_6": "samādinnānaṃ parisodhanamevettha pāripūraṇaṃ, na sabbesaṃ anavasesato samādānaṃ tassa",
  "tika-s0103t0:71_7": "asambhavatoti āha “paripuṇṇāti parisuddhā”ti. Parisodhanañca nesaṃ sakasamayasiddhena",
  "tika-s0103t0:71_8": "nayena paṭipajjanameva. Vipariyāyena aparisuddhatā veditabbā.",
  "tika-s0103t0:72": "57. “Ekaṃ pañhampi na kathetī”ti paṭhamaṃ attanā pucchitapañhassa akathitattā vuttaṃ.",
  "tika-s0103t0:73_0": "Tapanissitakoti attakilamathānuyogasaṅkhātaṃ tapaṃ nissāya samādāya vattanako. Sīhanādeti",
  "tika-s0103t0:73_1": "sīhanādasuttavaṇṇanāyaṃ. Yasmā tattha vitthāritanayena veditabbāni, tasmā tassā atthappakāsanāya",
  "tika-s0103t0:73_2": "vuttanayenapi veditabbāni.",
  "tika-s0103t0:74": "Upakkilesavaṇṇanā",
  "tika-s0103t0:75_0": "58. “Sammā ādiyatī”ti vatvā sammā ādiyanañcassa daḷhaggāho evāti āha “daḷhaṃ gaṇhātī”ti.",
  "tika-s0103t0:75_1": "“Sāsanāvacarenāpi dīpetabba”nti vatvā taṃ dassetuṃ “ekacco hī”tiādi vuttaṃ, tena",
  "tika-s0103t0:75_2": "dhutaṅgadharatāmattena attamanatā, paripuṇṇasaṅkappatā sammāpaṭipattiyā upakkilesoti",
  "tika-s0103t0:75_3": "imamatthaṃ dasseti, na yathāvuttatapasamādānadhutaṅgadharatānaṃ satipi aniyyānikatte",
  "tika-s0103t0:75_4": "sadisatanti daṭṭhabbaṃ.",
  "tika-s0103t0:76_0": "“Duvidhassāpīti ‘attamano hoti paripuṇṇasaṅkappo’ti ca evaṃ upakkilesabhedena vuttassa",
  "tika-s0103t0:76_1": "duvidhassāpi tapassino”ti keci. Yasmā pana aṭṭhakathāyaṃ sāsanikavasenāpi attho dīpito,",
  "tika-s0103t0:76_2": "tasmā bāhirakassa, sāsanikassa cāti evaṃ duvidhassāpi tapassinoti attho veditabbo.",
  "tika-s0103t0:76_3": "Tathā ceva hi uparipi atthavaṇṇanaṃ vakkhatīti. Ettāvatāti yadidaṃ “ko añño mayā",
  "tika-s0103t0:76_4": "sadiso”ti evaṃ atimānassa, aniṭṭhitakiccasseva ca “alamettāvatā”ti evaṃ atimānassa",
  "tika-s0103t0:76_5": "ca uppādanaṃ, ettāvatā.",
  "tika-s0103t0:77_0": "Ukkaṃsatīti ukkaṭṭhaṃ karoti. Ukkhipatīti aññesaṃ upari khipati, paggaṇhātīti attho.",
  "tika-s0103t0:77_1": "Paraṃ saṃhāretīti paraṃ saṃharaṃ nihīnaṃ karoti. Avakkhipatīti adho khipati, avamaññatīti attho.",
  "tika-s0103t0:78_0": "Mānamadakaraṇenāti mānasaṅkhātassa madassa karaṇena uppādanena. Mucchito hotīti mucchāpanno",
  "tika-s0103t0:78_1": "hoti, sā pana mucchāpatti abhijjhāsīlabbataparāmāsakāyaganthehi gadhitacittatā, tattha",
  "tika-s0103t0:78_2": "ca atilaggabhāvoti āha “gadhito ajjhosanno”ti. Pamajjanañcettha pamajjanamevāti āha",
  "tika-s0103t0:78_3": "“pamādamāpajjatī”ti. Kevalaṃ dhutaṅgasuddhiko hutvā kammaṭṭhānaṃ ananuyuñjanto tāya",
  "tika-s0103t0:78_4": "eva dhutaṅgasuddhikatāya attukkaṃsanādivasena pavatteyyāti dassetuṃ “sāsane”tiādi",
  "tika-s0103t0:78_5": "vuttaṃ. Tenāha “dhutaṅgameva…pe… paccetī”ti.",
  "tika-s0103t0:79_0": "59. Teyeva paccayā. Suṭṭhu katvā paṭisaṅkharitvā laddhāti ādaragāravayogena sakkaccaṃ",
  "tika-s0103t0:79_1": "abhisaṅkharitvā dānavasena upanayavasena laddhā. Vaṇṇabhaṇananti guṇakittanaṃ. Assāti tapassino.",
  "tika-s0103t0:80_0": "60. Vodāsanti byāsanaṃ, vibhajjananti attho. Taṃ panettha vibhajjanaṃ dvidhā icchitanti",
  "tika-s0103t0:80_1": "āha “dvebhāgaṃ āpajjatī”ti. Dve bhāge karoti ruccanāruccanavasena. Gedhajātoti sañjātagedho.",
  "tika-s0103t0:80_2": "Mucchanaṃ nāma sativippavāseneva hoti, na satiyā satīti āha “samuṭṭhassatī”ti. Ādīnavamattampīti",
  "tika-s0103t0:80_3": "gadhitādibhāvena paribhoge ādīnavamattampi na passati. Mattaññutāti paribhoge mattaññutā.",
  "tika-s0103t0:80_4": "Paccavekkhaṇaparibhogamattampīti paccavekkhaṇamattena paribhogampi ekavāraṃ paccavekkhitvāpi",
  "tika-s0103t0:80_5": "paribhuñjanampi na karoti.",
  "tika-s0103t0:81_0": "61. Vicakkasaṇṭhānāti vipulatamacakkasaṇṭhānā. Sabbassa bhuñjanato ayokūṭasadisā",
  "tika-s0103t0:81_1": "dantā eva dantakūṭaṃ. Apasādetīti pasādeti. Acelakādivasenāti acelakavatādivasena.",
  "tika-s0103t0:81_2": "Lūkhājīvinti sallekhapaṭipattiyā lūkhajīvikaṃ.",
  "tika-s0103t0:82": "62. Tapaṃ karotīti bhāvanāmanasikāralakkhaṇaṃ tapaṃ carati caranto viya hoti. Caṅkamaṃ otarati bhāvanaṃ anuyuñjanto viya. Vihāraṅgaṇaṃ sammajjati vattapaṭipattiṃ pūrento viya.",
  "tika-s0103t0:83": "“Ādassayamāno”ti vā pāṭho.",
  "tika-s0103t0:84_0": "Kiñci vajjanti kiñci kāyikaṃ vā vācasikaṃ vā dosaṃ. Diṭṭhigatanti viparītadassanaṃ.",
  "tika-s0103t0:84_1": "Aruccamānanti attano siddhante paṭikkhittabhāvena aruccamānaṃ. Ruccati meti “kappati",
  "tika-s0103t0:84_2": "me”ti vadati. Anujānitabbanti tacchāviparītabhūtabhāvena “evameta”nti anujānitabbaṃ.",
  "tika-s0103t0:84_3": "Savanamanohāritāya “sādhu suṭṭhū”ti anumoditabbaṃ.",
  "tika-s0103t0:85": "63. Kujjhanasīlatāya kodhano. Vuttalakkhaṇo upanāho etassa atthīti upanāhī. Evaṃbhūto ca taṃsamaṅgī hotīti “samannāgato hotī”ti vuttaṃ. Esa nayo ito paresupi.",
  "tika-s0103t0:86_0": "Ayaṃ pana viseso – issati usūyatīti ussukī. Saṭhanaṃ asantaguṇasambhāvanaṃ saṭho,",
  "tika-s0103t0:86_1": "so etassa atthīti saṭho. Santadosapaṭicchādanasabhāvā māyā, māyā etassa atthīti māyāvī.",
  "tika-s0103t0:86_2": "Garuṭṭhāniyānampi paṇipātākaraṇalakkhaṇaṃ thambhanaṃ thaddhaṃ, tamettha atthīti thaddho.",
  "tika-s0103t0:86_3": "Guṇehi samānaṃ, adhikañca atikkamitvā nihīnaṃ katvā maññanasīlatāya atimānī. Asantaguṇasambhāvanatthikatāsaṅkhātā",
  "tika-s0103t0:86_4": "pāpā lāmakā icchā etassāti pāpiccho. Micchā viparītā diṭṭhi etassāti micchādiṭṭhiko.",
  "tika-s0103t0:86_5": "“Idameva saccaṃ, moghamañña”nti evaṃ attanā attābhiniviṭṭhatāya satā diṭṭhi sandiṭṭhi,",
  "tika-s0103t0:86_6": "tameva parāmasatīti sandiṭṭhiparāmāsī. Aṭṭhakathāyaṃ pana “sayaṃ diṭṭhi sandiṭṭhī”ti",
  "tika-s0103t0:86_7": "vatthuvasena attho vutto. Ā bāḷhaṃ viya dhīyatīti ādhānanti āha “daḷhaṃ suṭṭhu ṭhapita”nti.",
  "tika-s0103t0:86_8": "Yathāgahitaṃ gāhaṃ paṭinissajjanasīlo paṭinissaggī, tappaṭikkhepena duppaṭinissaggī.",
  "tika-s0103t0:86_9": "Paṭisedhattho hi ayaṃ du-saddo yathā “duppañño, dussīlo”ti ca.",
  "tika-s0103t0:87": "Parisuddhapapaṭikappattakathāvaṇṇanā",
  "tika-s0103t0:88_0": "64. Idha nigrodha tapassīti yathānukkantaṃ purimapāḷiṃ nigamanavasena ekadesena dasseti.",
  "tika-s0103t0:88_1": "Tenāha “evaṃ bhagavā”tiādi. Gahitaladdhinti “acelakādibhāvo seyyo, tena ca saṃsārasuddhi",
  "tika-s0103t0:88_2": "hotī”ti evaṃ gahitaladdhiṃ. Rakkhitaṃ tapanti tāya laddhiyā samādiyitvā rakkhitaṃ",
  "tika-s0103t0:88_3": "acelakavatāditapaṃ. “Sabbameva saṃkiliṭṭha”nti iminā yaṃ vakkhati parisuddhapāḷivaṇṇanāyaṃ",
  "tika-s0103t0:88_4": "“lūkhatapassino ceva dhutaṅgadharassa ca vasena yojanā veditabbā”ti, tassa parikappitarūpassa",
  "tika-s0103t0:88_5": "lūkhassa tapassinoti ayamettha adhippāyoti dasseti. “Parisuddhapāḷidassanattha”nti",
  "tika-s0103t0:88_6": "ca iminā titthiyānaṃ vasena pāḷi yevettha labbhati, na pana tadatthoti dasseti. Vuttavipakkhavasenāti",
  "tika-s0103t0:88_7": "vuttassa atthassa paṭipakkhavasena, paṭikkhepavasenāti attho. Tasmiṃ ṭhāneti hetuatthe",
  "tika-s0103t0:88_8": "bhummanti tassa hetuatthena karaṇavacanena atthaṃ dassento “evaṃ so tenā”tiādimāha.",
  "tika-s0103t0:88_9": "Uttari vāyamamānoti yathāsamādinnehi dhutadhammehi aparituṭṭho, apariyositasaṅkappo",
  "tika-s0103t0:88_10": "ca hutvā upari bhāvanānuyogavasena sammāvāyāmaṃ karonto.",
  "tika-s0103t0:89_0": "69. Ito paranti ito yathāvuttanayato paraṃ. Aggabhāvaṃ vā sārabhāvaṃ vāti tapojigucchāya",
  "tika-s0103t0:89_1": "aggabhāvaṃ vā sārabhāvaṃ vā ajānanto. “Ayamevassa aggabhāvo sārabhāvo”ti maññamāno",
  "tika-s0103t0:89_2": "“aggappattā, sārappattā cā”ti āha.",
  "tika-s0103t0:90": "Parisuddhatacappattādikathāvaṇṇanā",
  "tika-s0103t0:91_0": "70. Yamanaṃ saṃyamanaṃ yāmo, hiṃsādīnaṃ akaraṇavasena catubbidho yāmova cātuyāmo,",
  "tika-s0103t0:91_1": "so eva saṃvaro, tena saṃvuto guttasabbadvāro cātuyāmasaṃvarasaṃvuto. Tenāha “catubbidhena",
  "tika-s0103t0:91_2": "saṃvarena pihito”ti. Atipātanaṃ hiṃsananti āha “pāṇaṃ na hanatī”ti. Lobhacittena",
  "tika-s0103t0:91_3": "bhāvitaṃ sambhāvitanti katvā bhāvitaṃ nāma pañca kāmaguṇā. Ayañca tesu tesaṃyeva",
  "tika-s0103t0:91_4": "samudācāro maggoṭṭhāpakaṃ viyāti āha “tesaṃ saññāyā”ti.",
  "tika-s0103t0:92_0": "Etanti abhiharaṇaṃ, hīnāya anāvattanañca. Tenāha “so abhiharatīti ādilakkhaṇa”nti.",
  "tika-s0103t0:92_1": "Abhiharatīti abhibuddhiṃ neti. Tenāha “uparūpari vaḍḍhetī”ti. Cakkavattināpi pabbajitassa",
  "tika-s0103t0:92_2": "abhivādanādi karīyatevāti pabbajjā seṭṭhā guṇavisesayogato, dosavirahitato ca, yato",
  "tika-s0103t0:92_3": "sā paṇḍitapaññattā vuttā. Gihibhāvo pana nihīno tadubhayābhāvatoti āha “hīnāya gihibhāvatthāyā”ti.",
  "tika-s0103t0:93": "71. Tacappattāti tacaṃ pattā, tacasadisā hotīti attho.",
  "tika-s0103t0:94_0": "74. Titthiyānaṃ vasenāti titthiyānaṃ samayavasena. Nesanti titthiyānaṃ. Tanti dibbacakkhuṃ.",
  "tika-s0103t0:94_1": "Sīlasampadāti sabbākārasampannaṃ catupārisuddhisīlaṃ. Tacasārasampattitoti tacatapojigucchāyāsārasampattito.",
  "tika-s0103t0:94_2": "Visesabhāvanti visesasabhāvaṃ.",
  "tika-s0103t0:95_0": "Acelakapāḷimattampīti acelakapāḷiāgatatthamattampi natthi, tasmā mayaṃ anassāma vinaṭṭhāti",
  "tika-s0103t0:95_1": "attho. A-kāro vā nipātamattaṃ, nassāmāti vinassāma. Kuto parisuddhapāḷīti kuto eva",
  "tika-s0103t0:95_2": "amhesu parisuddhapāḷiāgatapaṭipatti. Esa nayo sesesupi. Sutivasenāpīti sotapathāgamanamattenāpi na jānāma.",
  "tika-s0103t0:96": "Nigrodhassapajjhāyanavaṇṇanā",
  "tika-s0103t0:97_0": "75. Assāti sandhānassa gahapatissa. Kakkhaḷanti pharusaṃ. Durāsadavacananti avattabbavacanaṃ.",
  "tika-s0103t0:97_1": "Yasmā pharusavacanaṃ yaṃ uddissa payuttaṃ, tasmiṃ khamāpite khamāpakassa paṭipākatikaṃ",
  "tika-s0103t0:97_2": "hoti, tasmā “ayaṃ mayī”tiādi vuttaṃ.",
  "tika-s0103t0:98_0": "76. Bodhatthāya dhammaṃ deseti, na attano buddhabhāvaghosanatthāya. Vādatthāyāti",
  "tika-s0103t0:98_1": "paravādabhañjanavādatthāya. Rāgādisamanatthāya dhammaṃ deseti, na antevāsikamyatāya.",
  "tika-s0103t0:98_2": "Oghanittharaṇatthāyāti caturoghanittharaṇatthāya dhammaṃ deseti sabbaso orapārātiṇṇamāvahattā",
  "tika-s0103t0:98_3": "desanāya. Sabbakilesaparinibbānatthāya dhammaṃ deseti kilesānaṃ lesenapi desanāya aparāmaṭṭhabhāvato.",
  "tika-s0103t0:99": "Brahmacariyapariyosānādivaṇṇanā",
  "tika-s0103t0:100_0": "77. Idaṃ sabbampīti sattavassato paṭṭhāya yāva “sattāha”nti padaṃ, idaṃ sabbampi",
  "tika-s0103t0:100_1": "vacanaṃ. Asaṭho pana amāyāvī ujujātiko tikkhapañño ugghaṭitaññūti adhippāyo. So hi",
  "tika-s0103t0:100_2": "taṃmuhutteneva arahattaṃ pattuṃ sakkhissatīti. Vaṅkavaṅkoti kāyavaṅkādīhipi vaṅkehi",
  "tika-s0103t0:100_3": "vaṅko jimho kuṭilo. “Saṭhaṃ panāhaṃ anusāsituṃ na sakkomī”ti na idaṃ bhagavā kilāsubhāveneva",
  "tika-s0103t0:100_4": "vadati, atha kho tassa abhājanabhāveneva.",
  "tika-s0103t0:101_0": "78. Pakatiyā ācariyoti yo eva tumhākaṃ ito pubbe pakatiyā ācariyo ahosi, so eva idānipi",
  "tika-s0103t0:101_1": "pubbāciṇṇavasena ācariyo hotu, na mayaṃ tumhe antevāsike kātukāmāti adhippāyo. Na",
  "tika-s0103t0:101_2": "mayaṃ tumhākaṃ uddesena atthikā, dhammatanti meva pana tumhe ñāpetukāmamhāti adhippāyo.",
  "tika-s0103t0:101_3": "Ājīvatoti jīvikāya vuttito. Akusalāti koṭṭhāsaṃ pattāti akusalāti taṃ taṃ koṭṭhāsataṃyeva",
  "tika-s0103t0:101_4": "upagatā. Kilesadarathasampayuttāti kilesadarathasahitā taṃsambandhanato. Jātijarāmaraṇānaṃ",
  "tika-s0103t0:101_5": "hitāti jātijarāmaraṇiyā. Saṃkileso ettha atthi, saṃkilese vā niyuttāti saṃkilesikā.",
  "tika-s0103t0:101_6": "Vodānaṃ vuccati visuddhi, tassa paccayabhūtattā vodāniyā. Tathābhūtā cete vodāpentīti",
  "tika-s0103t0:101_7": "āha “satte vodāpentī”ti. Sikhāppattā paññāya pāripūrivepullatā maggaphalavaseneva",
  "tika-s0103t0:101_8": "icchitabbāti āha “maggapaññā…pe… vepullata”nti. Ubhopi vā etāni pāripūrivepullāni.",
  "tika-s0103t0:101_9": "Yā hi tassa pāripūrī, sā eva vepullatāti. Tatoti saṃkilesadhammappahānavodānadhammābhibuddhihetu.",
  "tika-s0103t0:102_0": "79. “Yathā mārenā”ti nayidaṃ nidassanavasena vuttaṃ, atha kho tathābhāvakathanamevāti",
  "tika-s0103t0:102_1": "dassetuṃ “māro kirā”tiādi vuttaṃ. Athāti mārena tesaṃ pariyuṭṭhānappattito pacchā",
  "tika-s0103t0:102_2": "aññāsīti yojanā. Kasmā pana bhagavā pageva na aññāsīti? Anāvajjitattā. Māraṃ paṭibāhitvāti",
  "tika-s0103t0:102_3": "mārena tesu kataṃ pariyuṭṭhānaṃ vidhametvā, na tesaṃ sati payojane buddhānaṃ dukkaraṃ.",
  "tika-s0103t0:102_4": "Soti maggaphaluppattihetu. Tesaṃ paribbājakānaṃ.",
  "tika-s0103t0:103_0": "Phuṭṭhāti pariyuṭṭhānavasena phuṭṭhā. Yatrāti niddhāraṇe bhummanti āha “yesū”ti.",
  "tika-s0103t0:103_1": "Aññāṇatthanti ājānanatthaṃ, upasaggamattañcettha ā-kāroti āha “jānanattha”nti, vīmaṃsanatthanti",
  "tika-s0103t0:103_2": "attho. Cittaṃ nuppannanti “jānāma tāvassa dhamma”nti ājānanatthaṃ “brahmacariyaṃ",
  "tika-s0103t0:103_3": "carissāmā”ti ekasmiṃ divase ekavārampi tesaṃ cittaṃ nuppannaṃ. Sattāho pana vuccamāno",
  "tika-s0103t0:103_4": "etesaṃ kiṃ karissatīti yojanā. Sattāhaṃ pūretunti sattāhaṃ brahmacariyaṃ pūretuṃ,",
  "tika-s0103t0:103_5": "brahmacariyavasena vā sattāhaṃ pūretunti attho. Paravādabhindananti paravādamaddanaṃ.",
  "tika-s0103t0:103_6": "Sakavādasamussāpananti sakavādapaggaṇhanaṃ. Vāsanāyāti saccasampaṭivedhavāsanāya.",
  "tika-s0103t0:103_7": "Nesanti ca pakaraṇavasena vuttaṃ. Tadaññesampi hi bhagavato sammukhā, paramparāya",
  "tika-s0103t0:103_8": "ca devamanussānaṃ suṇantānaṃ vāsanāya paccayo evāti. Yaṃ panettha atthato na vibhattaṃ,",
  "tika-s0103t0:103_9": "taṃ suviññeyyamevāti.",
  "tika-s0103t0:104": "Attadīpasaraṇatāvaṇṇanā",
  "tika-s0103t0:105_0": "80. Uttānaṃ vuccati pākaṭaṃ, tappaṭikkhepena anuttānaṃ apākaṭaṃ, paṭicchannaṃ, apacuraṃ,",
  "tika-s0103t0:105_1": "duviññeyyañca. Anuttānānaṃ padānaṃ vaṇṇanā anuttānapadavaṇṇanā. Uttānapadavaṇṇanāya",
  "tika-s0103t0:105_2": "payojanābhāvato anuttānaggahaṇaṃ. “Mātulā”ti itthiliṅgavasena laddhanāmo eko rukkho,",
  "tika-s0103t0:105_3": "tassā āsannappadese māpitattā nagarampi “mātulā” tveva paññāyittha. Tena vuttaṃ “mātulāyanti",
  "tika-s0103t0:105_4": "evaṃ nāmake nagare”ti. Avidūreti tassa nagarassa avidūre.",
  "tika-s0103t0:106_0": "Kāmañcettha sutte “bhūtapubbaṃ, bhikkhave, rājā daḷhanemi nāma ahosī”tiādinā atītavaṃsadīpikā",
  "tika-s0103t0:106_1": "kathā ādito paṭṭhāya āgatā, “aḍḍhateyyavassasatāyukānaṃ manussānaṃ vassasatāyukā",
  "tika-s0103t0:106_2": "puttā bhavissantī”tiādinā pana savisesaṃ anāgatatthapaṭisaṃyuttā kathā āgatāti vuttaṃ",
  "tika-s0103t0:106_3": "“anāgatavaṃsadīpikāya suttantakathāyā”ti. Anāgatatthadīpanañhi acchariyaṃ, tatthāpi",
  "tika-s0103t0:106_4": "anāgatassa sammāsambuddhassa paṭipattikittanaṃ acchariyatamaṃ. Samāgamenāti sannipātena.",
  "tika-s0103t0:107_0": "“Bhattaggaṃ amanāpa”ntiādi kevalaṃ tesaṃ parivitakkamattaṃ. Amanāpanti amanuññaṃ.",
  "tika-s0103t0:107_1": "Buddhesu kato appakopi aparādho appako kāro viya garutaravipākoti āha “buddhehi saddhiṃ…pe…",
  "tika-s0103t0:107_2": "sadisaṃ hotī”ti. Tatrāti tasmiṃ mātulanagarassa samīpe, tassaṃ vā parisāyaṃ.",
  "tika-s0103t0:108_0": "Attadīpāti ettha kāmaṃ yo paro na hoti, so attāti sasantāno “attā”ti vuccati, hitasukhesibhāvena",
  "tika-s0103t0:108_1": "pana attanibbisesattā dhammo idha “attā”ti adhippeto. Tenāha “attā nāma lokiyalokuttaro",
  "tika-s0103t0:108_2": "dhammo”ti. Dvidhā āpo gato etthāti dīpo, oghena anajjhotthato bhūmibhāgo. Idha pana",
  "tika-s0103t0:108_3": "kāmoghādīhi anajjhottharaṇīyattā dīpo viyāti dīpo, attā dīpo patiṭṭhā etesanti attadīpā.",
  "tika-s0103t0:108_4": "Tenāha “attānaṃ dīpa”ntiādi. Dīpabhāvo cettha paṭisaraṇatāti āha “idaṃ tasseva vevacana”nti.",
  "tika-s0103t0:108_5": "Aññasaraṇapaṭikkhepavacananti aññasaraṇabhāvapaṭikkhepavacanaṃ. Idañhi na aññaṃ saraṇaṃ",
  "tika-s0103t0:108_6": "katvā viharaṇasseva paṭikkhepavacanaṃ, atha kho aññassa saraṇasabhāvasseva paṭikkhepavacanaṃ",
  "tika-s0103t0:108_7": "tappaṭikkhepe ca tena itarassāpi paṭikkhepasiddhito. Tenāha “na hī”tiādi. Idāni tamevatthaṃ",
  "tika-s0103t0:108_8": "suttantarena sādhetuṃ “vuttampi ceta”ntiādi. Yadi ettha pākatiko attā icchito, kathaṃ",
  "tika-s0103t0:108_9": "tassa dīpasaraṇabhāvo, tasmā adhippāyiko ettha attā bhaveyyāti pucchati “ko panettha",
  "tika-s0103t0:108_10": "attā nāmā”ti. Itaro yathādhippetaṃ attānaṃ dassento “lokiyalokuttaro dhammo”ti. Dutiyavāropi",
  "tika-s0103t0:108_11": "paṭhamavārasseva pariyāyabhāvena desitoti dassetuṃ “tenāhā”tiādi vuttaṃ.",
  "tika-s0103t0:109_0": "Gocareti bhikkhūnaṃ gocaraṭṭhānabhūte. Tenāha “carituṃ yuttaṭṭhāne”ti. Saketi kathaṃ",
  "tika-s0103t0:109_1": "panāyaṃ bhikkhūnaṃ sakoti āha “pettike visaye”ti. Pitito sammāsambuddhato āgatattā",
  "tika-s0103t0:109_2": "“ayaṃ tumhākaṃ gocaro”ti tena uddiṭṭhattā pettike visayeti. Carantanti sāmiatthe",
  "tika-s0103t0:109_3": "upayogavacananti āha “ayamevattho”ti, carantānanti ca attho, tenāyaṃ vibhattivipallāsenapi",
  "tika-s0103t0:109_4": "vacanavipallāsenapīti dasseti. Kilesamārassa otārālābheneva itaramārānampi otārālābho",
  "tika-s0103t0:109_5": "veditabbo. Ayaṃ panatthoti gocare caraṇaṃ sandhāyāha, vatthu pana byatirekamukhena āgataṃ.",
  "tika-s0103t0:110_0": "Sakuṇe hantīti sakuṇagghi, mahāsenasakuṇo. Ajjhappattāti abhibhavanavasena pattā",
  "tika-s0103t0:110_1": "upagatā. Na myāyanti me ayaṃ sakuṇagghi nālaṃ abhavissa. Naṅgalakaṭṭhakaraṇanti naṅgalena",
  "tika-s0103t0:110_2": "kasitappadeso. Leḍḍuṭṭhānanti leḍḍūnaṃ uṭṭhapitaṭṭhānaṃ. Sake baleti attano balahetu.",
  "tika-s0103t0:110_3": "Apatthaddhāti avagāḷhatthambhā sañjātatthambhā. Assaramānāti avhāyantī.",
  "tika-s0103t0:111_0": "Mahantaṃ leḍḍunti naṅgalena bhinnaṭṭhāne sukkhatāya tikhiṇasiṅgaayoghanasadisaṃ mahantaṃ",
  "tika-s0103t0:111_1": "leḍḍuṃ. Abhiruhitvāti tassa adhobhāgena attanā pavisitvā nilīnayoggappadesaṃ sallakkhetvā",
  "tika-s0103t0:111_2": "tassupari caṅkamanto assaramāno aṭṭhāsi. “Ehi kho”tiādi tassa assaramānākāradassanaṃ.",
  "tika-s0103t0:111_3": "Sannayhāti vātaggahaṇavasena ubho pakkhe samaṃ ṭhapetvā. Paccupādīti pāvisi. Tatthevāti",
  "tika-s0103t0:111_4": "yattha pubbe lāpo ṭhito, tattheva leḍḍumhi. Uranti attano urappadesaṃ. Paccatāḷesīti",
  "tika-s0103t0:111_5": "pati atāḷesi sārambhavasena vegena gantvā paharaṇato vidhārentī patāḷesi. Ārammaṇanti",
  "tika-s0103t0:111_6": "paccayaṃ. “Avasara”nti keci.",
  "tika-s0103t0:112_0": "“Kusalāna”nti evaṃ pavattāya desanāya ko anusandhi? Yathāanusandhi eva. Ādito hi",
  "tika-s0103t0:112_1": "“attadīpā, bhikkhave, viharathā”tiādinā yeva attadhammapariyāyena lokiyalokuttaradhammā",
  "tika-s0103t0:112_2": "gahitā, te yevettha kusalaggahaṇena gahitāti. Anavajjalakkhaṇānanti avajjapaṭipakkhasabhāvānaṃ.",
  "tika-s0103t0:112_3": "“Avajjarahitasabhāvāna”nti keci. Tattha purime atthavikappe vipākadhammadhammā eva",
  "tika-s0103t0:112_4": "gahitā, dutiye pana vipākadhammāpi. Yadi evaṃ, kathaṃ tesaṃ samādāya vattananti?",
  "tika-s0103t0:112_5": "Na kho panetaṃ evaṃ daṭṭhabbaṃ “vipākadhammā sīlādi viya samādāya vattitabbā”ti.",
  "tika-s0103t0:112_6": "Samādānanti pana attano santāne sammā ādānaṃ paccayavasena pavatti yevāti daṭṭhabbaṃ.",
  "tika-s0103t0:112_7": "Vipākadhammā hi paccayavisesehi sattasantāne sammadeva āhitā āyuādisampattivisesabhūtā",
  "tika-s0103t0:112_8": "uparūparikusalavisesuppattiyā upanissayā hontīti vadanti. Puññaṃ pavaḍḍhatīti ettha",
  "tika-s0103t0:112_9": "puññanti uttarapadalopenāyaṃ niddesoti āha “puññaphalaṃ vaḍḍhatī”ti. Puññaphalanti",
  "tika-s0103t0:112_10": "ca ekadesasarūpekasesena vuttaṃ “puññañca puññaphalañca puññaphala”nti āha “uparūpari",
  "tika-s0103t0:112_11": "puññampi puññavipākopi veditabbo”ti.",
  "tika-s0103t0:113_0": "“Mātāpitūna”ntiādi nidassanamattaṃ, tasmā aññampi evarūpaṃ hetūpanissayaṃ kusalaṃ",
  "tika-s0103t0:113_1": "daṭṭhabbaṃ. Sinehavasenāti upanissayabhūtassa sinehassa vasena, na sampayuttassa.",
  "tika-s0103t0:113_2": "Na hi sinehasampayuttaṃ nāma kusalaṃ atthi. Mudumaddavacittanti mettāvasena ativiya",
  "tika-s0103t0:113_3": "maddavantaṃ cittaṃ. Yathā matthakappattaṃ vaṭṭagāmikusalaṃ dassetuṃ “mātāpitūnaṃ",
  "tika-s0103t0:113_4": "…pe… mudumaddavacitta”nti vuttaṃ, evaṃ matthakappattameva vivaṭṭagāmikusalaṃ dassetuṃ",
  "tika-s0103t0:113_5": "“cattāro sati…pe… bodhipakkhiyadhammā”ti vuttaṃ. Tadaññepi pana dānasīlādidhammā",
  "tika-s0103t0:113_6": "vaṭṭassa upanissayabhūtā vaṭṭagāmikusalaṃ vivaṭṭassa upanissayabhūtā vivaṭṭagāmikusalanti",
  "tika-s0103t0:113_7": "veditabbā. Pariyosānanti phalavisesāvahatāya phaladāya koṭi sikhāppatti, devaloke",
  "tika-s0103t0:113_8": "ca pavattisirivibhavoti pariyosānaṃ “manussaloke”ti visesitaṃ, manussalokavaseneva",
  "tika-s0103t0:113_9": "cāyaṃ desanā āgatāti. Maggaphalanibbānasampatti pariyosānanti yojanā. Vivaṭṭagāmikusalassa",
  "tika-s0103t0:113_10": "vipākaṃ suttapariyosāne dassissati “atha kho, bhikkhave, saṅkho nāma rājā”tiādinā.",
  "tika-s0103t0:114": "Daḷhanemicakkavattirājakathāvaṇṇanā",
  "tika-s0103t0:115_0": "81. Idhāti imasmiṃ “kusalānaṃ, bhikkhave, dhammāna”ntiādinā suttadesanāya āraddhaṭṭhāne",
  "tika-s0103t0:115_1": "vaṭṭavivaṭṭagāmibhāvena sādhāraṇe kusalaggahaṇe. Tattha vaṭṭagāmikusalānusandhivasena",
  "tika-s0103t0:115_2": "“bhūtapubbaṃ bhikkhave”ti desanaṃ ārabhi, ārabhanto ca desiyamānamattaṃ. Dhammapaṭiggāhakānaṃ",
  "tika-s0103t0:115_3": "bhikkhūnaṃ saṅkhepato evaṃ dīpetvā ārabhīti dassetuṃ “bhikkhave”tiādi vuttaṃ, paṭhamaṃ",
  "tika-s0103t0:115_4": "tathā adīpentopi bhagavā atthato dīpeti viyāti adhippāyo.",
  "tika-s0103t0:116_0": "82. Īsakampīti appamattakampi. Avasakkitanti ogatabhaṭṭhaṃ. Nemiabhimukhanti nemippadesassa",
  "tika-s0103t0:116_1": "sammukhā. Bandhiṃsu cakkaratanassa osakkitānosakkitabhāvaṃ jānituṃ. Tadetanti yathāvuttaṭṭhānā",
  "tika-s0103t0:116_2": "cavanaṃ. Atibalavadoseti rañño balavati anatthe upaṭṭhite sati.",
  "tika-s0103t0:117": "Appamattoti rañño āṇāya pamādaṃ akaronto.",
  "tika-s0103t0:118_0": "Ekasamuddapariyantamevāti jambudīpameva sandhāya vadati. So uttarato assakaṇṇapabbatena",
  "tika-s0103t0:118_1": "paricchinnaṃ hutvā attānaṃ parikkhipitvā ṭhitaekasamuddapariyanto. Puññiddhivasenāti",
  "tika-s0103t0:118_2": "cakkavattibhāvāvahāya puññiddhiyā vasena.",
  "tika-s0103t0:119": "83. Evaṃ katvāti kāsāyāni vatthāni acchādetvā. Sukataṃ kammanti dasakusalakammapathameva vadati.",
  "tika-s0103t0:120_0": "“Dasavidhaṃ, dvādasavidha”nti ca vuttavibhāgo parato āgamissati. Pūrentenevāti pūretvā",
  "tika-s0103t0:120_1": "ṭhiteneva. Niddoseti cakkavattivattassa paṭipakkhabhūtānaṃ dosānaṃ apagamane niddose.",
  "tika-s0103t0:120_2": "Cakkavattīnaṃ vatteti cakkavattirājūhi vattitabbavatte. Bhāvini bhūte viya hi upacāro",
  "tika-s0103t0:120_3": "yathā “agamā rājagahaṃ buddho”ti. Adhigatacakkavattibhāvāpi hi te tattha vattantevāti tathā vuttaṃ.",
  "tika-s0103t0:121": "Cakkavattiariyavattavaṇṇanā",
  "tika-s0103t0:122_0": "84. Aññathā vattituṃ adento so dhammo adhiṭṭhānaṃ etassāti tadadhiṭṭhānaṃ, tena tadadhiṭṭhānena",
  "tika-s0103t0:122_1": "cetasā. Sakkarontoti ādarakiriyāvasena karonto. Tenāha “yathā”tiādi. Garuṃ karontoti",
  "tika-s0103t0:122_2": "pāsāṇacchattaṃ viya garukaraṇavasena garuṃ karonto. Tenevāha “tasmiṃ gāravuppattiyā”ti.",
  "tika-s0103t0:122_3": "Mānentoti sambhāvanāvasena manena piyāyanto. Tenāha “tamevā”tiādi. Evaṃ pūjayato",
  "tika-s0103t0:122_4": "apacāyato evañca yathāvuttasakkārādisambhavoti taṃ dassetuṃ “taṃ apadisitvā”tiādi",
  "tika-s0103t0:122_5": "vuttaṃ. “Dhammādhipatibhūto āgatabhāvenā”ti iminā yathāvuttadhammassa jeṭṭhakabhāvena",
  "tika-s0103t0:122_6": "purimapurimataraattabhāvesu sakkacca samupacitabhāvaṃ dasseti. “Dhammavaseneva sabbakiriyānaṃ",
  "tika-s0103t0:122_7": "karaṇenā”ti etena ṭhānanisajjādīsu yathāvuttadhammaninnapoṇapabbhārabhāvaṃ dasseti.",
  "tika-s0103t0:122_8": "Assāti rakkhāvaraṇaguttiyā. Paraṃ rakkhanto aññaṃ diṭṭhadhammikādianatthato rakkhanto",
  "tika-s0103t0:122_9": "teneva paratthasādhanena khantiādiguṇena attānaṃ tato eva rakkhati. Mettacittatāti",
  "tika-s0103t0:122_10": "mettacittatāya. Nivāsanapārupanagehādīnaṃ sītuṇhādipaṭibāhanena āvaraṇaṃ. Anto janasminti",
  "tika-s0103t0:122_11": "abbhantarabhūte puttadārādijane.",
  "tika-s0103t0:123_0": "“Sīlasaṃvare patiṭṭhāpehī”ti iminā rakkhaṃ dasseti, “vatthagandhamālādīni dehī”ti",
  "tika-s0103t0:123_1": "iminā āvaraṇaṃ, itarena guttiṃ. Bhattavetanasampadānenapīti pi-saddena sīlasaṃvare",
  "tika-s0103t0:123_2": "patiṭṭhāpanādīni sampiṇḍeti. Eseva nayo ito paresupi pi-saddaggahaṇesu. Nigamo nivāso",
  "tika-s0103t0:123_3": "etesanti negamā, evaṃ jānapadāti āha “nigamavāsino”tiādi.",
  "tika-s0103t0:124_0": "Navavidhā mānamadāti “seyyohamasmī”tiādi nayappavattiyā navavidhā mānasaṅkhātā madā.",
  "tika-s0103t0:124_1": "Māno eva hettha pamajjanākārena pavattiyā mānamado. Sobhane kāyikavācasikakamme ratoti",
  "tika-s0103t0:124_2": "sūrato u-kārassa dīghaṃ katvā, tassa bhāvo soraccaṃ, kāyikavācasiko avītikkamo, sabbaṃ",
  "tika-s0103t0:124_3": "vā kāyavacīsucaritaṃ. Suṭṭhu oratoti sorato, tassa bhāvo soraccaṃ, yathāvuttameva",
  "tika-s0103t0:124_4": "sucaritaṃ. Rāgādīnanti rāgadosamohamānādīnaṃ. Damanādīhīti damanasamanaparinibbāpanehi.",
  "tika-s0103t0:124_5": "Ekamattānanti ekaṃ cittaṃ, ekaccaṃ attano cittanti attho. Rāgādīnañhi pubbabhāgiyaṃ",
  "tika-s0103t0:124_6": "damanādipaccekaṃ icchitabbaṃ, na maggakkhaṇe viya ekajjhaṃ paṭisaṅkhānamukhena pajahanato.",
  "tika-s0103t0:124_7": "Ekamattānanti vā vivekavasena ekaṃ ekākinaṃ attānaṃ. Kāle kāleti tesaṃ santikaṃ upasaṅkamitabbe kāle kāle.",
  "tika-s0103t0:125_0": "Idha ṭhatvāti “idaṃ kho, tāta, ta”nti evaṃ nigamanavasena vuttaṭṭhāne ṭhatvā. Vattanti",
  "tika-s0103t0:125_1": "ariyacakkavattivattaṃ. Samānetabbanti “dasavidhaṃ, dvādasavidha”nti ca heṭṭhā vuttagaṇanāya",
  "tika-s0103t0:125_2": "ca samānaṃ kātabbaṃ anūnaṃ anadhikaṃ katvā dassetabbaṃ. Adhammarāgassāti ayuttaṭṭhāne",
  "tika-s0103t0:125_3": "rāgassa. Visamalobhassāti yuttaṭṭhānepi ativiya balavabhāvena pavattalobhassa.",
  "tika-s0103t0:126": "Cakkaratanapātubhāvavaṇṇanā",
  "tika-s0103t0:127_0": "85. Vattamānassāti paripuṇṇe cakkavattivatte vattamānassa, no aparipuṇṇeti āha “pūretvā",
  "tika-s0103t0:127_1": "vattamānassā”ti. Kittāvatā panassa pāripūrī hotīti? Tattha “katādhikārassa tāva heṭṭhimaparicchedena",
  "tika-s0103t0:127_2": "dvādasahipi saṃvaccharehi pūrati, pañcavīsatiyā, paññāsāya vā saṃvaccharehi. Ayañca",
  "tika-s0103t0:127_3": "bhedo dhammacchandassapi tikkhamajjhamudutāvasena, itarassa tato bhiyyopī”ti vadanti.",
  "tika-s0103t0:128": "Dutiyādicakkavattikathāvaṇṇanā",
  "tika-s0103t0:129": "90. Attano matiyāti paramparāgataṃ purāṇaṃ tantiṃ paveṇiṃ laṅghitvā attano icchitākārena. Tenāha “porāṇaka”ntiādi.",
  "tika-s0103t0:130_0": "Na pabbantīti samiddhiyā na pūrenti, phītā na hontīti attho. Tenāha “na vaḍḍhantī”ti.",
  "tika-s0103t0:130_1": "Tathā cāha “katthaci suññā hontī”ti. Tattha tattha rājakicce raññā amā saha vattantīti",
  "tika-s0103t0:130_2": "amaccā, yehi vinā rājakiccaṃ nappavattati. Paramparāgatā hutvā rañño parisāya bhavāti",
  "tika-s0103t0:130_3": "pārisajjā. Tenāha “parisāvacarā”ti. Tasmiṃ ṭhānantare ṭhapitā hutvā rañño āyaṃ, vayañca",
  "tika-s0103t0:130_4": "yāthāvato gaṇentīti gaṇakā. Jātikulasutācārādivasena puthuttaṃ gatattā mahatī mattā",
  "tika-s0103t0:130_5": "etesanti mahāmattā, te pana mahānubhāvā amaccā evāti āha “mahāamaccā”ti. Ye rañño",
  "tika-s0103t0:130_6": "hatthānīkādīsu avaṭṭhitā, te anīkaṭṭhāti āha “hatthiācariyādayo”ti. Mantaṃ paññaṃ",
  "tika-s0103t0:130_7": "asitā hutvā jīvantīti mantassājīvino, matisajīvāti attho, ye tattha tattha rājakicce",
  "tika-s0103t0:130_8": "upadesadāyino. Tenāha “mantā vuccati paññā”tiādi.",
  "tika-s0103t0:131": "Āyuvaṇṇādiparihānikathāvaṇṇanā",
  "tika-s0103t0:132_0": "91. Balavalobhattāti “imasmiṃ loke idāni daliddamanussā nāma bahū, tesaṃ sabbesaṃ",
  "tika-s0103t0:132_1": "dhane anuppadiyamāne mayhaṃ kosassa parikkhayo hotī”ti evaṃ uppannabalavalobhattā.",
  "tika-s0103t0:132_2": "Uparūparibhūmīsūti chakāmasaggasaṅkhātāsu uparūparikāmabhūmīsu. Kammassa phalaṃ aggaṃ",
  "tika-s0103t0:132_3": "nāma, taṃ panettha uddhagāmīti āha “uddhaṃ aggaṃ assā”ti. Sagge niyuttā, saggappayojanāti",
  "tika-s0103t0:132_4": "vā sovaggikā. Dasannaṃ visesānanti dibbaāyuvaṇṇayasasukhaādhipateyyānañceva dibbarūpādīnañca",
  "tika-s0103t0:132_5": "phalavisesānaṃ. Vaṇṇaggahaṇena cettha sako attabhāvavaṇṇo gahito, rūpaggahaṇena bahiddhā rūpārammaṇaṃ.",
  "tika-s0103t0:133": "92. Suṭṭhu nisiddhanti yathāyaṃ iminā attabhāvena adinnaṃ ādātuṃ na sakkoti, evaṃ sammadeva tato nisedhitaṃ katvā. Mūlahatanti jīvitā voropanena mūle eva hataṃ.",
  "tika-s0103t0:134": "96. Rāgavasena caraṇaṃ carittaṃ, carittameva cārittaṃ, methunanti adhippāyo, taṃ pana “paresaṃ dāresū”ti vuttattā “micchācāra”nti āha.",
  "tika-s0103t0:135": "100. Paccanīkadiṭṭhīti “atthi dinna”ntiādikāya sammādiṭṭhiyā paṭipakkhabhūtā diṭṭhi.",
  "tika-s0103t0:136_0": "101. Mātucchādikā upari sayameva vakkhati. Atibalavalobhoti ativiya balavā bahalakileso,",
  "tika-s0103t0:136_1": "yena akāle, adese ca pavattati. Micchādhammoti micchā viparīto avisabhāgavatthuko",
  "tika-s0103t0:136_2": "lobhadhammo. Tenāha “purisāna”ntiādi.",
  "tika-s0103t0:137_0": "Tassa bhāvoti yena mettākaruṇāpubbaṅgamena cittena puggalo “matteyyo”ti vuccati,",
  "tika-s0103t0:137_1": "so tassa yathāvuttacittuppādo, taṃsamuṭṭhānā ca kiriyā matteyyatā. Tenāha “mātari",
  "tika-s0103t0:137_2": "sammā paṭipattiyā etaṃ nāma”nti. Yā sammā pajjitabbe sammā appaṭipatti, sopi doso",
  "tika-s0103t0:137_3": "agāravakiriyādibhāvato. Vippaṭipattiyaṃ pana vattabbameva natthīti āha “tassā abhāvo",
  "tika-s0103t0:137_4": "ceva tappaṭipakkhatā ca amatteyyatā”ti. Kule jeṭṭhānanti attano kule vuddhānaṃ mahāpitucūḷapitujeṭṭhakabhātikādīnaṃ.",
  "tika-s0103t0:138": "Dasavassāyukasamayavaṇṇanā",
  "tika-s0103t0:139_0": "103. “Ya”nti iminā samayo āmaṭṭho, bhummatthe cetaṃ paccattavacananti āha “yasmiṃ",
  "tika-s0103t0:139_1": "samaye”ti. Alaṃ patinoti alaṃpateyyā. Tassā pariyattatā bhariyābhāvenāti āha “dātuṃ",
  "tika-s0103t0:139_2": "yuttā”ti. Aggarasānīti madhurabhāvena, bhesajjabhāvena ca aggabhūtarasāni.",
  "tika-s0103t0:140": "Dippissantīti paṭipakkhabhāvena samujjalissanti. Tenāha “kusalantipi na bhavissatī”ti. Aho purisoti mātādīsupi īdiso, aññesaṃ kesaṃ kiṃ vissajjessati, aho tejavapurisoti.",
  "tika-s0103t0:141": "Gehe mātugāmaṃ viyāti attano gehe dāsibhariyābhūtamātugāmaṃ viya. Missībhāvanti mātādīsu bhariyāya viya cārittasaṅkaraṃ.",
  "tika-s0103t0:142_0": "Balavakopoti hantukāmatāvasena uppattiyā balavakopo. Āghātetīti āhanati, attano kakkhaḷapharusabhāvena",
  "tika-s0103t0:142_1": "cittaṃ vibādhatīti attho. Nissayadahanaraso hi doso. Byāpādetīti vināseti, manopadūsanato",
  "tika-s0103t0:142_2": "manassa pakopanato. Tibbanti tikkhaṃ, sā panassa tikkhatā sarīre avahantepi sinehavatthuṃ",
  "tika-s0103t0:142_3": "laṅghitvāpi pavattiyā veditabbāti āha “piyamānassapī”tiādi.",
  "tika-s0103t0:143_0": "104. Kappavināso kappo uttarapadalopena, antarāva kappo antarakappo. Taṇhādibhedo",
  "tika-s0103t0:143_1": "kappo etassa atthīti kappo, sattalokoti āha “antarāva lokavināso”ti. Svāyaṃ antarakappo",
  "tika-s0103t0:143_2": "katividho, kathañcassa sambhavo, kiṃ gatikoti antogadhaṃ codanaṃ sandhāyāha “antarakappo",
  "tika-s0103t0:143_3": "ca nāmā”tiādi. Lobhussadāyāti lobhādhikāya pajāya vattamānāya.",
  "tika-s0103t0:144_0": "Evaṃ cintayiṃsūti pubbe yathānussavānussaraṇena, attano ca āyuvisesassa labhanato.",
  "tika-s0103t0:144_1": "Gumbalatādīhi gahanaṃ ṭhānanti gumbalatādīhi sañchannatāya gahanabhūtaṃ ṭhānaṃ. Rukkhehi",
  "tika-s0103t0:144_2": "gahananti rukkhehi nirantaranicitehi gahanabhūtaṃ. Nadīvidugganti chinnataṭāhi nadīhi",
  "tika-s0103t0:144_3": "orato, pārato ca viduggaṃ. Tenāha “nadīna”ntiādi. Pabbatehi visamaṃ pabbatantaraṃ.",
  "tika-s0103t0:144_4": "Pabbatesu vā chinnataṭesu durārohaṃ visamaṭṭhānaṃ. Sabhāgeti jīvanavasena samānabhāge sadise karissanti.",
  "tika-s0103t0:145": "Āyuvaṇṇādivaḍḍhanakathāvaṇṇanā",
  "tika-s0103t0:146_0": "105. Āyatanti vā dīghaṃ cirakālikaṃ. Maraṇavasena hi ñātikkhayo āyato apunarāvattanato,",
  "tika-s0103t0:146_1": "na rājabhayādinā ukkamanavasena punarāvattiyāpi tassa labbhanato. Osakkeyyāmāti orameyyāma.",
  "tika-s0103t0:146_2": "Viramaṇampi atthato pajahanameva pariccajanabhāvatoti āha “pajaheyyāmāti attho”ti.",
  "tika-s0103t0:146_3": "Sīlagabbhe vaḍḍhitattāti mātu, pitu ca sīlavantatāya tadavayavabhūte gabbhe vaḍḍhi",
  "tika-s0103t0:146_4": "“sīlagabbhe vaḍḍhitā”ti vuttā, etena utuāhārassa viya tadaññassāpi bāhirassa paccayassa",
  "tika-s0103t0:146_5": "vasena sattasantānassa visesādhānaṃ hotīti dasseti. Yaṃ panettha vattabbaṃ, taṃ brahmajālaṭīkāyaṃ",
  "tika-s0103t0:146_6": "vuttameva. Khettavisuddhiyāti adhiṭṭhānabhūtavatthuvisuddhiyā. Nanu ca taṃ visesādhānaṃ",
  "tika-s0103t0:146_7": "jāyamānaṃ rūpasantatiyā eva bhaveyyāti? Saccametaṃ, rūpasantatiyā pana tathā āhitavisesāya",
  "tika-s0103t0:146_8": "arūpasantatipi laddhūpakārā eva hoti tappaṭibaddhavuttibhāvato. Yathā kabaḷīkārāhārena",
  "tika-s0103t0:146_9": "upatthambhite rūpakāye sabbopi attabhāvo anuggahito eva nāma hoti, yathā pana rañño",
  "tika-s0103t0:146_10": "cakkavattino puññavisesaṃ upanissāya tassa itthiratanādīnaṃ anaññasādhāraṇā te te",
  "tika-s0103t0:146_11": "visesā sambhavanti tabbhāve bhāvato, tadabhāve ca abhāvato, evameva tasmiṃ kāle mātāpitūnaṃ",
  "tika-s0103t0:146_12": "yathāvuttapuññavisesaṃ upanissāya tesaṃ puttānaṃ jāyamānānaṃ dīghāyukatā khettavisuddhiyāva",
  "tika-s0103t0:146_13": "hotīti veditabbā saṃvegadhammachandādisamupabrūhitāya tadā tesaṃ kusalacetanāya tathā",
  "tika-s0103t0:146_14": "uḷārabhāvena samuppajjanato. Etthāti imasmiṃ manussaloke, tatthāti yathāvuttaṃ kusaladhammaṃ",
  "tika-s0103t0:146_15": "samādāya vattamāne sattanikāye. Tatthevāti tasmiṃyeva sattanikāye. “Attanova sīlasampattiyā”ti",
  "tika-s0103t0:146_16": "vuttaṃ sasantatipariyāpannassa dhammassa tattha visesappaccayabhāvato. Khettavisuddhipi",
  "tika-s0103t0:146_17": "pana idhāpi paṭikkhipituṃ na sakkā.",
  "tika-s0103t0:147_0": "Koṭṭhāsāti cattārīsavassāyukātiādayo asītivassasahassāyukapariyosānā ekādasa koṭṭhāsā.",
  "tika-s0103t0:147_1": "Adinnādānādīhīti ādi-saddena kule jeṭṭhāpacāyikāpariyosānānaṃ dasannaṃ pāpakoṭṭhāsānaṃ gahaṇaṃ.",
  "tika-s0103t0:148": "Saṅkharājauppattivaṇṇanā",
  "tika-s0103t0:149_0": "106. Evaṃ uppajjanakataṇhāti evaṃ vacībhedaṃ pāpanavasena pavattā bhuñjitukāmatā.",
  "tika-s0103t0:149_1": "Anasananti kāyikakiriyāasamatthatāhetubhūto sarīrasaṅkoco. Tenāha “avipphārikabhāvo”tiādi.",
  "tika-s0103t0:149_2": "Ghananivāsatanti gāmanigamarājadhānīnaṃ ghananiviṭṭhataṃ aññamaññassa nātidūravattitaṃ.",
  "tika-s0103t0:149_3": "Nirantarapūritoti nirantaraṃ viya puṇṇo tatrupagānaṃ sattānaṃ bahubhāvato.",
  "tika-s0103t0:150": "Metteyyabuddhuppādavaṇṇanā",
  "tika-s0103t0:151_0": "107. Kiñcāpi pubbe vaḍḍhamānakavasena desanā āgataṃ, idaṃ pana na vaḍḍhamānakavasena",
  "tika-s0103t0:151_1": "vuttaṃ. Kasmāti ce āha “na hī”tiādi. Sattānaṃ vaḍḍhamānāyukakāle buddhā na nibbattanti",
  "tika-s0103t0:151_2": "saṃsāre saṃvegassa dubbibhāvanīyattā. Tato vassasatasahassato orameva buddhuppādakālo.",
  "tika-s0103t0:152_0": "108. Samussitaṭṭhena yūpo viyāti yūpo, yūpanti ettha sattā anekabhūmikūṭāgārovarakādivantatāyāti",
  "tika-s0103t0:152_1": "yūpo, pāsādo. Rañño hetubhūtenāti hetuatthe karaṇavacanantidassetiussāhasampattiādinā.",
  "tika-s0103t0:152_2": "Mahatā rājānubhāvena, mahatā ca kittisaddena samannāgatattā catūhi saṅgahavatthūhi",
  "tika-s0103t0:152_3": "mahājanassa rañjanato mahāpanādo nāma rājā jāto. Jātaketi mahāpanādajātake.",
  "tika-s0103t0:153_0": "Panādo nāma so rājāti “atīte panādo nāma so rājā assosī”ti attabhāvantaratāya attānaṃ",
  "tika-s0103t0:153_1": "paraṃ viya niddisati. Āyasmā hi bhaddajitthero attanā ajjhāvutthapubbaṃ suvaṇṇapāsādaṃ",
  "tika-s0103t0:153_2": "dassetvā evamāha. Yassa yūpo suvaṇṇayoti yassa rañño ayaṃ yūpo pāsādo suvaṇṇayo suvaṇṇamayo.",
  "tika-s0103t0:153_3": "Tiriyaṃ soḷasubbedhoti vitthārato soḷasasarapātappamāṇo, so pana aḍḍhayojanappamāṇo",
  "tika-s0103t0:153_4": "hoti. Ubbhamāhu sahassadhāti ubbhaṃ uccabhāvaṃ assa pāsādassa sahassadhā sahassakaṇḍappamāṇaṃ",
  "tika-s0103t0:153_5": "āhu, so pana yojanato pañcavīsatiyojanappamāṇo hoti. Keci panettha gāthāsukhatthaṃ",
  "tika-s0103t0:153_6": "“āhū”ti dīghaṃ kataṃ, ahu ahosīti atthaṃ vadanti.",
  "tika-s0103t0:154_0": "Sahassakaṇḍoti sahassabhūmiko, “sahassakhaṇḍo” tipi pāṭho, so eva attho. Satageṇḍūti",
  "tika-s0103t0:154_1": "anekasataniyūhako. Dhajālūti tattha tattha niyūhasikharādīsu patiṭṭhapitehi sattidhajavīraṅgadhajādīhi",
  "tika-s0103t0:154_2": "dhajehi sampanno. Haritāmayoti cāmīkarasuvaṇṇamayo. Keci pana haritāmayoti “haritamaṇiparikkhaṭo”ti",
  "tika-s0103t0:154_3": "vadanti. Gandhabbāti naṭā. Chasahassāni sattadhāti chamattāni gandhabbasahassāni",
  "tika-s0103t0:154_4": "sattadhā tassa pāsādassa sattasu ṭhānesu rañño abhiramāpanatthaṃ nacciṃsūti attho.",
  "tika-s0103t0:154_5": "Te evaṃ naccantāpi kira rājānaṃ hāsetuṃ nāsakkhiṃsu. Atha sakko devarājā devanaṭaṃ",
  "tika-s0103t0:154_6": "pesetvā samajjaṃ kāresi, tadā rājā hasīti.",
  "tika-s0103t0:155": "Koṭigāmo nāma māpito. Vatthūti bhaddajittherassa vatthu. Taṃ theragāthāvaṇṇanāyaṃ vitthārato āgatameva. Itarassāti naḷakāradevaputtassa. Ānubhāvāti puññānubhāvanimittaṃ.",
  "tika-s0103t0:156_0": "Dānavasena datvāti taṃ pāsādaṃ attano pariggahabhāvaviyojanena dānamukhe niyojetvā.",
  "tika-s0103t0:156_1": "Vissajjetvāti citteneva pariccajanavasena datvā puna dakkhiṇeyyānaṃ santakabhāvakaraṇena",
  "tika-s0103t0:156_2": "nirapekkhapariccāgavasena vissajjetvā. Ettakenāti “bhūtapubbaṃ bhikkhave”ti ādiṃ",
  "tika-s0103t0:156_3": "katvā yāva “pabbajissatī”ti padaṃ ettakena desanāmaggena.",
  "tika-s0103t0:157": "Bhikkhuno āyuvaṇṇādivaḍḍhanakathāvaṇṇanā",
  "tika-s0103t0:158": "110. Idaṃ bhikkhuno āyusminti āyusmiṃ sādhetabbe idaṃ bhikkhuno icchitabbaṃ cirajīvitāya hetubhāvatoti. Tenāha “idaṃ āyukāraṇa”nti.",
  "tika-s0103t0:159_0": "Sampannasīlassa avippaṭisārapāmojjapītipassaddhisukhasamādhiyathābhūtañāṇādisambhavato",
  "tika-s0103t0:159_1": "taṃsamuṭṭhānapaṇītarūpehi kāyassa phuṭattā sarīre vaṇṇadhātu vippasannā hoti, kalyāṇo",
  "tika-s0103t0:159_2": "ca kittisaddo abbhuggacchatīti āha “sīlavato hī”tiādi.",
  "tika-s0103t0:160": "Vivekajaṃ pītisukhādīti ādi-saddena samādhijaṃ pītisukhaṃ, apītijaṃ kāyasukhaṃ, satipārisuddhijaṃ upekkhāsukhañca saṅgaṇhāti.",
  "tika-s0103t0:161": "Appaṭikkūlatāvahoti appamāṇānaṃ sattānaṃ, attano ca tesu appaṭikkūlabhāvato. Hitūpasaṃhārādivasena pavattiyā sabbadisāsu pharaṇaappamāṇavasena sabbadisāsu vipphārikatā.",
  "tika-s0103t0:162": "“Arahattaphalasaṅkhātaṃ bala”nti vuttaṃ tassa akuppadhammatāya kenaci anabhibhavanīyabhāvato.",
  "tika-s0103t0:163_0": "“Loke”ti idaṃ yathā “ekabalampī”ti iminā sambandhīyati, evaṃ “duppasahaṃ durabhisambhava”nti",
  "tika-s0103t0:163_1": "imehipi sambandhitabbaṃ. Lokapariyāpanneheva hi dhammehi tesaṃ balassa duppasahatā,",
  "tika-s0103t0:163_2": "durabhisambhavatā, na lokuttarehīti. Etthevāti etasmiṃ arahattaphale eva, tadatthanti attho.",
  "tika-s0103t0:164_0": "Lokuttarapuññampīti lokuttarapuññampi puññaphalampi. Yāva āsavakkhayā pavaḍḍhati",
  "tika-s0103t0:164_1": "vivaṭṭagāmikusaladhammānaṃ samādānahetūti yojanā. Amatapānaṃ piviṃsu heṭṭhimamaggaphalasamadhigamavasenāti adhippāyo.",
  "tika-s0103t0:165": "Vāseṭṭhabhāradvājavaṇṇanā",
  "tika-s0103t0:166_0": "111. Etthāti “pubbārāme, migāramātupāsāde”ti etasmiṃ padadvaye. Koyaṃ pubbārāmo,",
  "tika-s0103t0:166_1": "kathañca pubbārāmo, kā ca migāramātā, kathañcassā pāsādo ahosīti etasmiṃ antolīne",
  "tika-s0103t0:166_2": "anuyoge. Ayaṃ idāni vuccamānā anupubbikathā ādito paṭṭhāya saṅkhepeneva anupubbikathā.",
  "tika-s0103t0:166_3": "Padumuttaraṃ bhagavantaṃ ekaṃ upāsikaṃ aggupaṭṭhāyikaṭṭhāne ṭhapentiṃ disvāna tattha",
  "tika-s0103t0:166_4": "sañjātagāravabahumānā tamevatthaṃ purakkhatvā bhagavantaṃ nimantetvā. Meṇḍakaputtassāti",
  "tika-s0103t0:166_5": "meṇḍakaseṭṭhiputtassa. Sotāpannā ahosi tathā katādhikārattā.",
  "tika-s0103t0:167_0": "Mātuṭṭhāne ṭhapesi attano sīlācārasampattiyā garuṭṭhāniyattā. Upayoganti tattha tattha",
  "tika-s0103t0:167_1": "appetabbaṭṭhāne appanāvasena viniyogaṃ agamaṃsu. Aññehi ca veḷuriyalohitaṅkamasāragallādīhi.",
  "tika-s0103t0:167_2": "Bhassatīti otarati. Suddhapāsādova na sobhatīti kevalo ekapāsādo eva vihāro na sobhati.",
  "tika-s0103t0:167_3": "Niyūhāni bahūni nīharitvā kattabbasenāsanāni “duvaḍḍhagehānī”ti vadanti. Majjhe gabbho",
  "tika-s0103t0:167_4": "samantato anupariyāyatoti evaṃ dvikkhattuṃ vaḍḍhetvā katasenāsanāni duvaḍḍhagehāni.",
  "tika-s0103t0:167_5": "Cūḷapāsādāti khuddakapāsādā.",
  "tika-s0103t0:168": "Uttaradevīvihāro nāma nagarassa pācīnadvārasamīpe katavihāro.",
  "tika-s0103t0:169_0": "Titthiyaliṅgassa aggahitattā neva titthiyaparivāsaṃ vasanti. Anupasampannabhāvato",
  "tika-s0103t0:169_1": "āpattiyā āpannāya abhāvato na āpattiparivāsaṃ vasanti. Bhikkhubhāvanti upasampadaṃ.",
  "tika-s0103t0:169_2": "Tevijjasuttanti imasmiṃ dīghanikāye tevijjasuttaṃ sutvā.",
  "tika-s0103t0:170_0": "113. Anuvattamānā caṅkamiṃsu ananucaṅkamane yathādhippetassa atthassa pucchanādīnaṃ",
  "tika-s0103t0:170_1": "asakkuṇeyyattā. Tesanti tesaṃ dvinnaṃ. Tenāha “paṇḍitataro”ti. Atthāti bhavattha.",
  "tika-s0103t0:170_2": "Kulasampannāti sampannakulā uditodite brāhmaṇakule uppannā. Brāhmaṇakulāti kenaci",
  "tika-s0103t0:170_3": "pārijuññena anupaddutā eva brāhmaṇakulā. Tenāha “bhogādisampanna”ntiādi. Ime brāhmaṇā",
  "tika-s0103t0:170_4": "uccā hutvā “imaṃ vasalaṃ pabbajjaṃ pabbajiṃsū”tiādinā jātiādīni ghaṭṭentā akkosanti.",
  "tika-s0103t0:170_5": "Paribhāsantīti paribhavitvā bhāsanti. Attano anurūpāyāti attano ajjhāsayassa anurūpāya.",
  "tika-s0103t0:170_6": "Antarantarā vicchijja pavattiyamānā paribhāsā paripuṇṇā nāma na hoti khaṇḍabhāvato,",
  "tika-s0103t0:170_7": "tabbipariyāyato paripuṇṇā nāma hotīti āha “antarā”tiādi.",
  "tika-s0103t0:171": "Appatiṭṭhatāyāti apassayarahitattā. Vibhinnoti vinaṭṭho.",
  "tika-s0103t0:172_0": "Itare tayo vaṇṇāti khattiyādayo vaṇṇā hīnā. Nanu khattiyāva seṭṭhā vaṇṇā yathā buddhā",
  "tika-s0103t0:172_1": "etarahi khattiyakule eva uppannāti? Saccametaṃ, te pana attano micchābhimānena, micchāgāhena",
  "tika-s0103t0:172_2": "ca “brāhmaṇova seṭṭho vaṇṇo”ti vadanti, taṃ tesaṃ vacanamattaṃ. “Sujjhantīti suddhā",
  "tika-s0103t0:172_3": "honti, na nindaṃ garahaṃ pāpuṇantī”ti vadanti. Sujjhanti vā saṃsārato sujjhanti,",
  "tika-s0103t0:172_4": "na sesā vaṇṇā asukkajātikattā, mantajjhenābhāvato cāti. Brahmuno mukhato jātā vedavacanato",
  "tika-s0103t0:172_5": "jātāti mukhato jātā. Tato eva brahmuno mahābrahmuno vedavacanato vijātāti brahmajā.",
  "tika-s0103t0:172_6": "Tena duvidhenāpi nimmitāti brahmanimmitā. Vedavedaṅgādibrahmadāyajjaṃ arahantīti",
  "tika-s0103t0:172_7": "brahmadāyādā. Muṇḍake samaṇaketi ettha ka-kāro garahāyanti āha “nindantā jigucchantā",
  "tika-s0103t0:172_8": "vadantī”ti. Ibbheti sudde, te pana gharabandhanena baddhā nihīnatarāti āha “gahapatike”ti.",
  "tika-s0103t0:172_9": "Kaṇheti kaṇhajātike. Bandhanaṭṭhena bandhu, kassa pana bandhūti āha “mārassa bandhubhūte”ti.",
  "tika-s0103t0:172_10": "Pādāpacceti pādato jātāpacce. Ayaṃ kira brāhmaṇānaṃ laddhi “brāhmaṇā brahmuno mukhato",
  "tika-s0103t0:172_11": "jātā, khattiyā urato, ūrūhi vessā, pādato suddā”ti.",
  "tika-s0103t0:173_0": "114. Yasmā paṭhamakappikakāle catuvaṇṇavavatthānaṃ natthi, sabbeva sattā ekasadisā,",
  "tika-s0103t0:173_1": "aparabhāge pana tesaṃ payogabhedavasena ahosi, tasmā vuttaṃ “porāṇaṃ…pe… ajānantā”ti.",
  "tika-s0103t0:173_2": "Laddhibhindanatthāyāti “brāhmaṇā brahmuno puttā orasā mukhato jātā”ti evaṃ pavattāya",
  "tika-s0103t0:173_3": "laddhiyā viniveṭhanatthaṃ. Puttappaṭilābhatthāyāti “evaṃ mayaṃ pettikaṃ iṇaṃ sodhessāmā”ti",
  "tika-s0103t0:173_4": "laddhiyaṃ ṭhatvā puttappaṭilābhāya. Ayañhettha dhammikānaṃ brāhmaṇānaṃ ajjhāsayo.",
  "tika-s0103t0:173_5": "Sañjātapupphāti rajassalā. Itthīnañhi kumāribhāvappattito paṭṭhāya pacchimavayato",
  "tika-s0103t0:173_6": "oraṃ asati vibandhe aṭṭhame aṭṭhame sattāhe gabbhāsayasaññite tatiye āvatte katipayā",
  "tika-s0103t0:173_7": "lohitapīḷakā saṇṭhahitvā aggahitapupphā eva bhijjanti, tato lohitaṃ paggharati, tattha",
  "tika-s0103t0:173_8": "utusamaññā, pupphasamaññā ca. Nesanti brāhmaṇānaṃ. Saccavacanaṃ siyāti “brahmuno",
  "tika-s0103t0:173_9": "puttā”tiādivacanaṃ saccaṃ yadi siyā, brāhmaṇīnaṃ…pe… mukhaṃ bhaveyya, na cetaṃ atthi.",
  "tika-s0103t0:174": "Catuvaṇṇasuddhivaṇṇanā",
  "tika-s0103t0:175_0": "115. Mukhacchedakavādanti “brāhmaṇā mahābrahmuno mukhato jātā”ti vādassa chedakavādaṃ.",
  "tika-s0103t0:175_1": "Ariyabhāve asamatthāti anariyabhāvāvahā. Pakatikāḷakāti sabhāveneva na suddhā. Kaṇhoti",
  "tika-s0103t0:175_2": "kiliṭṭho upatāpako. Tenāha “dukkhoti attho”ti.",
  "tika-s0103t0:176": "Sukkabhāvo nāma parisuddhatāti āha “nikkilesabhāvena paṇḍarā”ti. Sukkoti na kiliṭṭho anupatāpakoti vuttaṃ “sukhoti attho”ti.",
  "tika-s0103t0:177_0": "116. Ubhayavokiṇṇeti vacanavipallāsena vuttanti āha “ubhayesu vokiṇṇesū”ti. Missībhūtesūti",
  "tika-s0103t0:177_1": "“kadāci kaṇhā dhammā, kadāci sukkā dhammā”ti evaṃ ekasmiṃ santāne, ekasmiṃyeva ca",
  "tika-s0103t0:177_2": "attabhāve pavattiyā missībhūtesu, na pana ekajjhaṃ pavattiyā. Etthāti anantaravuttadhammāva",
  "tika-s0103t0:177_3": "anvādhiṭṭhāti āha “kaṇhasukkadhammesū”ti. Yasmā ca te brāhmaṇā na ceva te dhamme",
  "tika-s0103t0:177_4": "atikkantā, yāya ca paṭipadāya atikkameyyuṃ, sāpi tesaṃ paṭipadā natthi, tasmā vuttaṃ",
  "tika-s0103t0:177_5": "“vattamānāpī”ti. Nānujānanti ayathābhuccavādabhāvato. Anujānanañca nāma abbhanumodananti",
  "tika-s0103t0:177_6": "tadabhāvaṃ dassentena “nānumodanti, na pasaṃsantī”ti vuttaṃ. Catunnaṃ vaṇṇānanti",
  "tika-s0103t0:177_7": "niddhāraṇe sāmivacanaṃ. Tesanti pana sambandhepi vā sāmivacanaṃ. Te ca brāhmaṇā na",
  "tika-s0103t0:177_8": "evarūpā na edisā, yādiso arahā ekadesenāpi tena tesaṃ sadisatābhāvato, tasmā tena",
  "tika-s0103t0:177_9": "kāraṇena nesaṃ brāhmaṇānaṃ “brāhmaṇova seṭṭho vaṇṇo”ti vādaṃ viññū yathābhūtavādino",
  "tika-s0103t0:177_10": "buddhādayo ariyā nānujānanti.",
  "tika-s0103t0:178_0": "Ārakattādīhīti ettha kilesānaṃ ārakattā pahīnabhāvato dūrattā arahaṃ, kilesārīnaṃ",
  "tika-s0103t0:178_1": "hatattā arahaṃ, saṃsāracakkassa arānaṃ hatattā arahaṃ, paccayādīnaṃ arahattā arahaṃ,",
  "tika-s0103t0:178_2": "pāpakaraṇe rahābhāvena arahanti evamattho veditabbo. Ayamettha saṅkhepo, vitthāro",
  "tika-s0103t0:178_3": "pana visuddhimagge, taṃ saṃvaṇṇanāsu ca vuttanayena veditabbo. Āsavānaṃ khīṇattāti",
  "tika-s0103t0:178_4": "catunnampi āsavānaṃ anavasesato pahīnattā. Brahmacariyavāsanti maggabrahmacariyavāsaṃ.",
  "tika-s0103t0:178_5": "Tassa vāsassa pariyositattā vutthavāso, dasannampi vā ariyavāsānaṃ vutthattā vutthavāso. Vuttañhetaṃ –",
  "tika-s0103t0:179_0": "“Dasayime, bhikkhave, ariyāvāsā, yadariyā āvasiṃsu vā āvasanti vā āvasissanti vā.",
  "tika-s0103t0:179_1": "Katame dasa? Idha, bhikkhave, bhikkhu pañcaṅgavippahīno hoti chaḷaṅgasamannāgato",
  "tika-s0103t0:179_2": "ekārakkho caturāpasseno panuṇṇapaccekasacco samavayasaṭhesano anāvilasaṅkappo passaddhakāyasaṅkhāro",
  "tika-s0103t0:179_3": "suvimuttacitto suvimuttapañño. Ime kho, bhikkhave, dasa ariyāvāsā”ti.",
  "tika-s0103t0:180_0": "Vussatīti vā vusitaṃ, ariyamaggo, ariyaphalañca, taṃ etassa atthīti atisayavacanicchāvasena",
  "tika-s0103t0:180_1": "arahā “vusitavā”ti vutto. Karaṇīyaṃ nāma pariññāpahānasacchikiriyābhāvanā dukkhassantaṃ",
  "tika-s0103t0:180_2": "kātukāmehi ekantato kattabbattā, taṃ pana yasmā catūhi maggehi paccekaṃ catūsu saccesu",
  "tika-s0103t0:180_3": "kātabbaṃ kataṃ, tasmā vuttaṃ “catūhi…pe… katakaraṇīyo”ti. Osīdāpanaṭṭhena bhārā viyāti",
  "tika-s0103t0:180_4": "bhārā, kilesā, khandhā ca. Vuttañhi “bhārā have pañcakkhandhā”ti ohāritoti apanīto.",
  "tika-s0103t0:180_5": "Sako attho sadatthoti ettha da-kāro padasandhikaro. Kāmaṃ diṭṭhiādayopi saṃyojanāni",
  "tika-s0103t0:180_6": "eva, tathāpi taṇhāya bhavasaṃyojanaṭṭho sātisayo. Yathāha “avijjānīvaraṇānaṃ sattānaṃ",
  "tika-s0103t0:180_7": "taṇhāsaṃyojanāna”nti. tato sā eva sutte samudayasaccabhāvena vuttā, tasmā vuttaṃ",
  "tika-s0103t0:180_8": "“bhavasaṃyojanaṃ vuccati taṇhā”ti. Sammadaññā vimuttoti sammā aññāya jānanabhūtāya",
  "tika-s0103t0:180_9": "aggamaggapaññāya sammā yathābhūtaṃ yaṃ yathā jānitabbaṃ, taṃ tathā jānitvā vimutto.",
  "tika-s0103t0:180_10": "Imasmiṃ loketi imasmiṃ sattaloke. Idhattabhāveti imasmiṃ attabhāve, parattabhāveti",
  "tika-s0103t0:180_11": "parasmiṃ attabhāve, idhaloke, paraloke cāti attho.",
  "tika-s0103t0:181": "117. Antaravirahitāti vibhāgavirahitā. Tenāha “attano kulena sadisā”ti. Anuyantīti anuyantā, anuyantā eva ānuyantā, anuvattakā. Tenāha “vasavattino”ti.",
  "tika-s0103t0:182": "118. Niviṭṭhāti saddheyyavatthusmiṃ anupavisanavasena niviṭṭhā. Tato eva tasmiṃ adhikaṃ nivisanato abhiniviṭṭhā. Acalaṭṭhitāti acalabhāve ṭhitā.",
  "tika-s0103t0:183_0": "Yanti yaṃ kathetabbadhammaṃ anupadhāretvā, tadatthañca appaccakkhaṃ katvā kathanaṃ,",
  "tika-s0103t0:183_1": "etaṃ aṭṭhānaṃ akāraṇaṃ tassa bodhimūleyeva samucchinnattā. Vicchindajananatthanti",
  "tika-s0103t0:183_2": "ratanattayasaddhāya vicchindassa uppādanatthaṃ, aññathattāyāti attho. Soti māro.",
  "tika-s0103t0:183_3": "Musāvādaṃ kātuṃ nāsakkhīti āgataphalassa ariyasāvakassa purato musā vattuṃ na visahi,",
  "tika-s0103t0:183_4": "tasmā āma mārosmīti paṭijāni. Silāpathaviyanti ratanamayasilāpathaviyaṃ. Sineruṃ",
  "tika-s0103t0:183_5": "kira parivāretvā ṭhito bhūmippadeso sattaratanamayo, “suvaṇṇamayo”ti keci, sā vitthārato,",
  "tika-s0103t0:183_6": "ubbedhato anekayojanasahassaparimāṇā ativiya niccalā. Kiṃ tvaṃ etthāti kiṃ kāraṇā",
  "tika-s0103t0:183_7": "tvaṃ ettha. “Ṭhito”ti accharaṃ pahari. Ṭhātuṃ asakkontoti ariyasāvakassa purato ṭhātuṃ",
  "tika-s0103t0:183_8": "asakkonto. Ayañhi ariyadhammādhigamassa ānubhāvo, yaṃ māropi nāma mahānubhāvo ujukaṃ",
  "tika-s0103t0:183_9": "paṭipparituṃ na sakkoti.",
  "tika-s0103t0:184_0": "Maggo eva mūlaṃ maggamūlaṃ, tassa. Sañjātattā uppannattā. Tena maggamūlena patiṭṭhitasantāne",
  "tika-s0103t0:184_1": "laddhapatiṭṭhā. Bhagavato desanādhammaṃ nissāya ariyāya jātiyā jāto “bhagavantaṃ",
  "tika-s0103t0:184_2": "nissāya ariyabhūmiyaṃ jāto”ti vutto. “Ure vasitvā”ti idaṃ dhammaghosassa urato samuṭṭhānatāya",
  "tika-s0103t0:184_3": "vuttaṃ. Ure vāyāmajanitābhijātitāya vā oraso. Mukhato jātena jāto “mukhato jāto”ti",
  "tika-s0103t0:184_4": "vutto. Kāraṇakāraṇepi hi kāraṇe viya vohāro hoti “tiṇehi bhattaṃ siddha”nti. Keci",
  "tika-s0103t0:184_5": "pana “vimokkhamukhassa vasena jātattā mukhato jāto”ti vadanti, tatthāpi vuttanayeneva",
  "tika-s0103t0:184_6": "attho veditabbo. Purimenatthena yonijo, sedajo, mukhajoti tīsu sambandhesu mukhajena",
  "tika-s0103t0:184_7": "sambandhena bhagavato puttabhāvo vibhāvito. Atthadvayenāpi dhammajabhāvoyeva dīpito.",
  "tika-s0103t0:184_8": "Ariyadhammappattito laddhaviseso hutvā pavatto taduttarakāliko khandhasantāno “ariyadhammato",
  "tika-s0103t0:184_9": "jāto”ti veditabbo, ariyadhammaṃ vā maggaphalaṃ nissāya, upanissāya ca jāto sabbopi",
  "tika-s0103t0:184_10": "dhammappabandho “ariyadhammato jāto”ti gahetabbo. Tesaṃ pana ariyadhammānaṃ apariyositakiccatāya",
  "tika-s0103t0:184_11": "ariyabhāvena abhinibbattimattaṃ upādāya “ariyadhammato jātattā”ti vuttaṃ. Pariyositakiccatāya",
  "tika-s0103t0:184_12": "tathā nibbattipāripūriṃ upādāya “nimmitattā”ti vuttaṃ, yato “dhammajo dhammanimmito”ti",
  "tika-s0103t0:184_13": "vuttaṃ. “Navalokuttaradhammadāyaṃ ādiyatīti dhammadāyādo” tipi pāṭho. Assāti “bhagavatomhiputto”tiādinā",
  "tika-s0103t0:184_14": "vuttassa vākyassa. Atthaṃ dassentoti bhāvatthaṃ pakāsento. Tathāgatassa anaññasādhāraṇasīlādidhammakkhandhassa",
  "tika-s0103t0:184_15": "samūhanivesavasena dhammakāyatāya na kiñci vattabbaṃ atthi, satthuṭṭhāniyassa pana",
  "tika-s0103t0:184_16": "dhammakāyataṃ dassetuṃ “kasmā tathāgato dhammakāyoti vutto”ti sayameva pucchaṃ samuṭṭhāpetvā",
  "tika-s0103t0:184_17": "“tathāgato hī”tiādinā tamatthaṃ vissajjeti. Hadayena cintetvāti “imaṃ dhammaṃ imassa",
  "tika-s0103t0:184_18": "desessāmī”ti tassa upagatassa veneyyajanassa bodhanatthaṃ cittena cintetvā. Vācāya",
  "tika-s0103t0:184_19": "abhinīharīti saddhammadesanāvācāya karavīkarutamañjunā brahmassarena veneyyasantānābhimukhaṃ",
  "tika-s0103t0:184_20": "tadajjhāsayānurūpaṃ hitamatthaṃ nīhari upanesi. Tenāti tena kāraṇena evaṃsaddhammādhimuttibhāvena.",
  "tika-s0103t0:184_21": "Assāti tathāgatassa. Dhammamayattāti dhammabhūtattā. Idhādhippetadhammo seṭṭhaṭṭhena",
  "tika-s0103t0:184_22": "brahmabhūtoti āha “dhammakāyattā eva brahmakāyo”ti. Sabbaso adhammaṃ pajahitvā anavasesato",
  "tika-s0103t0:184_23": "dhammo eva bhūtoti dhammabhūto. Tathārūpo ca yasmā sabhāvato dhammo evāti vattabbataṃ",
  "tika-s0103t0:184_24": "arahatīti āha “dhammasabhāvo”ti.",
  "tika-s0103t0:185_0": "119. Seṭṭhacchedakavādanti “brāhmaṇova seṭṭho vaṇṇo”ti evaṃ vuttaseṭṭhabhāvacchedakavādaṃ.",
  "tika-s0103t0:185_1": "Aparenapi nayenāti yathāvuttaseṭṭhacchedakavādato aparenapi porāṇakalokuppattidassananayena.",
  "tika-s0103t0:185_2": "Seṭṭhaccheda…pe… dassetunti sopi hi “brāhmaṇova seṭṭho vaṇṇo, hīnā aññe vaṇṇā”ti,",
  "tika-s0103t0:185_3": "“brāhmaṇā brahmuno puttā orasā mukhato jātā brahmajā”ti ca evaṃ pavattāya micchādiṭṭhiyā",
  "tika-s0103t0:185_4": "viniveṭhano jātibrāhmaṇānaṃ seṭṭhabhāvassa chedanato seṭṭhacchedanavādo nāma hotīti dassetunti attho.",
  "tika-s0103t0:186_0": "Itthabhāvanti imaṃ pakārataṃ manussabhāvaṃ. Sāmaññajotanā hi visese avatiṭṭhati,",
  "tika-s0103t0:186_1": "pakaraṇavasena vā ayamattho avacchinno daṭṭhabbo. Maneneva nibbattāti bāhirapaccayena",
  "tika-s0103t0:186_2": "vinā kevalaṃ upacārajhānamanasāva nibbattā. Yāya upacārajjhānacetanāya te tattha",
  "tika-s0103t0:186_3": "nibbattā, nīvaraṇavikkhambhanādinā uḷāro tassā pavattiviseso, tasmā jhānaphalakappo",
  "tika-s0103t0:186_4": "tassā phalavisesoti āha “brahmaloke viyā”tiādi. “Sayaṃpabhā”ti padānaṃ tattha sūriyālokādīhi",
  "tika-s0103t0:186_5": "vinā andhakāraṃ vidhamantā sayameva pabhāsantīti sayaṃpabhā, antalikkhe ākāse carantīti",
  "tika-s0103t0:186_6": "antalikkhacarā, tadaññakāmāvacarasattānaṃ viya sarīrassa vicaraṇaṭṭhānassa asubhatābhāvato",
  "tika-s0103t0:186_7": "subhaṃ, subheva tiṭṭhantīti subhaṭṭhāyinoti attho veditabbo.",
  "tika-s0103t0:187": "Rasapathavipātubhāvavaṇṇanā",
  "tika-s0103t0:188_0": "120. Sabbaṃ cakkavāḷanti anavasesaṃ koṭisatasahassaṃ cakkavāḷaṃ. Samatanīti sañchādentī",
  "tika-s0103t0:188_1": "vipphari, sā pana tasmiṃ udake patiṭṭhitā ahosīti āha “patiṭṭhahī”ti. Vaṇṇena sampannāti",
  "tika-s0103t0:188_2": "sampannavaṇṇā. Makkhikaṇḍakarahitanti makkhikāhi ca tāsaṃ aṇḍakehi ca rahitaṃ.",
  "tika-s0103t0:189_0": "Atītānantarepi kappe loloyeva. Kasmā? Evaṃ ciraparicitalolatāvasena sabbapaṭhamaṃ",
  "tika-s0103t0:189_1": "tathā akāsīti dasseti. Kimevidanti “vaṇṇato, gandhato ca tāva ñātaṃ, rasato pana",
  "tika-s0103t0:189_2": "kimevidaṃ bhavissatī”ti saṃsayajāto vadati. Tiṭṭhatīti aṭṭhāsi.",
  "tika-s0103t0:190": "Candimasūriyādipātubhāvavaṇṇanā",
  "tika-s0103t0:191_0": "121. Āluppakārakanti ettha ālopapariyāyo āluppa-saddoti āha “ālopaṃ katvā”ti. Paccakkhabhūtānampi",
  "tika-s0103t0:191_1": "candimasūriyānaṃ pavattiyaṃ lokiyānaṃ sammoho hoti, taṃ vidhamituṃ “ko pana tesa”ntiādinā",
  "tika-s0103t0:191_2": "aṭṭha pañhāvissajjanāni gahitāni. Tattha tesanti candimasūriyānaṃ. Kasminti kasmiṃ",
  "tika-s0103t0:191_3": "ṭhāne. “Ko uparī”ti eteneva ko heṭṭhāti ayamattho vuttoyeva. Tathā “ko sīghaṃ gacchatī”ti",
  "tika-s0103t0:191_4": "iminā ko saṇikaṃ gacchatīti ayampi attho vuttoyeva. Vīthiyoti gamanavīthiyo. Ekatoti",
  "tika-s0103t0:191_5": "ekasmiṃ khaṇe pātubhavanti. Sūriyamaṇḍale pana atthaṅgate candamaṇḍalaṃ paññāyittha.",
  "tika-s0103t0:191_6": "Chandaṃ ñatvā vāti ruciṃ ñatvā viya.",
  "tika-s0103t0:192": "Ubhayanti anto, bahi ca.",
  "tika-s0103t0:193": "Ujukanti āyāmato, vitthārato, ubbedhato ca. Parimaṇḍalatoti parikkhepato.",
  "tika-s0103t0:194_0": "Ujukaṃ saṇikaṃ gacchati amāvāsiyaṃ sūriyena saddhiṃ gacchanto divase divase thokaṃ",
  "tika-s0103t0:194_1": "thokaṃ ohīyanto puṇṇamāsiyaṃ upaḍḍhamaggameva ohīyanato. Tiriyaṃ sīghaṃ gacchati",
  "tika-s0103t0:194_2": "ekasmimpi māse kadāci dakkhiṇato, kadāci uttarato dassanato. “Dvīsu passesū”ti idaṃ",
  "tika-s0103t0:194_3": "yebhuyyavasena vuttaṃ. Candassa purato, pacchato, samañca tārakā gacchantiyeva. Attano",
  "tika-s0103t0:194_4": "ṭhānanti attano gamanaṭṭhānaṃ. Na vijahanti attano vīthiyāva gacchanato. Sūriyassa",
  "tika-s0103t0:194_5": "ujukaṃ gamanassa sīghatā candassa gamanaṃ upādāya veditabbā. Tiriyaṃ gamanaṃ dakkhiṇadisato",
  "tika-s0103t0:194_6": "uttaradisāya, uttaradisato ca dakkhiṇadisāya gamanaṃ dandhaṃ chahi chahi māsehi ijjhanato.",
  "tika-s0103t0:194_7": "Soti sūriyo. Kāḷapakkhauposathatoti kāḷapakkhe uposathe candena saheva gantvā tato",
  "tika-s0103t0:194_8": "paraṃ. Pāṭipadadivaseti sukkapakkhapāṭipadadivase. Ohāya gacchati attano sīghagāmitāya,",
  "tika-s0103t0:194_9": "tassa ca dandhagāmitāya. Lekhā viya paññāyati pacchimadisāyaṃ. Yāva uposathadivasāti",
  "tika-s0103t0:194_10": "yāva sukkapakkhauposathadivasā. “Cando anukkamena vaḍḍhitvā”ti idaṃ uparibhāgato",
  "tika-s0103t0:194_11": "patitasūriyālokatāya heṭṭhato pavattāya sūriyassa dūrabhāvena divase divase anukkamena",
  "tika-s0103t0:194_12": "parihāyamānāya attano chāyāya vasena anukkamena candamaṇḍalappadesassa vaḍḍhamānassa",
  "tika-s0103t0:194_13": "viya dissamānatāya vuttaṃ, tasmā anukkamena vaḍḍhitvā viya. Uposathadivase puṇṇamāyaṃ",
  "tika-s0103t0:194_14": "paripuṇṇo hoti, paripuṇṇamaṇḍalo hutvā dissatīti attho. Dhāvitvā gaṇhāti candassa",
  "tika-s0103t0:194_15": "dandhagatitāya, attano ca sīghagatitāya. Anukkamena hāyitvāti ettha “anukkamena vaḍḍhitvā”ti",
  "tika-s0103t0:194_16": "ettha vuttanayena attho veditabbo. Tattha pana chāyāya hāyamānatāya maṇḍalaṃ vaḍḍhamānaṃ",
  "tika-s0103t0:194_17": "viya dissati, idha chāyāya vaḍḍhamānatāya maṇḍalaṃ hāyamānaṃ viya dissati.",
  "tika-s0103t0:195_0": "Yāya vīthiyā sūriye gacchante vassavalāhakā devaputtā sūriyābhitāpasantattā attano",
  "tika-s0103t0:195_1": "vimānato na nikkhamanti, kīḷāpasutā hutvā na vicaranti, tadā kira sūriyassa vimānaṃ",
  "tika-s0103t0:195_2": "pakatimaggato adho otaritvā vicarati, tassa oruyha caraṇeneva candavimānampi adho",
  "tika-s0103t0:195_3": "oruyha carati taggatikattā, tasmā sā vīthi udakābhāvena ajānurūpatāya “ajavīthī”ti",
  "tika-s0103t0:195_4": "samaññaṃ gatā. Yāya pana vīthiyā sūriye gacchante vassavalāhakā devaputtā sūriyābhitāpābhāvato",
  "tika-s0103t0:195_5": "abhiṇhaṃ attano vimānato bahi nikkhamitvā kīḷāpasutā ito cito ca vicaranti, tadā",
  "tika-s0103t0:195_6": "kira sūriyavimānaṃ pakatimaggato uddhaṃ āruhitvā vicarati, tassa uddhaṃ āruyha caraṇeneva",
  "tika-s0103t0:195_7": "candavimānampi uddhaṃ āruyha carati taggatikattā, taggatikatā ca samānagatinā vātamaṇḍalena",
  "tika-s0103t0:195_8": "vimānassa phellitabbattā, tasmā sā vīthi udakabahubhāvena nāgānurūpatāya “nāgavīthī”ti",
  "tika-s0103t0:195_9": "samaññaṃ gatā. Yadā sūriyo uddhamanāruhanto, adho ca anotaranto pakatimaggeneva gacchati,",
  "tika-s0103t0:195_10": "tadā vassavalāhakā yathākālaṃ, yathāruci ca vimānato nikkhamitvā sukhena vicaranti,",
  "tika-s0103t0:195_11": "tena kālena kālaṃ vassanato loke utusamatā hoti, tāya utusamatāya hetubhūtāya sā",
  "tika-s0103t0:195_12": "candimasūriyānaṃ gati gavānurūpatāya “govīthī”ti samaññaṃ gatā. Tena vuttaṃ “ajavīthī”tiādi.",
  "tika-s0103t0:196_0": "Evaṃ “kati nesaṃ vīthiyo”ti pañhaṃ vissajjetvā “kathaṃ vicarantī”ti pañhaṃ vissajjetuṃ",
  "tika-s0103t0:196_1": "“candimasūriyā”tiādi vuttaṃ. Tattha sineruto bahi nikkhamantīti sinerusamīpena taṃ",
  "tika-s0103t0:196_2": "padakkhiṇaṃ katvā gacchantā tato gamanavīthito bahi attano tiriyagamanena cakkavāḷābhimukhā",
  "tika-s0103t0:196_3": "nikkhamanti. Anto vicarantīti evaṃ cha māse khaṇe khaṇe sineruto apasakkanavasena",
  "tika-s0103t0:196_4": "tato nikkhamitvā cakkavāḷasamīpaṃ pattā, tatopi cha māse khaṇe khaṇe apasakkanavasena",
  "tika-s0103t0:196_5": "nikkhamitvā sinerusamīpaṃ pāpuṇantā anto vicaranti. Idāni tamevatthaṃ saṅkhepena",
  "tika-s0103t0:196_6": "vuttaṃ vivarituṃ “tehī”tiādi vuttaṃ. Sinerussa, cakkavāḷassa ca yaṃ ṭhānaṃ vemajjhaṃ,",
  "tika-s0103t0:196_7": "tassa, sinerussa ca yaṃ ṭhānaṃ vemajjhaṃ, tena gacchantā “sinerusamīpena vicarantī”ti",
  "tika-s0103t0:196_8": "vuttā, na sinerussa aggāḷindaallīnā. Cakkavāḷasamīpena caritvāti etthāpi eseva nayo.",
  "tika-s0103t0:196_9": "Majjhenāti sinerussa, cakkavāḷassa ca ujukaṃ vemajjhena maggena. Citramāse majjhenāti etthāpi eseva nayo.",
  "tika-s0103t0:197_0": "Ekappahārenāti ekavelāya, ekeneva vā attano ekappahārena. Majjhanhikoti ṭhitamajjhanhiko",
  "tika-s0103t0:197_1": "kālo hoti. Tadā hi sūriyamaṇḍalaṃ uggacchantaṃ hutvāpi imasmiṃ dīpe ṭhitassa upaḍḍhameva",
  "tika-s0103t0:197_2": "dissati, uttarakurūsu ṭhitassa ogacchantaṃ hutvā. Evañhi ekavelāyameva tīsu dīpesu ālokakaraṇaṃ.",
  "tika-s0103t0:198_0": "Yesu kattikādinakkhattasamaññā, tānipi tārakarūpāni yevāti vuttaṃ “sesatārakarūpāni",
  "tika-s0103t0:198_1": "cā”ti, nakkhattasaññitatārakarūpato avasiṭṭhatārakarūpānīti attho. Ubhayānipi tāni",
  "tika-s0103t0:198_2": "devatānaṃ vasanakavimānānīti veditabbāni. Rā-saddo tiyati chijjati etthāti ratti,",
  "tika-s0103t0:198_3": "sattānaṃ saddassa vūpasamanakāloti attho. Dibbanti sattā kīḷanti jotanti etthāti",
  "tika-s0103t0:198_4": "divā. Sattānaṃ āyuṃ minanto viya siyati antaṃ karotīti māso. Taṃ taṃ kiriyaṃ arati",
  "tika-s0103t0:198_5": "vattetīti utu. Taṃ taṃ sattaṃ, dhammappavattiñca saṅgamma vadanto viya sarati vattetīti saṃvaccharo.",
  "tika-s0103t0:199_0": "122. Vivajjanaṃ vivajjo, so eva vevajjaṃ, vaṇṇassa vevajjaṃ vaṇṇavevajjaṃ, vaṇṇasampattiyā",
  "tika-s0103t0:199_1": "vigamo, tassa pana atthitā “vaṇṇavevajjatā”ti vuttā. Tenāha “vivajjabhāvo”ti. Tesanti",
  "tika-s0103t0:199_2": "vaṇṇavantānaṃ sattānaṃ. Atimānappaccayāti dubbaṇṇavambhanavasena atikkamma attano",
  "tika-s0103t0:199_3": "vaṇṇaṃ paṭicca mānapaccayā, mānasampaggaṇhananimittanti attho. Sātisayo raso etissā",
  "tika-s0103t0:199_4": "atthīti rasāti laddhamānāya, anubhāsiṃsūti anurodhavasena bhāsiṃsu. Lokuppattivaṃsakathanti",
  "tika-s0103t0:199_5": "lokuppattivaṃsajaṃ paveṇīkathaṃ, ādikāle uppannaṃ paveṇīāgatakathanti attho. “Anupatantī”tipi pāṭho, so evattho.",
  "tika-s0103t0:200": "Bhūmipappaṭakapātubhāvādivaṇṇanā",
  "tika-s0103t0:201": "123. Ediso hutvāti ahicchattakasadiso hutvā.",
  "tika-s0103t0:202": "124. Padālatāti “padā”ti evaṃnāmā ekā latā, sā pana yasmā sampannavaṇṇagandharasā, tasmā “bhaddalatā”ti vuttā. Nāḷikāti nāḷivalli. Ahāyīti nassi.",
  "tika-s0103t0:203_0": "125. Akaṭṭhapākoti akaṭṭheyeva ṭhāne uppajjitvā paccanako, nīvāro viya sañjāto hutvā",
  "tika-s0103t0:203_1": "nippajjanakoti attho. Kaṇo “kuṇḍaka”nti ca vuccati. Thusanti taṇḍulaṃ pariyonandhitvā",
  "tika-s0103t0:203_2": "ṭhitattaco, tadabhāvato “akaṇo, athuso”ti sāli vutto. “Paṭivirūḷha”nti idaṃ pakkabhāvassa",
  "tika-s0103t0:203_3": "kāraṇavacanaṃ. Paṭivirūḷhato hi taṃ pakkanti. Yasmiṃ ṭhāne sāyaṃ pakko sāli gahito,",
  "tika-s0103t0:203_4": "tadeva ṭhānaṃ dutiyadivase pāto pakkena sālinā paripuṇṇaṃ hutvā tiṭṭhatīti āha “sāyaṃ",
  "tika-s0103t0:203_5": "gahitaṭṭhānaṃ pāto pakkaṃ hotī”tiādi. Alāyitanti lāyitaṭṭhānampi tesaṃ kammappaccayā",
  "tika-s0103t0:203_6": "alāyitameva hutvā anūnaṃ paripuṇṇameva paññāyati, na kevalaṃ paññāyanameva, atha",
  "tika-s0103t0:203_7": "kho tathābhūtameva hutvā tiṭṭhati.",
  "tika-s0103t0:204": "Itthipurisaliṅgādipātubhāvavaṇṇanā",
  "tika-s0103t0:205_0": "126. “Manussakāle”ti idaṃ pubbe manussabhūtānaṃyeva tattha idāni nikantivasena uppatti",
  "tika-s0103t0:205_1": "hotīti katvā vuttaṃ, devatānampi purimajātiyaṃ itthibhāve ṭhitānaṃ tattha virāgādipurisattappaccaye",
  "tika-s0103t0:205_2": "asati tadā itthiliṅgameva pātubhavati. Purisattapaccayeti “attanopi anissaratā, sabbakālaṃ",
  "tika-s0103t0:205_3": "parāyattavuttitā, rajassalatā vañcatā, gabbhadhāraṇaṃ, paṭhamāya pakatiyā nihīnapakatitā,",
  "tika-s0103t0:205_4": "sūravīratābhāvo, ‘appakā janā’ti ‘hīḷetabbatā’ti evamādi ādīnavapaccavekkhaṇapubbakampi",
  "tika-s0103t0:205_5": "itthibhāve ‘alaṃ itthibhāvena, na hi itthibhāve ṭhatvā cakkavattisiriṃ, na sakkamārabrahmasiriyo",
  "tika-s0103t0:205_6": "paccanubhavituṃ, na paccekabodhiṃ, na sammāsambodhiṃ adhigantuṃ sakkā’ti evaṃ itthibhāvavirajjanaṃ,",
  "tika-s0103t0:205_7": "‘yathāvuttaādīnavavirahato uttamapakatibhāvato sampadamidaṃ purisattaṃ nāma seṭṭhaṃ",
  "tika-s0103t0:205_8": "uttamaṃ, ettha ṭhatvā sakkā etā sampattiyo sampāpuṇitu’nti evaṃ purisattabhāve sambhāvanāpubbakaṃ",
  "tika-s0103t0:205_9": "patthanāṭhapanaṃ, ‘tattha ninnapoṇapabbhāracittatā’ti” evamādike purisabhāvassa paccayabhūte",
  "tika-s0103t0:205_10": "dhamme. Pūretvā vaḍḍhetvā. Paccakkhaṃ bhūtaṃ, sadisañca diṭṭhadhammikaṃ, samparāyikañca",
  "tika-s0103t0:205_11": "suvipulaṃ anatthaṃ acintetvā purisassa kāmesu micchācaraṇaṃ kevalaṃ itthiyaṃ āsāpatti",
  "tika-s0103t0:205_12": "phalenevāti āsāāpatti itthibhāvāvahāpi hotiyeva. Tanninnapoṇapabbhārabhāvena tannikantiyā",
  "tika-s0103t0:205_13": "nimittabhāvāpattitoti vuttaṃ “puriso itthattabhāvaṃ labhanto kāmesumicchācāraṃ nissāya",
  "tika-s0103t0:205_14": "labhatī”ti. Tadāti yathāvutte paṭhamakappikakāle. Pakatiyāti sabhāvena. Mātugāmassāti",
  "tika-s0103t0:205_15": "purimattabhāve mātugāmabhūtassa. Purisassāti etthāpi “pakatiyā”ti padaṃ ānetvā sambandhitabbaṃ.",
  "tika-s0103t0:205_16": "Upanijjhāyatanti upecca nijjhāyantānaṃ. Yathā aññamaññasmiṃ sārāgo uppajjati, evaṃ",
  "tika-s0103t0:205_17": "sāpekkhabhāvena olokentānaṃ. Rāgapariḷāhoti rāgajo pariḷāho.",
  "tika-s0103t0:206": "Nibbuyhamānāyāti pariṇatā hutvā niyyamānāya.",
  "tika-s0103t0:207": "Methunadhammasamācāravaṇṇanā",
  "tika-s0103t0:208_0": "127. Gomayapiṇḍamattampi nālatthāti sammadeva vivāhakammaṃ nālatthāti adhippāyena",
  "tika-s0103t0:208_1": "vadanti. Pātabyatanti tasmiṃ asaddhamme kilesakāmena pivitabbataṃ kiñci pivitabbavatthuṃ",
  "tika-s0103t0:208_2": "pivantā viya ativiya tosetvā paribhuñjitabbataṃ āpajjiṃsu, pātabyatanti vā paribhuñjanakataṃ",
  "tika-s0103t0:208_3": "āpajjiṃsu upagacchiṃsu. Paribhogattho hi ayaṃ pā-saddo, kattusādhano ca tabya-saddo,",
  "tika-s0103t0:208_4": "yathāruci paribhuñjiṃsūti attho.",
  "tika-s0103t0:209_0": "Sannidhikārakanti sannidhikāraṃ, ka-kāro padavaḍḍhanamattanti āha “sannidhiṃ katvā”ti.",
  "tika-s0103t0:209_1": "Apadānanti avakhaṇḍanaṃ. Ekekasmiṃ ṭhāneti yattha yattha vahitaṃ, tasmiṃ tasmiṃ ekekasmiṃ",
  "tika-s0103t0:209_2": "ṭhāne. Gumbagumbāti puñjapuñjā.",
  "tika-s0103t0:210": "Sālivibhāgavaṇṇanā",
  "tika-s0103t0:211": "128. Sīmaṃ ṭhapeyyāmāti “ayaṃ bhūmibhāgo asukassa, ayaṃ bhūmibhāgo asukassā”ti evaṃ paricchedaṃ kareyyāma. Taṃ aggaṃ katvāti taṃ ādiṃ katvā.",
  "tika-s0103t0:212": "Mahāsammatarājavaṇṇanā",
  "tika-s0103t0:213": "130. Pakāsetabbanti dosavasena pakāsetabbaṃ. Khipitabbanti khepaṃ kātabbaṃ. Tenāha “hāretabba”nti, sattanikāyato nīharitabbaṃ.",
  "tika-s0103t0:214": "Nesanti niddhāraṇe sāmivacanaṃ.",
  "tika-s0103t0:215_0": "131. Akkharanti niruttiṃ. Sā hi mahājanena sammatoti niddhāretvā vattabbato nirutti,",
  "tika-s0103t0:215_1": "tasmiṃyeva nirūḷhabhāvato, aññattha asañcaraṇato akkharanti ca vuccati, tathā saṅkhātabbato",
  "tika-s0103t0:215_2": "saṅkhā, samaññāyatīti samaññā, paññāpanato paññatti, voharaṇato vohāro. Uppannoti",
  "tika-s0103t0:215_3": "pavatto. Na kevalaṃ akkharamevāti na kevalaṃ samaññākaraṇameva. Khettasāminoti taṃ",
  "tika-s0103t0:215_4": "taṃ bhūmibhāgaṃ pariggahetvā ṭhitasattā. Tīhi saṅkhehīti tividhakiriyābhisaṅkhatehi",
  "tika-s0103t0:215_5": "tīhi saṅkhehi khattiyādīhi tīhi vaṇṇehi pariggahitehi. “Khattiyānuyantabrāhmaṇagahapatikanegamajānapadehi",
  "tika-s0103t0:215_6": "tīhi gahapatīhi pariggahitehī”ti ca vadanti. Agganti ñātenāti aggaṃ kulanti ñātena.",
  "tika-s0103t0:215_7": "Khattiyakulañhi loke sabbaseṭṭhaṃ. Yathāha “khattiyo seṭṭho janetasmiṃ, ye gottapaṭisārino”ti,",
  "tika-s0103t0:215_8": "abhedopacārena pana akkharassa khattiyasaddassapi seṭṭhatāti pāḷiyaṃ “aggaññena akkharenā”ti",
  "tika-s0103t0:215_9": "vuttaṃ. Idāni abhedopacārena vinā eva atthaṃ dassetuṃ “agge vā”tiādi vuttaṃ.",
  "tika-s0103t0:216": "Brāhmaṇamaṇḍalādivaṇṇanā",
  "tika-s0103t0:217_0": "132. Yena anārambhabhāvena bāhitākusalā “brāhmaṇā”ti vuttā, tameva tāva dassetuṃ",
  "tika-s0103t0:217_1": "pāḷiyaṃ “vītaṅgārā”tiādi vuttanti tadatthaṃ dassento “pacitvā”tiādimāha. Tamenanti",
  "tika-s0103t0:217_2": "vacanavipallāsena niddesoti āha “te ete”ti. Abhisaṅkharontāti cittamantabhāvena aññamaññaṃ",
  "tika-s0103t0:217_3": "abhivisiṭṭhe karontā, brāhmaṇākappabhāvena saṅkharontā ca. Vācentāti paresaṃ kathentā,",
  "tika-s0103t0:217_4": "ye tathā ganthe kātuṃ na jānanti. Acchantīti āsanti, upavisantīti attho. Tenāha “vasantī”ti.",
  "tika-s0103t0:217_5": "Acchentīti kālaṃ khepenti. Hīnasammataṃ jhānabhāvanānuyogaṃ chaḍḍetvā ganthe pasutatādīpanato.",
  "tika-s0103t0:217_6": "Seṭṭhasammataṃ jātaṃ “vedadharā sottiyā subrāhmaṇāti evaṃ seṭṭhasammataṃ jātaṃ.",
  "tika-s0103t0:218": "133. Methunadhammaṃ samādiyitvāti jāyāpatikabhāvena dvayaṃ dvayaṃ nivāsaṃ ajjhupagantvā. Vāṇijakammādiketi ādi-saddena kasikammādiṃ saṅgaṇhāti.",
  "tika-s0103t0:219_0": "134. Luddācārakammakhuddācārakammunāti paraviheṭhanādiluddācārakammunā, naḷakāradārukammādikhuddācārakammunā",
  "tika-s0103t0:219_1": "ca. Suddanti ettha su-iti sīghatthe nipāto. Dā-iti garahaṇattheti āha “suddaṃ suddaṃ",
  "tika-s0103t0:219_2": "lahuṃ lahuṃ kucchitaṃ gacchantī”ti.",
  "tika-s0103t0:220_0": "135. Ahūti kālavipallāsavasena vuttanti dassento “hoti kho”ti āha. Imināti “imehi",
  "tika-s0103t0:220_1": "kho, vāseṭṭha, catūhi maṇḍalehi samaṇamaṇḍalassa abhinibbatti hotī”ti iminā vacanena.",
  "tika-s0103t0:220_2": "Imaṃ dassetīti samaṇamaṇḍalaṃ nāma…pe… suddhiṃ pāpuṇantīti imaṃ atthajātaṃ dasseti.",
  "tika-s0103t0:220_3": "Yadi imehi…pe… abhinibbatti hoti, evaṃ sante imāneva cattāri maṇḍalāni padhānāni,",
  "tika-s0103t0:220_4": "samaṇamaṇḍalaṃ appadhānaṃ tato abhinibbattattāti? Nayidamevanti dassetuṃ “imānī”tiādi",
  "tika-s0103t0:220_5": "vuttaṃ. Samaṇamaṇḍalaṃ anuvattanti guṇehi visiṭṭhabhāvato. Guṇo hi viññūnaṃ anuvattanahetu,",
  "tika-s0103t0:220_6": "na kolaputtiyaṃ, vaṇṇapokkharatā, vākkaraṇamattaṃ vā. Tenāha “dhammeneva anuvattanti,",
  "tika-s0103t0:220_7": "no adhammenā”ti. So dhammo ca lokuttarova adhippeto, yena saṃsārato visujjhati, tasmā",
  "tika-s0103t0:220_8": "samaṇamaṇḍalanti ca sāsanikameva samaṇagaṇaṃ vadatīti daṭṭhabbaṃ. Tenāha “samaṇamaṇḍalañhī”tiādi.",
  "tika-s0103t0:221": "Duccaritādikathāvaṇṇanā",
  "tika-s0103t0:222_0": "136. Micchādiṭṭhivasena samādinnakammaṃ nāma “ko anubandhitabbo. Ajotaggisoṭṭhimiso”tiādinā",
  "tika-s0103t0:222_1": "yaññavidhānādivasena pavattitaṃ hiṃsādipāpakammaṃ. Micchādiṭṭhikammassāti “esa saddhādhigato",
  "tika-s0103t0:222_2": "devayāno, yena yanti puttino visokā”tiādinā pavattitassa micchādiṭṭhisahagatakammassa.",
  "tika-s0103t0:222_3": "Samādānaṃ tassa tathā pavattanaṃ, tassā vā diṭṭhiyā upagamanaṃ.",
  "tika-s0103t0:223_0": "137. Dvayakārīti kusalākusaladvayassa kattā. Tayidaṃ dvayaṃ yasmā ekajjhaṃ nappavattati,",
  "tika-s0103t0:223_1": "tasmā āha “kālenā”tiādi. Ekakkhaṇe ubhayavipākadānaṭṭhānaṃ nāma natthi ekasmiṃ khaṇe",
  "tika-s0103t0:223_2": "cittadvayūpasañhitāya sattasantatiyā abhāvato. Yathā pana dvayakārino sukhadukkhapaṭisaṃveditā",
  "tika-s0103t0:223_3": "sambhavati, taṃ dassetuṃ “yena panā”tiādi vuttaṃ. Evaṃbhūtoti vikalāvayavo. Dvepihi",
  "tika-s0103t0:223_4": "kusalākusalakammāni katūpacitāni sabhāvato balavantāneva honti, tasmā maraṇakāle",
  "tika-s0103t0:223_5": "upaṭṭhahanti. Tesu akusalaṃ balavataraṃ hoti paccayalābhato. Nikantiādayo hi paccayavisesā",
  "tika-s0103t0:223_6": "akusalasseva sabhāgā, na kusalassa, tasmā katūpacitabhāvena samānabalesupi kusalākusalesu",
  "tika-s0103t0:223_7": "paccayalābhena vipaccituṃ laddhokāsatāya kusalato akusalaṃ balavataraṃ hotīti, tathābhūtampi",
  "tika-s0103t0:223_8": "taṃ yathā vipākadāne laddhokāsassa kusalassāpi avasaro hoti, tathā laddhapaccayaṃ",
  "tika-s0103t0:223_9": "paṭisandhidānābhimukhaṃ kusalaṃ paṭibāhitvā paṭisandhiṃ dentaṃ tiracchānayoniyaṃ",
  "tika-s0103t0:223_10": "nibbattāpetīti. “Akusalaṃ balavataraṃ hotī”ti ettha “akusalaṃ ce balavataraṃ hoti,",
  "tika-s0103t0:223_11": "taṃ kusalaṃ paṭibāhitvā”ti vuttanayeneva atthaṃ vatvā tesu kusalaṃ ce balavataraṃ",
  "tika-s0103t0:223_12": "hoti, tañca akusalaṃ paṭibāhitvā manussayoniyaṃ nibbattāpeti, akusalaṃ pavattivedanīyaṃ",
  "tika-s0103t0:223_13": "hoti, atha naṃ taṃ kāṇampi karoti khujjampi pīṭhasappimpi kucchirogādīhi vā upaddutaṃ.",
  "tika-s0103t0:223_14": "Evaṃ so pavattiyaṃ nānappakāraṃ dukkhaṃ paccanubhavatīti idaṃ sandhāya vuttaṃ “sukhadukkhappaṭisaṃvedī",
  "tika-s0103t0:223_15": "hotī”ti. Tatrāyaṃ vinicchayo – vuttakāle vā kārena samānabalesu kusalākusalakammesu",
  "tika-s0103t0:223_16": "upaṭṭhahantesu maraṇassa āsannavelāyaṃ yadi balavatarāni kusalajavanāni javanti,",
  "tika-s0103t0:223_17": "yathāupaṭṭhitaṃ akusalaṃ paṭibāhitvā kusalaṃ vuttanayena paṭisandhiṃ deti. Atha balavatarāni",
  "tika-s0103t0:223_18": "akusalajavanāni javanti, yathāupaṭṭhitaṃ kusalaṃ paṭibāhitvā akusalaṃ vuttanayeneva",
  "tika-s0103t0:223_19": "paṭisandhiṃ deti. Taṃ kissa hetu? Ubhinnaṃ kammānaṃ samānabalavabhāvato, paccayantarasāpekkhato",
  "tika-s0103t0:223_20": "cāti, sabbaṃ vīmaṃsitvā gahetabbaṃ.",
  "tika-s0103t0:224": "Bodhipakkhiyabhāvanāvaṇṇanā",
  "tika-s0103t0:225_0": "138. Bodhi vuccati maggasammādiṭṭhi, cattāri ariyasaccāni bujjhatīti katvā, sabhāvato,",
  "tika-s0103t0:225_1": "taṃsabhāvato ca tassā pakkhe bhavāti bodhipakkhiyā, sativīriyādayo dhammā, tesaṃ",
  "tika-s0103t0:225_2": "bodhipakkhiyānaṃ. Paṭipāṭiyāti bodhipakkhiyadesanāpaṭipāṭiyā. Bhāvanaṃ anugantvāti",
  "tika-s0103t0:225_3": "anukkamena pavattaṃ bhāvanaṃ patvā. Tenāha “paṭipajjitvā”ti. Saupādisesāya nibbānadhātuyā",
  "tika-s0103t0:225_4": "vasena khīṇāsavassa seṭṭhabhāvaṃ lokassa pākaṭaṃ katvā dassetuṃ sakkā, na itarāya",
  "tika-s0103t0:225_5": "sabbaso apaññattibhāvūpagamane tassa adassanatoti vuttaṃ “parinibbātīti kilesaparinibbānena",
  "tika-s0103t0:225_6": "parinibbāyatī”ti. Vinivattetvāti tato catuvaṇṇato nīharitvā.",
  "tika-s0103t0:226": "140. Tamevatthanti “khīṇāsavova devamanussesu seṭṭho”ti vuttamevatthaṃ.",
  "tika-s0103t0:227_0": "Seṭṭhacchedakavādamevāti jātibrāhmaṇānaṃ seṭṭhabhāvasamucchedakameva kathaṃ. Dassetvā",
  "tika-s0103t0:227_1": "bhāsitvā. Suttantaṃ vinivattetvāti pubbe lokiyadhammasandassanavasena pavattaṃ aggaññasuttaṃ",
  "tika-s0103t0:227_2": "“sattannaṃ bodhipakkhiyānaṃ dhammānaṃ bhāvanamanvāyā”tiādinā tato vinivattetvā nīharitvā",
  "tika-s0103t0:227_3": "tena asaṃsaṭṭhaṃ katvā. Āvajjantāti samannāharantā. Anumajjantāti pubbenāparaṃ atthato vicarantāti.",
  "tika-s0103t0:228": "Sāriputtasīhanādavaṇṇanā",
  "tika-s0103t0:229_0": "141. Pāvārenti sañchādenti sarīraṃ etenāti pāvāro, vatthaṃ. Pāvaraṇaṃ vā pāvāro,",
  "tika-s0103t0:229_1": "“vatthaṃ dussa”nti pariyāyasaddā eteti dussameva pāvāro, so etassa bahuvidho anekakoṭippabhedo",
  "tika-s0103t0:229_2": "bhaṇḍabhūto atthīti dussapāvāriko. So kira pubbe daharakāle dussapāvārabhaṇḍameva",
  "tika-s0103t0:229_3": "bahuṃ pariggahetvā vāṇijjaṃ akāsi, tena naṃ seṭṭhiṭṭhāne ṭhitampi “pāvāriko” tveva",
  "tika-s0103t0:229_4": "sañjānanti. Bhagavatīti iti-saddo ādiattho, pakārattho vā, tena bhagavantaṃ upasaṅkamitvā",
  "tika-s0103t0:229_5": "therena vuttavacanaṃ sabbaṃ saṅgaṇhāti. “Kasmā evaṃ avocā”ti tathāvacane kāraṇaṃ",
  "tika-s0103t0:229_6": "pucchitvā “somanassapavedanattha”nti kasmā payojanaṃ vissajjitaṃ, tayidaṃ ambaṃ puṭṭhassa",
  "tika-s0103t0:229_7": "labujaṃ byākaraṇasadisanti? Nayidamevaṃ cintetabbaṃ. Yā hissa therassa tadā bhagavati",
  "tika-s0103t0:229_8": "somanassuppatti, sā niddhāritarūpā kāraṇabhāvena coditā, tasmā evaṃ avocāti, sā eva",
  "tika-s0103t0:229_9": "ca yasmā niddhāritarūpā pavedanavasena bhagavato sammukhā tathāvacanaṃ payojeti,",
  "tika-s0103t0:229_10": "tasmā “attano uppannasomanassapavedanattha”nti payojanabhāvena vissajjitaṃ.",
  "tika-s0103t0:230": "Tatrāti tasmiṃ somanassapavedane. Vihāre nivāsaparivattanavasena sunivatthanivāsano. Ābhujitvāti ābandhitvā.",
  "tika-s0103t0:231_0": "Samāpattito vuṭṭhāya “aho santo vatāyaṃ ariyavihāro”ti samāpattisukhapaccavekkhaṇamukhena",
  "tika-s0103t0:231_1": "attano guṇe anussarituṃ āraddho, ārabhitvā ca nesaṃ taṃ taṃ sāmaññavisesavibhāgavasena",
  "tika-s0103t0:231_2": "anussari. Tathā hi “samādhī”ti sāmaññato gahitasseva “paṭhamaṃ jhāna”ntiādinā visesavibhāgo,",
  "tika-s0103t0:231_3": "“paññā”ti sāmaññato ca gahitasseva “vipassanāñāṇa”ntiādinā visesavibhāgo uddhaṭo.",
  "tika-s0103t0:231_4": "“Lokiyābhiññāsu dibbacakkhuñāṇasseva gahaṇaṃ therassa itarehi sātisayanti dassetu”nti",
  "tika-s0103t0:231_5": "vadanti, pubbenivāsañāṇampi pana “kappasatasahassādhikassā”tiādinā kiccavasena dassitameva,",
  "tika-s0103t0:231_6": "lakkhaṇahāravasena vā itaresaṃ pettha gahitatā veditabbā.",
  "tika-s0103t0:232_0": "Atthappabhedassa sallakkhaṇavibhāvanavavatthānakaraṇasamatthaṃ atthe pabhedagataṃ",
  "tika-s0103t0:232_1": "ñāṇaṃ atthapaṭisambhidā. Tathā dhammappabhedassa sallakkhaṇavibhāvanavavatthānakaraṇasamatthaṃ",
  "tika-s0103t0:232_2": "dhamme pabhedagataṃ ñāṇaṃ dhammapaṭisambhidā. Niruttipabhedassa sallakkhaṇavibhāvanavavatthānakaraṇasamatthaṃ",
  "tika-s0103t0:232_3": "niruttiyaṃ pabhedagataṃ ñāṇaṃ niruttipaṭisambhidā. Paṭibhānappabhedassa sallakkhaṇavibhāvanavavatthāna",
  "tika-s0103t0:232_4": "karaṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā. Ayamettha saṅkhepo,",
  "tika-s0103t0:232_5": "vitthāro pana visuddhimagge, taṃ saṃvaṇṇanāsu vuttanayeneva veditabbo. Sāvakavisaye",
  "tika-s0103t0:232_6": "paramukkaṃsagataṃ ñāṇaṃ sāvakapāramiñāṇaṃ sabbaññutaññāṇaṃ viya sabbañeyyadhammesu.",
  "tika-s0103t0:232_7": "Tassāpi hi visuṃ parikammaṃ nāma natthi, sāvakapāramiyā pana sammadeva paripūritattā",
  "tika-s0103t0:232_8": "aggamaggasamadhigamenevassa samadhigamo hoti. Sabbaññutaññāṇasseva sammāsambuddhānaṃ",
  "tika-s0103t0:232_9": "yāva nisinnapallaṅkā anussaratoti yojanā.",
  "tika-s0103t0:233_0": "Bhagavato sīlaṃ nissāya guṇe anussaritumāraddhoti yojanā. Yasmā guṇānaṃ bahubhāvato",
  "tika-s0103t0:233_1": "nesaṃ ekajjhaṃ āpāthāgamanaṃ natthi, sati ca tasmiṃ anirūpitarūpeneva anussaraṇena",
  "tika-s0103t0:233_2": "bhavitabbaṃ, tasmā thero savisaye ṭhatvā te anupadaṃ sarūpato anussari, anussaranto",
  "tika-s0103t0:233_3": "ca sabbapaṭhamaṃ sīlaṃ anussari, taṃ dassento “bhagavato sīlaṃ nissāyā”ti āha, sīlaṃ",
  "tika-s0103t0:233_4": "ārabbhāti attho. Sesapadesupi eseva nayo. Yasmā cettha thero ekekavasena bhagavato",
  "tika-s0103t0:233_5": "guṇe anussaritvā tato paraṃ catukkapañcakādivasena anussari, tasmā “cattāro iddhipāde”ti",
  "tika-s0103t0:233_6": "vatvā tato paraṃ bojjhaṅgabhāvanāsāmaññena indriyesu vattabbesu tāni aggahetvā “cattāro",
  "tika-s0103t0:233_7": "magge”tiādi vuttaṃ. Catuyoniparicchedakañāṇaṃ mahāsīhanādasutte āgatanayeneva veditabbaṃ.",
  "tika-s0103t0:233_8": "Cattāro ariyavaṃsā ariyavaṃsasutte āgatanayeneva veditabbā.",
  "tika-s0103t0:234_0": "Padhāniyaṅgādayo saṅgīti dasuttarasuttesu āgamissanti. Cha sāraṇīya dhammā parinibbānasutte",
  "tika-s0103t0:234_1": "āgatā eva. Sukhaṃ supanādayo ekādasa mettānisaṃsā. “Idaṃ dukkhaṃ ariyasacca”ntiādinā",
  "tika-s0103t0:234_2": "saṃ. ni. 5.1081, mahāva. 15, paṭi. ma. 2.30) catūsu ariyasaccesu tiparivattavasena",
  "tika-s0103t0:234_3": "āgatā dvādasa dhammacakkākārā. Maggaphalesu pavattāni aṭṭha ñāṇāni, cha asādhāraṇañāṇāni",
  "tika-s0103t0:234_4": "cāti cuddasa buddhañāṇāni. Pañcadasa vimuttiparipācaniyā dhammā meghiyasuttavaṇṇanāyaṃ",
  "tika-s0103t0:234_5": "gahetabbā, soḷasavidhā ānāpānassati ānāpānassatisutte, aṭṭhārasa buddhadhammā evaṃ veditabbā –",
  "tika-s0103t0:235_0": "Atītaṃse buddhassa bhagavato appaṭihataṃ ñāṇaṃ, anāgataṃse, paccuppannaṃse buddhassa",
  "tika-s0103t0:235_1": "bhagavato appaṭihataṃ ñāṇaṃ. Imehi tīhi dhammehi samannāgatassa buddhassa bhagavato",
  "tika-s0103t0:235_2": "sabbaṃ kāyakammaṃ ñāṇapubbaṅgamaṃ ñāṇānuparivatti, sabbaṃ vacīkammaṃ, sabbaṃ manokammaṃ",
  "tika-s0103t0:235_3": "ñāṇapubbaṅgamaṃ ñāṇānuparivatti. Imehi chahi dhammehi samannāgatassa buddhassa bhagavato",
  "tika-s0103t0:235_4": "natthi chandassa hāni, natthi dhammadesanāya hāni, natthi vīriyassa hāni, natthi",
  "tika-s0103t0:235_5": "samādhissa hāni, natthi paññāya hāni, natthi vimuttiyā hāni. Imehi dvādasahi dhammehi",
  "tika-s0103t0:235_6": "samannāgatassa buddhassa bhagavato natthi davā, natthi ravā, natthi apphuṭṭhaṃ, natthi",
  "tika-s0103t0:235_7": "vegāyitattaṃ, natthi abyāvaṭamano, natthi appaṭisaṅkhānupekkhāti.",
  "tika-s0103t0:236_0": "Tattha “natthi davāti khiḍḍādhippāyena kiriyā natthi. Natthi ravāti sahasā kiriyā",
  "tika-s0103t0:236_1": "natthī”ti vadanti. Sahasā pana kiriyā davā, “aññaṃ karissāmī”ti aññassa karaṇaṃ ravā.",
  "tika-s0103t0:236_2": "Natthi apphuṭanti ñāṇena aphusitaṃ natthi. Natthi vegāyitattanti turitakiriyā natthi.",
  "tika-s0103t0:236_3": "Natthi abyāvaṭamanoti niratthakacittasamudācāro natthi. Natthi appaṭisaṅkhānupekkhāti",
  "tika-s0103t0:236_4": "aññāṇupekkhā natthi. Keci pana “natthi dhammadesanāya hānī”ti apaṭhitvā “natthi chandassa",
  "tika-s0103t0:236_5": "hāni, natthi vīriyassa hāni, natthi satiyā [sattiyā ] hānī”ti paṭhanti.",
  "tika-s0103t0:237": "Jarāmaraṇādīsu ekādasasu paṭiccasamuppādaṅgesu paccekaṃ catusaccayojanāvasena pavattāni catucattālīsa ñāṇāniyeva sukhavisesānaṃ adhiṭṭhānabhāvato ñāṇavatthūni. Vuttañhetaṃ –",
  "tika-s0103t0:238_0": "“Yato kho bhikkhave ariyasāvako evaṃ jarāmaraṇaṃ pajānāti, evaṃ jarāmaraṇasamudayaṃ",
  "tika-s0103t0:238_1": "pajānāti, evaṃ jarāmaraṇanirodhaṃ pajānāti, evaṃ jarāmaraṇanirodhagāminiṃ paṭipadaṃ pajānātī”tiādi.",
  "tika-s0103t0:239": "Jarāmaraṇasamudayoti cettha jāti adhippetā. Sesapadesu bhavādayo veditabbā.",
  "tika-s0103t0:240": "Kusalacittuppādesu phassādayo paropaṇṇāsa kusaladhammā.",
  "tika-s0103t0:241_0": "“Jātipaccayā jarāmaraṇa”nti ñāṇaṃ, “asati jātiyā natthi jarāmaraṇa”nti ñāṇaṃ, atītampi",
  "tika-s0103t0:241_1": "addhānaṃ “jātipaccayā jarāmaraṇa”nti ñāṇaṃ, “asati jātiyā natthi jarāmaraṇa”nti ñāṇaṃ,",
  "tika-s0103t0:241_2": "anāgatampi addhānaṃ “jātipaccayā jarāmaraṇa”nti ñāṇaṃ, “asati jātiyā natthi jarāmaraṇa”nti",
  "tika-s0103t0:241_3": "ñāṇaṃ. “Yampi idaṃ dhammaṭṭhitiñāṇaṃ, tampi khayadhammaṃ vayadhammaṃ virāgadhammaṃ",
  "tika-s0103t0:241_4": "nirodhadhamma”nti ñāṇanti evaṃ jarāmaraṇādīsu ekādasasu paṭiccasamuppādaṅgesu paccekaṃ",
  "tika-s0103t0:241_5": "satta satta katvā sattasattati ñāṇavatthūni veditabbāni. Tattha yampīti chabbidhampi",
  "tika-s0103t0:241_6": "paccavekkhaṇañāṇaṃ vipassanārammaṇabhāvena ekajjhaṃ gahetvā vuttaṃ. Dhammaṭṭhitiñāṇanti",
  "tika-s0103t0:241_7": "chapi ñāṇāni saṅkhipitvā vuttaṃ ñāṇaṃ. “Khayadhamma”ntiādinā pana pakārena pavattañāṇassa",
  "tika-s0103t0:241_8": "dassanaṃ, vipassanādassanato vipassanā paṭivipassanādassanamattamevāti na taṃ “aṅga”nti",
  "tika-s0103t0:241_9": "vadanti, pāḷiyaṃ pana sabbattha ñāṇavasena aṅgānaṃ vuttattā “nirodhadhammanti ñāṇa”nti",
  "tika-s0103t0:241_10": "iti-saddena pakāsetvā vuttaṃ vipassanāñāṇaṃ sattamaṃ ñāṇanti ayamattho dissati. Na",
  "tika-s0103t0:241_11": "hi yampi idaṃ dhammaṭṭhitiñāṇaṃ, tampi ñāṇanti sambandho hoti ñāṇaggahaṇena etasmiṃ",
  "tika-s0103t0:241_12": "ñāṇabhāvadassanassa anadhippetattā, “khayadhammaṃ…pe… nirodhadhamma”nti etesaṃ sambandhabhāvappasaṅgo",
  "tika-s0103t0:241_13": "cāti. Catuvīsati…pe… vajirañāṇanti ettha keci tāva āhu “bhagavā devasikaṃ dvādasakoṭisatasahassakkhattuṃ",
  "tika-s0103t0:241_14": "mahākaruṇāsamāpattiṃ samāpajjati, dvādasakoṭisatasahassakkhattumeva ca arahattaphalasamāpattiṃ",
  "tika-s0103t0:241_15": "samāpajjati, tāsaṃ purecaraṃ, sahavacarañca ñāṇaṃ paṭipakkhehi abhejjataṃ, mahattañca",
  "tika-s0103t0:241_16": "upādāya mahāvajirañāṇaṃ nāma. Vuttañhetaṃ bhagavatā –",
  "tika-s0103t0:242": "‘Tathāgataṃ, bhikkhave, arahantaṃ sammāsambuddhaṃ dve vitakkā bahulaṃ samudācaranti – khemo ca vitakko, paviveko ca vitakko’ti.",
  "tika-s0103t0:243_0": "Khemavitakko hi bhagavato mahākaruṇāsamāpattiṃ pūretvā ṭhito, pavivekavitakko arahattaphalasamāpattiṃ.",
  "tika-s0103t0:243_1": "Buddhānañhi bhavaṅgaparivāso lahuko, matthakappatto samāpattīsu vasībhāvo, tasmā",
  "tika-s0103t0:243_2": "samāpajjanavuṭṭhānāni katipayacittakkhaṇeheva ijjhanti. Pañca rūpāvacarasamāpattiyo",
  "tika-s0103t0:243_3": "catasso arūpasamāpattiyo appamaññāsamāpattiyā saddhiṃ dasa, nirodhasamāpatti, arahattaphalasamāpatti",
  "tika-s0103t0:243_4": "cāti dvādasetā samāpattiyo bhagavā paccekaṃ divase divase koṭisatasahassakkhattuṃ",
  "tika-s0103t0:243_5": "purebhattaṃ samāpajjati, tathā pacchābhatta”nti. “Evaṃ samāpajjitabbasamāpattisañcāritañāṇaṃ",
  "tika-s0103t0:243_6": "mahāvajirañāṇaṃ nāmā”ti keci.",
  "tika-s0103t0:244_0": "Apare pana “yaṃ taṃ bhagavatā abhisambodhidivase pacchimayāme paṭiccasamuppādamukhena",
  "tika-s0103t0:244_1": "paṭilomanayena jarāmaraṇato paṭṭhāya ñāṇaṃ otāretvā anupadadhammavipassanaṃ ārabhantena",
  "tika-s0103t0:244_2": "yathā nāma puriso suviduggaṃ mahāgahanaṃ mahāvanaṃ chindanto antarantarā nisānasilāyaṃ",
  "tika-s0103t0:244_3": "pharasuṃ sunisitaṃ karoti, evameva nisānasilāsadisiyo samāpattiyo antarantarā samāpajjitvā",
  "tika-s0103t0:244_4": "ñāṇassa tikkhavisadasūrabhāvaṃ sampādetuṃ anulomapaṭilomato paccekaṃ paṭiccasamuppādaṅgavasena",
  "tika-s0103t0:244_5": "sammasanto divase divase lakkhakoṭilakkhakoṭiphalasamāpattiyo samāpajjati, taṃ sandhāya",
  "tika-s0103t0:244_6": "vuttaṃ ‘catuvīsati…pe… mahāvajirañāṇaṃ nissāyā’ti”. Nanu bhagavato samāpattisamāpajjane",
  "tika-s0103t0:244_7": "parikamme payojanaṃ natthīti? Nayidaṃ ekantikaṃ. Tathā hi vedanāpaṭippaṇāmanādīsu",
  "tika-s0103t0:244_8": "savisesaṃ parikammapubbaṅgamena samāpattiyo samāpajji. Apare pana “lokiyasamāpattisamāpajjane",
  "tika-s0103t0:244_9": "parikammena payojanaṃ natthi. Lokuttarasamāpattisamāpajjane tajjaṃ parikammaṃ icchitabbamevā”ti vadanti.",
  "tika-s0103t0:245_0": "“Aparamparā”ti padaṃ yesaṃ desanāya atthi, te aparampariyāva. Kusalapaññattiyanti",
  "tika-s0103t0:245_1": "kusaladhammānaṃ paññāpane. Anuttaroti uttamo. Upanissaye ṭhatvāti ñāṇūpanissaye ṭhatvā",
  "tika-s0103t0:245_2": "yādiso pubbūpanissayo pubbayogo, tattha patiṭṭhāya. Mahantato saddahati paṭipakkhavigamena",
  "tika-s0103t0:245_3": "ñāṇassa viya saddhāyapi tikkhavisadabhāvāpattito. Avasesaarahantehīti pakatisāvakehi.",
  "tika-s0103t0:245_4": "Asīti mahātherā paramatthadīpaniyaṃ theragāthāvaṇṇanāyaṃ nāmato uddhaṭā. Cattāro",
  "tika-s0103t0:245_5": "mahātherāti mahākassapaanuruddhamahākaccānamahākoṭṭhikattherā. Tesupi aggasāvakesu",
  "tika-s0103t0:245_6": "sāriputtatthero paññāya visiṭṭhabhāvato. Sāriputtattheratopi eko paccekabuddho tikkhavisadañāṇo",
  "tika-s0103t0:245_7": "abhinīhāramahantatāya sambhatañāṇasambhārattā. Satipi paccekabodhiyā avisesesu bahūsu",
  "tika-s0103t0:245_8": "ekajjhaṃ sannipatitesu pubbayogavasena lokiye visaye siyā kassaci ñāṇassa visiṭṭhatāti",
  "tika-s0103t0:245_9": "dassetuṃ “sace panā”tiādi vuttaṃ. “Sabbaññubuddhova buddhaguṇe mahantato saddahatī”ti",
  "tika-s0103t0:245_10": "idaṃ heṭṭhā āgatadesanāsotavasena vuttaṃ. Buddhā hi buddhaguṇe mahattaṃ paccakkhatova",
  "tika-s0103t0:245_11": "passanti, na saddahanavasena.",
  "tika-s0103t0:246_0": "Idāni yathāvuttamatthaṃ upamāya vibhāvetuṃ “seyyathāpi nāmā”tiādi āraddhaṃ. Gambhīro",
  "tika-s0103t0:246_1": "uttānoti gambhīro vā uttāno vāti jānanatthaṃ. “Evamevā”tiādi yathādassitāya upamāya",
  "tika-s0103t0:246_2": "upameyyena saṃsandanaṃ. Buddhaguṇesu appamattavisayampi lokiyamahājanassa ñāṇaṃ apavattitarūpeneva",
  "tika-s0103t0:246_3": "pavattati anavattitasabhāvattāti vuttaṃ “ekabyāma…pe… veditabbā”ti. Tattha ñātaudakaṃ",
  "tika-s0103t0:246_4": "viyāti pamāṇato ñātaudakaṃ viya. Ariyānaṃ pana tattha attano visaye pavattanakañāṇaṃ",
  "tika-s0103t0:246_5": "pavattitarūpeneva pavattati attano paṭivedhānurūpaṃ, abhinīhārānurūpañca avattitasabhāvattāti",
  "tika-s0103t0:246_6": "dassento “dasabyāmayottenā”tiādimāha. Tattha paṭividdhasaccānampi paṭipakkhavidhamanapubbayogavisesavasena",
  "tika-s0103t0:246_7": "ñāṇaṃ sātisayaṃ, mahānubhāvañca hotīti imamatthaṃ dassetuṃ sotāpannañāṇassa dasabyāmaudakaṃ",
  "tika-s0103t0:246_8": "opammabhāvena dassetvā tato paresaṃ dasuttaradiguṇadasaguṇaasītiguṇavisiṭṭhaṃ udakaṃ",
  "tika-s0103t0:246_9": "opammaṃ katvā dassitaṃ. Nanu evaṃ sante buddhaguṇā parimitaparicchinnā, therena ca",
  "tika-s0103t0:246_10": "te paricchijja ñātāti āpajjatīti? Nāpajjatīti dassento “tattha yathā so puriso”tiādimāha.",
  "tika-s0103t0:246_11": "Tattha so purisoti so caturāsītibyāmasahassappamāṇena yottena caturāsītibyāmasahassaṭṭhāne",
  "tika-s0103t0:246_12": "mahāsamudde udakaṃ minitvā ṭhito puriso. So hi therassa upamābhāvena gahito. Dhammanvayenāti",
  "tika-s0103t0:246_13": "anumānañāṇena. Tañhi siddhaṃ dhammaṃ anugantvā pavattanato “dhammanvayo”ti vuccati,",
  "tika-s0103t0:246_14": "tathā anvayavasena atthassa bujjhanato anvayabuddhi, anumeyyaṃ anuminotīti anumānaṃ,",
  "tika-s0103t0:246_15": "nidassane diṭṭhanayena anumeyyaṃ gaṇhātīti “nayaggāho”ti ca vuccati. Tenāha “dhammanvayenā”tiādi.",
  "tika-s0103t0:246_16": "Svāyaṃ dhammanvayo na yassa kassaci hoti, atha kho tathārūpassa aggasāvakassevāti",
  "tika-s0103t0:246_17": "āha “sāvakapāramiñāṇe ṭhatvā”ti. Yadi thero buddhaguṇe ekadesato paccakkhe katvā",
  "tika-s0103t0:246_18": "tadaññe nayaggāhena gaṇhi, nanu evaṃ sante buddhaguṇā parimitaparicchinnā āpannāti?",
  "tika-s0103t0:246_19": "Nayidaṃ evanti dassento “anantā aparimāṇā”ti.",
  "tika-s0103t0:247_0": "“Saddahatī”ti vatvā puna tamevatthaṃ vibhāvento “therena hi…pe… bahutarā”ti āha.",
  "tika-s0103t0:247_1": "Kathaṃ panāyamattho evaṃ daṭṭhabboti evaṃ adhippāyabhedakaṃ upamāya saññāpetuṃ “yathā",
  "tika-s0103t0:247_2": "kathaṃ viyā”tiādi vuttaṃ “upamāyamidhekacce viññū purisā bhāsitassa atthaṃ ājānantī”ti",
  "tika-s0103t0:247_3": "ito nava ito navāti ito majjhaṭṭhānato yāva dakkhiṇatīrā nava ito majjhaṭṭhānato",
  "tika-s0103t0:247_4": "yāva uttaratīrā nava. Idāni yathāvuttamatthaṃ suttena samatthetuṃ “buddhopī”ti gāthamāha.",
  "tika-s0103t0:248": "Yamakayugaḷamahānadīmahogho viyāti dvinnaṃ ekato samāgatattā yugaḷabhūtānaṃ mahānadīnaṃ mahogho viya.",
  "tika-s0103t0:249_0": "Anucchavikaṃ katvāti yoyaṃ mama pasādo buddhaguṇe ārabbha ogāḷho hutvā uppanno, taṃ",
  "tika-s0103t0:249_1": "anucchavikaṃ anurūpaṃ katvā. Paṭiggahetuṃ sampaṭicchituṃ añño koci na sakkhissati",
  "tika-s0103t0:249_2": "yāthāvato anavabujjhanato. Paṭiggahetuṃ sakkoti tassa hetuto, paccayato, sabhāvato,",
  "tika-s0103t0:249_3": "kiccato, phalato sammadeva paṭivijjhanato. Pūrattanti puṇṇabhāvo. Paggharaṇakāleti",
  "tika-s0103t0:249_4": "vikiraṇakāle, patanakāleti attho. “Pasanno”ti iminā pasādassa vattamānatā dīpitāti",
  "tika-s0103t0:249_5": "“uppannasaddho”ti imināpi saddhāya paccuppannatā pakāsitāti āha “evaṃ saddahāmīti",
  "tika-s0103t0:249_6": "attho”ti. Abhiññāyatīti abhiñño, adhiko abhiñño bhiyyobhiñño, so eva atisayavacanicchāvasena",
  "tika-s0103t0:249_7": "“bhiyyobhiññataro”ti vuttoti āha “bhiyyataro abhiññāto”ti. Dutiyavikappe pana abhijānātīti",
  "tika-s0103t0:249_8": "abhiññā, abhivisiṭṭhā paññā, bhiyyo abhiññā etassāti bhiyyobhiñño, so eva atisayavacanicchāvasena",
  "tika-s0103t0:249_9": "bhiyyobhiññataro, svāyamassa atisayo abhiññāya bhiyyobhāvakatoti āha “bhiyyatarābhiñño",
  "tika-s0103t0:249_10": "vā”ti. Sambujjhati etāyāti sambodhi, sabbaññutaññāṇaṃ, aggamaggañāṇañca. Sabbaññutaññāṇapadaṭṭhānañhi",
  "tika-s0103t0:249_11": "aggamaggañāṇaṃ, aggamaggañāṇapadaṭṭhānañca sabbaññutaññāṇaṃ sambodhi nāma. Tattha",
  "tika-s0103t0:249_12": "padhānavasena tadatthadassane paṭhamavikappo, padaṭṭhānavasena dutiyavikappo. Kasmā",
  "tika-s0103t0:249_13": "panettha arahattamaggañāṇasseva gahaṇaṃ, nanu heṭṭhimānipi bhagavato maggañāṇāni",
  "tika-s0103t0:249_14": "savāsanameva yathāsakaṃ paṭipakkhavidhamanavasena pavattāni. Savāsanappahānañhi ñeyyāvaraṇappahānanti?",
  "tika-s0103t0:249_15": "Saccametaṃ, taṃ pana aparipuṇṇaṃ paṭipakkhavidhamanassa vippakatabhāvatoti āha “arahattamaggañāṇe",
  "tika-s0103t0:249_16": "vā”ti. Aggamaggavasena cettha ariyānaṃ bodhittayapāripūrīti dassetuṃ “arahattamaggeneva",
  "tika-s0103t0:249_17": "hī”tiādi vuttaṃ. Nippadesāti anavasesā. Gahitā hontīti arahattamaggena gahitena adhigatena",
  "tika-s0103t0:249_18": "gahitā adhigatā honti. Sabbanti tehi adhigantabbaṃ. Tenāti sambodhinā sabbaññutaññāṇapadaṭṭhānena",
  "tika-s0103t0:249_19": "arahattamaggañāṇena.",
  "tika-s0103t0:250_0": "142. Khādanīyānaṃ uḷāratā sātarasānubhāvenāti āha “madhure āgacchatī”ti. Pasaṃsāya",
  "tika-s0103t0:250_1": "uḷāratā visiṭṭhabhāvenāti āha “seṭṭhe”ti, obhāsassa uḷāratā mahantabhāvenāti vuttaṃ",
  "tika-s0103t0:250_2": "“vipule”ti. Usabhassa ayanti āsabhī, idha pana āsabhī viyāti āsabhī. Tenāha “usabhassa",
  "tika-s0103t0:250_3": "vācāsadisī”ti. Yena pana guṇenassā taṃsadisatā, taṃ dassetuṃ “acalā asampavedhī”ti",
  "tika-s0103t0:250_4": "vuttaṃ. Yato kutoci anussavanaṃ anussavo. Vijjāṭṭhānesu kataparicayānaṃ ācariyānaṃ",
  "tika-s0103t0:250_5": "taṃ tamatthaṃ viññāpentī paveṇī ācariyaparamparā. Kevalaṃ attano matiyā “itikira",
  "tika-s0103t0:250_6": "evaṃkirā”ti parikappanā itikira. Piṭakassa ganthassa sampadānato sayaṃ sampadānabhāvena",
  "tika-s0103t0:250_7": "gahaṇaṃ piṭakasampadānaṃ. Yathāsutānaṃ atthānaṃ ākārassa parivitakkanaṃ ākāraparivitakko.",
  "tika-s0103t0:250_8": "Tatheva “evameta”nti diṭṭhiyā nijjhānakkhamanaṃ diṭṭhinijjhānakkhanti. Āgamādhigamehi",
  "tika-s0103t0:250_9": "vinā takkamaggaṃ nissāya takkanaṃ takko. Anumānavidhiṃ nissāya nayaggāho. Yasmā buddhavisaye",
  "tika-s0103t0:250_10": "ṭhatvā bhagavato ayaṃ therassa codanā, therassa ca so avisayo, tasmā “paccakkhato",
  "tika-s0103t0:250_11": "ñāṇena paṭivijjhitvā viyā”ti vuttaṃ. Sīhanādo viyāti sīhanādo, taṃsadisatā cassa",
  "tika-s0103t0:250_12": "seṭṭhabhāvena, so cettha evaṃ veditabboti dassento “sīhanādo”tiādimāha. Neva dandhāyantenāti",
  "tika-s0103t0:250_13": "na mandāyantena. Na bhaggarāyantenāti aparisaṅkantena.",
  "tika-s0103t0:251_0": "Anuyogadāpanatthanti anuyogaṃ sodhāpetuṃ. Vimaddakkhamañhi sīhanādaṃ nadanto atthato",
  "tika-s0103t0:251_1": "tattha anuyogaṃ sodheti nāma. Anuyuñjanto ca naṃ sodhāpeti nāma. Dātunti sodhetuṃ.",
  "tika-s0103t0:251_2": "Keci “dānattha”nti atthaṃ vadanti, tadayuttaṃ. Na hi yo sīhanādaṃ nadati, so eva",
  "tika-s0103t0:251_3": "tattha anuyogaṃ detīti yujjati. Nighaṃsananti vimaddanaṃ. Dhamamānanti tāpayamānaṃ,",
  "tika-s0103t0:251_4": "tāpanañcettha gaggariyā dhamāpanasīsena vadati. Sabbe teti sabbe te atīte niruddhe",
  "tika-s0103t0:251_5": "sammāsambuddhe, tenetaṃ dasseti – ye te ahesuṃ atītaṃ addhānaṃ tava abhinīhārato",
  "tika-s0103t0:251_6": "oraṃ sammāsambuddhā, tesaṃ tāva sāvakañāṇagocare dhamme paricchindanto mārādayo viya",
  "tika-s0103t0:251_7": "buddhānaṃ lokiyacittacāraṃ tvaṃ jāneyyāsi. Ye pana te abbhatītā tato parato chinnavaṭumā",
  "tika-s0103t0:251_8": "chinnapapañcā pariyādiṇṇavaṭṭā sabbadukkhavītivattā sammāsambuddhā, tesaṃ sabbesampi",
  "tika-s0103t0:251_9": "sāvakañāṇassa avisayabhūte dhamme kathaṃ jānissasīti.",
  "tika-s0103t0:252_0": "Anāgatabuddhānaṃ panāti pana-saddo visesatthajotano, tena atītesu tāva khandhānaṃ",
  "tika-s0103t0:252_1": "bhūtapubbattā tattha siyā ñāṇassa savisaye gati, anāgatesu pana sabbaso asañjātesu",
  "tika-s0103t0:252_2": "kathanti imamatthaṃ joteti. Tenāha “anāgatāpī”tiādi. “Cittena paricchinditvā viditā”ti",
  "tika-s0103t0:252_3": "kasmā vuttaṃ, nanu atītānāgate sattāhe eva pavattaṃ cittaṃ cetopariyañāṇassa visayo,",
  "tika-s0103t0:252_4": "na tato paranti? Nayidaṃ cetopariyañāṇakiccavasena vuttaṃ, atha kho pubbenivāsaanāgataṃsañāṇavasena",
  "tika-s0103t0:252_5": "vuttaṃ, tasmā nāyaṃ doso.",
  "tika-s0103t0:253_0": "Viditaṭṭhāne na karoti sikkhāpadeneva tādisassa paṭikkhepassa paṭikkhittattā, setughātato",
  "tika-s0103t0:253_1": "ca. Kathaṃ pana thero dvayasambhave paṭikkhepameva akāsi, na vibhajja byākāsīti āha",
  "tika-s0103t0:253_2": "“thero kirā”tiādi. Pāraṃ pariyantaṃ minotīti pāramī, sā eva ñāṇanti pāramiñāṇaṃ,",
  "tika-s0103t0:253_3": "sāvakānaṃ pāramiñāṇaṃ sāvakapāramiñāṇaṃ, tasmiṃ. Sāvakānaṃ ukkaṃsapariyantagate jānane",
  "tika-s0103t0:253_4": "nāyaṃ anuyogo, atha kho sabbaññutaññāṇe sabbaññutāya jānane. Keci pana “sāvakapāramiñāṇeti",
  "tika-s0103t0:253_5": "sāvakapāramiñāṇavisaye”ti atthaṃ vadanti. Tathā sesapadesupi. Sīla..pe… samatthanti",
  "tika-s0103t0:253_6": "sīlasamādhipaññāvimuttisaṅkhātakāraṇānaṃ jānanasamatthaṃ. Buddhasīlādayo hi buddhānaṃ",
  "tika-s0103t0:253_7": "buddhakiccassa, parehi “buddhā”ti jānanassa ca kāraṇaṃ.",
  "tika-s0103t0:254_0": "143. Anumānañāṇaṃ viya saṃsayapiṭṭhikaṃ ahutvā “idamida”nti yathāsabhāvato ñeyyaṃ",
  "tika-s0103t0:254_1": "dhāreti nicchinotīti dhammo, paccakkhañāṇanti āha “dhammassa paccakkhato ñāṇassā”ti.",
  "tika-s0103t0:254_2": "Anuetīti anvayoti āha “anuyogaṃ anugantvā”ti. Paccakkhasiddhañhi atthaṃ anugantvā",
  "tika-s0103t0:254_3": "anumānañāṇassa pavatti diṭṭhena adiṭṭhassa anumānanti veditabbo. Vidite vedakampi",
  "tika-s0103t0:254_4": "ñāṇaṃ atthato viditameva hotīti “anumānañāṇaṃ nayaggāho vidito”ti vuttaṃ. Viditoti",
  "tika-s0103t0:254_5": "viddho paṭiladdho, adhigatoti attho. Appamāṇoti aparimāṇo mahāvisayattā. Tenāha “apariyanto”ti.",
  "tika-s0103t0:254_6": "Tenāti apariyantattā, tena vā apariyantena ñāṇena, eteneva thero yaṃ yaṃ anumeyyamatthaṃ",
  "tika-s0103t0:254_7": "ñātukāmo hoti, tattha tatthassa asaṅgamappaṭihaṭaanumānañāṇaṃ pavattatīti dasseti.",
  "tika-s0103t0:254_8": "Tenāha “so iminā”tiādi. Tattha imināti iminā kāraṇena. Pākārassa thirabhāvaṃ uddhamuddhaṃ",
  "tika-s0103t0:254_9": "āpetīti uddhāpaṃ, pākāramūlaṃ. Ādi-saddena pākāradvārabandhaparikhādīnaṃ saṅgaho",
  "tika-s0103t0:254_10": "veditabbo. Paccante bhavaṃ paccantimaṃ. Paṇḍitadovārikaṭṭhāniyaṃ katvā thero attānaṃ",
  "tika-s0103t0:254_11": "dassetīti dassento “ekadvāranti kasmā āhā”ti codanaṃ samuṭṭhāpesi. Yassā paññāya",
  "tika-s0103t0:254_12": "vasena puriso “paṇḍito”ti vuccati, taṃ paṇḍiccanti āha “paṇḍiccena samannāgato”ti.",
  "tika-s0103t0:254_13": "Taṃtaṃitikattabbatāsu chekabhāvo byattabhāvo veyyattiyaṃ. Medhati sammosaṃ hiṃsati",
  "tika-s0103t0:254_14": "vidhamatīti medhā, sā etassa atthīti medhāvī. Ṭhāne ṭhāne uppatti etissā atthīti",
  "tika-s0103t0:254_15": "ṭhānuppattikā, ṭhānaso uppajjanakapaññā. Anupariyāyanti etenāti anupariyāyo, so eva",
  "tika-s0103t0:254_16": "pathoti anupariyāyapatho, parito pākārassa anusaṃyāyanamaggo. Pākārabhāgā sandhātabbā",
  "tika-s0103t0:254_17": "etthāti pākārasandhi, pākārassa phullitappadeso. So pana heṭṭhimantena dvinnampi",
  "tika-s0103t0:254_18": "iṭṭhakānaṃ vigamena evaṃ vuccatīti āha “dvinnaṃ iṭṭhakānaṃ apagataṭṭhāna”nti. Chinnaṭṭhānanti",
  "tika-s0103t0:254_19": "chinnabhinnappadeso, chinnaṭṭhānaṃ vā. Tañhi “vivara”nti vuccati.",
  "tika-s0103t0:255_0": "Kiliṭṭhanti malīnaṃ. Upatāpentīti kilesapariḷāhena santāpenti. Vibādhentīti pīḷenti.",
  "tika-s0103t0:255_1": "Uppannāya paññāya nīvaraṇehi na kiñci kātuṃ sakkāti āha “anuppannāya paññāya uppajjituṃ",
  "tika-s0103t0:255_2": "na dentī”ti. Tasmāti paccayūpaghātena uppajjituṃ appadānato. Catūsu satipaṭṭhānesu",
  "tika-s0103t0:255_3": "suṭṭhu ṭhapitacittāti catubbidhāyapi satipaṭṭhānabhāvanāya sammadeva ṭhapitacittā.",
  "tika-s0103t0:255_4": "Yathāsabhāvena bhāvetvāti aviparītasabhāvena yathā paṭipakkhā samucchijjanti, evaṃ bhāvetvā.",
  "tika-s0103t0:256_0": "Purimanaye satipaṭṭhānāni, bojjhaṅgā ca missakā adhippetāti tato aññathā vattuṃ “apicetthā”tiādi",
  "tika-s0103t0:256_1": "vuttaṃ. Missakāti samathavipassanāmaggavasena missakā. “Catūsu satipaṭṭhānesu suppatiṭṭhitacittā”tiādito",
  "tika-s0103t0:256_2": "vuttattā satipaṭṭhāne vipassanāti gahetvā “satta bojjhaṅge yathābhūtaṃ bhāvetvā”ti",
  "tika-s0103t0:256_3": "vuttattā, maggapariyāpannānaṃyeva ca nesaṃ nippariyāyabojjhaṅgabhāvato, tesu ca sabbaso",
  "tika-s0103t0:256_4": "adhigatesu lokanāthena sabbaññutaññāṇampi adhigatameva hotīti “bojjhaṅge maggo, sabbaññutaññāṇañcāti",
  "tika-s0103t0:256_5": "gahite sundaro pañho bhaveyyā”ti mahāsivatthero āha, na panevaṃ gahitaṃ porāṇehīti",
  "tika-s0103t0:256_6": "adhippāyo. Itīti vuttappakāraparāmasanaṃ. Theroti sāriputtatthero.",
  "tika-s0103t0:257_0": "Tatthāti tesu paccantanagarādīsu. Nagaraṃ viya nibbānaṃ tadatthikehi upagantabbato,",
  "tika-s0103t0:257_1": "upagatānañca parissayarahitasukhādhigamanaṭṭhānato. Pākāro viya sīlaṃ tadupagatānaṃ",
  "tika-s0103t0:257_2": "parito ārakkhabhāvato. Pariyāyapatho viya hirī sīlapākārassa adhiṭṭhānabhāvato. Vuttañhetaṃ",
  "tika-s0103t0:257_3": "“pariyāyapathoti kho bhikkhu hiriyā etaṃ adhivacana”nti. Dvāraṃ viya ariyamaggo nibbānanagarappavesanaañjasabhāvato.",
  "tika-s0103t0:257_4": "Paṇḍitadovāriko viya dhammasenāpati nibbānanagarapaviṭṭhapavisanakānaṃ sattānaṃ sallakkhaṇato.",
  "tika-s0103t0:257_5": "Dinnoti dāpito, sodhitoti attho.",
  "tika-s0103t0:258_0": "144. Nipphattidassanatthanti siddhidassanatthaṃ, adhigamadassanatthanti attho. “Pañcanavutipāsaṇḍe”ti",
  "tika-s0103t0:258_1": "idaṃ yasmā thero paribbājako hutvā tato pubbeva nibbānapariyesanaṃ caramāno te te",
  "tika-s0103t0:258_2": "pāsaṇḍino upasaṅkamitvā nibbānaṃ pucchi, te nāssa cittaṃ ārādhesuṃ, taṃ sandhāya",
  "tika-s0103t0:258_3": "vuttaṃ. Te pana pāsaṇḍā heṭṭhā vuttā eva. Tatthevāti tassayeva bhāgineyyassa desiyamānāya",
  "tika-s0103t0:258_4": "desanāya. Parassa vaḍḍhitaṃ bhattaṃ bhuñjanto viya sāvakapāramiñāṇaṃ hatthagataṃ",
  "tika-s0103t0:258_5": "akāsi adhigacchi. Uttaruttaranti heṭṭhimassa heṭṭhimassa uttaraṇato atikkamanato",
  "tika-s0103t0:258_6": "uttaruttaraṃ, tato eva padhānabhāvaṃ pāpitatāya paṇītapaṇītaṃ. Uttaruttaranti vā",
  "tika-s0103t0:258_7": "uparūpari. Paṇītapaṇītanti paṇītataraṃ, paṇītatamañcāti attho. Kaṇhanti kāḷakaṃ saṃkilesadhammaṃ.",
  "tika-s0103t0:258_8": "Sukkanti odātaṃ vodānadhammaṃ. Savipakkhaṃ katvāti pahātabbapahāyakabhāvadassanavasena",
  "tika-s0103t0:258_9": "yathākkamaṃ ubhayaṃ savipakkhaṃ katvā. “Ayaṃ kaṇhadhammo, imassa ayaṃ pahāyako”ti",
  "tika-s0103t0:258_10": "evaṃ kaṇhaṃ paṭibāhitvā desanāvasena nīharitvā sukkaṃ, “ayaṃ sukkadhammo, iminā ayaṃ",
  "tika-s0103t0:258_11": "pahātabbo”ti evaṃ sukkaṃ paṭibāhitvā kaṇhaṃ. Saussāhanti phaluppādanasamatthatāvasena",
  "tika-s0103t0:258_12": "sabyāpāraṃ. Tenāha “savipāka”nti. Vipākadhammanti attho.",
  "tika-s0103t0:259_0": "Tasmiṃ desite dhammeti tasmiṃ vuttanayena bhagavā tumhehi desite dhamme ekaccaṃ dhammaṃ",
  "tika-s0103t0:259_1": "nāma sāvakapāramiñāṇaṃ jānitvā paṭivijjhitvā. Taṃjānane hi vutte catusaccadhammajānanaṃ",
  "tika-s0103t0:259_2": "avuttasiddhanti. “Catusaccadhammesū”ti idaṃ porāṇaṭṭhakathāyaṃ vuttākāradassanaṃ.",
  "tika-s0103t0:259_3": "Vipakkho pana parato āgamissati. Etthāti “dhammesu niṭṭhaṃ agama”nti etasmiṃ pade.",
  "tika-s0103t0:259_4": "Therasallāpoti therānaṃ sallāpasadiso vinicchayavādo. Kāḷavallavāsīti kāḷavallavihāravāsī.",
  "tika-s0103t0:259_5": "Idānīti etarahi “idāhaṃ bhante”tiādivacanakāle. Imasmiṃ pana ṭhāneti “dhammesu niṭṭhaṃ",
  "tika-s0103t0:259_6": "agama”nti imasmiṃ padese, imasmiṃ vā niṭṭhānakāraṇabhūte yoniso parivitakkane. “Imasmiṃ",
  "tika-s0103t0:259_7": "pana ṭhāne buddhaguṇesu niṭṭhaṅgato”ti kasmā vuttaṃ, nanu sāvakapāramiñāṇasamadhigatakāle",
  "tika-s0103t0:259_8": "eva thero buddhaguṇesu niṭṭhaṅgatoti? Saccametaṃ, idāni pana taṃ pākaṭaṃ jātanti",
  "tika-s0103t0:259_9": "evaṃ vuttaṃ. Sabbanti “catusaccadhammesū”tiādi sumattherena vuttaṃ sabbaṃ. Arahatte",
  "tika-s0103t0:259_10": "niṭṭhaṅgatoti etthāpi vuttanayeneva anuyogaparihārā veditabbā. Yadipi dhammasenāpati",
  "tika-s0103t0:259_11": "“sāvakapāramiñāṇaṃ mayā samadhigata”nti ito pubbepi jānātiyeva, idāni pana asaṅkhyeyyāparimeyyabhede",
  "tika-s0103t0:259_12": "buddhaguṇe nayaggāhavasena pariggahetvā kiccasiddhiyā tasmiṃ ñāṇe niṭṭhaṅgato ahosīti",
  "tika-s0103t0:259_13": "dassento “mahāsivatthero…pe… dhammesūti sāvakapāramiñāṇe niṭṭhaṅgato”ti avoca.",
  "tika-s0103t0:260_0": "Buddhaguṇā pana nayato āgatā, te nayaggāhato yāthāvato jānanto sāvakapāramiñāṇe tathājānanavasena",
  "tika-s0103t0:260_1": "niṭṭhaṅgatattā sāvakapāramiñāṇameva tassa aparāparuppattivasena, tena tena bhāvetabbakiccabahutāvasena",
  "tika-s0103t0:260_2": "ca “dhammesū”ti puthuvacanena vuttaṃ. Anantāparimeyyānaṃ anaññavisayānaṃ buddhaguṇānaṃ",
  "tika-s0103t0:260_3": "nayato pariggaṇhanena therassa sātisayo bhagavati pasādo uppajjatīti āha “bhiyyosomattāyā”tiādi.",
  "tika-s0103t0:260_4": "“Suṭṭhu akkhāto”ti vatvā taṃ evassa suṭṭhu akkhātataṃ dassetuṃ “niyyāniko maggo”ti",
  "tika-s0103t0:260_5": "vuttaṃ. Svākkhātatā hi dhammassa yadatthaṃ desito, tadatthasādhanena veditabbā. Phalatthāya",
  "tika-s0103t0:260_6": "niyyātīti anantaravipākattā, attano uppattisamanantarameva phalanipphādanavasena",
  "tika-s0103t0:260_7": "pavattatīti attho. Vaṭṭacārakato niyyātīti vā niyyāniko, niyyānasīloti vā. Rāgadosamohanimmadanasamatthoti",
  "tika-s0103t0:260_8": "idhāpi “pasannosmi bhagavatīti dassetī”ti ānetvā sambandho. Vaṅkādīti ādi-saddena",
  "tika-s0103t0:260_9": "jimhakuṭile, aññe ca paṭipattidose saṅgaṇhāti. Bhagavā tumhākaṃ buddhasubuddhatā",
  "tika-s0103t0:260_10": "viya dhammasudhammatā, saṅghasuppaṭipatti ca dhammesu niṭṭhaṅgamanena sāvakapāramiñāṇe",
  "tika-s0103t0:260_11": "niṭṭhaṅgatattā mayhaṃ suṭṭhu vibhūtā supākaṭā jātāti dassento thero “svākkhāto bhagavatā",
  "tika-s0103t0:260_12": "dhammo, suppaṭipanno saṅghoti pasīdi”nti avoca.",
  "tika-s0103t0:261": "Kusaladhammadesanāvaṇṇanā",
  "tika-s0103t0:262_0": "145. Anuttarabhāvoti seṭṭhabhāvo. Anuttaro bhagavā yena guṇena, so anuttarabhāvo,",
  "tika-s0103t0:262_1": "taṃ anuttariyaṃ. Yasmā tassāpi guṇassa kiñci uttaritaraṃ natthi eva, tasmā vuttaṃ",
  "tika-s0103t0:262_2": "“sā tumhākaṃ desanā anuttarāti vadatī”ti. Kusalesu dhammesūti kusaladhammanimittaṃ.",
  "tika-s0103t0:262_3": "Nimittatthe hi etaṃ bhummaṃ, tasmā kusaladhammadesanāhetupi bhagavāva anuttaroti",
  "tika-s0103t0:262_4": "attho. Bhūmiṃ dassentoti visayaṃ dassento. Kusaladhammadesanāya hi kusalā dhammā",
  "tika-s0103t0:262_5": "visayo. Vuttapadeti “kusalesu dhammesū”ti evaṃ vuttavākye, evaṃ vā vuttadhammakoṭṭhāse.",
  "tika-s0103t0:262_6": "“Pañcadhā”ti kasmā vuttaṃ, nanu chekaṭṭhenapi kusalaṃ icchitabbaṃ “kusalo tvaṃ rathassa",
  "tika-s0103t0:262_7": "aṅgapaccaṅgāna”ntiādīsūti ? Saccametaṃ, so pana chekaṭṭho kosallasambhūtaṭṭheneva",
  "tika-s0103t0:262_8": "saṅgahitoti visuṃ na gahito. “Kacci nu bhoto kusalaṃ, kacci bhoto anāmaya”nti jātake",
  "tika-s0103t0:262_9": "āgatattā “jātakapariyāyaṃ patvā ārogyaṭṭhena kusalaṃ vaṭṭatī”ti vuttaṃ. “Taṃ kiṃ",
  "tika-s0103t0:262_10": "maññatha, gahapatayo, ime dhammā kusalā vā akusalā vā sāvajjā vā anavajjā vā”tiādīsu",
  "tika-s0103t0:262_11": "suttapadesesu “kusalā”ti vuttadhammā eva “anavajjā”ti vuttāti āha “suttantapariyāyaṃ",
  "tika-s0103t0:262_12": "patvā anavajjaṭṭhena kusalaṃ vaṭṭatī”ti. Abhidhamme “kosalla”nti paññā āgatāti yonisomanasikārahetukassa",
  "tika-s0103t0:262_13": "kusalassa kosallasammūtaṭṭho, darathābhāvadīpanato niddarathaṭṭho, “kusalassa katattā",
  "tika-s0103t0:262_14": "upacitattā”ti vatvā iṭṭhavipākaniddisanato sukhavipākaṭṭho ca abhidhammanayasiddhoti",
  "tika-s0103t0:262_15": "āha “abhidhamma…pe… vipākaṭṭhenā”ti. Bāhitikasutte bhagavato kāyasamācārādike vaṇṇentena",
  "tika-s0103t0:262_16": "dhammabhaṇḍāgārikena “yo kho mahārāja kāyasamācāro anavajjo”ti kusalo kāyasamācāro",
  "tika-s0103t0:262_17": "rañño pasenadissa vutto. Na hi bhagavato sukhavipākakammaṃ atthīti sabbasāvajjarahitā",
  "tika-s0103t0:262_18": "kāyasamācārādayo “kusalā”ti vuttā, idha pana “kusalesu dhammesū”ti bodhipakkhiyadhammā",
  "tika-s0103t0:262_19": "“kusalā”ti vuttā, te ca samathavipassanā maggasampayuttā ekantena sukhavipākā evāti",
  "tika-s0103t0:262_20": "avajjarahitatāmattaṃ upādāya anavajjattho kusala-saddoti āha “imasmiṃ pana…pe… daṭṭhabba”nti.",
  "tika-s0103t0:262_21": "Evañca katvā “phalasatipaṭṭhānaṃ pana idha anadhippeta”nti idañca vacanaṃ samatthitaṃ",
  "tika-s0103t0:262_22": "hoti savipākasseva gahaṇanti katvā.",
  "tika-s0103t0:263_0": "“Cuddasavidhenā”tiādi satipaṭṭhāne vuttanayena veditabbaṃ. Paggahaṭṭhenāti kusalapakkhassa",
  "tika-s0103t0:263_1": "paggaṇhanasabhāvena. Kiccavasenāti anuppannākusalānuppādanādikiccavasena. Tato eva",
  "tika-s0103t0:263_2": "cassa catubbidhatā. Ijjhanaṭṭhenāti nippajjanasabhāvena. Chandādayo eva iddhipādesu",
  "tika-s0103t0:263_3": "visiṭṭhasabhāvā, itare avisiṭṭhā, tesampi viseso chandādikatoti āha “chandādivasena nānāsabhāvā”ti.",
  "tika-s0103t0:264_0": "Adhimokkhādisabhāvavasenāti pasādādhimokkhādisalakkhaṇavasena. Upatthambhanaṭṭhenāti",
  "tika-s0103t0:264_1": "sampayuttadhammānaṃ upatthambhanakabhāvena. Akampiyaṭṭhenāti paṭipakkhehi akampiyasabhāvena.",
  "tika-s0103t0:264_2": "Salakkhaṇenāti adhimokkhādisabhāvena. Niyyānaṭṭhenāti saṃkilesapakkhato, vaṭṭacārakato",
  "tika-s0103t0:264_3": "ca niggamanaṭṭhena. Upaṭṭhānādināti upaṭṭhānadhammavicayapaggahasampiyāyanapassambhanasamādhānaajjhupekkhanasaṅkhātena",
  "tika-s0103t0:264_4": "attano sabhāvena. Hetuṭṭhenāti nibbānassa sampāpakahetubhāvena. Dassanādināti dassanābhiniropanapariggahasamuṭṭhāpanavodāpanapaggahupaṭṭhānasamādhānasaṅkhātena attano sabhāvena.",
  "tika-s0103t0:265_0": "Sāsanassa pariyosānadassanatthanti sāsanaṃ nāma nippariyāyato sattatiṃsa bodhipakkhiyadhammā.",
  "tika-s0103t0:265_1": "Tattha ye samathavipassanāsahagatā, te sāsanassa ādi, maggapariyāpannā majjhe, phalabhūtā",
  "tika-s0103t0:265_2": "pariyosānaṃ, taṃdassanatthaṃ. Tenāha “sāsanassa hī”tiādi.",
  "tika-s0103t0:266_0": "Puna etadānuttariyaṃ bhanteti yathāraddhāya desanāya nigamanaṃ. Vuttasseva atthassa",
  "tika-s0103t0:266_1": "puna vacanañhi nigamanaṃ vuttaṃ. Taṃ desananti taṃ kusalesu dhammesu desanāppakāraṃ,",
  "tika-s0103t0:266_2": "desanāvidhiṃ, desetabbañca, sakalaṃ vā sampuṇṇaṃ anavasesaṃ abhijānāti abhivisiṭṭhena",
  "tika-s0103t0:266_3": "ñāṇena jānāti, asesaṃ abhijānanato eva uttari upari abhiññeyyaṃ natthi. Itoti bhagavatā",
  "tika-s0103t0:266_4": "abhiññātato. Añño paramatthavasena dhammo vā paññattivasena puggalo vā ayaṃ nāma",
  "tika-s0103t0:266_5": "yaṃ bhagavā na jānātīti idaṃ natthi na upalabbhati sabbasseva sammadeva tumhehi abhiññātattā.",
  "tika-s0103t0:266_6": "Kusalesu dhammesu abhijānane, desanāyañca bhagavato uttaritaro natthi.",
  "tika-s0103t0:267": "Āyatanapaṇṇattidesanāvaṇṇanā",
  "tika-s0103t0:268_0": "146. Āyatanapaññāpanāsūti cakkhādīnaṃ, rūpādīnañca āyatanānaṃ sambodhanesu, tesaṃ",
  "tika-s0103t0:268_1": "ajjhattikabāhiravibhāgato, sabhāgavibhāgato, samudayato, atthaṅgamato, āhārato, ādīnavato,",
  "tika-s0103t0:268_2": "nissaraṇato ca desanāyanti attho.",
  "tika-s0103t0:269": "Gabbhāvakkantidesanāvaṇṇanā",
  "tika-s0103t0:270_0": "147. Gabbhokkamanesūti gabbhabhāvena mātukucchiyaṃ avakkamanesu anuppavesesu, gabbhe",
  "tika-s0103t0:270_1": "vā mātukucchismiṃ avakkamanesu. Pavisatīti paccayavasena tattha nibbattento pavisanto",
  "tika-s0103t0:270_2": "viya hotīti katvā vuttaṃ. Ṭhātīti santānaṭṭhitiyā pavattati, tathābhūto ca tattha",
  "tika-s0103t0:270_3": "vasanto viya hotīti āha “vasatī”ti. Pakatilokiyamanussānaṃ paṭhamā gabbhāvakkantīti",
  "tika-s0103t0:270_4": "pacuramanussānaṃ gabbhāvakkanti desanāvasena idha paṭhamā. “Dutiyā gabbhāvakkantī”tiādīsupi",
  "tika-s0103t0:270_5": "evaṃ yojanā veditabbā.",
  "tika-s0103t0:271": "Alamevāti yuttameva.",
  "tika-s0103t0:272": "Khipituṃ na sakkontīti tathā vātānaṃ anuppajjanameva vadati. Sesanti puna “etadānuttariya”tiādi pāṭhappadesaṃ vadati.",
  "tika-s0103t0:273": "Ādesanavidhādesanāvaṇṇanā",
  "tika-s0103t0:274_0": "148. Parassa cittaṃ ādisati etehīti ādesanāni, yathāupaṭṭhitanimittādīni, tāni eva",
  "tika-s0103t0:274_1": "aññamaññassa asaṃkiṇṇarūpena ṭhitattā ādesanavidhā, ādesanābhāgā, tāsu ādesanavidhāsu.",
  "tika-s0103t0:274_2": "Tenāha “ādesanakoṭṭhāsesū”ti. Āgatanimittenāti yassa ādisati, tassa, attano ca upagatanimittena,",
  "tika-s0103t0:274_3": "nimittappattassa lābhālābhādiādisanavidhidassanassa pavattattā “idaṃ nāma bhavissatī”ti",
  "tika-s0103t0:274_4": "vuttaṃ. Pāḷiyaṃ pana “evampi te mano”tiādinā parassa cittādisanameva āgataṃ, taṃ",
  "tika-s0103t0:274_5": "nidassanamattaṃ katanti daṭṭhabbaṃ. Tathā hi “idaṃ nāma bhavissatī”ti vuttasseva",
  "tika-s0103t0:274_6": "atthassa vibhāvanavasena vatthu āgataṃ. Gatanimittaṃ nāma gamananimittaṃ. Ṭhitanimittaṃ",
  "tika-s0103t0:274_7": "nāma attano samīpe ṭhānanimittaṃ, parassa gamanavasena, ṭhānavasena ca gahetabbanimittaṃ.",
  "tika-s0103t0:274_8": "Manussānaṃ paracittavidūnaṃ, itaresampi vā savanavasena parassa cittaṃ ñatvā kathentānaṃ",
  "tika-s0103t0:274_9": "saddaṃ sutvā. Yakkhapisācādīnanti hiṅkārayakkhānañceva kaṇṇapisācādipisācānaṃ, kumbhaṇḍanāgādīnañca.",
  "tika-s0103t0:275_0": "Vitakkavipphāravasenāti vipphārikabhāvena pavattavitakkassa vasena. Uppannanti tato",
  "tika-s0103t0:275_1": "samuṭṭhitaṃ. Vippalapantānanti kassaci atthassa abodhanato virūpaṃ, vividhaṃ vā palapantānaṃ.",
  "tika-s0103t0:275_2": "Suttapamattādīnanti ādi-saddena vedanāṭṭakhittacittādīnaṃ saṅgaho. Mahāaṭṭhakathāyaṃ",
  "tika-s0103t0:275_3": "pana “idaṃ vakkhāmi, evaṃ vakkhāmīti vitakkayato vitakkavipphārasaddo nāma uppajjatī”ti",
  "tika-s0103t0:275_4": "āgatattā jāgarantānaṃ pakatiyaṃ ṭhitānaṃ avippalapantānaṃ vitakkavipphārasaddo kadāci",
  "tika-s0103t0:275_5": "uppajjatīti viññāyati, yo loke “mantajappo”ti vuccati. Yassa mahāaṭṭhakathāyaṃ asotaviññeyyatā",
  "tika-s0103t0:275_6": "vuttā. Tādisañhi sandhāya viññattisahajameva “jivhātālucalanādikaravitakkasamuṭṭhitaṃ",
  "tika-s0103t0:275_7": "sukhumasaddaṃ dibbasotena sutvā ādisatīti sutte vutta”nti ānandācariyo avoca. Vuttalakkhaṇo",
  "tika-s0103t0:275_8": "eva pana nātisukhumo attano, accāsannappadese ṭhitassa ca maṃsasotassāpi āpāthaṃ",
  "tika-s0103t0:275_9": "gacchatīti sakkā viññātuṃ. Tassāti tassa puggalassa. Tassa vasenāti tassa vitakkassa",
  "tika-s0103t0:275_10": "vasena. Evaṃ ayampi ādesanavidhā cetopariyañāṇavaseneva āgatāti veditabbā. Keci pana",
  "tika-s0103t0:275_11": "“tassa vasenāti tassa saddassa vasenā”ti atthaṃ vadanti, taṃ ayuttaṃ. Na hi saddaggahaṇena",
  "tika-s0103t0:275_12": "taṃsamuṭṭhāpakacittaṃ gayhati, saddaggahaṇānusārenapi tadatthasseva gahaṇaṃ hoti,",
  "tika-s0103t0:275_13": "na cittassa. Eteneva yadeke “yaṃ vitakkayatoti yamatthaṃ vitakkayato”ti vatvā “tassa",
  "tika-s0103t0:275_14": "vasenāti tassa atthassa vasenā”ti vaṇṇenti, tampi paṭikkhittaṃ.",
  "tika-s0103t0:276_0": "Manasā saṅkharīyantīti manosaṅkhārā, vedanāsaññā. Paṇihitāti purimaparibandhavinayena",
  "tika-s0103t0:276_1": "padhānabhāvena nihitā ṭhapitā. Tenāha “cittasaṅkhārā suṭṭhapitā”ti. Vitakkassa vitakkanaṃ",
  "tika-s0103t0:276_2": "nāma uppādanamevāti āha “pavattessatī”ti. “Pajānātī”ti pubbe vuttapadasambandhadassanavasena",
  "tika-s0103t0:276_3": "āneti. Āgamanenāti jhānassa āgamanaṭṭhānavasena. Pubbabhāgenāti maggassa sabbapubbabhāgena",
  "tika-s0103t0:276_4": "vipassanārambhena. Ubhayaṃ petaṃ yo sayaṃ jhānalābhī, adhigatamaggo ca aññaṃ tadatthāya",
  "tika-s0103t0:276_5": "paṭipajjantaṃ disvā “ayaṃ iminā nīhārena paṭipajjanto addhā jhānaṃ labhissati, maggaṃ",
  "tika-s0103t0:276_6": "adhigamissatī”ti abhiññāya vinā anumānavasena jānāti, taṃ dassetuṃ vuttaṃ. Tenāha",
  "tika-s0103t0:276_7": "“āgamanena jānāti nāmā”tiādi. Anantarāti vuṭṭhitakālaṃ sandhāyāha. Tadā hi pavattavitakkapajānaneneva",
  "tika-s0103t0:276_8": "jhānassa hānabhāgiyatādivisesapajānanaṃ.",
  "tika-s0103t0:277_0": "Kiṃ panidaṃ cetopariyañāṇaṃ parassa cittaṃ paricchijja jānantaṃ iddhicittabhāvato",
  "tika-s0103t0:277_1": "avisesato sabbesampi cittaṃ jānātīti? Noti dassento “tatthā”tiādimāha. Na ariyānanti",
  "tika-s0103t0:277_2": "yena cittena te ariyā nāma jātā, taṃ lokuttaracittaṃ na jānāti appaṭividdhabhāvato.",
  "tika-s0103t0:277_3": "Yathā hi puthujjano sabbesampi ariyānaṃ lokuttaracittaṃ na jānāti appaṭividdhattā,",
  "tika-s0103t0:277_4": "evaṃ ariyopi heṭṭhimo uparimassa lokuttaracittaṃ na jānāti appaṭividdhattā eva. Yathā",
  "tika-s0103t0:277_5": "pana uparimo heṭṭhimaṃ phalasamāpattiṃ na samāpajjati, kiṃ evaṃ so tassa lokuttaracittaṃ",
  "tika-s0103t0:277_6": "na jānātīti codanaṃ sandhāyāha “uparimo pana heṭṭhimassa jānātī”ti, paṭividdhattāti",
  "tika-s0103t0:277_7": "adhippāyo. “Uparimo heṭṭhimaṃ na samāpajjatī”ti vatvā tattha kāraṇamāha “tesañhī”tiādi.",
  "tika-s0103t0:277_8": "Tesanti ariyānaṃ. Heṭṭhimā heṭṭhimā samāpatti bhūmantarappattiyā paṭippassaddhikappā.",
  "tika-s0103t0:277_9": "Tenāha “tatrupapattiyeva hotī”ti, na uparibhūmipatti. Nimittādivasena ñātassa kadāci",
  "tika-s0103t0:277_10": "byabhicāropi siyā, na pana abhiññāñāṇena ñātassāti āha “ceto…pe… natthī”ti. “Taṃ",
  "tika-s0103t0:277_11": "bhagavā”tiādi sesaṃ nāma.",
  "tika-s0103t0:278": "Dassanasamāpattidesanāvaṇṇanā",
  "tika-s0103t0:279_0": "149. Brahmajāleti brahmajālasuttavaṇṇanāyaṃ. Uttarapadalopena hesa niddeso. Ātappanti",
  "tika-s0103t0:279_1": "vīriyaṃ ātappati kosajjaṃ sabbampi saṃkilesapakkhanti. Kusalavīriyasseva hettha gahaṇaṃ",
  "tika-s0103t0:279_2": "appamādādipadantarasannidhānato. Padahitabbatoti padahanato, bhāvanaṃ uddissa vāyamanatoti",
  "tika-s0103t0:279_3": "attho. Anuyuñjitabbatoti anuyuñjanato. Īdisānaṃ padānaṃ bahulaṃkattuvisayatāya icchitabbattā",
  "tika-s0103t0:279_4": "ātappapadassa viya itaresampi kattusādhanatā daṭṭhabbā. Paṭipattiyaṃ nappamajjati",
  "tika-s0103t0:279_5": "etenāti appamādo, satiavippavāso. Sammā manasi karoti etenāti sammāmanasikāro, tathāpavatto",
  "tika-s0103t0:279_6": "kusalacittuppādo. Bhāvanānuyogameva tathā vadati. Desanākkamena paṭhamā, dassanasamāpatti",
  "tika-s0103t0:279_7": "nāma karajakāye paṭikkūlākārassa sammadeva dassanavasena pavattasamāpattibhāvato.",
  "tika-s0103t0:279_8": "Nippariyāyenevāti vuttalakkhaṇadassanasamāpattisannissayattā, dassanamaggaphalabhāvato",
  "tika-s0103t0:279_9": "ca paṭhamasāmaññaphalaṃ pariyāyena vinā dassanasamāpatti.",
  "tika-s0103t0:280_0": "Atikkamma chavimaṃsalohitaṃ aṭṭhiṃ paccavekkhatīti tāni apaccavekkhitvā aṭṭhimeva",
  "tika-s0103t0:280_1": "paccavekkhati. Aṭṭhiārammaṇā dibbacakkhupādakajjhānasamāpattīti vuttanayena aṭṭhiārammaṇā",
  "tika-s0103t0:280_2": "dibbacakkhuadhiṭṭhānā paṭhamajjhānasamāpatti. Yo hi bhikkhu ālokakasiṇe catutthajjhānaṃ",
  "tika-s0103t0:280_3": "nibbattetvā taṃ pādakaṃ katvā adhigatadibbacakkhuñāṇo hutvā saviññāṇake kāye aṭṭhiṃ",
  "tika-s0103t0:280_4": "pariggahetvā tattha paṭikkūlamanasikāravasena paṭhamaṃ jhānaṃ nibbatteti, tassāyaṃ",
  "tika-s0103t0:280_5": "paṭhamajjhānasamāpatti dutiyā dassanasamāpatti. Tena vuttaṃ “aṭṭhi aṭṭhī”tiādi. Yo",
  "tika-s0103t0:280_6": "panettha pāḷiyaṃ dvattiṃsākāramanasikāro vutto, so maggasodhanavasena vutto. Tattha",
  "tika-s0103t0:280_7": "vā kataparicayassa sukheneva vuttanayā aṭṭhipaccavekkhaṇā samijjhatīti. Tenevettha",
  "tika-s0103t0:280_8": "“imaṃ cevā”ti “atikkamma cā”ti ca-saddo samuccayattho vutto. Taṃ jhānanti yathāvuttaṃ",
  "tika-s0103t0:280_9": "paṭhamajjhānaṃ. Ayanti ayaṃ sakadāgāmiphalasamāpatti. Sātisayaṃ catusaccadassanāgamanato",
  "tika-s0103t0:280_10": "pariyāyena vinā mukhyā dutiyā dassanasamāpatti. Yāva tatiyamaggā vattatīti āha “khīṇāsavassa",
  "tika-s0103t0:280_11": "vasena catutthā dassanasamāpatti kathitā”ti.",
  "tika-s0103t0:281_0": "Pāḷiyaṃ purisassa cāti ca-saddo byatireke, tena yathāvuttasamāpattidvayato vuccamānaṃyeva",
  "tika-s0103t0:281_1": "imassa visesaṃ joteti. Avicchedena pavattiyā sotasadisatāya viññāṇameva viññāṇasotaṃ,",
  "tika-s0103t0:281_2": "tadetaṃ viññāṇaṃ purimato anantarapaccayaṃ labhitvā pacchimassa anantarapaccayo hutvā",
  "tika-s0103t0:281_3": "pavattatīti ayaṃ assa sotāgatatāya sotasadisatā, tasmā pajānitabbabhāvena vuttaṃ",
  "tika-s0103t0:281_4": "ekameva cettha viññāṇaṃ, tasmā aṭṭhakathāyaṃ “viññāṇasotanti viññāṇamevā”ti vuttaṃ.",
  "tika-s0103t0:281_5": "Dvīhipi bhāgehīti orabhāgaparabhāgehi. Idhaloko hissa orabhāgo, paraloko parabhāgo",
  "tika-s0103t0:281_6": "dvinnampi vasenetaṃ sambandhanti. Tenāha “idhaloke patiṭṭhita”ntiādi. Viññāṇassa",
  "tika-s0103t0:281_7": "khaṇe khaṇe bhijjantassa kāmaṃ natthi kassaci patiṭṭhitatā, taṇhāvasena pana taṃ",
  "tika-s0103t0:281_8": "“patiṭṭhita”nti vuccatīti āha “chandarāgavasenā”ti. Vuttañhetaṃ –",
  "tika-s0103t0:282_0": "“Kabaḷīkāre ce bhikkhave āhāre atthi rāgo, atthi nandī, atthi taṇhā, patiṭṭhitaṃ",
  "tika-s0103t0:282_1": "tattha viññāṇaṃ viruḷhaṃ. Yattha patiṭṭhitaṃ viññāṇaṃ viruḷhaṃ…pe… atthi tattha āyatiṃ",
  "tika-s0103t0:282_2": "punabbhavābhinibbattī”tiādi.",
  "tika-s0103t0:283_0": "Kammanti kusalākusalakammaṃ, upayogavacanametaṃ. Kammato upagacchantanti kammabhāvena",
  "tika-s0103t0:283_1": "upagacchantaṃ, viññāṇanti adhippāyo. Abhisaṅkhāraviññāṇañhi yena kammunā sahagataṃ,",
  "tika-s0103t0:283_2": "aññadatthu tabbhāvameva upagataṃ hutvā pavattati. Idhaloke patiṭṭhitaṃ nāma idha",
  "tika-s0103t0:283_3": "katūpacitakammabhāvūpagamanato. Kammabhavaṃ ākaḍḍhantanti kammaviññāṇaṃ attanā sampayuttakammaṃ",
  "tika-s0103t0:283_4": "javāpetvā paṭisandhinibbattanena tadabhimukhaṃ ākaḍḍhantaṃ. Teneva paṭisandhinibbattanasāmatthiyena",
  "tika-s0103t0:283_5": "paraloke patiṭṭhitaṃ nāma attano phalassa tattha patiṭṭhāpanena. Keci pana “abhisaṅkhāraviññāṇaṃ",
  "tika-s0103t0:283_6": "parato vipākaṃ dātuṃ asamatthaṃ idhaloke patiṭṭhitaṃ nāma, dātuṃ samatthaṃ pana paraloke",
  "tika-s0103t0:283_7": "patiṭṭhitaṃ nāmā”ti vadanti, taṃ tesaṃ matimattaṃ “ubhayato abbocchinna”nti vuttattā.",
  "tika-s0103t0:283_8": "Yañca tehi “paraloke patiṭṭhita”nti vuttaṃ, taṃ idhalokepi patiṭṭhitameva. Na hi",
  "tika-s0103t0:283_9": "tassa idhaloke patiṭṭhitabhāvena vinā paraloke patiṭṭhitabhāvo sambhavati. Sekkhaputhujjanānaṃ",
  "tika-s0103t0:283_10": "cetopariyañāṇanti sekkhānaṃ, puthujjanānañca cetaso paricchindanakañāṇaṃ. Kathitaṃ",
  "tika-s0103t0:283_11": "paricchinditabbassa cetaso chandarāgavasena patiṭṭhitabhāvajotanato.",
  "tika-s0103t0:284": "Catutthāya dassanasamāpattiyā tatiyadassanasamāpattiyaṃ vuttappaṭikkhepena attho veditabbo.",
  "tika-s0103t0:285_0": "Purimānaṃ dvinnaṃ samāpattīnaṃ pubbe samathavasena atthassa vuttattā idāni vipassanāvasena",
  "tika-s0103t0:285_1": "dassetuṃ “apicā”tiādi vuttaṃ. Niccalameva pubbe vuttassa atthassa apanetabbato. Atthantaratthatāya",
  "tika-s0103t0:285_2": "dassiyamānāya padaṃ calitaṃ nāma hoti. Aparo nayoti ettha paṭhamajjhānassa paṭhamadassanasamāpattibhāve",
  "tika-s0103t0:285_3": "apubbaṃ natthi. Dutiyajjhānaṃ dutiyāti ettha pana “aṭṭhikavaṇṇakasiṇavasena paṭiladdhadutiyajjhānaṃ",
  "tika-s0103t0:285_4": "dutiyā dassanasamāpattī”ti vadanti, tatiyajjhānampi tatheva paṭiladdhaṃ. Dassanasamāpattibhāvo",
  "tika-s0103t0:285_5": "pana yo bhikkhu ālokakasiṇe catutthajjhānaṃ nibbattetvā taṃ pādakaṃ katvā adhigatadibbacakkhuko",
  "tika-s0103t0:285_6": "hutvā saviññāṇake aṭṭhiṃ pariggahetvā tattha vaṇṇakasiṇavasena heṭṭhimāni tīṇi jhānāni",
  "tika-s0103t0:285_7": "nibbatteti, tassa. Tatiyajjhānaṃ tatiyā dassanasamāpatti adhiṭṭhānabhūtassa dibbacakkhuñāṇassa",
  "tika-s0103t0:285_8": "vasena. Catutthajjhānaṃ catutthāti rūpāvacaracatutthajjhānaṃ nibbattetvā taṃ pādakaṃ",
  "tika-s0103t0:285_9": "katvā adhigatadibbacakkhuñāṇassa taṃ catutthajjhānaṃ catutthā dassanasamāpatti. Idhāpi",
  "tika-s0103t0:285_10": "sekkhaputhujjanānaṃ cetaso paricchindanena tatiyā dassanasamāpatti, arahato cittassa",
  "tika-s0103t0:285_11": "paricchindanena catutthā dassanasamāpatti veditabbā. Evañhesā atthavaṇṇanā pāḷiyā",
  "tika-s0103t0:285_12": "saṃsandeyya. “Paṭhamamaggo”tiādīsu aṭṭhiārammaṇapaṭhamajjhānapādako paṭhamamaggo",
  "tika-s0103t0:285_13": "paṭhamā dassanasamāpatti. Aṭṭhiārammaṇadutiyajjhānapādako dutiyamaggo dutiyā dassanasamāpatti.",
  "tika-s0103t0:285_14": "Paracittañāṇasahagatā catutthajjhānapādakā tatiyacatutthamaggā tatiyacatutthadassanasamāpattiyoti.",
  "tika-s0103t0:285_15": "Purisassa viññāṇapajānanaṃ panettha asammohavasena daṭṭhabbaṃ.",
  "tika-s0103t0:286": "Puggalapaṇṇattidesanāvaṇṇanā",
  "tika-s0103t0:287_0": "150. Puggalapaṇṇattīsūti puggalānaṃ paññāpanesu. Guṇavisesavasena aññamaññaṃ asaṅkarato",
  "tika-s0103t0:287_1": "ṭhapanesu. Lokavohāravasenāti lokasammutivasena. Lokavohāro hesa, yadidaṃ “satto",
  "tika-s0103t0:287_2": "puggalo”tiādi. Rūpādīsu sattavisattatāya satto. Tassa tassa sattanikāyassa pūraṇato",
  "tika-s0103t0:287_3": "galanato, maraṇavasena patanato ca puggalo. Santatiyā nayanato naro. Attabhāvassa",
  "tika-s0103t0:287_4": "posanato poso. Evaṃ paññāpetabbāsu voharitabbāsu. “Sabbametaṃ puggalo”ti imissā sādhāraṇapaññattiyā",
  "tika-s0103t0:287_5": "vibhāvanavasena vuttaṃ, na idhādhippetaasādhāraṇapaññattiyā, tasmā lokapaññattīsūti",
  "tika-s0103t0:287_6": "sattalokagatapaññattīsu. Anuttaro hoti anaññasādhāraṇattā tassa paññāpanassa.",
  "tika-s0103t0:288_0": "Dvīhi bhāgehīti kāraṇe, nissakke cetaṃ puthuvacanaṃ, āvuttiādivasena cāyamattho veditabboti",
  "tika-s0103t0:288_1": "āha “arūpasamāpattiyā”tiādi, etena “samāpattiyā vikkhambhanavimokkhena, maggena samucchedavimokkhena",
  "tika-s0103t0:288_2": "vimuttattā ubhatobhāgavimutto”ti evaṃ pavatto tipiṭakacūḷanāgattheravādo, “nāmakāyato,",
  "tika-s0103t0:288_3": "rūpakāyato ca vimuttattā ubhatobhāgavimutto”ti evaṃ pavatto tipiṭakamahādhammarakkhitattheravādo,",
  "tika-s0103t0:288_4": "“samāpattiyā vikkhambhanavimokkhena ekavāraṃ vimuttova maggena samucchedavimokkhena",
  "tika-s0103t0:288_5": "ekavāraṃ vimuttattā ubhatobhāgavimutto”ti evaṃ pavatto tipiṭakacūḷābhayattheravādo",
  "tika-s0103t0:288_6": "cāti imesaṃ tiṇṇampi theravādānaṃ ekajjhaṃ saṅgaho katoti daṭṭhabbaṃ. Vimuttoti kilesehi",
  "tika-s0103t0:288_7": "vimutto, kilesavikkhambhanasamucchedanehi vā kāyadvayato vimuttoti attho. Arūpasamāpattīnanti",
  "tika-s0103t0:288_8": "niddhāraṇe sāmivacanaṃ. Arahattappattaanāgāminoti bhūtapubbagatiyā vuttaṃ. Na hi",
  "tika-s0103t0:288_9": "arahattappatto anāgāmī nāma hoti. Pāḷīti puggalapaññattipāḷi. Aṭṭha vimokkhe kāyena",
  "tika-s0103t0:288_10": "phusitvāti aṭṭha samāpattiyo sahajātanāmakāyena paṭilabhitvā. Paññāya cassa disvā",
  "tika-s0103t0:288_11": "āsavā parikkhīṇā hontīti vipassanāpaññāya saṅkhāragataṃ, maggapaññāya cattāri saccāni",
  "tika-s0103t0:288_12": "passitvā cattāropi āsavā parikkhīṇā honti. Disvāti dassanahetu. Na hi āsave paññāya",
  "tika-s0103t0:288_13": "passanti, dassanakāraṇā pana parikkhīṇā “disvā parikkhīṇā”ti vuttā dassanāyattaparikkhīṇattā.",
  "tika-s0103t0:288_14": "Evañhi dassanaṃ āsavānaṃ khayassa purimakiriyābhāvena vuttaṃ.",
  "tika-s0103t0:289_0": "Paññāya visesato muttoti paññāvimutto anavasesato āsavānaṃ parikkhīṇattā. Aṭṭhavimokkhapaṭikkhepavaseneva,",
  "tika-s0103t0:289_1": "na tadekadesabhūtarūpajjhānapaṭikkhepavasena. Evañhi arūpajjhānekadesābhāvepi aṭṭhavimokkhapaṭikkhepo",
  "tika-s0103t0:289_2": "na hotīti siddhaṃ hoti. Arūpāvacarajjhānesu hi ekasmimpi sati ubhatobhāgavimuttoyeva",
  "tika-s0103t0:289_3": "nāma hoti, na paññāvimuttoti.",
  "tika-s0103t0:290_0": "Phuṭṭhantaṃ sacchikarotīti phuṭṭhānaṃ anto phuṭṭhanto, phuṭṭhānaṃ arūpajjhānānaṃ",
  "tika-s0103t0:290_1": "anantaro kāloti adhippāyo, accantasaṃyoge cetaṃ upayogavacanaṃ, phuṭṭhānantarakālameva",
  "tika-s0103t0:290_2": "sacchikātabbaṃ, sacchikato sacchikaraṇūpāyenāti vuttaṃ hoti. Tenāha “so jhānaphassa”ntiādi.",
  "tika-s0103t0:290_3": "Ekacce āsavāti heṭṭhimamaggattayavajjhā āsavā. Yo hi arūpajjhānena rūpakāyato, nāmakāyekadesato",
  "tika-s0103t0:290_4": "ca vikkhambhanavimokkhena vimutto, tena nirodhasaṅkhāto vimokkho ālocito pakāsito",
  "tika-s0103t0:290_5": "viya hoti, na pana kāyena sacchikato. Nirodhaṃ pana ārammaṇaṃ katvā ekaccesu āsavesu",
  "tika-s0103t0:290_6": "khepitesu tena sacchikato hoti, tasmā so sacchikātabbaṃ nirodhaṃ yathālocitaṃ nāmakāyena",
  "tika-s0103t0:290_7": "sacchikarotīti kāyasakkhīti vuccati, na tu vimuttoti ekaccānaṃ āsavānaṃ aparikkhīṇattā.",
  "tika-s0103t0:291_0": "Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti attho.",
  "tika-s0103t0:291_1": "“Diṭṭhattā patto”tipi pāṭho, tena catusaccadassanasaṅkhātāya diṭṭhiyā nirodhassa",
  "tika-s0103t0:291_2": "pattataṃ dīpeti. Tenāha “dukkhā saṅkhārā”tiādi. Paṭhamaphalato paṭṭhāya yāva aggamaggā",
  "tika-s0103t0:291_3": "diṭṭhippattoti āha “esopi kāyasakkhī viya chabbidho hotī”ti. Idaṃ dukkhanti “idaṃ",
  "tika-s0103t0:291_4": "dukkhaṃ, ettakaṃ dukkhaṃ, na ito uddhaṃ dukkha”nti yathābhūtaṃ pajānāti. Yasmā idaṃ",
  "tika-s0103t0:291_5": "yāthāvasarasato pajānāti, pajānanto ca ṭhapetvā taṇhaṃ pañcupādānakkhandhe “dukkhasacca”nti",
  "tika-s0103t0:291_6": "pajānāti. Taṇhaṃ pana idaṃ dukkhaṃ ito samudeti, tasmā “ayaṃ dukkhasamudayo”ti yathābhūtaṃ",
  "tika-s0103t0:291_7": "pajānāti. Yasmā idaṃ dukkhañca samudayo ca nibbānaṃ patvā nirujjhanti vūpasamanti",
  "tika-s0103t0:291_8": "appavattiṃ gacchanti, tasmā taṃ “ayaṃ dukkhanirodho”ti yathābhūtaṃ pajānāti. Ariyo",
  "tika-s0103t0:291_9": "pana aṭṭhaṅgiko maggo taṃ dukkhanirodhaṃ gacchati, tena taṃ “ayaṃ dukkhanirodhagāminī",
  "tika-s0103t0:291_10": "paṭipadā”ti yathābhūtaṃ pajānāti. Ettāvatā nānakkhaṇe saccavavatthānaṃ dassitaṃ.",
  "tika-s0103t0:291_11": "Idāni taṃ ekakkhaṇe dassetuṃ “tathāgatappaveditā”tiādi vuttaṃ. Tathāgatappaveditāti",
  "tika-s0103t0:291_12": "tathāgatena bodhimaṇḍe paṭividdhā viditā pākaṭā katā. Dhammāti catusaccadhammā. Vodiṭṭhā",
  "tika-s0103t0:291_13": "hontīti sudiṭṭhā honti. Vocaritāti sucaritā, tesu tena paññā suṭṭhu carāpitāti attho.",
  "tika-s0103t0:291_14": "Ayanti ayaṃ evarūpo puggalo “diṭṭhippatto”ti vuccati.",
  "tika-s0103t0:292_0": "Saddhāya vimuttoti saddahanavasena vimutto, etena sabbathā avimuttassapi saddhāmattena",
  "tika-s0103t0:292_1": "vimuttabhāvaṃ dasseti. Saddhāvimuttoti vā saddhāya adhimuttoti attho. Vuttanayenevāti",
  "tika-s0103t0:292_2": "kāyasakkhimhi vuttanayeneva. No ca kho yathā diṭṭhippattassāti yathā diṭṭhippattassa",
  "tika-s0103t0:292_3": "āsavā parikkhīṇā, na evaṃ saddhāya vimuttassāti attho. Kiṃ pana nesaṃ kilesappahāne",
  "tika-s0103t0:292_4": "nānattaṃ atthīti? Natthi. Atha kasmā saddhāvimutto diṭṭhippattaṃ na pāpuṇātīti? Āgamanīyanānattena.",
  "tika-s0103t0:292_5": "Diṭṭhippatto hi āgamanamhi kilese vikkhambhento appadukkhena, akilamanto ca sakkoti",
  "tika-s0103t0:292_6": "vikkhambhetuṃ, saddhāvimutto dukkhena kilamanto vikkhambheti, tasmā diṭṭhippattaṃ",
  "tika-s0103t0:292_7": "na pāpuṇāti. Tenāha “etesu hī”tiādi.",
  "tika-s0103t0:293_0": "Ārammaṇaṃ yāthāvato dhāreti avadhāretīti dhammo, paññā. Paññāpubbaṅgamanti paññāpadhānaṃ.",
  "tika-s0103t0:293_1": "Paññaṃ vāhetīti paññāvāhī, paññaṃ sātisayaṃ pavattetīti attho. Paññā vā imaṃ puggalaṃ",
  "tika-s0103t0:293_2": "vāheti, nibbānābhimukhaṃ gametīti attho. Saddhānusāriniddesepi eseva nayo.",
  "tika-s0103t0:294": "Tasmāti visuddhimagge vuttattā, tato eva visuddhimagge, taṃ saṃvaṇṇanāsu vuttanayenettha attho veditabbo.",
  "tika-s0103t0:295": "Padhānadesanāvaṇṇanā",
  "tika-s0103t0:296": "151. Padahanavasenāti bhāvanānuyogavasena. Satta bojjhaṅgā padhānāti vuttā vivekanissitādibhāvena padahitabbato bhāvetabbato.",
  "tika-s0103t0:297": "Paṭipadādesanāvaṇṇanā",
  "tika-s0103t0:298_0": "152. Dukkhena kasirena samādhiṃ uppādentassāti pubbabhāge āgamanakāle kicchena dukkhena",
  "tika-s0103t0:298_1": "sasaṅkhārena sappayogena kilamantassa kilese vikkhambhetvā lokuttarasamādhiṃ uppādentassa.",
  "tika-s0103t0:298_2": "Dandhaṃ taṃ ṭhānaṃ abhijānantassāti vikkhambhitesu kilesesu vipassanāparivāse ciraṃ",
  "tika-s0103t0:298_3": "vasitvā taṃ lokuttarasamādhisaṅkhātaṃ ṭhānaṃ dandhaṃ saṇikaṃ abhijānantassa paṭivijjhantassa,",
  "tika-s0103t0:298_4": "sacchikarontassa pāpuṇantassāti attho. Ayaṃ vuccatīti yā esā evaṃ uppajjati, ayaṃ",
  "tika-s0103t0:298_5": "kilesavikkhambhanapaṭipadāya dukkhattā, vipassanāparivāsapaññāya ca dandhattā maggakāle",
  "tika-s0103t0:298_6": "ekacittakkhaṇe uppannāpi paññā āgamanavasena “dukkhapaṭipadā dandhābhiññā nāmā”ti",
  "tika-s0103t0:298_7": "vuccati. Upari tīsu padesupi imināva nayena attho veditabbo.",
  "tika-s0103t0:299": "Bhassasamācārādidesanāvaṇṇanā",
  "tika-s0103t0:300_0": "153. Bhassasamācāreti vacīsamācāre. Ṭhitoti yathāraddhaṃ taṃ avicchedavasena kathento.",
  "tika-s0103t0:300_1": "Tenāha “kathāmaggaṃ anupacchinditvā kathento”ti. Musāvādūpasañhitanti antarantarā",
  "tika-s0103t0:300_2": "pavattena musāvādena upasaṃhitaṃ. Vibhūti vuccati visuṃbhāvo, tattha niyuttanti vebhūtikaṃ,",
  "tika-s0103t0:300_3": "tadeva vebhūtiyaṃ, pesuññaṃ. Tenāha “bhedakaravāca”nti. Karaṇuttariyalakkhaṇato sārambhato",
  "tika-s0103t0:300_4": "jātāti sārambhajā. Tassā pavattiākāradassanatthaṃ “tvaṃ dussīlo”tiādi vuttaṃ. Bahiddhākathā",
  "tika-s0103t0:300_5": "amanāpā, manāpāpi parassa cittavighātāvahattā karaṇuttariyapakkhiyamevāti dassento",
  "tika-s0103t0:300_6": "“tuyha”ntiādimāha. Vikkhepakathāpavattanti vikkhepakathāvasena pavattaṃ. Jayapurekkhāro",
  "tika-s0103t0:300_7": "hutvāti attano jayaṃ purakkhatvā. Yaṃ kiñci na bhāsatīti yojanā. “Mantā”ti vuccati",
  "tika-s0103t0:300_8": "paññā, mantanaṃ jānananti katvā. “Mantā”ti idaṃ “mantetvā”ti iminā samānatthaṃ nipātapadanti",
  "tika-s0103t0:300_9": "āha “upaparikkhitvā”ti. Yuttakathamevāti attano, suṇantassa ca yuttarūpameva kathaṃ.",
  "tika-s0103t0:300_10": "Hadaye nidahitabbayuttanti atthasampattiyā, byañjanasampattiyā atthavedādipaṭilābhanimittattā",
  "tika-s0103t0:300_11": "citte ṭhapetabbaṃ, vimuttāyatanabhāvena manasi kātabbanti attho. Sabbaṅgasampannāpi",
  "tika-s0103t0:300_12": "vācā akāle bhāsitā abhājane bhāsitā viya na atthāvahāti āha “yuttapattakālenā”ti.",
  "tika-s0103t0:300_13": "Ayañca caturaṅgasamannāgatā subhāsitavācā saccasambodhāvahāditāya sattānaṃ mahiddhikā",
  "tika-s0103t0:300_14": "mahānisaṃsāti dassetuṃ “evaṃ bhāsitā hī”tiādi vuttaṃ.",
  "tika-s0103t0:301_0": "Sīlācāreti sīle ca ācāre ca parisuddhasīle ceva parisuddhamanosamācāre ca. Ṭhitoti",
  "tika-s0103t0:301_1": "patiṭṭhahanto. Saccaṃ etassa atthīti saccoti āha “saccakatho”ti. Esa nayo saddhoti",
  "tika-s0103t0:301_2": "etthāpi. Tenāha “saddhāsampanno”ti. “Nanu ca heṭṭhā saccaṃ kathitamevā”ti kasmā vuttaṃ?",
  "tika-s0103t0:301_3": "Heṭṭhā hi vacīsamācāraṃ kathentena saccaṃ kathitaṃ, paṭipakkhapaṭikkhepavasena idha",
  "tika-s0103t0:301_4": "sīlaṃ kathentena taṃ paripuṇṇaṃ katvā dassetuṃ saccaṃ sarūpeneva kathitaṃ. “Puggalādhiṭṭhānāya",
  "tika-s0103t0:301_5": "kathāya ārabbhantarañcetaṃ, tathāpi saccaṃ vatvā anantarameva saccassa kathanaṃ punaruttaṃ",
  "tika-s0103t0:301_6": "hotīti parassa codanāvasaro mā hotū”ti tattha parihāraṃ dātukāmo “idha kasmā puna",
  "tika-s0103t0:301_7": "vutta”nti āha. Heṭṭhā vācāsaccaṃ kathitaṃ caturaṅgasamannāgataṃ subhāsitavācaṃ dassentena.",
  "tika-s0103t0:301_8": "Antamaso…pe… dassetuṃ idha vuttaṃ “evaṃ sīlaṃ suparisuddhaṃ hotī”ti. Imasmiṃ panatthe",
  "tika-s0103t0:301_9": "“evaṃ parittakaṃ kho, rāhula, tesaṃ sāmaññaṃ, yesaṃ natthi sampajānamusāvāde lajjā”tiādi",
  "tika-s0103t0:301_10": "nayappavattaṃ rāhulovādasuttaṃ dassetabbaṃ.",
  "tika-s0103t0:302_0": "Guttā satikavāṭena pidahitā dvārā etenāti guttadvāroti āha “chasu indriyesū”tiādi.",
  "tika-s0103t0:302_1": "Pariyesanapaṭiggaṇhanaparibhogavissajjanavasena bhojane mattaṃ jānātīti bhojane mattaññū.",
  "tika-s0103t0:302_2": "Samanti avisamaṃ. Samacāritā hi kāyavisamādīni pahāya kāyasamādipūraṇaṃ. Nisajjāyāti",
  "tika-s0103t0:302_3": "ettha iti-saddo ādiattho, tena “āvaraṇīyehi dhammehi cittaṃ parisodhetī”ti evamādiṃ",
  "tika-s0103t0:302_4": "saṅgaṇhāti. Bhāvanāya cittaparisodhanañhi jāgariyānuyogo, na niddāvinodanamattaṃ.",
  "tika-s0103t0:302_5": "Nittandīti vigatathinamiddho. Sā pana nittanditā kāyālasiyavigamane pākaṭā hotīti",
  "tika-s0103t0:302_6": "vuttaṃ “kāyālasiyavirahito”ti. “Āraddhavīriyo”ti iminā duvidhopi vīriyārambho gahitoti",
  "tika-s0103t0:302_7": "taṃ vibhajitvā dassetuṃ “kāyikavīriyenāpī”tiādi vuttaṃ. Saṅgamma gaṇavihāro sahavāso",
  "tika-s0103t0:302_8": "saṅgaṇikā, sā pana kilesehipi evaṃ hotīti tato visesetuṃ “gaṇasaṅgaṇika”nti vuttaṃ.",
  "tika-s0103t0:302_9": "Gaṇena saṅgaṇikaṃ gaṇasaṅgaṇikanti. Ārambhavatthuvasenāti anadhigatavisesādhigamakāraṇavasena",
  "tika-s0103t0:302_10": "ekavihārī, na kevalaṃ ekībhāvavasena. Kilesasaṅgaṇikanti kilesasahitacittataṃ. Yathā",
  "tika-s0103t0:302_11": "tathāti vipassanāvasena, paṭisaṅkhānavasena vā. Samathavasena ārammaṇūpanijjhānaṃ.",
  "tika-s0103t0:302_12": "Vipassanāvasena lakkhaṇūpanijjhānaṃ.",
  "tika-s0103t0:303_0": "Kalyāṇapaṭibhānoti sundarapaṭibhāno, sā panassa paṭibhānasampadā vacanacāturiyasahitāva",
  "tika-s0103t0:303_1": "icchitāti āha “vākkaraṇa…pe… sampanno cā”ti. “Paṭibhāna”nti hi ñāṇampi vuccati ñāṇassa",
  "tika-s0103t0:303_2": "upaṭṭhitavacanampi. Tattha atthayuttaṃ kāraṇayuttaṃ paṭibhānamassāti yuttapaṭibhāno.",
  "tika-s0103t0:303_3": "Pucchitānantarameva sīghaṃ byākātuṃ asamatthatāya no muttapaṭibhānaṃ assāti no muttapaṭibhāno.",
  "tika-s0103t0:303_4": "Idha pana vikiṇṇavāco muttapaṭibhāno adhippetoti adhippāyena “sīlasamācārasmiñhi",
  "tika-s0103t0:303_5": "ṭhitabhikkhu muttapaṭibhāno na hotī”ti vuttaṃ. Gamanasamatthāyāti assutaṃ dhammaṃ",
  "tika-s0103t0:303_6": "gametuṃ samatthāya. Dhāraṇasamatthāyāti sātisayaṃ sativīriyasahitatāya yathāsutaṃ",
  "tika-s0103t0:303_7": "yathāpariyattaṃ dhammaṃ dhāretuṃ samatthāya. Munanato anuminanato mutīti anumāna",
  "tika-s0103t0:303_8": "paññāya nāmaṃ. Tīhi padehīti “gatimā dhitimā mutimā”ti tīhi padehi. Heṭṭhāti heṭṭhā",
  "tika-s0103t0:303_9": "“āraddhavīriyo”ti vuttaṭṭhāne. Idhāti “dhitimā”ti vuttaṭṭhāne. Vīriyampi heṭṭhā guṇabhūtaṃ",
  "tika-s0103t0:303_10": "gahitanti vuttovāyamattho. Heṭṭhāti “jāgariyānuyogamanuyutto, jhāyī”ti ettha vipassanāpaññā",
  "tika-s0103t0:303_11": "kathitā. Idhāti “dhitimā mutimā”ti ettha buddhavacanagaṇhanapaññā kathitā karaṇapubbāparakosallapaññādīpanato.",
  "tika-s0103t0:303_12": "Kilesakāmopi vatthukāmo viya yathāpavatto assādīyatīti vuttaṃ “vatthukāmakilesakāmesu agiddho”ti.",
  "tika-s0103t0:304": "Anusāsanavidhādesanādivaṇṇanā",
  "tika-s0103t0:305": "154. Attano upāyamanasikārenāti attani sambhūtena pathamanasikārena bhāvanāmanasikārena. Paṭipajjamānoti visuddhiṃ paṭipajjamāno.",
  "tika-s0103t0:306": "155. Kilesavimuttiñāṇeti kilesappahānajānane.",
  "tika-s0103t0:307_0": "156. Pariyādiyamānoti paricchijja gaṇhantoti attho. Suddhakkhandheyeva anussarati",
  "tika-s0103t0:307_1": "nāmagottaṃ pariyādiyituṃ asakkonto. Vuttamevatthaṃ vivarituṃ “eko hī”tiādi vuttaṃ.",
  "tika-s0103t0:307_2": "Sakkoti pariyādiyituṃ. Asakkontassa vasena gahitaṃ, “amutrāsiṃ evaṃnāmo”tiādi vuttanti",
  "tika-s0103t0:307_3": "attho. Asakkontassāti ca ārohane asakkontassa, orohane pana ñāṇassa thirabhūtattā.",
  "tika-s0103t0:307_4": "Tenāha “suddhakkhandheyeva anussaranto”tiādi. Etanti pubbāparavirodhaṃ. Na sallakkhesi",
  "tika-s0103t0:307_5": "diṭṭhābhinivesena kuṇṭhañāṇattā. Tenāha “diṭṭhigatikattā”ti. Ṭhānanti ekasmiṃ pakkhe",
  "tika-s0103t0:307_6": "avaṭṭhānaṃ. Niyamoti vādaniyamo paṭiniyatavādatā. Tenāha “imaṃ gahetvā”tiādi.",
  "tika-s0103t0:308_0": "157. Piṇḍagaṇanāyāti “ekaṃ dve”tiādinā agaṇetvā saṅkalanapaduppādanādinā piṇḍanavasena",
  "tika-s0103t0:308_1": "gaṇanāya. Acchiddakavasenāti avicchindakagaṇanāvasena gaṇanā kamagaṇanaṃ muñcitvā",
  "tika-s0103t0:308_2": "“imasmiṃ rukkhe ettakāni paṇṇānī”ti vā “imasmiṃ jalāsaye ettakāni udakāḷhakānī”ti",
  "tika-s0103t0:308_3": "vā evaṃ gaṇetabbassa ekajjhampi piṇḍetvā gaṇanā. Kamagaṇanā hi antarantarā vicchijja",
  "tika-s0103t0:308_4": "pavattiyā pacchindikā. Sā panesā gaṇanā savanantaraṃ anapekkhitvā manasāva gaṇetabbato",
  "tika-s0103t0:308_5": "“manogaṇanā”tipi vuccatīti āha “manogaṇanāyā”ti. Piṇḍagaṇanameva dasseti, na vibhāgagaṇanaṃ.",
  "tika-s0103t0:308_6": "Saṅkhātuṃ na sakkā aññehi asaṅkhyeyyābhāvato. Paññāpāramiyā pūritabhāvaṃ dassento",
  "tika-s0103t0:308_7": "itarāsaṃ pūraṇena vinā tassā pūraṇaṃ natthīti “dasannaṃ pāramīnaṃ pūritattā”ti āha.",
  "tika-s0103t0:308_8": "Tenāha “sabbaññutaññāṇassa suppaṭividdhattā”ti. Ettakanti dassethāti dīpeti thero.",
  "tika-s0103t0:308_9": "Yaṃ pana pāḷiyaṃ “sākāraṃ sauddesaṃ anussaratī”ti vuttaṃ, taṃ tassa anussaraṇamattaṃ",
  "tika-s0103t0:308_10": "sandhāya vuttaṃ, na āyuno vassādigaṇanāya paricchindanaṃ tassa avisayabhāvato.",
  "tika-s0103t0:309_0": "158. Tumhākaṃ sammāsambuddhānaṃ yeva anuttarā anaññasādhāraṇattā. Idāni tassā desanāya",
  "tika-s0103t0:309_1": "majjhe bhinnasuvaṇṇassa viya vibhāgābhāvaṃ dassetuṃ “atītabuddhāpī”tiādi vuttaṃ.",
  "tika-s0103t0:309_2": "Imināpi kāraṇenāti anuttarabhāvena, aññehi buddhehi ekasadisabhāvena ca.",
  "tika-s0103t0:310_0": "159. Āsavānaṃ ārammaṇabhāvūpagamanena sāsavā. Upecca ādhīyantīti upādhī, dosāropanāni,",
  "tika-s0103t0:310_1": "saha upādhīhīti saupādhikā. Anariyiddhiyañhi attano cittadosena ekacce upārambhaṃ",
  "tika-s0103t0:310_2": "dadanti, svāyamattho kevaṭṭasuttena dīpetabbo. No “ariyā”ti vuccati sāsavabhāvato.",
  "tika-s0103t0:310_3": "Niddosehi khīṇāsavehi pavattetabbato niddosā dosehi saha appavattanato. Tato eva",
  "tika-s0103t0:310_4": "anupārambhā. Ariyānaṃ iddhīti ariyiddhīti vuccati.",
  "tika-s0103t0:311_0": "Appaṭikkūlasaññīti iṭṭhasaññī iṭṭhākārena pavattacitto. Paṭikkūleti amanuññe aniṭṭhe.",
  "tika-s0103t0:311_1": "Dhātusaññanti “dhātuyo”ti saññaṃ. Upasaṃharatīti upaneti pavatteti. Aniṭṭhasmiṃ vatthusminti",
  "tika-s0103t0:311_2": "aniṭṭhe sattasaññite ārammaṇe. Mettāya vā pharatīti mettaṃ hitesitaṃ upasaṃharanto",
  "tika-s0103t0:311_3": "sabbatthakameva taṃ tattha pharati. Dhātuto vā upasaṃharatīti dhammasabhāvacintanena",
  "tika-s0103t0:311_4": "dhātuso, paccavekkhaṇāya dhātumanasikāraṃ vā tattha pavatteti. Appaṭikkūle satte",
  "tika-s0103t0:311_5": "ñātimittādike yāthāvato dhammasabhāvacintanena aniccasaññāya visabhāgabhūte “kesādi",
  "tika-s0103t0:311_6": "asucikoṭṭhāsamevā”ti asubhasaññaṃ pharati asubhamanasikāraṃ pavatteti. Chaḷaṅgupekkhāyāti",
  "tika-s0103t0:311_7": "iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇāya chasu dvāresu",
  "tika-s0103t0:311_8": "pavattanato “chaḷaṅgupekkhāyā”ti laddhanāmāya tatramajjhattupekkhāya.",
  "tika-s0103t0:312_0": "Taṃ desananti taṃ dvīsu iddhividhāsu desanappakāraṃ desanāvidhiṃ. Asesaṃ sakalanti",
  "tika-s0103t0:312_1": "asesaṃ niravasesaṃ sampuṇṇaṃ abhivisiṭṭhena ñāṇena jānāti. Asesaṃ abhijānato tato",
  "tika-s0103t0:312_2": "uttari abhiññeyyaṃ natthi. Itoti bhagavato abhiññātato. Añño paramatthavasena dhammo",
  "tika-s0103t0:312_3": "vā paññattivasena puggalo vā ayaṃ nāma yaṃ bhagavā na jānātīti idaṃ natthi na upalabbhati",
  "tika-s0103t0:312_4": "sabbasseva sammadeva tumhehi abhiññātattā. Dvīsu iddhividhāsu abhijānane, desanāyañca",
  "tika-s0103t0:312_5": "bhagavato uttaritaro natthi. Imināpīti pi-saddo na kevalaṃ vuttatthasamuccayattho,",
  "tika-s0103t0:312_6": "atha kho avuttatthasamuccayatthopi daṭṭhabbo. Yaṃ taṃ bhantetiādināpi hi bhagavato",
  "tika-s0103t0:312_7": "guṇadassanaṃ tasseva pasādassa kāraṇavibhāvanaṃ.",
  "tika-s0103t0:313": "Aññathāsatthuguṇadassanādivaṇṇanā",
  "tika-s0103t0:314_0": "160. Pubbe “etadānuttariyaṃ bhante”tiādinā yathāvuttabuddhaguṇā dassitā, tato añño",
  "tika-s0103t0:314_1": "evāyaṃ pakāro “yaṃ taṃ bhante”tiādinā āraddhoti āha “aparenāpi ākārenā”ti. Buddhānaṃ",
  "tika-s0103t0:314_2": "sammāsambodhiyā saddahanato visesato saddhā kulaputtā nāma bodhisattā, mahābodhisattāti",
  "tika-s0103t0:314_3": "adhippāyo. Te hi mahābhinīhārato paṭṭhāya mahābodhiyaṃ sattā āsattā laggā niyatabhāvūpagamanena",
  "tika-s0103t0:314_4": "kenaci asaṃhāriyabhāvato. Yato nesaṃ na kathañci tattha saddhāya aññathattaṃ hoti,",
  "tika-s0103t0:314_5": "eteneva tesaṃ kammaphalaṃ saddhāyapi aññathattābhāvo dīpito daṭṭhabbo. Tasmāti yasmā",
  "tika-s0103t0:314_6": "atisayavacanicchāvasena, “anuppattaṃ taṃ bhagavatā”ti saddantarasannidhānena ca visiṭṭhavisayaṃ",
  "tika-s0103t0:314_7": "“saddhena kulaputtenā”ti idaṃ padaṃ, tasmā. Lokuttaradhammasamadhigamamūlakattā sabbabuddhaguṇasamadhigamassa",
  "tika-s0103t0:314_8": "“nava lokuttaradhammā”ti vuttaṃ. “Āraddhavīriyenā”tiādīsu samāsapadesu “vīriyaṃ thāmo”tiādīni",
  "tika-s0103t0:314_9": "avayavapadāni. Ādi-saddena parakkamapadaṃ saṅgaṇhāti, na dhorayhapadaṃ. Na hi taṃ",
  "tika-s0103t0:314_10": "vīriyavevacanaṃ, atha kho vīriyavantavācakaṃ. Dhurāya niyuttoti hi dhorayho. Tenāha",
  "tika-s0103t0:314_11": "“taṃ dhuraṃ vahanasamatthena mahāpurisenā”ti. Paggahitavīriyenāti asithilavīriyena.",
  "tika-s0103t0:314_12": "Thiravīriyenāti ussoḷhībhāvūpagamanena thirabhāvappattavīriyena. Asamadhurehīti anaññasādhāraṇadhurehi.",
  "tika-s0103t0:314_13": "Paresaṃ asayhasahanā hi lokanāthā. Taṃ sabbaṃ acinteyyāparimeyyabhedaṃ buddhānaṃ",
  "tika-s0103t0:314_14": "guṇajātaṃ. Pāramitā, buddhaguṇā, veneyyasattāti yasmā idaṃ tayaṃ sabbesampi buddhānaṃ",
  "tika-s0103t0:314_15": "samānameva, tasmā āha “atītānāgata…pe… ūno natthī”ti.",
  "tika-s0103t0:315_0": "Kāmasukhallikānuyoganti kāmasukhe allīnā hutvā anuyuñjanaṃ. Ko jānāti paralokaṃ “atthī”ti,",
  "tika-s0103t0:315_1": "ettha “ko ekavisayoyaṃ indriyagocaro”ti evaṃdiṭṭhi hutvāti adhippāyo. Sukhoti iṭṭho",
  "tika-s0103t0:315_2": "sukhāvaho. Paribbājikāyāti tāpasaparibbājikāya taruṇiyā. Mudukāyāti sukhumālāya.",
  "tika-s0103t0:315_3": "Lomasāyāti taruṇamudulomavatiyā. Moḷibandhāhīti moḷiṃ katvā bandhakesāhi. Paricārentīti",
  "tika-s0103t0:315_4": "attano pāricārikaṃ karonti, indriyāni vā tattha parito cārenti. Lāmakanti paṭikiliṭṭhaṃ.",
  "tika-s0103t0:315_5": "Gāmavāsīnaṃ bālānaṃ dhammaṃ. Puthujjanānamidanti pothujjanikaṃ. Yathā pana taṃ “puthujjanānamida”nti",
  "tika-s0103t0:315_6": "vattabbataṃ labhati, taṃ dassetuṃ “puthujjanehi sevitabba”nti āha. Anariyehi sevitabbanti",
  "tika-s0103t0:315_7": "vā anariyaṃ. Yasmā pana niddosattho ariyattho, tasmā “anariyanti na niddosa”nti vuttaṃ.",
  "tika-s0103t0:315_8": "Anatthasaṃyuttanti diṭṭhadhammikasamparāyikādivividhavipulānatthasañhitaṃ. Attakilamathānuyoganti",
  "tika-s0103t0:315_9": "attano kilamathassa khedanassa anuyuñjanaṃ. Dukkhaṃ etassa atthīti dukkhaṃ. Dukkhamanaṃ etassāti dukkhamaṃ.",
  "tika-s0103t0:316_0": "Ābhicetasikānanti abhiceto vuccati abhikkantaṃ visuddhaṃ cittaṃ, adhicittaṃ vā, tasmiṃ",
  "tika-s0103t0:316_1": "abhicetasi jātānīti ābhicetasikāni, abhicetosannissitāni vā. Diṭṭhadhammasukhavihārānanti",
  "tika-s0103t0:316_2": "diṭṭhadhamme sukhavihārānaṃ, diṭṭhadhammo vuccati paccakkho attabhāvo, tattha sukhavihārabhūtānanti",
  "tika-s0103t0:316_3": "attho, rūpāvacarajhānānametaṃ adhivacanaṃ. Tāni hi appetvā nisinnā jhāyino imasmiṃyeva",
  "tika-s0103t0:316_4": "attabhāve asaṃkiliṭṭhaṃ nekkhammasukhaṃ vindanti, tasmā “diṭṭhadhammasukhavihārānī”ti",
  "tika-s0103t0:316_5": "vuccantīti. Kathitā “diṭṭhadhammasukhavihāro”ti sappītikattā, lokuttaravipākasukhumasañhitattā",
  "tika-s0103t0:316_6": "ca. Saha maggena vipassanāpādakajjhānaṃ kathitaṃ “cattārome cunda sukhallikānuyogā",
  "tika-s0103t0:316_7": "ekantanibbidāyā”tiādinā catutthajjhānikaphalasamāpattīti catutthajjhānikā phalasamāpatti",
  "tika-s0103t0:316_8": "diṭṭhadhammasukhavihārabhāvena kathitā. Cattāri rūpāvacarāni “diṭṭhadhammasukhavihārajjhānānī”ti",
  "tika-s0103t0:316_9": "kathitānīti attho. Nikāmalābhīti nikāmena lābhī attano icchāvasena lābhī. Icchiticchitakkhaṇe",
  "tika-s0103t0:316_10": "samāpajjituṃ samatthoti attho. Tenāha “yathākāmalābhī”ti. Adukkhalābhīti sukheneva",
  "tika-s0103t0:316_11": "paccanīkadhammānaṃ samucchinnattā samāpajjituṃ samattho. Akasiralābhīti akasirānaṃ",
  "tika-s0103t0:316_12": "vipulānaṃ lābhī, yathāparicchedeneva vuṭṭhātuṃ samattho. Ekacco hi lābhīyeva hoti,",
  "tika-s0103t0:316_13": "na pana sakkoti icchiticchitakkhaṇe samāpajjituṃ. Ekacco tathā samāpajjituṃ sakkoti,",
  "tika-s0103t0:316_14": "pāribandhake pana kicchena vikkhambheti. Ekacco tathā ca samāpajjati, pāribandhake",
  "tika-s0103t0:316_15": "ca akiccheneva vikkhambheti, na sakkoti nāḷikayantaṃ viya yathāparicchede vuṭṭhātuṃ.",
  "tika-s0103t0:316_16": "Bhagavā pana sabbaso samucchinnapāribandhakattā vasibhāvassa sammadeva samadhigatattā",
  "tika-s0103t0:316_17": "sabbametaṃ sammadeva sakkoti.",
  "tika-s0103t0:317": "Anuyogadānappakāravaṇṇanā",
  "tika-s0103t0:318_0": "161. Dasasahassilokadhātuyāti imāya lokadhātuyā saddhiṃ imaṃ lokadhātuṃ parivāretvā",
  "tika-s0103t0:318_1": "ṭhitāya dasasahassilokadhātuyā. Jātikhettabhāvena hi taṃ ekajjhaṃ gahetvā “ekissā",
  "tika-s0103t0:318_2": "lokadhātuyā”ti vuttaṃ, tattakāya eva jātikhettabhāvo dhammatāvasena veditabbo. “Pariggahavasenā”ti",
  "tika-s0103t0:318_3": "keci. Sabbesampi buddhānaṃ tattakaṃ eva jātikhettaṃ. “Tannivāsīnaṃyeva ca devānaṃ",
  "tika-s0103t0:318_4": "dhammābhisamayo”ti vadanti. Pakampanadevatūpasaṅkamanādinā jātacakkavāḷena samānayogakkhamaṭṭhānaṃ",
  "tika-s0103t0:318_5": "jātikhettaṃ. Saraseneva āṇāpavattanaṭṭhānaṃ āṇākhettaṃ. Buddhañāṇassa visayabhūtaṃ",
  "tika-s0103t0:318_6": "ṭhānaṃ visayakhettaṃ. Okkamanādīnaṃ channameva gahaṇaṃ nidassanamattaṃ mahābhinīhārādikālepi",
  "tika-s0103t0:318_7": "tassa pakampanalabbhanato. Āṇākhettaṃ nāma, yaṃ ekaccaṃ saṃvaṭṭati, vivaṭṭati ca.",
  "tika-s0103t0:318_8": "Āṇā vattati tannivāsidevatānaṃ sirasā sampaṭicchanena, tañca kho kevalaṃ buddhānaṃ",
  "tika-s0103t0:318_9": "ānubhāveneva, na adhippāyavasena. “Yāvatā pana ākaṅkheyyā”ti vacanato tato parampi āṇā pavatteyyeva.",
  "tika-s0103t0:319_0": "Nuppajjantīti pana atthīti “na me ācariyo atthi, sadiso me na vijjatī”ti imissā lokadhātuyā",
  "tika-s0103t0:319_1": "ṭhatvā vadantena bhagavatā, imasmiṃyeva sutte “kiṃ panāvuso, sāriputta, atthetarahi",
  "tika-s0103t0:319_2": "añño samaṇo vā brāhmaṇo vā bhagavatā samasamo sambodhiya”nti evaṃ puṭṭho “ahaṃ bhante",
  "tika-s0103t0:319_3": "noti vadeyya”nti vatvā tassa kāraṇaṃ dassetuṃ “aṭṭhānametaṃ anavakāso, yaṃ ekissā",
  "tika-s0103t0:319_4": "lokadhātuyā dve arahanto sammāsambuddhā”ti imaṃ suttaṃ dassentena dhammasenāpatinā",
  "tika-s0103t0:319_5": "ca buddhakhettabhūtaṃ imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-s0103t0:320_0": "Ekatoti saha, ekasmiṃ kāleti attho. So pana kālo kathaṃ paricchinnoti? Carimabhave",
  "tika-s0103t0:320_1": "paṭisandhiggahaṇato paṭṭhāya yāva dhātuparinibbānanti dassento “tattha bodhipallaṅke”tiādimāha.",
  "tika-s0103t0:320_2": "Nisinnakālato paṭṭhāyāti paṭilomakkamena vadati. Khettapariggaho katova hoti “idaṃ",
  "tika-s0103t0:320_3": "buddhānaṃ jātikhetta”nti. Kena pana pariggaho kato? Uppajjamānena bodhisattena. Parinibbānato",
  "tika-s0103t0:320_4": "paṭṭhāyāti anupādisesāya nibbānadhātuyā parinibbānato paṭṭhāya. Etthantareti carimabhave",
  "tika-s0103t0:320_5": "bodhisattassa paṭisandhiggahaṇaṃ, dhātuparinibbānanti imehi dvīhi paricchinne etasmiṃ antare.",
  "tika-s0103t0:321": "Tipiṭakaantaradhānakathāvaṇṇanā",
  "tika-s0103t0:322_0": "“Na nivāritā”ti vatvā tattha kāraṇaṃ dassetuṃ “tīṇi hī”tiādi vuttaṃ. Paṭipattiantaradhānena",
  "tika-s0103t0:322_1": "sāsanassa osakkitattā aparassa uppatti laddhāvasarā hoti. Paṭipadāti paṭivedhāvahā pubbabhāgapaṭipadā.",
  "tika-s0103t0:323_0": "“Pariyatti pamāṇa”nti vatvā tamatthaṃ bodhisattaṃ nidassanaṃ katvā dassetuṃ “yathā”tiādi",
  "tika-s0103t0:323_1": "vuttaṃ. Tayidaṃ hīnaṃ nidassanaṃ katanti daṭṭhabbaṃ. Niyyānikadhammassa hi ṭhitiṃ",
  "tika-s0103t0:323_2": "dassento aniyyānikadhammaṃ nidasseti.",
  "tika-s0103t0:324_0": "Mātikāya antarahitāyāti “yo pana bhikkhū”tiādi nayappavattāya sikkhāpadapāḷimātikāya",
  "tika-s0103t0:324_1": "antarahitāya. Nidānuddesasaṅkhāte pātimokkhe, pabbajjāupasampadākammesu ca sāsanaṃ",
  "tika-s0103t0:324_2": "tiṭṭhati. Yathā vā pātimokkhe dharante eva pabbajjā upasampadā ca, evaṃ sati eva",
  "tika-s0103t0:324_3": "tadubhaye pātimokkhaṃ tadubhayābhāve pātimokkhābhāvato. Tasmā tayidaṃ tayaṃ sāsanassa",
  "tika-s0103t0:324_4": "ṭhitihetūti āha “pātimokkhapabbajjāupasampadāsu ṭhitāsu sāsanaṃ tiṭṭhatī”ti. Yasmā",
  "tika-s0103t0:324_5": "vā upasampadādhīnaṃ pātimokkhaṃ anupasampannassa anicchitattā, upasampadā ca pabbajjādhīnā,",
  "tika-s0103t0:324_6": "tasmā pātimokkhe, taṃ siddhiyā siddhāsu pabbajjupasampadāsu ca sāsanaṃ tiṭṭhati.",
  "tika-s0103t0:324_7": "Osakkitaṃ nāmāti pacchimakapaṭivedhasīlabhedadvayaṃ ekato katvā tato paraṃ vinaṭṭhaṃ",
  "tika-s0103t0:324_8": "nāma hoti, pacchimakapaṭivedhato paraṃ paṭivedhasāsanaṃ, pacchimakasīlabhedato paraṃ",
  "tika-s0103t0:324_9": "paṭipattisāsanaṃ vinaṭṭhaṃ nāma hotīti attho.",
  "tika-s0103t0:325": "Sāsanaantarahitavaṇṇanā",
  "tika-s0103t0:326_0": "Etena kāmaṃ “sāsanaṭṭhitiyā pariyatti pamāṇa”nti vuttaṃ, pariyatti pana paṭipattihetukāti",
  "tika-s0103t0:326_1": "paṭipattiyā asati sā appatiṭṭhā hoti paṭivedho viya, tasmā paṭipattiantaradhānaṃ",
  "tika-s0103t0:326_2": "sāsanosakkanassa visesakāraṇanti dassetvā tayidaṃ sāsanosakkanaṃ dhātuparinibbānosānanti",
  "tika-s0103t0:326_3": "dassetuṃ “tīṇi parinibbānānī”tiādi vuttaṃ. Dhātūnaṃ sannipātanādi buddhānaṃ adhiṭṭhānenevāti veditabbaṃ.",
  "tika-s0103t0:327_0": "Tāti rasmiyo. Kāruññanti paridevanakāruññaṃ. Jambudīpe, dīpantaresu, devanāgabrahmalokesu",
  "tika-s0103t0:327_1": "ca vippakiritvā ṭhitānaṃ dhātūnaṃ mahābodhipallaṅkaṭṭhāne ekajjhaṃ sannipātanaṃ,",
  "tika-s0103t0:327_2": "rasmivissajjanaṃ, tattha tejodhātuyā uṭṭhānaṃ, ekajālibhāvo cāti sabbametaṃ satthu",
  "tika-s0103t0:327_3": "adhiṭṭhānavasenevāti veditabbaṃ.",
  "tika-s0103t0:328_0": "Anacchariyattāti dvīsupi uppajjamānesu acchariyattābhāvadosatoti attho. Buddhā nāma",
  "tika-s0103t0:328_1": "majjhe bhinnasuvaṇṇaṃ viya ekasadisāti tesaṃ desanāpi ekarasā evāti āha “desanāya",
  "tika-s0103t0:328_2": "ca visesābhāvato”ti, etena ca anacchariyattameva sādheti. “Vivādabhāvato”ti etena",
  "tika-s0103t0:328_3": "vivādābhāvatthaṃ dve ekato na uppajjantīti dasseti.",
  "tika-s0103t0:329": "Tatthāti milindapañhe. Ekuddesoti eko ekavidho abhinno uddeso. Sesapadesupi eseva nayo.",
  "tika-s0103t0:330_0": "Ekaṃ eva buddhaṃ dhāretīti ekabuddhadhāraṇī, etena evaṃsabhāvā ete buddhaguṇā, yena",
  "tika-s0103t0:330_1": "dutiyaṃ buddhaguṇaṃ dhāretuṃ asamatthā ayaṃ lokadhātūti dasseti. Paccayavisesanipphannānañhi",
  "tika-s0103t0:330_2": "dhammānaṃ sabhāvaviseso na sakkā nivāretunti. “Na dhāreyyā”ti vatvā tameva adhāraṇaṃ",
  "tika-s0103t0:330_3": "pariyāyehi pakāsento “caleyyā”tiādimāha. Tattha caleyyāti paripphandeyya. Kampeyyāti",
  "tika-s0103t0:330_4": "pavedheyya. Nameyyāti ekapassena natā bhaveyya. Oṇameyyāti osīdeyya. Vinameyyāti",
  "tika-s0103t0:330_5": "vividhā ito cito ca nameyya. Vikireyyāti vātena bhusamuṭṭhi viya vippakireyya. Vidhameyyāti",
  "tika-s0103t0:330_6": "vinasseyya. Viddhaṃseyyāti sabbaso viddhastā bhaveyya. Tathābhūtā ca na katthaci",
  "tika-s0103t0:330_7": "tiṭṭheyyāti āha “na ṭhānaṃ upagaccheyyā”ti.",
  "tika-s0103t0:331_0": "Idāni tattha nidassanaṃ dassento “yathā mahārājā”tiādimāha. Tattha samupādikāti samaṃ",
  "tika-s0103t0:331_1": "uddhaṃ pajjati pavattatīti samupādikā, udakassa upari samaṃgāminīti attho. Vaṇṇenāti",
  "tika-s0103t0:331_2": "saṇṭhānena. Pamāṇenāti ārohena. Kisathūlenāti kisathūlabhāvena, pariṇāhenāti attho.",
  "tika-s0103t0:331_3": "Dvinnampīti dvepi, dvinnampi vā sarīrabhāraṃ.",
  "tika-s0103t0:332_0": "Chādentanti rocentaṃ ruciṃ uppādentaṃ. Tandīkatoti tena bhojanena tandībhūto. Anoṇamitadaṇḍajātoti",
  "tika-s0103t0:332_1": "yāvadatthabhojanena oṇamituṃ asamatthatāya anoṇamitadaṇḍo viya jāto. Sakiṃ bhuttovāti",
  "tika-s0103t0:332_2": "ekaṃ vaḍḍhitakaṃ bhuttamattova mareyyāti. Atidhammabhārenāti dhammena nāma pathavī",
  "tika-s0103t0:332_3": "tiṭṭheyya, sakiṃ teneva calati vinassatīti adhippāyena pucchati. Puna thero ratanaṃ",
  "tika-s0103t0:332_4": "nāma loke kuṭumbaṃ sandhārentaṃ, abhimatañca lokena; taṃ attano garusabhāvatāya sakaṭabhaṅgassa",
  "tika-s0103t0:332_5": "kāraṇaṃ atibhārabhūtaṃ diṭṭhamevaṃ dhammo ca hitasukhavisesehi taṃsamaṅginaṃ dhārento,",
  "tika-s0103t0:332_6": "abhimato ca viññūnaṃ gambhīrappameyyabhāvena garusabhāvattā atibhārabhūto pathavicalanassa",
  "tika-s0103t0:332_7": "kāraṇaṃ hotīti dassento “idha mahārāja dve sakaṭā”tiādimāha, eteneva tathāgatassa",
  "tika-s0103t0:332_8": "mātukucchiokkamanādikāle pathavikampanakāraṇaṃ saṃvaṇṇitanti daṭṭhabbaṃ. Ekassāti",
  "tika-s0103t0:332_9": "ekasmā, ekassa vā sakaṭassa ratanaṃ tasmā sakaṭato gahetvāti attho.",
  "tika-s0103t0:333": "Osāritanti uccāritaṃ, kathitanti attho.",
  "tika-s0103t0:334": "Aggoti sabbasattehi aggo.",
  "tika-s0103t0:335_0": "Sabhāvapakatikāti sabhāvabhūtā akittimā pakatikā. Kāraṇamahantattāti kāraṇānaṃ mahantatāya,",
  "tika-s0103t0:335_1": "mahantehi buddhakaradhammehi pāramisaṅkhātehi kāraṇehi buddhaguṇānaṃ nibbattitoti",
  "tika-s0103t0:335_2": "vuttaṃ hoti. Pathaviādīni mahantāni vatthūni, mahantā ca sakkabhāvādayo attano attano",
  "tika-s0103t0:335_3": "visaye ekekāva, evaṃ sammāsambuddhopi mahanto attano visaye eko eva. Ko ca tassa",
  "tika-s0103t0:335_4": "visayo? Buddhabhūmi, yāvatakaṃ vā ñeyyamevaṃ “ākāso viya anantavisayo bhagavā eko",
  "tika-s0103t0:335_5": "eva hotī”ti vadanto “ekissā lokadhātuyā”ti vuttalokadhātuto aññesupi cakkavāḷesu",
  "tika-s0103t0:335_6": "aparassa buddhassa abhāvaṃ dasseti.",
  "tika-s0103t0:336_0": "“Sammukhā meta”ntiādinā pavattitaṃ attano byākaraṇaṃ aviparītatthatāya satthari pasāduppādanena",
  "tika-s0103t0:336_1": "sammāpaṭipajjamānassa anukkamena lokuttaradhammāvahampi hotīti āha “dhammassa…pe…",
  "tika-s0103t0:336_2": "paṭipada”nti. Vādassa anupatanaṃ anuppavatti vādānupātoti āha “vādoyevā”ti.",
  "tika-s0103t0:337": "Acchariyaabbhutavaṇṇanā",
  "tika-s0103t0:338_0": "162. Udāyīti nāmaṃ, mahāsarīratāya pana thero mahāudāyīti paññāyittha, yassa vasena",
  "tika-s0103t0:338_1": "vinaye nisīdanassa dasā anuññātā. Pañcavaṇṇāti khuddikādibhedato pañcappakārā. Pītisamuṭṭhānehi",
  "tika-s0103t0:338_2": "paṇītarūpehi atibyāpitadeho “nirantaraṃ pītiyā phuṭasarīro”ti vutto, tato evassā",
  "tika-s0103t0:338_3": "pariyāyato pharaṇalakkhaṇampi vuttaṃ. Appa-saddo “appakasirenevā”tiādīsu viya idha",
  "tika-s0103t0:338_4": "abhāvatthoti āha “appicchatāti nittaṇhatā”ti. Tīhākārehīti yathālābhayathābalayathāsāruppappakārehi.",
  "tika-s0103t0:339_0": "Na na katheti kathetiyeva. Cīvarādihetunti cīvaruppādādihetubhūtaṃ payuttakathaṃ",
  "tika-s0103t0:339_1": "na katheti. Veneyyavasenāti vinetabbapuggalavasena. Katheti “evamayaṃ vinayaṃ upagacchatī”ti.",
  "tika-s0103t0:339_2": "“Sabbābhibhū sabbavidūhamasmī”tiādikā gāthāpi “dasabalasamannāgato, bhikkhave, tathāgato”tiādikā suttantāpi.",
  "tika-s0103t0:340": "163. Abhikkhaṇanti abhiṇhaṃ. Niggāthakattā, pucchanavissajjanavasena pavattitattā ca “veyyākaraṇa”nti vuttaṃ. Sesaṃ sabbaṃ suviññeyyaṃ evāti.",
  "tika-s0103t0:341": "Nigaṇṭhanāṭaputtakālaṅkiriyavaṇṇanā",
  "tika-s0103t0:342_0": "164. Lakkhassa saravedhaṃ avirajjhitvāna vijjhanavidhiṃ jānantīti vedhaññā. Tenāha",
  "tika-s0103t0:342_1": "“dhanumhi katasikkhā”ti. Sippaṃ uggahaṇatthāyāti dhanusippādisippassa uggahaṇatthāya.",
  "tika-s0103t0:342_2": "Majjhimena pamāṇena sarapātayogyatāvasena katattā dīghapāsādo.",
  "tika-s0103t0:343_0": "Sampati kālaṃ katoti acirakālaṃ kato. Dvedhikajātāti jātadvedhikā sañjātabhedā. Dvejjhajātāti",
  "tika-s0103t0:343_1": "duvidhabhāvappattā. Bhaṇḍanti paribhāsanti etenāti bhaṇḍanaṃ, viruddhacittaṃ. Tanti",
  "tika-s0103t0:343_2": "bhaṇḍanaṃ. “Idaṃ nahānādi na kattabba”nti paññattavattaṃ paṇṇatti. Dhammavinayanti",
  "tika-s0103t0:343_3": "pāvacanaṃ siddhantaṃ. Vijjhantā mukhasattīhi. Sahitaṃ meti mayhaṃ vacanaṃ sahitaṃ",
  "tika-s0103t0:343_4": "siliṭṭhaṃ pubbāparasambandhaṃ atthayuttaṃ kāraṇayuttaṃ. Tenāha “atthasaṃhita”nti.",
  "tika-s0103t0:343_5": "Adhiciṇṇanti āciṇṇaṃ. Viparāvattanti virodhadassanavasena parāvattitaṃ, parāvattaṃ",
  "tika-s0103t0:343_6": "dūsitanti attho. Tenāha “cirakālavasena paguṇaṃ, taṃ mama vādaṃ āgamma nivatta”nti.",
  "tika-s0103t0:343_7": "Pariyesamāno vicara tattha gantvā sikkhāti attho. Sace sakkosi, idāniyeva mayā veṭhitaṃ",
  "tika-s0103t0:343_8": "dosaṃ nibbeṭhehi. Maraṇamevāti aññamaññaghātanavasena maraṇameva. Nāṭaputtassa imeti",
  "tika-s0103t0:343_9": "nāṭaputtiyā, te pana tassa sissāti āha “antevāsikesū”ti. Purimapaṭipattito paṭinivattanaṃ",
  "tika-s0103t0:343_10": "paṭivānaṃ, taṃ rūpaṃ sabhāvo etesanti paṭivānarūpā. Tenāha “nivattanasabhāvā”ti.",
  "tika-s0103t0:343_11": "Kathanaṃ atthassa ācikkhanaṃ. Pavedanaṃ hetudāharaṇāni āharitvā bodhanaṃ. Tenāha",
  "tika-s0103t0:343_12": "“duppavediteti duviññāpite”ti. Na upasamāya saṃvattatīti anupasamasaṃvattanaṃ, tadeva",
  "tika-s0103t0:343_13": "anupasamasaṃvattanikaṃ, tasmiṃ. Samussitaṃ hutvā patiṭṭhāhetubhāvato thūpaṃ, patiṭṭhāti",
  "tika-s0103t0:343_14": "āha “bhinnathūpeti bhinnapatiṭṭhe”ti, thūpoti vā dhammassa niyyānabhāvo veditabbo",
  "tika-s0103t0:343_15": "aññe dhamme abhibhuyya samussitaṭṭhena, so nigaṇṭhassa samaye. Kehici abhinnasammatopi",
  "tika-s0103t0:343_16": "bhinno vinaṭṭho eva sabbena sabbaṃ abhāvatoti so bhinnathūpo, so eva niyyānabhāvo",
  "tika-s0103t0:343_17": "vaṭṭadukkhato muccitukāmānaṃ paṭisaraṇaṃ, tamettha natthīti appaṭisaraṇo, tasmiṃ",
  "tika-s0103t0:343_18": "bhinnathūpe appaṭisaraṇeti evamettha attho veditabbo.",
  "tika-s0103t0:344": "Ācariyappamāṇanti ācariyamuṭṭhi hutvā pamāṇabhūtaṃ. Nānānīhārenāti nānākārena.",
  "tika-s0103t0:345": "165. Tatheva samudācariṃsu bhūtapubbagatiyā. Sāmākānanti sāmākadhaññānaṃ.",
  "tika-s0103t0:346_0": "“Yenassa upajjhāyo”ti vatvā yathāssa āyasmato cundassa dhammabhaṇḍāgāriko upajjhāyo",
  "tika-s0103t0:346_1": "ahosi, taṃ vitthārena dassetuṃ “buddhakāle kirā”tiādi vuttaṃ. Tattha buddhakāleti",
  "tika-s0103t0:346_2": "bhūtakathanametaṃ, na visesanaṃ. Satthu parinibbānato puretarameva hi dhammasenāpati parinibbuto.",
  "tika-s0103t0:347": "Dhammaratanapūjāvaṇṇanā",
  "tika-s0103t0:348": "Saddhivihārikaṃ adāsīti saddhivihārikaṃ katvā adāsi.",
  "tika-s0103t0:349_0": "Kathāya mūlanti bhagavato santikā labhitabbadhammakathāya kāraṇaṃ. Samuṭṭhāpetīti",
  "tika-s0103t0:349_1": "uṭṭhāpeti, dāliddiyapaṅkato uddharatīti adhippāyo. Sandhamanti sammadeva dhamanto.",
  "tika-s0103t0:349_2": "Ekekasmiṃ pahāreyeva tayo tayo vāre katvā divā navavāre rattiṃ navavāre. Upaṭṭhānameva",
  "tika-s0103t0:349_3": "gacchati buddhupaṭṭhānavasena, pañhāpucchanādivasena pana antarantarāpi gacchateva,",
  "tika-s0103t0:349_4": "gacchanto ca divasassa…pe… gacchati. Ñātuṃ icchitassa atthassa uddharaṇabhāvato pañhova",
  "tika-s0103t0:349_5": "pañhuddhāro, taṃ gahetvāva gacchati attano mahāpaññatāya, satthu ca dhammadesanāyaṃ akilāsubhāvato.",
  "tika-s0103t0:350": "Asammāsambuddhappaveditadhammavinayavaṇṇanā",
  "tika-s0103t0:351_0": "166. Ārocitepi tasmiṃ atthe. Sāmiko hoti, tassa sāmikabhāvaṃ dassetuṃ “sova tassā",
  "tika-s0103t0:351_1": "ādimajjhapariyosānaṃ jānātī”ti āha. Evanti vacanasampaṭicchanaṃ. Cundattherena hi",
  "tika-s0103t0:351_2": "ānītaṃ kathāpābhataṃ bhagavā sampaṭicchanto “eva”nti āha. “Eva”nti durakkhāte dhammavinaye",
  "tika-s0103t0:351_3": "sāvakānaṃ dvedhikādibhāvena viharaṇakiriyāparāmasanañhetaṃ.",
  "tika-s0103t0:352_0": "Yasmā …pe… pākaṭaṃ hoti byatirekamukhena ca neyyassa atthassa vibhūtabhāvāpattito.",
  "tika-s0103t0:352_1": "Atha vā yasmā…pe… pākaṭaṃ hoti dosesu ādīnavadassanena tappaṭipakkhesu guṇesu ānisaṃsassa",
  "tika-s0103t0:352_2": "vibhūtabhāvāpattito. Vokkammāti apasakketvā. Āmeḍitalopena cāyaṃ niddeso, vokkamma",
  "tika-s0103t0:352_3": "vokkammāti vuttaṃ hoti, tena tassa vokkamanassa antarantarāti ayamattho labbhatīti",
  "tika-s0103t0:352_4": "āha “na nirantara”ntiādi. Dhammānudhammapaṭipattiādayoti tena satthārā vuttamuttidhammassa",
  "tika-s0103t0:352_5": "anudhammaṃ appaṭipajjanādayo. Ādi-saddena pāḷiyaṃ āgatā asāmīcipaṭipadādayo ca saṅgayhanti.",
  "tika-s0103t0:352_6": "Manussattampīti pi-saddena “vicāraṇapaññāya asambhavo, dosesu anabhinivesitā, asandiṭṭhiparāmāsitā”ti",
  "tika-s0103t0:352_7": "evamādīnaṃ saṅgaho daṭṭhabbo. “Tathā eva”nti padehi yathākkamaṃ pakārassa kāmaṃ tirokkhatā,",
  "tika-s0103t0:352_8": "paccakkhatā vuccati, tathāpi yathā “tathā paṭipajjatū”ti padena paṭipajjanākāro niyametvā",
  "tika-s0103t0:352_9": "vihito, tathā “evaṃ paṭipajjatū”ti imināpīti idaṃ tassa atthadassanabhāvena vuttaṃ.",
  "tika-s0103t0:352_10": "Samādapitattā micchāpaṭipadāya apuññaṃ pasavati.",
  "tika-s0103t0:353_0": "167. Ñāyati muttidhammo etenāti ñāyo, tena satthārā vutto dhammānudhammo, taṃ paṭipannoti",
  "tika-s0103t0:353_1": "ñāyappaṭipanno, so pana yasmā tassa muttidhammassa adhigame kāraṇasammato, tasmā",
  "tika-s0103t0:353_2": "vuttaṃ “kāraṇappaṭipanno”ti. Nipphādessatīti sādhessati, siddhiṃ gamissatīti vuttaṃ",
  "tika-s0103t0:353_3": "hoti. Dukkhanibbattakanti sampati, āyatiñca dukkhassa nibbattakaṃ. Vīriyaṃ karoti micchāpaṭipannattā.",
  "tika-s0103t0:354": "Sammāsambuddhappaveditadhammavinayādivaṇṇanā",
  "tika-s0103t0:355": "168. Niyyātīti vattati, saṃvattatīti vā attho.",
  "tika-s0103t0:356_0": "170. Idha sāvakassa sammāpaṭipattiyā ekantikaapassayadassanatthaṃ satthu sammāsambuddhatā,",
  "tika-s0103t0:356_1": "dhammassa ca svākkhātatā kittitāti “sammāpaṭipannassa kulaputtassa pasaṃsaṃ dassetvā”ti",
  "tika-s0103t0:356_2": "vuttaṃ. Evañhi imissā desanāya saṃkilesabhāgiyabhāvena uṭṭhitāya vodānabhāgiyabhāvena",
  "tika-s0103t0:356_3": "yathānusandhinā pavatti dīpitā hoti. Abodhitatthāti appaveditatthā, paramatthaṃ catutthasaccapaṭivedhaṃ",
  "tika-s0103t0:356_4": "apāpitāti attho. Pāḷiyaṃ “assā”ti padaṃ “sāvakā saddhamme”ti dvīhi padehi yojetabbaṃ",
  "tika-s0103t0:356_5": "“assa sammāsambuddhassa sāvakā, assa saddhamme”ti. Sabbasaṅgahapadehi katanti sabbassa",
  "tika-s0103t0:356_6": "sāsanatthassa saṅgaṇhanapadehi ekajjhaṃ kataṃ. Tenāha “sabbasaṅgāhikaṃ kataṃ na hotīti",
  "tika-s0103t0:356_7": "attho”ti. Pubbenāparaṃ sambandhatthabhāvena saṅgahetabbatāya vā saṅgahāni padāni",
  "tika-s0103t0:356_8": "katāni etassāti saṅgahapadakataṃ, brahmacariyaṃ. Tappaṭikkhepena na ca saṅgahapadakatanti",
  "tika-s0103t0:356_9": "yojanā. Rāgādipaṭipakkhaharaṇaṃ, yathānusiṭṭhaṃ vā paṭipajjamānānaṃ vaṭṭadukkhato",
  "tika-s0103t0:356_10": "paṭiharaṇaṃ nibbānapāpanaṃ paṭihāro, so eva ā-kārassa i-kāraṃ katvā paṭihiro, paṭihiro",
  "tika-s0103t0:356_11": "eva pāṭihiro, saha pāṭihirenāti sappāṭihiraṃ, tathā suppaveditatāya sappāṭihiraṃ",
  "tika-s0103t0:356_12": "katanti sappāṭihirakataṃ. Tādisaṃ pana vaṭṭato niyyāne niyuttaṃ, niyyānappayojanañca",
  "tika-s0103t0:356_13": "hotīti āha “niyyānika”nti. Devalokatoti devalokato paṭṭhāya rūpīdevanikāyato pabhuti.",
  "tika-s0103t0:356_14": "Suppakāsitanti suṭṭhu pakāsitaṃ. Yāva devamanussehīti vā yāva devamanussehi yattakā",
  "tika-s0103t0:356_15": "devā manussā ca, tāva te sabbe abhibyāpetvā suppakāsitaṃ. Anutāpāya hotīti anutappo,",
  "tika-s0103t0:356_16": "so pana anutāpaṃ karonto viya hotīti vuttaṃ “anutāpakaro hotī”ti.",
  "tika-s0103t0:357": "172. Thiroti ṭhitadhammo kenaci asaṃhāriyo, asekkhā sīlakkhandhādayo therakārakā dhammā.",
  "tika-s0103t0:358": "173. Yogehi khemattāti yogehi anupaddutattā. Saddhammassāti assa saddhammassa. Assāti ca assa satthuno.",
  "tika-s0103t0:359": "174. Upāsakā brahmacārino nāma visesato anāgāmino. Sotāpannasakadāgāminopi tādisā tathā vuccantīti “brahmacariyavāsaṃ vasamānā ariyasāvakā” icceva vuttaṃ.",
  "tika-s0103t0:360_0": "176. Sabbakāraṇasampannanti yattakehi kāraṇehi sampannaṃ nāma hoti, tehi sabbehi",
  "tika-s0103t0:360_1": "kāraṇehi sampannaṃ sampattaṃ upagataṃ paripuṇṇaṃ, samannāgataṃ vā. Imameva dhammanti",
  "tika-s0103t0:360_2": "imameva sāsanadhammaṃ.",
  "tika-s0103t0:361_0": "Udakena padesaññunā attano paññāveyyattiyataṃ dassetuṃ aniyyānike atthe payuttaṃ",
  "tika-s0103t0:361_1": "paheḷikasadisaṃ vacanaṃ, bhagavatā attano sabbaññutāya niyyānike atthe yojetvā dassetuṃ",
  "tika-s0103t0:361_2": "“udako suda”ntiādi vuttanti taṃ dassetuṃ “so kirā”tiādimāha.",
  "tika-s0103t0:362": "Saṅgāyitabbadhammādivaṇṇanā",
  "tika-s0103t0:363_0": "177. Saṅgamma samāgammāti tasmiṃyeva ṭhāne labbhamānānaṃ gativasena saṅgamma ṭhānantarato",
  "tika-s0103t0:363_1": "pakkosanena samāgatānaṃ vasena samāgamma. Tenāha “saṅgantvā samāgantvā”ti. Atthena",
  "tika-s0103t0:363_2": "atthanti padantare āgataatthena saha tattha tattha āgatamatthaṃ. Byañjanena byañjananti",
  "tika-s0103t0:363_3": "etthāpi eseva nayo. Samānentehīti samānaṃ karontehi, opammaṃ vā ānentehi. Saṅgāyitabbanti",
  "tika-s0103t0:363_4": "sammadeva gāyitabbaṃ kathetabbaṃ, taṃ pana saṅgāyanaṃ vācanāmaggoti āha “vācetabba”nti.",
  "tika-s0103t0:364_0": "178. Tassa vā bhāsiteti tassa bhikkhuno bhāsite atthe ceva byañjane ca. Atthamicchāgahaṇaropanāni",
  "tika-s0103t0:364_1": "yathā honti, taṃ dassetuṃ “cattāro satipaṭṭhānā”tiādi vuttaṃ. Ārammaṇaṃ “satipaṭṭhāna”nti",
  "tika-s0103t0:364_2": "gaṇhāti, na satiyeva “satipaṭṭhāna”nti. “Satipaṭṭhānānī”ti byañjanaṃ ropeti tasmiṃ",
  "tika-s0103t0:364_3": "atthe, na “satipaṭṭhānā”ti. Upapannatarānīti yuttatarāni. Allīnatarānīti siliṭṭhatarāni.",
  "tika-s0103t0:364_4": "Yā cevāti liṅgavipallāsena vuttaṃ, vibhattilopena vā. Puna yā cevāti liṅgavipallāseneva",
  "tika-s0103t0:364_5": "niddeso. Neva ussādetabboti na ukkaṃsetabbo virajjhitvā vuttattā. Na apasādetabboti",
  "tika-s0103t0:364_6": "na santajjetabbo vivādapariharaṇatthaṃ. Dhāraṇatthanti upadhāraṇatthaṃ sallakkhaṇatthaṃ.",
  "tika-s0103t0:365_0": "181. Atthena upetanti aviparītena atthena upetaṃ taṃ “ayamettha attho”ti upecca paṭijānitvā",
  "tika-s0103t0:365_1": "ṭhitaṃ. Tathārūpo ca tassa bujjhitā nāma hotīti āha “atthassa viññātāra”nti. Evametaṃ",
  "tika-s0103t0:365_2": "bhikkhuṃ pasaṃsathāti vuttanayena dhammabhāṇakaṃ amuṃ bhikkhuṃ “evaṃ lābhā no āvuso”tiādiākārena",
  "tika-s0103t0:365_3": "pasaṃsatha. Idānissa pasaṃsabhāvaṃ dassetuṃ “eso hī”tiādi vuttaṃ. Esāti pariyattidhammassa",
  "tika-s0103t0:365_4": "satthukiccakaraṇato, tattha cassa sammadeva avaṭṭhitabhāvato “buddho nāma esā”ti",
  "tika-s0103t0:365_5": "vutto. “Lābhā no”tiādinā cassa bhikkhūnaṃ piyagarubhāvaṃ vibhāvento satthā taṃ attano",
  "tika-s0103t0:365_6": "ṭhāne ṭhapesīti vutto.",
  "tika-s0103t0:366": "Paccayānuññātakāraṇādivaṇṇanā",
  "tika-s0103t0:367_0": "182. Tatopi uttaritaranti yā pubbe sammāpaṭipannassa bhikkhuno pasaṃsanavasena “idha",
  "tika-s0103t0:367_1": "pana cunda satthā ca hoti sammāsambuddho”tiādinā pavattitadesanāya upari “idha cunda",
  "tika-s0103t0:367_2": "satthā ca loke udapādī”tiādinā desanā vaḍḍhitā. Tatopi uttaritaraṃ savisesaṃ desanaṃ",
  "tika-s0103t0:367_3": "vaḍḍhento “paccayahetū”tiādimāha. Tattha paccayahetūti paccayasaṃvattanahetu. Uppajjanakā",
  "tika-s0103t0:367_4": "āsavāti paccayānaṃ pariyesanahetu ceva paribhogahetu ca uppajjanakā kāmāsavādayo.",
  "tika-s0103t0:367_5": "Tesaṃ diṭṭhadhammikānaṃ āsavānaṃ “idha, bhikkhave, ariyasāvako micchāājīvaṃ pahāya",
  "tika-s0103t0:367_6": "sammāājīvena jīvitaṃ kappetī”ti “idha, bhikkhave, bhikkhu paṭisaṅkhā yoniso cīvaraṃ",
  "tika-s0103t0:367_7": "paṭisevatī”tiādinā ca sammāpaṭipattiṃ upadisanto bhagavā paṭighātāya dhammaṃ deseti",
  "tika-s0103t0:367_8": "nāma. “Yo tumhesu pāḷiyā atthabyañjanāni micchā gaṇhāti, so neva ussādetabbo, na",
  "tika-s0103t0:367_9": "apasādetabbo, sādhukaṃ saññāpetabbo tasseva atthassa nisantiyā”ti evaṃ pariyattidhamme",
  "tika-s0103t0:367_10": "micchāpaṭipanne sammāpaṭipattiyaṃ bhikkhū niyojento bhagavā bhaṇḍanahetu uppajjanakānaṃ",
  "tika-s0103t0:367_11": "samparāyikānaṃ āsavānaṃ paṭighātāya dhammaṃ deseti nāma. Yathā te na pavisantīti",
  "tika-s0103t0:367_12": "te āsavā attano cittasantānaṃ yathā na otaranti. Mūlaghātena paṭihananāyāti yathā",
  "tika-s0103t0:367_13": "mūlaghāto hoti, evaṃ mūlaghātavasena pajahanāya. Tanti cīvaraṃ. Yathā cīvaraṃ idamatthikatameva",
  "tika-s0103t0:367_14": "upādāya anuññātaṃ, evaṃ piṇḍapātādayopi.",
  "tika-s0103t0:368": "Sukhallikānuyogādivaṇṇanā",
  "tika-s0103t0:369": "183. Sukhitanti sañjātasukhaṃ. Pīṇitanti dhātaṃ suhitaṃ. Tathābhūto pana yasmā thūlasarīro hoti, tasmā “thūlaṃ karotī”ti vuttaṃ.",
  "tika-s0103t0:370_0": "186. Naṭhitasabhāvāti anavaṭṭhitasabhāvā, evarūpāya kathāya anavaṭṭhānabhāvato sabhāvopi",
  "tika-s0103t0:370_1": "tesaṃ anavaṭṭhitoti adhippāyo. Tenāha “jivhā no atthī”tiādi. Kāmaṃ “pañcahi cakkhūhī”ti",
  "tika-s0103t0:370_2": "vuttaṃ, aggahitaggahaṇena pana cattāri cakkhūni veditabbāni. Sabbaññutaññāṇañhi samantacakkhūti.",
  "tika-s0103t0:370_3": "Tassa vā ñeyyadhammesu jānanavasena pavattiṃ upādāya “jānatā”ti vuttaṃ. Hatthāmalakaṃ",
  "tika-s0103t0:370_4": "viya paccakkhato dassanavasena pavattiṃ upādāya “passatā”ti vuttaṃ. Nemaṃ vuccati",
  "tika-s0103t0:370_5": "thambhādīhi anupaviṭṭhabhūmippedesoti āha “gambhīrabhūmiṃ anupaviṭṭho”ti. Suṭṭhu",
  "tika-s0103t0:370_6": "nikhātoti bhūmiṃ nikhanitvā sammadeva ṭhapito. Tasminti khīṇāsave. Anajjhācāro acalo",
  "tika-s0103t0:370_7": "asampavedhī, yasmā ajjhācāro setughāto khīṇāsavānaṃ. Sotāpannādayoti ettha ādi-saddena",
  "tika-s0103t0:370_8": "gahitesu anāgāmino tāva navasupi ṭhānesu khīṇāsavā viya abhabbā, sotāpannasakadāgāmino",
  "tika-s0103t0:370_9": "pana “tatiyapañcamaṭṭhānesu abhabbā”ti na vattabbā, itaresu sattasu ṭhānesu abhabbāva.",
  "tika-s0103t0:371": "Pañhabyākaraṇavaṇṇanā",
  "tika-s0103t0:372_0": "187. Gihibyañjanenāti gihiliṅgena. Khīṇāsavo pana gihibyañjanena arahattaṃ pattopi",
  "tika-s0103t0:372_1": "na tiṭṭhati vivekaṭṭhānassa abhāvāti adhippāyo. Tassa vasenāti bhummadevattabhāve",
  "tika-s0103t0:372_2": "ṭhatvā arahattappattassa vasena. Ayaṃ pañhoti “abhabbo so nava ṭhānāni ajjhācaritu”nti",
  "tika-s0103t0:372_3": "ayaṃ pañho āgato itarassa pabbajjāya, parinibbānena vā abhabbatāya avuttasiddhattā.",
  "tika-s0103t0:372_4": "Yadi evaṃ kathaṃ bhikkhugahaṇanti āha “bhinnadosattā”tiādi. Aparicchedanti apariyantaṃ,",
  "tika-s0103t0:372_5": "tayidaṃ suvipulanti āha “mahanta”nti. Ñeyyassa hi vipulatāya ñāṇassa vipulatā veditabbā,",
  "tika-s0103t0:372_6": "etena “apariccheda”nti vuccamānampi ñeyyaṃ satthu ñāṇassa vasena paricchedamevāti",
  "tika-s0103t0:372_7": "dassitaṃ hoti. Vuttañhetaṃ “ñāṇapariyantikaṃ neyya”nti anāgate apaññāpananti anāgate",
  "tika-s0103t0:372_8": "visaye ñāṇassa apaññāpanaṃ. “Paccakkhaṃ viya katvā”ti kasmā viya-saddaggahaṇaṃ kataṃ,",
  "tika-s0103t0:372_9": "nanu buddhānaṃ sabbampi ñāṇaṃ attano visayaṃ paccakkhameva katvā pavattati ekappamāṇabhāvatoti?",
  "tika-s0103t0:372_10": "Saccametaṃ, “akkha”nti pana cakkhādiindriyaṃ vuccati, taṃ akkhaṃ pati vattatīti cakkhādinissitaṃ",
  "tika-s0103t0:372_11": "viññāṇaṃ, tassa ca ārammaṇaṃ “paccakkha”nti loke niruḷhametanti taṃ nidassanaṃ katvā",
  "tika-s0103t0:372_12": "dassento “paccakkhaṃ viya katvā”ti avoca, na pana bhagavato ñāṇassa appaccakkhākārena",
  "tika-s0103t0:372_13": "pavattanato. Tathā hi vadanti –",
  "tika-s0103t0:373": "“Āvibhūtaṃ pakāsanaṃ, anupaddutacetasaṃ;",
  "tika-s0103t0:374": "Atītānāgate ñāṇaṃ, paccakkhānaṃ vasissatī”ti.",
  "tika-s0103t0:375_0": "Aññattha vihitakenāti aññasmiṃ visaye pavattitena. Saṅgāhetabbanti samaṃ katvā kathayitabbaṃ,",
  "tika-s0103t0:375_1": "kathanaṃ pana paññāpanaṃ nāma hotīti paññāpetabbanti attho vutto. Tādisanti satataṃ",
  "tika-s0103t0:375_2": "samitaṃ pavattakaṃ. Ñāṇaṃ nāma natthīti āvajjanena vinā ñāṇuppattiyā asambhavato.",
  "tika-s0103t0:375_3": "Ekākārena ca ñāṇe pavattamāne nānākārassa visayassa avabodho na siyā. Athāpi siyā,",
  "tika-s0103t0:375_4": "anirupitarūpeneva avabodho siyā, tena ca ñāṇaṃ ñeyyaṃ aññātasadisameva siyā. Na hi",
  "tika-s0103t0:375_5": "“idaṃ ta”nti vivekena anavabuddho attho ñāto nāma hoti, tasmā “carato ca tiṭṭhato",
  "tika-s0103t0:375_6": "cā”tiādi bālalāpanamattaṃ. Tenāha “yathariva bālā abyattā, evaṃ maññantī”ti.",
  "tika-s0103t0:376_0": "Satiṃ anussaratīti satānusāri, satiyānuvattanavasena pavattañāṇaṃ. Tenāha “pubbenivāsānussatisampayuttaka”nti.",
  "tika-s0103t0:376_1": "Ñāṇaṃ pesesīti ñāṇaṃ pavattesi. Sabbatthakameva ñeyyāvaraṇassa suppahīnattā appaṭihataṃ",
  "tika-s0103t0:376_2": "anivāritaṃ ñāṇaṃ gacchati pavattaticceva attho. “Bodhi vuccati catūsu maggesu ñāṇa”nti",
  "tika-s0103t0:376_3": "vacanato catumaggañāṇaṃ bodhi, tato tassa adhigatattā uppajjanakaṃ paccavekkhaṇañāṇaṃ",
  "tika-s0103t0:376_4": "“bodhijaṃ ñāṇaṃ uppajjatī”ti vuttaṃ. Bodhijaṃ bodhimūle jātaṃ catumaggañāṇaṃ, tañca",
  "tika-s0103t0:376_5": "kho anāgataṃ ārabbha uddissa tassa appavattiatthaṃ tathāgatassa uppajjati tassa uppannattā",
  "tika-s0103t0:376_6": "āyatiṃ punabbhavābhāvato. Kathaṃ tathāgato anāgatamaddhānaṃ ārabbha atīrakaṃ ñāṇadassanaṃ",
  "tika-s0103t0:376_7": "paññāpetīti? Atītassa pana addhuno mahantatāya atīrakaṃ ñāṇadassanaṃ tattha paññāpetīti",
  "tika-s0103t0:376_8": "ko ettha virodho. Titthiyā pana imamatthaṃ yāthāvato ajānantā – “tayidaṃ kiṃ su,",
  "tika-s0103t0:376_9": "tayidaṃ kathaṃsū”ti attano aññāṇameva pākaṭaṃ karonti. Tasmā bhagavatā sasantatipariyāpannadhammappavattiṃ",
  "tika-s0103t0:376_10": "sandhāya “aññavihitakaṃ ñāṇadassana”ntiādi vuttaṃ. Itaraṃ pana sandhāya vuccamāne",
  "tika-s0103t0:376_11": "sati tathārūpe payojane anāgatampi addhānaṃ ārabbha atīrakameva ñāṇadassanaṃ paññāpeyya",
  "tika-s0103t0:376_12": "bhagavāti anatthasaṃhitanti ayamettha atthoti āha “na idhalokatthaṃ vā paralokatthaṃ",
  "tika-s0103t0:376_13": "vā nissita”nti. Yaṃ pana sattānaṃ anatthāvahattā anatthasaṃhitaṃ, tattha setughāto",
  "tika-s0103t0:376_14": "tathāgatassa. “Bhāratayuddhasītāharaṇasadisa”nti iminā tassā kathāya yebhuyyena abhūtatthataṃ",
  "tika-s0103t0:376_15": "dīpeti. Sahetukanti ñāpakena hetunā sahetukaṃ. So pana hetu yena nidassanena sādhīyati,",
  "tika-s0103t0:376_16": "taṃ tassa kāraṇanti tena sakāraṇaṃ katvā. Yathā hi paṭiññātatthasādhanato hetu, evaṃ",
  "tika-s0103t0:376_17": "sādhakaṃ nidassananti. Yuttapattakāleyevāti yuttānaṃ pattakāle eva. Ye hi veneyyā",
  "tika-s0103t0:376_18": "tassā kathāya yuttā anucchavikā, tesaṃyeva yojane sandhāya vā kathāya patto upakārāvaho",
  "tika-s0103t0:376_19": "kālo, tadā eva kathetīti attho.",
  "tika-s0103t0:377_0": "188. “Tathā tatheva gadanato”ti iminā “tathāgato”ti āmeḍitalopenāyaṃ niddesoti dasseti.",
  "tika-s0103t0:377_1": "Tathā tathevāti ca dhammaatthasabhāvānurūpaṃ, veneyyajjhāsayānurūpañcāti adhippāyo.",
  "tika-s0103t0:377_2": "Diṭṭhanti rūpāyatanaṃ daṭṭhabbato, tena yaṃ diṭṭhaṃ, yaṃ dissati, yaṃ dakkhati, yaṃ",
  "tika-s0103t0:377_3": "sati samavāye passeyyaṃ, taṃ sabbaṃ “diṭṭhaṃ” tveva gahitaṃ kālavisesassa anāmaṭṭhabhāvato.",
  "tika-s0103t0:377_4": "“Suta”ntiādīsupi eseva nayo. Sutanti saddāyatanaṃ sotabbato. Mutanti sanissayena",
  "tika-s0103t0:377_5": "ghānādiindriyena sayaṃ patvā pāpuṇitvā gahetabbaṃ. Tenāha “patvā gahetabbato”ti.",
  "tika-s0103t0:377_6": "Viññātanti vijānitabbaṃ, taṃ pana diṭṭhādivinimuttaṃ viññeyyanti āha “sukhadukkhādidhammāyatana”nti.",
  "tika-s0103t0:377_7": "Pattanti yathā tathā pattaṃ, hatthagataṃ adhigatanti attho. Tenāha “pariyesitvā vā",
  "tika-s0103t0:377_8": "apariyesitvā vā”ti. Pariyesitanti pattiyāmatthaṃ pariyiṭṭhaṃ, taṃ pana pattaṃ vā",
  "tika-s0103t0:377_9": "siyā appattaṃ vā ubhayathāpi pariyesitamevāti āha “pattaṃ vā appattaṃ vā”ti. Padadvayenāpi",
  "tika-s0103t0:377_10": "dvippakārampi pattaṃ, dvippakārampi pariyesitaṃ, tena tena pakārena tathāgatena abhisambuddhanti",
  "tika-s0103t0:377_11": "dasseti. Cittena anusañcaritanti copanaṃ apāpetvā citteneva anusaṃcaritaṃ, parivitakkitanti",
  "tika-s0103t0:377_12": "attho. Pītakanti ādīti ādi-saddena lohitakaodātādi sabbaṃ rūpārammaṇavibhāgaṃ saṅgaṇhāti.",
  "tika-s0103t0:377_13": "Sumanoti rāgavasena, lobhavasena, saddhādivasena vā sumano. Dummanoti byāpādavitakkavasena,",
  "tika-s0103t0:377_14": "vihiṃsāvitakkavasena vā dummano. Majjhattoti aññāṇavasena vā ñāṇavasena vā majjhatto.",
  "tika-s0103t0:377_15": "Eseva nayo sabbattha. Tattha tattha ādi-saddena saṅkhasaddo paṇavasaddo, pattagandho",
  "tika-s0103t0:377_16": "pupphagandho, pattaraso phalaraso, upādinnaṃ anupādinnaṃ, majjhattavedanā kusalakammaṃ",
  "tika-s0103t0:377_17": "akusalakammanti evaṃ ādīnaṃ saṅgaho daṭṭhabbo.",
  "tika-s0103t0:378_0": "Appattanti ñāṇena asampattaṃ, aviditanti attho. Tenāha “ñāṇena asacchikata”nti. Tatheva",
  "tika-s0103t0:378_1": "gatattāti tatheva ñātattā abhisambuddhattā. Gata-saddena ekatthaṃ buddhiatthanti",
  "tika-s0103t0:378_2": "attho. “Gatiatthā hi dhātavo buddhiatthā bhavantī”ti akkharacintakā.",
  "tika-s0103t0:379": "Abyākataṭṭhānādivaṇṇanā",
  "tika-s0103t0:380_0": "189. “Asamataṃ kathetvā”ti vatvā samopi nāma koci natthi, kuto uttaritaroti dassetuṃ",
  "tika-s0103t0:380_1": "“anuttarata”nti vuttaṃ. Sā panāyaṃ asamatā, anuttaratā ca sabbaññutaṃ pūretvā ṭhitāti",
  "tika-s0103t0:380_2": "dassetuṃ “sabbaññuta”nti vuttaṃ. Sā sabbaññutā saddhammavaracakkavattibhāvena loke",
  "tika-s0103t0:380_3": "pākaṭā jātāti dassetuṃ “dhammarājabhāvaṃ kathetvā”ti vuttaṃ. Tathā sabbaññubhāvena",
  "tika-s0103t0:380_4": "ca satthā imesu diṭṭhigatavipallāsesu evaṃ paṭipajjatīti dassento “idānī”tiādimāha.",
  "tika-s0103t0:380_5": "Tattha sīhanādanti abhītanādaṃ seṭṭhanādaṃ. Seṭṭhanādo hesa, yadidaṃ ṭhapanīyassa",
  "tika-s0103t0:380_6": "pañhassa ṭhapanīyabhāvadassanaṃ. Ṭhapanīyatā cassa pāḷiāruḷhā eva “na heta”ntiādinā.",
  "tika-s0103t0:380_7": "Yathā upacitakammakilesena itthattaṃ āgantabbaṃ, tathā naṃ āgatoti tathāgato, satto.",
  "tika-s0103t0:380_8": "Tathā hi so rūpādīsu satto visattoti katvā “satto”ti ca vuccati. Itthattanti ca paṭiladdhattā",
  "tika-s0103t0:380_9": "tathā paccakkhabhūto attabhāvoti veditabbo.",
  "tika-s0103t0:381_0": "“Atthasaṃhitaṃ na hotī”ti iminā ubhayattha vidhuratādassanena niratthakavippalāpataṃ",
  "tika-s0103t0:381_1": "tassa vādassa vibhāveti, ubhayalokatthavidhurampi samānaṃ “kiṃ nu kho vivaṭṭanissita”nti",
  "tika-s0103t0:381_2": "koci āsaṅkeyyāti tadāsaṅkānivattanatthaṃ “na ca dhammasaṃhita”nti vuttaṃ. Tenāha",
  "tika-s0103t0:381_3": "“navalokuttaradhammanissitaṃ na hotī”ti. Yadipi taṃ na vivaṭṭogataṃ hoti, vivaṭṭassa",
  "tika-s0103t0:381_4": "pana adhiṭṭhānabhūtaṃ nu khoti koci āsaṅkeyyāti tadāsaṅkānivattanatthaṃ “na ādibrahmacariyaka”ntiādi vuttaṃ.",
  "tika-s0103t0:382_0": "190. Kāmaṃ taṇhāpi dukkhasabhāvattā “dukkha”nti byākātabbā, pabhavabhāvena pana sā",
  "tika-s0103t0:382_1": "tato visuṃ kātabbāti “taṇhaṃ ṭhapetvā”ti vuttaṃ. Tenāha “tasseva dukkhassa pabhāvikā”tiādi.",
  "tika-s0103t0:382_2": "Nanu ca avijjādayopi dukkhassa samudayoti? Saccaṃ samudayo, tassā pana kammassa vicittabhāvahetuto,",
  "tika-s0103t0:382_3": "dukkhuppādane visesapaccayabhāvato ca sātisayo samudayaṭṭhoti sā eva suttesu tathā",
  "tika-s0103t0:382_4": "vuttā. Tenāha “taṇhā dukkhasamudayoti byākata”nti. Ubhinnaṃ appavattīti dukkhasamudayānaṃ",
  "tika-s0103t0:382_5": "appavattinimittaṃ. “Dukkhaparijānano”tiādi maggakiccadassanaṃ, tena maggassa bhāvanatthopi",
  "tika-s0103t0:382_6": "atthato dassitovāti daṭṭhabbaṃ. Na hi bhāvanābhisamayena vinā pariññābhisamayādayo",
  "tika-s0103t0:382_7": "sambhavantīti. Saccavavatthāpanaṃ appamādapaṭipattibhāvato asammohakalyāṇakittisaddādinimittatāya",
  "tika-s0103t0:382_8": "yathā sātisayaṃ idhalokatthāvahaṃ, evaṃ yāva ñāṇassa tikkhavisadabhāvappattiyā abhāvena",
  "tika-s0103t0:382_9": "navalokuttaradhammasampāpakaṃ na hoti, tāva tattha tattha sampattibhave abbhudayasampatti",
  "tika-s0103t0:382_10": "anugatameva siyāti vuttaṃ “etaṃ idhalokaparalokatthanissita”nti. Navalokuttaradhammanissitanti",
  "tika-s0103t0:382_11": "navavidhampi lokuttaradhammaṃ nissāya pavattaṃ tadadhigamūpāyabhāvato. Yasmā saccasambodhaṃ",
  "tika-s0103t0:382_12": "uddissa sāsanabrahmacariyaṃ vussati, na aññadatthaṃ, tasmā etaṃ saccavavatthāpanaṃ",
  "tika-s0103t0:382_13": "“ādipadhāna”nti vuttaṃ paṭhamataraṃ citte ādātabbato.",
  "tika-s0103t0:383": "Pubbantasahagatadiṭṭhinissayavaṇṇanā",
  "tika-s0103t0:384_0": "191. Taṃ mayā byākatamevāti taṃ mayā tathā byākatameva, byākātabbaṃ nāma mayā abyākataṃ",
  "tika-s0103t0:384_1": "natthīti byākaraṇāvekallena attano dhammasudhammatāya buddhasubuddhataṃ vibhāveti.",
  "tika-s0103t0:384_2": "Tenāha “sīhanādaṃ nadanto”ti. Purimuppannā diṭṭhiyo aparāparuppannānaṃ diṭṭhīnaṃ",
  "tika-s0103t0:384_3": "avassayā hontīti “diṭṭhiyova diṭṭhinissayā”ti vuttaṃ. Diṭṭhigatikāti diṭṭhigatiyo,",
  "tika-s0103t0:384_4": "diṭṭhippavattiyoti attho. Idameva dassanaṃ saccanti “sassato attā ca loko cā”ti idameva",
  "tika-s0103t0:384_5": "dassanaṃ saccaṃ amoghaṃ aviparītaṃ. Aññesaṃ vacanaṃ moghanti “asassato attā ca loko",
  "tika-s0103t0:384_6": "cā”ti evamādikaṃ aññesaṃ samaṇabrāhmaṇānaṃ vacanaṃ moghaṃ tucchaṃ, micchāti attho.",
  "tika-s0103t0:384_7": "Na sayaṃ kātabboti asayaṃkāroti āha “asayaṃkato”ti, yādicchikattāti adhippāyo.",
  "tika-s0103t0:385_0": "192. Atthi khoti ettha kho-saddo pucchāyaṃ, atthi nūti ayamettha atthoti āha “atthi",
  "tika-s0103t0:385_1": "kho idaṃ āvuso vuccatī”tiādi. Āvuso yaṃ tumhehi “sassato attā ca loko cā”ti vuccati,",
  "tika-s0103t0:385_2": "idamatthi kho idaṃ vācāmattaṃ, no natthi, tasmā vācāvatthumattato tassa yaṃ kho te",
  "tika-s0103t0:385_3": "evamāhaṃsu “idameva saccaṃ moghaṃ añña”nti, taṃ tesaṃ nānujānāmīti evamettha attho",
  "tika-s0103t0:385_4": "ca yojanā ca veditabbā. Yaṃ panettha vattabbaṃ, taṃ brahmajālaṭīkāyaṃ vuttameva.",
  "tika-s0103t0:385_5": "Diṭṭhipaññattiyāti diṭṭhiyā paññāpane “evaṃ esā diṭṭhi uppannā”ti tassā diṭṭhiyā",
  "tika-s0103t0:385_6": "samudayato, atthaṅgamato, assādato, ādīnavato, nissaraṇato ca yāthāvato paññāpane.",
  "tika-s0103t0:385_7": "Aviparītavuttiyā samena ñāṇena samaṃ kañci neva samanupassāmi. Adhipaññattīti abhiññeyyadhammapaññāpanā.",
  "tika-s0103t0:385_8": "Yaṃ ajānantā bāhirakā diṭṭhipaññattiyeva allīnāti tañca paññattito ajānantā thāmasā",
  "tika-s0103t0:385_9": "parāmāsā abhinivissa voharanti. Ettha ca yāyaṃ “diṭṭhipaññatti nāmā”ti vuttā diṭṭhiyā",
  "tika-s0103t0:385_10": "diṭṭhigatikehi evaṃ gahitatāya vibhāvanā, tattha ca bhagavato uttaritaro nāma koci",
  "tika-s0103t0:385_11": "natthi, svāyamattho brahmajāle vibhāvito eva. “Adhipaññattī”ti vuttā pana vibhāviyamānā",
  "tika-s0103t0:385_12": "lokassa nibbidāhetubhāvena bahulīkārāti tassā vasena bhagavā anuttarabhāvaṃ pavedento",
  "tika-s0103t0:385_13": "‘neva attanā samasamaṃ samanupassāmī’ti sīhanādaṃ nadī”ti keci. Aṭṭhakathāyaṃ pana",
  "tika-s0103t0:385_14": "“yañca vuttaṃ ‘paññattiyā’ti yañca ‘adhipaññattī’ti, ubhayametaṃ atthato eka”nti",
  "tika-s0103t0:385_15": "“idha pana paññattiyāti etthāpi paññatti ceva adhipaññatti ca adhippetā, adhipaññattīti",
  "tika-s0103t0:385_16": "etthāpī”ti ca vuttā, ubhayassapi vasenettha bhagavā sīhanādaṃ nadīti viññāyati. Ubhayaṃ",
  "tika-s0103t0:385_17": "petaṃ atthato ekanti ca paññattibhāvasāmaññaṃ sandhāya vuttaṃ, na bhedābhāvato. Tenāha",
  "tika-s0103t0:385_18": "“bhedato hī”tiādi. Khandhapaññattīti khandhānaṃ “khandhā”ti paññāpanā dassanā pakāsanā",
  "tika-s0103t0:385_19": "ṭhapanā nikkhipanā. “Ācikkhati dasseti paññāpeti paṭṭhapetī”ti āgataṭṭhāne hi paññāpanā",
  "tika-s0103t0:385_20": "dassanā pakāsanā paññatti nāma, “supaññattaṃ mañcapīṭha”nti āgataṭṭhāne ṭhapanā nikkhipanā",
  "tika-s0103t0:385_21": "paññatti nāma, idha ubhayampi yujjati.",
  "tika-s0103t0:386": "Diṭṭhinissayappahānavaṇṇanā",
  "tika-s0103t0:387_0": "196. Pajahanatthanti accantāya paṭinissajjanatthaṃ. Yasmā tena pajahanena sabbe diṭṭhinissayā",
  "tika-s0103t0:387_1": "sammadeva atikkantā honti vītikkantā, tasmā “samatikkamāyāti tasseva vevacana”nti",
  "tika-s0103t0:387_2": "avoca. Na kevalaṃ satipaṭṭhānā kathitamattā, atha kho veneyyasantāne patiṭṭhāpitāti",
  "tika-s0103t0:387_3": "dassetuṃ “desitā”ti vatvā “paññattā”ti vuttanti āha “desitāti kathitā. Paññattāti",
  "tika-s0103t0:387_4": "ṭhapitā”ti. Idāni satipaṭṭhānadesanāya diṭṭhinissayānaṃ ekantikaṃ pahānāvahabhāvaṃ",
  "tika-s0103t0:387_5": "dassetuṃ “satipaṭṭhānabhāvanāya hī”tiādi vuttaṃ. Tattha satipaṭṭhānabhāvanāyāti iminā",
  "tika-s0103t0:387_6": "tesaṃ bhāvanāya eva nesaṃ pahānaṃ, desanā pana tadupanissayabhāvato tathā vuttāti",
  "tika-s0103t0:387_7": "dasseti. Sesaṃ sabbaṃ suviññeyyamevāti.",
  "tika-s0103t0:388": "Dvattiṃsamahāpurisalakkhaṇavaṇṇanā",
  "tika-s0103t0:389_0": "199. Abhinīhārādiguṇamahattena mahanto purisoti mahāpuriso, so lakkhīyati etehīti",
  "tika-s0103t0:389_1": "mahāpurisalakkhaṇāni. Taṃ mahāpurisaṃ byañjayanti pakāsentīti mahāpurisabyañjanāni.",
  "tika-s0103t0:389_2": "Mahāpuriso nimīyati anumīyati etehīti mahāpurisanimittāni. Tenāha “ayaṃ…pe… kāraṇānī”ti.",
  "tika-s0103t0:390_0": "200. Dhārentīti lakkhaṇapāṭhaṃ dhārenti, tena lakkhaṇāni te sarūpato jānanti, na",
  "tika-s0103t0:390_1": "pana samuṭṭhānatoti dasseti. Tenāha “no ca kho”tiādi, tena anaññasādhāraṇametaṃ,",
  "tika-s0103t0:390_2": "yadidaṃ mahāpurisalakkhaṇānaṃ kāraṇavibhāvananti dasseti. Kasmā āhāti yathāvuttassa",
  "tika-s0103t0:390_3": "suttassa samuṭṭhānakāraṇaṃ pucchati, ācariyo “aṭṭhuppattiyā anurūpattā”ti vatvā tamevassa",
  "tika-s0103t0:390_4": "aṭṭhuppattiṃ vitthārato dassetuṃ “sā panā”tiādimāha. Sabbapāliphulloti sabbaso samantato",
  "tika-s0103t0:390_5": "vikasitapuppho. Vikasanameva hi pupphassa nipphatti. Pāricchattako viyāti anussavaladdhamattaṃ",
  "tika-s0103t0:390_6": "gahetvā vadanti. Uppajjatīti labbhati, nibbattatīti attho.",
  "tika-s0103t0:391_0": "Yena kammenāti yena kusalakammunā. Yaṃ nibbattanti yaṃ yaṃ lakkhaṇaṃ nibbattaṃ. Dassanatthanti",
  "tika-s0103t0:391_1": "tassa tassa kusalakammassa sarūpato, kiccato, pavattiākāravisesato, paccayato, phalavisesato",
  "tika-s0103t0:391_2": "ca dassanatthaṃ, eteneva paṭipāṭiyā uddiṭṭhānaṃ lakkhaṇānaṃ asamuddesakāraṇavibhāvanāya",
  "tika-s0103t0:391_3": "kāraṇaṃ dīpitaṃ hoti samānakāraṇānaṃ lakkhaṇānaṃ ekajjhaṃ kāraṇadassanavasenassa",
  "tika-s0103t0:391_4": "pavattattā. Evamāhāti “bāhirakāpi isayo dhārentī”tiādinā iminā iminā pakārena āha.",
  "tika-s0103t0:392": "Suppatiṭṭhitapādatālakkhaṇavaṇṇanā",
  "tika-s0103t0:393_0": "201. “Purimaṃ jātinti purimāyaṃ jātiyaṃ, bhummatthe etaṃ upayogavacana”nti vadanti.",
  "tika-s0103t0:393_1": "“Pubbe nivutthakkhandhasantāne ṭhito”ti vacanato accantasaṃyoge vā upayogavacanaṃ.",
  "tika-s0103t0:393_2": "Yattha yattha hi jātiyaṃ mahāsatto puññakammaṃ kātuṃ ārabhati, ārabhato paṭṭhāya",
  "tika-s0103t0:393_3": "accantameva tattha puññakammappasuto hoti. Tenāha “daḷhasamādāno”tiādi. Sesapadadvayepi",
  "tika-s0103t0:393_4": "eseva nayo. Nivutthakkhandhā “jātī”ti vuttā khandhavinimuttāya jātiyā abhāvato, nibbattilakkhaṇassa",
  "tika-s0103t0:393_5": "ca vikārassa idha anupayujjanato. Jātavasenāti jāyanavasena. “Tathā”ti iminā “pubbe",
  "tika-s0103t0:393_6": "nivutthakkhandhā”ti imaṃ padaṃ upasaṃharati. Bhavanavasenāti paccayato nibbattanavasena.",
  "tika-s0103t0:393_7": "Nivutthavasenāti nivusitatāvasena. Ālayaṭṭhenāti āvasitabhāvena. Nivāsattho hi niketattho.",
  "tika-s0103t0:394_0": "Tatthāti devalokādimhi. Ādi-saddena ekaccaṃ tiracchānayoniṃ saṅgaṇhāti. Na sukaranti",
  "tika-s0103t0:394_1": "devagatiyā ekantasukhatāya, duggatiyā ekantadukkhatāya, dukkhabahulatāya ca puññakiriyāya",
  "tika-s0103t0:394_2": "okāso na sulabharūpo paccayasamavāyassa dullabhabhāvato, uppajjamānā ca sā uḷārā,",
  "tika-s0103t0:394_3": "vipulā ca na hotīti gativasenāpi khettavisesatā icchitabbā “tiracchānagate dānaṃ",
  "tika-s0103t0:394_4": "datvā sataguṇā dakkhiṇā pāṭikaṅkhitabbā, puthujjanadussīle dānaṃ datvā sahassaguṇā",
  "tika-s0103t0:394_5": "dakkhiṇā pāṭikaṅkhitabbā”ti vacanato. Manussagatiyā pana sukhabahulatāya puññakiriyāya",
  "tika-s0103t0:394_6": "okāso sulabharūpo paccayasamavāyassa ca yebhuyyena sulabhabhāvato. Yañca tattha dukkhaṃ",
  "tika-s0103t0:394_7": "uppajjati, tampi visesato puññakiriyāya upanissayo hoti, dukkhūpanisā saddhāti. Yathā",
  "tika-s0103t0:394_8": "hi ayoghanena satthake nipphādiyamāne tassa ekantato aggimhi tāpanaṃ, udakena vā",
  "tika-s0103t0:394_9": "temanaṃ chedanakiriyāsamatthatāya na visesapaccayo, tāpetvā pana samānayogato udakatemanaṃ",
  "tika-s0103t0:394_10": "tassā visesapaccayo, evameva sattasantānassa ekantadukkhasamaṅgitā dukkhabahulatā",
  "tika-s0103t0:394_11": "ekantasukhasamaṅgitā sukhabahulatā ca puññakiriyāsamatthatāya na visesapaccayo, sati",
  "tika-s0103t0:394_12": "pana samānayogato dukkhasantāpane, sukhumabrūhane ca laddhūpanissayā puññakiriyā",
  "tika-s0103t0:394_13": "samatthatāya sambhavati, tathā sati uppajjamānā puññakiriyā mahājutikā mahāvipphārā",
  "tika-s0103t0:394_14": "paṭipakkhacchedanasamatthā hoti. Tasmā manussabhāvo puññakiriyāya visesapaccayo.",
  "tika-s0103t0:394_15": "Tena vuttaṃ “tattha na sukaraṃ, manussabhūtasseva sukara”nti.",
  "tika-s0103t0:395_0": "Atha “manussabhūtassā”ti ettha ko vacanattho? “Manassa ussannatāya manussāti, sūrabhāvasatimantatābrahmacariyayogyatādiguṇavasena",
  "tika-s0103t0:395_1": "upacitamanakā ukkaṭṭhaguṇacittāti attho. Ke pana te? Jambudīpavāsino sattavisesā. Tenāha bhagavā –",
  "tika-s0103t0:396": "‘Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso’ti.",
  "tika-s0103t0:397_0": "Tathā hi buddhā bhagavanto, paccekabuddhā, aggasāvakā, mahāsāvakā, cakkavattino,",
  "tika-s0103t0:397_1": "aññe ca mahānubhāvā sattā tattheva uppajjanti. Te hi samānarūpāditāya pana saddhiṃ",
  "tika-s0103t0:397_2": "parittadīpavāsīhi itaramahādīpavāsinopi manussā tveva paññāyiṃsū”ti keci. Apare pana",
  "tika-s0103t0:397_3": "bhaṇanti “lobhādīhi, alobhādīhi ca sahitassa manassa ussannatāya manussā. Ye hi sattā",
  "tika-s0103t0:397_4": "manussajātikā, tesu visesato lobhādayo, alobhādayo ca ussannā, te lobhādiussannatāya",
  "tika-s0103t0:397_5": "apāyamaggaṃ, alobhādiussannatāya sugatimaggaṃ, nibbānagāmimaggañca paripūrenti, tasmā",
  "tika-s0103t0:397_6": "lobhādīhi, alobhādīhi ca sahitassa manassa ussannatāya parittadīpavāsīhi saddhiṃ",
  "tika-s0103t0:397_7": "catudīpavāsino sattavisesā manussāti vuccantī”ti. Lokiyā pana “manuno apaccabhāvena",
  "tika-s0103t0:397_8": "manussā”ti vadanti. Manu nāma paṭhamakappiko lokamariyādāya ādibhūto sattānaṃ hitāhitavidhāyako",
  "tika-s0103t0:397_9": "kattabbākattabbatāsu niyojanatāvasena pituṭṭhāniyo, yo sāsane “mahāsammato”ti vuccati",
  "tika-s0103t0:397_10": "amhākaṃ mahābodhisatto, paccakkhato, paramparā ca tassa ovādānusāsaniyaṃ ṭhitā sattā",
  "tika-s0103t0:397_11": "puttasadisatāya “manussā, mānusā”ti ca vuccanti. Tato eva hi te “mānavā, manujā”ti",
  "tika-s0103t0:397_12": "ca voharīyanti. Manussabhūtassāti manussesu bhūtassa jātassa, manussabhāvaṃ vā pattassāti",
  "tika-s0103t0:397_13": "attho. Ayañca nayo lokiyamahājanassa vasena vutto. Mahābodhisattānaṃ pana santānassa",
  "tika-s0103t0:397_14": "mahābhinīhārato paṭṭhāya kusaladhammapaṭipattiyaṃ sammadeva abhisaṅkhatattā tesaṃ",
  "tika-s0103t0:397_15": "sugatiyaṃ, attano uppajjanaduggatiyañca nibbattānaṃ kusalakammaṃ garutaramevāti dassetuṃ",
  "tika-s0103t0:397_16": "“akāraṇaṃ vā eta”ntiādi vuttaṃ.",
  "tika-s0103t0:398_0": "Evarūpe attabhāveti hatthiādiattabhāve. Ṭhitena katakammaṃ na sakkā sukhena dīpetuṃ",
  "tika-s0103t0:398_1": "loke appaññātarūpattā. Sukhena dīpetuṃ “asukasmiṃ dese asukasmiṃ nagare asuko nāma",
  "tika-s0103t0:398_2": "rājā, brāhmaṇo hutvā imaṃ kusalakammaṃ akāsī”ti evaṃ suviññāpayabhāvato. Thiraggahaṇoti",
  "tika-s0103t0:398_3": "asithilaggāhī thāmappattaggahaṇo. Niccalaggahaṇoti acañcalaggāhī tattha kenacipi",
  "tika-s0103t0:398_4": "asaṃhāriyo. Paṭikuṭatīti saṃkuṭati, jigucchanavasena vivaṭṭati vā. Pasāriyatīti vitthataṃ",
  "tika-s0103t0:398_5": "hoti vepullaṃ pāpuṇāti.",
  "tika-s0103t0:399": "Taveso mahāsamuddasadisoti eso udakogho teva mahāsamuddasadiso.",
  "tika-s0103t0:400_0": "Dīyati etenāti dānaṃ, pariccāgacetanā. Diyyanavasenāti deyyadhammassa pariyattaṃ",
  "tika-s0103t0:400_1": "katvā pariccajanavasena dānaṃ. Saṃvibhāgakaraṇavasenāti tasseva attanā saddhiṃ parassa",
  "tika-s0103t0:400_2": "saṃvibhajanavasena saṃvibhāgo, tathāpavattā cetanā. Sīlasamādāneti sīlassa sammadeva",
  "tika-s0103t0:400_3": "ādāne, gahaṇe pavattaneti attho. Taṃ pavattikālena dassento “pūraṇakāle”ti āha. Mātu",
  "tika-s0103t0:400_4": "hito matteyyo, yassa pana dhammassa vasena so “matteyyo”ti vuccati, so matteyyatāti",
  "tika-s0103t0:400_5": "āha “mātu kātabbavatte”ti. Eseva nayo “petteyyatāyā”tiādīsu. Aññataraññataresūti",
  "tika-s0103t0:400_6": "aññamaññavisiṭṭhesu aññesu, te pana kusalabhāvena vuttā kusalāti āha “evarūpesū”ti.",
  "tika-s0103t0:400_7": "Adhikusalesūti abhivisiṭṭhesu kusalesu, sā pana abhivisiṭṭhatā upādāyupādāya hoti.",
  "tika-s0103t0:400_8": "Yaṃ panettha ukkaṃsagataṃ adhikusalaṃ, tadukkaṃsanayena idhādhippetanti taṃ dassetuṃ",
  "tika-s0103t0:400_9": "“atthi kusalā, atthi adhikusalā”tiādi vuttaṃ. Nanu paññāpāramisaṅgahañāṇasambhārabhūtā",
  "tika-s0103t0:400_10": "kusalā dhammā nippariyāyena sabbaññutaññāṇapaṭilābhapaccayā kusalā nāma, ime pana",
  "tika-s0103t0:400_11": "mahāpurisalakkhaṇanibbattakā puññasambhārabhūtā kasmā tathā vuttāti? Sabbesampi mahābodhisattasantānagatānaṃ",
  "tika-s0103t0:400_12": "pāramidhammānaṃ sabbaññutaññāṇapaṭilābhapaccayabhāvato. Mahābhinīhārato paṭṭhāya",
  "tika-s0103t0:400_13": "hi mahāpuriso yaṃ kiñci puññaṃ karoti, sabbaṃ taṃ sammāsambodhisamadhigamāyeva pariṇāmeti.",
  "tika-s0103t0:400_14": "Tathā hi sasambhārābyāso, dīghakālābyāso, nirantarābyāso, sakkaccābyāsoti cattāro",
  "tika-s0103t0:400_15": "abyāsā caturadhiṭṭhānaparipūritasambandhā anupubbena mahābodhiṭṭhānā sampajjanti.",
  "tika-s0103t0:401_0": "Sakimpīti pi-saddena anekavārampi kataṃ vijātiyena antaritaṃ saṅgaṇhāti. Abhiṇhakaraṇenāti",
  "tika-s0103t0:401_1": "bahulīkārena. Upacitanti uparūpari vaḍḍhitaṃ. Piṇḍīkatanti piṇḍaso kataṃ. Rāsīkatanti",
  "tika-s0103t0:401_2": "rāsibhāvena kataṃ. Anekakkhattuñhi pavattiyamānaṃ kusalakammaṃ santāne tathāladdhaparibhāvanaṃ",
  "tika-s0103t0:401_3": "piṇḍībhūtaṃ viya, rāsībhūtaṃ viya ca hoti. Vipākaṃ pati saṃhaccakāribhāvattā cakkavāḷaṃ",
  "tika-s0103t0:401_4": "atisambādhaṃ bhavaggaṃ atinīcaṃ, sace pane taṃ rūpaṃ siyāti adhippāyo. Vipulattāti",
  "tika-s0103t0:401_5": "mahantattā. Yasmā pana taṃ kammaṃ mettākaruṇāsatisampajaññāhi pariggahitatāya durasamussāritaṃ",
  "tika-s0103t0:401_6": "pamāṇakaraṇadhammanti pamāṇarahitatāya “appamāṇa”nti vattabbataṃ arahati, tasmā “appamāṇattā”ti vuttaṃ.",
  "tika-s0103t0:402_0": "Adhibhavatīti phalassa uḷārabhāvena abhibhuyya tiṭṭhati. Atthato paṇītapaṇītānaṃ",
  "tika-s0103t0:402_1": "bhogānaṃ paṭilābho evāti āha “atirekaṃ labhatī”ti. Adhigacchatīti vindati, nibbattamānova",
  "tika-s0103t0:402_2": "tena samannāgato hotīti attho. Ekadesena aphusitvā sabbappadesehi phusanato sabbappadesehi",
  "tika-s0103t0:402_3": "phusantiyo etesaṃ pādatalānaṃ santīti “sabbāvantehi pādatalehī”ti vuttaṃ. Yathā nikkhipane",
  "tika-s0103t0:402_4": "sabbe pādatalappadesā saṃhaccakārino aninnatāya samabhāvato, evaṃ uddharaṇepīti vuttaṃ",
  "tika-s0103t0:402_5": "“samaṃ phusati, samaṃ uddharatī”ti. Idāni imassa mahāpurisalakkhaṇassa samadhigamena",
  "tika-s0103t0:402_6": "laddhabbanissandaphalavibhāvanamukhena ānubhāvaṃ vibhāvetuṃ “sacepi hī”tiādi vuttaṃ.",
  "tika-s0103t0:402_7": "Tattha narakanti āvāṭaṃ. Anto pavisati samabhāvāpattiyā. “Cakkalakkhaṇena patiṭṭhātabbaṭṭhāna”nti",
  "tika-s0103t0:402_8": "idaṃ yaṃ bhūmippadesaṃ pādatalaṃ phusati, tattha cakkalakkhaṇampi phusanavasena patiṭṭhātīti",
  "tika-s0103t0:402_9": "katvā vuttaṃ. Tassa pana tathā patiṭṭhānaṃ suppatiṭṭhitapādatāya evāti suppatiṭṭhitapādatāya",
  "tika-s0103t0:402_10": "ānubhāvakittane “lakkhaṇantarānayanaṃ kimatthiya”nti na cintetabbaṃ. Sīlatejenāti",
  "tika-s0103t0:402_11": "sīlappabhāvena. Puññatejenāti kusalappabhāvena. Dhammatejenāti ñāṇappabhāvena. Tīhipi",
  "tika-s0103t0:402_12": "padehi bhagavato buddhabhūtassa dhammā gahitā, “dasannaṃ pāramīna”nti iminā buddhakaradhammā gahitā.",
  "tika-s0103t0:403_0": "202. Mahāsamuddova sīmā sabbabhūmissarabhāvato. “Akhilamanimittamakaṇṭaka”nti tīhipi",
  "tika-s0103t0:403_1": "padehi theyyābhāvova vuttoti āha “niccora”ntiādi. Kharasamphassaṭṭhenāti ghaṭṭanena",
  "tika-s0103t0:403_2": "dukkhasamphassabhāvena khilāti. Upaddavapaccayaṭṭhenāti anatthahetutāya nimittāti.",
  "tika-s0103t0:403_3": "“Akhila”ntiādinā ekacārīhi corābhāvo vutto, “nirabbuda”nti iminā pana gaṇabandhavasena",
  "tika-s0103t0:403_4": "vicaraṇacorābhāvo vuttoti dassetuṃ “gumbaṃ gumbaṃ hutvā”tiādi vuttaṃ. Avikkhambhanīyoti",
  "tika-s0103t0:403_5": "na vibandhanīyo kenaci appaṭibāhanīyo ṭhānato anikkaḍḍhanīyo. Paṭipakkhaṃ aniṭṭhaṃ",
  "tika-s0103t0:403_6": "atthetīti paccatthiko, etena pākaṭabhāvena virodhaṃ akaronto veripuggalo vutto. Paṭiviruddho",
  "tika-s0103t0:403_7": "amitto paccāmitto, etena pākaṭabhāvena virodhaṃ karonto veripuggalo vutto. Vikkhambhetuṃ",
  "tika-s0103t0:403_8": "nāsakkhiṃsu, aññadatthu sayameva vighātabyasanaṃ pāpuṇiṃsu ceva sāvakattañca pavedesuṃ.",
  "tika-s0103t0:404_0": "“Kamma”ntiādīsu kammaṃ nāma buddhabhāvaṃ uddissa katūpacito lakkhaṇasaṃvattaniyo",
  "tika-s0103t0:404_1": "puññasambhāro. Tenāha “satasahassakappādhikānī”tiādi. Kammasarikkhakaṃ nāma tasseva",
  "tika-s0103t0:404_2": "puññasambhārassa karaṇakāle kenaci akampanīyassa daḷhāvatthitabhāvassa anucchaviko",
  "tika-s0103t0:404_3": "suppatiṭṭhitapādatāsaṅkhātassa lakkhaṇassa parehi avikkhambhanīyatāya ñāpakanimittabhāvo,",
  "tika-s0103t0:404_4": "svāyaṃ nimittabhāvo tasseva lakkhaṇassāti aṭṭhakathāyaṃ “kammasarikkhakaṃ nāma…pe…",
  "tika-s0103t0:404_5": "mahāpurisalakkhaṇa”nti vuttaṃ. Ṭhānagamanesu pādānaṃ daḷhāvatthitabhāvo lakkhaṇaṃ",
  "tika-s0103t0:404_6": "nāma. Pādānaṃ bhūmiyaṃ samaṃ nikkhipanaṃ, pādatalānaṃ sabbabhāgehi phusanaṃ, samameva",
  "tika-s0103t0:404_7": "uddharaṇaṃ, tasmā suṭṭhu samaṃ sabbabhāgehi patiṭṭhitā pādā etassāti suppatiṭṭhitapādo,",
  "tika-s0103t0:404_8": "tassa bhāvo suppatiṭṭhitapādatāti vuccati lakkhaṇaṃ. Suṭṭhu samaṃ bhūmiyā phusaneneva",
  "tika-s0103t0:404_9": "hi nesaṃ tattha daḷhāvatthitabhāvo siddho, yaṃ “kammasarikkhaka”nti vuttaṃ. Lakkhaṇānisaṃsoti",
  "tika-s0103t0:404_10": "lakkhaṇapaṭilābhassa udrayo, lakkhaṇasaṃvattaniyassa kammassa ānisaṃsaphalanti attho.",
  "tika-s0103t0:404_11": "Nissandaphalaṃ pana heṭṭhā bhāvitameva.",
  "tika-s0103t0:405_0": "203. Kammādibhedeti kammakammasarikkhakalakkhaṇa lakkhaṇānisaṃsavisaññite vibhāge.",
  "tika-s0103t0:405_1": "Gāthābandhaṃ sandhāya vuttaṃ, attho pana apubbaṃ natthīti adhippāyo. Porāṇakattherāti",
  "tika-s0103t0:405_2": "aṭṭhakathācariyā. Vaṇṇanāgāthāti thomanāgāthā vuttamevatthaṃ gahetvā thomanāvasena",
  "tika-s0103t0:405_3": "pavattattā. Aparabhāge therā nāma pāḷiṃ, aṭṭhakathañca potthakāropanavasena samāgatā",
  "tika-s0103t0:405_4": "mahātherā, ye sāṭṭhakathaṃ piṭakattayaṃ potthakāruḷhaṃ katvā saddhammaṃ addhaniyaciraṭṭhitikaṃ",
  "tika-s0103t0:405_5": "akaṃsu. Ekapadikoti “daḷhasamādāno ahosī”tiādipāṭhe ekekapadagāhī. Atthuddhāroti",
  "tika-s0103t0:405_6": "tadatthassa sukhaggahaṇatthaṃ gāthābandhavasena uddharaṇato atthuddhārabhūto, tayidaṃ",
  "tika-s0103t0:405_7": "pāḷiyaṃ āgatapadāni gahetvā gāthābandhavasena tadatthavicāraṇabhāvadassanaṃ, na pana",
  "tika-s0103t0:405_8": "dhammabhaṇḍāgārikena ṭhapitabhāvapaṭikkhipananti daṭṭhabbaṃ.",
  "tika-s0103t0:406_0": "Kusaladhammānaṃ vacīsaccassa bahukārataṃ, tappaṭipakkhassa ca musāvādassa mahāsāvajjataṃ",
  "tika-s0103t0:406_1": "dassetuṃ anantarameva kusalakammapathadhamme vadantopi tato vacīsaccaṃ nīharitvā",
  "tika-s0103t0:406_2": "katheti sacceti vā sannidhāneva “dhamme”ti vuccamānā kusalakammapathadhammā eva yuttāti",
  "tika-s0103t0:406_3": "vuttaṃ “dhammeti dasakusalakammapathadhamme”ti. Gobalībaddañāyena vā ettha attho",
  "tika-s0103t0:406_4": "veditabbo. Indriyadamaneti indriyasaṃvare. Kusalakammapathagghaṇenassa vārittasīlameva",
  "tika-s0103t0:406_5": "gahitanti itarampi saṅgahetvā dassetuṃ saṃyamasseva gahaṇaṃ katanti “saṃyameti sīlasaṃyame”ti",
  "tika-s0103t0:406_6": "vuttaṃ. Suci vuccati puggalo yassa dhammassa vasena, taṃ soceyyaṃ, kāyasucaritādi.",
  "tika-s0103t0:406_7": "Etasseva hi vibhāgassa dassanatthaṃ vuttampi cetaṃ puna vuttaṃ, manosoceyyaggahaṇena",
  "tika-s0103t0:406_8": "vā jhānādiuttarimanussadhammānampi saṅgaṇhanatthaṃ soceyyaggahaṇaṃ. Ālayabhūtanti",
  "tika-s0103t0:406_9": "samathavipassanānaṃ adhiṭṭhānabhūtaṃ. Uposathakammanti uposathadivase samādiyitvā",
  "tika-s0103t0:406_10": "samācaritabbaṃ puññakammaṃ uposatho sahacaraṇañāyena. “Avihiṃsāyāti sattānaṃ aviheṭhanāyā”ti",
  "tika-s0103t0:406_11": "vadanti, taṃ pana sīlaggahaṇeneva gahitaṃ. Tasmā avihiṃsāyāti karuṇāyāti attho. Avihiṃsāggahaṇeneva",
  "tika-s0103t0:406_12": "cettha appamaññāsāmaññena cattāropi brahmavihārā upacārāvatthā gahitā lakkhaṇahāranayena.",
  "tika-s0103t0:406_13": "Sakalanti anavasesaṃ paripuṇṇaṃ. Evamettha kāmāvacarattabhāvapariyāpannattā lakkhaṇassa",
  "tika-s0103t0:406_14": "taṃsaṃvattanikakāmāvacarakusaladhammā eva pāramitāsaṅgahapuññasambhārabhūtakāyasucaritādīhi",
  "tika-s0103t0:406_15": "dvādasadhā vibhattā eva. Gāthāyaṃ “sacce”tiādinā dasadhā saṅgayha dassitā. Esa nayo sesalakkhaṇepi.",
  "tika-s0103t0:407_0": "Aṃnubhīti gāthāsukhatthaṃ akāraṃ sānunāsikaṃ katvā vuttaṃ. Byañjanāni lakkhaṇāni",
  "tika-s0103t0:407_1": "ācikkhantīti veyañjanikā. Vikkhambhetabbanti paṭibāhitabbaṃ tassāti mahāpurisassa,",
  "tika-s0103t0:407_2": "tassa vā mahāpurisalakkhaṇassa. Lakkhaṇasīsena cettha taṃsaṃvattanikapuññasambhāro vuccati.",
  "tika-s0103t0:408": "Pādatalacakkalakkhaṇavaṇṇanā",
  "tika-s0103t0:409_0": "204. Bhayaṃ nāma bhīti, taṃ pana ubbijjanākārena, uttasanākārena ca pavattiyā duvidhanti",
  "tika-s0103t0:409_1": "āha “ubbegabhayañceva uttāsabhayañcā”ti. Tadubhayampi bhayaṃ vibhāgena dassetuṃ “tatthā”tiādi",
  "tika-s0103t0:409_2": "vuttaṃ. Apanūditāti yathā corādayo viluppanabandhanādīni parassa na karonti, katañca",
  "tika-s0103t0:409_3": "paccāharaṇādinā paṭipākatikaṃ hoti, evaṃ yathā ca caṇḍahatthiādayo dūrato parivajjitā",
  "tika-s0103t0:409_4": "honti, aparivajjite tassa yathā ṭhāne ṭhitehi abhibhavo na hoti, evaṃ apanūditā.",
  "tika-s0103t0:409_5": "Ativāhetīti atikkāmeti. Taṃ ṭhānanti taṃ sāsaṅkaṭṭhānaṃ. Asakkontānanti upayogatthe",
  "tika-s0103t0:409_6": "sāmivacanaṃ, asakkonteti attho. Asakkontānanti vā anādare sāmivacanaṃ. Saha parivārenāti",
  "tika-s0103t0:409_7": "saparivāraṃ. Tattha kiñci deyyadhammaṃ dento yadā tassa parivārabhāvena aññampi deyyadhammaṃ",
  "tika-s0103t0:409_8": "deti, evaṃ tassa taṃ dānamayaṃ puññaṃ saparivāraṃ nāma hoti.",
  "tika-s0103t0:410_0": "Tamatthaṃ vitthārena dassetuṃ “tattha anna”ntiādi vuttaṃ. Tattha yathā deyyadhammaṃ",
  "tika-s0103t0:410_1": "tassa annadānassa parivāro, evaṃ tassa sakkaccakaraṇaṃ pīti dassento “atha kho”tiādimāha.",
  "tika-s0103t0:410_2": "Yāgubhattaṃ datvāva adāsīti yojanā. Esa nayo ito paratopi. Suttaṃ vaṭṭetīti cīvarassa",
  "tika-s0103t0:410_3": "sibbanasuttakaṃ duvaṭṭativaṭṭādivasena vaṭṭitaṃ akāsi. Rajananti alliādirajanavatthuṃ.",
  "tika-s0103t0:410_4": "Paṇḍupalāsanti rajanupagameva paṇḍuvaṇṇaṃ palāsaṃ.",
  "tika-s0103t0:411_0": "Heṭṭhimānīti annādīni cattāri. Nisadaggahaṇeneva nisadapotopi gahito. Cīnapiṭṭhaṃ",
  "tika-s0103t0:411_1": "sindhurakacuṇṇaṃ. Kojavanti uddalomiekantalomiādikojavattharaṇa. Suvibhattaantarānīti",
  "tika-s0103t0:411_2": "suṭṭhu vibhattaantarāni, etena cakkāvayavaṭṭhānānaṃ suparicchinnataṃ dasseti.",
  "tika-s0103t0:412_0": "Laddhābhisekā khattiyā attano vijite visavitāya brāhmaṇādike catūhi saṅgahavatthūhi",
  "tika-s0103t0:412_1": "rañjetuṃ sakkonti, na itarāti āha “rājānoti abhisittā”ti. Rājato yathāladdhagāmanigamādiṃ",
  "tika-s0103t0:412_2": "issaravatāya bhuñjantīti bhojakā, tādiso bhogo etesaṃ atthi, tattha vā niyuttāti",
  "tika-s0103t0:412_3": "bhogikā, te eva “bhogiyā”ti vuttā. Saparivāraṃ dānanti vuttanayena saparivāradānaṃ.",
  "tika-s0103t0:412_4": "Jānātūti “sadevako loko jānātū”ti iminā viya adhippāyena nibbattaṃ cakkalakkhaṇanti",
  "tika-s0103t0:412_5": "lakkhaṇasseva kammasarikkhatā dassitā. Evaṃ sati tikameva siyā, na catukkaṃ, tasmā",
  "tika-s0103t0:412_6": "cakkalakkhaṇassa mahāparivāratāya ñāpakanimittabhāvo kammasarikkhakaṃ nāma. Tenevāha",
  "tika-s0103t0:412_7": "“saparivāraṃ…pe… jānātūti nibbatta”nti. “Dīghāyukatāya taṃ nimitta”nti ca vakkhati,",
  "tika-s0103t0:412_8": "tathā “taṃ lakkhaṇaṃ bhavati tadatthajotaka”nti ca. Nissandaphalaṃ pana paṭipakkhābhibhavo",
  "tika-s0103t0:412_9": "daṭṭhabbo. Tenevāha gāthāyaṃ “sattumaddano”ti.",
  "tika-s0103t0:413": "205. Etanti etaṃ gāthābandhabhūtaṃ vacanaṃ, taṃ panatthato gāthā evāti āha “imā tadatthaparidīpanā gāthā vuccantī”ti.",
  "tika-s0103t0:414_0": "Puratthāti vā “pure”ti vuttatopi pubbe. Yasmā mahāpuriso na atītāya ekajātiyaṃ, nāpi",
  "tika-s0103t0:414_1": "katipayajātīsu, atha kho purimapurimatarāsu tathāva paṭipanno, tasmā tattha paṭipattiṃ",
  "tika-s0103t0:414_2": "dassetuṃ “pure puratthā”ti vuttaṃ. Imissāpi jātiyaṃ atītakālavasena “purepuratthā”ti",
  "tika-s0103t0:414_3": "vattuṃ labbhāti tato visesanatthaṃ “purimāsu jātīsū”ti vuttanti āha “imissā”tiādi.",
  "tika-s0103t0:414_4": "Keci “imissā jātiyā pubbe tusitadevaloke katakammapaṭikkhepavacana”nti vadanti, taṃ",
  "tika-s0103t0:414_5": "tesaṃ matimattaṃ tattha tādisassa katakammassa abhāvato. Apanūdanoti apanetā. Adhimuttoti yuttapayutto.",
  "tika-s0103t0:415_0": "Puññakammenāti dānādipuññakammena. Evaṃ santeti satamattena puññakammena ekekaṃ lakkhaṇaṃ",
  "tika-s0103t0:415_1": "nibbatteyya, evaṃ sati. Na rocayiṃsūti kevalaṃ satamattena puññakammena lakkhaṇanibbattiṃ",
  "tika-s0103t0:415_2": "na rocayiṃsu aṭṭhakathācariyā. Kathaṃ pana rocayiṃsūti āha “anantesu panā”tiādi.",
  "tika-s0103t0:415_3": "Ekekaṃ kammanti ekekaṃ dānādipubbakammaṃ. Ekekaṃ sataguṇaṃ katvāti anantāsu lokadhātūsu",
  "tika-s0103t0:415_4": "yattakā sattā, tehi sabbehi paccekaṃ satakkhattuṃ katāni dānādipuññakammāni yattakāni,",
  "tika-s0103t0:415_5": "tato ekekaṃ puññakammaṃ mahāsattena sataguṇaṃ kataṃ “sata”nti adhippetaṃ, tasmā idha",
  "tika-s0103t0:415_6": "sata-saddo bahubhāvapariyāyo, na saṅkhyāvacanoti dasseti “satagghi sataṃ devamanussā”tiādīsu",
  "tika-s0103t0:415_7": "viya. Tenāha “tasmā satapuññalakkhaṇoti imamatthaṃ rocayiṃsū”ti.",
  "tika-s0103t0:416": "Āyatapaṇhitāditilakkhaṇavaṇṇanā",
  "tika-s0103t0:417_0": "206. Sarasacuti nāma jātassa sattassa yāvajīvaṃ jīvitvā pakatiyā maraṇaṃ. Ākaḍḍhajiyassa",
  "tika-s0103t0:417_1": "dhanudaṇḍassa viya pādānaṃ antomukhaṃ kuṭilatāya antovaṅkapādatā. Bahimukhaṃ kuṭilatāya",
  "tika-s0103t0:417_2": "bahivaṅkapādatā. Pādatalassa majjhe ūnatāya ukkuṭikapādatā. Aggapādena khañjanakā",
  "tika-s0103t0:417_3": "aggakoṇḍā. Paṇhippadesena khañjanakā paṇhikoṇḍā. Unnatakāyenāti anonatabhāvena samussitasarīrena.",
  "tika-s0103t0:417_4": "Muṭṭhikatahatthāti āvudhādīnaṃ gahaṇatthaṃ katamuṭṭhihatthā. Phaṇahatthakāti aññamaññaṃ",
  "tika-s0103t0:417_5": "saṃsaṭṭhaṅgulihatthā. Idamettha kammasarikkhakanti idaṃ imesaṃ tiṇṇampi lakkhaṇānaṃ",
  "tika-s0103t0:417_6": "tathāgatassa dīghāyukatāya ñāpakanimittabhāvo ettha āyatapaṇhitā, dīghaṅgulitā brahmujugattatāti",
  "tika-s0103t0:417_7": "etasmiṃ lakkhaṇattaye kammasarikkhakattaṃ. Nissandaphalaṃ pana anantarāyatādi daṭṭhabbaṃ.",
  "tika-s0103t0:418_0": "207. Bhāyitabbavatthunimittaṃ uppajjamānampi bhayaṃ attasinehahetukaṃ pahīnasinehassa",
  "tika-s0103t0:418_1": "tadabhāvatoti āha “yathā mayhaṃ maraṇato bhayaṃ mama jīvitaṃ piya”nti. Suciṇṇenāti",
  "tika-s0103t0:418_2": "suṭṭhu katūpacitena sucaritakammunā.",
  "tika-s0103t0:419_0": "Cavitvāti saggato cavitvā. “Sujātagatto subhujo”ti ādayo sarīrāvayavaguṇā imehi lakkhaṇehi",
  "tika-s0103t0:419_1": "avinābhāvinoti dassetuṃ vuttā. Cirayapanāyāti attabhāvassa cirakālaṃ pavattanāya.",
  "tika-s0103t0:419_2": "Tenāha “dīghāyukabhāvāyā”ti. Tatoti cakkavattī hutvā yāpanato. Vasippattoti jhānādīsu",
  "tika-s0103t0:419_3": "vasībhāvañceva cetovasibhāvañca patto hutvā, kathaṃ iddhibhāvanāya iddhipādabhāvanāyāti",
  "tika-s0103t0:419_4": "attho. Yāpeti cirataranti yojanā.",
  "tika-s0103t0:420": "Sattussadatālakkhaṇavaṇṇanā",
  "tika-s0103t0:421_0": "208. Raso jāto etesanti rasitāni, mahārasāni. Tenāha “rasasampannāna”nti. Piṭṭhakhajjakādīnīti",
  "tika-s0103t0:421_1": "pūpasakkhalimodakādīni. Ādi-saddena pana kadaliphalādiṃ saṅgaṇhāti. Piṭṭhaṃ pakkhipitvā",
  "tika-s0103t0:421_2": "pacitabbapāyasaṃ piṭṭhapāyasaṃ. Ādi-saddena tathārūpabhojjayāguādiṃ saṅgaṇhāti.",
  "tika-s0103t0:422": "Idha kammasarikkhakaṃ nāma sattussadatālakkhaṇassa paṇītalābhitāya ñāpakanimittabhāvo. Iminā nayena tattha tattha lakkhaṇe kammasarikkhakaṃ niddhāretvā yojetabbaṃ.",
  "tika-s0103t0:423_0": "209. Uttamo aggarasadāyakoti sabbasattānaṃ uttamo lokanātho aggānaṃ paṇītānaṃ rasānaṃ",
  "tika-s0103t0:423_1": "dāyako. Uttamānaṃ aggarasānanti paṇītesupi paṇītarasānaṃ. Khajjabhojjādijotakanti",
  "tika-s0103t0:423_2": "khajjabhojjādilābhajotakaṃ. Lābhasaṃvattanikassa kammassa phalaṃ “lābhasaṃvattanika”nti",
  "tika-s0103t0:423_3": "kāraṇūpacārena vadati. Tadatthajotakanti vā tassa paṇītabhojanadāyakattasaṅkhātassa",
  "tika-s0103t0:423_4": "atthassa jotakaṃ. Tadādhigacchatīti ettha ā-kāro nipātamattanti āha “taṃ adhigacchatī”ti.",
  "tika-s0103t0:423_5": "Lābhiruttamanti ra-kāro padasandhikaro.",
  "tika-s0103t0:424": "Karacaraṇādilakkhaṇavaṇṇanā",
  "tika-s0103t0:425": "210. Pabbajitaparikkhāraṃ pattacīvarādiṃ gihiparikkhāraṃ vatthāvudhayānasayanādiṃ.",
  "tika-s0103t0:426_0": "Sabbanti sabbaṃ upakāraṃ. Makkhetvā nāseti makkhibhāve ṭhatvā. Telena viya makkhetīti",
  "tika-s0103t0:426_1": "satadhotatelena makkheti viya. Atthasaṃvaḍḍhanakathāyāti hitāvahakathāya. Kathāgahaṇañcettha",
  "tika-s0103t0:426_2": "nidassanamattaṃ. Paresaṃ hitāvaho kāyapayogopi atthacariyā. Aṭṭhakathāyaṃ pana vacīpayogavaseneva atthacariyā vuttā.",
  "tika-s0103t0:427_0": "Samānattatāyāti sadisabhāve samānaṭṭhāne ṭhapanena, taṃ panassa samānaṭṭhāne ṭhapanaṃ",
  "tika-s0103t0:427_1": "attasadisatākaraṇaṃ, sukhena ekasambhogatā, attano sukhuppattiyaṃ; tassa ca dukkhuppattiyaṃ",
  "tika-s0103t0:427_2": "tena attano ekasambhogatāti āha “samānasukhadukkhabhāvenā”ti. Sā ca samānasukhadukkhatā",
  "tika-s0103t0:427_3": "ekato nisajjādinā pākaṭā hotīti taṃ dassento “ekāsane”tiādimāha. Na hi sakkā ekaparibhogo",
  "tika-s0103t0:427_4": "kātuṃ jātiyā hīnattā. Tathā akariyamāne ca so kujjhati bhogena adhikattā, tasmā dussaṅgaho.",
  "tika-s0103t0:427_5": "Na hi so ekaparibhogaṃ icchati jātiyā hīnabhāvato. Na akariyamāne ca kujjhati bhogena",
  "tika-s0103t0:427_6": "hīnabhāvato. Ubhohīti jātibhogehi. Sadisopi susaṅgaho ekasadisabhāveneva itarena",
  "tika-s0103t0:427_7": "saha ekaparibhogassa paccāsīsāya, akaraṇe ca tassa kujjhanassābhāvato. Adīyamānepi",
  "tika-s0103t0:427_8": "kismiñci āmise akariyamānepi saṅgahe. Na pāpakena cittena passati pesalabhāvato.",
  "tika-s0103t0:427_9": "Tato eva paribhogopi…pe… hoti. Evarūpanti gihī ce, ubhohi sadisaṃ; pabbajito ce,",
  "tika-s0103t0:427_10": "sīlavantanti adhippāyo.",
  "tika-s0103t0:428": "Susaṅgahitāva hontīti suṭṭhu saṅgahitā eva honti daḷhabhattibhāvato. Tenāha “na bhijjantī”ti.",
  "tika-s0103t0:429": "Dānādisaṅgahakammanti dānādibhedaṃ parasaṅgaṇhanavasena pavattaṃ kusalakammaṃ.",
  "tika-s0103t0:430_0": "211. Anavaññātena aparibhūtena sambhāvitena. Pamodo vuccati hāso, na appamodenāti",
  "tika-s0103t0:430_1": "ettha paṭisedhadvayena so eva vutto. So ca odagyasabhāvattā na dīno dhammūpasañhitattā",
  "tika-s0103t0:430_2": "na gabbhayuttoti āha “na dīnena na gabbhitenāti attho”ti. Sattānaṃ agaṇhanaguṇenāti yojanā.",
  "tika-s0103t0:431_0": "Atiruciranti ativiya rucirakataṃ, taṃ pana passantānaṃ pasādāvahanti āha “supāsādika”nti.",
  "tika-s0103t0:431_1": "Suṭṭhu chekanti ativiya sundaraṃ. Vidhātabboti vidhātuṃ sandisituṃ sakkuṇeyyo. Piyaṃ",
  "tika-s0103t0:431_2": "vadatīti piyavadū yathā “sabbavidū”ti. Sukhameva sukhatā, taṃ sukhataṃ. Dhammañca",
  "tika-s0103t0:431_3": "anudhammañcāti lokuttaradhammañceva tassa anurūpapubbabhāgadhammañca.",
  "tika-s0103t0:432": "Ussaṅkhapādādilakkhaṇavaṇṇanā",
  "tika-s0103t0:433_0": "212. “Atthūpasaṃhita”nti iminā vaṭṭanissitā dhammakathā vuttāti āha “idhalokaparalokatthanissita”nti.",
  "tika-s0103t0:433_1": "“Dhammūpasaṃhita”nti iminā vivaṭṭanissitā, tasmā dasakusalakammapathā vivaṭṭasannissayā",
  "tika-s0103t0:433_2": "veditabbā. Nidaṃsesīti sandassesi te dhamme paccakkhe katvā pakāsesi. Nidaṃsanakathanti",
  "tika-s0103t0:433_3": "pākaṭakaraṇakathaṃ. Jeṭṭhaṭṭhena aggo, pāsaṃsaṭṭhena seṭṭho, pamukhaṭṭhena pāmokkho,",
  "tika-s0103t0:433_4": "padhānaṭṭhena uttamo, hitasukhatthikehi pakārato varaṇīyato rajanīyato pavaroti evaṃ",
  "tika-s0103t0:433_5": "atthavisesavācīnampi “aggo”tiādīnaṃ padānaṃ bhāvatthassa bhedābhāvato “sabbāni aññamaññavevacanānī”ti āha.",
  "tika-s0103t0:434_0": "Uddhaṅgamanīyāti suṇantānaṃ uparūpari visesaṃ gamentīti uddhaṅgamanīyā. Saṅkhāya",
  "tika-s0103t0:434_1": "adho piṭṭhipādasamīpe eva patiṭṭhitattā adhosaṅkhā pādā etassāti adhosaṅkhapādo.",
  "tika-s0103t0:434_2": "Saṅkhāti ca gopphakānamidaṃ nāmaṃ.",
  "tika-s0103t0:435": "213. Dhammadānayaññanti dhammadānasaṅkhātaṃ yaññaṃ.",
  "tika-s0103t0:436": "Suṭṭhu saṇṭhitāti sammadeva saṇṭhitā. Piṭṭhipādassa upari pakatiaṅgulena caturaṅgule jaṅghāpadese nigūḷhā apaññāyamānarūpā hutvā ṭhitāti attho.",
  "tika-s0103t0:437": "Eṇijaṅghalakkhaṇavaṇṇanā",
  "tika-s0103t0:438_0": "214. Sippanti sikkhitabbaṭṭhena “sippa”nti laddhanāmaṃ sattānaṃ jīvikāhetubhūtaṃ",
  "tika-s0103t0:438_1": "ājīvavidhiṃ. Jīvikatthaṃ, sattānaṃ upakāratthañca veditabbaṭṭhena vijjā, mantasatthādi.",
  "tika-s0103t0:438_2": "Caranti tena sugatiṃ, sukhañca gacchantīti caraṇaṃ. Kammassakatāñāṇaṃ uttarapadalopena",
  "tika-s0103t0:438_3": "“kamma”nti vuttanti āha “kammanti kammassakatājānanapaññā”ti. Tāni cevāti pubbe vuttahatthiādīni",
  "tika-s0103t0:438_4": "ceva. Satta ratanānīti muttādīni satta ratanāni. Ca-saddena rañño upabhogabhūtānaṃ",
  "tika-s0103t0:438_5": "vatthaseyyādīnaṃ saṅgaho. Rañño anucchavikānīti rañño paribhuñjanayogyāni. Sabbesanti",
  "tika-s0103t0:438_6": "“rājārahānī”tiādinā vuttānaṃ sabbesaṃyeva ekajjhaṃ gahaṇaṃ. Buddhānaṃ parisā nāma",
  "tika-s0103t0:438_7": "odhiso anodhiso ca samitapāpā, tathatthāya paṭipannā ca hotīti vuttaṃ “samaṇānaṃ",
  "tika-s0103t0:438_8": "koṭṭhāsabhūtā catasso parisā”ti.",
  "tika-s0103t0:439_0": "Sippādivācananti sippānaṃ sikkhāpanaṃ. Pāḷiyampi hi “vācetā”ti vācanasīsena sikkhāpanaṃ",
  "tika-s0103t0:439_1": "dassitaṃ. Ukkuṭikāsananti taṃtaṃveyyāvaccakaraṇena ukkuṭikassa nisajjā. Payojanavasena",
  "tika-s0103t0:439_2": "gehato gehaṃ gāmato gāmaṃ jaṅghāyo kilametvā pesanaṃ jaṅghapesanikā. Likhitvā pātitaṃ",
  "tika-s0103t0:439_3": "viya hoti aparipuṇṇabhāvato. Anupubbauggatavaṭṭitanti gopphakaṭṭhānato paṭṭhāya yāva",
  "tika-s0103t0:439_4": "jāṇuppadesā maṃsūpacayassa anukkamena samantato vaḍḍhitattā anupubbena uggataṃ hutvā",
  "tika-s0103t0:439_5": "suvaṭṭitaṃ. Eṇijaṅghalakkhaṇanti saṇṭhānamattena eṇimigajaṅghāsadisajaṅghalakkhaṇaṃ.",
  "tika-s0103t0:440_0": "215. “Yatupaghātāyā”ti ettha ta-kāro padasandhikaro, anunāsikalopena niddesoti āha",
  "tika-s0103t0:440_1": "“ya”ntiādi. “Uddhaggalomā sukhumattacotthatā”ti vuttattā codakena “kiṃ pana aññena",
  "tika-s0103t0:440_2": "kammena aññaṃ lakkhaṇaṃ nibbattatī”ti codito, ācariyo “na nibbattatī”ti vatvā “yadi",
  "tika-s0103t0:440_3": "evaṃ idha kasmā lakkhaṇantaraṃ kathita”nti antolīnameva codanaṃ pariharanto “yaṃ",
  "tika-s0103t0:440_4": "pana nibbattatīti…pe… idha vutta”nti āha. Tattha yaṃ pana nibbattatīti yaṃ lakkhaṇaṃ",
  "tika-s0103t0:440_5": "vuccamānalakkhaṇanibbattakena kammunā nibbattati. Taṃ anubyañjanaṃ hotīti taṃ lakkhaṇaṃ",
  "tika-s0103t0:440_6": "vuccamānassa lakkhaṇassa anukūlalakkhaṇaṃ nāma hoti. Tasmā tena kāraṇena idha eṇijaṅghalakkhaṇakathane",
  "tika-s0103t0:440_7": "“uddhaggalomā sukhumattacotthatā”ti lakkhaṇantaraṃ vuttaṃ.",
  "tika-s0103t0:441": "Sukhumacchavilakkhaṇavaṇṇanā",
  "tika-s0103t0:442": "216. Samitapāpaṭṭhena samaṇaṃ, na pabbajjāmattena. Bāhitapāpaṭṭhena brāhmaṇaṃ, na jātimattena.",
  "tika-s0103t0:443_0": "Mahantānaṃ atthānaṃ pariggaṇhanato mahatī paññā etassāti mahāpañño. Sesapadesupi",
  "tika-s0103t0:443_1": "eseva nayoti āha “mahāpaññādīhi samannāgatoti attho”ti. Nānattanti yāhi mahāpaññādīhi",
  "tika-s0103t0:443_2": "samannāgatattā bhagavā “mahāpañño”tiādinā kittīyati, tāsaṃ mahāpaññādīnaṃ idaṃ nānattaṃ ayaṃ vemattatā.",
  "tika-s0103t0:444_0": "Yassa kassaci visesato arūpadhammassa mahattaṃ nāma kiccasiddhiyā veditabbanti tadassā",
  "tika-s0103t0:444_1": "kiccasiddhiyā dassento “mahante sīlakkhandhe pariggaṇhātīti mahāpaññā”tiādimāha.",
  "tika-s0103t0:444_2": "Tattha hetumahantatāya, paccayamahantatāya, nissayamahantatāya, pabhedamahantatāya,",
  "tika-s0103t0:444_3": "kiccamahantatāya, phalamahantatāya, ānisaṃsamahantatāya ca sīlakkhandhassa mahantabhāvo",
  "tika-s0103t0:444_4": "veditabbo. Tattha hetu alobhādayo. Paccayo hirottappasaddhāsativīriyādayo. Nissayo",
  "tika-s0103t0:444_5": "sāvakabodhipaccekabodhisammāsambodhiniyatatā, taṃsamaṅgino ca purisavisesā. Pabhedo",
  "tika-s0103t0:444_6": "cārittavārittādivibhāgo. Kiccaṃ tadaṅgādivasena paṭipakkhavidhamanaṃ. Ānisaṃso piyamanāpatādi.",
  "tika-s0103t0:444_7": "Ayamettha saṅkhepo, vitthāro pana visuddhimagge, ākaṅkheyyasuttādīsu ca āgatanayeneva",
  "tika-s0103t0:444_8": "veditabbo. Iminā nayena samādhikkhandhādīnampi mahantatā yathārahaṃ vitthāretvā veditabbā.",
  "tika-s0103t0:444_9": "Ṭhānāṭhānānaṃ pana mahāvisayatāya, sā bahudhātukasutte āgatanayena veditabbā. Vihārasamāpattiyo",
  "tika-s0103t0:444_10": "samādhikkhandhaniddhāraṇanayena veditabbā. Ariyasaccānaṃ sakalasāsanasaṅgahato, so",
  "tika-s0103t0:444_11": "saccavibhaṅga- taṃsaṃvaṇṇanāsu āgatanayena, satipaṭṭhānā dīnaṃ satipaṭṭhānavibhaṅgādīsu,",
  "tika-s0103t0:444_12": "taṃsaṃvaṇṇanāsu ca āgatanayena, sāmaññaphalānaṃ mahato hitassa, mahato sukhassa,",
  "tika-s0103t0:444_13": "mahato atthassa, mahato yogakkhemassa nibbattibhāvato, santapaṇītanipuṇaatakkāvacarapaṇḍitavedanīyabhāvato",
  "tika-s0103t0:444_14": "ca; abhiññānaṃ mahāsambhārato, mahāvisayato, mahākiccato, mahānubhāvato, mahānibbattito",
  "tika-s0103t0:444_15": "ca, nibbānassa madanimmadanādimahattasiddhito mahantatā veditabbā.",
  "tika-s0103t0:445_0": "Puthupaññāti etthāpi vuttanayānusārena attho veditabbo. Ayaṃ pana viseso – nānākhandhesu",
  "tika-s0103t0:445_1": "ñāṇaṃ pavattatīti “ayaṃ rūpakkhandho nāma…pe… ayaṃ viññāṇakkhandho nāmā”ti evaṃ pañcannaṃ",
  "tika-s0103t0:445_2": "khandhānaṃ nānākaraṇaṃ paṭicca ñāṇaṃ pavattati. Tesupi “ekavidhena rūpakkhandho,",
  "tika-s0103t0:445_3": "ekādasavidhena rūpakkhandho. Ekavidhena vedanākkhandho, bahuvidhena vedanākkhandho.",
  "tika-s0103t0:445_4": "Ekavidhena saññākkhandho. Ekavidhena saṅkhārakkhandho. Ekavidhena viññāṇakkhandho,",
  "tika-s0103t0:445_5": "bahuvidhena viññāṇakkhandho”ti evaṃ ekekassa khandhassa atītādibhedavasenāpi nānākaraṇaṃ",
  "tika-s0103t0:445_6": "paṭicca ñāṇaṃ pavattati. Tathā “idaṃ cakkhāyatanaṃ nāma…pe...idaṃ dhammāyatanaṃ nāma.",
  "tika-s0103t0:445_7": "Tattha dasāyatanā kāmāvacarā, dve catubhūmakā”ti evaṃ āyatanānaṃ nānattaṃ paṭicca",
  "tika-s0103t0:445_8": "ñāṇaṃ pavattati. Nānādhātūsūti “ayaṃ cakkhudhātu nāma…pe… ayaṃ manoviññāṇadhātu nāma.",
  "tika-s0103t0:445_9": "Tattha soḷasa dhātuyo kāmāvacarā, dve dhātuyo catubhūmikā”ti evaṃ nānādhātūsu ñāṇaṃ",
  "tika-s0103t0:445_10": "pavattati, tayidaṃ upādinnakadhātuvasena vuttaṃ. Paccekabuddhānampi hi dvinnañca",
  "tika-s0103t0:445_11": "aggasāvakānaṃ upādinnakadhātūsu evaṃ nānākaraṇaṃ paṭicca ñāṇaṃ pavattati, tañca kho",
  "tika-s0103t0:445_12": "ekadesatova, na nippadesato. Anupādinnakadhātūnaṃ pana lakkhaṇādimattameva jānanti,",
  "tika-s0103t0:445_13": "na nānākaraṇaṃ. Sabbaññubuddhānameva pana “imāya nāmadhātuyā ussannattā imassa rukkhassa",
  "tika-s0103t0:445_14": "khandho seto, imassa kāḷo, imassa maṭṭho, imassa bahalattaco, imassa tanutaco. Imassa",
  "tika-s0103t0:445_15": "pattaṃ vaṇṇasaṇṭhānādivasena evarūpaṃ. Imassa pupphaṃ nīlaṃ, imassa pītakaṃ, lohitakaṃ,",
  "tika-s0103t0:445_16": "odātaṃ, sugandhaṃ, duggandhaṃ. Phalaṃ khuddakaṃ, mahantaṃ, dīghaṃ, vaṭṭaṃ, susaṇṭhānaṃ,",
  "tika-s0103t0:445_17": "dussaṇṭhānaṃ, maṭṭhaṃ, pharusaṃ, sugandhaṃ, duggandhaṃ, madhuraṃ, tittakaṃ, ambilaṃ,",
  "tika-s0103t0:445_18": "kaṭukaṃ, kasāvaṃ. Kaṇṭako tikhiṇo, atikhiṇo, ujuko, kuṭilo, kaṇho, nīlo, odāto hotī”ti",
  "tika-s0103t0:445_19": "dhātunānattaṃ paṭicca ñāṇaṃ pavattati.",
  "tika-s0103t0:446_0": "Nānāpaṭiccasamuppādesūti ajjhattabahiddhābhedato ca nānāpabhedesu paṭiccasamuppādaṅgesu.",
  "tika-s0103t0:446_1": "Avijjādiaṅgāni hi paccekaṃ paṭiccasamuppādasaññitāni. Tenāha saṅkhārapiṭake “dvādasa",
  "tika-s0103t0:446_2": "paccayā dvādasa paṭiccasamuppādā”ti. Nānāsuññatamanupalabbhesūti nānāsabhāvesu niccasārādivirahitesu",
  "tika-s0103t0:446_3": "suññatabhāvesu tato eva itthipurisaattattaniyādivasena anupalabbhanasabhāvesu pakāresu.",
  "tika-s0103t0:446_4": "Ma-kāro hettha padasandhikaro. Nānāatthesūti atthapaṭisambhidāya visayabhūtesu paccayuppannādivasena",
  "tika-s0103t0:446_5": "nānāvidhesu atthesu. Dhammesūti dhammapaṭisambhidāya visayabhūtesu paccayādivasena",
  "tika-s0103t0:446_6": "nānāvidhesu dhammesu. Niruttīsūti tesaṃyeva atthadhammānaṃ niddhāraṇavacanasaṅkhātesu",
  "tika-s0103t0:446_7": "nānāniruttīsu. Paṭibhānesūti atthapaṭisambhidādīsu visayabhūtesu “imāni ñāṇāni idamatthajotakānī”ti",
  "tika-s0103t0:446_8": "tathā tathā paṭibhānato upatiṭṭhanato “paṭibhānānī”ti laddhanāmesu nānāñāṇesu. “Puthunānāsīlakkhandhesū”tiādīsu",
  "tika-s0103t0:446_9": "sīlassa puthuttaṃ vuttameva, itaresaṃ pana vuttanayānusārena suviññeyyattā pākaṭameva.",
  "tika-s0103t0:446_10": "Yaṃ pana abhinnaṃ ekameva nibbānaṃ, tattha upacāravasena puthuttaṃ gahetabbanti āha",
  "tika-s0103t0:446_11": "“puthujjanasādhāraṇe dhamme samatikkammā”ti, tenassa madanimmadanādipariyāyena puthuttaṃ paridīpitaṃ hoti.",
  "tika-s0103t0:447_0": "Evaṃ visayavasena paññāya mahattaṃ, puthuttaṃ dassetvā idāni sampayuttadhammavasena",
  "tika-s0103t0:447_1": "hāsabhāvaṃ, pavattiākāravasena javanabhāvaṃ, kiccavasena tikkhādibhāvaṃ dassetuṃ",
  "tika-s0103t0:447_2": "“katamā hāsapaññā”tiādi vuttaṃ. Tattha hāsabahuloti pītibahulo. Sesapadāni tasseva",
  "tika-s0103t0:447_3": "vevacanāni. Sīlaṃ paripūretīti haṭṭhapahaṭṭho udaggudaggo hutvā ṭhapetvā indriyasaṃvaraṃ",
  "tika-s0103t0:447_4": "tassa visuṃ vuttattā anavasesasīlaṃ paripūreti. Pītisomanassasahagatā hi paññā abhirativasena",
  "tika-s0103t0:447_5": "ārammaṇe phullitavikasitā viya pavattati, na evaṃ upekkhāsahagatā. Puna sīlakkhandhanti",
  "tika-s0103t0:447_6": "ariyasīlakkhandhamāha. “Samādhikkhandha”ntiādīsupi eseva nayo.",
  "tika-s0103t0:448_0": "Sabbaṃ taṃ rūpaṃ aniccato khippaṃ javatīti yā rūpadhamme “aniccā”ti sīghavegena pavattati,",
  "tika-s0103t0:448_1": "paṭipakkhadūrabhāvena pubbābhisaṅkhārassa sātisayattā indena vissaṭṭhavajiraṃ viya",
  "tika-s0103t0:448_2": "lakkhaṇaṃ avirajjhantī adandhāyantī rūpakkhandhe aniccalakkhaṇaṃ vegasā paṭivijjhati,",
  "tika-s0103t0:448_3": "sā javanapaññā nāmāti attho. Sesapadesupi eseva nayo. Evaṃ lakkhaṇārammaṇikavipassanāvasena",
  "tika-s0103t0:448_4": "javanapaññaṃ dassetvā balavavipassanāvasena dassetuṃ “rūpa”ntiādi vuttaṃ. Tattha",
  "tika-s0103t0:448_5": "khayaṭṭhenāti yattha yattha uppajjati, tattha tattheva bhijjanato khayasabhāvattā.",
  "tika-s0103t0:448_6": "Bhayaṭṭhenāti bhayānakabhāvato. Asārakaṭṭhenāti asārakabhāvato attasāravirahato,",
  "tika-s0103t0:448_7": "niccasārādivirahato ca. Tulayitvāti tulanabhūtāya vipassanāpaññāya tuletvā. Tīrayitvāti",
  "tika-s0103t0:448_8": "tāya eva tīraṇabhūtāya tīrayitvā. Vibhāvayitvāti yāthāvato pakāsetvā paccakkhaṃ katvā.",
  "tika-s0103t0:448_9": "Vibhūtaṃ katvāti pākaṭaṃ katvā. Rūpanirodheti rūpakkhandhanirodhahetubhūte nibbāne",
  "tika-s0103t0:448_10": "ninnapoṇapabbhārabhāvena. Idāni sikhāppattavipassanāvasena javanapaññaṃ dassetuṃ",
  "tika-s0103t0:448_11": "puna “rūpa”ntiādi vuttaṃ. “Vuṭṭhānagāminivipassanāvasenā”ti keci.",
  "tika-s0103t0:449_0": "Ñāṇassa tikkhabhāvo nāma savisesaṃ paṭipakkhapahānena veditabboti. “Khippaṃ kilese",
  "tika-s0103t0:449_1": "chindatīti tikkhapaññā”ti vatvā te pana kilese vibhāgena dassento “uppannaṃ kāmavitakka”ntiādimāha.",
  "tika-s0103t0:449_2": "Tikkhapañño khippābhiñño hoti, paṭipadā cassa na calatīti āha “ekasmiṃ āsane cattāro",
  "tika-s0103t0:449_3": "ariyamaggā…pe… adhigatā hontī”tiādi.",
  "tika-s0103t0:450_0": "“Sabbe saṅkhārā aniccā dukkhā vipariṇāmadhammā, saṅkhatā paṭiccasamuppannā khayadhammā",
  "tika-s0103t0:450_1": "vayadhammā virāgadhammā nirodhadhammā”ti yāthāvato dassanena saccappaṭivedho ijjhati,",
  "tika-s0103t0:450_2": "na aññathāti kāraṇamukhena nibbedhikapaññaṃ dassetuṃ “sabbasaṅkhāresu ubbegabahulo",
  "tika-s0103t0:450_3": "hotī”tiādi vuttaṃ. Tattha ubbegabahuloti vuttanayena sabbasaṅkhāresu abhiṇhapavattasaṃvego.",
  "tika-s0103t0:450_4": "Uttāsabahuloti ñāṇuttāsavasena sabbasaṅkhāresu bahuso utrāsamānaso, etena ādīnavānupassanamāha.",
  "tika-s0103t0:450_5": "“Ukkaṇṭhanabahulo”ti pana iminā nibbidānupassanamāha, “aratibahulo”tiādinā tassā",
  "tika-s0103t0:450_6": "eva aparāparuppattiṃ. Bahimukhoti sabbasaṅkhārato bahibhūtaṃ nibbānaṃ uddissa pavattañāṇamukho,",
  "tika-s0103t0:450_7": "tathā vā pavattitavimokkhamukho. Nibbijjhanaṃ nibbedho, so etissā atthi, nibbijjhatīti",
  "tika-s0103t0:450_8": "vā nibbedhikā, sā eva paññā nibbedhikapaññā. Yaṃ panettha atthato avibhattaṃ, taṃ",
  "tika-s0103t0:450_9": "heṭṭhā vuttanayattā, uttānatthattā ca suviññeyyameva.",
  "tika-s0103t0:451_0": "217. Pabbajitaṃ upāsitāti ettha yādisaṃ pabbajitaṃ upāsato paññāpaṭilābho hoti, taṃ",
  "tika-s0103t0:451_1": "dassetuṃ “paṇḍitaṃ pabbajita”nti vuttaṃ. Upāsanañcettha upaṭṭhānavasena icchitaṃ,",
  "tika-s0103t0:451_2": "na upanisīdanamattenāti āha “payirupāsitā”ti. Atthanti hitaṃ. Abbhantaraṃ karitvāti",
  "tika-s0103t0:451_3": "abbhantaragataṃ katvā. Tenāha “atthayutta”nti. Bhāvanapuṃsakaniddeso cāyaṃ, hitūpasañhitaṃ",
  "tika-s0103t0:451_4": "katvāti attho. Antara-saddo vā cittapariyāyo “yassantarato na santi kopā”tiādīsu",
  "tika-s0103t0:451_5": "viya. Tasmā atthantaroti hitajjhāsayoti attho.",
  "tika-s0103t0:452_0": "Paṭilābhatthāya gatenāti paṭilābhatthāya pavattena, paṭilābhasaṃvattaniyenāti attho.",
  "tika-s0103t0:452_1": "Uppāde ca nimitte ca chekāti uppādavidhimhi ceva nimittavidhimhi ca kusalā. Uppādanimittakovidatāsīsena",
  "tika-s0103t0:452_2": "cettha lakkhaṇakosallameva dasseti. Atha vā sesalakkhaṇānaṃ nibbattiyā buddhānaṃ,",
  "tika-s0103t0:452_3": "cakkavattīnañca uppādo anumīyati, yāni tehi laddhabbaānisaṃsāni nimittāni, tasmiṃ",
  "tika-s0103t0:452_4": "uppāde ca nimitte ca anuminanādivasena chekā nipuṇāti attho. Ñatvā passissatīti ñāṇena",
  "tika-s0103t0:452_5": "jānitvā passissati, na cakkhuviññāṇenāti adhippāyo.",
  "tika-s0103t0:453_0": "Atthānusāsanīsūti atthānaṃ hitānaṃ anusāsanīsu. Yasmā anatthapaṭivajjanapubbikā sattānaṃ",
  "tika-s0103t0:453_1": "atthapaṭipatti, tasmā anatthopi paricchijja gahetabbo, jānitabbo cāti vuttaṃ “atthānatthaṃ",
  "tika-s0103t0:453_2": "pariggāhakāni ñāṇānī”ti, yato “āyupāyakosallaṃ viya apāyakosallampi icchitabba”nti vuttaṃ.",
  "tika-s0103t0:454": "Suvaṇṇavaṇṇalakkhaṇavaṇṇanā",
  "tika-s0103t0:455_0": "218. Paṭisaṅkhānabalena kodhavinayena akkodhano, na bhāvanābalenāti dassetuṃ “na",
  "tika-s0103t0:455_1": "anāgāmimaggenā”tiādi vuttaṃ. Evaṃ akkodhavasikattāti evaṃ maghamāṇavo viya na kodhavasaṃ",
  "tika-s0103t0:455_2": "gatattā. Nābhisajjīti kujjhanavaseneva na abhisajji. Yañhi kodhassa uppattiṭṭhānabhūte",
  "tika-s0103t0:455_3": "ārammaṇe upanāhassa paccayabhūtaṃ kujjhanavasena abhisajjanaṃ, taṃ idhādhippetaṃ,",
  "tika-s0103t0:455_4": "na lubbhanavasena. Tenāha “kuṭilakaṇṭako viyā”tiādi. So hi yattha laggati, taṃ khobhento",
  "tika-s0103t0:455_5": "eva laggati. Tattha tatthāti tasmiṃ tasmiṃ mammaṭṭhāne. Mammanti phuṭṭhamattepi rujjanaṭṭhānaṃ.",
  "tika-s0103t0:455_6": "Pubbuppattikoti paṭhamuppanno. Tato balavataro byāpādo laddhāsevanatāya cittassa",
  "tika-s0103t0:455_7": "byāpajjanato. Tato balavatarā patitthiyanāti sātisayaṃ laddhāsevanatāya tato byāpādāvatthāyapi",
  "tika-s0103t0:455_8": "balavatarā patitthiyanā paccatthikabhāvena thāmappattito.",
  "tika-s0103t0:456_0": "Sukhumattharaṇādīti ādi-saddena paṇītabhojanīyādīnampi saṅgaho daṭṭhabbo bhojanadānassapi",
  "tika-s0103t0:456_1": "vaṇṇasampadānimittabhāvato. Tenāha bhagavā “bhojanaṃ bhikkhave dadamāno dāyako paṭiggāhakānaṃ…pe…",
  "tika-s0103t0:456_2": "āyuṃ deti, vaṇṇaṃ detī”ti tathā ca vakkhati “āmisadānena vā”ti.",
  "tika-s0103t0:457_0": "219. Ti adāsi. Devoti megho, pajjunno eva vā. Varataroti uttamataro. Pabbajjāya visadisāvatthādi",
  "tika-s0103t0:457_1": "bhāvato na pabbajjāti apabbajjā, gihibhāvo. Acchādenti kopīnaṃ paṭicchādenti etehīti",
  "tika-s0103t0:457_2": "acchādanāni, nivāsanāni, tesaṃ acchādanānañceva sesa vatthānañca kojavādi uttamapāvuraṇānañca.",
  "tika-s0103t0:457_3": "Vināsoti katassa kammassa avipaccitvā vināso.",
  "tika-s0103t0:458": "Kosohitavatthaguyhalakkhaṇavaṇṇanā",
  "tika-s0103t0:459_0": "220. Samānetāti sammadeva ānetā samāgametā. Rajje patiṭṭhitena sakkā kātuṃ bahubhatikasseva",
  "tika-s0103t0:459_1": "ijjhanato. Kattā nāma natthīti vajjaṃ paṭicchādentīti ānetvā sambandho, karonti vajjapaṭicchādanakammanti",
  "tika-s0103t0:459_2": "vā. Nanu vajjapaṭicchādanakammaṃ nāma sāvajjanti? Saccaṃ sāvajjaṃ saṃkiliṭṭhacittena",
  "tika-s0103t0:459_3": "paṭicchādentassa, idaṃ pana asaṃkiliṭṭhacittena parassa uppajjanakaanatthaṃ pariharaṇavasena",
  "tika-s0103t0:459_4": "pavattaṃ adhippetaṃ. “Ñātisaṅgahaṃ karontenā”ti etena ñātatthacariyāvasena taṃ kammaṃ",
  "tika-s0103t0:459_5": "pavattatīti dasseti.",
  "tika-s0103t0:460_0": "221. Amittatāpanāti amittānaṃ tapanasīlā, amittatāpanaṃ hotu vā mā vā evaṃsabhāvāti",
  "tika-s0103t0:460_1": "attho. Na hi cakkavattino puttānaṃ amittā nāma keci honti, ye te bhaveyyuṃ, cakkānubhāveneva",
  "tika-s0103t0:460_2": "sabbepi khattiyādayo anuvattakā tesaṃ bhavanti.",
  "tika-s0103t0:461": "Paṭhamabhāṇavāravaṇṇanā niṭṭhitā.",
  "tika-s0103t0:462": "Parimaṇḍalādilakkhaṇavaṇṇanā",
  "tika-s0103t0:463_0": "222. Samanti samānaṃ. Tena tena loke viññātaguṇena samaṃ samānaṃ jānāti, yato tattha",
  "tika-s0103t0:463_1": "paṭipajjanavidhināva itarasmiṃ paṭipajjati. Sayaṃ jānātīti aparaneyyo hutvā sayameva",
  "tika-s0103t0:463_2": "jānāti. Purisaṃ jānātīti vā “ayaṃ seṭṭho, ayaṃ majjhimo, ayaṃ nihīno”ti taṃ taṃ purisaṃ",
  "tika-s0103t0:463_3": "yāthāvato jānāti. Purisavisesaṃ jānātīti tasmiṃ tasmiṃ purise vijjamānaṃ visesaṃ",
  "tika-s0103t0:463_4": "jānāti, yato tattha tattha anurūpadānapadānādipaṭipattiyā yuttapattakārī hoti. Tenāha",
  "tika-s0103t0:463_5": "“ayamidamarahatī”tiādi.",
  "tika-s0103t0:464": "Sampattipaṭilābhaṭṭhenāti diṭṭhadhammikādisampattīnaṃ paṭilābhāpanaṭṭhena. Samasaṅgahakammanti samaṃ jānitvā tadanurūpaṃ tassa tassa saṅgaṇhanakammaṃ.",
  "tika-s0103t0:465": "223. Tulayitvāti tīrayitvā. Paṭivicinitvāti vīmaṃsitvā. Nipuṇayogato nipuṇā, ativiya nipuṇā atinipuṇā, sā pana tesaṃ nipuṇatā saṇhasukhumā paññāti āha “sukhumapaññā”ti.",
  "tika-s0103t0:466": "Sīhapubbaddhakāyādilakkhaṇavaṇṇanā",
  "tika-s0103t0:467": "224. Khemakāmoti anupaddavakāmo. Kammassakatāñāṇaṃ sattānaṃ vaḍḍhiāvahaṃ sabbasampattividhāyakanti āha “paññāyāti kammassakatāpaññāyā”ti.",
  "tika-s0103t0:468": "Samantaparipūrānīti samantato sabbabhāgehi paripuṇṇāni. Tato eva ahīnāni anūnāni. Dhanādīhīti dhanadhaññādīhi.",
  "tika-s0103t0:469_0": "225. Okappanasaddhā saddheyyavatthuṃ okkanditvā pakkhanditvā saddahanasaddhā. Sā",
  "tika-s0103t0:469_1": "eva pasādanīyavatthusmimpi abhippasīdanavasena pavattiyā pasādasaddhā. Pariyattisavanenāti",
  "tika-s0103t0:469_2": "sattānaṃ hitasukhāvahāya pariyattiyā savanena. Dhāraṇaparicayādīnaṃ taṃmūlakattā",
  "tika-s0103t0:469_3": "tathā vuttaṃ. Etesanti saddhādīnaṃ. Saha hānadhammenāti sahānadhammo, na sahānadhammoti",
  "tika-s0103t0:469_4": "asahānadhammo, tassa bhāvo asahānadhammatā, taṃ asahānadhammataṃ, aparihāniyasabhāvanti attho.",
  "tika-s0103t0:470": "Rasaggasaggitālakkhaṇavaṇṇanā",
  "tika-s0103t0:471": "226. Tilaphalamattampi bhojanaṃ. Sabbattha pharatīti sabbā rasāharaṇiyo anussarantaṃ sabhāvena sabbasmiṃ kāye pharati. Samā hutvā vahantīti avisamā ujukā hutvā pavattanti.",
  "tika-s0103t0:472_0": "Ārogyakaraṇakammanti arogabhāvakaraṃ sattānaṃ aviheṭhanakammaṃ. Madhurādibhedaṃ rasaṃ",
  "tika-s0103t0:472_1": "gasati harati etehi, sayameva vā taṃ gasanti gilanti anto pavesentīti rasaggasā,",
  "tika-s0103t0:472_2": "rasaggasānaṃ aggā rasaggasaggā, te ettha santīti rasaggasaggī, tadeva lakkhaṇaṃ.",
  "tika-s0103t0:472_3": "Bhavati hi abhinnepi vatthusmiṃ taggatavisesāvabodhanatthaṃ bhinnaṃ viya katvā vohāro",
  "tika-s0103t0:472_4": "yathā “silāputtakassa sarīra”nti. Rasaggasaggitāsaṅkhātaṃ vā lakkhaṇaṃ rasaggasaggilakkhaṇaṃ.",
  "tika-s0103t0:473_0": "227. Vadha-saddo “attānaṃ vadhitvā vadhitvā rodatī”tiādīsu bādhanatthopi hotīti tato",
  "tika-s0103t0:473_1": "visesanatthaṃ “māraṇavadhenā”ti vuttaṃ, māraṇasaṅkhātena vadhenāti attho. Bādhanattho",
  "tika-s0103t0:473_2": "eva vā vadha-saddo, māraṇena, bādhanena cāti attho. Ubbādhanāyāti bandhanāgāre pakkhipitvā",
  "tika-s0103t0:473_3": "uddhaṃ uddhaṃ bādhanena. Tenāha “bandhanāgārappavesanenā”ti.",
  "tika-s0103t0:474": "Abhinīlanettādilakkhaṇavaṇṇanā",
  "tika-s0103t0:475_0": "228. Visaṭanti kujjhanavasena vinisaṭaṃ katvā. Tenāha “kakkaṭako viyā”tiādi. Visācīti",
  "tika-s0103t0:475_1": "virūpaṃ sācitakaṃ, vijimhanti attho. Tenāha “vaṅkakkhikoṭiyā”ti, kuṭilaakkhikoṭipātenāti",
  "tika-s0103t0:475_2": "attho. Viceyya pekkhitāti ujukaṃ anoloketvā diṭṭhipātaṃ vicāretvā oloketvā. Tenāha",
  "tika-s0103t0:475_3": "“yo kujjhitvā”tiādi. Paroti kujjhito. Na oloketi taṃ sammukhā gacchantaṃ kujjhitvā",
  "tika-s0103t0:475_4": "na oloketi, parammukhā. Viteyyāti virūpaṃ tiriyaṃ, viññūnaṃ olokanakkamaṃ vītikkamitvāti",
  "tika-s0103t0:475_5": "attho. Jimhaṃ anoloketvā ujukaṃ olokanaṃ nāma kuṭilabhāvakarānaṃ pāpadhammānaṃ abhājanaujukatacittatasseva",
  "tika-s0103t0:475_6": "hotīti āha “ujumano hutvā ujuṃ pekkhitā”ti. Yathā ca ujuṃ pekkhitā hotīti ānetvā",
  "tika-s0103t0:475_7": "sambandho. Pasaṭanti ummīlanavasena sammadeva patthaṭaṃ. Vipulaṃ vitthatanti tasseva",
  "tika-s0103t0:475_8": "vevacanaṃ. Piyaṃ piyāyitabbaṃ dassanaṃ olokanaṃ etassāti piyadassano.",
  "tika-s0103t0:476_0": "Kāṇoti akkhīni nimmīletvā pekkhanako. Kākakkhīti kekarakkho. Vaṅkakkhīti jimhapekkhanako.",
  "tika-s0103t0:476_1": "Āvilakkhīti ākuladiṭṭhipāto. Nīlapītalohitasetakāḷavaṇṇānaṃ vasena pañcavaṇṇo. Tattha",
  "tika-s0103t0:476_2": "pītalohitavaṇṇā setamaṇḍalagatarājivasena, nīlasetakāḷavaṇṇā pana taṃtaṃmaṇḍalavaseneva",
  "tika-s0103t0:476_3": "veditabbā. “Pasādoti pana tesaṃ vaṇṇānaṃ pasannākāraṃ sandhāya vutta”nti keci. Pañcavaṇṇo",
  "tika-s0103t0:476_4": "pasādoti pana yathāvuttapañcavaṇṇaparivāro, tehi vā paṭimaṇḍito pasādoti attho. Nettasampattikarānīti",
  "tika-s0103t0:476_5": "“pañcavaṇṇapasādatā tirohitavidūragatadassanasamatthatā”ti evamādi cakkhusampadāya",
  "tika-s0103t0:476_6": "kāraṇāni. Lakkhaṇasatthe yuttāti lakkhaṇasatthe āyuttā sukusalā.",
  "tika-s0103t0:477": "Uṇhīsasīsalakkhaṇavaṇṇanā",
  "tika-s0103t0:478": "230. Pubbaṅgamoti ettha pubbaṅgamatā nāma pamukhatā, jeṭṭhaseṭṭhakabhāvo bahujanassa anuvattanīyatāti āha “gaṇajeṭṭhako”tiādi.",
  "tika-s0103t0:479_0": "Pubbaṅgamatāti pubbaṅgamassa kammaṃ. Yassa hi kāyasucaritādikammassa vasena mahāpuriso",
  "tika-s0103t0:479_1": "bahujanassa pubbaṅgamo ahosi, tadassa kammaṃ “pubbaṅgamatā”ti adhippetaṃ, na pubbaṅgamabhāvo.",
  "tika-s0103t0:479_2": "Tenāha “idha kammaṃ nāma pubbaṅgamatā”ti. Pītipāmojjena paripuṇṇasīsoti pītiyā, pāmojjena",
  "tika-s0103t0:479_3": "ca sampuṇṇapaññāsīso bahulaṃ somanassasahagatañāṇasampayuttacittasamaṅgī eva hutvā",
  "tika-s0103t0:479_4": "vicarati. Mahāpurisoti mahāpurisajātiko.",
  "tika-s0103t0:480_0": "231. Bahujananti sāmiatthe upayogavacananti āha “bahujanassā”ti. Paribhuñjanaṭṭhena",
  "tika-s0103t0:480_1": "paṭibhogo, upayogavatthu paṭibhogo, tassa hitāti paṭibhogiyā. Desakālaṃ ñatvā tadupakaraṇūpaṭṭhānādi",
  "tika-s0103t0:480_2": "veyyāvaccakarā sattā. Abhiharantīti byāharanti. Tassa tassa veyyāvaccassa paṭiharaṇato",
  "tika-s0103t0:480_3": "pavattanakaraṇato paṭihāro, veyyāvaccakaro, tassa bhāvo paṭihārakanti āha “veyyāvaccakarabhāva”nti.",
  "tika-s0103t0:480_4": "Visavanaṃ visavo, kāmakāro vasitā, so etassa atthīti visavīti āha “ciṇṇavasī”ti.",
  "tika-s0103t0:481": "Ekekalomatādilakkhaṇavaṇṇanā",
  "tika-s0103t0:482": "232. Upavattatīti anukūlabhāvaṃ upecca vattati. Tenāha “ajjhāsayaṃ anuvattatī”ti.",
  "tika-s0103t0:483_0": "Ekekalomalakkhaṇanti ekekasmiṃ lomakūpe ekekalomatālakkhaṇaṃ. Ekekehi lomehīti aññesaṃ",
  "tika-s0103t0:483_1": "sarīre ekekasmimpi lomakūpe anekānipi lomāni uṭṭhahanti, na tathāgatassa. Tehi puna",
  "tika-s0103t0:483_2": "paccekaṃ lomakūpesu ekekeheva uppannehi kuṇḍalāvattehi padakkhiṇāvattakajātehi nicitaṃ",
  "tika-s0103t0:483_3": "viya sarīraṃ hotīti vuttaṃ “ekekalomūpacitaṅgavā”ti.",
  "tika-s0103t0:484": "Cattālīsādilakkhaṇavaṇṇanā",
  "tika-s0103t0:485": "234. Abhinditabbaparisoti parehi kenaci saṅgahena saṅgahetvā, yuttikāraṇaṃ dassetvā vā na bhinditabbapariso.",
  "tika-s0103t0:486_0": "Apisuṇavācāyāti upayogatthe sāmivacanaṃ, pesuññassa paṭipakkhabhūtaṃ kusalakammaṃ.",
  "tika-s0103t0:486_1": "Pisuṇā vācā etassāti pisuṇavāco, tassa pisuṇavācassa puggalassa. Aparipuṇṇāti cattārīsato",
  "tika-s0103t0:486_2": "ūnabhāvena na paripuṇṇā. Viraḷāti savivarā.",
  "tika-s0103t0:487": "Pahūtajivhādilakkhaṇavaṇṇanā",
  "tika-s0103t0:488": "236. Ādeyyavācoti ādaragāravavasena ādātabbavacano. “Evameta”nti gahetabbavacano sirasā sampaṭicchitasāsano.",
  "tika-s0103t0:489_0": "Baddhajivhāti yathā sukhena parivattati, evaṃ sirādīhi palibuddhajivhā. Gūḷhajivhāti",
  "tika-s0103t0:489_1": "rasabahalatāya gūḷhagaṇḍasadisajivhā. Dvijivhāti agge kappabhāvena dvidhābhūtajivhā.",
  "tika-s0103t0:489_2": "Mammanāti apparippuṭatalāpā. Kharapharusakakkasādivasena saddo bhijjati bhinnakāro",
  "tika-s0103t0:489_3": "hoti. Vicchinditvā pavattassaratāya chinnassarā vā. Anekākāratāya bhinnassarā vā.",
  "tika-s0103t0:489_4": "Kākassa viya amanuññassaratāya kākassarā vā. Madhuroti iṭṭhe, kammaphalena vatthuno",
  "tika-s0103t0:489_5": "suvisuddhattā. Pemanīyoti pītisañjanano, piyāyitabbo vā.",
  "tika-s0103t0:490_0": "237. Akkosayuttattāti akkosupasañhitattā akkosavatthusahitattā. Ābādhakarinti ghaṭṭanavasena",
  "tika-s0103t0:490_1": "paresaṃ pīḷāvahaṃ. Bahuno janassa avamaddanato, pamaddābhāvakaraṇato vā bahujanappamaddanaṃ.",
  "tika-s0103t0:490_2": "Abāḷhanti vā ettha a-kāro vuddhiattho “asekkhā dhammā”tiādīsu viya, tasmā ativiya",
  "tika-s0103t0:490_3": "bāḷhaṃ pharusaṃ giranti evamettha attho veditabbo. Na bhaṇīti cettha “na abhaṇi na",
  "tika-s0103t0:490_4": "bhaṇī”ti saralopena niddeso. Susaṃhitanti suṭṭhu saṃhitaṃ. Kena pana suṭṭhu saṃhitaṃ?",
  "tika-s0103t0:490_5": "“Madhura”nti anantarameva vuttattā madhuratāyāti viññāyati, kā panassa madhuratāti",
  "tika-s0103t0:490_6": "āha “suṭṭhu pemasaṃhita”nti. Upayogaputhuttavisayo yaṃ vācā-saddoti āha “vācāyo”ti,",
  "tika-s0103t0:490_7": "sā cassā upayogaputhuttavisayatā “hadayagāminiyo”ti padena samānādhikaraṇatāya daṭṭhabbā.",
  "tika-s0103t0:490_8": "“Kaṇṇasukha”nti pāṭhe bhāvanapuṃsakaniddesoyanti dassetuṃ “yathā”tiādi vuttaṃ. Vedayathāti",
  "tika-s0103t0:490_9": "kālavipallāsenāyaṃ niddesoti āha “vedayitthā”ti. Brahmassaratanti seṭṭhassarataṃ,",
  "tika-s0103t0:490_10": "brahmuno sarasadisassarataṃ vā. Bahūnaṃ bahunti bahūnaṃ janānaṃ bahuṃ subhaṇitanti yojanā.",
  "tika-s0103t0:491": "Sīhahanulakkhaṇavaṇṇanā",
  "tika-s0103t0:492": "238. Appadhaṃsikoti appadhaṃsiyo. Ya-kārassa hi ka-kāraṃ katvā ayaṃ niddeso yathā “niyyānikā dhammā”ti guṇatoti attanā adhigataguṇato. Ṭhānatoti yathāṭhitaṭṭhānantarato.",
  "tika-s0103t0:493": "Palāpakathāyāti samphappalāpakathāya. Antopaviṭṭhahanukā ekato, ubhato vā saṃkucitavisukā. Vaṅkahanukā ekapassena kuṭilavisukā. Pabbhārahanukā purato olambamānavisukā.",
  "tika-s0103t0:494_0": "239. Vikiṇṇavacanā nāma samphappalāpino, tappaṭikkhepena avikiṇṇavacanā mahābodhisattā.",
  "tika-s0103t0:494_1": "Vācā eva tadatthādhigamupāyatāya “byāppatho”ti vuttāti āha “avikiṇṇa…pe… vacanapatho",
  "tika-s0103t0:494_2": "assā”ti. “Dvīhi dvīhī”ti nayidaṃ āmeḍitavacanaṃ asamānādhikaraṇato, atha kho dvīhi",
  "tika-s0103t0:494_3": "diguṇatādassananti āha “dvīhi dvīhīti catūhī”ti. Tasmā “dvidugamā”ti catugamā vuttāti",
  "tika-s0103t0:494_4": "āha “catuppadāna”nti. Tathāsabhāvoti yathāssa vuttanayena kenaci appadhaṃsiyatā hoti",
  "tika-s0103t0:494_5": "guṇehi, tathāsabhāvo.",
  "tika-s0103t0:495": "Samadantādilakkhaṇavaṇṇanā",
  "tika-s0103t0:496": "240. Visuddhasīlācāratāya parisuddhā samantato sabbathā vā suddhā puggalā parivārā etassāti parisuddhaparivāro.",
  "tika-s0103t0:497_0": "241. Pahāsīti tadaṅgavasena, vikkhambhanavasena ca pariccaji. Tidivaṃ tāvatiṃsabhavanaṃ",
  "tika-s0103t0:497_1": "puraṃ nagaraṃ etesanti tidivapurā, tāvatiṃsadevā, tesaṃ varo tidivapuravaro, indo.",
  "tika-s0103t0:497_2": "Tena tidivapuravarena. Tenāha “sakkenā”ti. Lapanti kathenti etenāti lapanaṃ, mukhanti",
  "tika-s0103t0:497_3": "āha “lapanajanti mukhaja”nti. Suṭṭhu dhavalatāya sukkā, īsakampi asaṃkiliṭṭhatāya",
  "tika-s0103t0:497_4": "suci. Sundarasaṇṭhānatāya suṭṭhu bhāvanato, vipassanato ca sobhanā. Kāmaṃ janānaṃ",
  "tika-s0103t0:497_5": "manussānaṃ nivāsanaṭṭhānādibhāvena patiṭṭhābhūto desaviseso “janapado”ti vuccati,",
  "tika-s0103t0:497_6": "idha pana saparivāracatumahādīpasaññito sabbo padeso tathā vuttoti āha “cakkavāḷaparicchinno",
  "tika-s0103t0:497_7": "janapado”ti. Nanu ca yathāvutto padeso samuddaparicchinno, na cakkavāḷapabbataparicchinnoti?",
  "tika-s0103t0:497_8": "So padeso cakkavāḷaparicchinnopi hotīti tathā vuttaṃ. Ye vā samuddanissitā, cakkavāḷapādanissitā",
  "tika-s0103t0:497_9": "ca sattā, tesaṃ te te padesā patiṭṭhāti tepi saṅgaṇhanto “cakkavāḷaparicchinno”ti",
  "tika-s0103t0:497_10": "avoca. Cakkavāḷaparicchinnoti ca cakkavāḷena paricchinnoti evamettha attho daṭṭhabbo.",
  "tika-s0103t0:497_11": "Tassāti tassa cakkavattino. Puna tassāti tassa janapadassa. Bahujana sukhanti ettha",
  "tika-s0103t0:497_12": "paccattabahuvacanalopena bahujanaggahaṇanti āha “bahujanā”ti. Yathā pana te hitasukhaṃ",
  "tika-s0103t0:497_13": "caranti, taṃ vidhiṃ dassetuṃ “samānasukhadukkhā hutvā”ti vuttaṃ. Vigatapāpoti sabbaso",
  "tika-s0103t0:497_14": "samucchindanena viniddhutapāpadhammo. Daratho vuccati kāyiko, cetasiko ca pariḷāho.",
  "tika-s0103t0:497_15": "Tattha cetasikapariḷāho “vigatapāpo”ti imināva vuttoti āha “vigatakāyikadarathakilamatho”ti.",
  "tika-s0103t0:497_16": "Rāgādayo yasmiṃ santāne uppannā, tassa malīnabhāvakaraṇena malā. Kacavarabhāvena",
  "tika-s0103t0:497_17": "khilā. Sattānaṃ mahānatthakarattā visesato doso kalīti vuttaṃ “dosakalīnañcā”ti.",
  "tika-s0103t0:497_18": "Panūdehīti samucchindanavasena sasantānato nīhārakehi, pajahanakehīti attho. Sesaṃ suviññeyyameva.",
  "tika-s0103t0:498_0": "Ettha ca yasmā sabbesampi lakkhaṇānaṃ mahāpurisasantānagatapuññasambhārahetukabhāvena",
  "tika-s0103t0:498_1": "sabbaṃyeva taṃ puññakammaṃ sabbassa lakkhaṇassa kāraṇaṃ visiṭṭharūpattā phalassa.",
  "tika-s0103t0:498_2": "Na hi abhinnarūpakāraṇaṃ bhinnasabhāvassa phalassa paccayo bhavituṃ sakkoti, tasmā",
  "tika-s0103t0:498_3": "yassa yassa lakkhaṇassa yaṃ yaṃ puññakammaṃ visesakāraṇaṃ, taṃ taṃ vibhāgena dassentī",
  "tika-s0103t0:498_4": "ayaṃ desanā pavattā. Tattha yathā yādisaṃ kāyasucaritādipuññakammaṃ suppatiṭṭhitapādatāya",
  "tika-s0103t0:498_5": "kāraṇaṃ vuttaṃ, tādisameva “uṇhīsasīsatāya” kāraṇanti na sakkā vattuṃ daḷhasamādānatāvisiṭṭhassa",
  "tika-s0103t0:498_6": "tassa suppatiṭṭhitapādatāya kāraṇabhāvena vuttattā, itarassa ca pubbaṅgamatāvisiṭṭhassa",
  "tika-s0103t0:498_7": "vuttattā, evaṃ yādisaṃ āyatapaṇhitāya kāraṇaṃ, na tādisameva dīghaṅgulitāya, brahmujugattatāya",
  "tika-s0103t0:498_8": "ca kāraṇaṃ visiṭṭharūpattā phalassa. Na hi abhinnarūpakāraṇaṃ bhinnasabhāvassa phalassa",
  "tika-s0103t0:498_9": "paccayo bhavituṃ sakkoti. Tattha yathā ekeneva kammunā cakkhādinānindriyuppattiyaṃ",
  "tika-s0103t0:498_10": "avatthābhedato, sāmatthiyabhedato vā kammabhedo icchitabbo. Na hi yadavatthaṃ kammaṃ",
  "tika-s0103t0:498_11": "cakkhussa kāraṇaṃ, tadavatthameva sotādīnaṃ kāraṇaṃ hoti abhinnasāmatthiyaṃ vā, tasmā",
  "tika-s0103t0:498_12": "pañcāyatanikattabhāvapatthanābhūtā purimanipphannā kāmataṇhā paccayavasena visiṭṭhasabhāvā",
  "tika-s0103t0:498_13": "kammassa visiṭṭhasabhāvaphalanibbattanasamatthatāsādhanavasena paccayo hotīti ekampi",
  "tika-s0103t0:498_14": "anekavidhaphalanibbattanasamatthatāvasena anekarūpataṃ āpannaṃ viya hoti, evamidhāpi",
  "tika-s0103t0:498_15": "“ekampi pāṇātipātā veramaṇivasena pavattaṃ kusalakammaṃ āyatapaṇhitādīnaṃ tiṇṇampi",
  "tika-s0103t0:498_16": "lakkhaṇānaṃ nibbattakaṃ hotī”ti vuccamānepi na koci virodho. Tena vuttaṃ “so tassa",
  "tika-s0103t0:498_17": "kammassa katattā…pe… imāni tīṇi mahāpurisalakkhaṇāni paṭilabhatī”ti nānākammunā pana",
  "tika-s0103t0:498_18": "tesaṃ nibbattiyaṃ vattabbameva natthi, pāḷiyaṃ pana “tassa kammassā”ti ekavacananiddeso",
  "tika-s0103t0:498_19": "sāmaññavasenāti daṭṭhabbo. Evañca katvā satapuññalakkhaṇavacanaṃ samatthitaṃ hoti.",
  "tika-s0103t0:498_20": "“Imāni dve mahāpurisalakkhaṇāni paṭilabhatī”tiādīsupi eseva nayoti.",
  "tika-s0103t0:499": "Nidānavaṇṇanā",
  "tika-s0103t0:500_0": "242. Pākārena parikkhittanti padaṃ ānetvā sambandho. Gopuraṭṭālakayuttanti dvārapāsādena",
  "tika-s0103t0:500_1": "ceva tattha tattha pākāramatthake patiṭṭhāpitaaṭṭālakehi ca yuttaṃ. Veḷūhi parikkhittattā,",
  "tika-s0103t0:500_2": "abbhantare pupphūpagaphalūpagarukkhasañchannattā ca nīlobhāsaṃ. Chāyūdakasampattiyā,",
  "tika-s0103t0:500_3": "bhūmibhāgasampattiyā ca manoramaṃ.",
  "tika-s0103t0:501": "Kāḷakavesenāti kalandakarūpena. Nivāpanti bhojanaṃ. Tanti uyyānaṃ.",
  "tika-s0103t0:502_0": "“Kho panā”ti vacanālaṅkāramattametanti tena samayenāti atthavacanaṃ yuttaṃ. Gahapati",
  "tika-s0103t0:502_1": "mahāsāloti gahapatibhūto mahāsāro, ra-kārassa la-kāraṃ katvā ayaṃ niddeso. Vibhavasampattiyā",
  "tika-s0103t0:502_2": "mahāsārappatto kuṭumbiko. “Putto panassa assaddho”tiādi aṭṭhuppattiko yaṃ suttanikkhepoti",
  "tika-s0103t0:502_3": "taṃ aṭṭhuppattiṃ dassetuṃ āraddhaṃ. Kammaphalasaddhāya abhāvena assaddho. Ratanattaye",
  "tika-s0103t0:502_4": "pasādābhāvena appasanno. Evamāhāti evaṃ idāni vuccamānākārena vadati.",
  "tika-s0103t0:503": "Yāvajīvaṃ anussaraṇīyā hoti hitesitāya vuttā pacchimā vācāti adhippāyena. Puthudisāti visuṃ visuṃ disā, tā pana anekāti āha “bahudisā”ti.",
  "tika-s0103t0:504_0": "243. “Na tāva paviṭṭho”tiādīsu vattabbaṃ heṭṭhā vuttameva. Na idānevāti na imāya",
  "tika-s0103t0:504_1": "eva velāya. Kiṃ carahīti āha “paccūsasamayepī”tiādi. Gihivinayanti gihīnaṃ gahaṭṭhānaṃ",
  "tika-s0103t0:504_2": "vinayatantibhūtaṃ “gihinā evaṃ vattitabba”nti gahaṭṭhācārassa gahaṭṭhavattassa anavasesato",
  "tika-s0103t0:504_3": "imasmiṃ sutte savisesaṃ katvā vuttattā. Tathevāti yathā buddhacakkhunā diṭṭhaṃ, tatheva",
  "tika-s0103t0:504_4": "passi. Namassati vattavasena kattabbanti gahetvā ṭhitattā.",
  "tika-s0103t0:505": "Chadisādivaṇṇanā",
  "tika-s0103t0:506_0": "244. Vacanaṃ sutvāva cintesi buddhānubhāvena attasammāpaṇidhānanimittena puññabalena",
  "tika-s0103t0:506_1": "ca codiyamāno. Na kira tā etāti tā cha disā etā idāni mayā namassiyamānā puratthimādikā",
  "tika-s0103t0:506_2": "na honti kirāti. Nipātamattanti anatthakabhāvaṃ tassa vadati. Pucchāpadanti pucchāvacanaṃ.",
  "tika-s0103t0:507_0": "Bhagavā gahapatiputtena namassitabbā cha disā pucchito desanākusalatāya ādito eva",
  "tika-s0103t0:507_1": "tā akathetvā tassa tāva paṭipattiyā naṃ bhājanabhūtaṃ kātuṃ vajjanīyavajjanatthañceva",
  "tika-s0103t0:507_2": "sevitabbasevanatthañca ovādaṃ dento “yato kho gahapatiputtā”tiādinā desanaṃ ārabhi.",
  "tika-s0103t0:507_3": "Tattha kammakilesāti kammabhūtā saṃkilesā. Kilissantīti kiliṭṭhā malīnā viya ṭhitā,",
  "tika-s0103t0:507_4": "upatāpitā ca hontīti attho. Tasmāti kilissananimittattā. Yadipi surāpānaṃ pañcaverabhāvena",
  "tika-s0103t0:507_5": "upāsakehi parivajjanīyaṃ, tassa pana apāyamukhabhāvena parato vattukāmatāya pāṇātipātādike",
  "tika-s0103t0:507_6": "eva sandhāya “cattāro”ti vuttaṃ, na “pañcā”ti. “Visuṃ akammapathabhāvato cā”ti apare.",
  "tika-s0103t0:507_7": "“Surāpānampi ‘surāmerayapānaṃ, bhikkhave, āsevitaṃ bhāvitaṃ bahulīkataṃ nirayasaṃvattanika’ntiādi",
  "tika-s0103t0:507_8": "vacanato visuṃ kammapathabhāvena āgataṃ. Tathā hi taṃ duccaritakammaṃ hutvā duggatigāmipiṭṭhivattakabhāvena",
  "tika-s0103t0:507_9": "niyata”nti keci, tesaṃ matena ekādasa kammapathā siyuṃ. Tasmā yathāvuttesveva kammapathesu",
  "tika-s0103t0:507_10": "upakārakattasabhāgattavasena anuppaveso daṭṭhabboti “visuṃ akammapathabhāvato cā”ti",
  "tika-s0103t0:507_11": "suvuttametaṃ. Surāpānassa bhogāpāyamukhabhāvena vattukāmatāya “cattāro” tveva avoca.",
  "tika-s0103t0:507_12": "Tiṭṭhati ettha phalaṃ tadāyattavuttitāyāti ṭhānaṃ, hetūti āha “ṭhānehīti kāraṇehī”ti.",
  "tika-s0103t0:507_13": "Apenti apagacchanti, apeti vā etehīti apāyā, apāyānaṃ, apāyā eva vā mukhāni dvārānīti",
  "tika-s0103t0:507_14": "apāyamukhāni. Vināsamukhānīti etthāpi eseva nayo.",
  "tika-s0103t0:508_0": "Kiñcāpi “ariyasāvakassā”ti pubbe sādhāraṇato vuttaṃ, visesato pana paṭhamāya bhūmiyaṃ",
  "tika-s0103t0:508_1": "ṭhitasseva vakkhamānanayo yujjatīti “soti so sotāpanno”ti vuttaṃ. Pāpaka-saddo nihīnapariyāyoti",
  "tika-s0103t0:508_2": "“lāmakehī”ti vuttaṃ. Apāyadukkhaṃ, vaṭṭadukkhañca pāpentīti vā pāpakā, tehi pāpakehi.",
  "tika-s0103t0:508_3": "Cha disā paṭicchādentoti tena tena bhāgena dissantīti “disā”ti saññite cha bhāge",
  "tika-s0103t0:508_4": "satte yathā tehi saddhiṃ attano chiddaṃ na hoti, evaṃ paṭicchādento paṭisandhārento.",
  "tika-s0103t0:508_5": "Vijinanatthāyāti abhibhavanatthāya. Yo hi diṭṭhadhammikaṃ, samparāyikañca anatthaṃ",
  "tika-s0103t0:508_6": "parivajjanavasena abhibhavati, tato eva tadubhayatthaṃ sampādeti, so ubhayalokavijayāya",
  "tika-s0103t0:508_7": "paṭipanno nāma hoti paccatthikaniggaṇhanato, sakatthasampādanato ca. Tenāha “ayañceva",
  "tika-s0103t0:508_8": "loko”tiādi. Pāṇātipātādīni pañca verāni verappasavanato. Āraddho hotīti saṃsādhito",
  "tika-s0103t0:508_9": "hoti, tayidaṃ saṃsādhanaṃ kittisaddena idha sattānaṃ cittatosanena, verābhāvāpādanena",
  "tika-s0103t0:508_10": "ca hotīti āha “paritosito ceva nipphādito cā”ti. Puna pañca verānīti pañca veraphalāni uttarapadalopena.",
  "tika-s0103t0:509_0": "Katamassāti katame assa. Kilesasampayuttattā kilesoti taṃyogato taṃsadisaṃ vadati",
  "tika-s0103t0:509_1": "yathā “pītisukhaṃ paṭhamaṃ jhānaṃ, nīlaṃ vattha”nti ca. Sampayuttatā cettha tadekaṭṭhatāya",
  "tika-s0103t0:509_2": "veditabbā, na ekuppādāditāya. Evañca katvā pāṇātipātakammassa diṭṭhimānalobhādīhipi",
  "tika-s0103t0:509_3": "kiliṭṭhatā siddhā hoti, micchācārassa dosādīhi kiliṭṭhatā. Tenāha “saṃkilesoyevā”tiādi.",
  "tika-s0103t0:509_4": "Pubbe vuttaatthavasena pana sammukhenapi nesaṃ kilesapariyāyo labbhateva. Etadatthaparidīpakamevāti",
  "tika-s0103t0:509_5": "yo “pāṇātipāto kho”tiādinā vutto, etassa atthassa paridīpakameva. Yadi evaṃ kasmā",
  "tika-s0103t0:509_6": "puna vuttanti āha “gāthābandha”nti, tassa atthassa sukhaggahaṇatthaṃ bhagavā gāthābandhaṃ avocāti adhippāyo.",
  "tika-s0103t0:510": "Catuṭhānādivaṇṇanā",
  "tika-s0103t0:511_0": "246. “Pāpakammaṃ karotī”ti kasmā ayaṃ uddesaniddeso pavattoti antolīnacodanaṃ sandhāya",
  "tika-s0103t0:511_1": "“idaṃ bhagavā”tiādi vuttaṃ. Sukkapakkhavasena hi uddeso kato, kaṇhapakkhavasena ca",
  "tika-s0103t0:511_2": "niddeso āraddho. Kāraketi pāpakammassa kārake. Akārako pākaṭo hoti yathā paṭipajjanto",
  "tika-s0103t0:511_3": "pāpaṃ karoti nāma, tathā appaṭipajjanato. Saṃkilesadhammavivajjanapubbakaṃ vodānadhammapaṭipattiācikkhanaṃ",
  "tika-s0103t0:511_4": "idha desanākosallaṃ. Paṭhamataraṃ kārakaṃ dassento āha yathā “vāmaṃ muñca dakkhiṇaṃ",
  "tika-s0103t0:511_5": "gaṇhā”ti tathā hi bhagavā aṭṭhatiṃsa maṅgalāni dassento “asevanā ca bālāna”nti vatvā",
  "tika-s0103t0:511_6": "“paṇḍitānañca sevanā”ti avoca. Chandāgatinti ettha sandhivasena saralopoti dassento",
  "tika-s0103t0:511_7": "āha “chandena pemena agati”nti. Chandāti hetumhi nissakkavacananti āha “chandenā”ti.",
  "tika-s0103t0:511_8": "Chanda-saddo cettha taṇhāpariyāyo, na kusalacchandādipariyāyoti āha “pemenā”ti. Parapadesūti",
  "tika-s0103t0:511_9": "“dosāgatiṃ gacchanto”tiādīsu vākyesu. “Eseva nayo”ti iminā “dosena kopenā”ti evamādi",
  "tika-s0103t0:511_10": "atthavacanaṃ atidisati. Mittoti daḷhamitto, sambhattoti attho. Sandiṭṭhoti diṭṭhamattasahāyo.",
  "tika-s0103t0:511_11": "Pakativeravasenāti pakatiyā uppannaveravasena, cirakālānubandhavirodhavasenāti attho.",
  "tika-s0103t0:511_12": "Tenevāha “taṅkhaṇuppannakodhavasena vā”ti. Yaṃ vā taṃ vā ayuttaṃ akāraṇaṃ vatvā.",
  "tika-s0103t0:511_13": "Visame corādike, visamāni vā kāyaduccaritādīni samādāya vattanena nissito visamanissito.",
  "tika-s0103t0:512": "Chandāgatiādīni na gacchati maggeneva catunnampi agatigamanānaṃ pahīnattā, agatigamanānīti ca tathāpavattā apāyagamanīyā akusalacittuppādā veditabbā agati gacchati etehīti.",
  "tika-s0103t0:513_0": "Yassati tena kittīyatīti yaso, thutighoso. Yassati tena purecarānucarabhāvena parivārīyatīti",
  "tika-s0103t0:513_1": "yaso, parivāroti āha “kittiyasopi parivārayasopī”ti. Parihāyatīti pubbe yo ca yāvatake",
  "tika-s0103t0:513_2": "labbhati, tato parito hāyati parikkhayaṃ gacchati.",
  "tika-s0103t0:514": "Chaapāyamukhādivaṇṇanā",
  "tika-s0103t0:515_0": "247. Pūve bhājane pakkhipitvā tajjaṃ udakaṃ datvā madditvā katā pūvasurā. Evaṃ sesasurāpi.",
  "tika-s0103t0:515_1": "Kiṇṇāti pana tassā surāya bījaṃ vuccati, ye “surāmodakā” tipi vuccanti, te pakkhipitvā",
  "tika-s0103t0:515_2": "katā kiṇṇapakkhittā. Harītakīsāsapādinānāsambhārehi saṃyojitā sambhārasaṃyuttā. Madhukatālanāḷikerādipuppharaso",
  "tika-s0103t0:515_3": "cirapārivāsiko pupphāsavo. Panasādiphalaraso phalāsavo. Muddikāraso madhvāsavo. Ucchuraso",
  "tika-s0103t0:515_4": "guḷāsavo. Harītakāmalakakaṭukabhaṇḍādinānāsambhārānaṃ raso cirapārivāsiko sambhārasaṃyutto.",
  "tika-s0103t0:515_5": "Taṃ sabbampīti taṃ sabbaṃ dasavidhampi. Madakaraṇavasena majjaṃ pivantaṃ madayatīti",
  "tika-s0103t0:515_6": "katvā. Surāmerayamajje pamādaṭṭhānaṃ surāmerayamajjapamādaṭṭhānaṃ. Anu anu yogoti",
  "tika-s0103t0:515_7": "punappunaṃ taṃsamaṅgitā. Tenāha “punappunaṃ karaṇa”nti, aparāparaṃ pavattananti attho.",
  "tika-s0103t0:515_8": "Uppannā ceva bhogā parihāyanti pānabyasanena byasanakaraṇato. Anuppannā ca nuppajjanti",
  "tika-s0103t0:515_9": "pamattassa kammantesu ñāyakaraṇābhāvato. Bhogānanti bhuñjitabbaṭṭhena “bhogā”ti laddhanāmānaṃ",
  "tika-s0103t0:515_10": "kāmaguṇānaṃ. Apāyamukha-saddassa attho heṭṭhā vutto eva. Avelāyāti ayuttavelāya.",
  "tika-s0103t0:515_11": "Yadā vicarato attharakkhādayo na honti. Visikhāsu cariyāti racchāsu vicaraṇaṃ.",
  "tika-s0103t0:516_0": "Samajjā vuccati maho, yattha naccānipi payojīyanti, tesaṃ dassanādiatthaṃ tattha",
  "tika-s0103t0:516_1": "abhirativasena caraṇaṃ upagamanaṃ samajjābhicaraṇaṃ. Naccādidassanavasenāti naccādīnaṃ",
  "tika-s0103t0:516_2": "dassanādivasenāti ādisaddalopo daṭṭhabbo, dassanena vā savanampi gahitaṃ virūpekasesanayena.",
  "tika-s0103t0:516_3": "Ālocanasabhāvatāya vā pañcaviññāṇānaṃ savanakiriyāyapi dassanasaṅkhepasambhavato",
  "tika-s0103t0:516_4": "“dassanavasena” icceva vuttaṃ. Idha cittālasiyatā akāraṇanti “kāyālasiyatā”ti vuttaṃ.",
  "tika-s0103t0:516_5": "Yuttappayuttatāti tappasutatā atirekataratāya.",
  "tika-s0103t0:517": "Surāmerayassa chaādīnavādivaṇṇanā",
  "tika-s0103t0:518_0": "248. Sayaṃ daṭṭhabbanti sandiṭṭhaṃ. Sandiṭṭhameva sandiṭṭhikaṃ, dhanajānisaddāpekkhāya",
  "tika-s0103t0:518_1": "pana itthiliṅgavasena niddeso, diṭṭhadhammikāti ayamettha atthoti āha “idhalokabhāvinī”ti.",
  "tika-s0103t0:518_2": "Samaṃ, sammā passitabbāti vā sandiṭṭhikā, pānasamakālabhāvinīti attho. Kalahappavaḍḍhanī",
  "tika-s0103t0:518_3": "mittassa kalahe anādīnavadassibhāvato. Khettaṃ uppattiṭṭhānabhāvato. Āyatananti vā",
  "tika-s0103t0:518_4": "kāraṇaṃ, ākaro vāti attho. Paraloke akittiṃ pāpuṇanti akittisaṃvattaniyassa kammassa",
  "tika-s0103t0:518_5": "pasavanato. Kopīnaṃ vā pākaṭabhāvena akattabbarahassakammaṃ. Surāmadamattā ca pubbe",
  "tika-s0103t0:518_6": "attanā kataṃ tādisaṃ kammaṃ amattakāle chādentā vicaritvā mattakāle paccatthikānampi",
  "tika-s0103t0:518_7": "vivaranti pākaṭaṃ karonti, tena tesaṃ sā surā tassa kopīnassa nidaṃsanato “kopīnanidaṃsanī”ti",
  "tika-s0103t0:518_8": "vuccatīti evamettha attho daṭṭhabbo. Kammassakatāpaññanti nidassanamattaṃ daṭṭhabbaṃ.",
  "tika-s0103t0:518_9": "“Yaṃ kiñci lokiyaṃ paññaṃ dubbalaṃ karotiyevā”ti hi sakkā viññātuṃ. Tathā hi byatirekamukhena",
  "tika-s0103t0:518_10": "tamatthaṃ patiṭṭhapetuṃ “maggapaññaṃ panā”tiādi vuttaṃ. “Antomukhameva na pavisatī”ti",
  "tika-s0103t0:518_11": "iminā surāya maggapaññādubbalakaraṇassa durasamussāritabhāvamāha. Nanu cevaṃ surāya",
  "tika-s0103t0:518_12": "tassā paññāya dubbalīkaraṇe sāmatthiyavighāto acodito hoti ariyānaṃ anuppayogasseva",
  "tika-s0103t0:518_13": "coditattāti? Nayidaṃ evaṃ upayogopi nāma sadā tesaṃ natthi, kuto kiccakaraṇanti imassa",
  "tika-s0103t0:518_14": "atthassa vuttattā. Atha pana aṭṭhānaparikappavasenassā kadāci siyā upayogo, tathāpi",
  "tika-s0103t0:518_15": "so tassā dubbaliyaṃ īsakampi kātuṃ nālameva sammadeva paṭipakkhadūrībhāvena suppatiṭṭhitabhāvato.",
  "tika-s0103t0:518_16": "Tenāha “maggapaññaṃ pana dubbalaṃ kātuṃ na sakkotī”ti. Maggasīsena cettha ariyānaṃ",
  "tika-s0103t0:518_17": "sabbassāpi lokiyalokuttarāya paññāya dubbalabhāvāpādāne asamatthatā dassitāti daṭṭhabbaṃ.",
  "tika-s0103t0:518_18": "Pajjati etena phalanti padaṃ, kāraṇaṃ.",
  "tika-s0103t0:519_0": "249. Attāpissa akālacārissa agutto sarasato arakkhito upakkamatopi parivajjanīyānaṃ",
  "tika-s0103t0:519_1": "aparivajjanato. Tenāha “avelāya caranto hī”tiādi. Kaṇṭakādīnipīti pi-saddena sobbhādike",
  "tika-s0103t0:519_2": "saṅgaṇhāti. Verinopīti pi-saddena corādikā saṅgayhanti. Puttadārāti ettha puttaggahaṇena",
  "tika-s0103t0:519_3": "puttīpi gahitāti āha “puttadhītaro”ti. Bahi patthananti kāmapatthanāvasena antogehassitato",
  "tika-s0103t0:519_4": "nibaddhavatthuto bahiddhā patthanaṃ katvā. Aññehi katapāpakammesūti parehi katāsu",
  "tika-s0103t0:519_5": "pāpakiriyāsu. Saṅkitabbo hoti akāle tattha tattha caraṇato. Ruhati yasmiṃ padese",
  "tika-s0103t0:519_6": "corikā pavattā, tattha parehi diṭṭhattā. Vattuṃ na sakkāti “ettakaṃ dukkhaṃ, ettakaṃ",
  "tika-s0103t0:519_7": "domanassa”nti paricchinditvā vattuṃ na sakkā. Taṃ sabbampi vikālacārimhi puggale",
  "tika-s0103t0:519_8": "āharitabbaṃ tassa upari pakkhipitabbaṃ hoti. Kathaṃ? Aññasmiṃ puggale tathārūpe āsaṅkitabbe",
  "tika-s0103t0:519_9": "asati. Itīti evaṃ. Soti vikālacārī. Purakkhato purato attano upari āsaṅkante katvā carati.",
  "tika-s0103t0:520_0": "250. Naṭanāṭakādinaccanti naṭehi nāṭakehi naccitabbanāṭakādinaccavidhi. Ādi-saddena",
  "tika-s0103t0:520_1": "avasiṭṭhaṃ sabbaṃ saṅgaṇhāti. “Tattha gantabbaṃ hotī”ti vatvā tatthassa gamanena",
  "tika-s0103t0:520_2": "yathā anuppannānaṃ bhogānaṃ anuppādo, uppannānañca vināso hoti, taṃ dassetuṃ “tassā”tiādi",
  "tika-s0103t0:520_3": "vuttaṃ. Gītanti saragataṃ, pakaraṇagataṃ, tāḷagataṃ, apadhānagatanti gandhabbasatthavihitaṃ",
  "tika-s0103t0:520_4": "aññampi sabbaṃ gītaṃ veditabbaṃ. Vāditanti vīṇāveṇumudiṅgādivādanaṃ. Akkhānanti bhāratayuddhasītāharaṇādiakkhānaṃ.",
  "tika-s0103t0:520_5": "Pāṇissaranti kaṃsatāḷaṃ, “pāṇitāḷa”ntipi vadanti. Kumbhathūnanti caturassaambaṇakatāḷaṃ.",
  "tika-s0103t0:520_6": "“Kuṭabherisaddo”ti keci. “Eseva nayo”ti iminā “kasmiṃ ṭhāne”tiādinā nacce vuttamatthaṃ gītādīsu atidisati.",
  "tika-s0103t0:521_0": "251. Jayanti jūtaṃ jinanto. Veranti jitena kīḷakapurisena jayanimittaṃ attano upari",
  "tika-s0103t0:521_1": "veraṃ virodhaṃ pasavati uppādeti. Tañhissa verapasavanaṃ dassetuṃ “jitaṃ mayā”tiādi",
  "tika-s0103t0:521_2": "vuttaṃ. Jinoti jūtaparājayāpannāya dhanajāniyā jino. Tenāha “aññena jito samāno”tiādi.",
  "tika-s0103t0:521_3": "Vittaṃ anusocatīti taṃ jinaṃ vittaṃ uddissa anutthunati. Vinicchayaṭṭhāneti yasmiṃ",
  "tika-s0103t0:521_4": "kismiñci aṭṭavinicchayaṭṭhāne. Sakkhipuṭṭhassāti sakkhibhāvena puṭṭhassa. Akkhasoṇḍoti",
  "tika-s0103t0:521_5": "akkhadhutto. Jūtakaroti jūtapamādaṭṭhānānuyutto. Tvampi nāma kulaputtoti kulaputto",
  "tika-s0103t0:521_6": "nāma tvaṃ, na mayaṃ tayi kolaputtiyaṃ idāni passāmāti adhippāyo. Chinnabhinnakoti",
  "tika-s0103t0:521_7": "chinnabhinnahirottappo, ahiriko anottappīti attho. Tassa kāraṇāti tassa atthāya.",
  "tika-s0103t0:522": "Anicchitoti na icchito. Positabbā bhavissati jūtaparājayena sabbakālaṃ rittatucchabhāvato.",
  "tika-s0103t0:523": "Pāpamittatāya chaādīnavādivaṇṇanā",
  "tika-s0103t0:524_0": "252. Akkhadhuttāti akkhesu dhuttā, akkhanimittaṃ atthavināsakā. Itthisoṇḍāti itthīsu",
  "tika-s0103t0:524_1": "soṇḍā, itthisambhoganimittaṃ ātappanakā. Tathā bhattasoṇḍādayo veditabbā. Pipāsāti",
  "tika-s0103t0:524_2": "uparūpari surāpipāsā. Tenāha “pānasoṇḍā”ti. Nekatikādayo heṭṭhā vuttā eva. Mettiuppattiṭṭhānatāya",
  "tika-s0103t0:524_3": "mittā honti. Tasmāti pāpamittatāya.",
  "tika-s0103t0:525_0": "253. Kammantanti kammaṃ, yathā suttaṃyeva suttanto, evaṃ kammaṃyeva kammanto, taṃ",
  "tika-s0103t0:525_1": "kātuṃ gacchāmāti vutto. Kammaṃ vā anto niṭṭhānaṃ gacchati etthāti kammanto, kammakaraṇaṭṭhānaṃ,",
  "tika-s0103t0:525_2": "taṃ gacchāmāti vutto.",
  "tika-s0103t0:526_0": "Pannasakhāti suraṃ pātuṃ panne paṭipajjante eva sakhāti pannasakhā. Tenāha “ayamevattho”ti.",
  "tika-s0103t0:526_1": "“Sammiyasammiyo”ti vacanamettha atthīti sammiyasammiyo. Tenāha “sammasammāti vadanto”ti.",
  "tika-s0103t0:526_2": "Sahāyo hotīti sahāyo viya hoti. Otārameva gavesatīti randhameva pariyesati anatthamassa",
  "tika-s0103t0:526_3": "kātukāmo. Verappasavoti parehi attani verassa pasavanaṃ anupavattanaṃ. Tenāha “verabahulatā”ti.",
  "tika-s0103t0:526_4": "Paresaṃ kariyamāno anattho ettha atthīti anattho, tabbhāvo anatthatāti āha “anatthakāritā”ti.",
  "tika-s0103t0:526_5": "Yo hi paresaṃ anatthaṃ karoti, so atthato attano anatthakāro nāma, tasmā anatthatāti",
  "tika-s0103t0:526_6": "ubhayānatthakāritā. Ariyo vuccati satto, kucchito ariyo kadariyo. Yassa dhammassa",
  "tika-s0103t0:526_7": "vasena so “kadariyo”ti vuccati, so dhammo kadariyatā, macchariyaṃ. Taṃ pana dubbisajjanīyabhāve",
  "tika-s0103t0:526_8": "ṭhitaṃ sandhāyāha “suṭṭhu kadariyatā thaddhamacchariyabhā”voti. Avipaṇṇasabhāvato",
  "tika-s0103t0:526_9": "uṭṭhātuṃ asakkonto ca iṇaṃ gaṇhanto saṃsīdantova iṇaṃ vigāhati nāma. Sūriye anuggate",
  "tika-s0103t0:526_10": "eva kammante anārabhanto rattiṃ anuṭṭhānasīlo.",
  "tika-s0103t0:527_0": "Atthāti dhanāni. Atikkamantīti apagacchanti. Atha vā atthāti kiccāni. Atikkamantīti",
  "tika-s0103t0:527_1": "atikkantakālāni honti, tesaṃ atikkamopi atthato dhanānameva atikkamo. Iminā kathāmaggenāti",
  "tika-s0103t0:527_2": "iminā “yato kho gahapatiputtā”tiādi nayappavattena kathāsaṅkhātena hitādhigamūpāyena.",
  "tika-s0103t0:527_3": "Ettakaṃ kammanti cattāro kammakilesā, cattāri agatigamanāni, cha bhogānaṃ apāyamukhānīti",
  "tika-s0103t0:527_4": "evaṃ vuttaṃ cuddasavidhaṃ pāpakammaṃ.",
  "tika-s0103t0:528": "Mittapatirūpakavaṇṇanā",
  "tika-s0103t0:529_0": "254. Anatthoti “bhogajāni, āyasakyaṃ, parisamajjhe maṅkubhāvo, sammūḷhamaraṇa”nti",
  "tika-s0103t0:529_1": "evaṃ ādiko diṭṭhadhammiko “duggatiparikileso, sugatiyañca appāyukatā, bahvābādhatā,",
  "tika-s0103t0:529_2": "atidaliddatā, appannapānatā”ti evaṃ ādiko ca anattho uppajjati. Yāni kānici bhayānīti",
  "tika-s0103t0:529_3": "attānuvādabhayaparānuvādabhayadaṇḍabhayādīni loke labbhamānāni yāni kānici bhayāni.",
  "tika-s0103t0:529_4": "Upaddavāti antarāyā. Upasaggāti sarīrena saṃsaṭṭhāni viya uparūpari uppajjanakāni",
  "tika-s0103t0:529_5": "byasanāni. Aññadatthūti ekantenāti etasmiṃ atthe nipāto “aññadatthudaso”tiādīsu viyāti",
  "tika-s0103t0:529_6": "vuttaṃ “ekaṃsenā”ti. Yaṃ kiñci gahaṇayogyaṃ haratiyeva gaṇhātiyeva. Vācā eva paramā",
  "tika-s0103t0:529_7": "etassa kammanti vacīparamo. Tenāha “vacanamattenevā”tiādi. Anuppiyanti takkanaṃ,",
  "tika-s0103t0:529_8": "yaṃ vā “rucī”ti vuccati yehi surāpānādīhi bhogā apenti vigacchanti, tesu tesaṃ apāyesu",
  "tika-s0103t0:529_9": "byasanahetūsu sahāyo hoti.",
  "tika-s0103t0:530_0": "255. Hārakoyeva hoti, na dāyako, tamassa ekaṃsato hārakabhāvaṃ dassetuṃ “sahāyassā”tiādi",
  "tika-s0103t0:530_1": "vuttaṃ. Yaṃ kiñci appakanti pupphaphalādi yaṃ kiñci parittaṃ vatthuṃ datvā, bahuṃ",
  "tika-s0103t0:530_2": "pattheti bahuṃ mahagghaṃ vatthayugādiṃ paccāsīsati. Dāso viya hutvā mittassa taṃ",
  "tika-s0103t0:530_3": "taṃ kiccaṃ karonto kathaṃ amitto nāma jātoti āha “aya”ntiādi. Yassa kiccaṃ karoti",
  "tika-s0103t0:530_4": "anatthaparihāratthaṃ, attano mittabhāvadassanatthañca, taṃ sevati. Atthakāraṇāti",
  "tika-s0103t0:530_5": "vaḍḍhinimittaṃ, ayametesaṃ bhedo.",
  "tika-s0103t0:531": "256. Pareti paradivase. Na āgato sīti āgato nāhosi. Khīṇanti tādisassa, asukassa ca dinnattā. Sassasaṅgaheti sassato kātabbadhaññasaṅgahe kate.",
  "tika-s0103t0:532_0": "257. “Dānādīsu yaṃ kiñci karomā”ti vutte “sādhu samma karomā”ti anujānātīti imamatthaṃ",
  "tika-s0103t0:532_1": "“kalyāṇepi eseva nayo”ti atidisati. Nanu evaṃ anujānanto ayaṃ mitto eva, na amitto",
  "tika-s0103t0:532_2": "mittapatirūpakoti? Anuppiyabhāṇīdassanamattametaṃ. Sahāyena vā desakālaṃ, tasmiṃ",
  "tika-s0103t0:532_3": "vā kate uppajjanakavirodhādiṃ asallakkhetvā “karomā”ti vutte yo taṃ jānanto eva “sādhu",
  "tika-s0103t0:532_4": "samma karomā”ti anuppiyaṃ bhaṇati, taṃ sandhāya vuttaṃ “kalyāṇaṃ pissa anujānātī”ti.",
  "tika-s0103t0:532_5": "Tena vuttaṃ “kalyāṇepi eseva nayo”ti.",
  "tika-s0103t0:533": "259. Mittapatirūpakā ete mittāti evaṃ jānitvā.",
  "tika-s0103t0:534": "Suhadamittavaṇṇanā",
  "tika-s0103t0:535": "260. Sundarahadayāti pemassa atthivasena bhaddacittā.",
  "tika-s0103t0:536_0": "261. Pamattaṃ rakkhatīti ettha pamādavasena kiñci ayutte kate tādise kāle rakkhaṇaṃ",
  "tika-s0103t0:536_1": "“bhītassa saraṇaṃ hotī”ti imināva taṃ gahitanti tato aññameva pamattassa rakkhaṇavidhiṃ",
  "tika-s0103t0:536_2": "dassetuṃ “majjaṃ pivitvā”tiādi vuttaṃ. Gehe ārakkhaṃ asaṃvihitassa bahigamanampi",
  "tika-s0103t0:536_3": "pamādapakkhikamevāti “sahāyo bahigato vā hotī”ti vuttaṃ. Bhayaṃ harantoti bhayaṃ",
  "tika-s0103t0:536_4": "paṭibāhanto. Bhogahetutāya phalūpacārena dhanaṃ “bhoga”nti vadati. Kiccakaraṇīyeti",
  "tika-s0103t0:536_5": "khuddake, mahante ca kātabbe uppanne.",
  "tika-s0103t0:537_0": "262. Nigūhituṃ yuttakathanti nigūhituṃ chādetuṃ yuttakathaṃ, nigūhituṃ vā yuttā kathā",
  "tika-s0103t0:537_1": "etassāti nigūhituṃ yuttakathaṃ, attano kammaṃ. Rakkhatīti anāvikaronto chādeti. Jīvitampīti",
  "tika-s0103t0:537_2": "pi-saddena kimaṅgaṃ pana aññaṃ pariggahitavatthunti dasseti.",
  "tika-s0103t0:538_0": "263. Passantesu passantesūti āmeḍitavacanena nivāriyamānassa pāpassa punappunaṃ karaṇaṃ",
  "tika-s0103t0:538_1": "dīpeti. Punappunaṃ karonto hi pāpato visesena nivāretabbo hoti. Saraṇesūti saraṇesu",
  "tika-s0103t0:538_2": "vattassu abhinnāni katvā paṭipajja, saraṇesu vā upāsakabhāvena vattassu. Nipuṇanti",
  "tika-s0103t0:538_3": "saṇhaṃ. Kāraṇanti kammassakatādibhedayuttaṃ. Idaṃ kammanti imaṃ dānādibhedaṃ kusalakammaṃ.",
  "tika-s0103t0:538_4": "“Kamma”nti sādhāraṇato vuttassāpi tassa “sagge nibbattantī”ti padantarasannidhānena",
  "tika-s0103t0:538_5": "saddhāhirottappālobhādiguṇadhammasamaṅgitā viya kusalabhāvo jotito hoti. Saddhādayo",
  "tika-s0103t0:538_6": "hi dhammā saggagāmimaggo. Yathāha –",
  "tika-s0103t0:539": "“Saddhā hiriyaṃ kusalañca dānaṃ,",
  "tika-s0103t0:540": "Dhammā ete sappurisānuyātā;",
  "tika-s0103t0:541": "Etañhi maggaṃ diviyaṃ vadanti,",
  "tika-s0103t0:542": "Etena hi gacchati devaloka”nti. ;",
  "tika-s0103t0:543_0": "264. Bhavanaṃ sampattivaḍḍhanaṃ bhavoti attho, tappaṭikkhepena abhavoti āha “abhavena",
  "tika-s0103t0:543_1": "avuḍḍhiyā”ti. Pārijuññanti jāni. Anattamano hotīti attamano na hoti anukampakabhāvato.",
  "tika-s0103t0:543_2": "Aññadatthu taṃ abhavaṃ attani āpatitaṃ viya maññati. Idāni taṃ bhavaṃ sarūpato dassetuṃ",
  "tika-s0103t0:543_3": "“tathārūpa”ntiādi vuttaṃ. Virūpoti bībhaccho. Na pāsādikoti tasseva vevacanaṃ. Sujātoti",
  "tika-s0103t0:543_4": "sundarajātiko jātisampanno.",
  "tika-s0103t0:544_0": "265. Jalanti jalanto. Aggīvāti aggikkhandho viya. Bhāsatīti virocati. Yasmāssa bhagavatā",
  "tika-s0103t0:544_1": "savisesaṃ virocanaṃ loke pākaṭabhāvañca dassetuṃ “jalaṃ aggīva bhāsatī”ti vuttaṃ,",
  "tika-s0103t0:544_2": "tasmā yadā aggi savisesaṃ virocati, yattha ca ṭhito dūre ṭhitānampi paññāyati, taṃ",
  "tika-s0103t0:544_3": "dassanādivasena tamatthaṃ vibhāvetuṃ “ratti”ntiādi vuttaṃ.",
  "tika-s0103t0:545_0": "“Bhamarasseva irīyato”ti etenevassa bhogasaṃharaṇaṃ dhammikaṃ ñāyopetanti dassento",
  "tika-s0103t0:545_1": "“attānampī”tiādimāha. Rāsiṃ karontassāti yathāssa dhanadhaññādibhogajātaṃ sampiṇḍitaṃ",
  "tika-s0103t0:545_2": "rāsibhūtaṃ hutvā tiṭṭhati, evaṃ irīyato āyūhantassa ca. Cakkappamāṇanti rathacakkappamāṇaṃ.",
  "tika-s0103t0:545_3": "Nicayanti vuḍḍhiṃ parivuḍḍhiṃ. “Bhogā sannicayaṃ yantī”ti keci paṭhanti.",
  "tika-s0103t0:546_0": "Samāhatvāti saṃharitvā. Alaṃ-saddo “alameva sabbasaṅkhāresu nibbindituṃ, alaṃ virajjitu”ntiādīsu",
  "tika-s0103t0:546_1": "yuttanti imamatthaṃ joteti, “alamariyañāṇadassanavisesa”ntiādīsu pariyattanti. Yo",
  "tika-s0103t0:546_2": "veṭhitattotiādīsu viya atta-saddo sabhāvapariyāyoti taṃ sabbaṃ dassento “yuttasabhāvo”tiādimāha.",
  "tika-s0103t0:546_3": "Saṇṭhapetunti sammā ṭhapetuṃ, sammadeva pavattetunti attho.",
  "tika-s0103t0:547_0": "Evaṃ vibhajantoti evaṃ vuttanayena attano dhanaṃ catudhā vibhajanto vibhajanahetu",
  "tika-s0103t0:547_1": "mittāni ganthati soḷasa kalyāṇamittāni mettāya ajīrāpanena pabandhati. Tenāha “abhejjamānāni",
  "tika-s0103t0:547_2": "ṭhapetī”ti. Kathaṃ pana vuttanayena catudhā bhogānaṃ vibhajanena mittāni ganthatīti",
  "tika-s0103t0:547_3": "āha “yassa hī”tiādi. Tenāha bhagavā “dadaṃ mittāni ganthatī”ti. Bhuñjeyyāti upabhuñjeyya,",
  "tika-s0103t0:547_4": "upayuñjeyya cāti attho. Samaṇabrāhmaṇakapaṇaddhikādīnaṃ dānavasena ceva adhivatthadevatādīnaṃ",
  "tika-s0103t0:547_5": "petabalivasena, nhāpitādīnaṃ vetanavasena ca viniyogopi upayogo eva. Tathā hi vakkhati",
  "tika-s0103t0:547_6": "“imesu panā”tiādi āyo nāma heṭṭhimantena vayato catugguṇo icchitabbo, aññathā vayo",
  "tika-s0103t0:547_7": "avicchedavasena na santāneyya, nidheyya, bhājeyya ca asambhateti vuttaṃ “dvīhi kammaṃ",
  "tika-s0103t0:547_8": "payojaye”ti. Nidhetvāti nidahitvā, bhūmigataṃ katvāti attho. Rājādivasenāti ādi-saddena",
  "tika-s0103t0:547_9": "aggiudakacoradubbhikkhādike saṅgaṇhāti. Nhāpitādīnanti ādi-saddena kulālarajakādīnaṃ saṅgaho.",
  "tika-s0103t0:548": "Chaddisāpaṭicchādanakaṇḍavaṇṇanā",
  "tika-s0103t0:549_0": "266. Catūhi kāraṇehīti na chandagamanādīhi catūhi kāraṇehi. Akusalaṃ pahāyāti “cattāro",
  "tika-s0103t0:549_1": "kammakilesā”ti vuttaṃ akusalañceva agatigamanākusalañca pajahitvā. Chahi kāraṇehīti",
  "tika-s0103t0:549_2": "surāpānādīsu ādīnavadassanasaṅkhātehi chahi kāraṇehi. Surāpānānuyogādibhedaṃ chabbidhaṃ",
  "tika-s0103t0:549_3": "bhogānaṃ apāyamukhaṃ vināsamukhaṃ vajjetvā. Soḷasa mittānīti upakārādivasena cattāro,",
  "tika-s0103t0:549_4": "pamattarakkhaṇādikiccavisesavasena paccekaṃ cattāro cattāro katvā soḷasavidhe kalyāṇamitte",
  "tika-s0103t0:549_5": "sevanto bhajanto. Satthavāṇijjādimicchājīvaṃ pahāya ñāyeneva vattanato dhammikena",
  "tika-s0103t0:549_6": "ājīvena jīvati. Namassitabbāti upakāravasena, guṇavasena ca namassitabbā sabbadā",
  "tika-s0103t0:549_7": "natena hutvā vattitabbā. Disā-saddassa attho heṭṭhā vutto eva. Āgamanabhayanti tattha",
  "tika-s0103t0:549_8": "sammā appaṭipattiyā, micchāpaṭipattiyā ca uppajjanakaanattho. So hi bhāyanti etasmāti",
  "tika-s0103t0:549_9": "“bhaya”nti vuccati. Yena kāraṇena mātāpituādayo puratthimādibhāvena apadiṭṭhā, taṃ",
  "tika-s0103t0:549_10": "dassetuṃ “pubbupakāritāyā”tiādi vuttaṃ, tena atthasarikkhatāya nesaṃ puratthimādibhāvoti",
  "tika-s0103t0:549_11": "dasseti. Tathā hi mātāpitaro puttānaṃ puratthimabhāvena tāva upakāribhāvena dissanato,",
  "tika-s0103t0:549_12": "apadissanato ca puratthimā disā. Ācariyā antevāsikassa dakkhiṇabhāvena, hitāhitaṃ",
  "tika-s0103t0:549_13": "patikusalabhāvena dakkhiṇārahatāya ca vuttanayena dakkhiṇā disā. Iminā nayena “pacchimā",
  "tika-s0103t0:549_14": "disā”tiādīsu yathārahaṃ attho veditabbo. Gharāvāsassa dukkhabahulatāya te te ca kiccavisesā",
  "tika-s0103t0:549_15": "yathāuppatitadukkhanittharaṇatthāti vuttaṃ “te te dukkhavisese uttaratī”ti. Yasmā",
  "tika-s0103t0:549_16": "dāsakammakarā sāmikassa pādānaṃ payirupāsanavasena ceva tadanucchavikakiccasādhanavasena",
  "tika-s0103t0:549_17": "ca yebhuyyena santikāvacarā, tasmā vuttaṃ “pādamūle patiṭṭhānavasenā”ti. Guṇehīti",
  "tika-s0103t0:549_18": "uparibhāvāvahehi guṇehi. Upari ṭhitabhāvenāti saggamagge mokkhamagge ca patiṭṭhitabhāvena.",
  "tika-s0103t0:550_0": "267. Bhatoti posito, taṃ pana bharaṇaṃ jātakālato paṭṭhāya sukhapaccayūpaharaṇena",
  "tika-s0103t0:550_1": "dukkhapaccayāpaharaṇena ca tehi pavattitanti dassetuṃ “thaññaṃ pāyetvā”tiādi vuttaṃ.",
  "tika-s0103t0:550_2": "Jaggitoti paṭijaggito. Teti mātāpitaro.",
  "tika-s0103t0:551_0": "Mātāpitūnaṃ santakaṃ khettādiṃ avināsetvā rakkhitaṃ tesaṃ paramparāya ṭhitiyā kāraṇaṃ",
  "tika-s0103t0:551_1": "hotīti “taṃ rakkhanto kulavaṃsaṃ saṇṭhapeti nāmā”ti vuttaṃ. Adhammikavaṃsatoti “kulappadesādinā",
  "tika-s0103t0:551_2": "attanā sadisaṃ ekaṃ purisaṃ ghaṭetvā vā gīvāyaṃ vā hatthe vā bandhamaṇiyaṃ vā hāretabba”nti",
  "tika-s0103t0:551_3": "evaṃ ādinā pavattaadhammikapaveṇito. Hāretvāti apanetvā taṃ gāhaṃ vissajjāpetvā.",
  "tika-s0103t0:551_4": "Mātāpitaro tato gāhato vivecaneneva hi āyatiṃ tesaṃ paramparāhārikā siyā. Dhammikavaṃseti",
  "tika-s0103t0:551_5": "hiṃsādiviratiyā dhammike vaṃse dhammikāya paveṇiyaṃ. Ṭhapentoti patiṭṭhapento. Salākabhattādīni",
  "tika-s0103t0:551_6": "anupacchinditvāti salākabhattadānādīni avicchinditvā.",
  "tika-s0103t0:552_0": "Dāyajjaṃ paṭipajjāmīti ettha yasmā dāyapaṭilābhassa yogyabhāvena vattamānoyeva dāyajjaṃ",
  "tika-s0103t0:552_1": "paṭipajjati nāma, na itaro, tasmā tamatthaṃ dassetuṃ “mātāpitaro”tiādi vuttaṃ. Dāraketi",
  "tika-s0103t0:552_2": "putte. Vinicchayaṃ patvāti “puttassa cajavissajjana”nti evaṃ āgataṃ vinicchayaṃ āgamma.",
  "tika-s0103t0:552_3": "Dāyajjaṃ paṭipajjāmīti vuttanti “dāyajjaṃ paṭipajjāmī” ti idaṃ catutthaṃ vattanaṭṭhānaṃ",
  "tika-s0103t0:552_4": "vuttaṃ. Tesanti mātāpitūnaṃ. Tatiyadivasato paṭṭhāyāti matadivasato tatiyadivasato paṭṭhāya.",
  "tika-s0103t0:553_0": "Pāpato nivāraṇaṃ nāma anāgatavisayaṃ. Sampattavatthutopi hi nivāraṇaṃ vītikkame anāgate",
  "tika-s0103t0:553_1": "eva siyā, na vattamāne. Nibbattitā pana pāpakiriyā garahaṇamattapaṭikārāti āha “katampi",
  "tika-s0103t0:553_2": "garahantī”ti. Nivesentīti patiṭṭhapenti. Vuttappakārā mātāpitaro anavajjameva sippaṃ",
  "tika-s0103t0:553_3": "sikkhāpentīti vuttaṃ “muddāgaṇanādisippa”nti. Rūpādīhīti ādi-saddena bhogaparivārādiṃ",
  "tika-s0103t0:553_4": "saṅgaṇhāti. Anurūpenāti anucchavikena.",
  "tika-s0103t0:554_0": "Niccabhūto samayo abhiṇhakaraṇakālo. Abhiṇhattho hi ayaṃ nicca-saddo “niccapahaṃsito",
  "tika-s0103t0:554_1": "niccapahaṭṭho”tiādīsu viya. Yuttapattakālo eva samayo kālasamayo. “Uṭṭhāya samuṭṭhāyā”ti",
  "tika-s0103t0:554_2": "imināssa niccameva dāne tesaṃ yuttapayuttataṃ dasseti. Sikhāṭhapanaṃ dārakakāle.",
  "tika-s0103t0:554_3": "Āvāhavivāhaṃ puttadhītūnaṃ yobbanappattakāle.",
  "tika-s0103t0:555_0": "Taṃ bhayaṃ yathā nāgacchati, evaṃ pihitā hoti “puratthimā disā”ti vibhattiṃ pariṇāmetvā",
  "tika-s0103t0:555_1": "yojanā. Yathā pana taṃ bhayaṃ āgaccheyya, yathā ca nāgaccheyya, tadubhayaṃ dassetuṃ",
  "tika-s0103t0:555_2": "“sace hī”tiādi vuttaṃ. Vippaṭipannāti “bhato ne bharissāmī”tiādinā uttasammāpaṭipattiyā",
  "tika-s0103t0:555_3": "akāraṇena ceva tappaṭipakkhamicchāpaṭipattiyā akaraṇena ca vippaṭipannā puttā assu.",
  "tika-s0103t0:555_4": "Etaṃ bhayanti etaṃ “mātāpitūnaṃ appatirūpāti viññūnaṃ garahitabbatābhayaṃ, paravādabhaya”nti",
  "tika-s0103t0:555_5": "evamādi āgaccheyya puttesu. Puttānaṃ nānurūpāti ettha “puttāna”nti padaṃ etaṃ bhayaṃ",
  "tika-s0103t0:555_6": "puttānaṃ āgaccheyyāti evaṃ idhāpi ānetvā sambandhitabbaṃ. Tādisānañhi mātāpitūnaṃ",
  "tika-s0103t0:555_7": "puttānaṃ ovādānusāsaniyo dātuṃ samatthakālato paṭṭhāya tā tesaṃ dātabbā evāti katvā",
  "tika-s0103t0:555_8": "tathā vuttaṃ. Puttānañhi vasenāyaṃ desanā anāgatā sammāpaṭipannesu ubhosu attano,",
  "tika-s0103t0:555_9": "mātāpitūnañca vasena uppajjanakatāya sabbaṃ bhayaṃ na hoti sammāpaṭipannattā. Evaṃ",
  "tika-s0103t0:555_10": "paṭipannattā eva paṭicchannā hoti tattha kātabbapaṭisanthārassa sammadeva katattā.",
  "tika-s0103t0:555_11": "Khemāti anupaddavā. Yathāvuttasammāpaṭipattiyā akaraṇena hi uppajjanakaupaddavā karaṇena na hontīti.",
  "tika-s0103t0:556_0": "“Na kho te”tiādinā vutto saṅgītianāruḷho bhagavatā tadā tassa vutto paramparāgato",
  "tika-s0103t0:556_1": "attho veditabbo. Tenāha “bhagavā siṅgālakaṃ etadavocā”ti. Ayañhīti ettha hi-saddo",
  "tika-s0103t0:556_2": "avadhāraṇe. Tathā hi “no aññā”ti aññadisaṃ nivatteti.",
  "tika-s0103t0:557_0": "268. Ācariyaṃ dūratova disvā uṭṭhānavacaneneva tassa paccuggamanādisāmīcikiriyā avuttasiddhāti",
  "tika-s0103t0:557_1": "taṃ dassento “paccuggamanaṃ katvā”tiādimāha. Upaṭṭhānenāti payirupāsanena. Tikkhattuṃupaṭṭhānagamanenāti",
  "tika-s0103t0:557_2": "pāto, majjhanhike, sāyanti tīsu kālesu upaṭṭhānatthaṃ upagamanena. Sippuggahaṇatthaṃ",
  "tika-s0103t0:557_3": "pana upagamanaṃ upaṭṭhānantogadhaṃ payojanavasena gamanabhāvatoti āha “sippuggahaṇa…pe…",
  "tika-s0103t0:557_4": "hotī”ti. Sotuṃ icchā sussūsā, sā pana ācariye sikkhitabbasikkhe ca ādaragāravapubbikā",
  "tika-s0103t0:557_5": "icchitabbā “addhā iminā sippena sikkhitena evarūpaṃguṇaṃ paṭilabhissāmī”ti. Tathābhūtañca",
  "tika-s0103t0:557_6": "taṃ savanaṃ saddhāpubbaṅgamaṃ hotīti āha “saddahitvā savanenā”ti. Vuttamevatthaṃ",
  "tika-s0103t0:557_7": "byatirekavasena dassetuṃ “asaddahitvā…pe… nādhigacchatī”ti vuttaṃ. Tasmā tassattho",
  "tika-s0103t0:557_8": "vuttapaṭipakkhanayena veditabbo. Yaṃ sandhāya “avasesakhuddakapāricariyāyā”ti vuttaṃ,",
  "tika-s0103t0:557_9": "taṃ vibhajanaṃ anavasesato dassetuṃ “antevāsikena hī”tiādi vuttaṃ. Paccupaṭṭhānādīnīti",
  "tika-s0103t0:557_10": "ādi-saddena āsanapaññāpanaṃ bījananti evamādiṃ saṅgaṇhāti. Antevāsikavattanti antevāsikena",
  "tika-s0103t0:557_11": "ācariyamhi sammāvattitabbavattaṃ. Sippapaṭiggahaṇenāti sippaganthassa sakkaccaṃ uggahaṇena.",
  "tika-s0103t0:557_12": "Tassa hi suṭṭhu uggahaṇena tadanusārenassa payogopi sammadeva uggahito hotīti. Tenāha",
  "tika-s0103t0:557_13": "“thokaṃ gahetvā”tiādi.",
  "tika-s0103t0:558_0": "Suvinītaṃ vinentīti idha ācāravinayo adhippeto. Sippasmiṃ pana sikkhāpanavinayo “suggahitaṃ",
  "tika-s0103t0:558_1": "gāhāpentī”ti imināva saṅgahitoti vuttaṃ “evaṃ te nisīditabba”ntiādi. Ācariyā hi nāma",
  "tika-s0103t0:558_2": "antevāsike na diṭṭhadhammike eva vinenti, atha kho samparāyikepīti āha “pāpamittā",
  "tika-s0103t0:558_3": "vajjetabbā”ti. Sippaganthassa uggaṇhanaṃ nāma yāvadeva payogasampādanatthanti āha",
  "tika-s0103t0:558_4": "“payogaṃ dassetvā gaṇhāpentī”ti. Mittāmaccesūti attano mittāmaccesu. Paṭiyādentīti",
  "tika-s0103t0:558_5": "pariggahetvā naṃ mamattavasena paṭiyādenti. “Ayaṃ amhākaṃ antevāsiko”tiādinā hi attano",
  "tika-s0103t0:558_6": "pariggahitadassanamukhena ceva “bahussuto”tiādinā tassa guṇapariggaṇhanamukhe ca",
  "tika-s0103t0:558_7": "taṃ tesaṃ paṭiyādenti. Sabbadisāsu rakkhaṃ karonti cātuddisabhāvasampādanenassa sabbattha",
  "tika-s0103t0:558_8": "sukhajīvibhāvasādhanato. Tenāha “uggahitasippo hī”tiādi. Sattānañhi duvidhā sarīrarakkhā",
  "tika-s0103t0:558_9": "abbhantaraparissayapaṭighātena, bāhiraparissayapaṭighātena ca. Tattha abbhantaraparissayo",
  "tika-s0103t0:558_10": "khuppipāsādibhedo, so lābhasiddhiyā paṭihaññati tāya tajjāparihārasaṃvidhānato. Bāhiraparissayo",
  "tika-s0103t0:558_11": "coraamanussādihetuko, so vijjāsiddhiyā paṭihaññati tāya tajjāparihārasaṃvidhānato.",
  "tika-s0103t0:558_12": "Tena vuttaṃ “yaṃ yaṃ disa”ntiādi.",
  "tika-s0103t0:559_0": "Pubbe “uggahitasippo hī”tiādinā sippasikkhāpaneneva lābhuppattiyā disāsu parittāṇakaraṇaṃ",
  "tika-s0103t0:559_1": "dassitaṃ, idāni “yaṃ vā so”tiādinā tassa uggahitasippassa nipphattivasena guṇakittanamukhena",
  "tika-s0103t0:559_2": "paggaṇhanenapi lābhuppattiyāti ayametesaṃ vikappānaṃ bhedo. Sesanti “paṭicchannā",
  "tika-s0103t0:559_3": "hotī”tiādikaṃ pāḷiāgataṃ, “evañca pana vatvā”tiādikaṃ aṭṭhakathāgatañca. Etthāti",
  "tika-s0103t0:559_4": "etasmiṃ dutiyadisāvāre. Purimanayenevāti pubbe paṭhamadisāvāre vuttanayeneva.",
  "tika-s0103t0:560_0": "269. Sammānanā nāma sambhāvanā, sā pana atthacariyālakkhaṇā ca dānalakkhaṇā ca catutthapañcamaṭṭhāneheva",
  "tika-s0103t0:560_1": "saṅgahitāti piyavacanalakkhaṇaṃ taṃ dassetuṃ “sambhāvitakathākathanenā”ti vuttaṃ.",
  "tika-s0103t0:560_2": "Vigatamānanā vimānanā, na vimānanā avimānanā, vimānanāya akaraṇaṃ. Tenāha “yathā",
  "tika-s0103t0:560_3": "dāsakammakarādayo”tiādi. Sāmikena hi vimānitānaṃ itthīnaṃ sabbo parijano vimānetiyeva.",
  "tika-s0103t0:560_4": "Paricarantoti indriyāni paricaranto. Taṃ aticarati nāma taṃ attano gihiniṃ atimaññitvā",
  "tika-s0103t0:560_5": "agaṇetvā vattanato. Issariyavossaggenāti ettha yādiso issariyavossaggo gihiniyā anucchaviko,",
  "tika-s0103t0:560_6": "taṃ dassento “bhattagehe vissaṭṭhe”ti āha. Gehe eva ṭhatvā vicāretabbampi hi kasivāṇijjādikammaṃ",
  "tika-s0103t0:560_7": "kulitthiyā bhāro na hoti, sāmikasseva bhāro, tato āgatasāpateyyaṃ pana tāya suguttaṃ",
  "tika-s0103t0:560_8": "katvā ṭhapetabbaṃ hoti. “Sabbaṃ issariyaṃ vissaṭṭhaṃ nāma hotī”ti etā maññantīti",
  "tika-s0103t0:560_9": "adhippāyo. Itthiyo nāma puttalābhena viya mahagghavipulālaṅkāralābhenapi na santussantevāti",
  "tika-s0103t0:560_10": "tāsaṃ tosanaṃ alaṅkāradānanti āha “attano vibhavānurūpenā”ti.",
  "tika-s0103t0:561_0": "Kulitthiyā saṃvihitabbakammantā nāma āhārasampādanavicārappakārāti āha “yāgubhattapacanakālādīnī”tiādi.",
  "tika-s0103t0:561_1": "Sammānanādīhi yathārahaṃ piyavacanehi ceva bhojanadānādīhi ca paheṇakapesanādīhi",
  "tika-s0103t0:561_2": "aññato, tattheva vā uppannassa paṇṇākārassa chaṇadivasādīsu pesetabbapiyabhaṇḍehi",
  "tika-s0103t0:561_3": "ca saṅgahitaparijanā. Gehasāminiyā antogehajano niccaṃ saṅgahito evāti vuttaṃ “idha",
  "tika-s0103t0:561_4": "parijano nāma…pe… ñātijano”ti. Ābhatadhananti bāhirato antogehaṃ pavesitadhanaṃ.",
  "tika-s0103t0:561_5": "Gihiniyā nāma paṭhamaṃ āhārasampādane kosallaṃ icchitabbaṃ, tattha ca yuttapayuttatā,",
  "tika-s0103t0:561_6": "tato sāmikassa itthijanāyattesu kiccākiccesu, tato puttānaṃ parijanassa kātabbakiccesūti",
  "tika-s0103t0:561_7": "āha “yāgubhattasampādanādīsū”tiādi. “Nikkosajjā”ti vatvā tameva nikkosajjataṃ byatirekato,",
  "tika-s0103t0:561_8": "anvayato ca vibhāvetuṃ “yathā”tiādi vuttaṃ. Idhāti imasmiṃ tatiyadisāvāre. Purimanayenevāti",
  "tika-s0103t0:561_9": "paṭhamadisāvāre vuttanayeneva. Iti bhagavā “pacchimā disā puttadārā”ti uddisitvāpi",
  "tika-s0103t0:561_10": "dāravaseneva pacchimaṃ disaṃ vissajjesi, na puttavasena. Kasmā? Puttā hi dārakakāle",
  "tika-s0103t0:561_11": "attano mātu anuggaṇhaneneva anuggahitā honti anukampitā, viññutaṃ pattakāle pana",
  "tika-s0103t0:561_12": "yathā tepi tadā anuggahetabbā, svāyaṃ vidhi “pāpā nivārentī”tiādinā paṭhamadisāvāre",
  "tika-s0103t0:561_13": "dassito evāti kiṃ puna vissajjanenāti. Dānādisaṅgahavatthūsu yaṃ vattabbaṃ, taṃ heṭṭhā vuttamevāti.",
  "tika-s0103t0:562_0": "270. Cattāripi ṭhānāni laṅghitvā pañcamameva ṭhānaṃ vivarituṃ “avisaṃvādanatāyā”tiādi",
  "tika-s0103t0:562_1": "vuttaṃ. Tattha yassa yassa nāmaṃ gaṇhātīti sahāyo atthikabhāvena yassa yassa vatthuno",
  "tika-s0103t0:562_2": "nāmaṃ katheti. Avisaṃvādetvāti ettha duvidhaṃ avisaṃvādanaṃ vācāya, payogena cāti",
  "tika-s0103t0:562_3": "taṃ duvidhampi dassetuṃ “idampī”tiādi vuttaṃ. “Dānenā”ti ca idaṃ nidassanamattaṃ",
  "tika-s0103t0:562_4": "daṭṭhabbaṃ itarasaṅgahavatthuvasenapi avisaṃvādetvā saṅgaṇhanassa labbhanato, icchitabbato",
  "tika-s0103t0:562_5": "ca. Aparā pacchimā pajā aparapajā, aparāparaṃ uppannā vā pajā aparapajā. Paṭipūjanā",
  "tika-s0103t0:562_6": "nāma mamāyanā, sakkārakiriyā cāti tadubhayaṃ dassetuṃ “kelāyantī”tiādi vuttaṃ. Mamāyantīti mamattaṃ karonti.",
  "tika-s0103t0:563_0": "271. Yathābalaṃ kammantasaṃvidhānenāti dāsakammakarānaṃ yathābalaṃ balānurūpaṃ tesaṃ",
  "tika-s0103t0:563_1": "tesaṃ kammantānaṃ saṃvidahanena vicāraṇena, kārāpanenāti attho. Tenāha “daharehī”tiādi.",
  "tika-s0103t0:563_2": "Bhattavetanānuppadānenāti tassa tassa dāsakammakarassa anurūpaṃ bhattassa, vetanassa",
  "tika-s0103t0:563_3": "ca padānena. Tenevāha “ayaṃ khuddakaputto”tiādi. Bhesajjādīnīti ādi-saddena sappāyāhāravasanaṭṭhānādiṃ",
  "tika-s0103t0:563_4": "saṅgaṇhāti. Sātabhāvo eva rasānaṃ acchariyatāti āha “acchariye madhurarase”ti. Tesanti",
  "tika-s0103t0:563_5": "dāsakammakarānaṃ. Vossajjanenāti kammakaraṇato vissajjanena. Velaṃ ñatvāti “pahārāvaseso,",
  "tika-s0103t0:563_6": "upaḍḍhapahārāvaseso vā divaso”ti velaṃ jānitvā. Yo koci mahussavo chaṇo nāma. Kattikussavo,",
  "tika-s0103t0:563_7": "phagguṇussavoti evaṃ nakkhattasallakkhito mahussavo nakkhattaṃ. Pubbuṭṭhāyitā, pacchānipātitā",
  "tika-s0103t0:563_8": "ca mahāsudassane vuttā evāti idha anāmaṭṭhā.",
  "tika-s0103t0:564_0": "Dinnādāyinoti pubbapadāvadhāraṇavasena sāvadhāraṇavacananti avadhāraṇena nivattitaṃ",
  "tika-s0103t0:564_1": "dassetuṃ “corikāya kiñci aggahetvā”ti vuttaṃ. Tenāha “sāmikehi dinnasseva ādāyino”ti.",
  "tika-s0103t0:564_2": "Na mayaṃ kiñci labhāmāti anujjhāyitvāti paṭisedhadvayena tehi laddhabbassa lābhaṃ",
  "tika-s0103t0:564_3": "dasseti. “Kiṃ etassa kammena katenāti anujjhāyitvā”ti idaṃ tuṭṭhahadayatāya kāraṇadassanaṃ",
  "tika-s0103t0:564_4": "paṭipakkhadūrībhāvato. Tuṭṭhahadayatādassanampi kammassa sukatakāritāya kāraṇadassanaṃ.",
  "tika-s0103t0:564_5": "Kitti eva vaṇṇo kittivaṇṇo, taṃ kittivaṇṇaṃ guṇakathaṃ haranti, taṃ taṃ disaṃ upāharantīti",
  "tika-s0103t0:564_6": "kittivaṇṇaharā. Tathā tathā kittetabbato hi kitti, guṇo, tesaṃ vaṇṇanaṃ kathanaṃ",
  "tika-s0103t0:564_7": "vaṇṇo. Tenāha “guṇakathāhārakā”ti.",
  "tika-s0103t0:565_0": "272. Kāraṇabhūtā mettā etesaṃ atthīti mettāni, kāyakammādīni. Yāni pana tāni yathā",
  "tika-s0103t0:565_1": "yathā ca sambhavanti, taṃ dassetuṃ “tatthā”tiādi vuttaṃ. “Vihāragamana”ntiādīsu “mettacittaṃ",
  "tika-s0103t0:565_2": "paccupaṭṭhāpetvā”ti padaṃ āharitvā yojetabbaṃ. Anāvaṭadvāratāyāti ettha dvāraṃ nāma",
  "tika-s0103t0:565_3": "alobhajjhāsayatā dānassa mukhabhāvato. Tassa sato deyyadhammassa dātukāmatā anāvaṭatā",
  "tika-s0103t0:565_4": "evañhi gharamāvasanto kulaputto gehadvāre pihitepi anāvaṭadvāro eva, aññathā apihitepi",
  "tika-s0103t0:565_5": "gharadvāre āvaṭadvāro evāti. Tena vuttaṃ “tatthā”tiādi. Vivaritvāpi vasantoti vacanaseso.",
  "tika-s0103t0:565_6": "Pidahitvāpīti etthāpi eseva nayo. “Sīlavantesū”ti idaṃ paṭiggāhakato dakkhiṇavisuddhidassanatthaṃ",
  "tika-s0103t0:565_7": "vuttaṃ. Karuṇākhettepi dānena anāvaṭadvāratā eva. “Santaññevā”ti iminā asantaṃ natthivacanaṃ",
  "tika-s0103t0:565_8": "pucchitapaṭivacanaṃ viya icchitabbaṃ evāti dasseti viññūnaṃ atthikānaṃ cittamaddavakaraṇato.",
  "tika-s0103t0:565_9": "“Purebhattaṃ paribhuñjitabbaka”nti idaṃ yāvakālike eva āmisabhāvassa niruḷhatāya vuttaṃ.",
  "tika-s0103t0:566_0": "“Sabbe sattā”ti idaṃ tesaṃ samaṇabrāhmaṇānaṃ ajjhāsayasampattidassanaṃ pakkhapātābhāvadīpanato,",
  "tika-s0103t0:566_1": "odhiso pharaṇāyapi mettābhāvanāya labbhanato. Yāya kusalābhivaḍḍhiākaṅkhāya tesaṃ",
  "tika-s0103t0:566_2": "upaṭṭhākānaṃ, tathā nesaṃ gehapavisanaṃ, taṃ sandhāyāha “pavisantāpi kalyāṇena cetasā",
  "tika-s0103t0:566_3": "anukampanti nāmā”ti. Sutassa pariyodāpanaṃ nāma tassa yāthāvato atthaṃ vibhāvetvā",
  "tika-s0103t0:566_4": "vicikicchātamavidhamanena visodhananti āha “atthaṃ kathetvā kaṅkhaṃ vinodentī”ti.",
  "tika-s0103t0:566_5": "Savanaṃ nāma dhammassa yāvadeva sammāpaṭipajjanāya asati tasmiṃ tassa niratthakabhāvato,",
  "tika-s0103t0:566_6": "tasmā sutassa pariyodāpanaṃ nāma sammāpaṭipajjāpananti āha “tathattāya vā paṭipajjāpentī”ti.",
  "tika-s0103t0:567_0": "273. Alamattoti samatthasabhāvo, so ca atthato samattho evāti “agāraṃ ajjhāvasanasamattho”ti",
  "tika-s0103t0:567_1": "vuttaṃ. Disānamassanaṭṭhāneti yathāvuttadisānaṃ paccupaṭṭhānasaññite namassanakāraṇe.",
  "tika-s0103t0:567_2": "Paṇḍito hutvā kusalo cheko labhate yasanti yojanā. Saṇhaguṇayogato saṇho, saṇhaguṇoti",
  "tika-s0103t0:567_3": "panettha sukhumanipuṇapaññā, muduvācāti dassento “sukhuma…pe… bhaṇanena vā”ti vuttaṃ.",
  "tika-s0103t0:567_4": "Disānamassanaṭṭhānenāti yena ñāṇena yathāvuttā cha disā vuttanayena paṭipajjanto",
  "tika-s0103t0:567_5": "namassati nāma, taṃ ñāṇaṃ disānamassanaṭṭhānaṃ, tena paṭibhānavā. Tena hi taṃtaṃkiccayuttapattavasena",
  "tika-s0103t0:567_6": "paṭipajjanto idha “paṭibhānavā”ti vutto. Nivātavuttīti paṇipātasīlo. Atthaddhoti",
  "tika-s0103t0:567_7": "na thaddho thambharahitoti cittassa uddhumātalakkhaṇena thambhitabhāvena virahito.",
  "tika-s0103t0:567_8": "Uṭṭhānavīriyasampannoti kāyikena vīriyena samannāgato. Nirantarakaraṇavasenāti āraddhassa",
  "tika-s0103t0:567_9": "kammassa satatakāritāvasena. Ṭhānuppattiyā paññāyāti tasmiṃ tasmiṃ atthakicce upaṭṭhite",
  "tika-s0103t0:567_10": "ṭhānaso taṅkhaṇe eva uppajjanakapaññāya.",
  "tika-s0103t0:568_0": "Saṅgahakaroti yathārahaṃ sattānaṃ saṅgaṇhanako. Mittakaroti mittabhāvakaro, so pana",
  "tika-s0103t0:568_1": "atthato mitte pariyesanako nāma hotīti vuttaṃ “mittagavesano”ti. Yathāvuttaṃ vadaṃ",
  "tika-s0103t0:568_2": "vacanaṃ jānātīti vadaññūti āha “pubbakārinā vuttavacanaṃ jānātī”ti. Idāni tamevatthaṃ",
  "tika-s0103t0:568_3": "saṅkhepena vuttaṃ vitthāravasena dassetuṃ “sahāyakassā”tiādi vuttaṃ. Pubbe yathāpavattāya",
  "tika-s0103t0:568_4": "vācāya jānane vadaññutaṃ dassetvā idāni ākārasallakkhaṇena appavattāya vācāya jānanepi",
  "tika-s0103t0:568_5": "vadaññutaṃ dassetuṃ “apicā”tiādi vuttaṃ. “Yena yena vā panā”tiādinā vacanīyatthataṃ",
  "tika-s0103t0:568_6": "vadaññū-saddassa dasseti. Netāti yathādhippetamatthaṃ paccakkhato pāpetā. Tenāha",
  "tika-s0103t0:568_7": "“taṃ tamatthaṃ dassento paññāya netā”ti. Neti taṃ tamatthanti ānetvā sambandho. Punappunaṃ",
  "tika-s0103t0:568_8": "netīti anu anu neti, taṃ tamatthanti ānetvā yojanā.",
  "tika-s0103t0:569_0": "Tasmiṃ tasminti tasmiṃ tasmiṃ dānādīhi saṅgahehi saṅgahetabbe puggale. Āṇiyāti akkhasīsagatāya",
  "tika-s0103t0:569_1": "āṇiyā. Yāyatoti gacchato. Puttakāraṇāti puttanimittaṃ. Puttahetukañhi puttena kattabbaṃ mānaṃ vā pūjaṃ vā.",
  "tika-s0103t0:570_0": "Upayogavacaneti upayogatthe. Vuccatīti vacanaṃ, attho. Upayogavacane vā vattabbe.",
  "tika-s0103t0:570_1": "Paccattanti paccattavacanaṃ. Sammā pekkhantīti sammadeva kātabbe pekkhanti. Pasaṃsanīyāti",
  "tika-s0103t0:570_2": "pasaṃsitabbā. Bhavanti ete saṅgahetabbe tattha puggale yathārahaṃ pavattentāti adhippāyo.",
  "tika-s0103t0:571_0": "274. “Iti bhagavā”tiādi nigamanaṃ. Yā disāti yā mātāpituādilakkhaṇā puratthimādidisā.",
  "tika-s0103t0:571_1": "Namassāti namasseyyāsīti attho “yathā kathaṃ panā”tiādikāya gahapatiputtassa pucchāya",
  "tika-s0103t0:571_2": "vasena desanāya āraddhattā “pucchāya ṭhatvā”ti vuttaṃ. Akathitaṃ natthi gihīhi kattabbakamme",
  "tika-s0103t0:571_3": "appamādapaṭipattiyā anavasesato kathitattā. Mātāpituādīsu hi tehi ca paṭipajjitabbapaṭipattiyā",
  "tika-s0103t0:571_4": "niravasesato kathaneneva rājādīsupi paṭipajjitabbavidhi atthato kathito eva hotīti.",
  "tika-s0103t0:571_5": "Gihino vinīyanti, vinayaṃ upenti etenāti gihivinayo. Yathānusiṭṭhanti yathā idha",
  "tika-s0103t0:571_6": "satthārā anusiṭṭhaṃ gihicārittaṃ, tathā tena pakārena taṃ avirādhetvā. Paṭipajjamānassa",
  "tika-s0103t0:571_7": "vuddhiyeva pāṭikaṅkhāti diṭṭhadhammikasamparāyikaparamatthehi vuddhiyeva icchitabbā avassambhāvinīti.",
  "tika-s0103t0:572": "Paṭhamabhāṇavāravaṇṇanā",
  "tika-s0103t0:573_0": "275. “Catuddisaṃ rakkhaṃ ṭhapetvā”ti idaṃ dvīsu ṭhānesu catūsu disāsu ṭhapitaṃ rakkhaṃ",
  "tika-s0103t0:573_1": "sandhāya vuttanti tadubhayaṃ dassetuṃ “asurasenāyā”tiādi vuttaṃ. Attano hi adhikāre,",
  "tika-s0103t0:573_2": "attano rakkhāya ca appamajjanena tesaṃ idaṃ dvīsu ṭhānesu catūsu disāsu ārakkhaṭṭhapanaṃ.",
  "tika-s0103t0:573_3": "Yañhi taṃ asurasenāya paṭisedhanatthaṃ devapure catūsu disāsu sakkassa devānamindassa",
  "tika-s0103t0:573_4": "ārakkhaṭṭhapanaṃ, taṃ attano adhikāre appamajjanaṃ. Yaṃ pana nesaṃ bhagavato santikaṃ",
  "tika-s0103t0:573_5": "upasaṅkamane catūsu disāsu ārakkhaṭṭhapanaṃ, taṃ attano katā rakkhāya appamajjanaṃ.",
  "tika-s0103t0:573_6": "Tena vuttaṃ “asurasenāya nivāraṇattha”ntiādi. Pāḷiyaṃ catuddisanti bhummatthe upayogavacananti",
  "tika-s0103t0:573_7": "bhummavasena tadatthaṃ dassento “catūsu disāsū”ti āha. Ārakkhaṃ ṭhapetvāti vessavaṇādayo",
  "tika-s0103t0:573_8": "cattāro mahārājāno attanā attanā rakkhitabbadisāsu ārakkhaṃ ṭhapetvā guttiṃ sammadeva",
  "tika-s0103t0:573_9": "vidahitvā. Balagumbaṃ ṭhapetvāti yakkhasenādisenābalasamūhaṃ ṭhapetvā. Ovaraṇaṃ ṭhapetvāti",
  "tika-s0103t0:573_10": "paṭipakkhanisedhanasamatthaṃ āvaraṇaṃ ṭhapetvā. Iti tīhi padehi yathākkamaṃ paccekaṃ",
  "tika-s0103t0:573_11": "devanagaradvārassa anto, dvārasamīpe, dvārato bahi, disārakkhāvasanoti tividhāya",
  "tika-s0103t0:573_12": "rakkhāya ṭhapitabhāvo vā dīpito. Tenāha “evaṃ sakkassa…pe… katvā”ti. Satta buddhe",
  "tika-s0103t0:573_13": "ārabbhāti ettha satteva buddhe ārabbha paribandhanakāraṇaṃ mahāpadānaṭīkāyaṃ vuttanayeneva",
  "tika-s0103t0:573_14": "veditabbaṃ. Dhammaāṇanti dhammamayaṃ āṇaṃ, satthu dhammacakkanti attho. “Parisato",
  "tika-s0103t0:573_15": "bāhirabhāvo, asambhogo”ti evamādiṃ idañcidañca vivajjanakaraṇaṃ karissāmāti. Sāvananti",
  "tika-s0103t0:573_16": "catunnampi parisānaṃ tikkhattuṃ parivārena anusāvanaṃ, yathā sakko devānamindo asurasenāya",
  "tika-s0103t0:573_17": "nivāraṇatthaṃ catūsu disāsu ārakkhaṃ ṭhapāpeti, evaṃ mahārājānopi tādise kiccavisese",
  "tika-s0103t0:573_18": "attano ārakkhaṃ ṭhapenti. Imesampi hi tato sāsaṅkaṃ sappaṭibhayanti. Tena vuttaṃ “attanopī”tiādi.",
  "tika-s0103t0:574_0": "Abhikkantāti atikkantā, vigatāti atthoti āha “khaye dissatī”ti. Teneva hi “nikkhanto",
  "tika-s0103t0:574_1": "paṭhamo yāmo”ti anantaraṃ vuttaṃ. Abhikkantataroti ativiya kantataro. Tādiso ca sundaro",
  "tika-s0103t0:574_2": "bhaddako nāma hotīti āha “sundare dissatī”ti.",
  "tika-s0103t0:575_0": "Koti devanāgayakkhagandhabbādīsu ko katamo. Meti mama. Pādānīti pāde. Iddhiyāti imāya",
  "tika-s0103t0:575_1": "evarūpāya deviddhiyā. “Yasasā”ti iminā edisena parivārena, paricchedena ca. Jalanti",
  "tika-s0103t0:575_2": "vijjotamāno. Abhikkantenāti ativiya kantena kamanīyena abhirūpena. Vaṇṇenāti sarīravaṇṇanibhāya.",
  "tika-s0103t0:575_3": "Sabbā obhāsayaṃ disāti dasapi disā pabhāsento cando viya, sūriyo viya ca ekobhāsaṃ",
  "tika-s0103t0:575_4": "ekālokaṃ karontoti gāthāya attho. Abhirūpeti uḷārarūpe sampannarūpe. Abbhanumodaneti",
  "tika-s0103t0:575_5": "sampahaṃsane. Idha panāti “abhikkantāya rattiyā”ti etasmiṃ pade. Tenāti khayapariyāyattā.",
  "tika-s0103t0:576_0": "Rūpāyatanādīsūti ādi-saddena akkharādīnaṃ saṅgaho daṭṭhabbo. Suvaṇṇavaṇṇoti suvaṇṇacchavīti",
  "tika-s0103t0:576_1": "ayamettha atthoti āha “chaviya”nti. Tathā hi vuttaṃ “kañcanasannibhattaco”ti saññūḷhāti",
  "tika-s0103t0:576_2": "saṅganthitā. Vaṇṇāti guṇavaṇṇanāti āha “thutiya”nti, thomanāyanti attho. Kulavaggeti",
  "tika-s0103t0:576_3": "khattiyādikulakoṭṭhāse. Tattha “accho vippasanno”tiādinā vaṇṇitabbaṭṭhena vaṇṇo,",
  "tika-s0103t0:576_4": "chavi. Vaṇṇanaṭṭhena vaṇṇo, thuti. Abhitthavanaṭṭhena vaṇṇo, thuti, aññamaññaṃ asaṅkarato",
  "tika-s0103t0:576_5": "vaṇṇitabbato ṭhapetabbato vaṇṇo, khattiyādikulavaggo. Vaṇṇīyati ñāpīyati etenāti",
  "tika-s0103t0:576_6": "vaṇṇo, ñāpakaṃ kāraṇaṃ. Vaṇṇanato thūlarassādibhāvena upaṭṭhānato vaṇṇo, saṇṭhānaṃ.",
  "tika-s0103t0:576_7": "“Mahantaṃ khuddakaṃ, majjhima”nti vaṇṇetabbato pamāṇetabbato vaṇṇo, pamāṇaṃ. Vaṇṇīyati",
  "tika-s0103t0:576_8": "cakkhunā vivarīyatīti vaṇṇo, rūpāyatananti evaṃ tasmiṃ tasmiṃ atthe vaṇṇa-saddassa",
  "tika-s0103t0:576_9": "pavatti veditabbā. Soti vaṇṇasaddo. Chaviyaṃ daṭṭhabbo rūpāyatane gayhamānassa chavimukheneva",
  "tika-s0103t0:576_10": "gahetabbato. “Chavigatā pana vaṇṇadhātu eva suvaṇṇavaṇṇoti ettha vaṇṇaggahaṇena gahitā”ti apare.",
  "tika-s0103t0:577_0": "Kevalaparipuṇṇanti ekadesampi asesetvā niravasesatova paripuṇṇanti ayamettha atthoti",
  "tika-s0103t0:577_1": "āha “anavasesatā attho”ti. Kevalakappāti kappa-saddo nipāto padapūraṇamattaṃ, kevalaṃ",
  "tika-s0103t0:577_2": "icceva attho. Kevala-saddo bahulavācīti āha “yebhuyyatā attho”ti. Keci pana “īsakaṃ",
  "tika-s0103t0:577_3": "asamattā kevalakappā”ti vadanti. Evaṃ sati anavasesattho eva kevala-saddattho siyā,",
  "tika-s0103t0:577_4": "anatthantarena pana kappa-saddena padavaḍḍhanaṃ kataṃ kevalameva kevalakappanti.",
  "tika-s0103t0:577_5": "Atha vā kappanīyatā, paññāpetabbatā kevalakappā. Abyāmissatā vijātiyena asaṅkarā",
  "tika-s0103t0:577_6": "suddhatā. Anatirekatā taṃparamatā visesābhāvo. Kevalakappanti kevalaṃ daḷhaṃ katvāti",
  "tika-s0103t0:577_7": "attho. Kevalaṃ vuccati nibbānaṃ sabbasaṅkhatavivittattā. Taṃ etassa adhigataṃ atthīti",
  "tika-s0103t0:577_8": "kevalī, sacchikatanirodho khīṇāsavo.",
  "tika-s0103t0:578_0": "Kappa-saddo panāyaṃ sa-upasaggo, anupasaggo cāti adhippāyena okappaniyapade labbhamānaṃ",
  "tika-s0103t0:578_1": "kappaniyasaddamattaṃ nidasseti, aññathā kappa-saddassa atthuddhāre okappaniyapadaṃ",
  "tika-s0103t0:578_2": "anidassanameva siyā. Samaṇakappehīti vinayakkamasiddhehi samaṇavohārehi. Niccakappanti",
  "tika-s0103t0:578_3": "niccakālaṃ. Paññattīti nāmañhetaṃ tassa āyasmato, yadidaṃ kappoti. Kappitakesamassūti",
  "tika-s0103t0:578_4": "kattariyā cheditakesamassu. Dvaṅgulakappoti majjhanhikavelāya vītikkantāya dvaṅgulatāvikappo.",
  "tika-s0103t0:578_5": "Lesoti apadeso. Anavasesaṃ pharituṃ samatthassa obhāsassa kenaci kāraṇena ekadesapharaṇampi",
  "tika-s0103t0:578_6": "siyā, ayaṃ pana sabbasova pharīti dassetuṃ samantattho kappa-saddo gahitoti āha “anavasesaṃ samantato”ti.",
  "tika-s0103t0:579_0": "Yasmā devatānaṃ sarīrappabhā dvādasayojanamattaṃ ṭhānaṃ, tato bhiyyopi pharitvā tiṭṭhati,",
  "tika-s0103t0:579_1": "tathā vatthābharaṇādīhi samuṭṭhitā pabhā, tasmā vuttaṃ “candimā viya, sūriyo viya",
  "tika-s0103t0:579_2": "ca ekobhāsaṃ ekaṃ pajjotaṃ karitvā”ti. Kasmā ete mahārājāno bhagavato santike nisīdiṃsu?",
  "tika-s0103t0:579_3": "Nanu yebhuyyena devatā bhagavato santikaṃ upagatā ṭhatvāva kathetabbaṃ kathentā gacchantīti?",
  "tika-s0103t0:579_4": "Saccametaṃ, idha pana nisīdane kāraṇaṃ atthi, taṃ dassetuṃ “devatāna”ntiādi vuttaṃ.",
  "tika-s0103t0:579_5": "“Idaṃ parittaṃ nāma sattabuddhapaṭisaṃyuttaṃ garu, tasmā na amhehi ṭhatvā gahetabba”nti",
  "tika-s0103t0:579_6": "cintetvā parittagāravavasena nisīdiṃsu.",
  "tika-s0103t0:580_0": "276. Kasmā panettha vessavaṇo eva kathesi, na itaresu yo kocīti? Tattha kāraṇaṃ dassetuṃ",
  "tika-s0103t0:580_1": "“kiñcāpī”tiādi vuttaṃ. Vissāsiko abhiṇhaṃ upasaṅkamanena. Byattoti visārado, tañcassa",
  "tika-s0103t0:580_2": "veyyattiyaṃ suṭṭhu sikkhitabhāvenāti āha “susikkhito”ti. Manussesu viya hi devesupi",
  "tika-s0103t0:580_3": "kocideva purimajātiparicayena susikkhito hoti, tatrāpi kocideva yathādhippetamatthaṃ",
  "tika-s0103t0:580_4": "vattuṃ samattho paripuṇṇapadabyañjanāya poriyā vācāya samannāgato. “Mahesakkhā”ti",
  "tika-s0103t0:580_5": "imassa atthavacanaṃ “ānubhāvasampannā”ti, mahesakkhāti vā mahāparivārāti attho. Pāṇātipāte",
  "tika-s0103t0:580_6": "ādīnavadassaneneva taṃ vipariyāyato tato veramaṇiyaṃ ānisaṃso pākaṭo hotīti “ādīnavaṃ",
  "tika-s0103t0:580_7": "dassetvā” icceva vuttaṃ. Tesu senāsanesūti yāni “araññavanappatthānī”tiādinā vuttāni",
  "tika-s0103t0:580_8": "bhikkhūnaṃ vasanaṭṭhānabhūtāni araññāyatanāni, tesu bhikkhūhi sayitabbato, āsitabbato",
  "tika-s0103t0:580_9": "ca senāsanasaññitesu. Nibaddhavāsinoti rukkhapabbatapaṭibaddhesu vimānesu niccavāsitāya",
  "tika-s0103t0:580_10": "nibaddhavāsino. Baddhattāti gāthābhāvena ganthitattā sambandhitattā.",
  "tika-s0103t0:581_0": "“Uggaṇhātu bhante bhagavā”ti attanā vuccamānaṃ parittaṃ bhagavantaṃ uggaṇhāpetukāmo",
  "tika-s0103t0:581_1": "vessavaṇo avocāti adhippāyena codako “kiṃ pana bhagavato appaccakkhadhammo nāma atthī”ti",
  "tika-s0103t0:581_2": "codesi. Ācariyo sabbattha appaṭihatañāṇacārassa bhagavato na kiñci appaccakkhanti",
  "tika-s0103t0:581_3": "dassento “natthī”ti vatvā “uggaṇhātu bhante bhagavā”ti vadato vessavaṇassa adhippāyaṃ",
  "tika-s0103t0:581_4": "vivaranto “okāsakaraṇattha”ntiādimāha. Yathā hi pañcasikho gandhabbadevaputto devānaṃ",
  "tika-s0103t0:581_5": "tāvatiṃsānaṃ, brahmuno ca sanaṅkumārassa sammukhā attano yathāsutaṃ dhammaṃ bhagavato",
  "tika-s0103t0:581_6": "santikaṃ upagantvā pavedeti, evamayampi mahārājā itarehi saddhiṃ āṭānāṭanagare gāthāvasena",
  "tika-s0103t0:581_7": "bandhitaṃ parittaṃ bhagavato pavedetuṃ okāsaṃ kārento “uggaṇhātu bhante bhagavā”ti",
  "tika-s0103t0:581_8": "āha, na naṃ tassa pariyāpuṇane niyojento. Tasmā uggaṇhātūti yathidaṃ parittaṃ mayā",
  "tika-s0103t0:581_9": "paveditamattameva hutvā catunnaṃ parisānaṃ cirakālaṃ hitāvahaṃ hoti, evaṃ uddhaṃ",
  "tika-s0103t0:581_10": "ārakkhāya gaṇhātu, sampaṭicchatūti attho. Satthu kathiteti satthu ārocite, catunnaṃ",
  "tika-s0103t0:581_11": "parisānaṃ satthu kathane vāti attho. Sukhavihārāyāti yakkhādīhi avihiṃsāya laddhabbasukhavihārāya.",
  "tika-s0103t0:582_0": "277. Sattapi buddhā cakkhumanto pañcahi cakkhūhi cakkhumabhāve visesābhāvato. Tasmāti",
  "tika-s0103t0:582_1": "yasmā cakkhumabhāvo viya sabbabhūtānukampitādayo sabbepi visesā sattannampi buddhānaṃ",
  "tika-s0103t0:582_2": "sādhāraṇā, tasmā, guṇanemittakāneva vā yasmā buddhānaṃ nāmāni nāma, na liṅgikāvatthikayādicchakāni,",
  "tika-s0103t0:582_3": "tasmā buddhānaṃ guṇavisesadīpanāni “cakkhumantassā”tiādinā vuttāni etāni ekekassa",
  "tika-s0103t0:582_4": "satta satta nāmāni honti. Tesaṃ nāmānaṃ sādhāraṇabhāvaṃ atthavasena yojetabbāti dassetuṃ",
  "tika-s0103t0:582_5": "“sabbepī”tiādi vuttaṃ. Sabbabhūtānukampinoti anaññasādhāraṇamahākaruṇāya sabbasattānaṃ",
  "tika-s0103t0:582_6": "anukampikā. Nhātakilesattāti aṭṭhaṅgikena ariyamaggajalena saparasantānesu niravasesato",
  "tika-s0103t0:582_7": "dhotakilesamalattā. Mārasenāpamaddinoti saparivāre pañcapi māre pamadditavanto. Vusitavantoti",
  "tika-s0103t0:582_8": "maggabrahmacariyavāsaṃ, dasavidhaṃ ariyavāsañca vusitavanto. Vusitavantatāya eva",
  "tika-s0103t0:582_9": "bāhitapāpatā vuttā hotīti “brāhmaṇassā”ti padaṃ anāmaṭṭhaṃ. Vimuttāti anaññasādhāraṇānaṃ",
  "tika-s0103t0:582_10": "pañcannampi vimuttīnaṃ vasena niravasesato muttā. Aṅgatoti sarīraṅgato, ñāṇaṅgato",
  "tika-s0103t0:582_11": "ca, dvattiṃsamahāpurisalakkhaṇa- asītianubyañjanehi nikkhamanappabhā, byāmappabhā,",
  "tika-s0103t0:582_12": "ketumālāuṇhīsappabhā ca sarīraṅgato nikkhamanakarasmiyo, yamakamahāpāṭihāriyādīsu",
  "tika-s0103t0:582_13": "uppajjanakappabhā ñāṇaṅgato nikkhamanakarasmiyo. Na etāneva “cakkhumā”tiādinā vuttāni",
  "tika-s0103t0:582_14": "satta nāmāni, atha kho aññānipi bahūni aparimitāni nāmāni. Kathanti āha “asaṅkhyeyyāni",
  "tika-s0103t0:582_15": "nāmāni saguṇena mahesinoti vutta”nti. Kena vuttaṃ? Dhammasenāpatinā.",
  "tika-s0103t0:583_0": "Yadi evaṃ kasmā vessavaṇo etāneva gaṇhīti āha “attano pākaṭanāmavasenā”ti. Khīṇāsavā",
  "tika-s0103t0:583_1": "janāti adhippetā. Te hi kammakilesehi jātāpi evaṃ na puna jāyissantīti iminā atthena",
  "tika-s0103t0:583_2": "janā. Yathāha “yo ca kālaghaso bhūto”ti desanāsīsamattanti nidassanamattanti attho,",
  "tika-s0103t0:583_3": "avayavena vā samudāyupalakkhaṇametaṃ. Sati ca pisuṇavācappahāne pharusavācā pahīnāva",
  "tika-s0103t0:583_4": "hoti, pageva ca musāvādoti “apisuṇā” icceva vuttā. Mahattāti mahā attā sabhāvo etesanti",
  "tika-s0103t0:583_5": "mahattā. Tenāha “mahantabhāvaṃ pattā”ti. Mahantāti vā mahā antā, parinibbānapariyosānāti",
  "tika-s0103t0:583_6": "vuttaṃ hoti. Mahantehi vā sīlādīhi samannāgatā. Ayaṃ tāva aṭṭhakathāyaṃ āgatanayena",
  "tika-s0103t0:583_7": "attho. Itaresaṃ pana matena buddhādīhi ariyehi mahanīyato pūjanīyato mahaṃ nāma nibbānaṃ,",
  "tika-s0103t0:583_8": "mahamanto etesanti mahantā, nibbānadiṭṭhāti attho. Nissāradāti sārajjarahitā, nibbhayāti",
  "tika-s0103t0:583_9": "attho. Tenāha “vigatalomahaṃsā”ti.",
  "tika-s0103t0:584_0": "Hitanti hitacittaṃ, sattānaṃ hitesīti attho. Yathābhūtaṃ vipassisunti pañcupādānakkhandhesu",
  "tika-s0103t0:584_1": "samudayādito yāthāvato vividhenākārena passiṃsu. “Ye cāpī”ti pubbe paccattabahuvacanena",
  "tika-s0103t0:584_2": "aniyamato vutte tesampīti atthaṃ sampadānabahuvacanavasena niyametvā “namatthū”ti",
  "tika-s0103t0:584_3": "ca padaṃ ānetvā yojeti yaṃ taṃ-saddānaṃ abyabhicāritasambandhabhāvato. Vipassiṃsu",
  "tika-s0103t0:584_4": "namassantīti vā yojanā. Paṭhamagāthāyāti “ye cāpi nibbutā loke”ti evaṃ vuttagāthāya.",
  "tika-s0103t0:584_5": "Dutiyagāthāyāti tadantaragāthāya. Tattha desanāmukhamattanti itaresampi buddhānaṃ",
  "tika-s0103t0:584_6": "nāmaggahaṇe patte imasseva bhagavato nāmaggahaṇaṃ tathā desanāya mukhamattaṃ, tasmā",
  "tika-s0103t0:584_7": "tepi atthato gahitā evāti adhippāyo. Tenāha “ayampi hī”tiādi. Tattha ayanti ayaṃ",
  "tika-s0103t0:584_8": "gāthā. Purimayojanāyaṃ tassāti visesitabbatāya abhāvato “yanti nipātamatta”nti vuttaṃ,",
  "tika-s0103t0:584_9": "idha pana “tassa namatthū”ti evaṃ sambandhassa ca icchitattā “ya”nti nāmapadaṃ upayogekavacananti",
  "tika-s0103t0:584_10": "dassento “yaṃ namassanti gotama”nti āha.",
  "tika-s0103t0:585_0": "278. “Yato uggacchati sūriyo”tiādikaṃ kasmā āraddhaṃ? Yaṃ ye yakkhādayo satthu dhammaāṇaṃ,",
  "tika-s0103t0:585_1": "attano ca rājāṇaṃ nādiyanti, tesaṃ “idañcidañca niggahaṃ karissāmā”ti sāvanaṃ kātukāmā",
  "tika-s0103t0:585_2": "tattha tattha dvisahassaparittadīpaparivāresu catūsu mahādīpesu attano āṇāya vattānaṃ",
  "tika-s0103t0:585_3": "attano puttānaṃ, aṭṭhavīsatiyā yakkhasenāpatiādīnañca satthari pasādagāravabahumānañca",
  "tika-s0103t0:585_4": "pavedetvā niggahārahānaṃ santajjanatthaṃ āraddhaṃ. Tattha “yato uggacchatī”tiādīsu",
  "tika-s0103t0:585_5": "“yato ṭhānato udetī”ti vuccati, kuto pana ṭhānato udetīti vuccati? Pubbavidehavāsīnaṃ",
  "tika-s0103t0:585_6": "tāva majjhanhikaṭṭhāne ṭhito jambudīpavāsīnaṃ udetīti vuccati, uttarakurukānaṃ pana",
  "tika-s0103t0:585_7": "oggacchatīti iminā nayena sesadīpesupi sūriyassa uggacchanoggacchanapariyāyo veditabbo.",
  "tika-s0103t0:585_8": "Ayañca attho heṭṭhā aggaññasuttavaṇṇanāyaṃ pakāsito eva. Aditiyā puttoti lokasamudācāravasena",
  "tika-s0103t0:585_9": "vuttaṃ. Lokiyā hi deve aditiyā puttā, asure atithiyā puttāti vadanti. Ādippanato",
  "tika-s0103t0:585_10": "pana ādicco, ekappahāreneva tīsu dīpesu ālokavidaṃsanena samujjalanatoti attho. Maṇḍalīti",
  "tika-s0103t0:585_11": "ettha ī-kāro bhusatthoti āha “mahantaṃ maṇḍalaṃ assāti maṇḍalī”ti. Mahantaṃ hissa",
  "tika-s0103t0:585_12": "vimānamaṇḍalaṃ paññāsayojanāyāmavitthārato. “Saṃvarīpi nirujjhatī”ti imināva divasopi",
  "tika-s0103t0:585_13": "jāyatīti ayampi attho vuttoti veditabbo. Ratti antaradhāyatīti sinerupacchāyālakkhaṇassa",
  "tika-s0103t0:585_14": "andhakārassa vigacchanato.",
  "tika-s0103t0:586_0": "Udakarahadoti jaladhi. “Tasmiṃ ṭhāne”ti idaṃ puratthimasamuddassa uparibhāgena sūriyassa",
  "tika-s0103t0:586_1": "gamanaṃ sandhāya vuttaṃ. Tathā hi jambudīpe ṭhitānaṃ puratthimasamuddato sūriyo uggacchanto",
  "tika-s0103t0:586_2": "viya upaṭṭhāti. Tenāha “yato uggacchati sūriyo”ti. Samuddanaṭṭhena attani patitassa",
  "tika-s0103t0:586_3": "sammadeva, sabbaso ca undanaṭṭhena kiledanaṭṭhena samuddo. Samuddo hi kiledanaṭṭho",
  "tika-s0103t0:586_4": "rahado. Sāritodakoti anekāni yojanasahassāni vitthiṇṇodako, saritā nadiyo udake etassāti vā saritodako.",
  "tika-s0103t0:587_0": "Sinerupabbatarājā cakkavāḷassa vemajjhe ṭhito, taṃ padhānaṃ katvā vattabbanti adhippāyena",
  "tika-s0103t0:587_1": "“itoti sineruto”ti vatvā tathā pana disāvavatthānaṃ anavaṭṭhitanti “tesaṃ nisinnaṭṭhānato",
  "tika-s0103t0:587_2": "vā”ti vuttaṃ. Tesanti catunnaṃ mahārājānaṃ. Nisinnaṭṭhānaṃ āṭānāṭanagaraṃ. Tattha",
  "tika-s0103t0:587_3": "hi nisinnā te imaṃ parittaṃ bandhiṃsu. Tesaṃ nisinnaṭṭhānatoti vā satthu santike",
  "tika-s0103t0:587_4": "tesaṃ nisinnaṭṭhānato. Ubhayathāpi sūriyassa udayaṭṭhānā puratthimā disā nāma hoti.",
  "tika-s0103t0:587_5": "Purimapakkhaṃyevettha vaṇṇenti. Tena vuttaṃ “ito sā purimā disā”ti. Sūriyo, pana",
  "tika-s0103t0:587_6": "candanakkhattādayo ca sineruṃ dakkhiṇato, cakkavāḷapabbatañca vāmato katvā parivattenti.",
  "tika-s0103t0:587_7": "Yattha ca nesaṃ uggamanaṃ paññāyati, sā puratthimā disā. Yattha okkamanaṃ paññāyati,",
  "tika-s0103t0:587_8": "sā pacchimā disā. Dakkhiṇapasse uttarā disā, vāmapasse dakkhiṇā disāti catumahādīpavāsīnaṃ",
  "tika-s0103t0:587_9": "paccekaṃ sineru uttarādisāyameva, tasmā anavaṭṭhitā disāvavatthāti āha “iti naṃ ācikkhati",
  "tika-s0103t0:587_10": "jano”ti. Yaṃ disanti yaṃ puratthimadisaṃ yasassīti mahāparivāro. Koṭisatasahassaparimāṇā",
  "tika-s0103t0:587_11": "hi devatā abhiṇhaṃ parivārenti. Candananāgarukkhādīsu osadhitiṇavanappatisugandhānaṃ",
  "tika-s0103t0:587_12": "abbanato, tehi dittabhāvūpagamanato “gandhabbā”ti laddhanāmānaṃ cātumahārājikadevānaṃ",
  "tika-s0103t0:587_13": "adhipati bhāvato. Me sutanti ettha meti nipātamattaṃ. Sutanti vissutanti attho. Ayañhettha",
  "tika-s0103t0:587_14": "yojanā – tassa dhataraṭṭhamahārājassa puttāpi bahavo. Kittakā? Asīti, dasa eko ca.",
  "tika-s0103t0:587_15": "Ekanāmā. Kathaṃ? Indanāmā. “Mahapphalā”ti ca sutaṃ vissutametaṃ loketi.",
  "tika-s0103t0:588_0": "Ādicco gotamagotto, bhagavāpi gotamagotto, ādiccena samānagottatāya ādicco bandhu",
  "tika-s0103t0:588_1": "etassātipi ādiccabandhu, ādiccassa vā bandhūti ādiccabandhu, taṃ ādiccabandhunaṃ.",
  "tika-s0103t0:588_2": "Anavajjenāti avajjapaṭipakkhena brahmavihārena. Samekkhasi odhiso, anodhiso ca pharaṇena",
  "tika-s0103t0:588_3": "olokesiāsayānusayacariyādhimuttiādivibhāgāvabodhavasena. Vatvā vandantīti “lokassa",
  "tika-s0103t0:588_4": "anukampako”ti kittetvā vandanti. Sutaṃ netanti sutaṃ nanūti etasmiṃ atthe nu-saddo.",
  "tika-s0103t0:588_5": "Aṭṭhakathāyaṃ pana nokāroyanti adhippāyena amhehīti attho vutto. Etanti etaṃ tathā",
  "tika-s0103t0:588_6": "parikittetvā amanussānaṃ devatānaṃ vandanaṃ. Vadanti dhataraṭṭhamahārājassa puttā.",
  "tika-s0103t0:589_0": "279. Yena petā pavuccantīti ettha vacanasesena attho veditabbo, na yathārutavasenevāti",
  "tika-s0103t0:589_1": "dassento “yena disābhāgena nīharīyantūti vuccantī”ti āha. Ḍayhantu vāti pete sandhāya",
  "tika-s0103t0:589_2": "vadati. Chijjantu vā hatthapādādike pisuṇā piṭṭhimaṃsikā. Haññantu pāṇātipātinotiādikā.",
  "tika-s0103t0:589_3": "Pavuccantīti vā samuccanti, “alaṃ tesa”nti samācinīyantīti attho. Evañhi vacanasesena",
  "tika-s0103t0:589_4": "vinā eva attho siddho hoti. Rahassaṅganti bījaṃ sandhāya vadati.",
  "tika-s0103t0:590": "280. Yasmiṃ disābhāge sūriyo atthaṃ gacchatīti ettha “yato ṭhānato udetī”ti ettha vuttanayānusārena attho veditabbo.",
  "tika-s0103t0:591_0": "281. Yena disābhāgena uttarakuru rammo avaṭṭhito, ito sā uttarā disāti yojanā. Mahānerūti",
  "tika-s0103t0:591_1": "mahanto, mahanīyo ca nerusaṅkhāto pabbato. Tenāha “mahāsineru pabbatarājā”ti. Rajatamayaṃ.",
  "tika-s0103t0:591_2": "Tathā hi tassa pabhāya ajjhotthataṃ tassaṃ disāyaṃ samuddodakaṃ khīraṃ viya paññāyati.",
  "tika-s0103t0:591_3": "Maṇimayanti indanīlamayaṃ. Tathā hi dakkhiṇadisāya samuddodakaṃ yebhuyyena nīlavaṇṇaṃ",
  "tika-s0103t0:591_4": "hutvā paññāyati, tathā ākāsaṃ. Manussā jāyanti. Kathaṃ jāyanti? Amamā apariggahāti",
  "tika-s0103t0:591_5": "yojanā. Mamattavirahitāti “idaṃ mama idaṃ mamā”ti mamaṅkāravirahitāti adhippāyo.",
  "tika-s0103t0:591_6": "Yadi tesaṃ “ayaṃ mayhaṃ bhariyā”ti pariggaho natthi, “ayaṃ me mātā, ayaṃ bhaginī”ti",
  "tika-s0103t0:591_7": "evarūpā idha viya mariyādāpi na siyā mātuādibhāvassa ajānanatoti codanaṃ sandhāyāha",
  "tika-s0103t0:591_8": "“mātaraṃ vā”tiādi. Chandarāgo nuppajjatīti ettha “dhammatāsiddhassa sīlassa ānubhāvena",
  "tika-s0103t0:591_9": "putte diṭṭhamatte eva mātu thanato thaññaṃ paggharati, tena saññāṇena nesaṃ mātari",
  "tika-s0103t0:591_10": "puttassa mātusaññā, mātu ca putte puttasaññā paccupaṭṭhitā”ti keci.",
  "tika-s0103t0:592": "Naṅgalāti liṅgavipallāsena vuttanti āha “naṅgalānipī”ti. Akaṭṭheti akasite akatakasikamme.",
  "tika-s0103t0:593_0": "Taṇḍulāva tassa phalanti sattānaṃ puññānubhāvahetukā thusādiabhāvena taṇḍulā eva",
  "tika-s0103t0:593_1": "tassa sālissa phalaṃ. Tuṇḍikiranti pacanabhājanassa nāmanti vuttaṃ “ukkhaliya”nti.",
  "tika-s0103t0:593_2": "Ākiritvāti taṇḍulāni pakkhipitvā. Niddhūmaṅgārenāti dhūmaṅgārarahitena kevalena agginā.",
  "tika-s0103t0:593_3": "Jotikapāsāṇato aggimhi uṭṭhahante kuto dhūmaṅgārānaṃ sambhavo. Bhojananti odanamevādhippetanti",
  "tika-s0103t0:593_4": "“bhojanamevā”ti avadhāraṇaṃ katvā tena nivattetabbaṃ dassento “añño sūpo vā byañjanaṃ",
  "tika-s0103t0:593_5": "vā na hotī”ti āha. Yadi evaṃ rasavisesayutto tesaṃ āhāro na hotīti? Noti dassento",
  "tika-s0103t0:593_6": "“bhuñjantānaṃ…pe… raso hotī”ti āha. Macchariyacittaṃ nāma na hotīti dhammatāsiddhassa",
  "tika-s0103t0:593_7": "sīlassa ānubhāvena. Tathā hi te katthacipi amamā pariggahāva hutvā vasanti.",
  "tika-s0103t0:594_0": "Apica tattha uttarakurukānaṃ puññānubhāvasiddho ayampi viseso veditabbo – tattha",
  "tika-s0103t0:594_1": "kira tesu tesu padesesu ghanacitapattasañchannasākhāpasākhā kūṭāgārūpamā manoramā",
  "tika-s0103t0:594_2": "rukkhā tesaṃ manussānaṃ nivesanakiccaṃ sādhenti, yattha sukhaṃ nivasanti, aññepi",
  "tika-s0103t0:594_3": "tattha rukkhā sujātā sabbadāpi pupphitaggā tiṭṭhanti, jalāsayāpi vikasitakamalakuvalayapuṇḍarīkasogandhikādipupphasañchannā",
  "tika-s0103t0:594_4": "sabbakālaṃ paramasugandhaṃ samantato pavāyantā tiṭṭhanti. Sarīrampi tesaṃ atidīghatādidosarahitaṃ",
  "tika-s0103t0:594_5": "ārohapariṇāhasampannaṃ jarāya anabhibhūtattā valipalitādidosarahitaṃ yāvatāyukaṃ",
  "tika-s0103t0:594_6": "aparikkhīṇajavabalaparakkamasobhameva hutvā tiṭṭhati. Anuṭṭhānaphalūpajīvitāya na",
  "tika-s0103t0:594_7": "ca nesaṃ kasivāṇijjādivasena, āhārapariyeṭṭhivasena dukkhaṃ atthi, tato eva na dāsadāsikammakarādipariggaho",
  "tika-s0103t0:594_8": "atthi, na ca tattha sītuṇhaḍaṃsamakasavātātapasarīsapavāḷādiparissayo atthi. Yathā",
  "tika-s0103t0:594_9": "nāmettha gimhānaṃ pacchime māse paccūsavelāyaṃ samasītuṇhautu hoti, evameva sabbakālaṃ",
  "tika-s0103t0:594_10": "samasītuṇhova utu hoti, na ca tesaṃ koci upaghāto, vihesā vā uppajjati. Akaṭṭhapākimameva",
  "tika-s0103t0:594_11": "sāliṃ akaṇaṃ athusaṃ sugandhaṃ taṇḍulaphalaṃ paribhuñjantānaṃ nesaṃ kuṭṭhaṃ, gaṇḍo,",
  "tika-s0103t0:594_12": "kilāso, soso, kāso, sāso, apamāro, jaroti evamādiko na koci rogo uppajjati. Na te",
  "tika-s0103t0:594_13": "khujjā vā vāmanakā vā kāṇā vā kuṇī vā khañjā vā pakkhahatā vā vikalaṅgā vā vikalindriyā",
  "tika-s0103t0:594_14": "vā honti. Itthiyopi tattha nātidīghā nātirassā nātikisā nātithūlā nātikāḷā nāccodātā",
  "tika-s0103t0:594_15": "sobhaggappattarūpā honti. Tathā hi dīghaṅgulī tambanakhī lambatthanā tanumajjhā puṇṇacandamukhī",
  "tika-s0103t0:594_16": "visālakkhī mudugattā saṃhitūrū odātadantā gambhīranābhī tanujaṅghā dīghanīlavellitakesī",
  "tika-s0103t0:594_17": "puthulasusoṇī nātilomānālomā subhagā utusukhasamphassā saṇhā sakhilasambhāsā nānābharaṇavibhūsitā",
  "tika-s0103t0:594_18": "vicaranti. Sabbadā hi soḷasavassuddesikā viya honti. Purisā ca pañcavīsativassuddesikā",
  "tika-s0103t0:594_19": "viya, na puttadāresu rajjanti. Ayaṃ tattha dhammatā.",
  "tika-s0103t0:595_0": "Sattāhikameva ca tattha itthipurisā kāmaratiyā viharanti, tato vītarāgā yathāsakaṃ",
  "tika-s0103t0:595_1": "gacchanti. Na tattha idha viya gabbhokkantimūlakaṃ, gabbhapariharaṇamūlakaṃ, vijāyanamūlakaṃ",
  "tika-s0103t0:595_2": "vā dukkhaṃ hoti. Rattakañcukato kañcanapaṭimā viya dārakā mātukucchito amakkhitā",
  "tika-s0103t0:595_3": "eva semhādinā sukheneva nikkhamanti, ayaṃ tattha dhammatā.",
  "tika-s0103t0:596_0": "Mātā pana puttaṃ vā dhītaraṃ vā vijāyitvā tesaṃ vicaraṇappadese ṭhapetvā anapekkhā",
  "tika-s0103t0:596_1": "yathāruci gacchati. Tesaṃ tattha sayitānaṃ ye passanti purisā, itthiyo vā, te attano",
  "tika-s0103t0:596_2": "aṅguliyo upanāmenti, tesaṃ kammabalena tato khīraṃ pavattati, tena dārakā yāpenti.",
  "tika-s0103t0:596_3": "Evaṃ pana vaḍḍhantā katipayadivaseheva laddhabalā hutvā dārikā itthiyo upagacchanti,",
  "tika-s0103t0:596_4": "dārakā purise. Kapparukkhato eva ca tesaṃ tattha tattha vatthābharaṇāni nippajjanti.",
  "tika-s0103t0:596_5": "Nānāvirāgavaṇṇavicittāni hi sukhumāni mudusukhasamphassāni vatthāni tattha tattha",
  "tika-s0103t0:596_6": "kapparukkhesu olambantāni iṭṭhanti. Nānāvidharaṃsijālasamujjalavividhavaṇṇaratanavinaddhāni",
  "tika-s0103t0:596_7": "anekavidhamālākammalatākammabhittikammavicittāni sīsūpagagīvūpagahatthūpagakaṭūpagapādūpagāni",
  "tika-s0103t0:596_8": "sovaṇṇamayāni ābharaṇāni ca kapparukkhato olambanti. Tathā vīṇāmudiṅgapaṇavasammatāḷasaṅkhavaṃsavetāḷaparivānivallakīpabhutikā",
  "tika-s0103t0:596_9": "tūriyabhaṇḍāpi tato tato olambanti. Tattha ca bahū phalarukkhā kumbhamattāni phalāni",
  "tika-s0103t0:596_10": "phalanti madhurarasāni, yāni paribhuñjitvā te sattāhampi khuppipāsāhi na bādhīyanti.",
  "tika-s0103t0:596_11": "Najjopi tattha suvisuddhajalā supatitthā ramaṇīyā akaddamā vālukatalā nātisītā nāccuṇhā",
  "tika-s0103t0:596_12": "surabhigandhīhi jalajapupphehi sañchannā sabbakālaṃ surabhiṃ vāyantiyo sandanti.",
  "tika-s0103t0:596_13": "Na tattha kaṇṭakatiṇakakkhaḷagacchalatā honti, akaṇṭakā pupphaphalasampannā eva honti.",
  "tika-s0103t0:596_14": "Candananāgarukkhā sayameva rasaṃ paggharanti. Nhāyitukāmā ca nadītitthe ekajjhaṃ",
  "tika-s0103t0:596_15": "vatthābharaṇāni ṭhapetvā nadiṃ otaritvā nhatvā uttiṇṇuttiṇṇā upariṭṭhimaṃ vatthābharaṇaṃ",
  "tika-s0103t0:596_16": "gaṇhanti, na tesaṃ evaṃ hoti “idaṃ mama, idaṃ parassā”ti, tato eva na tesaṃ koci",
  "tika-s0103t0:596_17": "viggaho vā vivādo vā. Sattāhikā eva ca nesaṃ kāmaratikīḷā hoti, tato vītarāgā viya",
  "tika-s0103t0:596_18": "vicaranti. Yattha ca rukkhe sayitukāmā honti, tattheva sayanaṃ upalabhanti. Mate",
  "tika-s0103t0:596_19": "ca satte disvā na rodanti, na socanti, tañca maṇḍayitvā nikkhipanti. Tāvadeva ca",
  "tika-s0103t0:596_20": "nesaṃ tathārūpā sakuṇā upagantvā mataṃ dīpantaraṃ nenti. Tasmā susānaṃ vā asuciṭṭhānaṃ",
  "tika-s0103t0:596_21": "vā tattha natthi. Na ca tato matā nirayaṃ vā tiracchānayoniṃ vā pettivisayaṃ vā upapajjanti.",
  "tika-s0103t0:596_22": "“Dhammatāsiddhassa pañcasīlassa ānubhāvena te devaloke nibbattantī”ti vadanti. Vassasahassameva",
  "tika-s0103t0:596_23": "ca nesaṃ sabbakālaṃ āyuppamāṇaṃ. Sabbametaṃ tesaṃ pañcasīlaṃ viya dhammatāsiddhaṃ",
  "tika-s0103t0:596_24": "evāti veditabbaṃ. Tatthāti tasmiṃ uttarakurudīpe.",
  "tika-s0103t0:597_0": "Ekakhuraṃ katvāti anekasaphampi ekasaphaṃ viya katvā, assaṃ viya katvāti attho. “Gāvi”nti",
  "tika-s0103t0:597_1": "vatvā puna “pasu”nti vuttattā gāvito itaro sabbo catuppado idha “pasū”ti adhippetoti",
  "tika-s0103t0:597_2": "āha “ṭhapetvā gāvi”nti.",
  "tika-s0103t0:598_0": "Tassāti gabbhinitthiyā. Piṭṭhi onamituṃ sahatīti kucchiyā garubhāratāya tesaṃ āruḷhakāle",
  "tika-s0103t0:598_1": "piṭṭhi onamati, tesaṃ nisajjaṃ sahati pallaṅke nisinnā viya honti. Sammādiṭṭhiketi",
  "tika-s0103t0:598_2": "kammapathasammādiṭṭhiyā sammādiṭṭhike. Etthāti jambudīpe. Ettha hi janapadavohāro,",
  "tika-s0103t0:598_3": "na uttarakurumhi. Tathā hi “paccantimamilakkhuvāsike”ti ca vuttaṃ.",
  "tika-s0103t0:599_0": "Tassa raññoti vessavaṇamahārājassa. Iti so attānameva paraṃ viya katvā vadati. Eseva",
  "tika-s0103t0:599_1": "nayo paratopi. Bahuvidhaṃ nānāratanavicittaṃ nānāsaṇṭhānaṃ rathādi dibbayānaṃ upaṭṭhitameva",
  "tika-s0103t0:599_2": "hoti sudantavāhanayuttaṃ, na nesaṃ yānānaṃ upaṭṭhāpane ussukkaṃ āpajjitabbaṃ atthi.",
  "tika-s0103t0:599_3": "Etānīti hatthiyānādīni. Nesanti vessavaṇaparicārikānaṃ. Kappitāni hutvā uṭṭhitāni",
  "tika-s0103t0:599_4": "āruhituṃ upakappanayānāni. Nipannāpi nisinnāpi vicaranti candimasūriyā viya yathāsakaṃ vimānesu.",
  "tika-s0103t0:600": "Nagarā ahūti liṅgavipallāsena vuttanti āha “nagarāni bhaviṃsūti attho”ti. Āṭānāṭā nāmāti itthiliṅgavasena laddhanāmaṃ nagaraṃ āsi.",
  "tika-s0103t0:601": "Tasmiṃ ṭhatvāti tasmiṃ padese parakusiṭanāṭānāmake nagare ṭhatvā. Tato ujuṃ uttaradisāyaṃ. Etassāti kasivantanagarassa. Aparabhāge aparakoṭṭhāse, parato icceva attho.",
  "tika-s0103t0:602_0": "Kuveroti tassa purimajātisamudāgataṃ nāmanti teneva pasaṅgena yenāyaṃ sampatti adhigatā,",
  "tika-s0103t0:602_1": "tadassa pubbakammaṃ ācikkhituṃ “ayaṃ kirā”tiādi vuttaṃ. Ucchuvappanti ucchusassaṃ.",
  "tika-s0103t0:602_2": "Avasesasālāhīti avasesayantasālāhi, nissakkavacanañcetaṃ. Tatthevāti puññatthaṃ dinnasālāyameva.",
  "tika-s0103t0:603_0": "Paṭiesantoti pati pati atthe esanto vīmaṃsanto. Na kevalaṃ te vīmaṃsanti eva, atha",
  "tika-s0103t0:603_1": "kho tamatthaṃ patiṭṭhāpentīti āha “visuṃ visuṃ atthe upaparikkhamānā anusāsamānā”ti.",
  "tika-s0103t0:603_2": "Yakkharaṭṭhikāti yakkharaṭṭhādhipatino. Yakkhā ca vessavaṇassa rañño nivesanadvāre",
  "tika-s0103t0:603_3": "niyuttā cāti yakkhadovārikā, tesaṃ yakkhadovārikānaṃ.",
  "tika-s0103t0:604_0": "Yasmā dharaṇīporakkhaṇito purāṇodakaṃ bhassayantaṃ heṭṭhā vuṭṭhi hutvā nikkhamati,",
  "tika-s0103t0:604_1": "tasmā taṃ tato gahetvā meghehi pavuṭṭhaṃ viya hotīti vuttaṃ “yato pokkharaṇito udakaṃ",
  "tika-s0103t0:604_2": "gahetvā meghā pavassantī”ti. Yatoti yato dharaṇīpokkharaṇito. Sabhāti yakkhānaṃ upaṭṭhānasabhā.",
  "tika-s0103t0:605_0": "Tasmiṃ ṭhāneti tassā pokkharaṇiyā tīre yakkhānaṃ vasanavane. Sadā phalitāti niccakālaṃ",
  "tika-s0103t0:605_1": "sañjātaphalā. Niccapupphitāti niccaṃ sañjātapupphā. Nānādijagaṇāyutāti nānāvidhehi",
  "tika-s0103t0:605_2": "dijagaṇehi yuttā. Tehi pana sakuṇasaṅghehi ito cito ca sampatantehi paribbhamantehi",
  "tika-s0103t0:605_3": "yasmā sā pokkharaṇī ākulā viya hoti, tasmā vuttaṃ “vividhapakkhisaṅghasamākulā”ti.",
  "tika-s0103t0:605_4": "Koñcasakuṇehīti sārasasakuntehi.",
  "tika-s0103t0:606_0": "“Evaṃ viravantāna”nti iminā tathā vassitavasena “jīvañjīvakā”ti ayaṃ tesaṃ samaññāti",
  "tika-s0103t0:606_1": "dasseti. Uṭṭhavacittakāti etthāpi eseva nayo. Tenāha “evaṃ vassamānā”ti. Pokkharasātakāti",
  "tika-s0103t0:606_2": "pokkharasaṇṭhānatāya “pokkharasātakā”ti evaṃ laddhanāmā.",
  "tika-s0103t0:607_0": "Sabbakālaṃ sobhatīti sabbautūsu sobhati, na tassā hemantādivasena sobhāvirato atthi.",
  "tika-s0103t0:607_1": "Evaṃbhūtā ca niccaṃ pupphitajalajathalajapupphatāya, phalabhārabharitarukkhaparivāritatāya,",
  "tika-s0103t0:607_2": "aṭṭhaṅgasamannāgatasalilatāya ca nirantaraṃ sobhati.",
  "tika-s0103t0:608_0": "282. Parikammanti pubbupacāraṃ. Parisodhetvāti ekakkharassāpi avirādhanavasena ācariyasantike",
  "tika-s0103t0:608_1": "sabbaṃ sodhetvā. Suṭṭhu uggahitāti parimaṇḍalapadabyañjanāya poriyā vācāya vissaṭṭhāya",
  "tika-s0103t0:608_2": "anelagaḷāya atthassa viññāpanīyā sammadeva uggahitā. Tathā hi “atthañca byañjanañca",
  "tika-s0103t0:608_3": "parisodhetvā”ti vuttaṃ. Atthaṃ jānato eva hi byañjanaṃ parisujjhati, no ajānato.",
  "tika-s0103t0:608_4": "Padabyañjanānīti padañceva byañjanañca ahāpetvā. Evañhi paripuṇṇā nāma hotīti. Visaṃvādetvāti",
  "tika-s0103t0:608_5": "aññathā katvā. Tejavantaṃ na hoti virajjhanato ceva vimhayatthabhāvato ca. Sabbasoti",
  "tika-s0103t0:608_6": "anavasesato ādimajjhapariyosānato. Tejavantaṃ hotīti sabhāvaniruttiṃ avirādhetvā",
  "tika-s0103t0:608_7": "suppavattibhāvena sādhanato. Evaṃ payogavipattiṃ pahāya payogasampattiyā sati parittassa",
  "tika-s0103t0:608_8": "atthasādhakataṃ dassetvā idāni ajjhāsayavipattiṃ pahāya ajjhāsayasampattiyā atthasādhakataṃ",
  "tika-s0103t0:608_9": "dassetuṃ “lābhahetū”tiādi vuttaṃ. Idaṃ parittabhaṇanaṃ sattānaṃ anatthapaṭibāhanahetūti",
  "tika-s0103t0:608_10": "tassa ñāṇakaruṇāpubbakatā nissaraṇapakkho. Mettaṃ purecārikaṃ katvāti mettāmanasikārena",
  "tika-s0103t0:608_11": "sattesu hitapharaṇaṃ purakkhatvā.",
  "tika-s0103t0:609_0": "“Vatthuṃ vā”tiādi pubbe catuparisamajjhe katāya sādhanāya bhagavato pavedanaṃ. Gharavatthunti",
  "tika-s0103t0:609_1": "vasanagehaṃ. Nibaddhavāsanti paragehepi nevāsikabhāvena vāsaṃ na labheyya, yaṃ pana",
  "tika-s0103t0:609_2": "mahārājānaṃ, yakkhasenāpatīnañca ajānantānaṃyeva kadāci vasitvā gamanaṃ, taṃ appamāṇanti",
  "tika-s0103t0:609_3": "adhippāyo. Samitinti yakkhādisamāgamaṃ. Kāmaṃ pāḷiyaṃ “na me so”ti āgataṃ, itaresampi",
  "tika-s0103t0:609_4": "pana mahārājānamattanā ekajjhāsayatāya tesampi ajjhāsayaṃ hadaye ṭhapetvā vessavaṇo",
  "tika-s0103t0:609_5": "tathā avoca. Kaññaṃ anu anu vahituṃ ayutto anāvayho, sabbakālaṃ kaññaṃ laddhuṃ ayuttoti",
  "tika-s0103t0:609_6": "attho, taṃ anāvayhaṃ. Tenāha “na āvāhayutta”nti. Na vivayhanti avivayhaṃ, kaññaṃ",
  "tika-s0103t0:609_7": "gahetumayuttanti attho. Tenāha “na vivāhayutta”nti. Āhito ahaṃmāno etthāti attā,",
  "tika-s0103t0:609_8": "attabhāvo. Attā visayabhūto etāsaṃ atthīti attā, paribhāsā, tāhi. Pariyattaṃ katvā",
  "tika-s0103t0:609_9": "vacanena paripuṇṇāhi. Yathā yakkhā akkositabbā, evaṃ pavattā akkosā yakkhaakkosā",
  "tika-s0103t0:609_10": "nāma, tehi. Te pana “kaḷārakkhi kaḷāradantā kāḷavaṇṇā”ti evaṃ ādayo.",
  "tika-s0103t0:610_0": "Viruddhāti virujjhanakā parehi virodhino. Rabhasāti sārambhakāti adhippāyo. Tenāha",
  "tika-s0103t0:610_1": "“karaṇuttariyā”ti. Rabhasāti vā sāhasikā. Sāmino manaso assavāti manassā, kiṅkarā.",
  "tika-s0103t0:610_2": "Ye hi “kiṃ karomi bhaddante”ti sāmikassa vase vattanti, te evaṃ vuccanti. Tena vuttaṃ",
  "tika-s0103t0:610_3": "“yakkhasenāpatīnaṃ ye manassā, tesa”nti. Āṇāya avarodhitupacārā avaruddhā, te pana",
  "tika-s0103t0:610_4": "āṇāvato paccatthikā nāma hontīti “paccāmittā verino”ti vuttaṃ. Ujjhāpetabbanti heṭṭhā",
  "tika-s0103t0:610_5": "katvā cintāpetabbaṃ, taṃ pana ujjhāpanaṃ tesaṃ nīcakiriyāya jānāpanaṃ hotīti āha “jānāpetabbā”ti.",
  "tika-s0103t0:611": "Parittaparikammakathāvaṇṇanā",
  "tika-s0103t0:612_0": "Parittassa parikammaṃ kathetabbanti āṭānāṭiyaparittassa parikammaṃ pubbupacāraṭṭhāniyaṃ",
  "tika-s0103t0:612_1": "mettasuttādi kathetabbaṃ. Evañhi taṃ laddhāsevanaṃ hutvā tejavantaṃ hoti. Tenāha",
  "tika-s0103t0:612_2": "“paṭhamameva hī”tiādi. Piṭṭhaṃ vā maṃsaṃ vāti vā-saddo aniyamattho, tena macchaghatasūpādiṃ",
  "tika-s0103t0:612_3": "saṅgaṇhāti. Otāraṃ labhanti attanā piyāyitabbaāhāravasena piyāyitabbaṭṭhānavasena",
  "tika-s0103t0:612_4": "ca. “Paritta…pe… nisīditabba”nti imināva parittakārakassa bhikkhuno parisuddhipi",
  "tika-s0103t0:612_5": "icchitabbāti dasseti.",
  "tika-s0103t0:613_0": "“Parittakārako…pe… samparivāritenā”ti idaṃ parittakaraṇe bāhirarakkhāsaṃvidhānaṃ.",
  "tika-s0103t0:613_1": "“Mettacittaṃ …pe… kātabba”nti idaṃ abbhantararakkhā ubhayato rakkhāsaṃvidhānaṃ. Evañhi",
  "tika-s0103t0:613_2": "amanussā parittakaraṇassa antarāyaṃ kātuṃ na visahanti. Maṅgalakathā vattabbā pubbupacāravasena.",
  "tika-s0103t0:613_3": "Sabbasannipātoti tasmiṃ vihāre, tasmiṃ vā gāmakhette sabbesaṃ bhikkhūnaṃ sannipāto.",
  "tika-s0103t0:613_4": "Ghosetabbo,“cetiyaṅgaṇe sabbehi sannipatitabba”nti. Anāgantuṃ nāma na labbhati amanussena",
  "tika-s0103t0:613_5": "buddhāṇābhayena, rājāṇābhayena ca. Gahitakāpadesena amanussova pucchito hotīti āha",
  "tika-s0103t0:613_6": "“amanussaggahitako ‘tvaṃ ko nāmā’ti pucchitabbo”ti. Mālāgandhādīsu pūjanatthaṃ viniyuñjiyamānesu.",
  "tika-s0103t0:613_7": "Pattīti tuyhaṃ pattidānaṃ. Piṇḍapāte pattīti piṇḍapāte diyyamāne pattidānaṃ. Devatānanti",
  "tika-s0103t0:613_8": "yakkhasenāpatīnaṃ. Parittaṃ bhaṇitabbanti etthāpi “mettacittaṃ purecārikaṃ katvā”ti",
  "tika-s0103t0:613_9": "ca “maṅgalakathā vattabbā”ti ca “vihārassa upavane”ti evamādi ca sabbaṃ gihīnaṃ parittakaraṇe",
  "tika-s0103t0:613_10": "vuttaṃ parikammaṃ kātabbameva.",
  "tika-s0103t0:614_0": "Sarīre adhimuccatīti sarīraṃ anupavisitvā viya āvisanto yathā gahitakassa vasena",
  "tika-s0103t0:614_1": "na vattati, attano eva vasena vattati, evaṃ adhimuccati adhiṭṭhahitvā tiṭṭhati. Tenāha",
  "tika-s0103t0:614_2": "“āvisatīti tasseva vevacana”nti. Laggatīti tattheva laggo allīno hoti. Tenāha “na",
  "tika-s0103t0:614_3": "apetī”ti. Rogaṃ vaḍḍhentoti dhātūnaṃ samabhāvena vattituṃ appadānavasena uppannaṃ",
  "tika-s0103t0:614_4": "rogaṃ vaḍḍhento. Dhātūnaṃ visamabhāvāpattiyā ca āhārassa ca aruccanena gahitakassa",
  "tika-s0103t0:614_5": "sarīre lohitaṃ sussati, maṃsaṃ milāyati, taṃ panassa yakkho dhātukkhobhanimittatāya",
  "tika-s0103t0:614_6": "karonto viya hotīti vuttaṃ “appamaṃsalohitaṃ karonto”ti.",
  "tika-s0103t0:615_0": "283. Tesaṃ nāmāni indādināmabhāvena voharitabbato. Tatoti tato ārocanato paraṃ. Teti",
  "tika-s0103t0:615_1": "yakkhasenāpatayo. Okāso na bhavissatīti bhikkhubhikkhuniyo, upāsakaupāsikāyo viheṭhetuṃ",
  "tika-s0103t0:615_2": "avasaro na bhavissati sammadeva ārakkhāya vihitattāti.",
  "tika-s0103t0:616_0": "296. Dasasahassacakkavāḷeti buddhakhettabhūte dasasahassaparimāṇe cakkavāḷe. Tattha",
  "tika-s0103t0:616_1": "hi imasmiṃ cakkavāḷe devamanussāyeva katādhikārā, itaresu devā visesabhāgino. Tena",
  "tika-s0103t0:616_2": "vuttaṃ “dasasahassacakkavāḷe ñāṇajālaṃ pattharitvā”ti. Ñāṇajālapattharaṇanti ca tesaṃ",
  "tika-s0103t0:616_3": "tesaṃ sattānaṃ āsayādivibhāvanavasena ñāṇassa pavattanameva. Tenāha “lokaṃ volokayamāno”ti,",
  "tika-s0103t0:616_4": "sattalokaṃ byavalokayamāno āsayānusayacaritādhimuttiādike visesato ogāhetvā passantoti",
  "tika-s0103t0:616_5": "attho. Maṅgalaṃ bhaṇāpessanti “taṃ tesaṃ āyatiṃ visesādhigamassa vijjāṭṭhānaṃ hutvā",
  "tika-s0103t0:616_6": "dīgharattaṃ hitāya sukhāya bhavissā”ti. Tīhi piṭakehi sammasitvāti tipiṭakato ekakadukādinā",
  "tika-s0103t0:616_7": "saṅgahetabbassa saṅgaṇhanavasena sammasitvā vīmaṃsitvā. Ñātuṃ icchitā atthā pañhā,",
  "tika-s0103t0:616_8": "te pana imasmiṃ sutte ekakādivasena āgatā sahassaṃ, cuddasa cāti āha “cuddasapañhādhikena",
  "tika-s0103t0:616_9": "pañhasahassena paṭimaṇḍetvā”ti. Evamidha sampiṇḍetvā dassite pañhe parato suttapariyosāne",
  "tika-s0103t0:616_10": "“ekakavasena dve pañhā kathitā”tiādinā vibhāgena parigaṇetvā sayameva dassessati.",
  "tika-s0103t0:617": "Ubbhatakanavasandhāgāravaṇṇanā",
  "tika-s0103t0:618_0": "297. Uccādhiṭṭhānatāya taṃ sandhāgāraṃ bhūmito ubbhataṃ viyāti “ubbhataka”nti nāmaṃ",
  "tika-s0103t0:618_1": "labhati. Tenāha “uccattā vā evaṃ vutta”nti. Sandhāgārasālāti ekā mahāsālā. Uyyogakaraṇādīsu",
  "tika-s0103t0:618_2": "hi rājāno tattha ṭhatvā “ettakā purato gacchantu, ettakā pacchā”tiādinā tattha nisīditvā",
  "tika-s0103t0:618_3": "sandhaṃ karonti mariyādaṃ bandhanti, tasmā taṃ ṭhānaṃ “sandhāgāra”nti vuccati. Uyyogaṭṭhānato",
  "tika-s0103t0:618_4": "ca āgantvā yāva gehaṃ gomayaparibhaṇḍādivasena paṭijagganaṃ karonti, tāva ekaṃ dve",
  "tika-s0103t0:618_5": "divase te rājāno tattha santhambhantītipi sandhāgāraṃ, tesaṃ rājūnaṃ saha atthānusāsanaagārantipi",
  "tika-s0103t0:618_6": "sandhāgāranti. Yasmā vā te tattha sannipatitvā “imasmiṃ kāle kasituṃ vaṭṭati, imasmiṃ",
  "tika-s0103t0:618_7": "kālevapitu”ntiādinā gharāvāsakiccaṃ sandharanti, tasmā chiddāvachiddaṃ gharāvāsaṃ",
  "tika-s0103t0:618_8": "tattha sandharantītipi sandhāgāraṃ, sā eva sālāti sandhāgārasālā. Devatāti gharadevatā.",
  "tika-s0103t0:618_9": "Nivāsavasena anajjhāvutthattā “kenaci vā manussabhūtenā”ti vuttaṃ. Kammakaraṇavasena",
  "tika-s0103t0:618_10": "pana manussā tattha nisajjādīni kappesumeva. “Sayameva pana satthu idhāgamanaṃ amhākaṃ",
  "tika-s0103t0:618_11": "puññavaseneva, aho mayaṃ puññavanto”ti haṭṭhatuṭṭhā evaṃ sammā cintesunti dassento “amhehī”tiādimāha.",
  "tika-s0103t0:619_0": "298. Aṭṭakāti cittakammakaraṇatthaṃ baddhā mañcakā. Muttamattāti tāvadeva sandhāgāre",
  "tika-s0103t0:619_1": "navakammassa niṭṭhāpitabhāvamāha, tena“acirakārita”ntiādinā vuttamevatthaṃ vibhāveti.",
  "tika-s0103t0:619_2": "Araññaṃ ārāmo āramitabbaṭṭhānaṃ etesanti araññārāmā. Santharaṇaṃ santhari, sabbo",
  "tika-s0103t0:619_3": "sakalo santhari etthāti sabbasanthari, bhāvanapuṃsakaniddesoyaṃ. Tenāha “yathā sabbaṃ",
  "tika-s0103t0:619_4": "santhataṃ hoti, eva”nti.",
  "tika-s0103t0:620_0": "299. Samantapāsādikoti samantato sabbabhāgena pasādāvaho cāturiyaso. “Asītihatthaṃ",
  "tika-s0103t0:620_1": "ṭhānaṃ gaṇhātī”ti idaṃ buddhānaṃ kāyappabhāya pakatiyā asītihatthe ṭhāne abhibyāpanato",
  "tika-s0103t0:620_2": "vuttaṃ. Iddhānubhāvena pana anantaṃ aparimāṇaṃ ṭhānaṃ vijjotateva. Nīlapītalohitodātamañjaṭṭhapabhassaravasena",
  "tika-s0103t0:620_3": "chabbaṇṇā. Sabbe disābhāgāti sarīrappabhāya bāhullato vuttaṃ.",
  "tika-s0103t0:621_0": "Abbhamahikādīhi upakkiliṭṭhaṃ suññaṃ na sobhati, tārakācitaṃ pana antalikkhaṃ tāsaṃ",
  "tika-s0103t0:621_1": "pabhāhi samantato vijjotamānaṃ virocatīti āha “samuggatatārakaṃ viya gaganatala”nti.",
  "tika-s0103t0:621_2": "Sabbapāliphulloti mūlato paṭṭhāya yāva sākhaggā phullo. “Paṭipāṭiyāṭhapitāna”ntiādi",
  "tika-s0103t0:621_3": "parikappūpamā. Tathā hi viya-saddaggahaṇaṃ kataṃ. Siriyā siriṃ abhibhavamānaṃ viyāti",
  "tika-s0103t0:621_4": "attano sobhāya tesaṃ sobhanti attho. “Bhikkhūpi sabbevā”ti idaṃ nesaṃ “appicchā”tiādinā",
  "tika-s0103t0:621_5": "vuttaguṇesu lokiyaguṇānaṃ vasena yojetabbaṃ. Na hi te sabbeva dasakathāvatthulābhino.",
  "tika-s0103t0:621_6": "Tena vuttaṃ “suttantaṃ āvajjetvā…pe… arahattaṃ pāpuṇissantī”ti. Tasmā ye tattha ariyā,",
  "tika-s0103t0:621_7": "te sabbesampi padānaṃ vasena bodhitā honti. Ye pana puthujjanā, te lokiyaguṇadīpakehi",
  "tika-s0103t0:621_8": "padehīti na tathā heṭṭhā “asītimahātherā”tiādi vuttaṃ. Pubbe arahattabhāgino gahitā.",
  "tika-s0103t0:622_0": "Rūpakāyassa asītianubyañjana-paṭimaṇḍita-dvattiṃsamahāpurisalakkhaṇakāyappabhābyāmappabhāketumālāvicittatāva",
  "tika-s0103t0:622_1": "buddhaveso. Chabbaṇṇā buddharasmiyo vissajjentassa bhagavato kāyassa ālokitavilokitādīsu",
  "tika-s0103t0:622_2": "paramukkaṃsagato buddhāveṇiko accantupasamo buddhavilāso. Assanti tassaṃ.",
  "tika-s0103t0:623_0": "Sandhāgārānumodanapaṭisaṃyuttāti “sītaṃ uṇhaṃ paṭihantī”tiādinā nayena sandhāgāraguṇūpasañhitā",
  "tika-s0103t0:623_1": "sandhāgārakaraṇapuññānisaṃsabhāvinī. Pakiṇṇakakathāti saṅgītianāruḷhā suṇantānaṃ",
  "tika-s0103t0:623_2": "ajjhāsayānurūpatāya vividhavipulahetūpamāsamālaṅkatā nānānayavicittā vitthārakathā.",
  "tika-s0103t0:623_3": "Tenāha “tadā hī”tiādi. Ākāsagaṅgaṃ otārento viya nirupakkilesatāya suvisuddhena,",
  "tika-s0103t0:623_4": "vipulodāratāya aparimeyyena ca atthena suṇantānaṃ kāyacittapariḷāhavūpasamanato.",
  "tika-s0103t0:623_5": "Pathavojaṃ ākaḍḍhanto viya aññesaṃ sudukkaratāya, mahāsāratāya vā atthassa. Mahājambuṃ",
  "tika-s0103t0:623_6": "matthake gahetvā cālento viya cālanapaccayaṭṭhānavasena pubbenāparaṃ anusandhānato.",
  "tika-s0103t0:623_7": "Yojaniya…pe… pāyamāno viya desanaṃ catusaccayante pakkhipitvā atthavedadhammavedasseva",
  "tika-s0103t0:623_8": "labhāpanena sātamadhuradhammāmatarasūpasaṃharaṇato. Madhugaṇḍanti madhupaṭalaṃ.",
  "tika-s0103t0:624_0": "300. “Tuṇhībhūtaṃ tuṇhībhūta”nti byāpanicchāyaṃ idaṃ āmeḍitavacananti dassetuṃ “yaṃ",
  "tika-s0103t0:624_1": "yandisa”ntiādi vuttaṃ. Anuviloketvāti ettha anu-saddo “parī”ti iminā samānattho,",
  "tika-s0103t0:624_2": "vilokanañcettha satthu cakkhudvayenapi icchitabbanti “maṃsacakkhunā…pe… tato tato",
  "tika-s0103t0:624_3": "viloketvā”ti saṅkhepato vatvā tamatthaṃ vitthārato dassetuṃ “maṃsacakkhunā hī”tiādi",
  "tika-s0103t0:624_4": "vuttaṃ. Hatthena kucchitaṃ kataṃ hatthakukkuccaṃ kukatameva kukkuccanti katvā. Evaṃ",
  "tika-s0103t0:624_5": "pādakukkuccaṃ daṭṭhabbaṃ. Niccalā nisīdiṃsu attano suvinītabhāvena, buddhagāravena",
  "tika-s0103t0:624_6": "ca. “Ālokaṃ pana vaḍḍhayitvā”tiādi kadāci bhagavā evampi karotīti adhippāyena vuttaṃ.",
  "tika-s0103t0:624_7": "Na hi satthu sāvakānaṃ viya evaṃ payogasampādanīyametaṃ ñāṇaṃ. Tirohitavidūravattanipi",
  "tika-s0103t0:624_8": "rūpagate maṃsacakkhuno pavattiyā icchitattā vīmaṃsitabbaṃ. Arahattupagaṃ arahattapadaṭṭhānaṃ.",
  "tika-s0103t0:624_9": "Cakkhutalesu nimittaṃ ṭhapetvāti bhāvanānuyogasampattiyā sabbesaṃ tesaṃ bhikkhūnaṃ",
  "tika-s0103t0:624_10": "cakkhutalesu labbhamānaṃ santindriyavigatathinamiddhatākārasaṅkhātaṃ nimittaṃ attano",
  "tika-s0103t0:624_11": "hadaye ṭhapetvā sallakkhetvā. Kasmā āgilāyati koṭisatasahassahatthināgānaṃ balaṃ",
  "tika-s0103t0:624_12": "dhārentassāti codakassa adhippāyo. Ācariyo esa saṅkhārānaṃ sabhāvo, yadidaṃ aniccatā.",
  "tika-s0103t0:624_13": "Ye pana aniccā, te ekanteneva udayavayapaṭipīḷitatāya dukkhā eva, dukkhasabhāvesu",
  "tika-s0103t0:624_14": "tesu satthu kāye dukkhuppattiyā ayaṃ paccayoti dassetuṃ “bhagavato hī”tiādi vuttaṃ.",
  "tika-s0103t0:624_15": "Piṭṭhivāto uppajji, so ca kho pubbe katakammapaccayā. Svāyamattho paramatthadīpaniyaṃ",
  "tika-s0103t0:624_16": "udānaṭṭhakathāyaṃ āgatanayeneva veditabbo.",
  "tika-s0103t0:625": "Bhinnanigaṇṭhavatthuvaṇṇanā",
  "tika-s0103t0:626": "301. Heṭṭhā vuttameva pāsādikasuttavaṇṇanāyaṃ.",
  "tika-s0103t0:627_0": "302. Svākhyātaṃ dhammaṃ desetukāmoti svākhyātaṃ katvā dhammaṃ kathetukāmo, satthārā",
  "tika-s0103t0:627_1": "vā svākhyātaṃ dhammaṃ sayaṃ bhikkhūnaṃ kathetukāmo. Satthārā desitadhammameva hi",
  "tika-s0103t0:627_2": "tato tato gahetvā sāvakā sabrahmacārīnaṃ kathenti.",
  "tika-s0103t0:628": "Ekakavaṇṇanā",
  "tika-s0103t0:629_0": "303. Samaggehi bhāsitabbanti aññamaññaṃ samaggehi hutvā bhāsitabbaṃ, sajjhāyitabbañceva",
  "tika-s0103t0:629_1": "vaṇṇetabbañcāti attho. Yathā pana samaggehi saṅgāyanaṃ hoti, tampi dassetuṃ “ekavacanehī”tiādi",
  "tika-s0103t0:629_2": "vuttaṃ. Ekavacanehīti virodhābhāvena samānavacanehi. Tenāha “aviruddhavacanehī”tiādi.",
  "tika-s0103t0:629_3": "Sāmaggirasaṃ dassetukāmoti yasmiṃ dhamme saṅgāyane sāmaggirasānubhavanaṃ icchitaṃ",
  "tika-s0103t0:629_4": "desanākusalatāya, tattha ekakadukatikādivasena bahudhā sāmaggirasaṃ dassetukāmo.",
  "tika-s0103t0:629_5": "Sabbe sattāti anavasesā sattā, te pana bhavabhedato saṅkhepeneva bhinditvā dassento",
  "tika-s0103t0:629_6": "“kāmabhavādīsū”tiādimāha. Byadhikaraṇānampi bāhiratthasamāso hoti yathā “urasilomo”ti",
  "tika-s0103t0:629_7": "āha “āhārato ṭhiti etesanti āhāraṭṭhitikā”ti. Tiṭṭhati etenāti ṭhiti, āhāro ṭhiti",
  "tika-s0103t0:629_8": "etesanti āhāraṭṭhitikāti evaṃ vā ettha samāsaviggaho daṭṭhabbo. Āhāraṭṭhitikāti paccayaṭṭhitikā,",
  "tika-s0103t0:629_9": "paccayāyattavuttikāti attho. Paccayattho hettha āhāra-saddo “ayaṃ āhāro anuppannassa",
  "tika-s0103t0:629_10": "vā kāmacchandassauppādāyā”tiādīsu viya. Evañhi “sabbe sattā”ti iminā asaññasattāpi",
  "tika-s0103t0:629_11": "pariggahitā honti. Sā panāyaṃ āhāraṭṭhitikatā nippariyāyato saṅkhāradhammo, na sattadhammo.",
  "tika-s0103t0:629_12": "Tenevāhu aṭṭhakathācariyā “sabbe sattā āhāraṭṭhitikāti āgataṭṭhāne saṅkhāraloko veditabbo”ti",
  "tika-s0103t0:629_13": "yadi evaṃ “sabbe sattā”ti idaṃ kathanti? Puggalādhiṭṭhānā desanāti nāyaṃ doso. Yathāha",
  "tika-s0103t0:629_14": "bhagavā “ekadhamme bhikkhave bhikkhu sammā nibbindamāno sammā virajjamāno sammā vimuccamāno",
  "tika-s0103t0:629_15": "sammā pariyantadassāvī sammattaṃ abhisamecca diṭṭheva dhamme dukkhassantakaro hoti,",
  "tika-s0103t0:629_16": "katamasmiṃ ekadhamme? Sabbe sattā āhāraṭṭhitikā”ti eko dhammoti “sabbe sattā āhāraṭṭhitikā”ti",
  "tika-s0103t0:629_17": "yvāyaṃ puggalādhiṭṭhānāya kathāya sabbesaṃ saṅkhārānaṃ paccayāyattavuttitāya āhārapariyāyena",
  "tika-s0103t0:629_18": "sāmaññato paccayadhammo vutto, ayaṃ āhāro nāma eko dhammo. Yāthāvato ñatvāti yathāsabhāvato",
  "tika-s0103t0:629_19": "abhisambujjhitvā. Sammadakkhātoti teneva abhisambuddhākārena sammadeva desito.",
  "tika-s0103t0:630_0": "Codako vuttampi atthaṃ yāthāvato appaṭipajjamāno neyyatthaṃ suttapadaṃ nītatthato",
  "tika-s0103t0:630_1": "dahanto “sabbe sattā”ti vacanamatte ṭhatvā “nanu cā”tiādinā codeti. Ācariyo aviparītaṃ",
  "tika-s0103t0:630_2": "tattha yathādhippetamatthaṃ pavedento “na virujjhatī”ti vatvā “tesañhi jhānaṃ āhāro",
  "tika-s0103t0:630_3": "hotī”ti āha. Jhānanti ekavokārabhavāvahaṃ saññāya virajjanavasena pavattaṃ rūpāvacaracatutthajjhānaṃ.",
  "tika-s0103t0:630_4": "Pāḷiyaṃ pana “anāhārā”ti vacanaṃ asaññabhave catunnaṃ āhārānaṃ abhāvaṃ sandhāya vuttaṃ,",
  "tika-s0103t0:630_5": "na paccayāhārassa abhāvato. “Evaṃ santepī”ti idaṃ sāsane yesu dhammesu visesato āhāra-saddo",
  "tika-s0103t0:630_6": "niruḷho, “āhāraṭṭhitikā”ti ettha yadi te eva gayhanti, abyāpitadoso āpanno. Atha",
  "tika-s0103t0:630_7": "sabbopi paccayadhammo āhāroti adhippeto, imāya āhārapāḷiyā virodho āpannoti dassetuṃ",
  "tika-s0103t0:630_8": "āraddhaṃ. “Na virujjhatī”ti yenādhippāyena vuttaṃ, taṃ vivaranto “etasmiñhi sutte”tiādimāha.",
  "tika-s0103t0:630_9": "Kabaḷīkārāhārādīnaṃ ojaṭṭhamakarūpāharaṇādi nippariyāyena āhārabhāvo. Yathā hi kabaḷīkārāhāro",
  "tika-s0103t0:630_10": "ojaṭṭhamakarūpāharaṇena rūpakāyaṃ upatthambheti, evaṃ phassādayo ca vedanādiāharaṇena",
  "tika-s0103t0:630_11": "nāmakāyaṃ upatthambhenti, tasmā satipi janakabhāve upatthambhakabhāvo ojādīsu sātisayo",
  "tika-s0103t0:630_12": "labbhamāno mukhyo āhāraṭṭhoti te eva nippariyāyena āhāralakkhaṇā dhammā vuttā. Idhāti",
  "tika-s0103t0:630_13": "imasmiṃ saṅgītisutte. Pariyāyena paccayo āhāroti vutto sabbo paccayo dhammo attano",
  "tika-s0103t0:630_14": "phalaṃ āharatīti imaṃ pariyāyaṃ labhatīti. Tenāha “sabbadhammānañhī”tiādi. Tattha",
  "tika-s0103t0:630_15": "sabbadhammānanti sabbesaṃ saṅkhatadhammānaṃ. Idāni yathāvuttamatthaṃ suttena samatthetuṃ",
  "tika-s0103t0:630_16": "“tenevāhā”tiādi vuttaṃ. Ayanti paccayāhāro.",
  "tika-s0103t0:631_0": "Nippariyāyāhāropi gahitova hoti, yāvatā sopi paccayabhāveneva janako, upatthambhako",
  "tika-s0103t0:631_1": "ca hutvā taṃ taṃ phalaṃ āharatīti vattabbataṃ labhatīti. Tatthāti pariyāyāhāro, nippariyāyāhāroti",
  "tika-s0103t0:631_2": "dvīsu āhāresu. Asaññabhave yadipi nippariyāyāhāro na labbhati, paccayāhāro pana labbhati",
  "tika-s0103t0:631_3": "pariyāyāhāralakkhaṇo. Idāni imamevatthaṃ vitthārena dassetuṃ “anuppanne hi buddhe”tiādi",
  "tika-s0103t0:631_4": "vuttaṃ. Uppanne buddhe titthakaramatanissitānaṃ jhānabhāvanāya asijjhanato “anuppanne",
  "tika-s0103t0:631_5": "buddhe”ti vuttaṃ. Sāsanikā tādisaṃ jhānaṃ na nibbattentīti “titthāyatane pabbajitā”ti",
  "tika-s0103t0:631_6": "vuttaṃ. Titthiyā hi upattivisese vimuttisaññino, aññāvirāgāvirāgesu ādīnavānisaṃsadassino",
  "tika-s0103t0:631_7": "vā hutvā asaññasamāpattiṃ nibbattetvā akkhaṇabhūmiyaṃ uppajjanti, na sāsanikā. Vāyokasiṇe",
  "tika-s0103t0:631_8": "parikammaṃ katvāti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī",
  "tika-s0103t0:631_9": "hutvā tato vuṭṭhāya catutthajjhānādhigamāya parikammaṃ katvā. Tenāha “catutthajjhānaṃ",
  "tika-s0103t0:631_10": "nibbattetvā”ti. Kasmā panettha vāyokasiṇeyeva parikammaṃ vuttanti? Yadettha vattabbaṃ,",
  "tika-s0103t0:631_11": "taṃ brahmajālaṭīkāyaṃ vitthāritameva. Dhīti jigucchanatthe nipāto, tasmā dhī cittanti",
  "tika-s0103t0:631_12": "cittaṃ jigucchāmīti attho. Dhibbatetaṃ cittanti etaṃ mama cittaṃ jigucchitaṃ vata",
  "tika-s0103t0:631_13": "hotu. Vatāti sambhāvane, tena jigucchaṃ sambhāvento vadati. Nāmāti ca sambhāvane",
  "tika-s0103t0:631_14": "eva, tena cittassa abhāvaṃ sambhāveti. Cittassa bhāvābhāvesu ādīnavānisaṃse dassetuṃ",
  "tika-s0103t0:631_15": "“cittañhī”tiādi vuttaṃ. Khantiṃ ruciṃ uppādetvāti “cittassa abhāvo eva sādhu suṭṭhū”ti",
  "tika-s0103t0:631_16": "imaṃ diṭṭhinijjhānakkhantiṃ, tattha ca abhiruciṃ uppādetvā.",
  "tika-s0103t0:632_0": "Tathā bhāvitassa jhānassa ṭhitibhāgiyabhāvappattiyā aparihīnajjhānassa titthāyatane",
  "tika-s0103t0:632_1": "pabbajitasseva tathā jhānabhāvanā hotīti āha “manussaloke”ti. Paṇihito ahosīti maraṇassa",
  "tika-s0103t0:632_2": "āsannakāle ṭhapito ahosi. Yadi ṭhānādinā ākārena nibbatteyya, kammabalena yāva bhedā",
  "tika-s0103t0:632_3": "tenevākārena tiṭṭheyya vāti āha “so tena iriyāpathenā”tiādi.",
  "tika-s0103t0:633_0": "Eva rūpānampīti evaṃ acetanānampi. Pi-saddena pageva sacetanānanti dasseti. Kathaṃ",
  "tika-s0103t0:633_1": "pana acetanānaṃ nesaṃ paccayāhārassa upakappananti codanaṃ sandhāya tattha nidassanaṃ",
  "tika-s0103t0:633_2": "dassento “yathā”tiādimāha.",
  "tika-s0103t0:634_0": "Ye uṭṭhānavīriyeneva divasaṃ vītināmetvā tassa nissandaphalamattaṃ kiñcideva labhitvā",
  "tika-s0103t0:634_1": "jīvikaṃ kappenti, te uṭṭhānaphalūpajīvino. Ye pana attano puññaphalameva upajīventi,",
  "tika-s0103t0:634_2": "te puññaphalūpajīvino. Nerayikānaṃ pana neva uṭṭhānavīriyavasena jīvikākappanaṃ,",
  "tika-s0103t0:634_3": "puññaphalassa pana lesopi natthīti vuttaṃ “ye pana te nerayikā…pe… na puññaphalūpajīvīti",
  "tika-s0103t0:634_4": "vuttā”ti. Paṭisandhiviññāṇassa āharaṇena manosañcetanāhāroti vuttā, na yassa kassaci",
  "tika-s0103t0:634_5": "phalassāti adhippāyena “kiṃ pañca āhārā atthī”ti codeti. Ācariyo nippariyāyāhāre",
  "tika-s0103t0:634_6": "adhippete siyā tava codanāyāvasaro, sā pana ettha anavasarāti dassetuṃ “pañca na",
  "tika-s0103t0:634_7": "pañcāti idaṃ na vattabba”nti vatvā pariyāyāhārasseva panettha adhippetabhāvaṃ dassento",
  "tika-s0103t0:634_8": "“nanu paccayo āhāroti vuttameta”nti āha. Tasmāti yassa kassaci paccayassa “āhāro”ti",
  "tika-s0103t0:634_9": "icchitattā. Idāni vuttamevatthaṃ pāḷiyā samatthento “yaṃ sandhāyā”tiādimāha.",
  "tika-s0103t0:635_0": "Mukhyāhāravasenapi nerayikānaṃ āhāraṭṭhitikataṃ dassetuṃ “kabaḷīkāraṃ āhāraṃ…pe…",
  "tika-s0103t0:635_1": "sādhetī”ti vuttaṃ. Yadi evaṃ nerayikā sukhapaṭisaṃvedinopi hontīti? Noti dassetuṃ",
  "tika-s0103t0:635_2": "“kheḷopi hī”tiādi vuttaṃ. Tayoti tayo arūpāhārā kabaḷīkārāhārassa abhāvato. Avasesānanti",
  "tika-s0103t0:635_3": "asaññasattehi avasesānaṃ. Kāmabhavādīsu nibbattasattānaṃ paccayāhāro hi sabbesaṃ",
  "tika-s0103t0:635_4": "sādhāraṇoti. Etaṃ pañhanti “katamo eko dhammo”ti evaṃ coditametaṃ pañhaṃ. Kathetvāti vissajjetvā.",
  "tika-s0103t0:636_0": "“Tattha tattha…pe… dukkhaṃ hotī”ti etena yathā idha paṭhamassa pañhassa niyyātanaṃ,",
  "tika-s0103t0:636_1": "dutiyassa uddharaṇaṃ na kataṃ, evaṃ iminā eva adhippāyena ito paresu dukatikādipañhesu",
  "tika-s0103t0:636_2": "tattha tattha ādipariyosānesu eva uddharaṇaniyyātanāni katvā sesesu na katanti dasseti.",
  "tika-s0103t0:636_3": "Paṭicca etasmā phalaṃ etīti paccayo, kāraṇaṃ, tadeva attano phalaṃ saṅkharotīti saṅkhāroti",
  "tika-s0103t0:636_4": "āha “imasmimpi…pe… saṅkhāroti vutto”ti. Āhārapaccayoti āharaṇaṭṭhavisiṭṭho paccayo.",
  "tika-s0103t0:636_5": "Āharaṇañcettha uppādakattappadhānaṃ, saṅkharaṇaṃ upatthambhakattappadhānanti ayametesaṃ",
  "tika-s0103t0:636_6": "viseso. Tenāha “ayamettha heṭṭhimato viseso”ti. Nippariyāyāhāre gahite “sabbe sattā”ti",
  "tika-s0103t0:636_7": "vuttepi asaññasattā na gahitā eva bhavissantīti padesavisayo sabba-saddo hoti yathā",
  "tika-s0103t0:636_8": "“sabbe tasantidaṇḍassā”tiādīsu. Na hettha khīṇāsavādīnaṃ gahaṇaṃ hoti. Pākaṭo bhaveyya",
  "tika-s0103t0:636_9": "visesasāmaññassa visayattā pañhānaṃ. No ca gaṇhiṃsu aṭṭhakathācariyā. Dhammo nāma",
  "tika-s0103t0:636_10": "natthi saṅkhatoti adhippāyo. Idha dutiyapañhe “saṅkhāro”ti paccayo eva kathitoti sambandho.",
  "tika-s0103t0:637_0": "Yadā sammāsambodhisamadhigato, tadā eva sabbañeyyaṃ sacchikataṃ jātanti āha “mahābodhimaṇḍe",
  "tika-s0103t0:637_1": "nisīditvā”ti. Sayanti sāmaṃyeva. Addhaniyanti addhānakkhamaṃ cirakālāvaṭṭhāyi pārampariyavasena.",
  "tika-s0103t0:637_2": "Tenāha “ekena hī”tiādi. Paramparakathāniyamenāti paramparakathākathananiyamena, niyamitatthabyañjanānupubbiyā",
  "tika-s0103t0:637_3": "kathāyāti attho. Ekakavasenāti ekaṃ ekaṃ parimāṇaṃ etassāti ekako, pañho. Tassa ekakassa",
  "tika-s0103t0:637_4": "vasena. Ekakaṃ niṭṭhitaṃ vissajjananti adhippāyoti.",
  "tika-s0103t0:638": "Ekakavaṇṇanā niṭṭhitā.",
  "tika-s0103t0:639": "Dukavaṇṇanā",
  "tika-s0103t0:640_0": "304. Cattāro khandhāti tesaṃ tāva nāmanaṭṭhena nāmabhāvaṃ paṭhamaṃ vatvā pacchā nibbānassa",
  "tika-s0103t0:640_1": "vattukāmo āha. Tassāpi hi tathā nāmabhāvaṃ parato vakkhati. “Nāmaṃ karoti nāmayatī”ti",
  "tika-s0103t0:640_2": "ettha yaṃ nāmakaraṇaṃ, taṃ nāmanti āha “nāmanaṭṭhenāti nāmakaraṇaṭṭhenā”ti, attanovāti",
  "tika-s0103t0:640_3": "adhippāyo. Evañhi sātisayamidaṃ tesaṃ nāmakaraṇaṃ hoti. Tenāha “attano nāmaṃ karontāva",
  "tika-s0103t0:640_4": "uppajjantī”tiādi. Idāni tamatthaṃ byatirekamukhena vibhāvetuṃ “yathā hī”tiādi vuttaṃ.",
  "tika-s0103t0:640_5": "Yassa nāmassa karaṇeneva te “nāma”nti vuccanti, taṃ sāmaññanāmaṃ, kittimanāmaṃ, guṇanāmaṃ",
  "tika-s0103t0:640_6": "vā na hoti, atha kho opapātikanāmanti purimāni tīṇi nāmāni udāharaṇavasena dassetvā",
  "tika-s0103t0:640_7": "“na evaṃ vedanādīna”nti te paṭikkhipitvā itaranāmameva nāmakaraṇaṭṭhena nāmanti dassento",
  "tika-s0103t0:640_8": "“vedanādayo hī”tiādimāha. “Mahāpathaviādayo”ti kasmā vuttaṃ, nanu pathaviāpādayo",
  "tika-s0103t0:640_9": "idha nāmanti anadhippetā, rūpanti pana adhippetāti? Saccametaṃ, phassavedanādīnaṃ",
  "tika-s0103t0:640_10": "viya pana pathaviādīnaṃ opapātikanāmatāsāmaññena “pathaviādayo viyā”ti nidassanaṃ",
  "tika-s0103t0:640_11": "kataṃ, na arūpadhammā viya rūpadhammānaṃ nāmasabhāvattā. Phassavedanādīnañhi arūpadhammānaṃ",
  "tika-s0103t0:640_12": "sabbadāpi phassādināmakattā, pathaviādīnaṃ kesakumbhādināmantarāpatti viya nāmantarānāpajjanato",
  "tika-s0103t0:640_13": "ca sadā attanāva katanāmatāya catukkhandhanibbānāni nāmakaraṇaṭṭhena nāmaṃ. Atha",
  "tika-s0103t0:640_14": "vā adhivacanasamphasso viya adhivacananāmamantarena ye anupacitasambhārānaṃ gahaṇaṃ",
  "tika-s0103t0:640_15": "na gacchanti, te nāmāyattaggahaṇā nāmaṃ. Rūpaṃ pana vināpi nāmasādhanaṃ attano ruppanasabhāvena",
  "tika-s0103t0:640_16": "gahaṇaṃ upayātīti rūpaṃ. Tenāha “tesu uppannesū”tiādi. Idhāpi “yathāpathaviyā”tiādīsu",
  "tika-s0103t0:640_17": "vuttanayeneva attho veditabbo nidassanavasena āgatattā. “Atītepī”tiādinā vedanādīsu",
  "tika-s0103t0:640_18": "nāmasaññā niruḷhā, anādikālikā cāti dasseti.",
  "tika-s0103t0:641_0": "Iti atītādivibhāgavantānampi vedanādīnaṃ nāmakaraṇaṭṭhena nāmabhāvo ekantiko, tabbibhāgarahite",
  "tika-s0103t0:641_1": "pana ekasabhāve nicce nibbāne vattabbameva natthīti dassento “nibbānaṃ pana…pe… nāmanaṭṭhena",
  "tika-s0103t0:641_2": "nāma”nti āha. Nāmanaṭṭhenāti nāmakaraṇaṭṭhena. Namantīti ekantato sārammaṇattā tanninnā",
  "tika-s0103t0:641_3": "honti, tehi vinā nappavattantīti attho. Sabbanti khandhacatukkaṃ, nibbānañca. Yasmiṃ",
  "tika-s0103t0:641_4": "ārammaṇeyeva vedanākkhandho pavattati, taṃsampayuttatāya saññākkhandhādayopi tattha",
  "tika-s0103t0:641_5": "pavattantīti so ne tattha nāmento viya hoti vinā appavattanato. Esa nayo saññākkhandhādīsupīti",
  "tika-s0103t0:641_6": "vuttaṃ “ārammaṇe aññamaññaṃ nāmentī”ti. Anavajjadhamme maggaphalādike. Kāmaṃ kesuci",
  "tika-s0103t0:641_7": "rūpadhammesupi ārammaṇādhipatibhāvo labbhateva, nibbāne panesa sātisayo tassa accantasantapaṇītatākappabhāvatoti",
  "tika-s0103t0:641_8": "tadeva ārammaṇādhipatipaccayatāya “attani nāmetī”ti vuttaṃ. Tathā hi ariyā sakalampi",
  "tika-s0103t0:641_9": "divasabhāgaṃ taṃ ārabbha vītināmentāpi tittiṃ na gacchanti.",
  "tika-s0103t0:642_0": "“Ruppanaṭṭhenā”ti etena ruppatīti rūpanti dasseti. Tattha sītādivirodhipaccayasannipāte",
  "tika-s0103t0:642_1": "visadisuppatti ruppanaṃ. Nanu ca arūpadhammānampi virodhipaccayasamāgame visadisuppatti",
  "tika-s0103t0:642_2": "labbhatīti? Saccaṃ labbhati, na pana vibhūtataraṃ. Vibhūtatarañhettha ruppanaṃ adhippetaṃ",
  "tika-s0103t0:642_3": "sītādiggahaṇato. Vuttañhetaṃ “ruppatīti kho bhikkhave tasmā ‘rūpa’nti vuccati. Kena",
  "tika-s0103t0:642_4": "ruppati? Sītenapi ruppati, uṇhenapi ruppatī”tiādi. Yadi evaṃ kathaṃ brahmaloke rūpasamaññāti?",
  "tika-s0103t0:642_5": "Tatthāpi taṃsabhāvānativattanato hotiyeva rūpasamaññā. Anuggāhakapaccayavasena vā",
  "tika-s0103t0:642_6": "visadisapaccayasannipāteti evamattho veditabbo. “Yo attano santāne vijjamānassayeva",
  "tika-s0103t0:642_7": "visadisuppattihetubhāvo, taṃ ruppana”nti aññe. Imasmiṃ pakkhe rūpayati vikāramāpādetīti",
  "tika-s0103t0:642_8": "rūpaṃ. “Saṅghaṭṭanena vikārāpattiyaṃ ruppana-saddo niruḷho”ti keci. Etasmiṃ pakkhe",
  "tika-s0103t0:642_9": "arūpadhammesu rūpasamaññāya pasaṅgo eva natthi saṅghaṭṭanābhāvato. “Paṭighato ruppana”nti",
  "tika-s0103t0:642_10": "apare. “Tassāti rūpassā”ti vadanti, nāmarūpassāti pana yuttaṃ. Yathā hi rūpassa,",
  "tika-s0103t0:642_11": "evaṃ nāmassāpi vedanākkhandhādivasena, madanimmadanādivasena ca vitthārakathā visuddhimagge",
  "tika-s0103t0:642_12": "vuttā evāti. Iti ayaṃ duko kusalattikena saṅgahite sabhāvadhamme pariggahetvā pavattoti.",
  "tika-s0103t0:643_0": "Avijjāti avindiyaṃ “attā, jīvo, itthī, puriso”ti evamādikaṃ vindatīti avijjā. Vindiyaṃ",
  "tika-s0103t0:643_1": "“dukkhaṃ, samudayo”ti evamādikaṃ na vindatīti avijjā. Sabbampi dhammajātaṃ aviditakaraṇaṭṭhena",
  "tika-s0103t0:643_2": "avijjā. Antarahite saṃsāre satte javāpetīti avijjā. Atthato pana sā dukkhādīnaṃ catunnaṃ",
  "tika-s0103t0:643_3": "saccānaṃ sabhāvacchādako sammoho hotīti āha “dukkhādīsu aññāṇa”nti. Bhavapatthanā",
  "tika-s0103t0:643_4": "nāma kāmabhavādīnaṃ patthanāvasena pavattataṇhā. Tenāha “yo bhavesu bhavacchando”tiādi.",
  "tika-s0103t0:643_5": "Iti “ayaṃ duko vaṭṭamūlasamudācāradassanatthaṃ gahito.",
  "tika-s0103t0:644_0": "Bhavadiṭṭhīti khandhapañcakaṃ “attā ca loko cā”ti gāhetvā taṃ “bhavissatī”ti gaṇhanavasena",
  "tika-s0103t0:644_1": "niviṭṭhā sassatadiṭṭhīti attho. Tenāha “bhavo vuccatī”tiādi. Bhavissatīti bhavo,",
  "tika-s0103t0:644_2": "tiṭṭhati sabbakālaṃ atthīti attho. Sassatanti sassatabhāvo. Vibhavadiṭṭhīti khandhapañcakameva",
  "tika-s0103t0:644_3": "“attā”ti ca “loko”ti ca gahetvā taṃ “na bhavissatī”ti gaṇhanavasena niviṭṭhā ucchedadiṭṭhīti",
  "tika-s0103t0:644_4": "attho. Tenāha “vibhavo vuccatī”tiādi. Vibhavissati vinassati ucchijjatīti vibhavo, ucchedo.",
  "tika-s0103t0:645_0": "Yaṃ na hirīyatīti yena dhammena taṃsampayuttadhammasamūho, puggalo vā na hirīyati",
  "tika-s0103t0:645_1": "na lajjati, liṅgavipallāsaṃ vā katvā yo dhammoti attho veditabbo. Hirīyitabbenāti",
  "tika-s0103t0:645_2": "upayogatthe karaṇavacanaṃ, hirīyitabbayuttakaṃ kāyaduccaritādidhammaṃ na jigucchatīti",
  "tika-s0103t0:645_3": "attho. Nillajjatāti pāpassa ajigucchanā. Yaṃ na ottappatīti etthāpi vuttanayeneva",
  "tika-s0103t0:645_4": "attho veditabbo. Ottappitabbenāti pana hetuatthe karaṇavacanaṃ, ottappitabbayuttakena",
  "tika-s0103t0:645_5": "ottappassa hetubhūtena kāyaduccaritādināti attho. Hirīyitabbenāti etthāpi vā evameva",
  "tika-s0103t0:645_6": "attho veditabbo. Abhāyanakaākāroti pāpato anuttāsanākāro.",
  "tika-s0103t0:646_0": "“Yaṃ hirīyatī”tiādīsu anantaraduke vuttanayena attho veditabbo. Niyakajjhattaṃ jātiādisamuṭṭhānaṃ",
  "tika-s0103t0:646_1": "etissāti ajjhattasamuṭṭhānā. Niyakajjhattato bahibhāvato bahiddhā parasantāne samuṭṭhānaṃ",
  "tika-s0103t0:646_2": "etissāti bahiddhā samuṭṭhānā. Attā eva adhipati attādhipati, ajjhattasamuṭṭhānattā",
  "tika-s0103t0:646_3": "eva attādhipatito āgamanato attādhipateyyā. Lokādhipateyyanti etthāpi eseva nayo.",
  "tika-s0103t0:646_4": "Lajjāsabhāvasaṇṭhitāti pāpato jigucchanarūpena avaṭṭhitā. Bhayasabhāvasaṇṭhitanti",
  "tika-s0103t0:646_5": "tato uttāsanarūpena avaṭṭhitaṃ. Ajjhattasamuṭṭhānāditā ca hirottappānaṃ tattha tattha",
  "tika-s0103t0:646_6": "pākaṭabhāvena vuttā, na pana tesaṃ kadācipi aññamaññavippayogato. Na hi lajjanaṃ",
  "tika-s0103t0:646_7": "nibbhayaṃ, pāpabhayaṃ vā alajjanaṃ atthīti.",
  "tika-s0103t0:647_0": "Dukkhanti kicchaṃ, aniṭṭhanti vā attho. Vippaṭikūlagāhimhīti dhammānudhammapaṭipattiyā",
  "tika-s0103t0:647_1": "vilomagāhake. Tassā eva vipaccanīkaṃ duppaṭipatti sātaṃ iṭṭhaṃ etassāti vipaccanīkasāto,",
  "tika-s0103t0:647_2": "tasmiṃ vipaccanīkasāte. Evaṃbhūto ca ovādabhūte sāsanakkame ovādake ca ādarabhāvarahito",
  "tika-s0103t0:647_3": "hotīti āha “anādare”ti. Tassa kammanti tassa dubbacassa puggalassa anādariyavasena",
  "tika-s0103t0:647_4": "pavattacetanā dovacassaṃ. Tassa bhāvoti tassa yathāvuttassa dovacassassa atthibhāvo",
  "tika-s0103t0:647_5": "dovacassatā, atthato dovacassameva. Tenevāha “sā atthato saṅkhārakkhandho hotī”ti.",
  "tika-s0103t0:647_6": "Cetanāppadhānatāya hi saṅkhārakkhandhassa evaṃ vuttaṃ. Etenākārenāti appadakkhiṇaggāhitākārena.",
  "tika-s0103t0:647_7": "Assaddhiyadussīlyādipāpadhammayogato puggalā pāpā nāma hontīti dassetuṃ “ye te puggalā",
  "tika-s0103t0:647_8": "assaddhā”tiādi vuttaṃ. Yāya cetanāya puggalo pāpasampavaṅko nāma hoti, sā cetanā",
  "tika-s0103t0:647_9": "pāpamittatā, cattāropi vā arūpino khandhā tadākārappavattā pāpamittatāti dassento",
  "tika-s0103t0:647_10": "“sāpi atthato dovacassatā viya daṭṭhabbā”ti āha.",
  "tika-s0103t0:648_0": "“Sukhaṃ vaco etasmiṃ padakkhiṇaggāhimhi anulomasāte sādare puggaleti subbacotiādinā,",
  "tika-s0103t0:648_1": "“kalyāṇā saddhādayo puggalā etassa mittāti kalyāṇamitto”tiādinā ca anantaradukassa",
  "tika-s0103t0:648_2": "attho icchitoti āha sovacassatā…pe… vuttapaṭipakkhanayena veditabbā”ti. Ubhoti sovacassatā,",
  "tika-s0103t0:648_3": "kalyāṇamittatā ca. Tesaṃ khandhānaṃ pavattiākāravisesā “sovacassatā, kalyāṇamittatā”ti",
  "tika-s0103t0:648_4": "ca vuccanti, te lokiyāpi honti lokuttarāpīti āha “lokiyalokuttaramissakā kathitā”ti.",
  "tika-s0103t0:649_0": "Vatthubhedādinā anekabhedabhinnā taṃtaṃjātivasena ekajjhaṃ katvā rāsito gayhamānā",
  "tika-s0103t0:649_1": "āpattiyova āpattikkhandhā. Tā pana antarāpattīnaṃ aggahaṇe pañcapi āpattikkhandhā",
  "tika-s0103t0:649_2": "āpattiyo, tāsaṃ pana gahaṇe sattapi āpattikkhandhā āpattiyo. “Imā āpattiyo, ettakā",
  "tika-s0103t0:649_3": "āpattiyo, evañca tesaṃ āpajjanaṃ hotī”ti jānanapaññā āpattikusalatāti āha “yā tāsa”ntiādi.",
  "tika-s0103t0:649_4": "Tāsaṃ āpattīnanti tāsu āpattīsu. Tattha yaṃ sambhinnavatthukāsu viya ṭhitāsu, duviññeyyavibhāgāsu",
  "tika-s0103t0:649_5": "ca āpattīsu asaṅkarato vavatthāna, ayaṃ visesato āpattikusalatāti dassetuṃ dutiyaṃ",
  "tika-s0103t0:649_6": "āpattiggahaṇaṃ kataṃ. Saha kammavācāyāti kammavācāya saheva. Āpattito vuṭṭhāpanapayogatāya",
  "tika-s0103t0:649_7": "kammabhūtā vācā kammavācā, tathābhūtā anusāvanavācā ceva “passissāmī”ti evaṃ pavattavācā",
  "tika-s0103t0:649_8": "ca. Tāya kammavācāya saddhiṃ samakālameva “imāya kammavācāya ito āpattito vuṭṭhānaṃ",
  "tika-s0103t0:649_9": "hoti, hontañca paṭhame vā tatiye vā anusāvaneyyakārappatte, ‘saṃvarissāmī’ti vā pade",
  "tika-s0103t0:649_10": "pariyosite hotī”ti evaṃ taṃ taṃ āpattīhi vuṭṭhānaparicchedaparijānanapaññā āpattivuṭṭhānakusalatā.",
  "tika-s0103t0:649_11": "Vuṭṭhānanti ca yathāpannāya āpattiyā yathā tathā anantarāyatāpādanaṃ, evaṃ vuṭṭhānaggahaṇeneva",
  "tika-s0103t0:649_12": "desanāyapi saṅgaho siddho hoti.",
  "tika-s0103t0:650_0": "“Ito pubbe parikammaṃ pavattaṃ, ito paraṃ bhavaṅga majjhe samāpattī”ti evaṃ samāpattīnaṃ",
  "tika-s0103t0:650_1": "appanāparicchedajānanapaññā samāpattikusalatā. Vuṭṭhāne kusalabhāvo vuṭṭhānakusalatā,",
  "tika-s0103t0:650_2": "pageva vuṭṭhāna paricchedakaraṃ ñāṇaṃ. Tenāha “yathāparicchinnasamayavasenevā”tiādi.",
  "tika-s0103t0:650_3": "Vuṭṭhānasamatthāti vuṭṭhāpane samatthā.",
  "tika-s0103t0:651_0": "“Dhātukusalatā”ti ettha pathavīdhātuādayo, sukhadhātuādayo, kāmadhātuādayo ca dhātuyo",
  "tika-s0103t0:651_1": "etāsveva antogadhāti etāsu kosalle dassite tāsupi kosallaṃ dassitameva hotīti “aṭṭhārasa",
  "tika-s0103t0:651_2": "dhātuyo cakkhudhātu…pe… manoviññāṇadhātū”ti vatvā “aṭṭhārasannaṃ dhātūnaṃ sabhāvaparicchedakā”ti",
  "tika-s0103t0:651_3": "vuttaṃ. Tattha sabhāvaparicchedakāti yathābhūtasabhāvāvabodhinī. “Savanapaññā dhāraṇapaññā”tiādinā",
  "tika-s0103t0:651_4": "paccekaṃ paññā-saddo yojetabbo. Dhātūnaṃ savanadhāraṇapaññā sutamayā, itarā bhāvanāmayā.",
  "tika-s0103t0:651_5": "Tatthāpi sammasanapaññā lokiyā. Vipassanā paññā hi sā, itarā lokuttarā. Lakkhaṇādivasena,",
  "tika-s0103t0:651_6": "aniccādivasena ca manasikaraṇaṃ manasikāro, tattha kosallaṃ manasikārakusalatā. Taṃ",
  "tika-s0103t0:651_7": "pana ādimajjhapariyosānavasena tidhā bhinditvā dassento “sammasanapaṭivedhapaccavekkhaṇapaññā”ti",
  "tika-s0103t0:651_8": "āha. Sammasanapaññā hi tassā ādi, paṭivedhapaññā majjhe, paccavekkhaṇapaññā pariyosānaṃ.",
  "tika-s0103t0:652_0": "Āyatanānaṃ ganthato ca atthato ca uggaṇhanavasena tesaṃ dhātulakkhaṇādivibhāgassa",
  "tika-s0103t0:652_1": "jānanapaññā uggahajānanapaññā. Sammasanapaṭivedhapaccavekkhaṇavidhino jānanapaññā",
  "tika-s0103t0:652_2": "manasikārajānanapaññā. Yasmā āyatanānipi atthato dhātuyova manasikāro ca uggaṇhanādivasena",
  "tika-s0103t0:652_3": "tesameva manasikāravidhi, tasmā dhātukusalatādikā tissopi kusalatā ekadese katvā",
  "tika-s0103t0:652_4": "dassetuṃ “apicā”tiādi vuttaṃ. Savanaṃ viya uggaṇhanapaccavekkhaṇānipi parittañāṇakattukānīti",
  "tika-s0103t0:652_5": "āha “savana uggahaṇapaccavekkhaṇā lokiyā”ti. Ariyamaggakkhaṇe sammasanamanasikārānaṃ",
  "tika-s0103t0:652_6": "nipphatti pariniṭṭhānanti tesaṃ lokuttaratāpariyāyopi labbhatīti vuttaṃ “sammasanamanasikārā",
  "tika-s0103t0:652_7": "lokiyalokuttaramissakā”ti. Paccayadhammānaṃ hetuādīnaṃ attano paccayuppannānaṃ hetupaccayādibhāvena",
  "tika-s0103t0:652_8": "paccayabhāvo paccayākāro, so pana avijjādīnaṃ dvādasannaṃ paṭiccasamuppādaṅgānaṃ",
  "tika-s0103t0:652_9": "vasena dvādasavidhoti āha “dvādasannaṃ paccayākārāna”nti. Uggahādivasenāti uggahamanasikārasavanasammasanapaṭivedhapaccavekkhaṇavasena.",
  "tika-s0103t0:653_0": "Ṭhānañceva tiṭṭhati phalaṃ tadāyattavuttitāyāti kāraṇañca hetupaccayabhāvena karaṇato",
  "tika-s0103t0:653_1": "nipphādanato. Tesaṃ sotaviññāṇādīnaṃ. Etasmiṃ duke attho veditabboti sambandho. Ye",
  "tika-s0103t0:653_2": "dhammā yassa dhammassa kāraṇabhāvato ṭhānaṃ, teva dhammā taṃvidhurassa dhammassa",
  "tika-s0103t0:653_3": "akāraṇabhāvato aṭṭhānanti paṭhamanaye phalabhedena tasseva dhammassa ṭhānāṭṭhānatā",
  "tika-s0103t0:653_4": "dīpitā; dutiyanaye pana abhinnepi phale paccayadhammabhedena tesaṃ ṭhānāṭṭhānatā",
  "tika-s0103t0:653_5": "dīpitāti ayametesaṃ viseso. Na hi kadāci ariyā diṭṭhisampadā niccaggāhassa kāraṇaṃ",
  "tika-s0103t0:653_6": "hoti, akiriyatā pana siyā tassa kāraṇanti.",
  "tika-s0103t0:654_0": "Ujuno bhāvo ajjavaṃ, ajimhatā akuṭilatā avaṅkatāti atthoti tamatthaṃ anajjavapaṭikkhepamukhena",
  "tika-s0103t0:654_1": "dassetuṃ “gomuttavaṅkatā”tiādi vuttaṃ. Svāyaṃ anajjavo bhikkhūnaṃ yebhuyyena anesanāya,",
  "tika-s0103t0:654_2": "agocaracāritāya ca hotīti āha “ekacco hi…pe… caratī”ti. Ayaṃ gomuttavaṅkatā nāma",
  "tika-s0103t0:654_3": "ādito paṭṭhāya yāva pariyosānā paṭipattiyā vaṅkabhāvato. Purimasadisoti paṭhamaṃ",
  "tika-s0103t0:654_4": "vuttabhikkhusadiso. Candavaṅkatā nāma paṭipattiyā majjhaṭṭhāne vaṅkabhāvāpattito.",
  "tika-s0103t0:654_5": "Naṅgalakoṭivaṅkatā nāma pariyosāne vaṅkabhāvāpattito. Idaṃ ajjavaṃ nāma sabbatthakameva",
  "tika-s0103t0:654_6": "ujubhāvasiddhito. Ajjavatāti ākāraniddeso, yenākārenassa ajjavo pavattati, tadākāraniddesoti",
  "tika-s0103t0:654_7": "attho. Lajjatīti lajjī, hirimā, tassa bhāvo lajjavaṃ, hirīti attho. Lajjā etassa",
  "tika-s0103t0:654_8": "atthīti lajjī yathā “mālī, māyī”ti ca, tassa bhāvo lajjībhāvo, sā eva lajjā.",
  "tika-s0103t0:655": "Parāparādhādīnaṃ adhivāsanakkhamaṃ adhivāsanakhanti. Sucisīlatā soraccaṃ. Sā hi sobhanakammaratatā, suṭṭhu vā pāpato oratabhāvo viratatā soraccaṃ. Tenāha “suratabhāvo”ti.",
  "tika-s0103t0:656_0": "“Nāmañca rūpañcā”tiādīsu ayaṃ aparo nayo – nāmakaraṇaṭṭhenāti aññaṃ anapekkhitvā",
  "tika-s0103t0:656_1": "sayameva attano nāmakaraṇasabhāvatoti attho. Yañhi parassa nāmaṃ karoti, tassa ca",
  "tika-s0103t0:656_2": "tadapekkhattā aññāpekkhaṃ nāmakaraṇanti nāmakaraṇasabhāvatā na hoti, tasmā mahājanassa",
  "tika-s0103t0:656_3": "ñātīnaṃ, guṇānañca sāmaññanāmādikārakānaṃ nāmabhāvo nāpajjati. Yassa ca aññehi nāmaṃ",
  "tika-s0103t0:656_4": "karīyati, tassa ca nāmakaraṇasabhāvatā natthīti, natthiyeva nāmabhāvo. Vedanādīnaṃ",
  "tika-s0103t0:656_5": "pana sabhāvasiddhattā vedanādināmassa nāmakaraṇasabhāvato nāmatā vuttā. Pathavīādi",
  "tika-s0103t0:656_6": "nidassanena nāmassa sabhāvasiddhataṃyeva nidasseti, na nāmabhāvasāmaññaṃ, niruḷhattā",
  "tika-s0103t0:656_7": "pana nāma-saddo arūpadhammesu eva vattati, na pathavīādīsūti na tesaṃ nāmabhāvo.",
  "tika-s0103t0:656_8": "Na hi pathavīādināmaṃ vijahitvā kesādināmehi rūpadhammānaṃ viya vedanādināmaṃ vijahitvā",
  "tika-s0103t0:656_9": "aññena nāmena arūpadhammānaṃ voharitabbena piṇḍākārena pavatti atthīti.",
  "tika-s0103t0:657_0": "Atha vā rūpadhammā cakkhādayo rūpādayo ca, tesaṃ pakāsakapakāsitabbabhāvato vināpi",
  "tika-s0103t0:657_1": "nāmena pākaṭā honti, na evaṃ arūpadhammāti te adhivacanasamphasso viya nāmāyattaggahaṇīyabhāvena",
  "tika-s0103t0:657_2": "“nāma”nti vuttā. Paṭighasamphasso ca na cakkhādīni viya nāmena vinā pākaṭoti “nāma”nti",
  "tika-s0103t0:657_3": "vutto, arūpatāya vā aññanāmasabhāgattā saṅgahitoyaṃ, aññaphassasabhāgattā vā. Vacanatthopi",
  "tika-s0103t0:657_4": "hi rūpayatīti rūpaṃ, nāmayatīti nāmanti idha pacchimapurimānaṃ sambhavati. Rūpayatīti",
  "tika-s0103t0:657_5": "vināpi nāmena attānaṃ pakāsetīti attho. Nāmayatīti nāmena vinā apākaṭabhāvato attano",
  "tika-s0103t0:657_6": "pakāsakaṃ nāmaṃ karotīti attho. Ārammaṇādhipatipaccayatāyāti satipi rūpassa ārammaṇādhipatipaccayabhāve",
  "tika-s0103t0:657_7": "na taṃ paramassāsabhūtaṃ nibbānaṃ viya sātisayaṃ nāmanabhāvena paccayoti nibbānameva “nāma”nti vuttaṃ.",
  "tika-s0103t0:658_0": "“Avijjā ca bhavataṇhā cā”ti ayaṃ duko sattānaṃ vaṭṭamūlasamudācāradassanattho. Samudācaratīti",
  "tika-s0103t0:658_1": "hi samudācāro, vaṭṭamūlameva samudācāro vaṭṭamūlasamudācāro, vaṭṭamūladassanena vā",
  "tika-s0103t0:658_2": "vaṭṭamūlānaṃ pavatti dassitā hotīti vaṭṭamūlānaṃ samudācāro vaṭṭamūlasamudācāro,",
  "tika-s0103t0:658_3": "taṃdassanatthoti attho.",
  "tika-s0103t0:659_0": "Ekekasmiñca “attā”ti ca “loko”ti ca gahaṇavisesaṃ upādāya “attā ca loko cā”ti vuttaṃ,",
  "tika-s0103t0:659_1": "ekaṃ vā khandhaṃ “attā”ti gahetvā aññaṃ attano upabhogabhūtaṃ “loko”ti gaṇhantassa,",
  "tika-s0103t0:659_2": "attano attānaṃ “attā”ti gahetvā parassa attānaṃ “loko”ti gaṇhantassa vā vasena “attā",
  "tika-s0103t0:659_3": "ca loko cā”ti vuttaṃ.",
  "tika-s0103t0:660_0": "Saha sikkhitabbo dhammo sahadhammo, tattha bhavaṃ sahadhammikaṃ, tasmiṃ sahadhammike.",
  "tika-s0103t0:660_1": "Dovacassa-saddato āya-saddaṃ anaññattaṃ katvā “dovacassāya”nti vuttaṃ, dovacassassa",
  "tika-s0103t0:660_2": "vā ayanaṃ pavatti dovacassāyaṃ. Āsevantassāpi anusikkhanā ajjhāsayena bhajanāti āha",
  "tika-s0103t0:660_3": "“sevanā…pe… bhajanā”ti. Sabbatobhāgena bhatti sambhatti.",
  "tika-s0103t0:661_0": "Saha kammavācāyāti abbhānatiṇavatthārakakammavācāya, “ahaṃ bhante itthannāmaṃ āpattiṃ",
  "tika-s0103t0:661_1": "āpajji”ntiādikāya ca saheva. Saheva hi kammavācāya āpattivuṭṭhānañca paricchijjati,",
  "tika-s0103t0:661_2": "“paññattilakkhaṇāya āpattiyā vā kāraṇaṃ vītikkamalakkhaṇaṃ kāyakammaṃ, vacīkammaṃ",
  "tika-s0103t0:661_3": "vā, vuṭṭhānassa kāraṇaṃ kammavācā”ti kāraṇena saha phalassa jānanavasena “saha kammavācāyā”ti",
  "tika-s0103t0:661_4": "vuttaṃ.“Saha kammavācāyā”ti. Iminā nayena saha parikammenāti etthāpi attho veditabbo.",
  "tika-s0103t0:662_0": "Dhātuvisayā sabbāpi paññā dhātukusalatā. Tadekadesā manasikārakusalatāti adhippāyena",
  "tika-s0103t0:662_1": "purimapadepi sammasanapaṭivedhapaññā vuttā. Yasmā pana nippariyāyato vipassanādipaññā",
  "tika-s0103t0:662_2": "eva manasikārakosallaṃ, tasmā “tāsaṃyeva dhātūnaṃ sammasanapaṭivedhapaccavekkhaṇapaññā”ti vuttaṃ.",
  "tika-s0103t0:663_0": "Āyatanavisayā sabbāpi paññā āyatanakusalatāti dassento “dvādasannaṃ āyatanānaṃ uggahamanasikārajānanapaññā”ti",
  "tika-s0103t0:663_1": "vatvā puna “apicā”tiādi vuttaṃ. Dvīsupi vā padesu vācuggatāya āyatanapāḷiyā, dhātupāḷiyā",
  "tika-s0103t0:663_2": "ca manasikaraṇaṃ manasikāro. Tathā uggaṇhantī, manasi karontī, tadatthaṃ suṇantī,",
  "tika-s0103t0:663_3": "ganthato ca atthato ca dhārentī, “idaṃ cakkhāyatanaṃ nāma, ayaṃ cakkhudhātu nāmā”tiādinā",
  "tika-s0103t0:663_4": "sabhāvato, gaṇanato ca paricchedaṃ jānantī ca paññā uggahapaññādikā vuttā. Manasikārapade",
  "tika-s0103t0:663_5": "pana catubbidhāpi paññā uggahoti tato pavatto aniccādimanasikāro “uggahamanasikāro”ti",
  "tika-s0103t0:663_6": "vutto. Tassa jānanaṃ pavattanameva, “yathā pavattaṃ vā uggahaṃ, evameva pavatto uggaho”ti",
  "tika-s0103t0:663_7": "jānanaṃ uggahajānanaṃ. “Manasikāro evaṃ pavattetabbo, evañca pavatto”ti jānanaṃ manasikārajānanaṃ.",
  "tika-s0103t0:663_8": "Tadubhayampi “manasikārakosalla”nti vuttaṃ. Uggahopi hi manasikārasampayogato manasikāraniruttiṃ",
  "tika-s0103t0:663_9": "laddhuṃ arahati. Yo ca manasikātabbo, yo ca manasikaraṇūpāyo, sabbo so “manasikāro”ti",
  "tika-s0103t0:663_10": "vattuṃ vaṭṭati, tattha kosallaṃ manasikārakusalatāti. Sammasanaṃ paññā, sā maggasampayuttā",
  "tika-s0103t0:663_11": "aniccādisammasanakiccaṃ sādheti niccasaññādipajahanato. Manasikāro sammasanasampayutto,",
  "tika-s0103t0:663_12": "so tattheva aniccādimanasikārakiccaṃ maggasampayutto sādhetīti āha “sammasanamanasikārā",
  "tika-s0103t0:663_13": "lokiyalokuttaramissakā”ti. “Iminā paccayenidaṃ hotī”ti evaṃ avijjādīnaṃ saṅkhārādipaccayuppannassa",
  "tika-s0103t0:663_14": "paccayabhāvajānanaṃ paṭiccasamuppādakusalatā.",
  "tika-s0103t0:664_0": "Adhivāsanaṃ khamanaṃ. Tañhi paresaṃ dukkaṭaṃ duruttañca paṭivirodhākaraṇena attano",
  "tika-s0103t0:664_1": "upari āropetvā vāsanaṃ “adhivāsana”nti vuccati. Acaṇḍikkanti akujjhanaṃ. Domanassavasena",
  "tika-s0103t0:664_2": "paresaṃ akkhīsu assūnaṃ anuppādanā anassuropo. Attamanatāti sakamanatā. Cittassa",
  "tika-s0103t0:664_3": "abyāpanno sako manobhāvo attamanatā. Cittanti vā cittappabandhaṃ ekattena gahetvā",
  "tika-s0103t0:664_4": "tassa antarā uppannena pītisahagatamanena sakamanatā. Attamano vā puggalo, tassa",
  "tika-s0103t0:664_5": "bhāvo attamanatā, sā na sattassāti puggaladiṭṭhinivāraṇatthaṃ “cittassā”ti vuttaṃ.",
  "tika-s0103t0:664_6": "Adhivāsanalakkhaṇā khanti adhivāsanakhanti. Sucisīlatā soraccaṃ. Sā hi sobhanakammaratatā.",
  "tika-s0103t0:664_7": "Suṭṭhu pāpato oratabhāvo viratatā soraccaṃ. Tenāha “suratabhāvo”ti.",
  "tika-s0103t0:665_0": "Sakhilo vuccati saṇhavāco, tassa bhāvo sākhalyaṃ, saṇhavācatā. Taṃ pana byatirekamukhena",
  "tika-s0103t0:665_1": "vibhāventī yā pāḷi pavattā, taṃ dassento “tattha katamaṃ sākhalya”ntiādimāha. Tattha",
  "tika-s0103t0:665_2": "aṇḍakāti sadosavaṇe rukkhe niyyāsapiṇḍiyo, ahicchattakādīni vā uṭṭhitāni “aṇḍakānī”ti",
  "tika-s0103t0:665_3": "vadanti. Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo, gaṇṭhiyo",
  "tika-s0103t0:665_4": "vā aṇḍakā. Idha pana byāpajjanakakkasādibhāvato aṇḍakapakatibhāvena vācā “aṇḍakā”ti",
  "tika-s0103t0:665_5": "vuttā. Padumanāḷaṃ viya sotaṃ ghaṃsayamānā pavisantī kakkasā daṭṭhabbā. Kodhena nibbattattā",
  "tika-s0103t0:665_6": "tassa parivārabhūtā kodhasāmantā. Pure saṃvaddhanārī porī, sā viya sukumārā mudukā",
  "tika-s0103t0:665_7": "vācā porī viyāti porī. Tatthāti “bhāsitā hotī”ti vuttāya kiriyāyātipi yojanā sambhavati,",
  "tika-s0103t0:665_8": "tattha vācāyāti vā. “Saṇhavācatā”tiādinā taṃ vācaṃ pavattayamānaṃ cetanaṃ dasseti.",
  "tika-s0103t0:665_9": "Sammodakassa puggalassa mudukabhāvo maddavaṃ sammodakamudukabhāvo. Āmisena alabbhamānena,",
  "tika-s0103t0:665_10": "tathā dhammena cāti dvīhi chiddo. Āmisassa, dhammassa ca alābhena attano parassa",
  "tika-s0103t0:665_11": "ca antare sambhavantassa hi chiddassa vivarassa bhedassa paṭisantharaṇaṃ pidahanaṃ",
  "tika-s0103t0:665_12": "saṅgaṇhanaṃ paṭisanthāro. Taṃ sarūpato, paṭipattito ca pāḷidassanamukhena vibhāvetuṃ",
  "tika-s0103t0:665_13": "“abhidhammepī”tiādimāha. Aggaṃ aggahetvāti aggaṃ attano aggahetvā. Uddesadānanti",
  "tika-s0103t0:665_14": "pāḷiyā, aṭṭhakathāya ca uddisanaṃ. Pāḷivaṇṇanāti pāḷiyā atthavaṇṇanā. Dhammakathākathananti",
  "tika-s0103t0:665_15": "sarabhaññasarabhaṇanādivasena dhammakathanaṃ.",
  "tika-s0103t0:666_0": "Karuṇāti karuṇābrahmavihāramāha. Karuṇāpubbabhāgoti tassa pubbabhāgaupacārajjhānaṃ",
  "tika-s0103t0:666_1": "vadati. Pāḷipade pana yā kāci karuṇā “karuṇā”ti vuttā, karuṇācetovimuttīti pana appanāppattāva.",
  "tika-s0103t0:666_2": "Mettāyapi eseva nayo. Suci-saddato bhāve yya-kāraṃ, i-kārassa ca e-kārādesaṃ katvā",
  "tika-s0103t0:666_3": "ayaṃ niddesoti āha “soceyyanti sucibhāvo”ti. Hotu tāva sucibhāvo soceyyaṃ, tassa",
  "tika-s0103t0:666_4": "pana mettāpubbabhāgatā kathanti āha “vuttampi ceta”ntiādi.",
  "tika-s0103t0:667_0": "Muṭṭhā sati etassāti muṭṭhassati, tassa bhāvo muṭṭhassaccaṃ, satipaṭipakkho dhammo,",
  "tika-s0103t0:667_1": "na satiyā abhāvamattaṃ. Yasmā paṭipakkhe sati tassa vasena sativigatā vippavutthā",
  "tika-s0103t0:667_2": "nāma hoti, tasmā vuttaṃ “sativippavāso”ti. “Assatī”tiādīsu a-kāro paṭipakkhe daṭṭhabbo,",
  "tika-s0103t0:667_3": "na sattapaṭisedhe. Udake lābu viya yena cittaṃ ārammaṇe pilavantā viya tiṭṭhati,",
  "tika-s0103t0:667_4": "na ogāhati, sā pilāpanatā. Yena gahitampi ārammaṇaṃ sammussati na sarati, sā sammussanatā.",
  "tika-s0103t0:667_5": "Yathā vijjāpaṭipakkhā avijjā vijjāya pahātabbato, evaṃ sampajaññapaṭipakkhaṃ asampajaññaṃ, avijjāyeva.",
  "tika-s0103t0:668": "Indriyasaṃvarabhedoti indriyasaṃvaravināso. Appaṭisaṅkhāti apaccavekkhitvā ayoniso ca āhāraparibhoge ādīnavānisaṃse avīmaṃsitvā.",
  "tika-s0103t0:669_0": "Appaṭisaṅkhāyāti itikattabbatāsu appaccavekkhaṇāya nāmaṃ. Aññāṇaṃ appaṭisaṅkhāta",
  "tika-s0103t0:669_1": "nimittaṃ. Akampanañāṇanti tāya anabhibhavanīyaṃ ñāṇaṃ, tattha tattha paccavekkhaṇāñāṇañceva",
  "tika-s0103t0:669_2": "paccavekkhaṇāya muddhabhūtaṃ lokuttarañāṇañca. Nippariyāyato maggabhāvanā bhāvanā",
  "tika-s0103t0:669_3": "nāma, yā ca tadatthā, tadubhayañca bhāventasseva icchitabbaṃ, na bhāvitabhāvanassāti",
  "tika-s0103t0:669_4": "vuttaṃ “bhāventassa uppannaṃ bala”nti. Tenāha “yā kusalānaṃ dhammānaṃ āsevanā bhāvanā bahulīkamma”nti.",
  "tika-s0103t0:670_0": "Kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyatā",
  "tika-s0103t0:670_1": "sātisayaṃ balaṭṭhoti vuttaṃ “assatiyā akampanavasenā”ti. Paccanīkadhammasamanato",
  "tika-s0103t0:670_2": "samatho samādhi. Aniccādinā vividhenākārena dassanato vipassanā paññā. Taṃ ākāraṃ",
  "tika-s0103t0:670_3": "gahetvāti samādhānākāraṃ gahetvā. Yenākārena pubbe alīnaṃ anuddhataṃ majjhimaṃ bhāvanāvīthipaṭipannaṃ",
  "tika-s0103t0:670_4": "hutvā cittaṃ samāhitaṃ hoti, taṃ ākāraṃ gahetvā sallakkhetvā. Nimittavasenāti kāraṇavasena.",
  "tika-s0103t0:670_5": "“Eseva nayo”ti iminā paggahova taṃ ākāraṃ gahetvā puna pavattetabbassa paggāhassa",
  "tika-s0103t0:670_6": "nimittavasena paggāhanimittanti imamatthaṃ atidisati, tassattho samathe vuttanayānusārena",
  "tika-s0103t0:670_7": "veditabbo. Paggāho vīriyaṃ kosajjapakkhato cittassa patituṃ adatvā paggaṇhanato.",
  "tika-s0103t0:670_8": "Avikkhepo ekaggatā vikkhepassa uddhaccassa paṭipakkhabhāvato. Paṭisaṅkhānakiccanibbattibhāvato",
  "tika-s0103t0:670_9": "lokuttaradhammānaṃ paṭisaṅkhānabalabhāvo, tathā pubbe pavattākārasallakkhaṇavasena",
  "tika-s0103t0:670_10": "samathapaggāhānaṃ upari pavattisabbhāvato samathanimittadukassapi missakatā vuttā.",
  "tika-s0103t0:671": "Yathāsamādinnassa sīlassa bhedakaro vītikkamo. Sīlavināsako asaṃvaro. Sammādiṭṭhivināsikāti “atthi dinna”ntiādi nayappavattāya sammādiṭṭhiyā dūsikā.",
  "tika-s0103t0:672_0": "Sīlassa sampādanaṃ nāma sabbabhāgato tassa anūnatāpādananti āha “sampādanato paripūraṇato”ti.",
  "tika-s0103t0:672_1": "Pāripūrattho hi sampadā-saddoti. Mānasikasīlaṃ nāma sīlavisodhanavasena abhijjhādippahānaṃ.",
  "tika-s0103t0:672_2": "Diṭṭhipāripūribhūtaṃ ñāṇanti atthikadiṭṭhiādisammādiṭṭhiyā pāripūribhāvena pavattaṃ ñāṇaṃ.",
  "tika-s0103t0:673_0": "Visuddhiṃ pāpetuṃ samatthanti cittavisuddhiādiuparivisuddhiyā paccayo bhavituṃ samatthaṃ.",
  "tika-s0103t0:673_1": "Suvisuddhameva hi sīlaṃ tassā padaṭṭhānaṃ hotīti. Visuddhiṃ pāpetuṃ samatthaṃ dassananti",
  "tika-s0103t0:673_2": "ñāṇadassanavisuddhiṃ, paramatthavisuddhinibbānañca pāpetuṃ upanetuṃ samatthaṃ kammassakatāñāṇādisammādassanaṃ.",
  "tika-s0103t0:673_3": "Tenāha “abhidhamme”tiādi. Ettha ca “idaṃ akusalaṃ kammaṃ no sakaṃ, idaṃ pana kammaṃ",
  "tika-s0103t0:673_4": "saka”nti evaṃ byatirekato anvayato ca kammassakatājānanañāṇaṃ kammassakatāñāṇaṃ.",
  "tika-s0103t0:673_5": "Tenāha “ettha cā”tiādi. “Parena katampī”ti idaṃ nidassanavasena vuttaṃ yathā parena",
  "tika-s0103t0:673_6": "kataṃ, evaṃ attanā katampi sakakammaṃ nāma na hotīti. Attanā vā ussāhitena parena",
  "tika-s0103t0:673_7": "kataṃpīti evaṃ vā attho daṭṭhabbo. Yañhi taṃ parassa ussāhanavasena kataṃ, tampi",
  "tika-s0103t0:673_8": "sakakammaṃ nāma hotīti ayañhettha adhippāyo. Atthabhañjanatoti diṭṭhadhammikādisabbaatthavināsanato.",
  "tika-s0103t0:673_9": "Atthajananatoti idhalokatthaparalokatthaparamatthānaṃ uppādanato. Ārabbhakāle “aniccaṃ",
  "tika-s0103t0:673_10": "dukkhaṃ anattā”ti pavattampi vacīsaccañca lakkhaṇāni paṭivijjhantaṃ vipassanāñāṇaṃ",
  "tika-s0103t0:673_11": "anulometi tattheva paṭivijjhanato. Paramatthasaccañca nibbānaṃ na vilometi na virodheti",
  "tika-s0103t0:673_12": "ekanteneva sampāpanato.",
  "tika-s0103t0:674_0": "Ñāṇadassananti ñāṇabhūtaṃ dassanaṃ, tena maggaṃ vadati. Taṃsampayuttameva vīriyanti",
  "tika-s0103t0:674_1": "paṭhamamaggasampayuttaṃ vīriyamāha. Sabbāpi maggapaññā diṭṭhivisuddhiyevāti dassetuṃ",
  "tika-s0103t0:674_2": "“apicā”tiādi vuttaṃ. Ayameva ca nayo abhidhammapāḷiyā sametīti dassento “abhidhamme panā”ti ādiṃ avoca.",
  "tika-s0103t0:675_0": "Yasmā saṃvego nāma sahottappañāṇaṃ, tasmā saṃvegavatthuṃ bhayato bhāyitabbato dassanavasena",
  "tika-s0103t0:675_1": "pavattañāṇaṃ. Tenāha “jātibhaya”ntiādi. Bhāyanti etasmāti bhayaṃ, jāti eva bhayaṃ",
  "tika-s0103t0:675_2": "jātibhayaṃ. Saṃvejanīyanti saṃvijjitabbaṃ bhāyitabbaṃ uttāsitabbaṃ. Ṭhānanti kāraṇaṃ,",
  "tika-s0103t0:675_3": "vatthūti attho. Saṃvegajātassāti uppannasaṃvegassa. Upāyapadhānanti upāyena pavattetabbaṃ vīriyaṃ.",
  "tika-s0103t0:676_0": "Kusalānaṃ dhammānanti sīlādīnaṃ anavajjadhammānaṃ. Bhāvanāyāti uppādanena vaḍḍhanena",
  "tika-s0103t0:676_1": "ca. Asantuṭṭhassāti “alaṃ ettāvatā, kathaṃ ettāvatā”ti saṅkocāpattivasena na santuṭṭhassa.",
  "tika-s0103t0:676_2": "Bhiyyokamyatāti bhiyyo bhiyyo uppādanicchā. Vosānanti saṅkocaṃ asamatthanti. Tussanaṃ",
  "tika-s0103t0:676_3": "tuṭṭhi santuṭṭhi, natthi etassa santuṭṭhīti asantuṭṭhi, tassa bhāvo asantuṭṭhitā.",
  "tika-s0103t0:676_4": "Vīriyappavāhe vattamāne antarā eva paṭigamanaṃ nivattanaṃ paṭivānaṃ, taṃ tassa atthīti",
  "tika-s0103t0:676_5": "paṭivānī, na paṭivānī appaṭivānī, tassa bhāvo appaṭivānitā. Sakkaccakiriyatāti kusalānaṃ",
  "tika-s0103t0:676_6": "karaṇe sakkaccakiriyatā ādarakiriyatā. Sātaccakiriyatāti satatameva karaṇaṃ. Aṭṭhitakiriyatāti",
  "tika-s0103t0:676_7": "antarā aṭṭhapetvā khaṇḍaṃ akatvā karaṇaṃ. Anolīnavuttitāti na līnappavattitā. Anikkhittachandatāti",
  "tika-s0103t0:676_8": "kusalacchandassa anikkhipanaṃ. Anikkhittadhuratāti kusalakaraṇe vīriyadhurassa anikkhipanaṃ.",
  "tika-s0103t0:676_9": "Āsevanāti ādarena sevanā. Bhāvanāti vaḍḍhanā brūhanā. Bahulīkammanti punappunaṃ karaṇaṃ.",
  "tika-s0103t0:677_0": "Tisso vijjāti pubbenivāsānussatiñāṇaṃ, dibbacakkhuñāṇaṃ āsavakkhayañāṇanti imā tisso",
  "tika-s0103t0:677_1": "vijjā. Paṭipakkhavijjhanaṭṭhena pubbe nivutthakkhandhādīnaṃ viditakaraṇaṭṭhena visiṭṭhā",
  "tika-s0103t0:677_2": "muttīti vimutti. Svāyaṃ viseso paṭipakkhavigamanena, paṭiyogivigamanena ca icchitabboti",
  "tika-s0103t0:677_3": "tadubhayaṃ dassetuṃ “ettha cā”tiādi vuttaṃ. Tattha yena visesena samāpattiyo paccanīkadhammehi",
  "tika-s0103t0:677_4": "suṭṭhu muttā, tato nirāsaṅkatāya ārammaṇe ca abhiratā, taṃ visesaṃ upādāya tā adhikaṃ",
  "tika-s0103t0:677_5": "muccanato, ārammaṇe adhimuccanato ca adhimuttiyo nāmāti vuttaṃ “cittassa ca adhimuttī”ti.",
  "tika-s0103t0:677_6": "Muttattāti sabbasaṅkhārehi visesena nissaṭattā vimutti.",
  "tika-s0103t0:678_0": "Khaye ñāṇanti samucchedavasena kilese khepetīti khayo, ariyamaggo, tappariyāpannaṃ",
  "tika-s0103t0:678_1": "ñāṇaṃ khaye ñāṇaṃ. Paṭisandhivasenāti kilesānaṃ taṃtaṃmaggavajjhānaṃ uppannamagge",
  "tika-s0103t0:678_2": "khandhasantāne puna sandahanavasena. Anuppādabhūteti taṃtaṃphale. Anuppādapariyosāneti",
  "tika-s0103t0:678_3": "anuppādakaro maggo anuppādo, tassa pariyosāne, kilesānaṃ vā anuppajjanasaṅkhāte pariyosāne, bhaṅgeti atthoti.",
  "tika-s0103t0:679": "Dukavaṇṇanā niṭṭhitā.",
  "tika-s0103t0:680": "Tikavaṇṇanā",
  "tika-s0103t0:681_0": "305. Dhammato añño kattā natthīti dassetuṃ kattusādhanavasena “lubbhatīti lobho”ti",
  "tika-s0103t0:681_1": "vuttaṃ. Lubbhati tena, lubbhanamattametanti karaṇabhāvasādhanavasenapi attho yujjateva.",
  "tika-s0103t0:681_2": "Dussati muyhatīti etthāpi eseva nayo. Akusalañca taṃ akosallasambhūtaṭṭhena ekantākusalabhāvato",
  "tika-s0103t0:681_3": "mūlañca attanā sampayuttadhammānaṃ suppatiṭṭhitabhāvasādhanato, na akusalabhāvasādhanato.",
  "tika-s0103t0:681_4": "Na hi mūlakato akusalānaṃ akusalabhāvo, kusalādīnañca kusalādibhāvo. Tathā sati momūhacittadvaye",
  "tika-s0103t0:681_5": "mohassa akusalabhāvo na siyā. Tesanti lobhādīnaṃ. “Na lubbhatīti alobho”tiādinā paṭipakkhanayena.",
  "tika-s0103t0:682_0": "Duṭṭhu caritānīti paccayato, sampayuttadhammato, pavattiākārato ca na suṭṭhu asammā",
  "tika-s0103t0:682_1": "pavattitāni. Virūpānīti bībhacchāni sampati, āyatiñca aniṭṭharūpattā. Kāyenāti kāyadvārena",
  "tika-s0103t0:682_2": "karaṇabhūtena. Kāyatoti kāyadvārato. “Suṭṭhu caritānī”tiādīsu vuttavipariyāyena attho",
  "tika-s0103t0:682_3": "veditabbo. Yassa sikkhāpadassa vītikkame kāyasamuṭṭhānā āpatti hoti, taṃ kāyadvāre",
  "tika-s0103t0:682_4": "paññattasikkhāpadaṃ. Avītikkamo kāyasucaritanti vārittasīlassa vasena vadati, cārittasīlassapi",
  "tika-s0103t0:682_5": "vā, yassa akaraṇe āpatti hoti. Vacīduccaritasucaritaniddhāraṇampi vuttanayānusārena",
  "tika-s0103t0:682_6": "veditabbaṃ. Ubhayattha paññattassāti kāyadvāre, vacīdvāre ca paññattassa. Sikkhāpadassa",
  "tika-s0103t0:682_7": "vītikkamova manoduccaritaṃ manodvāre paññattassa sikkhāpadassa abhāvato, tayidaṃ",
  "tika-s0103t0:682_8": "dvāradvaye akiriyasamuṭṭhānāya āpattiyā vasena veditabbaṃ. Avītikkamoti yathāvuttāya",
  "tika-s0103t0:682_9": "āpattiyā avītikkamo manosucaritaṃ. “Sabbassāpi sikkhāpadassa avītikkamo manosucarita”nti",
  "tika-s0103t0:682_10": "keci. Tadubhayañhi cārittasīlaṃ uddissapaññattaṃ sikkhāpadaṃ, tassa avītikkamo siyā",
  "tika-s0103t0:682_11": "kāyasucaritaṃ, siyā vacīsucaritanti.",
  "tika-s0103t0:683_0": "Pāṇo atipātīyati etāyāti pāṇātipāto, tathāpavattā cetanā, evaṃ adinnādānādayopīti",
  "tika-s0103t0:683_1": "āha “pāṇātipātādayo pana tisso cetanā”ti. Vacīdvārepi uppannā kāyaduccaritaṃ dvārantare",
  "tika-s0103t0:683_2": "uppannassāpi kammassa sanāmāpariccāgato yebhuyyavuttiyā, tabbahulavuttiyā ca. Tenāhu aṭṭhakathācariyā –",
  "tika-s0103t0:684": "“Dvāre caranti kammāni, na dvārā dvāracārino;",
  "tika-s0103t0:685": "Tasmā dvārehi kammāni, aññamaññaṃ vavatthitā”ti. ;",
  "tika-s0103t0:686_0": "Vacīduccaritaṃ kāyadvārepi vacīdvārepi uppannāti ānetvā sambandhitabbaṃ. Cetanāsampayuttadhammāti",
  "tika-s0103t0:686_1": "manokammabhūtāya cetanāya sampayuttadhammā. Kāyavacīkammabhūtāya pana cetanāya sampayuttā",
  "tika-s0103t0:686_2": "abhijjhādayo taṃ taṃ pakkhikā vā honti abbohārikā vāti. Cetanāsampayuttadhammā manosucaritanti",
  "tika-s0103t0:686_3": "etthāpi eseva nayo. Tividhassa duccaritassa akaraṇavasena pavattā tisso cetanāpi",
  "tika-s0103t0:686_4": "viratiyopi kāyasucaritaṃ kāyikassa vītikkamassa akaraṇavasena pavattanato, kāyena",
  "tika-s0103t0:686_5": "pana sikkhāpadānaṃ samādiyane sīlassa kāyasucaritabhāve vattabbameva natthi. Eseva nayo vacīsucarite.",
  "tika-s0103t0:687_0": "Kāmapaṭisaṃyuttoti ettha dve kāmā vatthukāmo ca kilesakāmo ca. Tattha vatthukāmapakkhe",
  "tika-s0103t0:687_1": "ārammaṇakaraṇavasena kāmehi paṭisaṃyutto vitakko kāmavitakko. Kilesakāmapakkhe pana",
  "tika-s0103t0:687_2": "sampayogavasena kāmena paṭisaṃyuttoti yojetabbaṃ. “Byāpādapaṭisaṃyutto”tiādīsu sampayogavaseneva",
  "tika-s0103t0:687_3": "attho veditabbo. Byāpādavatthupaṭisaṃyuttopi byāpādapaṭisaṃyuttoti gayhamāne ubhayathāpi",
  "tika-s0103t0:687_4": "yojanā labbhateva. Vihiṃsāpaṭisaṃyuttoti etthāpi eseva nayo. Vihiṃsanti etāya satte,",
  "tika-s0103t0:687_5": "vihiṃsanaṃ vā esā sattānanti vihiṃsā, tāya paṭisaṃyutto vihiṃsāpaṭisaṃyuttoti evaṃ",
  "tika-s0103t0:687_6": "saddattho veditabbo. Appiye amanāpe saṅkhāre ārabbha byāpādavitakkappavatti aṭṭhānāghātavasena",
  "tika-s0103t0:687_7": "dīpetabbā. Byāpādavitakkassa avadhiṃ dassetuṃ “yāva vināsanā”ti vuttaṃ. Vināsanaṃ",
  "tika-s0103t0:687_8": "pana pāṇātipāto evāti. “Saṅkhāro” hi dukkhāpetabbo nāma natthī”ti kasmā vuttaṃ, nanu",
  "tika-s0103t0:687_9": "ye “dukkhāpetabbā”ti icchitā sattasaññitā, tepi atthato saṅkhārā evāti? Saccametaṃ,",
  "tika-s0103t0:687_10": "ye pana indriyabaddhā saviññāṇakatāya dukkhaṃ paṭisaṃvedenti, tasmā te vihiṃsāvitakkassa",
  "tika-s0103t0:687_11": "visayā icchitā sattasaññitā. Ye pana na dukkhaṃ paṭisaṃvedenti vuttalakkhaṇāyogato,",
  "tika-s0103t0:687_12": "te sandhāya “vihiṃsāvitakko saṅkhāresu nuppajjatī”ti vuttaṃ. Yattha pana uppajjati,",
  "tika-s0103t0:687_13": "yathā ca uppajjati, taṃ dassetuṃ “ime sattā”tiādi vuttaṃ.",
  "tika-s0103t0:688_0": "Nekkhammaṃ vuccati lobhato nikkhantattā alobho, nīvaraṇehi nikkhantattāpi paṭhamajjhānaṃ,",
  "tika-s0103t0:688_1": "sabbākusalehi nikkhantattā sabbo kusalo dhammo, sabbasaṅkhatehi pana nikkhantattā,",
  "tika-s0103t0:688_2": "nibbānaṃ. Upanissayato, sampayogato, ārammaṇakaraṇato ca nekkhammena paṭisaṃyuttoti",
  "tika-s0103t0:688_3": "nekkhammapaṭisaṃyutto. Nekkhammavitakko sammāsaṅkappo. Idāni taṃ bhūmivibhāgena dassetuṃ",
  "tika-s0103t0:688_4": "“so”tiādi vuttaṃ. Asubhapubbabhāgeti asubhajjhānassa pubbabhāge. Asubhaggahaṇañcettha",
  "tika-s0103t0:688_5": "kāmavitakkassa ujuvipaccanīkadassanatthaṃ kataṃ. Kāmavitakkapaṭipakkho hi nekkhammavitakkoti.",
  "tika-s0103t0:688_6": "Evañca katvā uparivitakkadvayassa bhūmiṃ dassentena sapubbabhāgāni mettākaruṇājhānādīni",
  "tika-s0103t0:688_7": "uddhaṭāni. Asubhajjhāneti asubhārammaṇe paṭhamajjhāne. Avayave hi samudāyavohāraṃ",
  "tika-s0103t0:688_8": "katvā niddisati yathā “rukkhe sākhā”ti. Jhānaṃ pādakaṃ katvāti nidassanamattaṃ. Taṃ",
  "tika-s0103t0:688_9": "jhānaṃ sammasitvā uppannamaggaphalakālepi hi so lokuttaroti. Byāpādassa paṭipakkho,",
  "tika-s0103t0:688_10": "kiñcipi na byāpādeti etenāti vā abyāpādo, mettā, tāya paṭisaṃyutto abyāpādapaṭisaṃyutto.",
  "tika-s0103t0:688_11": "Mettājhāneti mettābhāvanāvasena adhigate paṭhamajjhāne. Karuṇājhāneti etthāpi eseva",
  "tika-s0103t0:688_12": "nayo. Vihiṃsāya paṭipakkho, na vihiṃsanti vā etāya satteti avihiṃsā, karuṇā.",
  "tika-s0103t0:689_0": "Nanu ca alobhādosānaṃ aññamaññāvirahato tesaṃ vasena uppajjanakānaṃ imesaṃ nekkhammavitakkādīnaṃ",
  "tika-s0103t0:689_1": "aññamaññaṃ asaṅkaraṇato vavatthānaṃ na hotīti? Noti dassetuṃ “yadā”tiādi āraddhaṃ.",
  "tika-s0103t0:689_2": "Alobho sīsaṃ hotīti alobho padhāno hoti. Niyamitapariṇatasamudācārādivasena yadā",
  "tika-s0103t0:689_3": "alobhappadhāno nekkhammagaruko cittuppādo hoti, tadā laddhāvasaro nekkhammavitakko",
  "tika-s0103t0:689_4": "patiṭṭhahati. Taṃsampayuttassa pana adosalakkhaṇassa abyāpādassa vasena yo tasseva",
  "tika-s0103t0:689_5": "abyāpādavitakkabhāvo sambhaveyya, sati ca abyāpādavitakkabhāve kassacipi aviheṭhanajātikatāya",
  "tika-s0103t0:689_6": "avihiṃsāvitakkabhāvo ca sambhaveyya, te itare dve. Tadanvayikāti tasseva nekkhammavitakkassa",
  "tika-s0103t0:689_7": "anugāmino, sarūpato adissanato “tasmiṃ sati honti, asati na hontī”ti tadanumānaneyyā",
  "tika-s0103t0:689_8": "bhavanti. Sesadvayepi iminā nayena attho veditabbo. Vuttanayenevāti “kāmapaṭisaṃyutto",
  "tika-s0103t0:689_9": "saṅkappo kāmasaṅkappo”tiādinā vitakkattike vuttanayeneva veditabbo atthato abhinnattā.",
  "tika-s0103t0:689_10": "Yadi evaṃ kasmā puna desanā katāti? Tathā desanāya bujjhanakānaṃ ajjhāsayavasena desanāmattamevetaṃ.",
  "tika-s0103t0:690_0": "Kāmavitakkādīnaṃ viya uppajjanākāro veditabbo “tāsu dve sattesupi saṅkhāresupi uppajjantī”tiādinā.",
  "tika-s0103t0:690_1": "Tattha kāraṇamāha “taṃsampayuttāyeva hi etā”ti. Tathevāti yathā nekkhammavitakkādīnaṃ",
  "tika-s0103t0:690_2": "“asubhapubbabhāge kāmāvacaro hotī”tiādinā kāmāvacarādibhāvo vutto, tatheva tāsampi",
  "tika-s0103t0:690_3": "nekkhammasaññādīnampi kāmāvacarādibhāvo veditabbo.",
  "tika-s0103t0:691_0": "Kāmapaṭisaṃyuttoti sampayogavasena kāmena paṭisaṃyutto. Takkanavasena takko. Visesato",
  "tika-s0103t0:691_1": "takkanavasena vitakko. Saṅkappanaparikappanavasena saṅkappo. Aññesupi kāmapaṭisaṃyuttesu",
  "tika-s0103t0:691_2": "dhammesu vijjamānesu vitakke eva kāmopapado dhātu-saddo niruḷho veditabbo vitakkassa",
  "tika-s0103t0:691_3": "kāmasaṅkappappavattiyā sātisayattā. Esa nayo byāpādadhātuādīsu. Sabbepi akusalā dhammā",
  "tika-s0103t0:691_4": "kāmadhātū hīnajjhāsayehi kāmitabbadhātubhāvato kilesakāmassa ārammaṇasabhāvattāti",
  "tika-s0103t0:691_5": "attho. Viheṭhetīti vibādhati. Tatthāti tasmiṃ yathāvutte kāmadhātuttike. Sabbākusalasaṅgāhikāya",
  "tika-s0103t0:691_6": "kāmadhātuyā itarā dve saṅgahetvā kathanaṃ sabbasaṅgāhikā kathā. Tisso dhātuyo aññamaññaṃ",
  "tika-s0103t0:691_7": "asaṅkarato kathā asambhinnā. Itarā dve gahitāva hontīti itarā dve dhātuyo gahitā",
  "tika-s0103t0:691_8": "eva honti sabbepi akusalā dhammā kāmadhātū”ti vuttattā sāmaññajotanāya savisayassa",
  "tika-s0103t0:691_9": "atibyāpanena. Tatoti itaradhātudvayasaṅgāhikāya kāmadhātuyā. Nīharitvāti niddhāretvā.",
  "tika-s0103t0:691_10": "Dassetīti evaṃ bhagavā dassetīti vattuṃ vaṭṭati. Byāpādadhātuṃ…pe… kathesi. Kasmā?",
  "tika-s0103t0:691_11": "Pageva apavādā abhinivisanti, tato paraṃ ussaggo pavattati, ṭhapetvā vā apavādavisayaṃ",
  "tika-s0103t0:691_12": "taṃ pariharantova ussaggo pavattatīti, ñāyo hesa loke niruḷhoti.",
  "tika-s0103t0:692_0": "Dve kathāti “sabbasaṅgāhikā, asambhinnā cā”ti anantarattike vuttā dve kathā. Tattha",
  "tika-s0103t0:692_1": "vuttanayena ānetvā kathanavasena veditabbā. Tasmā tattha vuttaattho idhāpi āharitvā",
  "tika-s0103t0:692_2": "veditabbo “nekkhammadhātuyā gahitāya itarā dve gahitāva hontī”tiādinā.",
  "tika-s0103t0:693_0": "Suññataṭṭhenāti attasuññatāya. Kāmabhavo kāmo uttarapadalopena suññataṭṭhena dhātu",
  "tika-s0103t0:693_1": "cāti kāmadhātu. Brahmalokanti paṭhamajjhānabhūmisaññitaṃ brahmalokaṃ. Dhātuyā āgataṭṭhānamhīti",
  "tika-s0103t0:693_2": "“kāmadhātu rūpadhātū”tiādinā dhātuggahaṇe kate. Bhavena paricchinditabbāti “kāmabhavo",
  "tika-s0103t0:693_3": "rūpabhavo”tiādinā bhavavasena tadattho paricchinditabbo, na yāya kāyaci dhātuyā vasena.",
  "tika-s0103t0:693_4": "Yadaggena ca dhātuyā āgataṭṭhāne bhavena paricchedo kātabbo, tadaggena bhavassa āgataṭṭhāne",
  "tika-s0103t0:693_5": "dhātuyā paricchedo kātabbo bhavavasena dhātuyā paricchijjanato. Nirujjhati kilesavaṭṭametthāti",
  "tika-s0103t0:693_6": "nirodho, sā eva suññataṭṭhena dhātūti nirodhadhātu, nibbānaṃ. Niruddhe ca kilesavaṭṭe",
  "tika-s0103t0:693_7": "kammavipākavaṭṭā niruddhā eva honti.",
  "tika-s0103t0:694_0": "Hīnadhātuttiko abhidhamme hīnattikena paricchinditabboti vuttaṃ “hīnā dhātūti dvādasa",
  "tika-s0103t0:694_1": "akusalacittuppādā”ti. Te hi lāmakaṭṭhena hīnadhātu. Hīnapaṇītānaṃ majjhe bhavāti",
  "tika-s0103t0:694_2": "majjhimadhātu, avasesā tebhūmakadhammā. Uttamaṭṭhena atappakaṭṭhena ca paṇītadhātu,",
  "tika-s0103t0:694_3": "navalokuttaradhammā.",
  "tika-s0103t0:695_0": "Pañcakāmaguṇā visayabhūtā etassa santīti pañcakāmaguṇiko, kāmarāgo. Rūpārūpabhavesūti",
  "tika-s0103t0:695_1": "rūpārūpūpapattibhavesu yathādhigatesu. Anadhigatesu pana so patthanā nāma na hotīti",
  "tika-s0103t0:695_2": "bhavavasena patthanāti imināva gahito. Jhānanikantīti rūpārūpajjhānesu nikanti. Bhavavasena",
  "tika-s0103t0:695_3": "patthanāti bhavesu patthanāti. Evaṃ catūhipi padehi yathākkamaṃ mahaggatūpapattibhavavisayā,",
  "tika-s0103t0:695_4": "mahaggatakammabhavavisayā, bhavadiṭṭhisahagatā, bhavapatthanābhūtā ca taṇhā “bhavataṇhā”ti",
  "tika-s0103t0:695_5": "vuttā. Vibhavadiṭṭhi vibhavo uttarapadalopena, vibhavasahagatā taṇhā vibhavataṇhā.",
  "tika-s0103t0:695_6": "Rūpādipañcavatthu kāmavisayā balavarāgabhūtā taṇhā kāmataṇhāti paṭhamanayo, “sabbepi",
  "tika-s0103t0:695_7": "tebhūmakadhammā kāmanīyaṭṭhena kāmā”ti vacanato te ārabbha pavattā diṭṭhivippayuttā",
  "tika-s0103t0:695_8": "sabbāpi taṇhā kāmataṇhāti dutiyanayoti ayametesaṃ viseso.",
  "tika-s0103t0:696_0": "Abhidhamme panāti pana-saddo visesatthajotano, tena pañcakāmaguṇikarāgato aññopi",
  "tika-s0103t0:696_1": "kāmāvacaradhammavisayo lobho abhidhamme “kāmataṇhā”ti āgatoti imaṃ visesaṃ joteti.",
  "tika-s0103t0:696_2": "Tikantarampi samānaṃ taṇhaṃyeva nissāya pavattitadesanānantaratāya taṃ “vāro”ti vattabbataṃ",
  "tika-s0103t0:696_3": "arahatīti “iminā vārenā”ti vuttaṃ. Iminā vārenāti iminā pariyāyenāti attho. Rajanīyaṭṭhenāti",
  "tika-s0103t0:696_4": "kāmanīyaṭṭhena. Pariyādiyitvāti pariggahetvā. Tatoti kāmataṇhāya. Nīharitvāti niddhāretvā.",
  "tika-s0103t0:696_5": "Itarā dve taṇhāti rūpataṇhaṃ, arūpataṇhañca dasseti. Etena “kāmataṇhā”ti sādhāraṇavacanametaṃ",
  "tika-s0103t0:696_6": "sabbassapi lobhassa, tassa pana “rūpataṇhā arūpataṇhā”ti visesavacanaṃ yathā kāmaguṇikarāgo",
  "tika-s0103t0:696_7": "rūparāgo arūparāgoti dasseti. Nirodhataṇhāti bhavanirodhe bhavasamucchede taṇhā.",
  "tika-s0103t0:696_8": "Yasmā hi ucchedadiṭṭhi manussattabhāve, kāmāvacaradevattabhāve, rūpāvacaraarūpāvacarattabhāve",
  "tika-s0103t0:696_9": "ṭhitassa attano sammā samucchedo hotīti bhavanirodhaṃ ārabbha pavattati, tasmā taṃsahagatāpi",
  "tika-s0103t0:696_10": "taṇhā tameva ārabbha pavattatīti.",
  "tika-s0103t0:697_0": "Vaṭṭasminti tividhepi vaṭṭe. Yathā te hi nissarituṃ appadānavasena kammavipākavaṭṭe",
  "tika-s0103t0:697_1": "taṃsamaṅgisattaṃ tesaṃ parāparuppattiyā paccayabhāvena saṃyojenti, evaṃ kilesavaṭṭepīti.",
  "tika-s0103t0:697_2": "Satīti paramatthato vijjamāne. Rūpādibhedeti rūpavedanādivibhāge. Kāyeti khandhasamūhe.",
  "tika-s0103t0:697_3": "Vijjamānāti satī paramatthato upalabbhamānā. Diṭṭhiyā parikappito hi attādi paramatthato",
  "tika-s0103t0:697_4": "natthi, diṭṭhi pana ayaṃ atthevāti. Vicinantoti dhammasabhāvaṃ vīmaṃsanto. Kicchatīti",
  "tika-s0103t0:697_5": "kilamati. Parāmasatīti parato āmasati. “Sīlena suddhi, vatena suddhī”ti gaṇhanto",
  "tika-s0103t0:697_6": "hi visuddhimaggaṃ atikkamitvā tassa parato āmasati nāma. Vīsativatthukā diṭṭhīti",
  "tika-s0103t0:697_7": "rūpādi-dhamme, paccekaṃ te vā nissitaṃ, tesaṃ vā nissayabhūtaṃ, sāmibhūtaṃ vā katvā",
  "tika-s0103t0:697_8": "parikappanavasena pavattiyā vīsativatthukā attadiṭṭhi vīsati. Vimatīti dhammesu sammā,",
  "tika-s0103t0:697_9": "micchā vā mananābhāvato saṃsayitaṭṭhena amati, appaṭipajjananti attho. Vipariyāsaggāhoti",
  "tika-s0103t0:697_10": "asuddhimagge “suddhimaggo”ti viparītaggāho.",
  "tika-s0103t0:698_0": "Cirapārivāsiyaṭṭhenāti ciraparivutthatāya purāṇabhāvena. Āsavanaṭṭhenāti sandanaṭṭhena,",
  "tika-s0103t0:698_1": "pavattanaṭṭhenāti attho. Savatīti pavattati. Avadhiattho ā-kāro, avadhi ca mariyādābhividhibhedato",
  "tika-s0103t0:698_2": "duvidho. Tattha mariyādo kiriyaṃ bahi katvā pavattati yathā “ā pāṭaliputtā vuṭṭho",
  "tika-s0103t0:698_3": "devo”ti. Abhividhi kiriyaṃ byāpetvā pavattati yathā “ā bhavaggā bhagavato yaso pavatto”ti.",
  "tika-s0103t0:698_4": "Abhividhiattho ayaṃ ā-kāro veditabbo.",
  "tika-s0103t0:699_0": "Katthaci dve āsavā āgatāti vinayapāḷiṃ sandhāyāha. Tattha hi “diṭṭhadhammikānaṃ āsavānaṃ",
  "tika-s0103t0:699_1": "saṃvarāya, samparāyikānaṃ āsavānaṃ paṭighātāyā”ti dvidhā āsavā āgatāti. Katthacīti",
  "tika-s0103t0:699_2": "tikanipāte āsavasutte, aññesu ca saḷāyatanasuttādīsu. Saḷāyatanasuttesupi hi “tayome",
  "tika-s0103t0:699_3": "āvuso āsavā kāmāsavo bhavāsavo avijjāsavo”ti tayo eva āgatāti. Nirayaṃ gamentīti",
  "tika-s0103t0:699_4": "nirayagāminīyā. Yasmā idha sāsavaṃ kusalākusalaṃ kammaṃ āsavapariyāyena desitaṃ,",
  "tika-s0103t0:699_5": "tasmā pañcagatisaṃvattanīyabhāvena āsavā āgatā. Imasmiṃ saṅgītisutte tayo āgatāti.",
  "tika-s0103t0:699_6": "Ettha yasmā aññesu ca ā bhavaggaṃ ā gotrabhuṃ pavattantesu mānādīsu vijjamānesu attattaniyādiggāhavasena,",
  "tika-s0103t0:699_7": "abhibyāpanamadakaraṇavasena āsavasadisatā ca etesaṃyeva, na aññesaṃ, tasmā etesveva",
  "tika-s0103t0:699_8": "āsava-saddo niruḷho daṭṭhabbo. Na cettha “diṭṭhāsavo nāgato”ti cintetabbaṃ bhavataṇhāya,",
  "tika-s0103t0:699_9": "bhavadiṭṭhiyāpi bhavāsavaggahaṇeneva gahitattā. Kāmāsavo nāma kāmanaṭṭhena, āsavanaṭṭhena",
  "tika-s0103t0:699_10": "ca. Vuttāyeva atthato ninnānākaraṇato.",
  "tika-s0103t0:700_0": "Kāme esati gavesati etāyāti kāmesanā, kāmānaṃ abhipatthanāvasena, pariyeṭṭhivasena,",
  "tika-s0103t0:700_1": "paribhuñjanavasena vā pavattarāgo. Bhavesanā pana bhavapatthanā, bhavābhiratibhavajjhosānavasena",
  "tika-s0103t0:700_2": "pavattarāgo. Diṭṭhigatikasammatassāti aññatitthiyehi parikappitassa, sambhāvitassa",
  "tika-s0103t0:700_3": "ca. Brahmacariyassāti tapopakkamassa. Tadekaṭṭhanti tāhi rāgadiṭṭhīhi sahajekaṭṭhaṃ.",
  "tika-s0103t0:700_4": "Kammanti akusalakammaṃ. Tampi hi kāmādike nibbattanādhiṭṭhānādivasena pavattaṃ “esatī”ti",
  "tika-s0103t0:700_5": "vuccati. Antaggāhikā diṭṭhīti nidassanamattametaṃ. Yā kāci pana micchādiṭṭhi tapopakkamahetukā",
  "tika-s0103t0:700_6": "brahmacariyesanā eva.",
  "tika-s0103t0:701_0": "Ākārasaṇṭhānanti visiṭṭhākārāvaṭṭhānaṃ kathaṃvidhanti hi kena pakārena saṇṭhitaṃ,",
  "tika-s0103t0:701_1": "samavaṭṭhitanti attho. Saddatthato pana vidahanaṃ visiṭṭhākārena avaṭṭhānaṃ vidhā,",
  "tika-s0103t0:701_2": "vidhīyati visadisākārena ṭhapīyatīti vidhā, koṭṭhāso. Vidahanato hīnādivasena vividhenākārena",
  "tika-s0103t0:701_3": "dahanato upadhāraṇato vidhā, mānova. Seyyasadisahīnānaṃ vasenāti seyyasadisahīnabhāvānaṃ",
  "tika-s0103t0:701_4": "yāthāvā’ yāthāvabhūtānaṃ vasena. Tayo mānā vuttā seyyasseva uppajjanakā. Esa nayo",
  "tika-s0103t0:701_5": "sadisahīnesupi. Tenāha “ayañhi māno”tiādi. Idāni yathāuddiṭṭhe navavidhepi māne vatthuvibhāgena",
  "tika-s0103t0:701_6": "dassetuṃ “tatthā”tiādi vuttaṃ. Rājūnañceva pabbajitānañca uppajjati kasmā? Te visesato",
  "tika-s0103t0:701_7": "attānaṃ seyyato dahantīti. Idāni tamatthaṃ vitthārato dassento “rājā hī”tiādimāha.",
  "tika-s0103t0:701_8": "Ko mayā sadiso atthīti ko-saddo paṭikkhepattho, añño sadiso natthīti adhippāyo. Etesaṃyevāti",
  "tika-s0103t0:701_9": "rājūnaṃ, pabbajitānañca. Uppajjati seṭṭhavatthukattā tassa. “Hīnohamasmī”ti mānepi eseva nayo.",
  "tika-s0103t0:702_0": "“Ko mayā sadiso añño rājapuriso atthī”ti vā “mayhaṃ aññehi saddhiṃ kiṃ nānākaraṇa”nti",
  "tika-s0103t0:702_1": "vā “amacco ti nāmāmeva…pe… nāmāha”nti vāti sadisassa seyyamānādīnaṃ tiṇṇaṃ pavattiākāradassanaṃ.",
  "tika-s0103t0:703_0": "Dāsādīnanti ādi-saddena bhatika kammakarādīnaṃ parādhīnavuttikānaṃ gahaṇaṃ. Ādi-saddena",
  "tika-s0103t0:703_1": "vā gahite eva “pukkusacaṇḍālādayopī”ti sayameva dasseti. Nanu ca māno nāmāyaṃ saṃpaggaharaso,",
  "tika-s0103t0:703_2": "so kathaṃ omāne sambhavatīti? Sopi avakaraṇamukhena vidhānavatthunā paggaṇhanavaseneva",
  "tika-s0103t0:703_3": "pavattatīti nāyaṃ virodho. Tenevāha “kiṃ dāso nāma ahanti ete māne karotī”ti. Tathā",
  "tika-s0103t0:703_4": "hissa yāthāvamānatā vuttā.",
  "tika-s0103t0:704_0": "Yāthāvamānā bhavanikanti viya, attadiṭṭhi viya ca na mahāsāvajjā, tasmā te na apāyagamanīyā.",
  "tika-s0103t0:704_1": "Yathābhūtavatthukatāya hi te yāthāvamānā. “Arahattamaggavajjhā”ti ca tassa anavasesappahāyitāya",
  "tika-s0103t0:704_2": "vuttaṃ. Dutiyatatiyamaggehi ca te yathākkamaṃ pahīyanti, ye oḷārikatarā, oḷārikatamā",
  "tika-s0103t0:704_3": "ca. Māno hi “ahaṃ asmī”ti pavattiyā uparimaggesu sammādiṭṭhiyā ujuvipaccanīko hutvā",
  "tika-s0103t0:704_4": "pahīyati. Ayāthāvamānā nāma ayathābhūtavatthukatāya, teneva te mahāsāvajjabhāvena",
  "tika-s0103t0:704_5": "paṭhamamaggavajjhā vuttā.",
  "tika-s0103t0:705_0": "Atati satataṃ gacchati pavattatīti addhā, kāloti āha “tayo addhāti tayo kālā”ti.",
  "tika-s0103t0:705_1": "Suttantapariyāyenāti bhaddekarattasuttādīsu āgatanayena. Tattha hi “yo cāvuso mano,",
  "tika-s0103t0:705_2": "ye ca dhammā, ubhayametaṃ paccuppannaṃ, tasmiṃ ce paccuppanne chandarāgapaṭibaddhaṃ",
  "tika-s0103t0:705_3": "hoti viññāṇaṃ, chandarāgapaṭibaddhattā viññāṇassa tadabhinandati, tadabhinandanto",
  "tika-s0103t0:705_4": "paccuppannesu dhammesu saṃhīratī”ti addhāpaccuppannaṃ sandhāya evaṃ vuttaṃ. Tenāha",
  "tika-s0103t0:705_5": "“paṭisandhito pubbe”tiādi. Tadantaranti tesaṃ cutipaṭisandhīnaṃ vemajjhaṃ paccuppanno",
  "tika-s0103t0:705_6": "addhā, yo pubbantāparantānaṃ vemajjhatāya “pubbantāparante kaṅkhati, pubbantāparante",
  "tika-s0103t0:705_7": "aññāṇa”nti evamādīsu “pubbantāparanto”ti ca vuccati. Bhaṅgo dhammo atītaṃsena saṅgahitoti",
  "tika-s0103t0:705_8": "āha “bhaṅgato uddhaṃ atīto addhā nāmā”ti. Tathā anuppanno dhammo anāgataṃsena saṅgahitoti",
  "tika-s0103t0:705_9": "āha “uppādato pubbe anāgato addhā nāmā”ti. Khaṇattayeti uppādo, ṭhiti, bhaṅgoti tīsu",
  "tika-s0103t0:705_10": "khaṇesu. Yadā hi dhammo hetupaccayassa samavāye uppajjati, yadā ca veti, iti dvīsupi",
  "tika-s0103t0:705_11": "khaṇesu ṭhitikkhaṇe viya paccuppannoti. Dhammānañhi pākabhāvūpādhikaṃ pattabbaṃ udayo,",
  "tika-s0103t0:705_12": "viddhaṃsabhāvūpādhikaṃ vayo, tadubhayavemajjhaṃ ṭhiti. Yadi evaṃ addhā nāmāyaṃ dhammo",
  "tika-s0103t0:705_13": "eva āpannoti? Na dhammo, dhammassa pana avatthābhedo, tañca upādāya loke kālasamaññāti",
  "tika-s0103t0:705_14": "dassetuṃ “atītādibhedo ca nāma aya”ntiādi vuttaṃ. Idhāti imasmiṃ loke. Teneva vohārenāti",
  "tika-s0103t0:705_15": "taṃ taṃ avatthāvisesaṃ upādāya dhammo “atīto anāgato paccuppanno”ti yena vohārena",
  "tika-s0103t0:705_16": "voharīyati, dhammappavattimattatāya hi paramatthato avijjamānopi kālo tasseva dhammassa",
  "tika-s0103t0:705_17": "pavattiavatthāvisesaṃ upādāya teneva vohārena “atīto addhā”tiādinā vutto.",
  "tika-s0103t0:706_0": "Anta-saddo loke pariyosāne, koṭiyaṃ niruḷhoti tadatthaṃ dassento “antoyeva anto”ti",
  "tika-s0103t0:706_1": "āha, koṭi antoti attho. Parabhāgoti pārimanto. Amati gacchati bhavappabandho niṭṭhānaṃ",
  "tika-s0103t0:706_2": "etthāti anto, koṭi. Amanaṃ niṭṭhānagamananti anto, osānaṃ. So pana “esevanto dukkhassā”ti",
  "tika-s0103t0:706_3": "vuttattā dukkhaṇṇavassa pārimantoti āha “parabhāgo”ti. Ammati paribhuyyati hīḷīyatīti",
  "tika-s0103t0:706_4": "anto, lāmako. Ammati bhāgaso ñāyatīti anto, aṃsoti āha “koṭṭhāso anto”ti. Santo paramatthato",
  "tika-s0103t0:706_5": "vijjamāno kāyo dhammasamūhoti sakkāyo, khandhā, te pana ariyasaccabhūtā idhādhippetāti",
  "tika-s0103t0:706_6": "vuttaṃ “pañcupādānakkhandhā”ti. Purimataṇhāti yesaṃ nibbattikā, tannibbattito pageva",
  "tika-s0103t0:706_7": "siddhā taṇhā. Appavattibhūtanti nappavattati tadubhayaṃ etthāti tesaṃ appavattiṭṭhānabhūtaṃ.",
  "tika-s0103t0:706_8": "Yadi “sakkāyo anto”tiādinā aññamaññaṃ vibhattitāya dukkhasaccādayo gahitā, atha kasmā",
  "tika-s0103t0:706_9": "maggo na gahitoti āha “maggo panā”tiādi. Tattha upāyattāti upāyabhāvato, sampāpakahetubhāvatoti attho.",
  "tika-s0103t0:707_0": "Yadi pana hetumantaggahaṇeneva hetu gahito hoti, nanu evaṃ sakkāyaggahaṇeneva tassa",
  "tika-s0103t0:707_1": "hetubhūto sakkāyasamudayo gahito hotīti? Tassa gahaṇe saṅkhataduko viya, sappaccayaduko",
  "tika-s0103t0:707_2": "viya ca dukovāyaṃ āpajjati, na tiko. Yathā pana sakkāyaṃ gahetvā sakkāyasamudayopi",
  "tika-s0103t0:707_3": "gahito, evaṃ sakkāyanirodhaṃ gahetvā sakkāyanirodhupāyo gayheyya, evaṃ sati catukko",
  "tika-s0103t0:707_4": "ayaṃ āpajjeyya, na tiko, tasmā hetumantaggahaṇena hetuggahaṇaṃ na cintetabbaṃ. Ayaṃ",
  "tika-s0103t0:707_5": "panettha adhippāyo yutto siyā – idha sakkāyasakkāyasamudayā anādikālikā, asati maggabhāvanāyaṃ",
  "tika-s0103t0:707_6": "paccayānuparamena apariyantā ca, nibbānaṃ pana appaccayattā attano niccatāya eva",
  "tika-s0103t0:707_7": "sabbadābhāvīti anādikāliko, apariyanto ca. Iti imāni tīṇi saccāni mahāthero imāya",
  "tika-s0103t0:707_8": "sabhāgatāya “tayo antā”ti tikaṃ katvā dasseti. Ariyamaggo pana kadāci karahaci labbhamāno",
  "tika-s0103t0:707_9": "na tathāti tassa ativiya dullabhapātubhāvataṃ dīpetuṃ tikato bahikatoti ayamettha attanomati.",
  "tika-s0103t0:708_0": "Dukkhatāti dukkhabhāvo, dukkhaṃyeva vā yathā devo eva devatā. Dukkha-saddo cāyaṃ",
  "tika-s0103t0:708_1": "adukkhasabhāvesupi sukhupekkhāsu kañci aniṭṭhatāvisesaṃ upādāya pavattatīti tato",
  "tika-s0103t0:708_2": "nivattento sabhāvadukkhavācinā ekena dukkha-saddena visesetvā “dukkhadukkhatā”ti",
  "tika-s0103t0:708_3": "āha. Bhavati hi ekantato taṃsabhāvepi atthe aññassa dhammassa yena kenaci sadisatālesena",
  "tika-s0103t0:708_4": "byabhicārāsaṅkāti visesitabbatā yathā “rūparūpaṃ tilatela”nti ca. Saṅkhārabhāvenāti",
  "tika-s0103t0:708_5": "saṅkhatabhāvena. Paccayehi saṅkharīyantīti saṅkhārā, adukkhamasukhavedanā. Saṅkhariyamānattā",
  "tika-s0103t0:708_6": "eva hi asārakatāya paridubbalabhāvena bhaṅgabhaṅgābhimukhakkhaṇesu viya attalābhakkhaṇepi",
  "tika-s0103t0:708_7": "vibādhappattā eva hutvā saṅkhārā pavattantīti āha “saṅkhatattā uppādajarābhaṅgapīḷitā”ti.",
  "tika-s0103t0:708_8": "Tasmāti yathāvuttakāraṇato. Aññadukkhasabhāvavirahatoti dukkhadukkhatāvipariṇāmadukkhatāsaṅkhātassa",
  "tika-s0103t0:708_9": "aññassa dukkhasabhāvassa abhāvato. Vipariṇāmeti pariṇāme, vigameti attho. Tenāha",
  "tika-s0103t0:708_10": "papañcasūdaniyaṃ “vipariṇāmadukkhāti natthibhāvo dukkha”nti. Apariññātavatthukānañhi",
  "tika-s0103t0:708_11": "sukhavedanuparamo dukkhato upaṭṭhāti, svāyamattho piyavippayogena dīpetabbo. Tenāha",
  "tika-s0103t0:708_12": "“sukhassa hī”tiādi. Pubbe vuttanayo padesanissito vedanāvisesamattavisayattāti anavasesato",
  "tika-s0103t0:708_13": "saṅkhāradukkhataṃ dassetuṃ “apicā”ti dutiyanayo vutto. Nanu ca “sabbe saṅkhārā dukkhā”ti",
  "tika-s0103t0:708_14": "vacanato sukhadukkhavedanānampi saṅkhāradukkhatā āpannāti? Saccametaṃ, sā pana sāmaññajotanāapavādabhūtena",
  "tika-s0103t0:708_15": "itaradukkhatāvacanena nivattīyatīti nāyaṃ virodho. Tenevāha “ṭhapetvā dukkhavedanaṃ sukhavedanañcā”ti.",
  "tika-s0103t0:709_0": "Micchāsabhāvoti “hitasukhāvaho me bhavissatī”ti evaṃ āsīsitopi tathā abhāvato, asubhādīsuyeva",
  "tika-s0103t0:709_1": "“subha”ntiādiviparītappavattito ca micchāsabhāvo, musāsabhāvoti attho. Mātughātakādīsu",
  "tika-s0103t0:709_2": "pavattamānāpi hi hitasukhaṃ icchantāva pavattantīti te dhammā “hitasukhāvahā me bhavissantī”ti",
  "tika-s0103t0:709_3": "āsīsitā honti. Tathā asubhāsukhāniccānattesu subhādivipariyāsadaḷhatāya ānantariyakammaniyatamicchādiṭṭhīsu",
  "tika-s0103t0:709_4": "pavatti hotīti te dhammā asubhādīsu subhādiviparītappavattikā honti. Vipākadāne sati",
  "tika-s0103t0:709_5": "khandhabhedānantarameva vipākadānato niyato, micchatto ca so niyato cāti micchattaniyato.",
  "tika-s0103t0:709_6": "Anekesu ānantariyesu katesu yaṃ tattha balavaṃ, taṃ vipaccati, na itarānīti ekantavipākajanakatāya",
  "tika-s0103t0:709_7": "niyatatā na sakkā vattunti “vipākadāne satī”ti vuttaṃ. Khandhabhedānantaranti cutianantaranti",
  "tika-s0103t0:709_8": "attho. Cuti hi maraṇaniddese “khandhānaṃ bhedo”ti vuttā, etena vacanena sati phaladāne",
  "tika-s0103t0:709_9": "cutianantaro eva etesaṃ phalakālo, na aññoti phalakālaniyamena niyatatā vuttā hoti,",
  "tika-s0103t0:709_10": "na phaladānaniyamenāti niyataphalakālānaṃ aññesampi upapajjavedanīyānaṃ, diṭṭhadhammavedanīyānampi",
  "tika-s0103t0:709_11": "niyatatā āpajjati, tasmā vipākadhammadhammānaṃ paccayantaravikalatādīhi avipaccamānānampi",
  "tika-s0103t0:709_12": "attano sabhāvena vipākadhammatā viya balavatā ānantariyena vipāke dinne avipaccamānānampi",
  "tika-s0103t0:709_13": "ānantariyānaṃ phaladāne niyatasabhāvā, ānantariyasabhāvā ca pavattīti attano sabhāvena",
  "tika-s0103t0:709_14": "phaladānaniyameneva niyatatā, ānantariyatā ca veditabbā. Avassañca niyatasabhāvā,",
  "tika-s0103t0:709_15": "ānantariyasabhāvā ca tesaṃ pavattīti sampaṭicchitabbametaṃ aññassa balavato ānantariyassa",
  "tika-s0103t0:709_16": "abhāve cutianantaraṃ ekantena phaladānato.",
  "tika-s0103t0:710_0": "Nanu evaṃ aññesampi upapajjavedanīyānaṃ aññasmiṃ vipākadāyake asati cutianantarameva",
  "tika-s0103t0:710_1": "ekantena phaladānato ānantariyasabhāvā, niyatasabhāvā ca pavatti āpajjatīti? Nāpajjati",
  "tika-s0103t0:710_2": "asamānajātikena cetopaṇidhivasena, upaghātakena ca nivattetabbavipākattā anantarekantaphaladāyakattābhāvā,",
  "tika-s0103t0:710_3": "na pana ānantariyānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ",
  "tika-s0103t0:710_4": "atthi sabbānantariyānaṃ avīciphalattā, na ca heṭṭhūpapattiṃ icchato sīlavato cetopaṇidhi",
  "tika-s0103t0:710_5": "viya uparūpapattijanakakammabalaṃ ānantariyabalaṃ nivattetuṃ samattho cetopaṇidhi",
  "tika-s0103t0:710_6": "atthi anicchantasseva avīcipātanato, na ca ānantariyupaghātakaṃ kiñci kammaṃ atthi.",
  "tika-s0103t0:710_7": "Tasmā tesaṃyeva anantarekantavipākajanakasabhāvā pavattīti. Anekāni ca ānantariyāni",
  "tika-s0103t0:710_8": "katāni ekante vipāke niyatattā uparatāvipaccanasabhāvāsaṅkattā nicchitāni sabhāvato",
  "tika-s0103t0:710_9": "niyatāneva. Cutianantaraṃ pana phalaṃ anantaraṃ nāma, tasmiṃ anantare niyuttāni,",
  "tika-s0103t0:710_10": "tannibbattanena anantarakaraṇasīlāni anantarapayojanāni cāti sabhāvato ānantariyāneva",
  "tika-s0103t0:710_11": "ca honti. Tesu pana samānasabhāvesu ekena vipāke dinne itarāni attanā kātabbakiccassa",
  "tika-s0103t0:710_12": "teneva katattā na dutiyaṃ tatiyañca paṭisandhiṃ karonti, na samatthatāvighātattāti",
  "tika-s0103t0:710_13": "natthi tesaṃ niyatānantariyatānivattīti. Na hi samānasabhāvaṃ samānasabhāvassa samatthataṃ",
  "tika-s0103t0:710_14": "vihanatīti. Ekassa pana aññānipi upatthambhakāni hontīti daṭṭhabbānīti. Sammāsabhāveti",
  "tika-s0103t0:710_15": "saccasabhāve. Niyato ekantiko anantarameva phaladānenāti sammattaniyamato. Na niyatoti",
  "tika-s0103t0:710_16": "ubhayathāpi na niyato. Avasesānaṃ dhammānanti kilesānantariyakammaniyyānikadhammehi aññesaṃ dhammānaṃ.",
  "tika-s0103t0:711_0": "Tamandhakāroti tamo andhakāroti padavibhāgo. Avijjā tamo nāma ārammaṇassa chādanaṭṭhena.",
  "tika-s0103t0:711_1": "Tenevāha “tamo vihato, āloko uppanno, tamokkhandho padālito”ti ca ādi. Avijjāsīsena",
  "tika-s0103t0:711_2": "vicikicchā vuttā mahatā sammohena sabbakālaṃ aviyujjanato. Āgammāti patvā. Kaṅkhatīti",
  "tika-s0103t0:711_3": "“ahosiṃ nu kho ahaṃ atītamaddhāna”ntiādinā kaṅkhaṃ uppādeti saṃsayaṃ āpajjati. Adhimuccituṃ",
  "tika-s0103t0:711_4": "na sakkotīti pasādādhimokkhavasena adhimuccituṃ na sakkoti. Tenāha “na sampasīdatī”ti.",
  "tika-s0103t0:711_5": "Yāvattakañhi yasmiṃ vatthusmiṃ vicikicchā na vigacchati, tāva tattha saddhādhimokkho",
  "tika-s0103t0:711_6": "anavasarova. Na kevalaṃ saddhādhimokkho, nicchayādhimokkhopi tattha na patiṭṭhahati eva.",
  "tika-s0103t0:712_0": "Na rakkhitabbānīti “imāni mayā rakkhitabbānī”ti evaṃ katthaci rakkhākiccaṃ natthi",
  "tika-s0103t0:712_1": "parato rakkhitabbasseva abhāvato. Satiyā eva rakkhitānīti muṭṭhassaccassa bodhimūle",
  "tika-s0103t0:712_2": "eva savāsanaṃ samucchinnattā satiyā rakkhitabbāni nāma sabbadāpi rakkhitāni eva.",
  "tika-s0103t0:712_3": "Natthi tathāgatassa kāyaduccaritanti tathāgatassa kāyaduccaritaṃ nāma nattheva, yato",
  "tika-s0103t0:712_4": "suparisuddho kāyasamācāro bhagavato. No aparisuddhā, parisuddhā eva aparisuddhihetūnaṃ",
  "tika-s0103t0:712_5": "kilesānaṃ pahīnattā. Tathāpi vinaye apakataññutāvasena siyā tesaṃ apārisuddhileso,",
  "tika-s0103t0:712_6": "na bhagavatoti dassetuṃ “na panā”tiādi vuttaṃ. Tattha vihārakāraṃ āpattinti ekavacanavasena",
  "tika-s0103t0:712_7": "“āpattiyo”ti ettha āpatti-saddaṃ ānetvā yojetabbaṃ. Abhidheyyānurūpañhi liṅgavacanāni",
  "tika-s0103t0:712_8": "honti. Esa nayo sesesupi. “Manodvāre”ti idaṃ tassā āpattiyā akiriyasamuṭṭhānatāya",
  "tika-s0103t0:712_9": "vuttaṃ. Na hi manodvāre paññattā āpatti atthīti. Saupārambhavasenāti savattabbatāvasena,",
  "tika-s0103t0:712_10": "na pana duccaritalakkhaṇāpattivasena, yato naṃ bhagavā paṭikkhipati. Yathā āyasmato",
  "tika-s0103t0:712_11": "mahākappinassāpi “gaccheyyaṃ vāhaṃ uposathaṃ, na vā gaccheyyaṃ. Gaccheyyaṃ vāhaṃ",
  "tika-s0103t0:712_12": "saṅghakammaṃ, na vā gaccheyya”nti parivitakkitaṃ. Manoduccaritanti manodvārikaṃ appasatthaṃ",
  "tika-s0103t0:712_13": "caritaṃ. Satthārā appasatthatāya hi taṃ duccaritaṃ nāma jātaṃ, na sabhāvato.",
  "tika-s0103t0:713_0": "Yasmā mahākāruṇiko bhagavā sadevakassa lokassa hitasukhāya eva paṭipajjamāno accantavivekajjhāsayatāya",
  "tika-s0103t0:713_1": "tabbidhuraṃ dhammasenāpatino cittuppādaṃ paṭikkhipanto “na kho te…pe… uppādetabba”nti",
  "tika-s0103t0:713_2": "avoca, tasmā so therassa cittuppādo bhagavato na pāsaṃsoti katvā manoduccaritaṃ nāma",
  "tika-s0103t0:713_3": "jāto, tassa ca paṭikkhepo upārambhoti āha “tasmiṃ manoduccarite upārambhaṃ āropento”ti.",
  "tika-s0103t0:713_4": "Bhagavato pana ettakampi natthi, yato pavāraṇāsutte “handa dāni, bhikkhave, pavāremi",
  "tika-s0103t0:713_5": "vo, na ca me kiñci garahatha kāyikaṃ vā vācasikaṃ vā”ti vutto bhikkhusaṅgho “na kho",
  "tika-s0103t0:713_6": "mayaṃ bhante bhagavato kiñci garahāma kāyikaṃ vā vācasikaṃ vā”ti satthu parisuddhakāyasamācārādikaṃ",
  "tika-s0103t0:713_7": "sirasā sampaṭicchi. Ayañhi lokanāthassa duccaritābhāvo bodhisattabhūmiyampi cariyācirānugato",
  "tika-s0103t0:713_8": "ahosi, pageva buddhabhūmiyanti dassento “anacchariyañceta”ntiādimāha.",
  "tika-s0103t0:714_0": "Buddhānaṃyeva dhammā guṇā, na aññesanti buddhadhammā. Tathā hi te buddhānaṃ āveṇikadhammāti",
  "tika-s0103t0:714_1": "vuccanti. Tattha “natthi tathāgatassa kāyaduccarita”ntiādinā kāyavacīmanoduccaritābhāvavacanaṃ",
  "tika-s0103t0:714_2": "yathādhikāraṃ kāyakammādīnaṃ ñāṇānuparivattitāya laddhaguṇakittanaṃ, na āveṇikadhammantaradassanaṃ.",
  "tika-s0103t0:714_3": "Sabbasmiñhi kāyakammādike ñāṇānuparivattini kuto kāyaduccaritādīnaṃ sambhavo. “Buddhassa",
  "tika-s0103t0:714_4": "appaṭihatañāṇa”ntiādinā vuttāni sabbaññutaññāṇato visuṃyeva tīṇi ñāṇāni catuyonipañcagatiparicchedakañāṇāni",
  "tika-s0103t0:714_5": "viyā”ti vadanti. Ekaṃyeva hutvā tīsu kālesu appaṭihatañāṇaṃ nāma sabbaññutaññāṇameva.",
  "tika-s0103t0:714_6": "Natthi chandassa hānīti sattesu hitachandassa hāni natthi. Natthi vīriyassa hānīti",
  "tika-s0103t0:714_7": "khemapavivekavitakkānugatassa vīriyassa hāni natthi. “Natthi davāti khiḍḍādhippāyena",
  "tika-s0103t0:714_8": "kiriyā natthi. Natthi ravāti sahasā kiriyā natthī”ti vadanti, sahasā pana kiriyā",
  "tika-s0103t0:714_9": "davā “aññaṃ karissāmī”ti aññakaraṇaṃ ravā. Khalitanti virajjhanaṃ ñāṇena apphuṭaṃ.",
  "tika-s0103t0:714_10": "Sahasāti vegāyitattaṃ turitakiriyā. Abyāvaṭo manoti niratthako cittasamudācāro. Akusalacittanti",
  "tika-s0103t0:714_11": "aññāṇupekkhamāha, ayañca dīghabhāṇakānaṃ pāṭho ākulo viya. Ayaṃ pana pāṭho anākulo –",
  "tika-s0103t0:715_0": "Atītaṃse buddhassa bhagavato appaṭihatañāṇaṃ, anāgataṃse, paccuppannaṃse. Imehi tīhi",
  "tika-s0103t0:715_1": "dhammehi samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivatti,",
  "tika-s0103t0:715_2": "sabbaṃ vacīkammaṃ, sabbaṃ manokammaṃ. Imehi chahi dhammehi samannāgatassa buddhassa",
  "tika-s0103t0:715_3": "bhagavato natthi chandassa hāni, natthi dhammadesanāya, natthi vīriyassa, natthi",
  "tika-s0103t0:715_4": "samādhissa, natthi paññāya, natthi vimuttiyā. Imehi dvādasahi dhammehi samannāgatassa",
  "tika-s0103t0:715_5": "buddhassa bhagavato natthi davā, natthi ravā, natthi apphuṭaṃ, natthi vegāyitattaṃ,",
  "tika-s0103t0:715_6": "natthi abyāvaṭamano, natthi appaṭisaṅkhānupekkhāti.",
  "tika-s0103t0:716_0": "Tattha appaṭisaṅkhānupekkhāti aññāṇupekkhā. Sesaṃ vuttanayameva. Ettha ca tathāgatassa",
  "tika-s0103t0:716_1": "ājīvapārisuddhiṃ kāyavacīmanosamācārapārisuddhiyāva saṅgahetvā samācārattayavasena",
  "tika-s0103t0:716_2": "mahātherena tiko desito.",
  "tika-s0103t0:717": "Kiñcanāti kiñcikkhā. Ime pana rāgādayo palibundhanaṭṭhena kiñcanā viyāti kiñcanā. Tenāha “kiñcanāti palibodhā”ti.",
  "tika-s0103t0:718_0": "Anudahanaṭṭhenāti anu anu dahanaṭṭhena. Rāgādayo arūpadhammā ittarakkhaṇā kathaṃ",
  "tika-s0103t0:718_1": "anudahantīti āsaṅkaṃ nivattetuṃ “tattha vatthūnī”ti vuttaṃ, daṭṭhabbānīti vacanaseso.",
  "tika-s0103t0:718_2": "Tatthāti tasmiṃ rāgādīnaṃ anudahanaṭṭhe. Vatthūnīti sāsane, loke ca pākaṭattā paccakkhabhūtāni",
  "tika-s0103t0:718_3": "kāraṇāni. Rāgo uppanno tikhiṇakaro hutvā. Tasmā taṃsamuṭṭhānā tejodhātu ativiya tikhiṇabhāvena",
  "tika-s0103t0:718_4": "saddhiṃ attanā sahajātadhammehi hadayappadesaṃ jhāpesi yathā taṃ bāhirā tejodhātu",
  "tika-s0103t0:718_5": "sanissayaṃ. Tena sā bhikkhunī supato viya byādhi jhāyitvā matā. Tenāha “teneva jhāyitvā",
  "tika-s0103t0:718_6": "kālamakāsī”ti. Dosassa nissayānaṃ dahanatā pākaṭā evāti itaraṃ dassetuṃ “mohavasena",
  "tika-s0103t0:718_7": "hī”tiādi vuttaṃ. Ativattitvāti atikkamitvā.",
  "tika-s0103t0:719_0": "Kāmaṃ āhuneyyaggiādayo tayo aggī brāhmaṇehi icchitā santi, te pana tehi icchitamattā,",
  "tika-s0103t0:719_1": "na sattānaṃ tādisā atthasādhakā. Ye pana sattānaṃ atthasādhakā, te dassetuṃ “āhunaṃ",
  "tika-s0103t0:719_2": "vuccatī”tiādi vuttaṃ. Tattha ādarena hunanaṃ pūjanaṃ āhunanti sakkāro “āhuna”nti",
  "tika-s0103t0:719_3": "vuccati, taṃ āhunaṃ arahanti. Tenāha bhagavā “āhuneyyāti bhikkhave mātāpitūnametaṃ",
  "tika-s0103t0:719_4": "adhivacana”nti. Yadaggena ca te puttānaṃ bahukāratāya āhuneyyāti tesu sammāpaṭipatti",
  "tika-s0103t0:719_5": "nesaṃ hitasukhāvahā, tadaggena tesu micchāpaṭipatti ahitadukkhāvahāti āha “tesu…pe…",
  "tika-s0103t0:719_6": "nibbattantī”ti. Svāyamatthoti yo mātāpitūnaṃ attano upari vippaṭipannānaṃ puttānaṃ",
  "tika-s0103t0:719_7": "anudahanassa paccayabhāvena anudahanaṭṭho, so ayamattho. Mittavindakavatthunāti mittavindakassa",
  "tika-s0103t0:719_8": "nāma mātari vippaṭipannassa purisassa tāya eva vippaṭipattiyā cirataraṃ kālaṃ āpāyikadukkhānubhavanadīpanena vatthunā veditabbo.",
  "tika-s0103t0:720_0": "Idāni tamatthaṃ kassapassa bhagavato kāle pavattaṃ vibhāvetuṃ “mittavindako hī”tiādi",
  "tika-s0103t0:720_1": "vuttaṃ. Dhanalobhena, na dhammacchandenāti adhippāyo. Akutobhayaṃ kenaci anuṭṭhāpanīyatāya.",
  "tika-s0103t0:720_2": "Nivāresi samuddapayātā nāma bahvantarāyāti adhippāyena. Antaraṃ katvāti atikkamanavasena",
  "tika-s0103t0:720_3": "dvinnaṃ pādānaṃ antare katvā.",
  "tika-s0103t0:721_0": "Nāvā aṭṭhāsi tassa pāpakammabalena vātassa avāyanato. Ekadivasaṃ rakkhitauposathakammānubhāvena",
  "tika-s0103t0:721_1": "sampattiṃ anubhavanto. Yathā purimāhi parato mā agamāsīti vutto, evaṃ aparāparāhipīti",
  "tika-s0103t0:721_2": "āha “tāhi ‘parato parato mā agamāsī’ti vuccamāno”ti. Khuracakkadharanti khuradhārūpamacakkadharaṃ",
  "tika-s0103t0:721_3": "ekaṃ purisaṃ. Upaṭṭhāsi pāpakammassa balena.",
  "tika-s0103t0:722_0": "Catubbhīti catūhi accharāsadisīhi vimānapetīhi, sampattiṃ anubhavitvāti vacanaseso.",
  "tika-s0103t0:722_1": "Aṭṭhajjhagamāti rūpādikāmaguṇehi tato visiṭṭhatarā aṭṭha vimānapetiyo adhigacchi.",
  "tika-s0103t0:722_2": "Atricchanti atricchāsaṅkhātena atilobhena samannāgatattā atra atra kāmaguṇe icchanto.",
  "tika-s0103t0:722_3": "Cakkanti khuracakkaṃ. Āsadoti anatthāvahabhāvena āsādeti.",
  "tika-s0103t0:723": "Soti gehasāmiko bhattā. Purimanayenevāti anudahanassa paccayatāya.",
  "tika-s0103t0:724_0": "Aticārinīti sāmikaṃ atikkamitvā cārinī micchācārinī. Rattiṃ dukkhanti attano pāpakammānubhāvasamupaṭṭhitena",
  "tika-s0103t0:724_1": "sunakhena khāditabbatādukkhaṃ. Vañcetvāti taṃ ajānāpetvāva kāraṇaṭṭhānagamanaṃ sandhāya",
  "tika-s0103t0:724_2": "vuttaṃ. Paṭapaṭantīti paṭapaṭā katvā. Anuravadassanañhetaṃ. Muṭṭhiyogo kirāyaṃ tassa",
  "tika-s0103t0:724_3": "sunakhantaradhānassa, yadidaṃ kheḷapiṇḍaṃ bhūmiyaṃ niṭṭhubhitvā pādena ghaṃsanaṃ.",
  "tika-s0103t0:724_4": "Tena vuttaṃ “so tathā akāsi. Sunakhā antaradhāyiṃsū”ti.",
  "tika-s0103t0:725_0": "Dakkhiṇāti cattāro paccayā diyyamānā dakkhanti etehi hitasukhānīti. Taṃ dakkhiṇaṃ",
  "tika-s0103t0:725_1": "arahatīti dakkhiṇeyyo, bhikkhusaṅgho. Revatīvatthu vimānavatthupetavatthūsu tesaṃ",
  "tika-s0103t0:725_2": "aṭṭhakathāyañca āgatanayena veditabbaṃ.",
  "tika-s0103t0:726_0": "“Tividhena rūpasaṅgaho”ti ettha nanu saṅgaho ekavidhova, so kasmā “catubbidho”ti",
  "tika-s0103t0:726_1": "vuttoti? “Saṅgaho”ti atthaṃ avatvā aniddhāritatthassa saddasseva vuttattā. “Tividhena",
  "tika-s0103t0:726_2": "rūpasaṅgaho”tiādīsu padesu saṅgaha-saddo tāva attano atthavasena catubbidhoti ayañhettha",
  "tika-s0103t0:726_3": "attho. Atthopi vā aniddhāritaviseso sāmaññena gahetabbataṃ patto “tividhena rūpasaṅgaho”tiādīsu",
  "tika-s0103t0:726_4": "“saṅgaho”ti vuttoti na koci doso. Niddhārite hi visese tassa ekavidhatā siyā, na",
  "tika-s0103t0:726_5": "tato pubbeti. “Jātisaṅgaho”ti vuttepi jāti-saddassa sāpekkhasaddattā attano jātiyā",
  "tika-s0103t0:726_6": "saṅgahoti ayamattho viññāyateva sambandhārahassa aññassa avuttattā yathā “mātāpitu",
  "tika-s0103t0:726_7": "upaṭṭhāna”nti. Aṭṭhakathāyaṃ pana yathādhippetamatthaṃ aparipuṇṇaṃ katvā dassetuṃ",
  "tika-s0103t0:726_8": "“jātisaṅgaho” icceva vuttaṃ. Samānajātikānaṃ saṅgaho, samānajātiyā vā saṅgaho sajātisaṅgaho.",
  "tika-s0103t0:726_9": "Sañjāyati etthāti sañjāti, sañjātiyā saṅgaho sañjātisaṅgaho, sañjātidesena saṅgahoti",
  "tika-s0103t0:726_10": "attho. Kiriyāya evarūpāya saṅgaho kiriyāsaṅgaho. Rūpakkhandhagaṇananti “rūpakkhandho”ti",
  "tika-s0103t0:726_11": "gaṇanaṃ saṅkhyaṃ gacchati ruppanasabhāvattā. Tīhi koṭṭhāsehi rūpagaṇanāti vakkhamānehi",
  "tika-s0103t0:726_12": "tīhi bhāgehi rūpassa saṅgaho, gaṇetabbatāti attho.",
  "tika-s0103t0:727_0": "Rūpāyatanaṃ nipassati paccakkhato vijānātīti nidassanaṃ, cakkhuviññāṇaṃ, nidassatīti",
  "tika-s0103t0:727_1": "vā nidassanaṃ, daṭṭhabbabhāvo, cakkhuviññāṇassa gocarabhāvo, tassa ca rūpāyatanato",
  "tika-s0103t0:727_2": "anaññattepi aññehi dhammehi rūpāyatanaṃ visesetuṃ aññaṃ viya katvā “saha nidassanenāti",
  "tika-s0103t0:727_3": "sanidassana”nti evamettha attho veditabbo. Dhammasabhāvasāmaññena hi ekībhūtesu dhammesu",
  "tika-s0103t0:727_4": "yo nānattakaro sabhāvo, so añño viya katvā upacarituṃ yutto. Evañhi atthavisesāvabodho",
  "tika-s0103t0:727_5": "hotīti. Cakkhupaṭihananasamatthatoti cakkhuno ghaṭṭanasamatthatāya. Ghaṭṭanaṃ viya",
  "tika-s0103t0:727_6": "ca ghaṭṭanaṃ daṭṭhabbaṃ. Dutiyena atthavikappena daṭṭhabbabhāvasaṅkhātaṃ nāssa nidassananti",
  "tika-s0103t0:727_7": "anidassananti yojanā. Ettha ca dasannaṃ āyatanānaṃ yathārahaṃ sayaṃ, nissayavasena",
  "tika-s0103t0:727_8": "ca sampattānaṃ, asampattānañca paṭimukhabhāvo aññamaññapatanaṃ paṭihananaṃ, yena",
  "tika-s0103t0:727_9": "byāpārādivikārapaccayantarasannidhāne cakkhādīnaṃ visayesu vikāruppatti. Tattha byāpāro",
  "tika-s0103t0:727_10": "cakkhādīnaṃ savisayesu āvicchannaṃ, rūpādīnaṃ iṭṭhāniṭṭhatā, tattha ca cittassa ābhujananti",
  "tika-s0103t0:727_11": "ime ādisaddasaṅgahitā. Tehi vikārappattiyā paccayantarabyāpārato aññanti katvā anuggahūpaghāto",
  "tika-s0103t0:727_12": "vikāro. Upanissayo pana appadhānassa paccayo idha gahito. Kāraṇakāraṇampi kāraṇamevāti",
  "tika-s0103t0:727_13": "gayhamāne siyā tassāpi saṅgahoti. Vuttappakāranti “cakkhuviññāṇasaṅkhāta”nti vuttappakāraṃ.",
  "tika-s0103t0:727_14": "Nāssa paṭighoti etthāpi “vuttappakāra”nti ānetvā sambandho. Avasesaṃ soḷasavidhaṃ sukhumarūpaṃ.",
  "tika-s0103t0:728_0": "Saṅkharontīti sampiṇḍenti. Cetanā hi āyūhanarasatāya yathā sampayuttadhamme yathāsakaṃ",
  "tika-s0103t0:728_1": "kiccesu saṃvidahantī viya abhisandahantī vattamānā teneva kiccavisesena te sampiṇḍentī",
  "tika-s0103t0:728_2": "viya hoti, evaṃ attano vipākadhammepi paccayasamavāye saṅkharontī sampiṇḍentī viya",
  "tika-s0103t0:728_3": "hoti. Tenāha “sahajāta…pe… rāsī karontī”ti. Abhisaṅkharotīti abhivisiṭṭhaṃ katvā",
  "tika-s0103t0:728_4": "saṅkharoti. Puññābhisaṅkhāro hi attano phalaṃ itarassa phalato ativiya visiṭṭhaṃ",
  "tika-s0103t0:728_5": "bhinnaṃ katvā saṅkharoti paccayato, sabhāvato, pavattiākārato ca sayaṃ itarehi visiṭṭhasabhāvattā.",
  "tika-s0103t0:728_6": "Esa nayo itarehipi. Pujjabhavaphalanibbattanato, attano santānassa punanato ca puñño.",
  "tika-s0103t0:729_0": "Mahācittacetanānanti asaṅkhyeyyāyunipphādanādimahānubhāvatāya mahācittesu pavattacetanānaṃ.",
  "tika-s0103t0:729_1": "Aṭṭheva cetanā honti, yā kāmāvacarā kusalā. “Terasapī”ti kasmā vuttaṃ, nanu “navā”ti",
  "tika-s0103t0:729_2": "vattabbaṃ. Na hi bhāvanā ñāṇarahitā yuttāti anuyogaṃ sandhāyāha “yathā hī”tiādi.",
  "tika-s0103t0:729_3": "Kasiṇaparikammaṃ karontassāti kasiṇesu jhānaparikammaṃ karontassa. “Pathavī pathavī”tiādi",
  "tika-s0103t0:729_4": "bhāvanā hi kasiṇaparikammaṃ. Tassa hi parikammassa supaguṇabhāvato anuyuttassa tattha",
  "tika-s0103t0:729_5": "ādarākaraṇena siyā ñāṇarahitacittaṃ. Jhānapaccavekkhaṇāyapi eseva nayo. Keci maṇḍalakaraṇampi",
  "tika-s0103t0:729_6": "bhāvanaṃ bhajāpenti.",
  "tika-s0103t0:730_0": "Dānavasena pavattacittacetasikadhammā dānaṃ, tattha byāpārabhūtā āyūhanacetanā dānaṃ",
  "tika-s0103t0:730_1": "ārabbha, dānañca adhikicca uppajjatīti vuttā. Evaṃ itaresupi. Ayaṃ saṅkhepadesanāti",
  "tika-s0103t0:730_2": "ayaṃ puññābhisaṅkhāre saṅkhepato atthadesanā, atthavaṇṇanāti attho.",
  "tika-s0103t0:731_0": "Somanassacittenāti anumodanāpavattidassanamattametaṃ daṭṭhabbaṃ. Upekkhāsahagatenāpi",
  "tika-s0103t0:731_1": "hi anussarati evāti. Kāmaṃ niccasīlaṃ, uposathasīlaṃ, niyamasīlampi sīlameva, paripuṇṇaṃ",
  "tika-s0103t0:731_2": "pana sabbaṅgasampannaṃ sīlaṃ dassetuṃ “sīlapūraṇatthāyā”tiādi vuttaṃ. Nayadassanaṃ",
  "tika-s0103t0:731_3": "vā etaṃ, tasmā “niccasīlaṃ, uposathasīlaṃ, niyamasīlaṃ samādiyissāmī”ti vihāraṃ gacchantassa,",
  "tika-s0103t0:731_4": "samādiyitvā samādinnasīle ca tasmiṃ, “sādhu suṭṭhū”ti āvajjantassa, taṃ sīlaṃ sodhentassa",
  "tika-s0103t0:731_5": "ca pavattā cetanā sīlamayāti evamettha yojanā veditabbā.",
  "tika-s0103t0:732_0": "Pubbe samathavasena bhāvanānayo gahitoti idāni sammasananayena taṃ dassetuṃ “paṭisambhidāyaṃ",
  "tika-s0103t0:732_1": "vuttenā”tiādi vuttaṃ. Tattha aniccatoti aniccabhāvato. Dukkhato, anattatoti etthāpi eseva nayo.",
  "tika-s0103t0:733_0": "Tattha ye pañcupādānakkhandhā nāmarūpabhāvena pariggahitā, te yasmā dvārārammaṇehi",
  "tika-s0103t0:733_1": "saddhiṃ dvārappavattadhammavasena vibhāgaṃ labhanti, tasmā dvārachakkādivasena cha",
  "tika-s0103t0:733_2": "chakkā gahitā. Yasmā pana lakkhaṇesu anattalakkhaṇaṃ dubbibhāvaṃ, tasmā tassa vibhāvanāya",
  "tika-s0103t0:733_3": "cha dhātuyo gahitā. Tato yesu kasiṇesu ito bāhirakānaṃ attābhiniveso, tāni imesaṃ",
  "tika-s0103t0:733_4": "jhānānaṃ ārammaṇabhāvena upaṭṭhānākāramattāni, imāni pana tāni jhānānīti dassanatthaṃ",
  "tika-s0103t0:733_5": "dasa kasiṇāni gahitāni. Tato dukkhānupassanāya parivārabhāvena paṭikkūlākāravasena",
  "tika-s0103t0:733_6": "dvattiṃsa koṭṭhāsā gahitā. Pubbe khandhavasena saṅkhepato ime dhammā gahitā, idāni",
  "tika-s0103t0:733_7": "nātisaṅkhepavitthāranayena ca manasi kātabbāti dassanatthaṃ dvādasāyatanāni, aṭṭhārasa",
  "tika-s0103t0:733_8": "dhātuyo ca gahitā. Tesu ime dhammā satipi suññānirīhaabyāpārabhāve dhammasabhāvato",
  "tika-s0103t0:733_9": "ādhipaccabhāvena pavattantīti anattabhāvavibhāvanatthaṃ indriyāni gahitāni. Evaṃ",
  "tika-s0103t0:733_10": "anekabhedabhinnāpi ime dhammā bhūmittayapariyāpannatāya tividhāva hontīti dassanatthaṃ",
  "tika-s0103t0:733_11": "tisso dhātuyo gahitā. Ettāvatā nimittaṃ dassetvā pavattaṃ dassetuṃ kāmabhavādayo",
  "tika-s0103t0:733_12": "nava bhavā gahitā. Ettake abhiññeyyavisese pavattamanasikārakosallena saṇhasukhumesu",
  "tika-s0103t0:733_13": "nibbattitamahaggatadhammesu manasikāro pavattetabboti dassanatthaṃ jhānaappamaññārūpāni",
  "tika-s0103t0:733_14": "gahitāni. Tattha jhānāni nāma vuttāvasesārammaṇāni rūpāvacarajjhānāni. Puna paccayapaccayuppannavibhāgato",
  "tika-s0103t0:733_15": "ime dhammā vibhajja manasikātabbāti dassanatthaṃ paṭiccasamuppādaṅgāni gahitāni.",
  "tika-s0103t0:733_16": "Paccayākāramanasikāro hi sukhena, suṭṭhutarañca lakkhaṇattayaṃ vibhāveti, tasmā so",
  "tika-s0103t0:733_17": "pacchato gahito. Evaṃ ete sammasanīyabhāvena gahitā khandhādivasena koṭṭhāsato pañcavīsatividhā,",
  "tika-s0103t0:733_18": "pabhedato pana atītādibhedaṃ anāmasitvā gayhamānā dvīhi ūnāni dvesatāni honti. Idaṃ",
  "tika-s0103t0:733_19": "tāvettha pāḷivavatthānaṃ, atthavicāraṃ pana icchantehi paramatthamañjūsāyaṃ visuddhimaggasaṃvaṇṇanāyaṃ",
  "tika-s0103t0:733_20": "vuttanayeneva veditabbaṃ.",
  "tika-s0103t0:734_0": "Na puññoti apuñño. Tassa puñña-sadde vuttavipariyāyena attho veditabbo. Santānassa",
  "tika-s0103t0:734_1": "iñjanahetūnaṃ nīvaraṇādīnaṃ suvikkhambhanato rūpataṇhāsaṅkhātassa iñjitassa abhāvato",
  "tika-s0103t0:734_2": "aniñjaṃ, aniñjameva “āneñja”nti vuttaṃ. Tathā hi rūpārammaṇaṃ rūpanimittārammaṇaṃ",
  "tika-s0103t0:734_3": "sabbampi catutthajjhānaṃ nippariyāyena “āneñja”nti vuccati.",
  "tika-s0103t0:735_0": "Cattāro maggaṭṭhā, heṭṭhimā tayo phalaṭṭhāti evaṃ sattavidho. Tisso sikkhāti adhisīlādikā",
  "tika-s0103t0:735_1": "tisso sikkhā. Tāsu jātoti vā sekkho, ariyapuggalo hi ariyāya jātiyā jāyamāno sikkhāsu",
  "tika-s0103t0:735_2": "jāyati, na yoniyaṃ. Sikkhanasīloti vā sekkho. Puggalādhiṭṭhānāya vā kathāya sekkhassa",
  "tika-s0103t0:735_3": "ayanti aññāsādhāraṇamaggaphalattayadhammā sekkhapariyāyena vuttā. Asekkhoti ca yattha",
  "tika-s0103t0:735_4": "sekkhabhāvāsaṅkā atthi, tatthāyaṃ paṭisedhoti lokiyanibbānesu asekkhabhāvanāpatti",
  "tika-s0103t0:735_5": "daṭṭhabbā. Sīlasamādhipaññāsaṅkhātā hi sikkhā attano paṭipakkhakilesehivippamuttā",
  "tika-s0103t0:735_6": "parisuddhā upakkilesānaṃ ārammaṇabhāvampi anupagamanato etā “sikkhā”ti vattuṃ yuttā",
  "tika-s0103t0:735_7": "aṭṭhasupi maggaphalesu vijjanti, tasmā catumaggaheṭṭhimaphalattayasamaṅgino viya",
  "tika-s0103t0:735_8": "arahattaphalasamaṅgīpi tāsu sikkhāsu jātoti ca taṃsamaṅgino arahato itaresaṃ viya",
  "tika-s0103t0:735_9": "sekkhatte sati sekkhassa ayanti ca sikkhā sīlaṃ etassāti ca “sekkho”ti vattabbo siyāti",
  "tika-s0103t0:735_10": "tannivattanatthaṃ asekkhoti yathāvuttasekkhabhāvapaṭisedho kato. Arahattaphale hi",
  "tika-s0103t0:735_11": "pavattamānā sikkhā pariniṭṭhitasikkhākiccattā na sikkhākiccaṃ karonti, kevalaṃ sikkhāphalabhāveneva",
  "tika-s0103t0:735_12": "pavattanti, tasmā na tā sikkhāvacanaṃ arahanti, nāpi taṃsamaṅgī sekkhavacanaṃ, na",
  "tika-s0103t0:735_13": "ca “sikkhanasīlo, sikkhāsu jāto”ti ca vattabbataṃ arahati. Heṭṭhimaphalesu pana sikkhā",
  "tika-s0103t0:735_14": "sakadāgāmimaggavipassanādīnaṃ upanissayabhāvato sikkhākiccaṃ karontīti sikkhāvacanaṃ",
  "tika-s0103t0:735_15": "arahanti, taṃsamaṅgino ca sekkhavacanaṃ, “sikkhanasīlā, sikkhāsu jātā”ti ca vattabbataṃ arahanti.",
  "tika-s0103t0:736_0": "“Sikkhatīti sekkho”ti ca apariyositasikkho dassitoti. Anantarameva “khīṇāsavo”ti",
  "tika-s0103t0:736_1": "ādiṃ vatvā “na sikkhatīti asekkho”ti vuttattā pariyositasikkho dassito, na sikkhārahito",
  "tika-s0103t0:736_2": "tassa tatiyapuggalabhāvena gahitattā. Vuddhippattasikkho vā asekkhoti etasmiṃ atthe",
  "tika-s0103t0:736_3": "sekkhadhammesu eva ṭhitassa kassaci ariyassa asekkhabhāvāpattīti arahattamaggadhammā",
  "tika-s0103t0:736_4": "vuddhippattā, yathāvuttehi ca atthehi sekkhoti katvā taṃsamaṅgino aggamaggaṭṭhassa",
  "tika-s0103t0:736_5": "asekkhabhāvo āpannoti? Na taṃsadisesu tabbohārato. Arahattamaggato hi ninnānākaraṇaṃ",
  "tika-s0103t0:736_6": "arahattaphalaṃ ṭhapetvā pariññādikiccakaraṇaṃ, vipākabhāvañca, tasmā te eva sekkhadhammā",
  "tika-s0103t0:736_7": "“aggaphaladhammabhāvaṃ āpannā”ti sakkā vattuṃ, kusalasukhato ca vipākasukhaṃ santataratāya",
  "tika-s0103t0:736_8": "paṇītataranti, vuddhippattā ca te dhammā hontīti taṃsamaṅgī “asekkho”ti vuccatīti.",
  "tika-s0103t0:737_0": "Jātimahallakoti jātiyā vuḍḍhataro addhagato vayoanuppatto. So hi rattaññutāya yebhuyyena",
  "tika-s0103t0:737_1": "jātidhammakuladhammapadesu thāvariyappattiyā jātithero nāma. Therakaraṇā dhammāti",
  "tika-s0103t0:737_2": "sāsane thirabhāvakarā guṇā paṭipakkhanimmadanakā. Theroti vakkhamānesu dhammesu thirabhāvappatto.",
  "tika-s0103t0:737_3": "Sīlavāti pāsaṃsena sātisayena sīlena samannāgato, sīlasampannoti attho, etena dussīlyasaṅkhātassa",
  "tika-s0103t0:737_4": "bālyassa abhāvamāha. Suttageyyādi bahu sutaṃ etenāti bahussuto, etenāssa sutavirahasaṅkhātassa",
  "tika-s0103t0:737_5": "bālyassa abhāvaṃ, paṭisaṅkhānabalena ca patiṭṭhitabhāvaṃ vadati. “Catunnaṃ jhānānaṃ",
  "tika-s0103t0:737_6": "lābhī”ti iminā nīvaraṇādisaṅkhātassa bālyassa abhāvaṃ, bhāvanābalena ca patiṭṭhitabhāvaṃ",
  "tika-s0103t0:737_7": "katheti. “Āsavānaṃ khayā”tiādinā avijjāsaṅkhātassa bālyassa sabbaso abhāvaṃ, khīṇāsavattherabhāvena",
  "tika-s0103t0:737_8": "patiṭṭhitabhāvañcassa dasseti. Na cettha samudāye vākyaparisamāpanaṃ, atha kho paccekaṃ",
  "tika-s0103t0:737_9": "vākyaparisamāpananti dassento “evaṃ vuttesu dhammesū”tiādimāha. Theranāmako vā “thero”ti evaṃ nāmako vā.",
  "tika-s0103t0:738_0": "Anuggahavasena, pūjāvasena vā attano santakaṃ parassa dīyati etenāti dānaṃ, pariccāgacetanā.",
  "tika-s0103t0:738_1": "Dānameva dānamayaṃ. Padapūraṇamattaṃ maya-saddo. Puññañca taṃ yathāvuttenatthena",
  "tika-s0103t0:738_2": "kiriyā ca kammabhāvatoti puññakiriyā. Paresaṃ piyamanāpatāsevanīyatādīnaṃ ānisaṃsānaṃ.",
  "tika-s0103t0:738_3": "Pubbe…pe… vasenevāti saṅkhārattike vuttadānamayasīlamayabhāvanāmayacetanāvaseneva.",
  "tika-s0103t0:738_4": "Imāni veditabbānīti sambandho. Etthāti etesu puññakiriyavatthūsu. Kāyena karontassāti",
  "tika-s0103t0:738_5": "attano kāyena pariccāgapayogaṃ pavattentassa. Tadatthanti dānatthaṃ. “Imaṃ deyyadhammaṃ",
  "tika-s0103t0:738_6": "dehī”ti vācaṃ nicchārentassa. Dānapāramiṃ āvajjetvā vāti yathā kevalaṃ “annadānādīni",
  "tika-s0103t0:738_7": "demī”ti dānakāle taṃ dānamayaṃ puññakiriyavatthu hoti, evaṃ “imaṃ dānamayaṃ sammāsambodhiyā",
  "tika-s0103t0:738_8": "paccayo hotū”ti dānapāramiṃ āvajjetvā dānakālepi dānasīseneva pavattitattā. Vattasīse",
  "tika-s0103t0:738_9": "ṭhatvāti “etaṃ dānaṃ nāma mayhaṃ kulavaṃso kulatanti kulapaveṇī kulacāritta”nti cārittasīle",
  "tika-s0103t0:738_10": "ṭhatvā dadato cārittasīlamayaṃ. Yathā deyyadhammapariccāgavasena pavattamānāpi dānacetanā",
  "tika-s0103t0:738_11": "vattasīse ṭhatvā dadato sīlamayaṃ puññakiriyavatthu hoti pubbābhisaṅkhārassa, aparabhāgacetanāya",
  "tika-s0103t0:738_12": "ca tathā pavattattā, evaṃ deyyadhamme khayato, vayato sammasanaṃ paṭṭhapetvā dadato",
  "tika-s0103t0:738_13": "bhāvanāmayaṃ puññakiriyavatthu hoti pubbabhāgacetanāya, deyyadhamme aparabhāgacetanāya",
  "tika-s0103t0:738_14": "ca tathā pavattattā.",
  "tika-s0103t0:739_0": "Apacīticetanā apacitisahagataṃ apacīyati etāyāti yathā nandīrāgo eva nandīrāgasahagatā,",
  "tika-s0103t0:739_1": "yathāvuttāya vā apacitiyā sahagataṃ sahapavattanti apacitisahagataṃ. Apacāyanavasena",
  "tika-s0103t0:739_2": "pavattaṃ puññakiriyavatthu. Vayasā guṇehi ca vuḍḍhatarānaṃ vattapaṭipattīsu byāvaṭo",
  "tika-s0103t0:739_3": "hoti yāya cetanāya, sā veyyāvaccaṃ, veyyāvaccameva veyyāvaccasahagataṃ. Veyyāvaccasaṅkhātāya",
  "tika-s0103t0:739_4": "vā vattapaṭipattiyā samuṭṭhāpanavaseneva sahagataṃ pavattanti veyyāvaccasahagataṃ,",
  "tika-s0103t0:739_5": "tathāpavattaṃ puññakiriyavatthu. Attano santāne pattaṃ puññaṃ anuppadīyati etenāti",
  "tika-s0103t0:739_6": "pattānuppadānaṃ. Tathā parena anuppadinnatāya pattaṃ abbhanumodati etenāti pattabbhanumodanaṃ.",
  "tika-s0103t0:739_7": "Ananuppadinnaṃ pana kevalaṃ abbhanumodīyati etenāti abbhanumodanaṃ. Dhammaṃ deseti",
  "tika-s0103t0:739_8": "etāyāti desanā, desanāva desanāmayaṃ. Suṇāti etenāti savanaṃ, savanameva savanamayaṃ.",
  "tika-s0103t0:739_9": "Diṭṭhiyā ñāṇassa ujugamanaṃ diṭṭhijugataṃ. Sabbattha “puññakiriyavatthū”ti padaṃ",
  "tika-s0103t0:739_10": "apekkhitvā napuṃsakaliṅgatā.",
  "tika-s0103t0:740_0": "Pūjāvasena sāmīcikiriyā apacāyanaṃ apaciti. Vayasā guṇehi ca jeṭṭhānaṃ gilānānañca",
  "tika-s0103t0:740_1": "taṃtaṃkiccakaraṇaṃ veyyāvaccaṃ. Ayametesaṃ visesoti āha “tatthā”tiādi. Cattāro paccaye",
  "tika-s0103t0:740_2": "datvā sabbasattānanti ca ekadesato ukkaṭṭhaniddeso, yaṃ kiñci deyyadhammaṃ datvā,",
  "tika-s0103t0:740_3": "puññaṃ vā katvā “katipayānaṃ, ekasseva vā patti hotū”ti pariṇāmanampi pattānuppadānameva.",
  "tika-s0103t0:740_4": "Taṃ na mahapphalaṃ taṇhāya parāmaṭṭhattā. Paresaṃ deseti hitapharaṇena muducittenāti",
  "tika-s0103t0:740_5": "ānetvā sambandhitabbaṃ. Evanti evaṃ imaṃ dhammaṃ sutvā bahussuto hutvā pare dhammadesanāya",
  "tika-s0103t0:740_6": "anuggaṇhissāmīti hitapharaṇena muducittena dhammaṃ suṇāti. Evañhissa savanaṃ attano,",
  "tika-s0103t0:740_7": "paresañca sammāpaṭipattiyā paccayabhāvato mahapphalaṃ bhavissatīti. Sabbesanti sabbesampi",
  "tika-s0103t0:740_8": "dasannaṃ puññakiriyavatthūnaṃ. Niyamalakkhaṇanti mahapphalabhāvassa niyāmakasabhāvaṃ.",
  "tika-s0103t0:740_9": "Diṭṭhiyā ujubhāvenevāti “atthi, natthī”ti antadvayassa durasamussāritatāya “atthi",
  "tika-s0103t0:740_10": "dinna”ntiādi nayappavattāya sammādiṭṭhiyā ujukameva pavattiyā. Dānādīsu hi yaṃ kiñci",
  "tika-s0103t0:740_11": "imāya eva sammādiṭṭhiyā parisodhitaṃ mahājutikaṃ mahāvipphāraṃ bhavati.",
  "tika-s0103t0:741_0": "Purimeheva tīhīti pāḷiyaṃ āgateheva tīhi. Sīlamaye puññakiriyavatthumhi saṅgahaṃ",
  "tika-s0103t0:741_1": "gacchanti cārittasīlabhāvato. Dānamaye saṅgahaṃ gacchanti dānasabhāvattā, dānavisayattā",
  "tika-s0103t0:741_2": "ca. Kāmaṃ desanā dhammadānasabhāvato dānamaye saṅgahaṃ gacchatīti vattuṃ yuttā, kusaladhammāsevanabhāvato",
  "tika-s0103t0:741_3": "pana vimuttāyatanasīse ṭhatvā pavattitā viya savanena saddhiṃ bhāvanāmaye saṅgahaṃ",
  "tika-s0103t0:741_4": "gacchantīti vuttaṃ. “Diṭṭhijugataṃ bhāvanāmaye”ti keci. Diṭṭhijugate eva ca attanā",
  "tika-s0103t0:741_5": "katassa puññassa anussaraṇaṃ, tassa ca paresaṃ atthāya pariṇāmanaṃ, guṇapasaṃsā,",
  "tika-s0103t0:741_6": "aññehi kariyamānāya puññakiriyāya, sammāpaṭipattiyā ca anumodanaṃ saraṇagamananti",
  "tika-s0103t0:741_7": "evaṃ ādayo puññavisesā saṅgahaṃ gacchanti diṭṭhijukammavaseneva tesaṃ ijjhanato.",
  "tika-s0103t0:742_0": "Parassa paṭipattiyā sodhanattho anuyogo codanā, sā yāni nissāya pavattati, tāni codanāvatthūni",
  "tika-s0103t0:742_1": "diṭṭhasutaparisaṅkitāni. Tenāha “codanākāraṇānī”ti. Diṭṭhenāti ca hetumhi karaṇavacanaṃ,",
  "tika-s0103t0:742_2": "diṭṭhena hetunāti attho. Kiṃ pana taṃ diṭṭhanti āha “vītikkama”nti. Disvāti ca dassanahetūti",
  "tika-s0103t0:742_3": "ayamettha attho yathā “paññāya cassa disvā”ti. “Sutenā”tiādīsupi iminā nayena attho",
  "tika-s0103t0:742_4": "veditabbo. Parassāti parato, parassa vā vacanaṃ sutvā. Diṭṭhaparisaṅkitenāti diṭṭhānugatena",
  "tika-s0103t0:742_5": "parisaṅkitena, tathā parisaṅkitena vā vītikkamena. Sesapadadvayepi eseva nayo. Codeti",
  "tika-s0103t0:742_6": "vatthusandassanena vā saṃvāsappaṭikkhepena vā sāmīcippaṭikkhepena vā. Imasmiṃ pana",
  "tika-s0103t0:742_7": "atthe vitthāriyamāne atippapañco hotīti āha “ayamettha saṅkhepo”ti. Vitthāraṃ pana",
  "tika-s0103t0:742_8": "icchantānaṃ tassa adhigamupāyaṃ dassento “vitthāro pana…pe… veditabbo”ti āha.",
  "tika-s0103t0:743_0": "Kāmūpapattiyoti kāmehi upapannatā, samannāgatatāti attho. Samannāgamo ca tesaṃ paṭisevanaṃ,",
  "tika-s0103t0:743_1": "samadhigamo cāti āha “kāmūpasevanā kāmapaṭilābhā vā”ti. Paccupaṭṭhitakāmāti dutiyatatiyarāsīnaṃ",
  "tika-s0103t0:743_2": "viya sayaṃ, parehi ca animmitā. Uṭṭhānakammaphalūpajīvibhāvato pana tadubhayavasena",
  "tika-s0103t0:743_3": "paccupaṭṭhitā kāmā etesanti paccupaṭṭhitakāmā. Te pana tesaṃ yebhuyyena nibaddhāni",
  "tika-s0103t0:743_4": "hontīti “nibaddhakāmā”ti vuttaṃ. Catudevalokavāsinoti cātumahārājikato paṭṭhāya yāva",
  "tika-s0103t0:743_5": "tusitā devā. Vinipātikāti āpāyikā. Paranimmitā kāmā etesanti paranimmitakāmā.",
  "tika-s0103t0:744_0": "Pakatisevanavasenāti anumānato jānanaṃ vadati, na paccakkhato. Vasaṃ vattentīti yathāruci",
  "tika-s0103t0:744_1": "pātabyataṃ āpajjanti. “Methunaṃ paṭisevantī”ti idaṃ pana kecivādapaṭisedhanatthaṃ",
  "tika-s0103t0:744_2": "vuttaṃ. Tenāha “keci panā”tiādi. Te “yāmānaṃ aññamaññaṃ āliṅgitamattena, tusitānaṃ",
  "tika-s0103t0:744_3": "hatthāmasanamattena, nimmānaratīnaṃ hasitamattena, paranimmitavasavattīnaṃ olokitamattena",
  "tika-s0103t0:744_4": "kāmakiccaṃ ijjhatī”ti vadanti. “Itaresaṃ dvinnaṃ dvayaṃdvayasamāpattiyā vā”ti vadanti",
  "tika-s0103t0:744_5": "tādisassa kāmesu virajjanassa tesu abhāvato, kāmānañca uttaruttari paṇītapaṇītatarapaṇītatamabhāvato.",
  "tika-s0103t0:744_6": "Kevalaṃ pana nissandābhāvo tesaṃ vattabbo. Kāmakiccanti taṅkhaṇikapariḷāhūpasamāvahaṃ",
  "tika-s0103t0:744_7": "phassasukhaṃ. Kāmāti kāmūpabhogā. Pākatikā evāti heṭṭhimehi ekasadisā eva. Ekasaṅkhātanti",
  "tika-s0103t0:744_8": "ekarūpaṃ samānarūpanti, samaññātaṃ samānabhāvanti vā attho.",
  "tika-s0103t0:745_0": "Sukhapaṭilābhāti sukhasamadhigamā. Heṭṭhāti paṭhamajjhānabhūmito heṭṭhā manussesu,",
  "tika-s0103t0:745_1": "devesu vā. Paṭhamajjhānasukhanti kusalapaṭhamajjhānaṃ. Bhūmivasenapi heṭṭhuparibhāvo",
  "tika-s0103t0:745_2": "labbhateva brahmakāyikesu, brahmapurohitesu vā kusalajjhānaṃ nibbattetvā brahmapurohitesu,",
  "tika-s0103t0:745_3": "mahābrahmesu vā vipākasukhānubhavanassa labbhanato. Ettha ca dutiyatatiyajjhānabhūmivasena",
  "tika-s0103t0:745_4": "dutiyatatiyasukhūpapattīnaṃ vuccamānattā paṭhamajjhānabhūmivaseneva paṭhamajjhānasukhūpapatti",
  "tika-s0103t0:745_5": "vuttā. Tintāti temitā, jhānasukhena ceva jhānasamuṭṭhānapaṇītarūpaphuṭṭhakāyena ca",
  "tika-s0103t0:745_6": "paṇītā vittāti attho. Tenevāha “samantato tintā”tiādi. Yasmā kusalasukhato vipākasukhaṃ",
  "tika-s0103t0:745_7": "santataratāya paṇītataraṃ bahulañca pavattati, tasmā vuttaṃ “idampi vipākajjhānasukhaṃ",
  "tika-s0103t0:745_8": "eva sandhāya vutta”nti. Tesanti ābhassarānaṃ. Sappītikassa sukhassa ativiya uḷārabhāvato",
  "tika-s0103t0:745_9": "tena ajjhotthatacittānaṃ bhavalobho mahā uppajjati. Santamevāti vitakkavicārasaṅkhobhapītiubbilāvivigamena",
  "tika-s0103t0:745_10": "ativiya upasantaṃyeva. Tathā santabhāveneva hi taṃ attano paccayehi padhānabhāvaṃ",
  "tika-s0103t0:745_11": "nītatāya “paṇīta”nti vuccati. Tenāha “paṇītamevā”ti. Atappakena sukhapāramippattena",
  "tika-s0103t0:745_12": "sukhena saṃyuttāya tusāya pītiyā itā pavattāti tusitā. Yasmā te tato uttari sukhassa",
  "tika-s0103t0:745_13": "abhāvato eva na patthenti, tasmā vuttaṃ “tato…pe… santuṭṭhā hutvā”ti. Tatiyajjhānasukhanti",
  "tika-s0103t0:745_14": "tatiyajjhānavipākasukhaṃ.",
  "tika-s0103t0:746_0": "Satta ariyapaññāti aṭṭhamakato paṭṭhāya sattannaṃ ariyānaṃ tesaṃ tesaṃ āveṇikapaññā.",
  "tika-s0103t0:746_1": "Ṭhapetvā lokuttaraṃ paññaṃ avasesā paññā nāma. Sabbāpi tebhūmikā paññā “sekkhā”tipi",
  "tika-s0103t0:746_2": "na vattabbā, “asekkhā”tipi na vattabbāti nevasekkhānāsekkhā, puthujjanapaññā.",
  "tika-s0103t0:747_0": "Yogavihitesūti paññāvihitesu paññāpariṇāmitesu upāyapaññāya sampāditesu. Kammāyatanesūti",
  "tika-s0103t0:747_1": "ettha kammameva kammāyatanaṃ, kammañca taṃ āyatanañca ājīvādīnanti vā kammāyatanaṃ.",
  "tika-s0103t0:747_2": "Esa nayo sippāyatanesupi. Tattha ca duvidhaṃ kammaṃ hīnañca vaḍḍhakikammādi, ukkaṭṭhañca",
  "tika-s0103t0:747_3": "kasivāṇijjādi. Sippampi duvidhaṃ hīnañca naḷakārasippādi, ukkaṭṭhañca muddagaṇanādi.",
  "tika-s0103t0:747_4": "Vijjāva vijjāṭṭhānaṃ, taṃ dhammikameva nāgamaṇḍalaparittaphudhamanakamantasadisaṃ",
  "tika-s0103t0:747_5": "veditabbaṃ. Tāni panetāni ekacce paṇḍitā bodhisattasadisā manussānaṃ phāsuvihāraṃ",
  "tika-s0103t0:747_6": "ākaṅkhantā neva aññehi kariyamānāni passanti, na vā katāni uggaṇhanti. Na karontānaṃ",
  "tika-s0103t0:747_7": "suṇanti, atha kho attano dhammatāya cintāya karonti. Paññavantehi attano dhammatāya",
  "tika-s0103t0:747_8": "cintāya katānipi aññehi uggaṇhitvā karontehi katasadisāneva honti. Kammassakatanti",
  "tika-s0103t0:747_9": "“idaṃ kammaṃ sattānaṃ sakaṃ, idaṃ no saka”nti evaṃ jānanañāṇaṃ. Saccānulomikanti",
  "tika-s0103t0:747_10": "vipassanāñāṇaṃ. Tañhi saccapaṭivedhassa anulomanato “saccānulomika”nti vuccati. Idānissa",
  "tika-s0103t0:747_11": "pavattanākāraṃ dassetuṃ “rūpaṃ aniccanti vā”tiādi vuttaṃ. Tattha vā-saddena aniyamatthena",
  "tika-s0103t0:747_12": "dukkhānattalakkhaṇānipi gahitānevāti daṭṭhabbaṃ nānantariyakabhāvato. Yañhi aniccaṃ,",
  "tika-s0103t0:747_13": "taṃ dukkhaṃ. Yaṃ dukkhaṃ, tadanattāti [(sijjhanato) adhikapāṭho viya dissati]. Yaṃ",
  "tika-s0103t0:747_14": "evarūpanti yaṃ evaṃ heṭṭhā niddiṭṭhasabhāvaṃ. “Anulomikaṃ khanti”ntiādīni paññāvevacanāni.",
  "tika-s0103t0:747_15": "Sā hi heṭṭhā vuttānaṃ kammāyatanādīnaṃ pañcannaṃ kāraṇānaṃ apaccanīkadassanena anulomanato,",
  "tika-s0103t0:747_16": "tathā sattānaṃ hitacariyāya maggasaccassa, paramatthasaccassa ca nibbānassa avilomanato",
  "tika-s0103t0:747_17": "anulometīti ca anulomikā. Sabbānipi etāni kāraṇāni khamati sahati daṭṭhuṃ sakkotīti",
  "tika-s0103t0:747_18": "khanti. Passatīti diṭṭhi. Rocetīti ruci. Munātīti muti. Pekkhatīti pekkhā. Te ca",
  "tika-s0103t0:747_19": "kammāyatanādayo dhammā nijjhāyamānā etāya nijjhānaṃ khamantīti dhammanijjhānakkhanti.",
  "tika-s0103t0:747_20": "Parato asutvā paṭilabhatīti aññassa upadesavacanaṃ asutvā sayameva cintento paṭilabhati.",
  "tika-s0103t0:747_21": "Ayaṃ vuccatīti ayaṃ cintāmayā paññā nāma vuccati. Sā panesā abhiññātānaṃ bodhisattānameva",
  "tika-s0103t0:747_22": "uppajjati. Tatthāpi saccānulomikañāṇaṃ dvinnameva bodhisattānaṃ antimabhavikānaṃ,",
  "tika-s0103t0:747_23": "sesapaññā sabbesampi pūritapāramīnaṃ mahāpaññānaṃ uppajjati.",
  "tika-s0103t0:748_0": "Parato sutvā paṭilabhatīti kammāyatanādīni parena kariyamānāni, parena katāni vā",
  "tika-s0103t0:748_1": "disvāpi parassa kathayamānassa vacanaṃ sutvāpi ācariyasantike uggahetvāpi paṭiladdhā",
  "tika-s0103t0:748_2": "sabbā parato sutvā paṭiladdhanāmāti veditabbā. Samāpannassāti samāpattisamaṅgissa,",
  "tika-s0103t0:748_3": "nidassanamattametaṃ. Vipassanāmaggapaññā hi idha “bhāvanāpaññā”ti visesato icchitāti.",
  "tika-s0103t0:749_0": "Āvudhaṃ nāma paṭipakkhavimathanatthaṃ icchitabbaṃ, rāgādisadiso ca paṭipakkho natthi,",
  "tika-s0103t0:749_1": "tassa ca vimathanaṃ buddhavacanamevāti “sutameva āvudha”nti vatvā “taṃ atthato tepiṭakaṃ",
  "tika-s0103t0:749_2": "buddhavacana”nti āha. Idāni tamatthaṃ vivaranto “taṃ hī”ti ādiṃ vatvā “sutāvudho”tiādinā",
  "tika-s0103t0:749_3": "suttapadena samattheti. Tattha akusalaṃ pajahatīti tadaṅgādivasena akusalaṃ pariccajati.",
  "tika-s0103t0:749_4": "Kusalaṃ bhāvetīti samathavipassanādikusalaṃ dhammaṃ uppādeti vaḍḍheti ca. Suddhaṃ",
  "tika-s0103t0:749_5": "attānaṃ pariharatīti tena akusalappahānena, tāya ca kusalabhāvanāya rāgādisaṃkilesato",
  "tika-s0103t0:749_6": "visuddhaṃ attabhāvaṃ pavatteti.",
  "tika-s0103t0:750_0": "Vivekaṭṭhakāyānanti gaṇasaṅgaṇikaṃ vajjetvā tato apakaḍḍhitakāyānaṃ. Svāyaṃ kāyaviveko",
  "tika-s0103t0:750_1": "na kevalaṃ ekākībhāvo, atha kho paṭhamajjhānādi nekkhammayogatoti āha “nekkhammābhiratāna”nti.",
  "tika-s0103t0:750_2": "Cittavivekoti kilesasaṅgaṇikaṃ pahāya tato cittassa vivittatā. Sā pana jhānavimokkhādīnaṃ",
  "tika-s0103t0:750_3": "vasena hotīti āha “parisuddhacittānaṃ paramavodānappattāna”nti. Upadhivivekoti nibbānaṃ.",
  "tika-s0103t0:750_4": "Tadadhigamena hi puggalassa nirupadhitā. Tenāha “nirupadhīnaṃ puggalāna”nti, visaṅkhāragatānaṃ",
  "tika-s0103t0:750_5": "adhigatanibbānānaṃ, phalasamāpattisamaṅgīnañcāti attho. Sutampi avassayaṭṭheneva",
  "tika-s0103t0:750_6": "āvudhaṃ vuttanti āha “ayampī”ti. Tathā hi vuttaṃ “tañhi nissāyā”ti. Kāmañcettha sutapavivekāpi",
  "tika-s0103t0:750_7": "paññāvaseneva yathādhippetaāvudhattasādhakā, paññā pana sutena, ekaccapavivekena",
  "tika-s0103t0:750_8": "vā vināpi idhādhippetaāvudhattasādhanīti tato paññā sāmatthiyadassanatthaṃ visuṃ",
  "tika-s0103t0:750_9": "āvudhabhāvena vuttā. Tenāha “yassa sā atthi, so na kutocī”tiādi.",
  "tika-s0103t0:751_0": "Nāññātaṃ aviditaṃ dhammanti anamatagge saṃsāravaṭṭe na aññātaṃ aviditaṃ amatadhammaṃ,",
  "tika-s0103t0:751_1": "catusaccadhammameva vā jānissāmīti paṭipannassa iminā pubbābhogena uppannaṃ indriyaṃ.",
  "tika-s0103t0:751_2": "Yaṃ pāḷiyaṃ saṅgahavāre “nava indriyāni hontī”ti vuttaṃ, taṃ pubbābhogasiddhaṃ pavattiākāravisesaṃ",
  "tika-s0103t0:751_3": "dīpetuṃ vuttaṃ, atthato pana maggasammādiṭṭhi eva sāti āha “sotāpattimaggañāṇassetaṃ",
  "tika-s0103t0:751_4": "adhivacana”nti. Aññindriyanti ājānanakaindriyaṃ, paṭhamamaggena ñātamariyādaṃ anatikkamitvā",
  "tika-s0103t0:751_5": "tesaṃyeva tena maggena ñātānaṃ catusaccadhammānaṃ jānanakaindriyanti vuttaṃ hoti.",
  "tika-s0103t0:751_6": "Tenāha “aññābhūtaṃ ājānanabhūtaṃ indriya”nti. Ājānātīti añño, aññassa bhūtaṃ, ājānanavasena",
  "tika-s0103t0:751_7": "vā bhūtanti aññabhūtaṃ. Aññātāvīsūti jānitabbaṃ catuariyasaccaṃ ājānitvā ṭhitesu.",
  "tika-s0103t0:751_8": "Tenāha “jānanakiccapariyosānappattesū”ti, pariññādibhedassa jānanakiccassa pariniṭṭhānappattesu.",
  "tika-s0103t0:752_0": "Maṃsacakkhu cakkhupasādoti maṃsacakkhu nāma catasso dhātuyo, vaṇṇo, gandho, raso,",
  "tika-s0103t0:752_1": "ojā, sambhavo, saṇṭhānaṃ, jīvitaṃ, bhāvo, kāyappasādo, cakkhupasādoti evaṃ cuddasasambhāro maṃsapiṇḍo.",
  "tika-s0103t0:753_0": "Kasiṇālokaṃ vaḍḍhetvā tattha rūpadassanato “dibbacakkhu ālokanissitaṃ ñāṇa”nti vuttaṃ.",
  "tika-s0103t0:753_1": "Dibbacakkhupaññāvinimuttā eva lokiyapaññā paññācakkhūti ayamattho avuttasiddho dibbacakkhussa",
  "tika-s0103t0:753_2": "visuṃ gahitattāti vuttaṃ “paññācakkhu lokiyalokuttarapaññā”ti.",
  "tika-s0103t0:754_0": "Adhikaṃ visiṭṭhaṃ sīlanti adhisīlaṃ. Sikkhitabbatoti āsevitabbato. Adhisīlaṃ nāma",
  "tika-s0103t0:754_1": "anavasesakāyikavācasikasaṃvarabhāvato, maggasīlassa padaṭṭhānabhāvato ca. Adhicittaṃ",
  "tika-s0103t0:754_2": "maggasamādhissa adhiṭṭhānabhāvato. Adhipaññā maggapaññāya adhiṭṭhānabhāvato. Idāni",
  "tika-s0103t0:754_3": "nesaṃ adhisīlādibhāvaṃ kāraṇena paṭipādetuṃ “anuppannepi hī”tiādi vuttaṃ. Tattha",
  "tika-s0103t0:754_4": "anuppanneti appavatte. Adhisīlameva nibbānādhigamassa paccayabhāvato. Samāpannāti",
  "tika-s0103t0:754_5": "ettha “nibbānaṃ patthayantenā”ti padaṃ ānetvā sambandhitabbaṃ.",
  "tika-s0103t0:755": "“Kalyāṇakārī kalyāṇaṃ, pāpakārī ca pāpakaṃ;",
  "tika-s0103t0:756": "Anubhoti dvayampetuṃ, anubandhañhi kāraka”nti. ;",
  "tika-s0103t0:757_0": "Evaṃ atīte, anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya",
  "tika-s0103t0:757_1": "paccayabhūtā kammassakatāpaññā adhipaññā”ti vadanti. Lokiyasīlādīnaṃ adhisīlādibhāvo",
  "tika-s0103t0:757_2": "pariyāyenāti nippariyāyameva taṃ dassetuṃ “sabbaṃ vā”tiādi vuttaṃ.",
  "tika-s0103t0:758_0": "Pañcadvārikakāyoti pañcadvāresu kāyo phassādidhammasamūho. Kāyo ca so bhāvitabhāvena",
  "tika-s0103t0:758_1": "bhāvanā cāti kāyabhāvanā nāma. Yasmā khīṇāsavānaṃ aggamaggādhigamanena sabbasaṃkilesā",
  "tika-s0103t0:758_2": "pahīnāti pahīnakālato paṭṭhāya sabbaso āsevanābhāvato natthi tesaṃ bhāviniyāpi cakkhusotaviññeyyā",
  "tika-s0103t0:758_3": "dhammā, pageva kāḷakā, tasmā pañcadvārikakāyo subhāvito eva hoti. Tena vuttaṃ “khīṇāsavassa",
  "tika-s0103t0:758_4": "hi…pe… subhāvito hotī”ti. Na aññesaṃ viya dubbalā dubbalabhāvakarānaṃ kilesānaṃ sabbaso pahīnattā.",
  "tika-s0103t0:759_0": "Vipassanā dassanānuttariyaṃ aniccānupassanādivasena saṅkhārānaṃ sammadeva dassanato.",
  "tika-s0103t0:759_1": "Maggo paṭipadānuttariyaṃ taduttaripaṭipadāya abhāvato. Phalaṃ vimuttānuttariyaṃ akuppabhāvato.",
  "tika-s0103t0:759_2": "Phalaṃ vā dassanānuttariyaṃ divasampi nibbānaṃ paccakkhato disvā pavattanato. Nibbānaṃ",
  "tika-s0103t0:759_3": "vimuttānuttariyaṃ sabbasaṅkhatavinissaṭattā. Dassana-saddaṃ kammasādhanaṃ gahetvā",
  "tika-s0103t0:759_4": "nibbānassa dassanānuttariyatā vuttāti dassento “tato uttarañhi daṭṭhabbaṃ nāma natthī”ti",
  "tika-s0103t0:759_5": "āha. Natthi ito uttaranti anuttaraṃ, anuttarameva anuttariyanti āha “uttamaṃ jeṭṭhaka”nti.",
  "tika-s0103t0:760_0": "Sesoti vuttāvaseso pañcakanayena, catukkanayena ca tividho samādhi, iminā eva ca",
  "tika-s0103t0:760_1": "samādhittayāpadesena suttantesupi pañcakanayo āgato evāti veditabbaṃ. Tattha yaṃ",
  "tika-s0103t0:760_2": "vattabbaṃ, taṃ paramatthamañjūsāyaṃ visuddhimaggasaṃvaṇṇanāyaṃ vuttameva, tasmā tattha",
  "tika-s0103t0:760_3": "vuttanayeneva veditabbaṃ.",
  "tika-s0103t0:761_0": "Āgacchati nāmaṃ etasmāti āgamanaṃ, tato āgamanato. Saguṇatoti sarasato. Ārammaṇatoti",
  "tika-s0103t0:761_1": "ārammaṇadhammato. Anattato abhinivisitvāti “sabbe saṅkhārā anattā”ti vipassanaṃ paṭṭhapetvā.",
  "tika-s0103t0:761_2": "Anattato disvāti paṭhamaṃ saṅkhārānaṃ “anattā”ti anattalakkhaṇaṃ paṭivijjhitvā. Anattato",
  "tika-s0103t0:761_3": "vuṭṭhātīti vuṭṭhānagāminivipassanāya anattākārato pavattāya maggavuṭṭhānaṃ pāpuṇāti.",
  "tika-s0103t0:761_4": "Asuññatattakārakānaṃ kilesānaṃ abhāvāti attābhinivesapaccayānaṃ diṭṭhekaṭṭhānaṃ kilesānaṃ",
  "tika-s0103t0:761_5": "vikkhambhanato vipassanā suññatā nāma attasuññatāya yāthāvato gahaṇato. Nanu evaṃ",
  "tika-s0103t0:761_6": "vipassanāya saguṇato suññatā, na āgamanatoti nippariyāyato natthīti? Saccametaṃ nāmalābhe,",
  "tika-s0103t0:761_7": "na pana nāmadāneti nāyaṃ doso. Atha vā suttantakathā nāma pariyāyakathā, na abhidhammakathā",
  "tika-s0103t0:761_8": "viya nippariyāyāti bhiyyopi na koci doso.",
  "tika-s0103t0:762_0": "Yasmā saguṇato, ārammaṇato ca nāmalābhe saṅkaro hoti ekasseva nāmantaralābhasambhavato.",
  "tika-s0103t0:762_1": "Āgamanato pana nāmalābhe saṅkaro natthi nāmantaralābhābhāvato, asambhavato ca, tasmā",
  "tika-s0103t0:762_2": "“aparo”tiādi vuttaṃ. Nimittakārakakilesābhāvāti niccanimittādiggāhakapaccayānaṃ kilesānaṃ",
  "tika-s0103t0:762_3": "vikkhambhanato. Kāmañcāyaṃ vipassanā niccanimittādiṃ ugghāṭentī pavattati, saṅkhāranimittassa",
  "tika-s0103t0:762_4": "pana avissajjanato na nippariyāyato animittanāmaṃ labhatīti. Pariyāyena panetaṃ vuttaṃ.",
  "tika-s0103t0:762_5": "Tathā hi nippariyāyadesanattā abhidhamme maggassa animittanāmaṃ uddhaṭaṃ. Sutte ca –",
  "tika-s0103t0:763": "“Animittañca bhāvehi, mānānusayamujjaha;",
  "tika-s0103t0:764": "Tato mānābhisamayā, upasanto carissasī”ti. ;",
  "tika-s0103t0:765": "Animittapariyāyo āgato. Paṇidhikārakakilesābhāvāti sukhapaṇidhiādipaccayānaṃ kilesānaṃ vikkhambhanato.",
  "tika-s0103t0:766_0": "Rāgādīhi suññattāti samucchedavasena pajahanato rāgādīhi vivittattā. Rāgādayo eva",
  "tika-s0103t0:766_1": "rāganimittādīni. Purimuppannā hi rāgādayo parato uppajjanakarāgādīnaṃ kāraṇaṃ hoti.",
  "tika-s0103t0:766_2": "Rāgādayo eva tathā paṇidhānassa paccayabhāvato rāgapaṇidhiādayo. Nibbānaṃ visaṅkhārabhāveneva",
  "tika-s0103t0:766_3": "sabbasaṅkhāravinissaṭattā rāgādīhi suññaṃ, rāgādinimittapaṇidhivirahitañcāti daṭṭhabbaṃ.",
  "tika-s0103t0:766_4": "Ettha ca saṅkhārupekkhā sānulomā vuṭṭhānagāminivipassanā, sā suññato vipassantī “suññatā”ti",
  "tika-s0103t0:766_5": "vuccati, dukkhato passantī taṇhāpaṇidhisosanato “appaṇihitā”ti. Sā maggādhigamāya",
  "tika-s0103t0:766_6": "āgamanapaṭipadāṭhāne ṭhatvā maggassa “suññataṃ animittaṃ appaṇihita”nti nāmaṃ deti.",
  "tika-s0103t0:766_7": "Āgamanato ca nāme laddhe saguṇato ca ārammaṇato ca nāmaṃ siddhameva hoti, na pana",
  "tika-s0103t0:766_8": "saguṇārammaṇehi nāmalābhe sabbattha āgamanato nāmaṃ siddhaṃ hotīti paripuṇṇanāmasiddhihetuttā,",
  "tika-s0103t0:766_9": "“saguṇārammaṇehi sabbesampi nāmattayayogo, na āgamanato”ti vavatthānakarattā ca nippariyāyato",
  "tika-s0103t0:766_10": "āgamanatova nāmalābho padhānaṃ, na itarehi, pariyāyato pana tidhā nāmalābho icchitabboti",
  "tika-s0103t0:766_11": "aṭṭhakathāyaṃ “tividhā kathā”tiādinā ayaṃ vicāro katoti daṭṭhabbaṃ.",
  "tika-s0103t0:767": "Sucibhāvoti kilesāsucivigamena suddhabhāvo asaṃkiliṭṭhabhāvo. Tenāha “tiṇṇaṃ sucaritānaṃ vasena veditabbo”ti.",
  "tika-s0103t0:768_0": "Munino etānīti moneyyāni. Yehi dhammehi ubhayahitamunanato muni nāma hoti, te evaṃ",
  "tika-s0103t0:768_1": "vuttāti āha “munibhāvakarā moneyyapaṭipadā dhammā”ti. Tattha yasmā kāyena akattabbassa",
  "tika-s0103t0:768_2": "akaraṇaṃ, kattabbassa ca karaṇaṃ, “atthi imasmiṃ kāye kesā”tiādinā kāyasaṅkhātassa",
  "tika-s0103t0:768_3": "ārammaṇassa jānanaṃ, kāyassa ca samudayato atthaṅgamato assādato ādīnavato nissaraṇato",
  "tika-s0103t0:768_4": "ca yāthāvato parijānanaṃ, tathā parijānanavasena pavatto vipassanāmaggo, tena ca",
  "tika-s0103t0:768_5": "kāye chandarāgassa pajahanaṃ, kāyasaṅkhāraṃ nirodhetvā pattabbasamāpatti cāti sabbe",
  "tika-s0103t0:768_6": "ete kāyamukhena pavattā moneyyapaṭipadā dhammā kāyamoneyyaṃ nāma. Tasmā tamatthaṃ",
  "tika-s0103t0:768_7": "dassetuṃ “tividhakāyaduccaritassa pahāna”ntiādinā pāḷi āgatā. Sesadvayepi eseva nayo.",
  "tika-s0103t0:768_8": "Tattha copanavācañceva saddavācañca ārabbha pavattā paññā vācārammaṇe ñāṇaṃ. Tassa",
  "tika-s0103t0:768_9": "vācāya samudayādito parijānanaṃ vācāpariññā. Ekāsītividhaṃ lokiyacittaṃ ārabbha pavattañāṇaṃ",
  "tika-s0103t0:768_10": "manārammaṇe ñāṇaṃ. Tassa samudayādito parijānanaṃ manopariññāti ayameva viseso.",
  "tika-s0103t0:769_0": "Ayanti ito sampattiyoti āyo, kusalānaṃ dhammānaṃ abhibuddhīti āha “āyoti vuḍḍhī”ti.",
  "tika-s0103t0:769_1": "Apenti sampattiyo etenāti apāyo, kusalānaṃ dhammānaṃ hānīti āha “apāyoti avuḍḍhī”ti.",
  "tika-s0103t0:769_2": "Tassa tassāti āyassa ca apāyassa ca. Kāraṇaṃ upāyo upeti upagacchati etena āyo, apāyo",
  "tika-s0103t0:769_3": "cāti. Tattha duvidhā vuḍḍhi anatthahānito, atthuppattito ca, tathā avuḍḍhi atthahānito,",
  "tika-s0103t0:769_4": "anatthuppattito ca. Tesaṃ pajānanāti tesaṃ āyāpāyasaññitānaṃ yathāvuttappabhedānaṃ",
  "tika-s0103t0:769_5": "vuḍḍhiavuḍḍhīnaṃ yāthāvato pajānanā. Kosallaṃ kusalatā nipuṇatā. Tadubhayampi pāḷivaseneva",
  "tika-s0103t0:769_6": "dassetuṃ “vuttañheta”ntiādi vuttaṃ.",
  "tika-s0103t0:770_0": "Tattha idaṃ vuccatīti yā imesaṃ akusaladhammānaṃ anuppattinirodhesu, kusaladhammānañca",
  "tika-s0103t0:770_1": "uppattibhiyyobhāvesu paññā, idaṃ āyakosallaṃ nāma vuccati. Idāni apāyakosallampi",
  "tika-s0103t0:770_2": "pāḷivaseneva dassetuṃ “tattha katama”ntiādi vuttaṃ. Tattha idaṃ vuccatīti yā imesaṃ",
  "tika-s0103t0:770_3": "kusaladhammānaṃ anuppajjananirujjhanesu, akusaladhammānañca uppattibhiyyobhāvesu",
  "tika-s0103t0:770_4": "paññā, idaṃ apāyakosallaṃ nāma vuccatīti. Etthāhaāyakosallaṃ tāva paññā hotu, apāyakosallaṃ",
  "tika-s0103t0:770_5": "kathaṃ paññā nāma jātāti evaṃ maññati “apāyuppādanasamatthatā apāyakosallaṃ nāmā”ti,",
  "tika-s0103t0:770_6": "taṃ pana tassa matimattaṃ. Paññavā eva hi “mayhaṃ evaṃ manasi karoto anuppannā kusalā",
  "tika-s0103t0:770_7": "dhammā nuppajjanti, uppannā nirujjhanti. Anuppannā akusalā dhammā uppajjanti, uppannā",
  "tika-s0103t0:770_8": "vaḍḍhantī”ti pajānāti, so evaṃ ñatvā anuppanne akusale dhamme na uppādeti, uppanne",
  "tika-s0103t0:770_9": "pajahati. Anuppanne kusale dhamme uppādeti, uppanne bhāvanāpāripūriṃ pāpeti. Evaṃ",
  "tika-s0103t0:770_10": "apāyakosallampi paññā evāti. Sabbāpīti āyakosallapakkhikāpi apāyakosallapakkhikāpi.",
  "tika-s0103t0:770_11": "Tatrupāyāti tatra tatra karaṇīye upāyabhūtā.",
  "tika-s0103t0:771_0": "Tassa tikicchanatthanti accāyikassa kiccassa, bhayassa vā pariharaṇatthaṃ ṭhānuppattiyakāraṇajānanavasenevāti",
  "tika-s0103t0:771_1": "ṭhāne taṅkhaṇe eva uppatti etassa atthīti ṭhānuppattikaṃ, ṭhānaso uppajjanakakāraṇaṃ,",
  "tika-s0103t0:771_2": "tassa jānanavaseneva.",
  "tika-s0103t0:772_0": "Majjanākāravasena pavattamānāti attano vatthuno madanīyatāya madassa āpajjanākārena",
  "tika-s0103t0:772_1": "pavattamānā uṇṇatiyo. Nirogoti arogo. Mānakaraṇanti mānassa uppādanaṃ. Yobbane ṭhatvāti",
  "tika-s0103t0:772_2": "yobbane patiṭṭhāya, yobbanaṃ apassāyāti attho. Sabbesampi jīvitaṃ nāma maraṇapabhaṅguraṃ",
  "tika-s0103t0:772_3": "dukkhānubandhañca, tadubhayaṃ anoloketvā, pabandhaṭṭhitipaccayā sulabhatañca nissāya",
  "tika-s0103t0:772_4": "uppajjanakamado jīvitamadoti dassetuṃ “ciraṃ jīvi”ntiādi vuttaṃ.",
  "tika-s0103t0:773_0": "Adhipati vuccati jeṭṭhako, issaroti attho. Tato adhipatito āgataṃ ādhipateyyaṃ. Kiṃ",
  "tika-s0103t0:773_1": "taṃ? Pāpassa akaraṇaṃ. Tenāha “ettakomhī”tiādi. Tattha sīlādayo lokiyā eva daṭṭhabbā,",
  "tika-s0103t0:773_2": "tasmā vimuttiyāti lokiyavimuttiyā. Jeṭṭhakanti issaraṃ, garunti attho. Ettha ca attānaṃ,",
  "tika-s0103t0:773_3": "dhammañca adhipatiṃ katvā pāpassa akaraṇaṃ hiriyā vasena veditabbaṃ. Lokaṃ adhipatiṃ",
  "tika-s0103t0:773_4": "katvā akaraṇaṃ ottappassa vasena.",
  "tika-s0103t0:774_0": "Kathāvatthūnīti kathāya pavattiṭṭhānāni. Yasmā tehi vinā kathā nappavattati, tasmā",
  "tika-s0103t0:774_1": "“kathākāraṇānī”ti vuttaṃ. Addhāna-saddassa attho heṭṭhā vutto eva, so panatthato",
  "tika-s0103t0:774_2": "dhammappavattimattaṃ. Dhammā cettha khandhā eva, tabbinimuttā ca tesaṃ gati natthīti",
  "tika-s0103t0:774_3": "āha “atītaṃ dhammaṃ, atītakkhandheti attho”ti. Ayañca addhā nāma disādi viya atthato",
  "tika-s0103t0:774_4": "dhammappavattiṃ upādāya paññattimattaṃ, na upādā na bhūtadhammoti tamatthaṃ dassetuṃ",
  "tika-s0103t0:774_5": "“apicā”tiādi vuttaṃ.",
  "tika-s0103t0:775_0": "“Tamavijjhanaṭṭhena viditakaraṇaṭṭhenā”ti saṅkhepato vuttamatthaṃ vivarituṃ “pubbenivāsā”tiādi",
  "tika-s0103t0:775_1": "vuttaṃ. Pubbenivāsanti pubbe nivutthakkhandhe. Tamanti mohatamaṃ. Vijjhatīti vihanati,",
  "tika-s0103t0:775_2": "pajahatīti attho. Teneva ca paṭicchādakatamavijjhanena pubbenivāsañca viditaṃ pākaṭaṃ",
  "tika-s0103t0:775_3": "karotīti vijjāti. Tanti cutūpapātaṃ.",
  "tika-s0103t0:776_0": "Upapattidevavisesabhāvāvaho vihāroti katvā dibbo vihāro. Nanu evaṃ aññamaññānampi",
  "tika-s0103t0:776_1": "dibbavihārabhāvo āpajjatīti? Na tāsaṃ sattesu hitūpasaṃhārādivasena pavattiyā savisesaṃ",
  "tika-s0103t0:776_2": "niddosaṭṭhena, seṭṭhaṭṭhena ca brahmavihārasamaññāya niruḷhabhāvato. Suvisuddhito",
  "tika-s0103t0:776_3": "paṭipakkhasamucchindanavasena araṇīyato pattabbato, ariyabhāvappattiyā vā anantaraṃ",
  "tika-s0103t0:776_4": "ariyo. Ariyānaṃ ayanti vā ariyo vihāro.",
  "tika-s0103t0:777": "Sesaṃ heṭṭhā vuttanayameva.",
  "tika-s0103t0:778": "Tikavaṇṇanā niṭṭhitā.",
  "tika-s0103t0:779": "Catukkavaṇṇanā",
  "tika-s0103t0:780": "306. Pubbeti heṭṭhā mahāsatipaṭṭhānavaṇṇanāyaṃ.",
  "tika-s0103t0:781_0": "Yo chandoti yo chandiyanavasena chando. Chandikatāti chandabhāvo, chandikaraṇākāro",
  "tika-s0103t0:781_1": "vā. Kattukamyatāti kattukāmatā. Kusaloti cheko kosallasambhūto. Dhammacchandoti sabhāvacchando.",
  "tika-s0103t0:781_2": "Ayañhi chando nāma taṇhāchando, diṭṭhichando, vīriyachando, dhammacchandoti bahuvidho.",
  "tika-s0103t0:781_3": "Idha kattukamyatākusaladhammacchando adhippeto. Chandaṃ janetīti taṃ chandaṃ uppādeti.",
  "tika-s0103t0:781_4": "Taṃ pavattento hi janeti nāma. Vāyāmaṃ karotīti payogaṃ parakkamaṃ karoti. Vīriyaṃ",
  "tika-s0103t0:781_5": "ārabhatīti kāyikacetasikavīriyaṃ pavatteti. Cittaṃ upatthambhetīti teneva sahajātavīriyena",
  "tika-s0103t0:781_6": "cittaṃ ukkhipati. Padahatīti padhānaṃ vīriyaṃ karoti. Paṭipāṭiyā panetāni padāni",
  "tika-s0103t0:781_7": "uppādanāsevanābhāvanābahulīkammasātaccakiriyāhi yojetabbāni. Vitthāraṃ pariharanto",
  "tika-s0103t0:781_8": "“ayamettha saṅkhepo”tiādimāha.",
  "tika-s0103t0:782_0": "Chandaṃ nissāyāti “chandavato cetosamādhi hoti, mayhaṃ evaṃ hotī”ti evaṃ chandaṃ",
  "tika-s0103t0:782_1": "nissāya chandaṃ dhuraṃ jeṭṭhakaṃ pubbaṅgamaṃ katvā pavatto samādhi chandasamādhi.",
  "tika-s0103t0:782_2": "Padhānabhūtāti padhānajātā, padhānabhāvaṃ vā pattā. Saṅkhārāti catukiccasādhakaṃ",
  "tika-s0103t0:782_3": "sammappadhānavīriyaṃ vadati. Tehi dhammehīti yathāvuttasamādhivīriyehi upetaṃ sampayuttaṃ.",
  "tika-s0103t0:782_4": "Iddhiyā pādanti nipphattipariyāyena ijjhanaṭṭhena, ijjhanti etāya sattā iddhā vuddhā",
  "tika-s0103t0:782_5": "ukkaṃsagatā hontīti iminā vā pariyāyena “iddhī”ti saṅkhyaṃ gatānaṃ upacārajjhānādikusalacittasampayuttānaṃ",
  "tika-s0103t0:782_6": "chandasamādhipadhānasaṅkhārānaṃ adhiṭṭhānaṭṭhena pādabhūtaṃ. Yasmā purimā iddhi pacchimāya",
  "tika-s0103t0:782_7": "iddhiyā pādo pādakaṃ padaṭṭhānaṃ hoti, tasmā “iddhibhūtaṃ vā pāda”nti ca vuttaṃ.",
  "tika-s0103t0:782_8": "Sesesupīti dutiyaiddhipādādīsu. Kāmañcettha janavasabhasuttepi iddhipādavicāro āgato,",
  "tika-s0103t0:782_9": "sopi saṅkhepato evāti āha “vitthāro pana…pe… dīpito”ti.",
  "tika-s0103t0:783_0": "307. Diṭṭhadhammo vuccati paccakkhabhūto attabhāvoti āha “imasmiṃyeva attabhāve”ti.",
  "tika-s0103t0:783_1": "Sukhavihāratthāyāti nikkilesatāya nirāmisena sukhena viharaṇatthāya. Phalasamāpattijhānānīti",
  "tika-s0103t0:783_2": "cattāripi phalasamāpattijhānāni. Aparabhāgeti āsavakkhayādhigamato aparabhāge. Nibbattitajjhānānīti",
  "tika-s0103t0:783_3": "adhigatarūpārūpajjhānāni.",
  "tika-s0103t0:784_0": "Sūriyacandapajjotamaṇiādīnanti pajjotaggahaṇena padīpaṃ vadati. Ādi-saddena ukkāvijjulatādīnaṃ",
  "tika-s0103t0:784_1": "saṅgaho. Ālokoti manasi karotīti sūriyacandālokādiṃ divā, rattiñca upaladdhaṃ yathāladdhavaseneva",
  "tika-s0103t0:784_2": "manasi karoti citte ṭhapeti. Tathāva naṃ manasi karoti, yathāssa subhāvitālokakasiṇassa",
  "tika-s0103t0:784_3": "viya kasiṇāloko yadicchakaṃ yāvadicchakaṃ. So āloko rattiyaṃ upatiṭṭhati, yena tattha",
  "tika-s0103t0:784_4": "divāsaññaṃ ṭhapeti divā viya vigatathinamiddho hoti. Tenāha “yathā divā tathā ratti”nti.",
  "tika-s0103t0:784_5": "Yathā rattiṃ āloko diṭṭhoti yathā rattiyā candālokādiāloko diṭṭho upaladdho. Evameva",
  "tika-s0103t0:784_6": "divā manasi karotīti rattiṃ diṭṭhākāreneva divā taṃ ālokaṃ manasi karoti citte ṭhapeti.",
  "tika-s0103t0:784_7": "Apihitenāti thinamiddhapidhānena na pihitena. Anaddhenāti asañchāditena. Saobhāsanti",
  "tika-s0103t0:784_8": "sañāṇobhāsaṃ. Thinamiddhavinodanaālokopi vā hotu kasiṇālokopi vā parikammālokopi",
  "tika-s0103t0:784_9": "vā, upakkilesāloko viya sabbāyaṃ āloko ñāṇasamuṭṭhāno vāti. Ñāṇadassanapaṭilābhatthāyāti",
  "tika-s0103t0:784_10": "dibbacakkhuñāṇapaṭilābhatthāya. Dibbacakkhuñāṇañhi rūpagatassa dibbassa, itarassa",
  "tika-s0103t0:784_11": "ca dassanaṭṭhena idha “ñāṇadassana”nti adhippetaṃ. “Ālokasaññaṃ manasi karotī”ti",
  "tika-s0103t0:784_12": "ettha vuttaāloko thinamiddhavinodanaāloko. Parikammaālokoti dibbacakkhuñāṇāya parikammakaraṇavasena",
  "tika-s0103t0:784_13": "pavattitaāloko. Tattha purimassa vasena “khīṇāsavassā”ti visesetvā vuttaṃ. Tassa",
  "tika-s0103t0:784_14": "hi thinamiddhaṃ suppahīnaṃ hoti, na aññesaṃ. Dutiyassa vasena “tasmiṃ vā āgatepī”tiādi",
  "tika-s0103t0:784_15": "vuttaṃ. Tattha tasminti dibbacakkhuñāṇe. Āgatepīti paṭiladdhepi. Anāgatepīti appaṭiladdhepi.",
  "tika-s0103t0:784_16": "Yasmā tathārūpassa pādakajjhānasseva vasena parikammaālokassa sambhavo, yato taṃ",
  "tika-s0103t0:784_17": "parisuddhapariyodātatādiguṇavisesupasaṃhitaṃ, tasmā āha “pādaka…pe… bhāvetīti vutta”nti.",
  "tika-s0103t0:785_0": "Sattaṭṭhānikassāti “abhikkante paṭikkante sampajānakārī hotī”tiādinā vuttassa sattaṭṭhānikassa.",
  "tika-s0103t0:785_1": "Satipi sekkhānaṃ pariññātabhāve ekantato pariññātavatthukā nāma arahanto evāti vuttaṃ",
  "tika-s0103t0:785_2": "“khīṇāsavassa vatthu viditaṃ hotī”tiādi. Vatthārammaṇaviditatāyāti vatthuno, ārammaṇassa",
  "tika-s0103t0:785_3": "ca yāthāvato viditabhāvena. Yathā hi sappapariyesanaṃ carantena tassa āsaye vidite",
  "tika-s0103t0:785_4": "sopi vidito eva ca hoti mantāgadabalena tassa gahaṇassa sukarattā, evaṃ vedanāya",
  "tika-s0103t0:785_5": "āsayabhūte vatthumhi, ārammaṇe ca vidite ādikammikassapi vedanā viditā eva hoti salakkhaṇato,",
  "tika-s0103t0:785_6": "sāmaññalakkhaṇato ca tassā gahaṇassa sukarattā, pageva pariññātavatthukassa khīṇāsavassa.",
  "tika-s0103t0:785_7": "Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti.",
  "tika-s0103t0:785_8": "Tenāha “evaṃ vedanā uppajjantī”tiādi. Nidassanamattañcetaṃ, yadidaṃ pāḷiyaṃ vedanāsaññāvitakkaggahaṇanti",
  "tika-s0103t0:785_9": "dassento “na kevala”ntiādimāha, tena avasesato sabbadhammānampi uppādādito viditabhāvaṃ dasseti.",
  "tika-s0103t0:786_0": "Idāni na kevalaṃ khaṇato eva, atha kho paccayatopi aniccāditopi na kevalaṃ khīṇāsavānaṃyeva",
  "tika-s0103t0:786_1": "vasena, atha kho ekaccānaṃ sekkhānampi vasena vedanādīnaṃ viditabhāvaṃ dassetuṃ “apicā”tiādi",
  "tika-s0103t0:786_2": "vuttaṃ. Tattha avijjāsamudayāti avijjāya uppādā, atthibhāvāti attho. Nirodhavirodhī",
  "tika-s0103t0:786_3": "hi uppādo atthibhāvavācakopi hotīti tasmā purimabhavasiddhāya avijjāya sati imasmiṃ",
  "tika-s0103t0:786_4": "bhave vedanāya uppādo hotīti attho. Avijjādīhi atītakālikādīhi tesaṃ sahakāraṇabhūtāni",
  "tika-s0103t0:786_5": "uppādādīnipi gahitānevāti veditabbaṃ. Vedanāya pavattipaccayesu phassassa balavabhāvato",
  "tika-s0103t0:786_6": "so eva gahito “phassasamudayā”ti. Tasmiṃ pana gahite pavattipaccayatāsāmaññena vatthārammaṇādīnipi",
  "tika-s0103t0:786_7": "gahitāneva hontīti sabbassāpi vedanāya anavasesato paccayato udayadassanaṃ vibhāvitanti",
  "tika-s0103t0:786_8": "daṭṭhabbaṃ. “Nibbattilakkhaṇa”ntiādinā khaṇavasena udayadassanamāha. Uppajjati etasmāti",
  "tika-s0103t0:786_9": "uppādo, uppajjanaṃ uppādoti paccayalakkhaṇaṃ, khaṇalakkhaṇañca ubhayaṃ ekajjhaṃ gahetvā",
  "tika-s0103t0:786_10": "āha “evaṃ vedanāya uppādo vidito hotī”ti.",
  "tika-s0103t0:787_0": "Aniccato manasi karototi vedanā nāmāyaṃ anaccantikatāya ādiantavatī udayabbayaparicchinnā",
  "tika-s0103t0:787_1": "khaṇabhaṅgurā tāvakālikā, tasmā “aniccā”ti aniccato manasi karoto. Tassā khayato,",
  "tika-s0103t0:787_2": "vayato ca upaṭṭhānaṃ viditaṃ pākaṭaṃ hoti. Dukkhato manasi karototi aniccattā eva",
  "tika-s0103t0:787_3": "vedanā udayabbayapaṭipīḷitatāya, dukkhamatāya, dukkhavatthutāya ca “dukkhā”ti manasi",
  "tika-s0103t0:787_4": "karoto bhayato bhāyitabbato tassā upaṭṭhānaṃ viditaṃ pākaṭaṃ hotīti. Tathā aniccattā,",
  "tika-s0103t0:787_5": "dukkhattā eva ca vedanā attarahitā asārā nissārā avasavattinī tucchāti vedanaṃ anattato",
  "tika-s0103t0:787_6": "manasi karoto suññato rittato asāmikato upaṭṭhānaṃ viditaṃ pākaṭaṃ hoti. “Khayato”tiādi",
  "tika-s0103t0:787_7": "vuttasseva atthassa nigamanaṃ. Tasmā vedanaṃ khayato bhayato suññato jānātīti atthavasena",
  "tika-s0103t0:787_8": "vibhattipariṇāmo veditabbo. Avijjānirodhā vedanānirodhoti aggamaggena avijjāya anuppādanirodhato",
  "tika-s0103t0:787_9": "vedanāya anuppādanirodho hoti paccayābhāve abhāvato. Sesaṃ samudayavāre vuttanayānusārena",
  "tika-s0103t0:787_10": "veditabbaṃ. Idha samādhibhāvanāti sikhāppattā ariyānaṃ vipassanāsamādhibhāvanā. Tassā",
  "tika-s0103t0:787_11": "pādakabhūtā jhānasamāpatti veditabbā.",
  "tika-s0103t0:788": "Vuttanayameva mahāpadāne.",
  "tika-s0103t0:789_0": "308. Pamāṇaṃ aggahetvāti asubhabhāvanā viya padesaṃ aggahetvā. Ekasmimpi satte pamāṇāggahaṇena",
  "tika-s0103t0:789_1": "anavasesapharaṇena. Natthi etāsaṃ gahetabbaṃ pamāṇanti hi appamāṇā, appamāṇā eva appamaññā.",
  "tika-s0103t0:790_0": "Apassayitabbaṭṭhena apassenāni, idha bhikkhu yāni apassāya tisso sikkhā sikkhituṃ",
  "tika-s0103t0:790_1": "samattho hoti, tesameva adhivacanaṃ. Tāni panetāni paccayānaṃ saṅkhāya sevitā adhivāsanakkhanti,",
  "tika-s0103t0:790_2": "vajjanīyavajjanaṃ, vinodetabbavinodanañca. Tenāha “saṅkhāyekaṃ adhivāsetī”tiādi.",
  "tika-s0103t0:790_3": "Tattha sammadeva khāyati upaṭṭhāti paṭibhātīti saṅkhā, ñāṇanti āha “saṅkhāyāti ñāṇenā”ti.",
  "tika-s0103t0:790_4": "Saṅkhāya sevitā nāma yaṃ sevato akusalā dhammā parihāyanti, kusalā dhammā abhivaḍḍhanti,",
  "tika-s0103t0:790_5": "tassa sevanāti āha “sevitabbayuttakameva sevatī”ti. Adhivāsanādīsupi eseva nayo.",
  "tika-s0103t0:790_6": "Anto pavisitunti abbhantare attano citte pavattituṃ na deti.",
  "tika-s0103t0:791": "Ariyavaṃsacatukkavaṇṇanā",
  "tika-s0103t0:792": "309. Vaṃsa-saddo “piṭṭhivaṃsaṃ atikkamitvā nisīdatī”tiādīsu dvinnaṃ dvinnaṃ gopānasīnaṃ sandhānaṭṭhāne ṭhapetabbadaṇḍake āgato.",
  "tika-s0103t0:793": "“Vaṃso visālova yathā visatto,",
  "tika-s0103t0:794": "Puttesu dāresu ca yā apekkhā;",
  "tika-s0103t0:795": "Vaṃse kaḷīrova asajjamāno,",
  "tika-s0103t0:796": "Eko care khaggavisāṇakappo”tiādīsu. ;",
  "tika-s0103t0:797_0": "Akaṇḍake. “Bherisaddo mudiṅgasaddo vaṃsasaddo kaṃsatāḷasaddo”tiādīsu tūriyavisese,",
  "tika-s0103t0:797_1": "yo “veṇū” tipi vuccati. “Abhinnena piṭṭhivaṃsena mato hatthī”tiādīsu hatthiādīnaṃ",
  "tika-s0103t0:797_2": "piṭṭhivemajjhe padese. “Kulavaṃsaṃ ṭhapessāmī”tiādīsu kulavaṃse. “Vaṃsānurakkhako",
  "tika-s0103t0:797_3": "paveṇīpālako”tiādīsu guṇānupubbiyaṃ guṇānaṃ pabandhappavattiyaṃ. Idha pana catupaccayasantosabhāvanārāmatāsaṅkhātaguṇānaṃ",
  "tika-s0103t0:797_4": "pabandhe daṭṭhabbo. Tassa pana vaṃsassa kulanvayaṃ, guṇanvayañca nidassanavasena",
  "tika-s0103t0:797_5": "dassetuṃ “yathā hī”tiādi vuttaṃ. Tattha khattiyavaṃsoti khattiyakulanvayo. Eseva",
  "tika-s0103t0:797_6": "nayo sesapadesupi. Samaṇavaṃso pana samaṇatanti samaṇapaveṇī. Mūlagandhādīnanti ādi-saddena",
  "tika-s0103t0:797_7": "yathā sāragandhādīnaṃ saṅgaho, evamettha gorasādīnampi saṅgaho daṭṭhabbo. Dutiyena",
  "tika-s0103t0:797_8": "pana ādi-saddena kāsikavatthasappimaṇḍādīnaṃ. Ariya-saddo amilakkhūsupi manussesu",
  "tika-s0103t0:797_9": "vattati, yesaṃ pana nivāsanaṭṭhānaṃ “ariyaṃ āyatana”nti vuccati. Yathāha “yāvatā,",
  "tika-s0103t0:797_10": "ānanda, ariyaṃ āyatana”nti lokiyasādhujanesupi “ye hi vo ariyā parisuddhakāyakammantā…pe…",
  "tika-s0103t0:797_11": "tesaṃ ahaṃ aññataro”tiādīsu. Idha pana ye “ārakā kilesehī”tiādinā laddhanibbacanā",
  "tika-s0103t0:797_12": "paṭividdhaariyasaccā, te eva adhippetāti dassetuṃ “ke pana te ariyā”ti pucchaṃ katvā",
  "tika-s0103t0:797_13": "“ariyā vuccantī”tiādi vuttaṃ.",
  "tika-s0103t0:798_0": "Tattha ye mahāpaṇidhānakappato paṭṭhāya yāvāyaṃ kappo, etthantare uppannā sammāsambuddhā,",
  "tika-s0103t0:798_1": "te tāva sarūpato dassetvā tadaññepi sammāsambuddhe, paccekabuddhe, buddhasāvake ca",
  "tika-s0103t0:798_2": "saṅgahetvā anavasesato ariye dassetuṃ “apicā”tiādi vuttaṃ. Tattha yāva sāsanaṃ na",
  "tika-s0103t0:798_3": "antaradhāyati, tāva satthā dharati eva nāmāti imameva bhagavantaṃ, ye cetarahi buddhasāvakā,",
  "tika-s0103t0:798_4": "te ca sandhāya paccuppannaggahaṇaṃ. Tasmiṃ tasmiṃ vā kāle te te paccuppannāti ce,",
  "tika-s0103t0:798_5": "atītānāgataggahaṇaṃ na kattabbaṃ siyā. Idāni yathā bhagavā “dhammaṃ vo, bhikkhave,",
  "tika-s0103t0:798_6": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ",
  "tika-s0103t0:798_7": "parisuddhaṃ brahmacariyaṃ pakāsessāmi, yadidaṃ chachakkānī”ti chakkadesanāya aṭṭhahi",
  "tika-s0103t0:798_8": "padehi vaṇṇaṃ abhāsi, evaṃ mahāariyavaṃsadesanāya ariyānaṃ vaṃsānaṃ “cattārome, bhikkhave,",
  "tika-s0103t0:798_9": "ariyavaṃsā aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṅkīyanti",
  "tika-s0103t0:798_10": "na saṅkīyissanti appaṭikuṭṭhā samaṇehi brāhmaṇehi viññūhī”ti yehi navahi padehi vaṇṇaṃ",
  "tika-s0103t0:798_11": "abhāsi, tāni tāva ānetvā thomanāvaseneva vaṇṇento “te kho panete”tiādimāha. Aggāti",
  "tika-s0103t0:798_12": "jānitabbā sabbavaṃsehi seṭṭhabhāvato, seṭṭhabhāvasādhanato ca. Dīgharattaṃ pavattāti",
  "tika-s0103t0:798_13": "jānitabbā rattaññūhi, buddhādīhi tehi ca tathā anuṭṭhitattā. Vaṃsāti jānitabbā buddhādīnaṃ",
  "tika-s0103t0:798_14": "ariyānaṃ vaṃsāti jānitabbā. Porāṇāti purātanā. Na adhunuppattikāti na adhunātanā.",
  "tika-s0103t0:798_15": "Asaṃkiṇṇāti na khittā na chaḍḍitā. Tenāha “anapanītā”ti. Na apanītapubbāti na chaḍḍitapubbā",
  "tika-s0103t0:798_16": "tissannaṃ sikkhānaṃ paripūraṇūpāyabhāvato na paricattapubbā. Tato eva idānipi na",
  "tika-s0103t0:798_17": "apanīyanti, anāgatepi na apanīyissanti. Ye dhammasabhāvassa vijānaneva viññū samitapāpasamaṇā",
  "tika-s0103t0:798_18": "ceva bāhitapāpabrāhmaṇā ca, tehi appaṭikuṭṭhā appaṭikkhittā. Ye hi na paṭikkositabbā,",
  "tika-s0103t0:798_19": "te aninditabbā agarahitabbā. Apariccajitabbatāya appaṭikkhipitabbā hontīti.",
  "tika-s0103t0:799_0": "Santuṭṭhoti ettha yathādhippetasantosameva dassento “paccayasantosavasena santuṭṭho”ti",
  "tika-s0103t0:799_1": "vuttaṃ. Jhānavipassanādivasenapi idha bhikkhuno santuṭṭhatā hotīti. Itarītarenāti",
  "tika-s0103t0:799_2": "itarena itarena. Itara-saddoyaṃ aniyamavacano, dvikkhattuṃ vuccamāno yaṃkiñci-saddehi",
  "tika-s0103t0:799_3": "samānattho hotīti vuttaṃ “yena kenacī”ti. Svāyaṃ aniyamavācitāya eva yathā thūlādīnaṃ",
  "tika-s0103t0:799_4": "aññataravacano, evaṃ yathāladdhādīnampi aññataravacanoti tattha dutiyapakkhasseva",
  "tika-s0103t0:799_5": "idha icchitabhāvaṃ dassento “atha kho”tiādimāha. Nanu ca yathāladdhādayopi thūlādayo",
  "tika-s0103t0:799_6": "eva? Saccametaṃ, tathāpi atthi viseso. Yo hi yathāladdhesu thūlādīsu santoso, so",
  "tika-s0103t0:799_7": "yathālābhasantoso eva, na itaro. Na hi so paccayamattasannissayo icchito, atha kho",
  "tika-s0103t0:799_8": "attano kāyabalasāruppabhāvasannissayopi. Thūladukādayo ca tayopi cīvare labbhanti.",
  "tika-s0103t0:799_9": "Majjhimo catupaccayasādhāraṇo, pacchimo pana cīvare, senāsane ca labbhatīti daṭṭhabbaṃ.",
  "tika-s0103t0:799_10": "“Ime tayo santose”ti idaṃ sabbasaṅgāhikavasena vuttaṃ. Ye hi parato gilānapaccayaṃ",
  "tika-s0103t0:799_11": "piṇḍapāte eva pakkhipitvā cīvare vīsati, piṇḍapāte pannarasa, senāsane pannarasāti",
  "tika-s0103t0:799_12": "samapaṇṇāsasantosā vuccanti, te sabbepi yathārahaṃ imesu eva tīsu santosesu saṅgahaṃ",
  "tika-s0103t0:799_13": "samosaraṇaṃ gacchantīti.",
  "tika-s0103t0:800_0": "Cīvaraṃ jānitabbanti “idaṃ nāma cīvaraṃ kappiya”nti jātito cīvaraṃ jānitabbaṃ. Cīvarakkhettanti",
  "tika-s0103t0:800_1": "cīvarassa uppattikkhettaṃ. Paṃsukūlanti paṃsukūlacīvaraṃ, paṃsukūlalakkhaṇappattaṃ",
  "tika-s0103t0:800_2": "cīvaraṃ jānitabbanti attho. Cīvarasantosoti cīvare labbhamāno sabbo santoso jānitabbo.",
  "tika-s0103t0:800_3": "Cīvarapaṭisaṃyuttāni dhutaṅgāni jānitabbāni, yāni tosanto cīvarasantosena sammadeva",
  "tika-s0103t0:800_4": "santuṭṭho hotīti. Khomakappāsikakoseyyakambalasāṇabhaṅgāni khomādīni. Tattha khomaṃ",
  "tika-s0103t0:800_5": "nāma khomasuttehi vāyitaṃ khomapaṭacīvaraṃ, tathā sesānipi. Sāṇanti sāṇavākasuttehi",
  "tika-s0103t0:800_6": "katacīvaraṃ. Bhaṅganti pana khomasuttādīni sabbāni ekaccāni vomissetvā katacīvaraṃ.",
  "tika-s0103t0:800_7": "“Bhaṅgampi vākamayamevā”ti keci. Chāti gaṇanaparicchedo. Yadi evaṃ ito aññā vatthajāti",
  "tika-s0103t0:800_8": "natthīti? No natthi, sā pana etesaṃ anulomāti dassetuṃ “dukūlādīnī”tiādi vuttaṃ.",
  "tika-s0103t0:800_9": "Ādi-saddena paṭṭuṇṇaṃ, somārapaṭṭaṃ, cīnapaṭṭaṃ, iddhijaṃ, devadinnanti etesaṃ saṅgaho.",
  "tika-s0103t0:800_10": "Tattha dukūlaṃ sāṇassa anulomaṃ vākamayattā. Paṭṭuṇṇadese sañjātavatthaṃ paṭṭuṇṇaṃ.",
  "tika-s0103t0:800_11": "“Paṭṭuṇṇaṃ koseyyaviseso”ti hi amarakose vuttaṃ. Somāradese, cīnadese ca jātavatthāni",
  "tika-s0103t0:800_12": "somāracīnapaṭṭāni. Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-s0103t0:800_13": "Iddhijaṃ ehibhikkhūnaṃ puññiddhiyā nibbattaṃ cīvaraṃ, taṃ khomādīnaṃ aññataraṃ hotīti",
  "tika-s0103t0:800_14": "tesameva anulomañca. Devatāhi dinnaṃ cīvaraṃ devadinnaṃ, taṃ kapparukkhe nibbattaṃ",
  "tika-s0103t0:800_15": "jāliniyā devakaññāya anuruddhattherassa dinnavatthasadisaṃ, tampi khomādīnaṃyeva",
  "tika-s0103t0:800_16": "anulomaṃ hoti tesu aññatarabhāvato. Imānīti antogadhāvadhāraṇavacanaṃ, imāni evāti",
  "tika-s0103t0:800_17": "attho. Buddhādīnaṃ paribhogayogyatāya kappiyacīvarāni.",
  "tika-s0103t0:801_0": "Idāni avadhāraṇena nivattitāni ekadesena dassetuṃ “kusacīra”ntiādi vuttaṃ. Tattha",
  "tika-s0103t0:801_1": "kusatiṇehi, aññehi vā tādisehi tiṇehi katacīvaraṃ kusacīraṃ. Potakīvākādīhi vākehi",
  "tika-s0103t0:801_2": "katacīvaraṃ vākacīraṃ. Catukkoṇehi, tikoṇehi vā phalakehi katacīvaraṃ phalakacīraṃ.",
  "tika-s0103t0:801_3": "Manussānaṃ kesehi katakambalaṃ kesakambalaṃ. Cāmarīvālaassavālādīhi kataṃ vālakambalaṃ.",
  "tika-s0103t0:801_4": "Makacitantūhi vāyito potthako. Cammanti migacammādi yaṃ kiñci cammaṃ. Ulūkapakkhehi",
  "tika-s0103t0:801_5": "ganthetvā katacīvaraṃ ulūkapakkhaṃ. Bhujatacādimayaṃ rukkhadussaṃ, tirīṭakanti attho.",
  "tika-s0103t0:801_6": "Sukhumatarāhi latāvākehi vāyitaṃ latādussaṃ. Erakavākehi kataṃ erakadussaṃ. Tathā",
  "tika-s0103t0:801_7": "kadalidussaṃ. Sukhumehi veḷuvilīvehi kataṃ veḷudussaṃ. Ādi-saddena vakkalādīnaṃ saṅgaho.",
  "tika-s0103t0:801_8": "Akappiyacīvarāni titthiyaddhajabhāvato.",
  "tika-s0103t0:802_0": "Aṭṭhannañca mātikānaṃ vasenāti “sīmāya deti, katikāya detī”tiādinā āgatānaṃ aṭṭhannaṃ",
  "tika-s0103t0:802_1": "cīvaruppattimātikānaṃ vasena. Cīvarānaṃ paṭilābhakkhettadassanatthañhi bhagavatā",
  "tika-s0103t0:802_2": "“aṭṭhimā, bhikkhave, mātikā”tiādinā mātikā ṭhapitā. Mātikāti hi mātaro cīvaruppattijanikāti.",
  "tika-s0103t0:802_3": "Sosānikanti susāne patitakaṃ. Pāpaṇikanti āpaṇadvāre patitakaṃ. Rathiyanti puññatthikehi",
  "tika-s0103t0:802_4": "vātapānantarena rathikāya chaḍḍitacoḷakaṃ. Saṅkārakūṭakanti saṅkāraṭṭhāne chaḍḍitacoḷakaṃ.",
  "tika-s0103t0:802_5": "Sinānanti nhānacoḷaṃ, yaṃ bhūtavejjehi sīsaṃ nhāpetvā “kāḷakaṇṇīcoḷaka”nti chaḍḍetvā",
  "tika-s0103t0:802_6": "gacchanti. Titthanti titthacoḷakaṃ sinānatitthe chaḍḍitapilotikā. Aggidaḍḍhanti agginā",
  "tika-s0103t0:802_7": "daḍḍhappadesaṃ. Tañhi manussā chaḍḍenti. Gokhāyitakādīni pākaṭāneva. Tānipi hi manussā chaḍḍenti.",
  "tika-s0103t0:803": "Dhajaṃ ussāpetvāti nāvaṃ ārohantehi vā yuddhaṃ pavisantehi vā dhajayaṭṭhiṃ ussāpetvā tattha baddhaṃ pārutacīvaraṃ, tehi chaḍḍitanti adhippāyo.",
  "tika-s0103t0:804_0": "Sādakabhikkhunāti gahapaticīvarassa sādiyanabhikkhunā. Ekamāsamattanti cīvaramāsasaññitaṃ",
  "tika-s0103t0:804_1": "ekamāsamattaṃ. Vitakketuṃ vaṭṭati, na tato paranti adhippāyo. Sabbassāpi hi taṇhāniggahatthāya",
  "tika-s0103t0:804_2": "sāsane paṭipattīti. Paṃsukūliko addhamāseneva karotīti aparapaṭibaddhattā paṭilābhassa.",
  "tika-s0103t0:804_3": "Itarassa pana parapaṭibaddhattā māsamattaṃ anuññātaṃ. Iti māsaddha…pe… vitakkasantoso",
  "tika-s0103t0:804_4": "vitakkanassa parimitakālikattā.",
  "tika-s0103t0:805_0": "Mahātheraṃ tattha attano sahāyaṃ icchantopi garugāravena gāmadvāraṃ “bhante gamissāmi”",
  "tika-s0103t0:805_1": "iccevamāha. Mahātheropissa ajjhāsayaṃ ñatvā “ahaṃ pāvuso gamissāmī”ti āha. “Imassa",
  "tika-s0103t0:805_2": "bhikkhuno vitakkassa avasaro mā hotū”ti pañhaṃ pucchamāno gāmaṃ pāvisi. Uccārapalibuddhoti",
  "tika-s0103t0:805_3": "uccārena pīḷito. Tadā bhagavato dukkarakiriyānussaraṇamukhena tathāgate uppannapītisomanassavegassa",
  "tika-s0103t0:805_4": "balavabhāvena kilesānaṃ vikkhambhitattā tasmiṃyeva…pe… tīṇi phalāni patto.",
  "tika-s0103t0:806_0": "“Kattha labhissāmī”ti cintanāpi lābhāsāpubbikāti tathā “acintetvā”ti vuttaṃ, “sundaraṃ",
  "tika-s0103t0:806_1": "labhissāmi, manāpaṃ labhissāmī”ti evamādicintanāya kā nāma kathā. Kathaṃ pana vattabbanti",
  "tika-s0103t0:806_2": "āha “kammaṭṭhānasīseneva gamana”nti, tena cīvaraṃ paṭicca kiñcipi na cintetabbaṃ evāti dasseti.",
  "tika-s0103t0:807": "Apesalo appatirūpāyapi pariyesanāya paccayo bhaveyyāti “pesalaṃ bhikkhuṃ gahetvā”ti vuttaṃ.",
  "tika-s0103t0:808": "Āhariyamānanti susānādīsu patitakaṃ vatthaṃ “ime bhikkhū paṃsukūlapariyesanaṃ carantī”ti ñatvā kenaci purisena tato ānīyamānaṃ.",
  "tika-s0103t0:809_0": "Evaṃ laddhaṃ gaṇhantassāpīti evaṃ paṭilābhasantosaṃ akopetvāva laddhaṃ gaṇhantassāpi.",
  "tika-s0103t0:809_1": "Attano pahonakamattenevāti yathāladdhānaṃ paṃsukūlavatthānaṃ ekapaṭṭadupaṭṭānaṃ atthāya",
  "tika-s0103t0:809_2": "attano pahonakapamāṇeneva, avadhāraṇena uparipaccāsaṃ nivatteti.",
  "tika-s0103t0:810": "Gāme bhikkhāya āhiṇḍantena sapadānacārinā viya dvārapaṭipāṭiyā caraṇaṃ loluppavivajjanaṃ nāma cīvaraloluppassa dūrasamussāritattā.",
  "tika-s0103t0:811": "Yāpetunti attabhāvaṃ pavattetuṃ.",
  "tika-s0103t0:812": "Dhovanupagenāti dhovanayoggena.",
  "tika-s0103t0:813": "Paṇṇānīti ambajambādipaṇṇāni.",
  "tika-s0103t0:814": "Akopetvāti santosaṃ akopetvā. Pahonakanīhārenevāti antaravāsakādīsu yaṃ kātukāmo, tassa pahonakaniyāmeneva yathāladdhaṃ thūlasukhumādiṃ gahetvā karaṇaṃ.",
  "tika-s0103t0:815_0": "Timaṇḍalapaṭicchādanamattassevāti “nivāsanaṃ ce nābhimaṇḍalaṃ; jāṇumaṇḍalaṃ, itaraṃ",
  "tika-s0103t0:815_1": "ce galavāṭamaṇḍalaṃ, jāṇumaṇḍala”nti evaṃ timaṇḍalapaṭicchādanamattasseva karaṇaṃ;",
  "tika-s0103t0:815_2": "taṃ pana atthato tiṇṇaṃ cīvarānaṃ heṭṭhimantena vuttaparimāṇameva hoti.",
  "tika-s0103t0:816": "Avicāretvāti na vicāretvā.",
  "tika-s0103t0:817": "Kusibandhanakāleti maṇḍalāni yojetvā sibbanakāle. Sattavāreti sattasibbanavāre.",
  "tika-s0103t0:818": "Kappabinduapadesena kassaci vikārassa akaraṇaṃ kappasantoso.",
  "tika-s0103t0:819_0": "Sītapaṭighātādi atthāpattito sijjhatīti mukhyameva cīvaraparibhoge payojanaṃ dassetuṃ",
  "tika-s0103t0:819_1": "“hirikopīnapaṭicchādanamattavasenā”ti vuttaṃ. Tenāha bhagavā “yāvadeva hirikopīnapaṭicchādanattha”nti.",
  "tika-s0103t0:820": "Vaṭṭati, na tāvatā santoso kuppati sambhārānaṃ, dakkhiṇeyyānañca alābhato.",
  "tika-s0103t0:821": "Sāraṇīyadhamme ṭhatvāti sīlavantehi bhikkhūhi sādhāraṇato paribhoge ṭhatvā.",
  "tika-s0103t0:822_0": "“Itī”tiādinā paṭhamassa ariyavaṃsassa paṃsukūlikaṅgatecīvarikaṅgānaṃ, tesañca tassa",
  "tika-s0103t0:822_1": "paccayataṃ dassento iti ime dhammā aññamaññassa samuṭṭhāpakā, upatthambhakā cāti",
  "tika-s0103t0:822_2": "dīpeti. Esa nayo ito paratopi.",
  "tika-s0103t0:823_0": "“Santuṭṭho hoti vaṇṇavādī”ti ettha catukkoṭikaṃ sambhavati, tattha catutthoyeva pakkho",
  "tika-s0103t0:823_1": "satthārā vaṇṇito thomitoti mahātherena tathā desanā katā. Eko santuṭṭho hoti, santosassa",
  "tika-s0103t0:823_2": "vaṇṇaṃ na katheti seyyathāpi thero nālako (suttanipāte nālakasutte vitthāro) eko",
  "tika-s0103t0:823_3": "na santuṭṭho hoti, santosassa vaṇṇavādī seyyathāpi upanando sakyaputto. Eko neva",
  "tika-s0103t0:823_4": "santuṭṭho hoti, na santosassa vaṇṇaṃ katheti. Seyyathāpi thero lāḷudāyī eko santuṭṭho",
  "tika-s0103t0:823_5": "ceva hoti, santosassa ca vaṇṇavādī seyyathāpi thero mahākassapo.",
  "tika-s0103t0:824_0": "Anesananti ayuttaṃ esanaṃ. Tenāha “appatirūpa”nti, sāsane ṭhitānaṃ na patirūpaṃ asāruppaṃ",
  "tika-s0103t0:824_1": "ayogyaṃ. Kohaññaṃ karontoti cīvaruppādanimittaṃ paresaṃ kuhanaṃ vimhāpanaṃ karonto.",
  "tika-s0103t0:824_2": "Uttasatīti taṇhāsantāsena uparūpari tasati. Paritasatīti parito tasati. Yathā sabbe",
  "tika-s0103t0:824_3": "kāyavacīpayogā tadatthā eva jāyanti, evaṃ sabbabhāgehi tasati. Gadhitaṃ vuccati gaddho,",
  "tika-s0103t0:824_4": "so cettha abhijjhālakkhaṇo adhippeto. Gadhitaṃ etassa natthīti agadhitoti āha “agadhito…pe…",
  "tika-s0103t0:824_5": "lobhagiddho”ti. Mucchanti taṇhāvasena muyhanaṃ, tassa vā samussayaṃ adhigataṃ. Anāpanno",
  "tika-s0103t0:824_6": "anupagato. Anotthatoti anajjhotthato. Apariyonaddhoti taṇhāchadanena acchādito. Ādīnavaṃ",
  "tika-s0103t0:824_7": "passamānoti diṭṭhadhammikaṃ, samparāyikañca dosaṃ passanto. Gadhitaparibhogato nissarati",
  "tika-s0103t0:824_8": "etenāti nissaraṇaṃ, idamatthikatā, taṃ pajānātīti nissaraṇapañño. Tenāha “yāvadeva…pe… pajānanto”ti.",
  "tika-s0103t0:825_0": "Nevattānukkaṃsetīti attānaṃ neva ukkaṃseti na ukkhipati na ukkaṭṭhato dahati. “Aha”ntiādi",
  "tika-s0103t0:825_1": "ukkaṃsanākāradassanaṃ. Na vambhetīti na hīḷayati nihīnato na dahati. Tasmiṃ cīvarasantoseti",
  "tika-s0103t0:825_2": "tasmiṃ yathāvutte vīsatividhe cīvarasantose. Kāmañcettha vuttappakārasantosaggahaṇena",
  "tika-s0103t0:825_3": "cīvarahetu anesanāpajjanādipi gahitameva tasmiṃ sati tassa bhāvato, asati ca abhāvato,",
  "tika-s0103t0:825_4": "vaṇṇavāditānattukkaṃsanā paravambhanāni pana gahitāni na hontīti “vaṇṇavāditādīsu",
  "tika-s0103t0:825_5": "vā”ti vikappo vutto. Ettha ca “dakkho”tiādi yesaṃ dhammānaṃ vasenassa yathāvuttasantosādi",
  "tika-s0103t0:825_6": "ijjhati, taṃ dassanaṃ. Tattha “dakkho”ti iminā tesaṃ samuṭṭhāpanapaññaṃ dasseti,",
  "tika-s0103t0:825_7": "“analaso”ti iminā paggaṇhanavīriyaṃ, “sampajāno”ti iminā pāṭihāriyapaññaṃ “paṭissato”ti",
  "tika-s0103t0:825_8": "iminā tattha asammosavuttiṃ dasseti.",
  "tika-s0103t0:826_0": "Piṇḍapāto jānitabboti pabhedato piṇḍapāto jānitabbo. Piṇḍapātakkhettanti piṇḍapātassa",
  "tika-s0103t0:826_1": "uppattiṭṭhānaṃ. Piṇḍapātasantoso jānitabboti piṇḍapāte santoso pabhedato jānitabbo.",
  "tika-s0103t0:826_2": "Idha bhesajjampi piṇḍapātagatikameva. Āharitabbato hi sappiādīnampi gahaṇaṃ kataṃ.",
  "tika-s0103t0:827_0": "Piṇḍapātakkhettaṃ piṇḍapātassa uppattiṭṭhānaṃ. Khettaṃ viya khettaṃ. Uppajjati ettha,",
  "tika-s0103t0:827_1": "etenāti ca uppattiṭṭhānaṃ. Saṅghato vā hi bhikkhuno piṇḍapāto uppajjati uddesādivasena",
  "tika-s0103t0:827_2": "vā. Tattha sakalassa saṅghassa dātabbaṃ bhattaṃ saṅghabhattaṃ. Katipaye bhikkhū uddisitvā",
  "tika-s0103t0:827_3": "uddesena dātabbaṃ bhattaṃ uddesabhattaṃ. Nimantetvā dātabbaṃ bhattaṃ nimantanaṃ.",
  "tika-s0103t0:827_4": "Salākadānavasena dātabbaṃ bhattaṃ salākabhattaṃ. Ekasmiṃ pakkhe ekadivasaṃ dātabbaṃ",
  "tika-s0103t0:827_5": "bhattaṃ pakkhikaṃ. Uposathe dātabbaṃ bhattaṃ uposathikaṃ. Pāṭipadadivase dātabbaṃ",
  "tika-s0103t0:827_6": "bhattaṃ pāṭipadikaṃ. Āgantukānaṃ dātabbaṃ bhattaṃ āgantukabhattaṃ. Dhuragehe eva",
  "tika-s0103t0:827_7": "ṭhapetvā dātabbaṃ bhattaṃ dhurabhattaṃ. Kuṭiṃ uddissa dātabbaṃ bhattaṃ kuṭibhattaṃ.",
  "tika-s0103t0:827_8": "Gāmavāsīādīhi vārena dātabbaṃ bhattaṃ vārabhattaṃ. Vihāraṃ uddissa dātabbaṃ bhattaṃ",
  "tika-s0103t0:827_9": "vihārabhattaṃ. Sesāni pākaṭāneva.",
  "tika-s0103t0:828_0": "Vitakketi “kattha nu kho ahaṃ ajja piṇḍāya carissāmī”ti. “Kattha piṇḍāya carissāmā”ti",
  "tika-s0103t0:828_1": "therena vutte “asukagāme bhante”ti kāmametaṃ paṭivacanadānaṃ, yena pana cittena “cintetvā”ti",
  "tika-s0103t0:828_2": "vuttaṃ, taṃ sandhāyāha “ettakaṃ cintetvā”ti. Tato paṭṭhāyāti vitakkamāḷake ṭhatvā",
  "tika-s0103t0:828_3": "vitakkitakālato paṭṭhāya. “Tato paraṃ vitakkento ariyavaṃsā cuto hotī”ti idaṃ tiṇṇampi",
  "tika-s0103t0:828_4": "ariyavaṃsikānaṃ vasena gahetabbaṃ, na ekacārikasseva. Sabbopi hi ariyavaṃsiko ekavārameva",
  "tika-s0103t0:828_5": "vitakketuṃ labhati, na tato paraṃ. Paribāhiroti ariyavaṃsikabhāvato bahibhūto. Svāyaṃ",
  "tika-s0103t0:828_6": "vitakkasantoso kammaṭṭhānamanasikārena na kuppati, visujjhati ca. Ito paresupi eseva",
  "tika-s0103t0:828_7": "nayo. Tenevāha “kammaṭṭhānasīsena gantabba”nti.",
  "tika-s0103t0:829": "Gahetabbamevāti aṭṭhānappayutto eva-saddo. Yāpanamattameva gahetabbanti yojetabbaṃ.",
  "tika-s0103t0:830_0": "Etthāti etasmiṃ piṇḍapātapaṭiggahaṇe. Appanti attano yāpanapamāṇatopi appaṃ. Gahetabbaṃ",
  "tika-s0103t0:830_1": "dāyakassa cittārādhanatthaṃ. Pamāṇenevāti attano yāpanappamāṇeneva appaṃ gahetabbaṃ.",
  "tika-s0103t0:830_2": "“Pamāṇena gahetabba”nti ettha kāraṇaṃ dassetuṃ “paṭiggahaṇasmiñhī”tiādi vuttaṃ. Makkhetīti",
  "tika-s0103t0:830_3": "viddhaṃseti apaneti. Vinipātetīti vināseti aṭṭhānaviniyogena. Sāsananti satthu sāsanaṃ",
  "tika-s0103t0:830_4": "anusiṭṭhiṃ. Na karoti nappaṭipajjati.",
  "tika-s0103t0:831": "Sapadānacārino viya dvārapaṭipāṭiyā caraṇaṃ loluppavivajjanasantosoti āha “dvārapaṭipāṭiyā gantabba”nti.",
  "tika-s0103t0:832": "Harāpetvāti adhikaṃ apanetvā.",
  "tika-s0103t0:833": "Āhāragedhato nissarati etenāti nissaraṇaṃ. Jighacchāya paṭivinodanatthaṃ kathā, kāyassaṭhitiādipayojanaṃ pana atthāpattito āgataṃ evāti āha “jighacchāya…pe… santoso nāmā”ti.",
  "tika-s0103t0:834": "Nidahitvā na paribhuñjitabbaṃ tadahupīti adhippāyo. Itaratthā pana sikkhāpadeneva vāritaṃ. Sāraṇīyadhamme ṭhitenāti sīlavantehi bhikkhūhi sādhāraṇabhogibhāve ṭhitena.",
  "tika-s0103t0:835_0": "Senāsanenāti sayanena, āsanena ca. Yattha yattha hi mañcādike, vihārādike ca seti,",
  "tika-s0103t0:835_1": "taṃ senaṃ. Yattha yattha pīṭhādike āsati, taṃ āsanaṃ. Tadubhayaṃ ekato katvā “senāsana”nti",
  "tika-s0103t0:835_2": "vuttaṃ. Tenāha “mañco”tiādi. Tattha mañco masārakādi, tathā pīṭhaṃ. Mañcabhisi, pīṭhabhisīti",
  "tika-s0103t0:835_3": "duvidhā bhisi. Vihāro pākāraparicchinno sakalo āvāso. “Dīghamukhapāsādo”ti keci.",
  "tika-s0103t0:835_4": "Aḍḍhayogoti dīghapāsādo. “Ekapassacchadanakasenāsana”nti keci. Pāsādoti caturassapāsādo.",
  "tika-s0103t0:835_5": "“Āyatacaturassapāsādo”ti keci. Hammiyaṃ muṇḍacchadanapāsādo. Guhāti kevalā pabbataguhā.",
  "tika-s0103t0:835_6": "Leṇaṃ dvārabandhaṃ. Aṭṭo bahalabhittikaṃ gehaṃ, yassa gopānasiyo aggahetvā iṭṭhakāhi",
  "tika-s0103t0:835_7": "eva chadanaṃ hoti. “Aṭṭālakākārena kariyatī”tipi vadanti. Māḷo ekakūṭasaṅgahito anekakoṇo",
  "tika-s0103t0:835_8": "patissayaviseso “vaṭṭākārena katasenāsana”nti keci.",
  "tika-s0103t0:836_0": "Piṇḍapāte vuttanayenevāti “sādako bhikkhu ‘ajja kattha vasissāmī’ti vitakketī”tiādinā",
  "tika-s0103t0:836_1": "yathārahaṃ piṇḍapāte vuttanayena veditabbā, “tato paraṃ vitakkento ariyavaṃsā cuto",
  "tika-s0103t0:836_2": "hoti paribāhiro”ti, “senāsanaṃ gavesantenāpi’kuhiṃ labhissāmī’ti acintetvā kammaṭṭhānasīseneva",
  "tika-s0103t0:836_3": "gantabba”nti ca evamādi sabbaṃ purimanayeneva.",
  "tika-s0103t0:837_0": "Kasmā panettha paccayasantosaṃ dassentena mahātherena gilānapaccayasantoso na gahitoti?",
  "tika-s0103t0:837_1": "Na kho panetaṃ evaṃ daṭṭhabbanti dassento “gilānapaccayo pana piṇḍapāte eva paviṭṭho”ti",
  "tika-s0103t0:837_2": "āha, āharitabbatāsāmaññenāti adhippāyo. Yadi evaṃ tattha piṇḍapāte viya vitakkasantosādayopi",
  "tika-s0103t0:837_3": "pannarasa santosā icchitabbāti? Noti dassento āha “tatthā”tiādi. Nanu cettha dvādaseva",
  "tika-s0103t0:837_4": "dhutaṅgāni viniyogaṃ gatāni, ekaṃ pana nesajjikaṅgaṃ na katthaci viniyuttanti āha",
  "tika-s0103t0:837_5": "“nesajjikaṅgaṃ bhāvanārāmaariyavaṃsaṃ bhajatī”ti. Ayañca attho aṭṭhakathāruḷho evāti",
  "tika-s0103t0:837_6": "dassento “vuttampi ceta”ntiādimāha.",
  "tika-s0103t0:838_0": "“Pathaviṃ pattharamāno viyā”tiādi ariyavaṃsadesanāya sudukkarabhāvadassanaṃ mahāvisayatāya",
  "tika-s0103t0:838_1": "tassā desanāya. Yasmā nayasahassapaṭimaṇḍitā hoti ariyamaggādhigamāya vitthārato",
  "tika-s0103t0:838_2": "pavattiyamānā desanā yathā taṃ cittuppādakaṇḍe, ayañca bhāvanārāmaariyavaṃsakathā",
  "tika-s0103t0:838_3": "ariyamaggādhigamāya vitthārato pavattiyamānā evaṃ hotīti vuttaṃ “sahassanayappaṭimaṇḍitaṃ…pe…",
  "tika-s0103t0:838_4": "desanaṃ ārabhī”ti. Paṭipakkhavidhamanato abhimukhabhāvena ramaṇaṃ āramaṇaṃ ārāmoti",
  "tika-s0103t0:838_5": "āha “abhiratīti attho”ti. Byadhikaraṇānampi padānaṃ vasena bhavati bāhiratthasamāso",
  "tika-s0103t0:838_6": "yathā “urasilomo, kaṇṭhekāḷoti āha “pahāne ārāmo assāti pahānārāmo”ti. Āramitabbaṭṭhena",
  "tika-s0103t0:838_7": "vā ārāmo, pahānaṃ ārāmo assāti pahānārāmoti evamettha samāsayojanā veditabbā. “Pajahanto",
  "tika-s0103t0:838_8": "ramatī”ti etena pahānārāmasaddānaṃ kattusādhanataṃ, kammadhārayasamāsañca dasseti.",
  "tika-s0103t0:838_9": "“Bhāvento ramatī”ti vuttattā bhāvanārāmoti etthāpi eseva nayo.",
  "tika-s0103t0:839_0": "Kāmaṃ “nesajjikaṅgaṃ bhāvanārāmaariyavaṃsaṃ bhajatī”ti vuttaṃ bhāvanānuyogassa anucchavikattā,",
  "tika-s0103t0:839_1": "nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti",
  "tika-s0103t0:839_2": "tampi saṅgaṇhanto “terasannaṃ dhutaṅgāna”nti vatvā “vinayaṃ patvā garuke ṭhātabba”nti",
  "tika-s0103t0:839_3": "icchitattā sallekhassa apariccajanavasena paṭipatti nāma vinaye ṭhitassevāti āha",
  "tika-s0103t0:839_4": "“terasannaṃ…pe… kathitaṃ hotī”ti. Kāmaṃ suttābhidhammapiṭakesupi tattha tattha sīlakathā",
  "tika-s0103t0:839_5": "āgatā eva, yehi pana guṇehi sīlassa vodānaṃ hoti, tesu kathitesu yathā sīlakathābāhullaṃ",
  "tika-s0103t0:839_6": "vinayapiṭakaṃ kathitaṃ hoti, evaṃ bhāvanākathābāhullaṃ suttantapiṭakaṃ, abhidhammapiṭakañca",
  "tika-s0103t0:839_7": "catutthena ariyavaṃsena kathitameva hotīti vuttaṃ “bhāvanārāmena avasesaṃ piṭakadvayaṃ",
  "tika-s0103t0:839_8": "kathitaṃ hotī”ti. “So nekkhammaṃ bhāvento ramatī”ti nekkhammapadaṃ ādiṃ katvā tattha",
  "tika-s0103t0:839_9": "desanāya pavattattā, sabbesampi vā samathavipassanāmaggadhammānaṃ yathāsakaṃpaṭipakkhato",
  "tika-s0103t0:839_10": "nikkhamanena nekkhammasaññitānaṃ tattha āgatattā so pāṭho “nekkhammapāḷī”ti vuccatīti",
  "tika-s0103t0:839_11": "āha “nekkhammapāḷiyā kathetabbo”ti. Tenāha aṭṭhakathāyaṃ “sabbepi kusalā dhammā nekkhammanti",
  "tika-s0103t0:839_12": "pavuccare”ti. Dasuttarasuttanta pariyāyenāti dasuttarasuttantadhammena, dasuttarasuttante",
  "tika-s0103t0:839_13": "āgatanayenāti vā attho. Sesadvayepi eseva nayo.",
  "tika-s0103t0:840_0": "Soti jāgariyaṃ anuyutto bhikkhu. Nekkhammanti kāmehi nikkhantabhāvato nekkhammasaññitaṃ",
  "tika-s0103t0:840_1": "paṭhamajjhānūpacāraṃ. “So abhijjhaṃ loke pahāyā”tiādinā āgatā paṭhamajjhānassa pubbabhāgabhāvanāti",
  "tika-s0103t0:840_2": "idhādhippetā, tasmā “abyāpāda”ntiādīsupi evameva attho veditabbo. Yaṃ panettha vattabbaṃ,",
  "tika-s0103t0:840_3": "taṃ brahmajālaṭīkāyaṃ vuttanayena veditabbaṃ. Saupāyāsānañhi aṭṭhannaṃ samāpattīnaṃ,",
  "tika-s0103t0:840_4": "aṭṭhārasannaṃ mahāvipassanānaṃ, catunnaṃ ariyamaggānañca vasenettha desanā pavattāti.",
  "tika-s0103t0:841_0": "“Ekaṃ dhammaṃ bhāvento ramati, ekaṃ dhammaṃ pajahanto ramatī”ti ca na idaṃ dasuttarasutte",
  "tika-s0103t0:841_1": "āgataniyāmena vuttaṃ, tattha pana “eko dhammo bhāvetabbo, eko dhammo pahātabbo”ti",
  "tika-s0103t0:841_2": "ca desanā āgatā. Evaṃ santepi yasmā atthato bhedo natthi, tasmā paṭisambhidāmagge",
  "tika-s0103t0:841_3": "nekkhammapāḷiyaṃ āgatanīhāreneva “ekaṃ dhammaṃ bhāvento ramati, ekaṃ dhammaṃ pajahanto",
  "tika-s0103t0:841_4": "ramatī”ti vuttaṃ. Esa nayo sesavāresupi. Yasmā cāyaṃ ariyavaṃsadesanā nāma satthu",
  "tika-s0103t0:841_5": "paññattāva satthārā hi desitaṃ desanaṃ āyasmā dhammasenāpati sāriputtatthero saṅgāyanavasena",
  "tika-s0103t0:841_6": "idhānesi, tasmā mahāariyavaṃsasutte satthudesanānīhārena nigamanaṃ dassento “evaṃ",
  "tika-s0103t0:841_7": "kho, bhikkhave, bhikkhu bhāvanārāmo hotī”ti āha. Eseva nayo ito paresu satipaṭṭhānapariyāyaabhidhammaniddesapariyāyesupi.",
  "tika-s0103t0:841_8": "Kāmañcettha kāyānupassanāvaseneva saṅkhipitvā yojanā katā, ekavīsatiyā pana ṭhānānaṃ",
  "tika-s0103t0:841_9": "vasena vitthārato yojanā veditabbā. “Aniccato” tiādīsu yaṃ vattabbaṃ, taṃ visuddhimaggasaṃvaṇṇanāsu",
  "tika-s0103t0:841_10": "vuttanayena veditabbaṃ.",
  "tika-s0103t0:842_0": "310. Saṃvarādīnaṃ sādhanavasena padahati ettha, etehīti ca padhānāni. Uttamavīriyānīti",
  "tika-s0103t0:842_1": "seṭṭhavīriyāni visiṭṭhassa atthassa sādhanato. Saṃvarantassa uppannavīriyanti yathā",
  "tika-s0103t0:842_2": "abhijjhādayo na uppajjanti, evaṃ satiyā upaṭṭhāpane cakkhādīnaṃ pidahane analasassa",
  "tika-s0103t0:842_3": "uppannavīriyaṃ. Pajahantassāti vinodentassa. Uppannavīriyanti tasseva pajahanassa",
  "tika-s0103t0:842_4": "sādhanavasena pavattavīriyaṃ. Bhāventassa uppannavīriyanti etthāpi eseva nayo. Samādhinimittanti",
  "tika-s0103t0:842_5": "samādhi eva. Purimuppannasamādhi hi parato uppajjanakasamādhipavivekassa kāraṇaṃ",
  "tika-s0103t0:842_6": "hotīti “samādhinimitta”nti vuttaṃ.",
  "tika-s0103t0:843_0": "Upadhivivekattāti khandhūpadhiādiupadhīhi vivittattā vinissaṭattā. Taṃ āgammāti taṃ",
  "tika-s0103t0:843_1": "nibbānaṃ maggena adhigamahetu. Rāgādayo virajjanti ettha, etenāti vā virāgo. Evaṃ",
  "tika-s0103t0:843_2": "nirodhopi daṭṭhabbo. Yasmā idha bojjhaṅgā missakavasena icchitā, tasmā “ārammaṇavasena",
  "tika-s0103t0:843_3": "adhigantabbavasena vā”ti vuttaṃ. Tattha adhigantabbavasenāti taṃninnatāvasena. Vossaggapariṇāminti",
  "tika-s0103t0:843_4": "vossajjanavasena pariṇāmitaṃ pariccajanavasena ceva pakkhandanavasena ca pariṇamanasīlaṃ.",
  "tika-s0103t0:843_5": "Tenāha “dve vossaggā”tiādi. Khandhānaṃ pariccajanaṃ nāma tappaṭibaddhakilesappahānavasenāti",
  "tika-s0103t0:843_6": "yenākārena vipassanā kilese pajahati, tenevākārena taṃnimittake, khandhe ca “pajahatī”ti",
  "tika-s0103t0:843_7": "vattabbataṃ arahatīti āha “vipassanā…pe… pariccajatī”ti. Yasmā vipassanā vuṭṭhānagāminibhāvaṃ",
  "tika-s0103t0:843_8": "pāpuṇantī ninnapoṇapabbhārabhāvena ekaṃsato nibbānaṃ “pakkhandatī”ti vattabbataṃ",
  "tika-s0103t0:843_9": "labhati, maggo ca samucchedavasena kilese, khandhe ca pariccajati, tasmā yathākkamaṃ",
  "tika-s0103t0:843_10": "vipassanāmaggānaṃ vasena pakkhandanapariccāgavossaggāpi veditabbā. Vossaggatthāyāti",
  "tika-s0103t0:843_11": "pariccāgavossaggatthāya ceva pakkhandanavossaggatthāya ca. Pariṇamatīti paripaccati.",
  "tika-s0103t0:843_12": "Taṃ pariṇamanaṃ vuṭṭhānagāminibhāvappattiyā ceva ariyamaggabhāvappattiyā ca icchitanti",
  "tika-s0103t0:843_13": "āha “vipassanābhāvañceva maggabhāvañca pāpuṇātī”ti. Sesapadesūti “dhammavicayasambojjhaṅgaṃ",
  "tika-s0103t0:843_14": "bhāvetī”tiādīsu sesasambojjhaṅgakoṭṭhāsesu.",
  "tika-s0103t0:844_0": "Bhaddakanti abhaddakānaṃ nīvaraṇādipāpadhammānaṃ vikkhambhanena rāgavidhamanena ekantahitattā,",
  "tika-s0103t0:844_1": "dullabhattā ca bhaddakaṃ sundaraṃ. Na hi aññaṃ samādhinimittaṃ evaṃdullabhaṃ, rāgassa",
  "tika-s0103t0:844_2": "ca ujuvipaccanīkabhūtaṃ atthi. Anurakkhatīti ettha anurakkhanā nāma adhigatasamādhito",
  "tika-s0103t0:844_3": "yathā na parihāni hoti, evaṃ paṭipatti, sā pana tappaṭipakkhavidhamanenāti āha “samādhī”tiādi.",
  "tika-s0103t0:844_4": "Aṭṭhikasaññādikāti aṭṭhikajjhānādikā. Saññāsīsena hi jhānaṃ vadati.",
  "tika-s0103t0:845_0": "Ekapaṭivedhavasena catusaccadhamme ñāṇanti catūsu ariyasaccesu ekābhisamayavasena",
  "tika-s0103t0:845_1": "pavattañāṇaṃ, maggañāṇanti attho. Catusaccantogadhattā catusaccabbhantare nirodhadhamme",
  "tika-s0103t0:845_2": "nibbāne ñāṇaṃ, tena phalañāṇaṃ vadati. Yasmā maggānantarassa phalassa maggānuguṇā",
  "tika-s0103t0:845_3": "pavatti, yato taṃsamudayapakkhiyesu dhammesu paṭippassaddhippahānavasena pavattati,",
  "tika-s0103t0:845_4": "tasmā nirodhasaccepi yo maggassa sacchikiriyābhisamayo, tadanuguṇā pavattīti phalañāṇasseva",
  "tika-s0103t0:845_5": "dhamme ñāṇatā vuttā, na yassa kassaci nibbānārammaṇassa ñāṇassa. Tena vuttaṃ “yathāhā”tiādi.",
  "tika-s0103t0:845_6": "Ettha ca maggapaññā tāva catusaccadhammassa paṭivijjhanato dhammeñāṇaṃ nāma hotu,",
  "tika-s0103t0:845_7": "phalapaññā pana kathanti codanā sodhitā hoti nirodhadhammaṃ ārabbha pavattanato.",
  "tika-s0103t0:845_8": "Duvidhāpi hi paññā aparappaccayatāya attapaccakkhato ariyasaccadhamme kiccato ca",
  "tika-s0103t0:845_9": "ārammaṇato ca pavattattā “dhammeñāṇa”nti veditabbā. Ariyasaccesu hi ayaṃ dhamma-saddo",
  "tika-s0103t0:845_10": "tesaṃ aviparītasabhāvattā, saṅkhatappavaro vā ariyamaggo, tassa ca phaladhammo. Tattha",
  "tika-s0103t0:845_11": "paññā taṃsahagatā dhammeñāṇaṃ.",
  "tika-s0103t0:846_0": "Anvayeñāṇanti anugamanañāṇaṃ. Paccakkhato disvāti cattāri saccāni maggañāṇena paccakkhato",
  "tika-s0103t0:846_1": "paṭivijjhitvā. Yathā idānīti yathā etarahi pañcupādānakkhandhā dukkhasaccaṃ, evaṃ",
  "tika-s0103t0:846_2": "atītepi anāgatepi pañcupādānakkhandhā dukkhasaccamevāti ca sarikkhaṭṭhena vuttaṃ.",
  "tika-s0103t0:846_3": "Esa nayo samudayasacce, maggasacce ca. Ayamevāti avadhāraṇe. Nirodhasacce pana sarikkhaṭṭho",
  "tika-s0103t0:846_4": "natthi tassa niccattā, ekasabhāvattā ca. Evaṃ tassa ñāṇassa anugatiyaṃ ñāṇanti tassa",
  "tika-s0103t0:846_5": "dhammeñāṇassa “evaṃ atītepī”tiādinā anugatiyaṃ anugamane anvaye ñāṇaṃ. Idaṃ anvaye",
  "tika-s0103t0:846_6": "ñāṇanti yojanā. “Tenāhā”tiādinā yathāvuttamatthaṃ pāḷiyā vibhāveti. Soti dhammañāṇaṃ",
  "tika-s0103t0:846_7": "patvā ṭhito bhikkhu. Iminā dhammenāti dhammagocarattā gocaravohārena “dhammo”ti vuttenamaggañāṇena,",
  "tika-s0103t0:846_8": "upayogatthe vā karaṇavacanaṃ, iminā dhammena ñātenāti imaṃ catusaccadhammaṃ ñāṇena",
  "tika-s0103t0:846_9": "jānitvā ṭhitena maggañāṇenāti attho. Diṭṭhenāti dassanena saccadhammaṃ passitvā ṭhitena.",
  "tika-s0103t0:846_10": "Pattenāti saccānaṃ patvā ṭhitena. Viditenāti saccāni viditvā ṭhitena. Pariyogāḷhenāti",
  "tika-s0103t0:846_11": "catusaccadhammaṃ pariyogāhetvā ṭhitenāti evaṃ tāvettha abhidhammaṭṭhakathāyaṃ attho",
  "tika-s0103t0:846_12": "vutto. Duvidhampi pana maggaphalañāṇaṃ dhammeñāṇaṃ. Paccavekkhaṇāya ca mūlaṃ, kāraṇañca",
  "tika-s0103t0:846_13": "nayanayanassāti duvidhenāpi tena dhammenāti na na yujjati. Tathā catusaccadhammassa",
  "tika-s0103t0:846_14": "ñātattā, maggaphalasaṅkhātassa vā dhammassa saccapaṭivedhasampayogaṃ gatattā nayanayanaṃ",
  "tika-s0103t0:846_15": "hotīti tena iminā dhammena ñāṇavisayabhāvena, ñāṇasampayogena vā ñātenāti ca attho",
  "tika-s0103t0:846_16": "na na yujjatīti. Atītānāgate nayaṃ netīti atīte, anāgate ca nayaṃ neti harati peseti.",
  "tika-s0103t0:846_17": "Idaṃ pana na maggañāṇassa kiccaṃ, paccavekkhaṇañāṇakiccaṃ, satthārā pana maggañāṇaṃ",
  "tika-s0103t0:846_18": "atītānāgate nayanayanasadisaṃ kataṃ maggamūlakattā. Bhāvitamaggassa hi paccavekkhaṇā",
  "tika-s0103t0:846_19": "nāma hoti. Nayidaṃ aññaṃ ñāṇuppādanaṃ nayanayanaṃ, ñāṇasseva pana pavattivisesoti.",
  "tika-s0103t0:847_0": "Paresaṃ cetaso parito ayanaṃ paricchindanaṃ pariyo, tasmiṃ pariye. Tenāha “paresaṃ",
  "tika-s0103t0:847_1": "cittaparicchede”ti. Avasesaṃ sammutimhiñāṇaṃ nāma “ñāṇa”nti sammatattā. Vacanatthato",
  "tika-s0103t0:847_2": "pana sammutimhi ñāṇanti sammutimhiñāṇaṃ. Dhammeñāṇādīnaṃ viya hi sātisayassa paṭivedhakiccassa",
  "tika-s0103t0:847_3": "abhāvā visayobhāsanasaṅkhātajānanasāmaññena “ñāṇa”nti sammatesu antogadhanti attho.",
  "tika-s0103t0:847_4": "Sammutivasena vā pavattaṃ sammutimhiñāṇaṃ sammutidvārena atthassa gahaṇato. Avasesaṃ",
  "tika-s0103t0:847_5": "vā itarañāṇattayavisabhāgaṃ ñāṇaṃ tabbisabhāgasāmaññena sammutimhiñāṇamhi paviṭṭhattā",
  "tika-s0103t0:847_6": "sammutimhiñāṇaṃ nāma hotīti.",
  "tika-s0103t0:848_0": "Kāmaṃ sotāpattimaggañāṇādīni dukkhañāṇādīniyeva, ukkaṭṭhaniddesena panevamāha “arahattaṃ",
  "tika-s0103t0:848_1": "pāpetvā”ti. Vaṭṭato niggacchati etenāti niggamanaṃ, catusaccakammaṭṭhānaṃ. Purimāni",
  "tika-s0103t0:848_2": "dve saccāni vaṭṭaṃ pavattipavattihetubhāvato. Itarāni pana dve vivaṭṭaṃ nivattinivattihetubhāvato.",
  "tika-s0103t0:848_3": "Abhinivesoti vipassanābhiniveso hoti lokiyassa ñāṇassa visabhāgūpagamanato. No vivaṭṭeti",
  "tika-s0103t0:848_4": "vivaṭṭe abhiniveso no hoti avisayabhāvato. Pariyattīti kammaṭṭhānatanti. Uggahetvāti",
  "tika-s0103t0:848_5": "vācuggataṃ katvā. Uggahetvāti vā pāḷito, atthato ca yathārahaṃ savanadhāraṇaparipucchanamanasānupekkhanādivasena",
  "tika-s0103t0:848_6": "cittena uddhaṃ uddhaṃ gaṇhitvā. Kammaṃ karotīti nāmarūpapariggahādikkamena yogakammaṃ karoti.",
  "tika-s0103t0:849_0": "Yadi purimesu dvīsu eva vipassanābhiniveso, tesu eva uggahādi, kathamidaṃ catusaccakammaṭṭhānaṃ",
  "tika-s0103t0:849_1": "jātanti āha “dvīsū”tiādi. Kāmaṃ pacchimānipi dve saccāni abhiññeyyāni, pariññeyyatā",
  "tika-s0103t0:849_2": "pana tattha natthīti na vipassanābyāpāro. Kevalaṃ pana anussavamatte ṭhatvā accantapaṇītabhāvato",
  "tika-s0103t0:849_3": "iṭṭhaṃ, ātappakanirāmisapītisañjananato kantaṃ, uparūpari abhirucijananena manassa",
  "tika-s0103t0:849_4": "vaḍḍhanato manāpanti manasikāraṃ pavatteti. Tenāha “nirodhasaccaṃ nāmā”tiādi. Dvīsu",
  "tika-s0103t0:849_5": "saccesūti dvīsu saccesu visayabhūtesu, tāni ca uddissa asammohapaṭivedhavasena pavattamāno",
  "tika-s0103t0:849_6": "hi maggo te uddissa pavatto nāma hotīti. Tīṇi dukkhasamudayamaggasaccāni. Kiccavasenāti",
  "tika-s0103t0:849_7": "asammuyhanavasena. Ekanti nirodhasaccaṃ. Ārammaṇavasenāti ārammaṇakaraṇavasenapi",
  "tika-s0103t0:849_8": "asammuyhanakiccavasenapi tattha paṭivedho labbhateva. Dve saccānīti dukkhasamudayasaccāni.",
  "tika-s0103t0:849_9": "Duddasattāti daṭṭhuṃ asakkuṇeyyattā. Oḷārikā hi dukkhasamudayā, tiracchānagatānampi",
  "tika-s0103t0:849_10": "dukkhaṃ, āhārādīsu ca abhilāso pākaṭo. Pīḷanādiāyūhanādivasenapi “idaṃ dukkhaṃ, idaṃ",
  "tika-s0103t0:849_11": "assa kāraṇa”nti yāthāvato ñāṇena ogāhituṃ asakkuṇeyyattā tāni gambhīrāni. Dveti nirodhamaggasaccāni.",
  "tika-s0103t0:849_12": "Tāni saṇhasukhumabhāvato sabhāveneva gambhīratāya yāthāvato ñāṇena durogāhattā “duddasānī”ti.",
  "tika-s0103t0:850": "Sotāpattiyaṅgādicatukkavaṇṇanā",
  "tika-s0103t0:851_0": "311. Soto nāma ariyasoto purimapadalopena, tassa ādito sabbapaṭhamaṃ pajjanaṃ sotāpatti,",
  "tika-s0103t0:851_1": "paṭhamamaggapaṭilābho. Tassa aṅgāni adhigamūpāyabhūtāni kāraṇāni sotāpattiyaṅgāni.",
  "tika-s0103t0:851_2": "Tenāha “sotā…pe… attho”ti. Santakāyakammāditāya santadhammasamannāgamato, santadhammapavedanato",
  "tika-s0103t0:851_3": "ca santo purisāti sappurisā. Tattha yesaṃ vasena catusaccasampaṭivedhāvahaṃ saddhammassavanaṃ",
  "tika-s0103t0:851_4": "labbhati, te eva dassento “buddhādīnaṃ sappurisāna”nti āha. Santo sataṃ vā dhammoti",
  "tika-s0103t0:851_5": "saddhammo. So hi yathānusiṭṭhaṃ paṭipajjamāne apāyadukkhe, saṃsāradukkhe ca apatante",
  "tika-s0103t0:851_6": "dhāretīti evamādi guṇātisayayogavasena santo saṃvijjamāno, pasattho, sundaro vā dhammo,",
  "tika-s0103t0:851_7": "sataṃ vā ariyānaṃ dhammo, tesaṃ vā tabbhāvasādhako dhammoti saddhammo, “idha bhikkhu",
  "tika-s0103t0:851_8": "dhammaṃ pariyāpuṇātī”tiādinā vuttā pariyatti. Sā pana mahāvisayatāya na sabbā sabbassa",
  "tika-s0103t0:851_9": "visesāvahāti tassa tassa anucchavikameva dassento āha “sappāyassa tepiṭakadhammassa",
  "tika-s0103t0:851_10": "savana”nti. Yonisomanasikāro heṭṭhā vutto eva. Pubbabhāgapaṭipattiyāti vipassanānuyogassa.",
  "tika-s0103t0:852_0": "Aveccappasādenāti saccasampaṭivedhavasena buddhādīnaṃ guṇe ñatvā uppannappasādena,",
  "tika-s0103t0:852_1": "so pana pasādo devādīsu kenacipi akampiyatāya niccaloti āha “acalappasādenā”ti. Etthāti",
  "tika-s0103t0:852_2": "etasmiṃ catukkattaye āhāracatukke. Lūkhapaṇītavatthuvasenāti odanakummāsādikassa",
  "tika-s0103t0:852_3": "lūkhassa ceva paṇītassa ca vatthuno vasena. Sā panāyaṃ āhārassa oḷārikasukhumatā",
  "tika-s0103t0:852_4": "“kumbhilānaṃ āhāraṃ upādāya morānaṃ āhāro sukhumo”tiādinā aṭṭhakathāyaṃ vitthārato āgatā eva.",
  "tika-s0103t0:853_0": "Ārammaṇaṭṭhitivasenāti ārammaṇasaṅkhātassa pavattipaccayaṭṭhānassa vasena. Tiṭṭhati",
  "tika-s0103t0:853_1": "etthāti ṭhiti, ārammaṇameva ṭhiti ārammaṇaṭṭhiti. Tenevāha “rūpārammaṇa”ntiādi. Ārammaṇattho",
  "tika-s0103t0:853_2": "cettha upatthambhanattho veditabbo, na visayalakkhaṇova. Upatthambhanabhūtaṃ rūpaṃ",
  "tika-s0103t0:853_3": "upetīti rūpūpāyaṃ. Tenāha “rūpaṃ upagataṃ hutvā”tiādi. Rūpakkhandhaṃ nissāya tiṭṭhati",
  "tika-s0103t0:853_4": "tena vinā appavattanato. Tanti rūpakkhandhaṃ nissāya ṭhānappavattanaṃ. Etanti “rūpūpāya”nti",
  "tika-s0103t0:853_5": "etaṃ vacanaṃ. Rūpakkhandho gocaro pavattiṭṭhānaṃ paccayo etassāti rūpakkhandhagocaraṃ",
  "tika-s0103t0:853_6": "rūpaṃ sahakārīkāraṇabhāvena patiṭṭhā etassāti rūpappatiṭṭhaṃ. Iti tīhi padehi abhisaṅkhāraviññāṇaṃ",
  "tika-s0103t0:853_7": "pati rūpakkhandhassa sahakārīkāraṇabhāvoyevettha vutto. Upasittaṃ viya upasittaṃ,",
  "tika-s0103t0:853_8": "yathā byañjanehi upasittaṃ sinehitaṃ odanaṃ rucitaṃ, pariṇāmayogyañca, evaṃ nandiyā",
  "tika-s0103t0:853_9": "upasittaṃ sinehitaṃ kammaviññāṇaṃ abhirucitaṃ hutvā vipākayogyaṃ hotīti. Itaranti",
  "tika-s0103t0:853_10": "dosasahagatādiakusalaṃ, kusalañca upanissayakoṭiyā upasittaṃ hutvāti yojanā. Evaṃ",
  "tika-s0103t0:853_11": "pavattamānanti evaṃ rūpūpāyanti desanābhāvena pavattamānaṃ. Vipākadhammatāya vuddhiṃ…pe…",
  "tika-s0103t0:853_12": "āpajjati. Tatthāpi nippariyāyaphalanibbattanavasena vuddhiṃ, pariyāyaphalanibbattanavasena",
  "tika-s0103t0:853_13": "viruḷhiṃ, nissandaphalanibbattanavasena vepullaṃ. Diṭṭhadhammavedanīyaphalanibbattanena",
  "tika-s0103t0:853_14": "vā vuddhiṃ, upapajjavedanīyaphalanibbattanavasena viruḷhiṃ, aparāpariyāyaphalanibbattanavasena",
  "tika-s0103t0:853_15": "vepullaṃ āpajjatīti yojanā. Ekantato vedanupāyādivasena patti nāma arūpabhave yevāti",
  "tika-s0103t0:853_16": "āha “imehi panā”tiādi. Evañca katvā pāḷiyaṃ kataṃ vā-saddaggahaṇañca samatthitaṃ",
  "tika-s0103t0:853_17": "hoti. “Rūpūpāya”ntiādinā yathā abhisaṅkhāraviññāṇassa upanissayabhūtā rūpādayo gayhanti,",
  "tika-s0103t0:853_18": "evaṃ tena nibbattetabbāpi te gayhantīti adhippāyena “catukkavasena…pe… na vutta”nti",
  "tika-s0103t0:853_19": "āha. Vipākopi hi dhammo vipākadhammaviññāṇaṃ upagataṃ nāma hoti tathā nandiyā upasittattā.",
  "tika-s0103t0:853_20": "Tenāha “nandūpasecana”nti. Vitthāritāneva siṅgālasutte.",
  "tika-s0103t0:854_0": "Bhavati etena ārogyanti bhavo, gilānapaccayo. Parivuddho bhavo abhavo. Vuddhiattho",
  "tika-s0103t0:854_1": "hi ayaṃ akāro yathā “saṃvarāsaṃvaro, phalāphalaṃ”ti ca. Telamadhuphāṇitādīnīti ādi-saddena",
  "tika-s0103t0:854_2": "sappinavanītānaṃ gahaṇaṃ, telādīnaṃ gahaṇañcettha nidassanamattaṃ. Sabbassāpi gilānapaccayassa",
  "tika-s0103t0:854_3": "saṅgaho daṭṭhabbo. Atha vā bhavābhavoti khuddako ceva mahanto ca upapattibhavo veditabbo.",
  "tika-s0103t0:854_4": "Evañca sati “imesaṃ panā”tiādivacanaṃ samatthitaṃ hoti. Bhavūpapattipahānattho hi",
  "tika-s0103t0:854_5": "visesato catutthaariyavaṃso. Taṇhuppādānanti taṇhuppattīnaṃ, cīvarādihetu uppajjanakataṇhānanti",
  "tika-s0103t0:854_6": "attho. Padhānakaraṇakāleti bhāvanānuyogakkhaṇe. Sītādīni na khamatīti bhāvanāya pubbabhāgakālaṃ",
  "tika-s0103t0:854_7": "sandhāya vuttaṃ. Khamatīti sahati abhibhavati. Vitakkasamananti nidassanamattaṃ.",
  "tika-s0103t0:854_8": "Sabbesampi kilesānaṃ samanavasena pavattā paṭipadā.",
  "tika-s0103t0:855_0": "Samādhijhānādibhedo dhammo pajjati paṭipajjīyati etenāti dhammapadaṃ. Anabhijjhāva",
  "tika-s0103t0:855_1": "dhammapadaṃ anabhijjhādhammapadaṃ. Ayaṃ tāva alobhapakkhe nayo, itarapakkhe pana",
  "tika-s0103t0:855_2": "anabhijjhāpadhāno dhammakoṭṭhāso anabhijjhādhammapadaṃ. Akopoti adoso, mettāti attho.",
  "tika-s0103t0:855_3": "Suppaṭṭhitasatīti kāyādīsu sammadeva upaṭṭhitā sati. Satisīsenāti satipadhānamukhena.",
  "tika-s0103t0:855_4": "Samādhipadhānattā jhānānaṃ “samāpatti vā”ti vuttaṃ. Kāmaṃ saviññāṇakaasubhepi jhānabhāvanā",
  "tika-s0103t0:855_5": "alobhappadhānā hoti kāyassa jigucchanena, paṭikkūlākāraggahaṇavasena ca pavattanato,",
  "tika-s0103t0:855_6": "sattavidhauggahakosallādivasena panassā pavatti satipadhānāti tatiyadhammapadeneva",
  "tika-s0103t0:855_7": "naṃ saṅgaṇhitukāmo “dasa asubhavasena vā”ti āha. Hitūpasaṃhārādivasena pavattanato",
  "tika-s0103t0:855_8": "brahmavihārabhāvanā byāpādavirodhinī abyāpādappadhānāti āha “catubrahma…pe… dhammapada”nti.",
  "tika-s0103t0:855_9": "Tattha adhigatāni jhānādīnīti yojanā. Gamanādito āhārassa paṭikkūlabhāvasallakkhaṇaṃ",
  "tika-s0103t0:855_10": "saññāya thirabhāveneva hoti tassā thirasaññāpadaṭṭhānattāti āhāre paṭikkūlasaññāpi",
  "tika-s0103t0:855_11": "tatiyadhammapade eva saṅgahaṃ gatā. Āruppasamādhiabhiññānaṃ adhiṭṭhānabhāvato kasiṇabhāvanā,",
  "tika-s0103t0:855_12": "sattavidhabojjhaṅgavijjāvimuttipāripūrihetuto ānāpānesu paṭhamaānāpānabhāvanā visesato",
  "tika-s0103t0:855_13": "samādhipadhānāti sā catutthadhammapadena saṅgahitā. Catudhātuvavatthānavasena adhigatānipi",
  "tika-s0103t0:855_14": "ettheva saṅgahetabbāni siyuṃ, paññāpadhānatāya pana na saṅgahitāni.",
  "tika-s0103t0:856_0": "Dhammasamādānesu paṭhamaṃ acelakapaṭipadā etarahi ca dukkhabhāvato, anāgatepi apāyadukkhavaṭṭadukkhāvahato.",
  "tika-s0103t0:856_1": "Acelakapaṭipadāti ca nidassanamattaṃ daṭṭhabbaṃ channaparibbājakānampi ubhayadukkhāvahapaṭipattidassanato.",
  "tika-s0103t0:856_2": "Dutiyaṃ…pe… brahmacariyacaraṇaṃ etarahi satipi dukkhe āyatiṃ sukhāvahattā. Kāmesu",
  "tika-s0103t0:856_3": "pātabyatā yathākāmaṃ kāmaparibhogo. Alabhamānassāpīti pi-saddena ko pana vādo labhamānassāti dasseti.",
  "tika-s0103t0:857_0": "Dussīlyādipāpadhammānaṃ khambhanaṃ paṭibandhanaṃ khandhaṭṭho, so pana sīlādi evāti",
  "tika-s0103t0:857_1": "āha “guṇaṭṭho khandhaṭṭho”ti. Guṇavisayatāya khandha-saddassa guṇatthatā veditabbā.",
  "tika-s0103t0:857_2": "Vimuttikkhandhoti paṭipakkhato suṭṭhu vimuttā guṇadhammā adhippetā, na avimuttā,",
  "tika-s0103t0:857_3": "nāpi vimuccamānāti tehi saha desanaṃ āruḷhā sīlakkhandhādayopi tayoti āha “phalasīlaṃ",
  "tika-s0103t0:857_4": "adhippetaṃ, catūsupi ṭhānesu phalameva vutta”nti ca. Eteneva cettha vimuttikkhandhoti",
  "tika-s0103t0:857_5": "phalapariyāpannā sammāsaṅkappavāyāmasatiyo adhippetāti veditabbaṃ.",
  "tika-s0103t0:858_0": "Upatthambhanaṭṭhena sampayuttadhammānaṃ tattha thirabhāvena pavattanato, eteneva",
  "tika-s0103t0:858_1": "ahirikaanottappānampi savisaye balaṭṭho siddho veditabbo. Na hi tesaṃ paṭipakkhehi",
  "tika-s0103t0:858_2": "akampiyaṭṭho ekantiko. Hirottappānañhi akampiyaṭṭho sātisayo kusaladhammānaṃ mahābalabhāvato,",
  "tika-s0103t0:858_3": "akusalānañca dubbalabhāvato. Tenāha bhagavā “abalā naṃ balīyanti, maddante naṃ parissayā”ti",
  "tika-s0103t0:858_4": "bodhipakkhiyadhammavasenāyaṃ desanāti “samathavipassanāmaggavasenā”ti vuttaṃ.",
  "tika-s0103t0:859_0": "Adhīti upasaggamattaṃ, na “adhicitta”ntiādīsu viya adhikārādiatthaṃ. Karaṇādhikaraṇabhāvasādhanavasena",
  "tika-s0103t0:859_1": "adhiṭṭhāna-saddassa atthaṃ dassento “tena vā”tiādimāha. Tena adhiṭṭhānena tiṭṭhanti",
  "tika-s0103t0:859_2": "attano sammāpaṭipattiyaṃ guṇādhikā purisā, te eva tattha adhiṭṭhāne tiṭṭhanti sammāpattiyā,",
  "tika-s0103t0:859_3": "ṭhānameva adhiṭṭhānameva sammāpaṭipattiyanti yojanā. Paṭhamena adhiṭṭhānena. Aggaphalapaññāti",
  "tika-s0103t0:859_4": "ukkaṭṭhaniddesoyaṃ. Kilesūpasamoti kilesānaṃ accantavūpasamo. Paṭhamena nayena adhiṭṭhānāni",
  "tika-s0103t0:859_5": "ekadesatova gahitāni, na nippadesatoti nippadesatova tāni dassetuṃ “paṭhamena cā”tiādi",
  "tika-s0103t0:859_6": "vuttaṃ. “Ādiṃ katvā”ti etena jhānābhiññāpaññañceva maggapaññañca saṅgaṇhāti. Vacīsaccaṃ",
  "tika-s0103t0:859_7": "ādiṃ katvāti ādi-saddena viratisaccaṃ saṅgaṇhāti. Tatiyena ādi-saddena kilesānaṃ",
  "tika-s0103t0:859_8": "vītikkamapariccāgaṃ, pariyuṭṭhānapariccāgaṃ, heṭṭhimamaggehi anusayapariccāgañca",
  "tika-s0103t0:859_9": "saṅgaṇhāti. “Vikkhambhite kilese”ti etena samāpattīhi kilesānaṃ vikkhambhanavasena",
  "tika-s0103t0:859_10": "vūpasamaṃ vatvā ādi-saddena heṭṭhimamaggehi kātabbaṃ tesaṃ samucchedavasena vūpasamaṃ",
  "tika-s0103t0:859_11": "saṅgaṇhāti. Arahattaphalapaññā kathitā ukkaṭṭhaniddesatova, aññathā vacīsaccādīnampi",
  "tika-s0103t0:859_12": "gahaṇaṃ siyā. Nibbānañca asammosadhammatāya uttamaṭṭhena saccaṃ, sabbasaṃkilesapariccāganimittatāya",
  "tika-s0103t0:859_13": "cāgo, sabbasaṅkhārūpasamabhāvato upasamoti ca visesato vattabbataṃ arahatīti therassa",
  "tika-s0103t0:859_14": "adhippāyo. Pakaṭṭhajānanaphalatāya paññā, anavasesato kilesānañcajante ca vūpasante",
  "tika-s0103t0:859_15": "ca uppannattā cāgo, upasamoti ca visesato aggaphalañāṇaṃ vuccatīti thero āha “sesehi",
  "tika-s0103t0:859_16": "arahattaphalapaññā kathitā”ti.",
  "tika-s0103t0:860": "Pañhabyākaraṇādicatukkavaṇṇanā",
  "tika-s0103t0:861_0": "312. Kāḷakanti malīnaṃ, cittassa apabhassarabhāvakaraṇanti attho. Taṃ panettha kammapathappattameva",
  "tika-s0103t0:861_1": "adhippetanti āha “dasaakusalakammapathakamma”nti. Kaṇhābhijātihetuto vā kaṇhaṃ. Tenāha",
  "tika-s0103t0:861_2": "“kaṇhavipāka”nti. Apāyūpatti, manussesu ca dobhaggiyaṃ kaṇhavipāko. Ayaṃ tassa tamabhāvo",
  "tika-s0103t0:861_3": "vutto. Nibbattanatoti nibbattāpanato. Paṇḍaranti odātaṃ, cittassa pabhassarabhāvakaraṇanti",
  "tika-s0103t0:861_4": "attho. Sukkābhijātihetuto vā sukkaṃ. Tenāha “sukkavipāka”nti. Saggūpapatti, manussesu",
  "tika-s0103t0:861_5": "sobhaggiyañca sukkavipāko. Ayaṃ tassa jotibhāvo vutto. Ukkaṭṭhaniddesena pana “sagge",
  "tika-s0103t0:861_6": "nibbattanato”ti vuttaṃ, nibbattāpanatoti attho. Missakakammanti kālena kaṇhaṃ, kālena",
  "tika-s0103t0:861_7": "sukkanti evaṃ missakavasena katakammaṃ. “Sukhadukkhavipāka”nti vatvā tattha sukhadukkhānaṃ",
  "tika-s0103t0:861_8": "pavattiākāraṃ dassetuṃ “missakakammañhī”tiādi vuttaṃ. Kammassa kaṇhasukkasamaññā",
  "tika-s0103t0:861_9": "kaṇhasukkābhijātihetutāyāti apacayagāmitāya tadubhayaviddhaṃsakassa kammakkhayakarakammassa",
  "tika-s0103t0:861_10": "idha sukkapariyāyopi na icchitoti āha “ubhaya…pe… ayamettha attho”ti. Tattha ubhayavipākassāti",
  "tika-s0103t0:861_11": "yathādhigatassa ubhayavipākassa. Sampattibhavapariyāpanno hi vipāko idha “sukkavipāko”ti",
  "tika-s0103t0:861_12": "adhippeto, na accantaparisuddho ariyaphalavipāko.",
  "tika-s0103t0:862_0": "Pubbenivāso sattānaṃ cutūpapāto ca paccakkhakaraṇena sacchikātabbā; itare paṭilābhena",
  "tika-s0103t0:862_1": "asammohapaṭivedhavasena paccakkhakaraṇena ca sacchikātabbā. Nanu ca paccavekkhaṇāpettha",
  "tika-s0103t0:862_2": "paccakkhato pavattatīti? Saccaṃ paccakkhato pavattati sarūpadassanato, na pana paccakkhakaraṇavasena",
  "tika-s0103t0:862_3": "pavattati paccakkhakārīnaṃ piṭṭhivattanato. Tenāha “kāyenā”tiādi.",
  "tika-s0103t0:863_0": "Ohanantīti heṭṭhā katvā hananti gamenti. Tathābhūtā ca adho sīdenti nāmāti āha “osīdāpentī”ti.",
  "tika-s0103t0:863_1": "Kāmanaṭṭhena kāmo ca so yathāvuttenatthena ogho cāti, kāmesu oghoti vā kāmogho. Bhavogho",
  "tika-s0103t0:863_2": "nāma bhavarāgoti dassetuṃ “rūpārūpabhavesū”tiādi vuttaṃ. Tattha paṭhamo upapattibhavesu",
  "tika-s0103t0:863_3": "rāgo, dutiyo kammabhavesu, tatiyo bhavadiṭṭhisahagato. Yathā rañjanaṭṭhena rāgo,",
  "tika-s0103t0:863_4": "evaṃ ohanaṭṭhena “ogho”ti vutto.",
  "tika-s0103t0:864": "Yojentīti kammaṃ vipākena, bhavādiṃ bhavantarādīhi dukkhe satte yojenti ghaṭṭentīti yogā. Oghā viya veditabbā atthato kāmayogādibhāvato.",
  "tika-s0103t0:865_0": "Visaṃyojentīti paṭipannaṃ puggalaṃ kāmayogādito viyojenti. Saṃkilesakaraṇaṃ yojanaṃ",
  "tika-s0103t0:865_1": "yogo, ganthikaraṇaṃ (ganthakaraṇaṃ dha. sa. mūlaṭī. 20-25), saṅkhalikacakkalikānaṃ",
  "tika-s0103t0:865_2": "viya paṭibaddhatākaraṇaṃ vā ganthanaṃ gantho, ayaṃ etesaṃ viseso. Palibundhatīti",
  "tika-s0103t0:865_3": "nissarituṃ appadānavasena na muñceti vibandhati. Idamevāti attano yathāupaṭṭhitaṃ",
  "tika-s0103t0:865_4": "sassatavādādikaṃ vadati. Saccanti bhūtaṃ.",
  "tika-s0103t0:866_0": "Bhusaṃ, daḷhañca ārammaṇaṃ ādīyati etehīti upādānāni. Yaṃ pana tesaṃ tathāgahaṇaṃ,",
  "tika-s0103t0:866_1": "tampi atthato ādānamevāti āha “upādānānīti ādānaggahaṇānī”ti. Gahaṇaṭṭhenāti kāmanavasena",
  "tika-s0103t0:866_2": "daḷhaṃ gahaṇaṭṭhena. Puna gahaṇaṭṭhenāti micchābhinivisanavasena daḷhaṃ gahaṇaṭṭhena.",
  "tika-s0103t0:866_3": "Imināti iminā sīlavatādinā. Suddhīti saṃsārasuddhi. Etenāti etena diṭṭhigāhena. “Attā”ti",
  "tika-s0103t0:866_4": "paññāpento vadati ceva abhinivesanavasena upādiyati ca.",
  "tika-s0103t0:867_0": "Yavanti tāhi sattā amissitāpi samānajātitāya missitā viya hontīti yoniyo, tā pana",
  "tika-s0103t0:867_1": "atthato aṇḍādiuppattiṭṭhānavisiṭṭhā khandhānaṃ bhāgaso pavattivisesāti āha “yoniyoti",
  "tika-s0103t0:867_2": "koṭṭhāsā”ti. Sayanasminti pupphasantharādisayanasmiṃ. Tattha vā te sayitā jāyantīti",
  "tika-s0103t0:867_3": "sayanaggahaṇaṃ. Tayidaṃ manussānaṃ, bhummadevānañca vasena gahetabbaṃ. Pūtimacchādīsu",
  "tika-s0103t0:867_4": "kimayo nibbattanti. Upapatitā viyāti upapajjavasena patitā viya. Bāhirapaccayanirapekkhatāya",
  "tika-s0103t0:867_5": "vā upapatane sādhukārino opapātino, te eva idha “opapātikā”ti vuttā. Devamanussesūti",
  "tika-s0103t0:867_6": "ettha ye deve sandhāya devaggahaṇaṃ, te dassento “bhummadevesū”ti āha.",
  "tika-s0103t0:868_0": "Attano satisammosena āhārappayogena maraṇato “paṭhamo khiḍḍāpadosikavasenā”ti vuttaṃ.",
  "tika-s0103t0:868_1": "Attano parassa ca manopadosavasena maraṇato “tatiyo manopadosikavasenā”ti vuttaṃ.",
  "tika-s0103t0:868_2": "Neva attasañcetanāya maranti, na parasañcetanāya kevalaṃ puññakkhayeneva maraṇato,",
  "tika-s0103t0:868_3": "tasmā catuttho…pe… veditabbo.",
  "tika-s0103t0:869": "Dakkhiṇāvisuddhādicatukkavaṇṇanā",
  "tika-s0103t0:870": "313. Dānasaṅkhātā dakkhiṇā, na deyyadhammasaṅkhātā. Visujjhanā mahājutikatā, sā pana mahāphalatāya veditabbāti āha “mahapphalā hontī”ti.",
  "tika-s0103t0:871": "Anariyānanti asādhūnaṃ. Te pana nihīnācārā hontīti āha “lāmakāna”nti. Vohārāti sabbohārā abhilāpā vā, atthato tathāpavattā cetanā. Tenāha “ettha cā”tiādi.",
  "tika-s0103t0:872": "Attantapādicatukkavaṇṇanā",
  "tika-s0103t0:873": "314. Tesu acelakoti nidassanamattaṃ channaparibbājakānampi attakilamathaṃ anuyuttānaṃ labbhanato.",
  "tika-s0103t0:874": "Na sīlādisampannoti sīlādīhi guṇehi aparipuṇṇo.",
  "tika-s0103t0:875_0": "Tamoti appakāsabhāvena tamobhūto. Tenāha “andhakārabhūto”ti, andhakāraṃ viya bhūto",
  "tika-s0103t0:875_1": "jāto appakāsabhāvena, andhakārattaṃ vā pattoti attho. Tamamevāti vuttalakkhaṇaṃ tamameva.",
  "tika-s0103t0:875_2": "Paraṃ parato ayanaṃ gati niṭṭhāti attho. “Nīce…pe… nibbattitvā”ti etena tassa tamabhāvaṃ",
  "tika-s0103t0:875_3": "dasseti, “tīṇi duccaritāni paripūretī”ti etena tamaparāyanabhāvaṃ appakāsabhāvāpattito.",
  "tika-s0103t0:875_4": "Tathāvidho hutvāti nīce…pe… nibbattetvā. “Tīṇi sucaritāni paripūretī”ti etena tassa",
  "tika-s0103t0:875_5": "jotiparāyanabhāvaṃ dasseti pakāsabhāvāpattito. Itaradvaye vuttanayānusārena attho veditabbo.",
  "tika-s0103t0:876_0": "Ma-kāro padasandhimattaṃ “aññamañña”ntiādīsu viya. Catūhi vātehīti catūhi disāhi",
  "tika-s0103t0:876_1": "uṭṭhitavātehi. Parappavādehīti paresaṃ diṭṭhigatikānaṃ vādehi. “Akampiyo”ti vatvā",
  "tika-s0103t0:876_2": "tattha kāraṇamāha “acalasaddhāyā”ti, maggenāgatasaddhāya. Patanubhūtattāti ettha",
  "tika-s0103t0:876_3": "dvīhi kāraṇehi patanubhāvo veditabbo adhiccuppattiyā, pariyuṭṭhānamandatāya ca. Sakadāgāmissa",
  "tika-s0103t0:876_4": "hi vaṭṭānusārimahājanassa viya kilesā abhiṇhaṃ na uppajjanti, kadāci karahaci uppajjanti.",
  "tika-s0103t0:876_5": "Uppajjamānā ca vaṭṭānusārimahājanassa viya maddantā abhibhavantā na uppajjanti, dvīhi",
  "tika-s0103t0:876_6": "pana maggehi pahīnattā mandā mandā tanukākārā uppajjanti. Iti kilesānaṃ patanubhāvena",
  "tika-s0103t0:876_7": "guṇasobhāya guṇasoraccena sakadāgāmī samaṇapadumo nāma. Rāgadosānaṃ abhāvāti guṇavikāsavibandhānaṃ",
  "tika-s0103t0:876_8": "sabbaso rāgadosānaṃ abhāvena. Khippameva pupphissatīti aggamaggavikasanena nacirasseva",
  "tika-s0103t0:876_9": "anavasesaguṇasobhāpāripūriyā pupphissati. Tasmā anāgāmī samaṇapuṇḍarīko nāma. “Puṇḍarīka”nti",
  "tika-s0103t0:876_10": "hi rattakamalaṃ vuccati. Taṃ kira lahuṃ pupphissati. ‘Paduma’nti setakamalaṃ, taṃ",
  "tika-s0103t0:876_11": "cirena pupphissatī”ti vadanti. Ganthakārakilesānanti cittassa baddhabhāvakarānaṃ",
  "tika-s0103t0:876_12": "uddhambhāgiyakilesānaṃ sabbaso abhāvā samaṇasukhumālo nāma samaṇabhāvena paramasukhumālabhāvappattito.",
  "tika-s0103t0:877": "Catukkavaṇṇanā niṭṭhitā.",
  "tika-s0103t0:878": "Niṭṭhitā ca paṭhamabhāṇavāravaṇṇanā.",
  "tika-s0103t0:879": "Pañcakavaṇṇanā",
  "tika-s0103t0:880": "315. Saccesu viya ariyasaccāni khandhesu upādānakkhandhā antogadhāti khandhesu lokiyalokuttaravasena vibhāgaṃ dassetvā itaresu tadabhāvato “upādānakkhandhā lokiyā vā”ti āha.",
  "tika-s0103t0:881_0": "Gantabbāti upapajjitabbā. Yathā hi kammabhavo paramatthato asatipi kārake paccayasāmaggiyā",
  "tika-s0103t0:881_1": "siddho “taṃsamaṅginā santānalakkhaṇena sattena kato”ti voharīyati, evaṃ upapattibhavalakkhaṇā",
  "tika-s0103t0:881_2": "gatiyo paramatthato asatipi gamake taṃtaṃkammavasena yehi tāni kammāni “katānī”ti",
  "tika-s0103t0:881_3": "vuccanti, tehi “gantabbā”ti voharīyanti. Yassa uppajjati, taṃ brūhanto eva uppajjatīti",
  "tika-s0103t0:881_4": "ayo, sukhaṃ. Natthi ettha ayoti nirayo. Tato eva assādetabbamettha natthīti “nirassādo”ti",
  "tika-s0103t0:881_5": "āha. Avīciādiokāsepi nirayasaddo niruḷhoti āha “sahokāsena khandhā kathitā”ti. Sūriyavimānādi",
  "tika-s0103t0:881_6": "okāsavisesepi loke deva-saddo niruḷhoti āha “catutthe okāsopī”ti.",
  "tika-s0103t0:882_0": "Āvāseti visaye bhummaṃ. Peto vā ajagaro vā hutvā nibbattati laggacittatāya, hīnajjhāsayatāya",
  "tika-s0103t0:882_1": "ca. Tehi tehi kāraṇehi ādīnavaṃ dassetvā yathā aññe na labhanti, evaṃ karoti attano",
  "tika-s0103t0:882_2": "visamanissitatāya, balavanissitatāya ca. Vaṇṇamacchariyena attano eva vaṇṇaṃ vaṇṇeti,",
  "tika-s0103t0:882_3": "paresaṃ vaṇṇo “kiṃ vaṇṇo eso”ti taṃ taṃ dosaṃ vadati. Paṭivedhadhammo ariyānaṃyeva",
  "tika-s0103t0:882_4": "hoti, te ca taṃ na maccharāyanti macchariyassa sabbaso pahīnattāti tassa asambhavo",
  "tika-s0103t0:882_5": "evāti āha “pariyattidhamme”tiādi. “Ayaṃ imaṃ dhammaṃ uggahetvā aññathā atthaṃ viparivattetvā",
  "tika-s0103t0:882_6": "nassessatī”ti dhammānuggahena na deti. “Ayaṃ imaṃ dhammaṃ uggahetvā uddhato unnaḷo",
  "tika-s0103t0:882_7": "avūpasantacitto apuññaṃ pasavissatī”ti puggalānuggahena na deti. Na taṃ adānaṃ macchariyaṃ",
  "tika-s0103t0:882_8": "macchariyalakkhaṇasseva abhāvato.",
  "tika-s0103t0:883_0": "Cittaṃ nivārentīti jhānādivasena uppajjanakaṃ kusalacittaṃ nisedhenti tathāssa uppajjituṃ",
  "tika-s0103t0:883_1": "na denti. Nīvaraṇappattoti nīvaraṇāvattho. “Arahattamaggavajjho”ti etena bhavarāgānusayassapi",
  "tika-s0103t0:883_2": "nīvaraṇabhāvaṃ anujānāti, taṃ vicāretabbaṃ. Kimettha vicāretabbaṃ? “Āruppe kāmacchandanīvaraṇaṃ",
  "tika-s0103t0:883_3": "paṭicca thinamiddhanīvaraṇa”nti ādivacanato na yidaṃ “pariyāyena vutta”nti sakkā",
  "tika-s0103t0:883_4": "vattuṃ, sabbesampi tebhūmakadhammānaṃ kāmanīyaṭṭhena kāmabhāvato bhavarāgassapi kāmacchandabhāvassa",
  "tika-s0103t0:883_5": "icchitattā. Tasmā “kāmacchando nīvaraṇappatto”ti bhavarāgānusayamāha. So hi arahattamaggavajjho.",
  "tika-s0103t0:883_6": "“Yā tasmiṃ samaye cittassa akalyatā”ti ādivacanato thinaṃ cittagelaññaṃ. Tathā “yā",
  "tika-s0103t0:883_7": "tasmiṃ samaye vedanākkhandhassā”ti ādivacanato middhaṃ khandhattayagelaññaṃ. Ettha",
  "tika-s0103t0:883_8": "ca cittagelaññena cittasseva akalyatā, khandhattayagelaññena pana rūpakāyassapi thinamiddhassa",
  "tika-s0103t0:883_9": "niddāhetuttā. Tathā uddhaccanti uddhaccassa arahattamaggavajjhataṃ upasaṃharati tathā-saddena,",
  "tika-s0103t0:883_10": "na ubhayataṃ. Na hi tassa tādisī ubhayatā atthi. Yaṃ pana keci vadanti “puthujjanasantānavutti",
  "tika-s0103t0:883_11": "sekkhasantānavuttī”ti, taṃ idha anupayogi sekkhasantānavuttino eva cettha adhippetattā.",
  "tika-s0103t0:884_0": "Tehīti saṃyojanehi. “Orambhāgiyāni uddhambhāgiyānī”ti visesaṃ anāmasitvā “saṃyojanānī”ti",
  "tika-s0103t0:884_1": "sādhāraṇato paduddhāro idāni vuccamānacatukkānucchavikatāvasena, kassacipi kilesassa",
  "tika-s0103t0:884_2": "avikkhambhitattā kathañcipi avinipāteyyatāmutto kāmabhavo ajjhattaggahaṇassa visesapaccayattā",
  "tika-s0103t0:884_3": "imesaṃ sattānaṃ abbhantaraṭṭhena anto nāma. Rūpārūpabhavo tabbipariyāyato bahi nāma.",
  "tika-s0103t0:884_4": "Tathā hi yassa orambhāgiyāni saṃyojanāni appahīnāni, so ajjhattasaṃyojano vutto,",
  "tika-s0103t0:884_5": "yassa tāni pahīnāni, so bahiddhāsaṃyojano, tasmā anto asamucchinnabandhanatāya, bahi",
  "tika-s0103t0:884_6": "ca pavattamānabhavaṅgasantānatāya antobaddhā bahisayitā nāma. Nirantarappavattabhavaṅgasantānavasena",
  "tika-s0103t0:884_7": "hi sayitavohāro. Kāmaṃ nesaṃ bahibandhanampi asamucchinnaṃ, antobandhanassa pana",
  "tika-s0103t0:884_8": "thūlatāya evaṃ vuttaṃ. Tenāha “tesañhi kāmabhave bandhana”nti. Iminā nayena sesadvayepi",
  "tika-s0103t0:884_9": "attho veditabbo. Asamucchinnesu ca orambhāgiyasaṃyojaniyesu laddhappaccayesu uddhambhāgiyasaṃyojanāni",
  "tika-s0103t0:884_10": "agaṇanūpagāni hontīti. Ariyānaṃyeva vasenettha catukkassa uddhaṭattā labbhamānāpi",
  "tika-s0103t0:884_11": "puthujjanā na uddhaṭā.",
  "tika-s0103t0:885": "Sikkhākoṭṭhāsoti sikkhitabbabhāgo. Pajjati sikkhā etenāti sikkhāpadaṃ, sikkhāya adhigamupāyoti. Āgatāyeva, tasmā tattha āgatanayeneva veditabbāti adhippāyo.",
  "tika-s0103t0:886": "Abhabbaṭṭhānādipañcakavaṇṇanā",
  "tika-s0103t0:887": "316. Desanāsīsamevāti desanāpadeso eva, tasmā sotāpannādayopi abhabbā. Yadi evaṃ kasmā tathā desanāti āha “puthujjanakhīṇāsavāna”ntiādi.",
  "tika-s0103t0:888_0": "Ñātibyasane yesaṃ ñātīnaṃ vināso, tesaṃ hitasukhaṃ viddhaṃseti, tasmā byasatīti byasanaṃ.",
  "tika-s0103t0:888_1": "Bhogabyasanepi eseva nayo. Rogabyasanādīsu pana “yassa rogo”tiādinā yojetabbaṃ. Neva",
  "tika-s0103t0:888_2": "akusalāni asaṃkiliṭṭhasabhāvattā. Na tilakkhaṇāhatāni abhāvadhammattā. Itaraṃ pana",
  "tika-s0103t0:888_3": "vuttavipariyāyato akusalaṃ, tilakkhaṇāhatañca.",
  "tika-s0103t0:889": "Guṇehi samiddhabhāvā sampadā.",
  "tika-s0103t0:890_0": "Vatthusandassanāti yasmiṃ vatthusmiṃ tassa āpatti, tassa sarūpato dassanā. Āpattisandassanāti",
  "tika-s0103t0:890_1": "yaṃ āpattiṃ so āpanno, tassā dassanā. Saṃvāsapaṭikkhepoti uposathapavāraṇādisaṃvāsassa",
  "tika-s0103t0:890_2": "paṭikkhipanaṃ akaraṇaṃ. Sāmīcipaṭikkhepo abhivādanādisāmīcikiriyāya akaraṇaṃ. Codayamānenāti",
  "tika-s0103t0:890_3": "codentena. Cuditakassa kāloti cuditakassa puggalassa codetabbakālo. Puggalanti codetabbaṃ",
  "tika-s0103t0:890_4": "puggalaṃ. Upaparikkhitvāti “ayaṃ cuditakalakkhaṇe tiṭṭhati, na tiṭṭhatī”ti vīmaṃsitvā.",
  "tika-s0103t0:890_5": "Ayasaṃ āropeti “ime maṃ abhūtena abbhācikkhantā anayabyasanaṃ āpādentī”ti bhikkhūnaṃ ayasaṃ uppādeti.",
  "tika-s0103t0:891": "Padhāniyaṅgapañcakavaṇṇanā",
  "tika-s0103t0:892_0": "317. Padahatīti padahano; bhāvanaṃ anuyutto yogī, tassa bhāvo bhāvanānuyogo padahanabhāvo.",
  "tika-s0103t0:892_1": "Padhānaṃ assa atthīti padhāniko, ka-kārassa ya-kāraṃ katvā “padhāniyo”ti vuttaṃ.",
  "tika-s0103t0:892_2": "“Abhinīhārato paṭṭhāya āgatattā”ti vuttattā paccekabodhisattasāvakabodhisattānampi",
  "tika-s0103t0:892_3": "paṇidhānato pabhuti āgatā saddhā āgamanasaddhā eva, ukkaṭṭhaniddesena pana “sabbaññubodhisattāna”nti",
  "tika-s0103t0:892_4": "vuttaṃ. Adhigamato samudāgatattā aggamaggaphalasampayuttāpi adhigamanasaddhā nāma,",
  "tika-s0103t0:892_5": "yā sotāpannassa aṅgabhāvena vuttā. Acalabhāvenāti paṭipakkhena anabhibhavanīyattā",
  "tika-s0103t0:892_6": "niccalabhāvena. Okappananti okkantitvā pakkhanditvā adhimuccanaṃ. Pasāduppatti pasādanīye",
  "tika-s0103t0:892_7": "vatthusmiṃ pasīdanameva. Suppaṭividdhanti suṭṭhu paṭividdhaṃ, yathā tena paṭivedhena",
  "tika-s0103t0:892_8": "sabbaññutaññāṇaṃ hatthagataṃ ahosi, tathā paṭividdhaṃ. Yassa buddhasubuddhatāya saddhā",
  "tika-s0103t0:892_9": "acalā asampavedhī, tassa dhammasudhammatāya, saṅghasuppaṭipannatāya ca saddhā na",
  "tika-s0103t0:892_10": "tathāti aṭṭhānametaṃ anavakāso. Tenāha bhagavā “yo, bhikkhave, buddhe pasanno, dhamme",
  "tika-s0103t0:892_11": "so pasanno, saṅghe so pasanno”tiādi. Padhānavīriyaṃ ijjhati “addhā imāya paṭipadāya",
  "tika-s0103t0:892_12": "jarāmaraṇato muccissāmī”ti sakkaccaṃ padahanato.",
  "tika-s0103t0:893_0": "Appa-saddo abhāvattho “appa-saddassa…pe… kho panā”tiādīsu viyāti āha “arogo”ti. Samavepākiniyāti",
  "tika-s0103t0:893_1": "yathābhuttaṃ āhāraṃ samākāreneva paccanasīlāya. Daḷhaṃ katvā paccantī hi gahaṇī ghorabhāvena",
  "tika-s0103t0:893_2": "pittavikārādivasena rogaṃ janeti, sithilaṃ katvā paccantī mandabhāvena vātavikārādivasena.",
  "tika-s0103t0:893_3": "Tenāha “nātisītāya nāccuṇhāyā”ti. Gahaṇītejassa mandatikkhatāvasena sattānaṃ yathākkamaṃ",
  "tika-s0103t0:893_4": "sītuṇhasahagatāti āha “atisītagahaṇiko”tiādi. Yāthāvato accayadesanā attano āvikaraṇaṃ",
  "tika-s0103t0:893_5": "nāmāti āha “yathābhūtaṃ attano aguṇaṃ pakāsetā”ti. Udayatthagāminiyāti saṅkhārānaṃ",
  "tika-s0103t0:893_6": "udayaṃ, vayañca paṭivijjhantiyāti ayamettha atthoti āha “udayañcā”tiādi. Parisuddhāyāti",
  "tika-s0103t0:893_7": "nirupakkilesāya. Nibbijjhituṃ samatthāyāti tadaṅgavasena avasesaṃ pajahituṃ samatthāya.",
  "tika-s0103t0:893_8": "Tassa tassa dukkhassa khayagāminiyāti yaṃ dukkhaṃ imasmiṃ ñāṇe anadhigate pavattārahaṃ,",
  "tika-s0103t0:893_9": "adhigate na pavattati, taṃ sandhāya vadati. Tathā hesa yogāvacaro “cūḷasotāpanno”ti vuccati.",
  "tika-s0103t0:894": "Suddhāvāsādipañcakavaṇṇanā",
  "tika-s0103t0:895_0": "318. “Suddhā āvasiṃsū”tiādinā addhattayepi tesaṃ suddhāvāsapariyāyo abyabhicārīti",
  "tika-s0103t0:895_1": "dasseti. Kilesamalarahitāti nāmakāyaparisuddhiṃ vadanto eva rūpakāyaparisuddhimpi",
  "tika-s0103t0:895_2": "atthato dasseti. Tenāha “anāgāmikhīṇāsavā”ti.",
  "tika-s0103t0:896_0": "Āyuno majjhanti avihādīsu yattha yattha uppanno, tattha tattha āyuno majjhaṃ anatikkamitvā.",
  "tika-s0103t0:896_1": "Antarā vāti tassa antarāva orameva. Majjhaṃ upahaccāti āyuno majjhaṃ aticca. Tenāha",
  "tika-s0103t0:896_2": "“atikkamitvā”ti. Appayogenāti anussahanena. Akilamantoti akilanto. Sukhenāti akicchena.",
  "tika-s0103t0:896_3": "Uddhaṃ vāhibhāvena uddhaṃ assa taṇhāsotaṃ, vaṭṭasotañcāti uddhaṃsoto; uddhaṃ vā gantvā",
  "tika-s0103t0:896_4": "paṭilabhitabbato uddhaṃ assa maggasotanti uddhaṃsoto. Akaniṭṭhaṃ gacchatīti akaniṭṭhagāmī.",
  "tika-s0103t0:896_5": "Sodhetvāti tattha tattha uppajjanto te te devaloke sodhento viya hotīti vuttaṃ “cattāro",
  "tika-s0103t0:896_6": "devaloke sodhetvā”ti. Tattha tattha vā uppajjitvā puna anuppajjanārahabhāveneva tatopi",
  "tika-s0103t0:896_7": "gacchanto devūpapattibhavasaññite attano khandhaloke bhavarāgamalaṃ visodhetvā vikkhambhetvā.",
  "tika-s0103t0:896_8": "Ayañhi avihesu kappasahassaṃ vasanto arahattaṃ pattuṃ asakkuṇitvā atappaṃ gacchati,",
  "tika-s0103t0:896_9": "tatthāpi dve kappasahassāni vasanto arahattaṃ pattuṃ asakkuṇitvā sudassaṃ gacchati,",
  "tika-s0103t0:896_10": "tatthāpi cattārikappasahassāni vasanto arahattaṃ pattuṃ asakkuṇitvā sudassiṃ gacchati,",
  "tika-s0103t0:896_11": "tatthāpi aṭṭhakappasahassāni vasanto arahattaṃ pattuṃ asakkuṇitvā akaniṭṭhaṃ gacchati,",
  "tika-s0103t0:896_12": "tattha vasanto aggamaggaṃ adhigacchati.",
  "tika-s0103t0:897": "Cetokhilapañcakavaṇṇanā",
  "tika-s0103t0:898_0": "319. Cetokhilā nāma atthato vicikicchā kodho ca, te pana yasmiṃ santāne uppajjanti,",
  "tika-s0103t0:898_1": "tassa kharabhāvo kakkhaḷabhāvo hutvā upatiṭṭhanti, pageva attanā sampayuttacittassāti",
  "tika-s0103t0:898_2": "āha “cittassa thaddhabhāvo”ti. Yathā lakkhaṇapāripūriyā gahitāya sabbā satthurūpakāyasirī",
  "tika-s0103t0:898_3": "gahitāva nāma hoti, evaṃ sabbaññutāya sabbā dhammakāyasirī” gahitā eva nāma hotīti",
  "tika-s0103t0:898_4": "tadubhayavatthukameva kaṅkhaṃ dassento “sarīre kaṅkhamāno”tiādimāha. Ātapati kileseti",
  "tika-s0103t0:898_5": "ātappaṃ, sammāvāyāmoti āha “ātappāyāti vīriyakaraṇatthāyā”ti. Punappunaṃ yogāyāti",
  "tika-s0103t0:898_6": "bhāvanaṃ punappunaṃ yuñjanāya. Satatakiriyāyāti bhāvanāya nirantarappayogāya. “Paṭivedhadhamme",
  "tika-s0103t0:898_7": "kaṅkhamāno”ti ettha kathaṃ lokuttaradhamme kaṅkhā pavattatīti? Na ārammaṇakaraṇavasena,",
  "tika-s0103t0:898_8": "anussavākāraparivitakkaladdhe parikappitarūpe kaṅkhā pavattatīti dassento āha “vipassanā…pe…",
  "tika-s0103t0:898_9": "vadanti, taṃ atthi nu kho natthīti kaṅkhatī”ti. Sikkhāti cettha pubbabhāgasikkhā",
  "tika-s0103t0:898_10": "veditabbā. “Kāmañcettha visesuppattiyā mahāsāvajjatāya ceva saṃvāsanimittaghaṭṭanāhetu",
  "tika-s0103t0:898_11": "abhiṇhuppattikatāya ca ‘sabrahmacārīsū’ti kopassa visayo visesetvā vutto, tato aññatthāpi",
  "tika-s0103t0:898_12": "pana kopo ‘na cetokhilo’ti na sakkā viññātu”nti keci. Yadi evaṃ vicikicchāyapi ayaṃ",
  "tika-s0103t0:898_13": "nayo āpajjati, tasmā yathārutavaseneva gahetabbaṃ.",
  "tika-s0103t0:899": "Cetasovinibandhādipañcakavaṇṇanā",
  "tika-s0103t0:900_0": "320. Pavattituṃ appadānavasena kusalacittaṃ vinibandhantīti cetasovinibandhā. Taṃ",
  "tika-s0103t0:900_1": "pana vinibandhantā muṭṭhigāhaṃ gaṇhantī viya hontīti āha “cittaṃ bandhitvā”tiādi.",
  "tika-s0103t0:900_2": "Kāmagiddho puggalo vatthukāme viya kilesakāmepi assādeti abhinandatīti vuttaṃ “vatthukāmepi",
  "tika-s0103t0:900_3": "kilesakāmepī”ti. Attano kāyeti attano karajakāye, attabhāve vā. Bahiddhārūpeti paresaṃ",
  "tika-s0103t0:900_4": "kāye, anindriyabaddharūpe ca. Udaraṃ avadihati upacinoti paripūretīti udarāvadehakaṃ.",
  "tika-s0103t0:900_5": "Seyyasukhanti seyyāya sayanavasena uppajjanakasukhaṃ. Saṃparivattakanti saṃparivattetvā.",
  "tika-s0103t0:900_6": "Paṇidhāyāti taṇhāvasena paṇidahitvā. Iti pañcavidhopi lobhaviseso eva cetovinibandho vuttoti veditabbo.",
  "tika-s0103t0:901_0": "Lokiyāneva kathitāni rūpindriyānaṃyeva kathitattā. Paṭhamadutiyacatutthāni lokiyāni",
  "tika-s0103t0:901_1": "parittabhūmakattā. Tatiyapañcamāni kāmarūpaggabhūmikattā, kāmarūpārūpaggabhūmikattā",
  "tika-s0103t0:901_2": "ca. Lokiyalokuttarāni kathitānīti ānetvā yojanā. “Samathavipassanāmaggaphalavasenā”ti",
  "tika-s0103t0:901_3": "vattabbaṃ. “Samathavipassanāmaggavasenā”ti vuttaṃ.",
  "tika-s0103t0:902": "Nissaraṇiyapañcakavaṇṇanā",
  "tika-s0103t0:903_0": "321. Nissarantīti nissaraṇīyāti vattabbe rassaṃ katvā niddeso. Kattari hesa anīya-saddo",
  "tika-s0103t0:903_1": "yathā “niyyānikā”ti. Tenāha “nissaṭā”ti. Kuto pana nissaṭāti? Yathāsakaṃ paṭipakkhato.",
  "tika-s0103t0:903_2": "Nijjīvaṭṭhena dhātuyoti āha “attasuññasabhāvā”ti. Atthato pana dhammadhātumanoviññāṇadhātuvisesā.",
  "tika-s0103t0:903_3": "Tādisassa bhikkhuno kilesavasena kāmesu manasikāro nāma natthīti āha “vīmaṃsanattha”nti.",
  "tika-s0103t0:903_4": "“Nekkhammanissitaṃ idāni me cittaṃ, kiṃ nu kho kāmavitakkopi uppajjatī”ti vīmaṃsantassāti",
  "tika-s0103t0:903_5": "attho. Pakkhandanaṃ nāma anuppaveso, so pana tattha natthīti āha “na pavisatī”ti.",
  "tika-s0103t0:903_6": "Pasādaṃ nāma abhirucisantiṭṭhānaṃ, vimuccanaṃ adhimuccananti taṃ sabbaṃ pakkhipanto",
  "tika-s0103t0:903_7": "vadati “pasādaṃ nāpajjatī”tiādi. Evaṃbhūtaṃ panassa cittaṃ tattha kathaṃ tiṭṭhatīti",
  "tika-s0103t0:903_8": "āha “yathā panā”tiādi. Tanti paṭhamajjhānaṃ. Assāti bhikkhuno. Cittaṃ pakkhandatīti",
  "tika-s0103t0:903_9": "parikammacittena saddhiṃ jhānacittaṃ ekaṭṭhavasena ekajjhaṃ gahetvā vadati. Gocare",
  "tika-s0103t0:903_10": "gatattāti attano ārammaṇe eva pavattattā. Ahānabhāgiyattāti ṭhitibhāgiyattā, visesabhāgiyattā",
  "tika-s0103t0:903_11": "vā. Suṭṭhu vimuttanti vikkhambhanavimuttiyā sammadeva vimuttaṃ. Cittassa kāyassa",
  "tika-s0103t0:903_12": "ca hananato vighāto, dukkhaṃ. Paridahanato pariḷāho, kāmadaratho. Na vedayati anuppajjanato.",
  "tika-s0103t0:903_13": "Nissaranti tatoti nissaraṇaṃ. Ke nissaranti? Kāmā. Evañca katvā kāmānanti kattari",
  "tika-s0103t0:903_14": "sāmivacanaṃ suṭṭhu yujjati. Yadaggena kāmā tato “nissaṭā”ti vuccanti, tadaggena jhānampi",
  "tika-s0103t0:903_15": "kāmato “nissaṭa”nti vattabbataṃ labhatīti vuttaṃ “kāmehi nissaṭattā”ti. Evaṃ vikkhambhanavasena",
  "tika-s0103t0:903_16": "kāmanissaraṇaṃ vatvā idāni samucchedavasena accantatova nissaraṇaṃ dassetuṃ “yo panā”tiādi vuttaṃ.",
  "tika-s0103t0:904_0": "Sesapadesūti sesakoṭṭhāsesu. Ayaṃ pana visesoti visesaṃ vadantena “taṃ jhānaṃ pādakaṃ",
  "tika-s0103t0:904_1": "katvā”tiādiko avisesoti vatvā dutiyatatiyavāresu sabbaso anāmaṭṭho, catutthavāre",
  "tika-s0103t0:904_2": "pana ayampi visesoti dassetuṃ “accantanissaraṇe cettha arahattaphalaṃ yojetabba”nti vuttaṃ.",
  "tika-s0103t0:905_0": "Yasmā arūpajjhānaṃ pādakaṃ katvā aggamaggaṃ adhigantvā arahatte ṭhitassa cittaṃ sabbaso",
  "tika-s0103t0:905_1": "rūpehi nissaṭaṃ nāma hoti. Tassa hi phalasamāpattito vuṭṭhāya vīmaṃsanatthaṃ rūpābhimukhaṃ",
  "tika-s0103t0:905_2": "cittaṃ pesentassa idamakkhātanti samathayānikānaṃ vasena heṭṭhā cattāro vārā kathitā,",
  "tika-s0103t0:905_3": "idaṃ pana sukkhavipassakassa vasenāti āha “suddhasaṅkhāre”tiādi. Puna sakkāyo natthīti",
  "tika-s0103t0:905_4": "uppannanti idāni me sakkāyappabandho natthīti vīmaṃsantassa uppannaṃ.",
  "tika-s0103t0:906": "Vimuttāyatanapañcakavaṇṇanā",
  "tika-s0103t0:907_0": "322. Vimuttiyā vaṭṭadukkhato vimuccanassa āyatanāni kāraṇāni vimuttāyatanānīti āha",
  "tika-s0103t0:907_1": "“vimuccanakāraṇānī”ti. Pāḷiatthaṃ jānantassāti “idha sīlaṃ āgataṃ, idha samādhi,",
  "tika-s0103t0:907_2": "idha paññā”tiādinā taṃ taṃ pāḷiatthaṃ yāthāvato jānantassa. Pāḷiṃ jānantassāti tadatthajotanaṃ",
  "tika-s0103t0:907_3": "pāḷiṃ yāthāvato upadhārentassa. Taruṇapītīti sañjātamattā mudukā pīti jāyati. Kathaṃ",
  "tika-s0103t0:907_4": "jāyati? Yathādesitadhammaṃ upadhārentassa tadanucchavikameva attano kāyavacīmanosamācāraṃ",
  "tika-s0103t0:907_5": "pariggaṇhantassa somanassappattassa pamodalakkhaṇaṃ pāmojjaṃ jāyati. Tuṭṭhākārabhūtā",
  "tika-s0103t0:907_6": "balavapītīti purimuppannāya pītiyā vasena laddhāsevanattā ativiya tuṭṭhākārabhūtā",
  "tika-s0103t0:907_7": "kāyacittadarathapassambhanasamatthāya passaddhiyā paccayo bhavituṃ samatthā balappattā",
  "tika-s0103t0:907_8": "pīti jāyati. Yasmā nāmakāye passaddhe rūpakāyopi passaddho eva hoti, tasmā “nāmakāyo",
  "tika-s0103t0:907_9": "paṭipassambhati” icceva vuttaṃ. Sukhaṃ paṭilabhatīti vakkhamānassa cittasamādhānassa",
  "tika-s0103t0:907_10": "paccayo bhavituṃ samatthaṃ cetasikaṃ nirāmisaṃ sukhaṃ paṭilabhati vindati. “Samādhiyatī”ti",
  "tika-s0103t0:907_11": "ettha na yo koci samādhi adhippeto, atha kho anuttarasamādhīti dassento “arahatta",
  "tika-s0103t0:907_12": "phalasamādhinā samādhiyatī”ti āha. “Ayañhī”tiādi tassā desanāya tādisassa puggalassa",
  "tika-s0103t0:907_13": "yathāvuttasamādhipaṭilābhassa kāraṇabhāvavibhāvanaṃ. Tassa vimuttāyatanabhāvo. Osakkitunti",
  "tika-s0103t0:907_14": "nayituṃ. Samādhiyeva samādhinimittanti kammaṭṭhānapāḷiāruḷho samādhiyeva parato uppajjanakabhāvanāsamādhissa",
  "tika-s0103t0:907_15": "kāraṇabhāvato samādhinimittaṃ. Tenāha “ācariyasantike”tiādi.",
  "tika-s0103t0:908_0": "Vimutti vuccati arahattaṃ sabbaso kilesehi paṭippassaddhivimuttīti katvā. Paripācentīti",
  "tika-s0103t0:908_1": "sādhenti nipphādenti. Aniccānupassanāñāṇe nissayapaccayabhūte uppannasaññā, tena",
  "tika-s0103t0:908_2": "ñāṇena sahagatāti attho. Sesesupi eseva nayo. Yaṃ panettha vattabbaṃ, taṃ visuddhimaggasaṃvaṇṇanāyaṃ",
  "tika-s0103t0:908_3": "vuttanayena veditabbaṃ.",
  "tika-s0103t0:909": "Pañcakavaṇṇanā niṭṭhitā.",
  "tika-s0103t0:910": "Chakkavaṇṇanā",
  "tika-s0103t0:911_0": "323. Attānaṃ adhi ajjhattā, adhi-saddo samāsavisaye adhikāratthaṃ, pavattiatthañca",
  "tika-s0103t0:911_1": "gahetvā pavattatīti attānaṃ adhikicca uddissa pavattā ajjhattā; ajjhattesu bhavāni",
  "tika-s0103t0:911_2": "ajjhattikānīti niyakajjhattesupi abbhantarāni cakkhādīni vuccanti, tāni pana yena",
  "tika-s0103t0:911_3": "ajjhattabhāvena “ajjhattikānī”ti vuccanti, tamatthaṃ pākaṭaṃ katvā dassento “ajjhattikānī”ti",
  "tika-s0103t0:911_4": "āha. Saddatthato pana ajjhattajjhattāniyeva ajjhattajjhattikāni yathā “venayiko”ti",
  "tika-s0103t0:911_5": "daṭṭhabbaṃ. Tato ajjhattatoti tato ajjhattajjhattato, yāni ajjhattikāni vuttāni.",
  "tika-s0103t0:911_6": "Ajjhattikānañhi paṭiyogīni bāhirāni ajjhattadhammānaṃ viya bahiddhādhammā. “Ajjhattikānī”ti",
  "tika-s0103t0:911_7": "hi saparasantānikāni cakkhādīni vuccanti, tathā rūpādīni “bāhirānī”ti. Ajjhattāni",
  "tika-s0103t0:911_8": "pana sasantānikā eva cakkhurūpādayo, tato aññeva bahiddhāti. “Viññāṇasamūhā”ti ettha",
  "tika-s0103t0:911_9": "yadipi tesaṃ viññāṇānaṃ samodhānaṃ natthi bhinnakālikattā, cittena pana ekajjhaṃ",
  "tika-s0103t0:911_10": "abhisaṃyūhanavasena samūhatā vuttā yathā “vedanākkhandho”ti. Cakkhupasādanissitanti",
  "tika-s0103t0:911_11": "cakkhupasādaṃ nissāya paccayaṃ labhitvā uppannaṃ kusalākusalavipākaviññāṇaṃ cakkhuviññāṇatāsāmaññena",
  "tika-s0103t0:911_12": "ekajjhaṃ katvā vuttaṃ. Cakkhusannissito samphasso, na cakkhudvāriko. Ime dasa samphasseti",
  "tika-s0103t0:911_13": "ime pasādavatthuke dasa vipākasamphasse ṭhapetvā. Eteneva nayenāti etena phasse vutteneva",
  "tika-s0103t0:911_14": "nayena. Taṇhāchakke taṇhaṃ ārabbha pavattāpi taṇhā dhammataṇhāti veditabbā.",
  "tika-s0103t0:912_0": "Appaṭissayoti appaṭissavo, va-kārassa ya-kāraṃ katvā niddeso. Garunā kismiñci vutte",
  "tika-s0103t0:912_1": "gāravavasena paṭissavanaṃ paṭissavo, paṭissavabhūtaṃ, taṃsabhāgañca yaṃ kiñci gāravaṃ,",
  "tika-s0103t0:912_2": "natthi etasmiṃ paṭissavoti appaṭissavo, gāravarahito. Tenāha “anīcavuttī”ti. Yathā",
  "tika-s0103t0:912_3": "cetiyaṃ uddissa kataṃ satthu katasadisaṃ, evaṃ cetiyassa purato kataṃ satthu purato",
  "tika-s0103t0:912_4": "katasadisaṃ evāti āha “parinibbute panā”tiādi. Sakkaccaṃ na gacchatīti ādaraṃ gāravaṃ",
  "tika-s0103t0:912_5": "uppādetvā na upasaṅkamati. Yathā sikkhāya ekadese kopite, agārave ca kate sabbā sikkhā",
  "tika-s0103t0:912_6": "kuppati, sabbattha ca agāravaṃ kataṃ nāma hoti samudāyato saṃvarasamādānaṃ avayavato",
  "tika-s0103t0:912_7": "bhedoti. Evaṃ ekabhikkhusmiṃpi…pe… agāravo katova hoti. Anādariyamattenapi sikkhāya",
  "tika-s0103t0:912_8": "aparipūriyevāti āha “apūrayamānova sikkhāya agāravo nāmā”ti. Appamādalakkhaṇaṃ sammāpaṭipatti.",
  "tika-s0103t0:912_9": "Duvidhanti dhammāmisavasena duvidhaṃ.",
  "tika-s0103t0:913_0": "Somanassūpavicārāti somanassasahagatā vicārā adhippetā, upasaddo ca nipātamattanti",
  "tika-s0103t0:913_1": "āha “somanassasampayuttā vicārā”ti. Tathā hissa abhidhamme “cāro vicāro…pe… upavicāro”ti",
  "tika-s0103t0:913_2": "niddeso pavatto. Somanassakāraṇabhūtanti sabhāvato, saṅkappatopi somanassassa uppattiyā",
  "tika-s0103t0:913_3": "paccayabhūtaṃ. Kāmaṃ parittabhūmakā vitakkavicārā aññamaññamaviyogino, kiriyābhedato",
  "tika-s0103t0:913_4": "pana paṭhamābhinipātatāya vitakkassa byāpāro sātisayo. Tato paraṃ vicārassāti taṃ",
  "tika-s0103t0:913_5": "sandhāya “vitakketvā”ti pubbakālakiriyāvasena vatvā “vicārena paricchindatī”ti vuttaṃ.",
  "tika-s0103t0:913_6": "Laddhapubbāsevanassa vicārassa byāpāro paññā viya hoti. Tathā hi “vicāro vicikicchāya",
  "tika-s0103t0:913_7": "paṭipakkho”ti peṭake vuttaṃ. “Diṭṭhisāmaññagato”ti ettha yāya diṭṭhiyā puggalo diṭṭhisāmaññaṃ",
  "tika-s0103t0:913_8": "gato vutto, sā paṭhamamaggasammādiṭṭhi kosambakasutte adhippetoti āha “kosambakasutte",
  "tika-s0103t0:913_9": "paṭhamamaggo kathito”ti. Idhāti imasmiṃ sutte. Catūsupi maggesu sammādiṭṭhi diṭṭhiggahaṇena",
  "tika-s0103t0:913_10": "gahitāti āha “cattāropi maggā kathitā”ti.",
  "tika-s0103t0:914": "Vivādamūlachakkavaṇṇanā",
  "tika-s0103t0:915_0": "325. Kodhanoti kujjhanasīlo. Yasmā so appahīnakodhatāya vigatakodhano nāma na hoti,",
  "tika-s0103t0:915_1": "tasmā “kodhena samannāgato”ti āha. Upanāho etassa atthi, upanayhanasīloti vā upanāhī.",
  "tika-s0103t0:915_2": "Vivādo nāma uppajjamāno yebhuyyena paṭhamaṃ dvinnaṃ vasena uppajjatīti vuttaṃ “dvinnaṃ",
  "tika-s0103t0:915_3": "bhikkhūnaṃ vivādo”ti. So pana yathā bahūnaṃ anatthāvaho hoti, taṃ nidassanamukhena",
  "tika-s0103t0:915_4": "dassento “katha”ntiādimāha. Abbhantaraparisāyāti parisabbhantare.",
  "tika-s0103t0:916_0": "Paraguṇamakkhanāya pavattopi attano kārakaṃ gūthena paharantaṃ gūtho viya paṭhamataraṃ",
  "tika-s0103t0:916_1": "makkhetīti makkho, so etassa atthīti makkhī. Palāsatīti palāso, parassa guṇe ḍaṃsitvā",
  "tika-s0103t0:916_2": "viya apanetīti attho, so etassa atthīti palāsī. Palāsī puggalo hi dutiyassa dhuraṃ",
  "tika-s0103t0:916_3": "na deti, samaṃ pasāretvā tiṭṭhati. Tenāha “yugaggāhalakkhaṇena palāsena samannāgato”ti.",
  "tika-s0103t0:916_4": "“Issukī”tiādīnaṃ padānamattho heṭṭhā vuttanayattā suviññeyyova. Kammapathappattāya",
  "tika-s0103t0:916_5": "micchādiṭṭhiyā vasenettha micchādiṭṭhi veditabbāti āha “natthikavādī ahetukavādī akiriyavādī”ti.",
  "tika-s0103t0:917": "Nissaraṇiyachakkavaṇṇanā",
  "tika-s0103t0:918_0": "326. Hāpetvāti kusalacittaṃ parihāpetvā pavattitumeva appadānavasena. Abhūtaṃ byākaraṇaṃ",
  "tika-s0103t0:918_1": "byākaroti “mettā hi kho me cetovimutti bhāvitā”tiādinā attani avijjamānaṃ guṇabyāhāraṃ",
  "tika-s0103t0:918_2": "byāharati. Cetovimutti-saddaṃ apekkhitvā “nissaṭā”ti vuttaṃ. Puna byāpādo natthīti",
  "tika-s0103t0:918_3": "idāni mama byāpādo nāma natthi sabbaso natthīti ñatvā.",
  "tika-s0103t0:919_0": "“Animittā”ti vatvā yesaṃ nimittānaṃ abhāvena arahattaphalasamāpattiyā animittatā,",
  "tika-s0103t0:919_1": "taṃ dassetuṃ “sā hī”tiādi vuttaṃ. Tattha rāgassa nimittaṃ, rāgo eva vā nimittanti",
  "tika-s0103t0:919_2": "rāganimittaṃ. Ādi-saddena dosanimittādīnaṃ saṅgaho daṭṭhabbo. Rūpavedanādisaṅkhāranimittaṃ",
  "tika-s0103t0:919_3": "rūpanimittādi. Tesaññeva niccādivasena upaṭṭhānaṃ niccanimittādi. Tayidaṃ nimittaṃ",
  "tika-s0103t0:919_4": "yasmā sabbena sabbaṃ arahattaphale natthi, tasmā vuttaṃ “sā hi…pe… animittāti vuttā”ti.",
  "tika-s0103t0:919_5": "Nimittaṃ anusaratīti taṃ nimittaṃ anugacchati ārabbha pavattati.",
  "tika-s0103t0:920_0": "Asmimānoti “asmī”ti pavatto attavisayo māno. Ayaṃ nāma ahaṃ asmīti rūpalakkhaṇo,",
  "tika-s0103t0:920_1": "vedanādīsu vā aññataralakkhaṇo ayaṃ nāma attā ahaṃ asmi. “Asmī”ti māno samugghāṭīyati",
  "tika-s0103t0:920_2": "etenāti asmimānasamugghāto, arahattamaggo. Puna asmimāno natthīti tassa anuppattidhammatāpādanaṃ",
  "tika-s0103t0:920_3": "kittento samugghātattameva vibhāveti.",
  "tika-s0103t0:921": "Anuttariyādichakkavaṇṇanā",
  "tika-s0103t0:922_0": "327. Natthi etesaṃ uttarāni visiṭṭhānīti anuttarāni, anuttarāni eva anuttariyāni",
  "tika-s0103t0:922_1": "yathā anantameva ānantariyanti āha “anuttariyānīti anuttarānī”ti. Dassanānuttariyaṃ",
  "tika-s0103t0:922_2": "nāma anuttaraphalavisesāvahattā. Esa nayo sesesupi. Sattavidhaariyadhanalābhoti sattavidhasaddhādilokuttaradhanalābho.",
  "tika-s0103t0:922_3": "Sikkhattayapūraṇanti adhisīlasikkhādīnaṃ tissannaṃ sikkhānaṃ paripūraṇaṃ. Tattha",
  "tika-s0103t0:922_4": "paripūraṇaṃ nippariyāyato asekkhānaṃ vasena veditabbaṃ. Kalyāṇaputhujjanato paṭṭhāya",
  "tika-s0103t0:922_5": "hi satta sekkhā tisso sikkhā pūrenti nāma, arahā pana paripuṇṇasikkhoti. Iti imāni",
  "tika-s0103t0:922_6": "anuttariyāni lokiyalokuttarāni kathitāni.",
  "tika-s0103t0:923_0": "Anussatiyo eva diṭṭhadhammikasamparāyikādihitasukhānaṃ kāraṇabhāvato ṭhānānīti anussatiṭṭhānāni.",
  "tika-s0103t0:923_1": "Evaṃ anussaratoti yathā buddhānussati visesādhigamassa ṭhānaṃ hoti, evaṃ “itipi so",
  "tika-s0103t0:923_2": "bhagavā”tiādinā buddhaguṇe anussarantassa. Upacārakammaṭṭhānanti paccakkhato upacārajjhānāvahaṃ",
  "tika-s0103t0:923_3": "kammaṭṭhānaṃ, paramparāya pana yāva arahattā lokiyalokuttaravisesāvahaṃ.",
  "tika-s0103t0:924": "Satatavihārachakkavaṇṇanā",
  "tika-s0103t0:925_0": "328. Niccavihārāti sabbadā pavattanakavihārā. Ṭhapetvā hi samāpattivelaṃ, bhavaṅgavelañca",
  "tika-s0103t0:925_1": "khīṇāsavā imināva chaḷaṅgupekkhāvihārena sabbakālaṃ viharanti. Cakkhunā rūpaṃ disvāti",
  "tika-s0103t0:925_2": "nissayavohārena vuttaṃ. Sasambhārakathā hesā yathā “dhanunā vijjhatī”ti. Tasmā nissayasīsena",
  "tika-s0103t0:925_3": "nissitassa gahaṇaṃ daṭṭhabbanti āha “cakkhuviññāṇena disvā”ti. Iṭṭhe arajjantoti",
  "tika-s0103t0:925_4": "iṭṭhe ārammaṇe rāgaṃ anuppādento maggena samucchinnattā. Neva sumano hoti gehasitapemavasenapi.",
  "tika-s0103t0:925_5": "Na dummano pasādaññathattavasenapi. Asamapekkhaneti iṭṭhepi aniṭṭhepi majjhattepi",
  "tika-s0103t0:925_6": "ārammaṇe na samaṃ na sammā ayoniso gahaṇe. Yo akhīṇāsavānaṃ moho uppajjati, taṃ anuppādento",
  "tika-s0103t0:925_7": "maggeneva tassa samugghāṭitattā. Ñāṇupekkhāvaseneva upekkhako viharati majjhatto.",
  "tika-s0103t0:925_8": "Ayañcassa paṭipattivepullappattiyā, paññāvepullappattiyā vāti āha “satiyā”tiādi.",
  "tika-s0103t0:925_9": "Chaḷaṅgupekkhāti chasu dvāresu pavattā satisampajaññassa vasena chāvayavā upekkhā.",
  "tika-s0103t0:925_10": "Ñāṇasampayuttacittāni labbhanti tehi vinā sampajānatāya asambhavato. Mahācittānīti",
  "tika-s0103t0:925_11": "aṭṭhapi mahākiriyacittāni labbhanti. Satatavihārāti ñāṇuppattipaccayarahitakālepi",
  "tika-s0103t0:925_12": "pavattibhedanato. Dasa cittānīti aṭṭha mahākiriyacittāni hasituppādavoṭṭhabbanacittehi",
  "tika-s0103t0:925_13": "saddhiṃ dasa cittāni labbhanti. Arajjanādussanavasena pavatti tesampi sādhāraṇāti.“Upekkhako",
  "tika-s0103t0:925_14": "viharatī”ti vacanato chaḷaṅgupekkhāvasena āgatānaṃ imesaṃ satatavihārānaṃ “somanassaṃ",
  "tika-s0103t0:925_15": "kathaṃ labbhatī”ti codetvā “āsevanato labbhatī”ti sayameva pariharatīti. Kiñcāpi",
  "tika-s0103t0:925_16": "khīṇāsavo iṭṭhāniṭṭhepi ārammaṇe majjhatte viya bahulaṃ upekkhako viharati attano",
  "tika-s0103t0:925_17": "parisuddhapakatibhāvāvijahanato, kadāci pana tathā cetobhisaṅkhārābhāve yaṃ taṃ sabhāvato",
  "tika-s0103t0:925_18": "iṭṭhaṃ ārammaṇaṃ, tattha yāthāvasabhāvaggahaṇavasenapi arahato cittaṃ somanassasahagataṃ",
  "tika-s0103t0:925_19": "hutvā pavattateva, tañca kho pubbāsevanavasena. Tenāha “āsevanato labbhatī”ti.",
  "tika-s0103t0:926": "Abhijātichakkavaṇṇanā",
  "tika-s0103t0:927_0": "329. “Abhijātiyo”ti ettha abhi-saddo upasaggamattaṃ, na atthavisesajotakoti āha “jātiyo”ti.",
  "tika-s0103t0:927_1": "Abhijāyatīti etthāpi eseva nayo. Jāyatīti ca antogadhahetuatthapadaṃ, uppādetīti",
  "tika-s0103t0:927_2": "attho. Jātiyā, taṃnibbattakakammānañca kaṇhasukkapariyāyatāya yaṃ vattabbaṃ, taṃ",
  "tika-s0103t0:927_3": "heṭṭhā vuttameva. Paṭippassambhanavasena kilesānaṃ nibbāpanato nibbānaṃ sace kaṇhaṃ",
  "tika-s0103t0:927_4": "bhaveyya yathā taṃ dasavidhaṃ dussīlyakammaṃ. Sace sukkaṃ bhaveyya yathā taṃ dānasīlādikusalakammaṃ.",
  "tika-s0103t0:927_5": "Dvinnampi kaṇhasukkavipākānaṃ. Arahattaṃ adhippetaṃ “abhijāyatī”ti vacanato. Taṃ",
  "tika-s0103t0:927_6": "kilesanibbānante jātattā nibbānaṃ yathā rāgādīnaṃ khayante jātattā rāgakkhayo dosakkhayo mohakkhayoti.",
  "tika-s0103t0:928": "Nibbedhabhāgiyachakkavaṇṇanā",
  "tika-s0103t0:929_0": "Nibbedho vuccati nibbānaṃ maggañāṇena nibbijjhitabbaṭṭhena, paṭivijjhitabbaṭṭhenāti",
  "tika-s0103t0:929_1": "attho. Nirodhānupassanāñāṇeti nirodhānupassanāñāṇe nissayapaccayabhūte uppannā saññā,",
  "tika-s0103t0:929_2": "tena sahagatāti attho.",
  "tika-s0103t0:930": "Chakkavaṇṇanā niṭṭhitā.",
  "tika-s0103t0:931": "Sattakavaṇṇanā",
  "tika-s0103t0:932_0": "330. Sampattipaṭilābhaṭṭhenāti sīlasampattiādīnaṃ sammāsambodhipariyosānānaṃ sampattīnaṃ",
  "tika-s0103t0:932_1": "paṭilābhāpanaṭṭhena, sampattīnaṃ vā paṭilābho sampattipaṭilābho, tassa kāraṇaṃ sampattipaṭilābhaṭṭho,",
  "tika-s0103t0:932_2": "tena sampattipaṭilābhaṭṭhena. Tenevāha “sampattīnaṃ paṭilābhakāraṇato”ti. Saddhāva",
  "tika-s0103t0:932_3": "ubhayahitatthikehi dhanāyitabbaṭṭhena dhanaṃ saddhādhanaṃ. Etthāti etesu dhanesu.",
  "tika-s0103t0:932_4": "Sabbaseṭṭhaṃ sabbesaṃ paṭilābhakāraṇabhāvato, tesañca saṃkilesavisodhanena mahājutikamahāvipphārabhāvāpādanato.",
  "tika-s0103t0:932_5": "Tenāha “paññāya hī”tiādi. Tattha paññāya ṭhatvāti kammassakatāpaññāya patiṭṭhāya",
  "tika-s0103t0:932_6": "sucaritādīni pūretvā saggūpagā honti. Tattha ceva pāramitā paññāya ca ṭhatvā sāvakapāramiñāṇādīni paṭivijjhanti.",
  "tika-s0103t0:933": "Samādhiṃ parikkharonti abhisaṅkharontīti samādhiparikkhārā, samādhissa sambhārabhūtā sammādiṭṭhiādayo. Idha pana sahakārīkāraṇabhūtā adhippetāti āha “samādhiparivārā”ti.",
  "tika-s0103t0:934_0": "Asataṃ asādhūnaṃ dhammā tesaṃ asādhubhāvasādhanato. Asantāti asundarā gārayhā. Tenāha",
  "tika-s0103t0:934_1": "“lāmakā”ti. “Vipassakasseva kathitā”ti vatvā tassa vipassanānibbattiṃ dassetuṃ “tesupī”tiādi",
  "tika-s0103t0:934_2": "vuttaṃ. Catunnampi hi saccānaṃ visesena dassanato maggapaññā sātisayaṃ “vipassanā”ti",
  "tika-s0103t0:934_3": "vattabbā, taṃsamaṅgī ca ariyo vipassanakoti.",
  "tika-s0103t0:935_0": "Sappurisānaṃ dhammāti sappurisānaṃyeva dhammā, na asappurisānaṃ. Dhammānudhammapaṭipattiyā",
  "tika-s0103t0:935_1": "eva hi dhammaññuādibhāvo, na pāḷidhammapaṭhanādimattena. Bhāsitassāti suttageyyādibhāsitassa",
  "tika-s0103t0:935_2": "ceva tadaññassa ca attatthaparatthabodhakassa padassa. Atthakusalatāvasena atthaṃ",
  "tika-s0103t0:935_3": "jānātīti atthaññū. Attānaṃ jānātīti yāthāvato attano pamāṇajānanavasena attānaṃ jānāti.",
  "tika-s0103t0:935_4": "Paṭiggahaṇaparibhogamattaññutāhi eva pariyesanavissajjanamattaññutāpi bodhitā hontīti",
  "tika-s0103t0:935_5": "“paṭiggahaṇaparibhogesu” icceva vuttaṃ. Evañhi tā anavajjā hontīti. Yogassa adhigamāyāti",
  "tika-s0103t0:935_6": "bhāvanāya anuyuñjanassa. Atisambādhanti atikhuddakaṃ atikkhapaññassa tāvatā kālena",
  "tika-s0103t0:935_7": "tīretuṃ asakkuṇeyyattā. Aṭṭhavidhaṃ parisanti khattiyaparisādikaṃ aṭṭhavidhaṃ parisaṃ.",
  "tika-s0103t0:935_8": "Bhikkhuparisādikaṃ catubbidhaṃ khattiyaparisādikaṃ manussaparisaṃyeva puna catubbidhaṃ",
  "tika-s0103t0:935_9": "gahetvā aṭṭhavidhaṃ vadanti apare. “Imaṃ me sevantassa akusalā dhammā parihāyanti,",
  "tika-s0103t0:935_10": "kusalā dhammā abhivaḍḍhanti, tasmā sevitabbo, vipariyāyato tadañño asevitabbo”ti",
  "tika-s0103t0:935_11": "evaṃ sevitabbāsevitabbaṃ puggalaṃ jānātīti puggalaññū. Evaṃ tesaṃ puggalānampi bodhanaṃ",
  "tika-s0103t0:935_12": "ukkaṭṭhaṃ, nihīnaṃ vā jānāti nāma.",
  "tika-s0103t0:936_0": "331. “Niddasavatthūnī”ti. “Ādi-saddalopenāyaṃ niddeso”ti āha “niddasādivatthūnī”ti.",
  "tika-s0103t0:936_1": "Natthi dāni imassa dasāti niddaso. Pañhoti ñātuṃ icchito attho. Puna dasavasso na",
  "tika-s0103t0:936_2": "hotīti tesaṃ matimattanti dassetuṃ “so kirā”ti kirasaddaggahaṇaṃ. “Niddaso”ti cetaṃ",
  "tika-s0103t0:936_3": "desanāmattaṃ, tassa nibbīsādibhāvassa viya ninnavādibhāvassa ca icchitattāti dassetuṃ",
  "tika-s0103t0:936_4": "“na kevalañcā”tiādi vuttaṃ. Gāme vicarantoti gāme piṇḍāya vicaranto.",
  "tika-s0103t0:937_0": "Na idaṃ titthiyānaṃ adhivacanaṃ tesu tannimittassa abhāvā. Sāsanepi sekkhassāpi na",
  "tika-s0103t0:937_1": "idaṃ adhivacanaṃ, kimaṅgaṃ pana puthujjanassa. Yassa panetaṃ adhivacanaṃ, yena ca",
  "tika-s0103t0:937_2": "kāraṇena, taṃ dassetuṃ “khīṇāsavasseta”ntiādi vuttaṃ. Appaṭisandhikabhāvo hissa paccakkhato",
  "tika-s0103t0:937_3": "kāraṇaṃ. Paramparāya itarāni, yāni pāḷiyaṃ āgatāni.",
  "tika-s0103t0:938_0": "Sikkhāya sammadeva ādānaṃ sikkhāsamādānaṃ, taṃ panassā pāripūriyā veditabbanti āha",
  "tika-s0103t0:938_1": "“sikkhattayapūraṇe”ti. Sikkhāya vā sammadeva ādito paṭṭhāya rakkhaṇaṃ sikkhāsamādānaṃ,",
  "tika-s0103t0:938_2": "tañca atthato pūraṇe paricchinnaṃ arakkhaṇe sabbena sabbaṃ abhāvato, rakkhaṇe ca",
  "tika-s0103t0:938_3": "paripūraṇato. Bahalacchandoti daḷhacchando. Āyatinti anantarānāgatadivasādikālo adhippeto,",
  "tika-s0103t0:938_4": "na anāgatabhavoti āha “anāgate punadivasādīsupī”ti. Sikkhaṃ paripūrentassa tattha",
  "tika-s0103t0:938_5": "niviṭṭhaatthitā avigatapematā, tebhūmakadhammānaṃ aniccādivasena sammadeva nijjhānaṃ",
  "tika-s0103t0:938_6": "dhammanisāmanāti āha “vipassanāyetaṃ adhivacana”nti. Taṇhāvinayaneti virāgānupassanādivipassanāñāṇānubhāvasiddhe",
  "tika-s0103t0:938_7": "taṇhāvikkhambhane. Ekībhāveti gaṇasaṅgaṇikākilesasaṅgaṇikāvigamasiddhe vivekabhāve.",
  "tika-s0103t0:938_8": "Vīriyārambheti sammappadhānavīriyassa paggaṇhane, taṃ pana sabbaso vīriyassa paribrūhanaṃ",
  "tika-s0103t0:938_9": "hotīti āha “kāyikacetasikassa vīriyassa pūraṇe”ti. Satiyañceva nepakkabhāve cāti",
  "tika-s0103t0:938_10": "satokāritāya ceva sampajānakāritāya ca. Satisampajaññabaleneva vīriyārambho ijjhati.",
  "tika-s0103t0:938_11": "Diṭṭhipaṭivedheti sammādiṭṭhiyā paṭivijjhane. Tenāha “maggadassane”ti. Saccasampaṭivedhe",
  "tika-s0103t0:938_12": "hi ijjhamāne maggasammādiṭṭhi siddhā eva hoti.",
  "tika-s0103t0:939_0": "Asubhānupassanāñāṇeti dasavidhassa, ekādasavidhassāpi vā asubhassa anupassanāvasena",
  "tika-s0103t0:939_1": "pavattañāṇe. Idañhi dukkhānupassanāya paricayañāṇaṃ. Ādīnavānupassanāñāṇeti saṅkhārānaṃ",
  "tika-s0103t0:939_2": "aniccadukkhavipariṇāmatāsaṃsūcitassa ādīnavassa anupassanāvasena pavattañāṇe. Appahīnaṭṭhenāti",
  "tika-s0103t0:939_3": "maggena asamucchinnabhāvena. Anusentīti santāne anu anu sayanti. Kāraṇalābhe hi sati",
  "tika-s0103t0:939_4": "uppannārahā kilesā santāne anu anu sayitā viya honti, tasmā te tadavatthā “anusayā”ti",
  "tika-s0103t0:939_5": "vuccanti. Thāmagatoti thāmappatto. Thāmagamanañca aññehi asādhāraṇo kāmarāgādīnameva",
  "tika-s0103t0:939_6": "āveṇiko sabhāvo daṭṭhabbo. Tathā hi vuttaṃ abhidhamme “thāmagatānusayaṃ pajahatī”ti.",
  "tika-s0103t0:939_7": "Kāmarāgo eva anusayo kāmarāgānusayo. Ye pana “kāmarāgassa anusayo kāmarāgānusayo”ti",
  "tika-s0103t0:939_8": "vadanti, taṃ tesaṃ matimattaṃ. Na hi kāmarāgavinimutto kāmarāgānusayo nāma koci atthi.",
  "tika-s0103t0:939_9": "Yadi “tassa bīja”nti vadeyyuṃ, tampi tabbinimuttaṃ paramatthato na upalabbhatevāti.",
  "tika-s0103t0:939_10": "Eseva nayo sesesupi.",
  "tika-s0103t0:940": "Adhikaraṇasamathasattakavaṇṇanā",
  "tika-s0103t0:941_0": "Adhikarīyanti etthāti adhikaraṇāni. Ke adhikarīyanti? Samathā. Kathaṃ adhikarīyantīti?",
  "tika-s0103t0:941_1": "Samanavasena, tasmā te tesaṃ samanavasena pavattantīti āha “adhikaraṇāni samentī”tiādi.",
  "tika-s0103t0:941_2": "Uppannānaṃ uppannānanti uṭṭhitānaṃ uṭṭhitānaṃ. Samathatthanti samanatthaṃ.",
  "tika-s0103t0:942_0": "“Aṭṭhārasahi vatthūhī”ti lakkhaṇavacanametaṃ yathā “yadi me byādhī dāheyyuṃ dātabbamidamosadha”nti,",
  "tika-s0103t0:942_1": "tasmā tesu aññataraññatarena vivadantā “aṭṭhārasahi vatthūhi vivadantī”ti vuccanti.",
  "tika-s0103t0:942_2": "Upavadanāti akkoso. Codanāti anuyogo.",
  "tika-s0103t0:943_0": "Adhikaraṇassa sammukhāva vinayanato sammukhāvinayo. Sannipatitaparisāya dhammavādīnaṃ",
  "tika-s0103t0:943_1": "yebhuyyatāya yebhuyyasikakammassa karaṇaṃ yebhuyyasikā. Ayanti ayaṃ yathāvuttā catubbidhā",
  "tika-s0103t0:943_2": "sammukhatā sammukhāvinayo nāma.",
  "tika-s0103t0:944_0": "Saṅghasāmaggivasena sammukhībhāvo, na yathā tathā kārakapuggalānaṃ sammukhātā. Bhūtatāti",
  "tika-s0103t0:944_1": "tacchatā. Saccapariyāyo hi idha dhamma-saddo “dhammavādī”tiādīsu viya. Vineti etenāti",
  "tika-s0103t0:944_2": "vinayo, tassa tassa adhikaraṇassa vūpasamanāya bhagavatā vuttavidhi, tassa vinayassa",
  "tika-s0103t0:944_3": "sammukhatā vinayasammukhatā. Tenāha “yathā taṃ…pe… sammukhatā”ti. Yenāti yena puggalena.",
  "tika-s0103t0:944_4": "Vivādavatthusaṅkhāte atthe paccatthikā atthapaccatthikā. Saṅghasammukhatā parihāyati",
  "tika-s0103t0:944_5": "sammatapuggaleheva vūpasamanato.",
  "tika-s0103t0:945_0": "Nanti vivādādhikaraṇaṃ. “Na chandāgatiṃ gacchatī”tiādinā vuttaṃ pañcaṅgasamannāgataṃ.",
  "tika-s0103t0:945_1": "Guḷhakādīsu alajjussannāya parisāya guḷhako salākaggāho kātabbo lajjussannāya vivaṭako,",
  "tika-s0103t0:945_2": "bālussannāya sakaṇṇajappako. Yassā kiriyāya dhammavādino bahutarā, sā yebhuyyasikāti",
  "tika-s0103t0:945_3": "āha “dhammavādīnaṃ yebhuyyatāyā”tiādi.",
  "tika-s0103t0:946_0": "“Catūhi samathehi sammatī”ti idaṃ sabbasaṅgāhikavasena vuttaṃ. Tattha pana dvīhi",
  "tika-s0103t0:946_1": "dvīhi eva vūpasamanaṃ daṭṭhabbaṃ. Evaṃ vinicchitanti sace āpatti natthi, ubho khamāpetvā,",
  "tika-s0103t0:946_2": "atha atthi, āpattiṃ dassetvā ropanavasena vinicchitaṃ. Paṭikammaṃ pana āpattādhikaraṇasamathe parato āgamissati.",
  "tika-s0103t0:947": "Na samaṇasāruppaṃ assāmaṇakaṃ, samaṇehi akattabbaṃ, tasmiṃ. Ajjhācāre vītikkame sati.",
  "tika-s0103t0:948_0": "Paṭicaratoti paṭicchādentassa. Pāpussannatāya pāpiyo, puggalo, tassa kattabbakammaṃ",
  "tika-s0103t0:948_1": "tassa pāpiyasikaṃ. Sammukhāvinayeneva vūpasamo natthi paṭiññāya tathārūpāya, khantiyā",
  "tika-s0103t0:948_2": "vā vinā avūpasamanato.",
  "tika-s0103t0:949": "Etthāti āpattidesanāya. Paṭiññāte āpannabhāvādike karaṇaṃ kiriyā “āyatiṃ saṃvareyyāsī”ti, parivāsadānādivasena ca pavattaṃ vacīkammaṃ paṭiññātakaraṇaṃ.",
  "tika-s0103t0:950_0": "Yathānurūpanti “dvīhi samathehi catūhi tīhi ekenā”ti evaṃ vuttanayena yathānurūpaṃ.",
  "tika-s0103t0:950_1": "Etthāti imasmiṃ sutte, imasmiṃ vā samathavicāre. Vinicchayanayoti vinicchaye nayamattaṃ.",
  "tika-s0103t0:950_2": "Tenāha “vitthāro panā”tiādi. Samantapāsādikāyaṃ vinayaṭṭhakathāya vutto, tasmā vuttanayeneva",
  "tika-s0103t0:950_3": "veditabboti adhippāyo.",
  "tika-s0103t0:951": "Sattakavaṇṇanā niṭṭhitā.",
  "tika-s0103t0:952": "Niṭṭhitā ca dutiyabhāṇavāravaṇṇanā.",
  "tika-s0103t0:953": "Aṭṭhakavaṇṇanā",
  "tika-s0103t0:954": "333. Ayāthāvāti na yāthāvā. Aniyyānikatāya micchāsabhāvā. Viparītavuttikatāya yāthāvā. Niyyānikatāya sammāsabhāvā aviparītavuttikā.",
  "tika-s0103t0:955_0": "334. Kucchitaṃ sīdatīti kusīto da-kārassa ta-kāraṃ katvā. Yassa dhammassa vasena",
  "tika-s0103t0:955_1": "puggalo “kusīto”ti vuccati, so kusītabhāvo idha kusīta-saddena vutto. Vināpi hi bhāvajotanaṃ",
  "tika-s0103t0:955_2": "saddaṃ bhāvattho viññāyati yathā “paṭassa sukka”nti, tasmā kusītabhāvavatthūnīti",
  "tika-s0103t0:955_3": "attho. Tenāha “kosajjakāraṇānīti attho”ti. Kammaṃ nāma samaṇasāruppaṃ īdisanti āha",
  "tika-s0103t0:955_4": "“cīvaravicāraṇādī”ti. Vīriyanti padhānavīriyaṃ, taṃ pana caṅkamanavasena karaṇe “kāyika”ntipi",
  "tika-s0103t0:955_5": "vattabbataṃ labhatīti āha “duvidhampī”ti. Pattiyāti pāpuṇanatthaṃ. Osīdananti bhāvanānuyoge",
  "tika-s0103t0:955_6": "saṅkoco. Māsehi ācitaṃ nicitaṃ viyāti māsācitaṃ, taṃ maññe. Yasmā māsā tintāvisesena",
  "tika-s0103t0:955_7": "garukā honti, tasmā “yathā tintamāso”tiādi vuttaṃ. Vuṭṭhito hoti gilānabhāvāti adhippāyo.",
  "tika-s0103t0:956_0": "335. Tesanti ārambhavatthūnaṃ. Imināva nayenāti iminā kusītavatthūsu vutteneva nayena.",
  "tika-s0103t0:956_1": "“Duvidhampi vīriyaṃ ārabhatī”tiādinā, “idaṃ paṭhamanti idaṃ handāhaṃ vīriyaṃ ārabhāmīti",
  "tika-s0103t0:956_2": "evaṃ bhāvanāya abbhussahanaṃ paṭhamaṃ ārambhavatthū”tiādinā ca attho veditabbo. Yathā",
  "tika-s0103t0:956_3": "tathā paṭhamaṃ pavattaṃ abbhussahanañhi upari vīriyārambhassa kāraṇaṃ hoti. Anurūpapaccavekkhaṇāsahitāni",
  "tika-s0103t0:956_4": "hi abbhussahanāni, tammūlakāni vā paccavekkhaṇāni aṭṭha ārambhavatthūni veditabbāni.",
  "tika-s0103t0:957_0": "336. Āsajjāti yassa deti, tassa āmodanahetu tena samāgamanimittaṃ. Tenāha “ettha",
  "tika-s0103t0:957_1": "āsādanaṃ dānakāraṇaṃ nāmā”ti. Bhayāti bhayahetu. Nanu bhayaṃ nāma laddhukāmatā rāgādayo",
  "tika-s0103t0:957_2": "viya cetanāya avisuddhikaraṃ, taṃ kasmā idha gahitanti? Na idaṃ tādisaṃ corabhayādiṃ",
  "tika-s0103t0:957_3": "sandhāya vuttanti dassetuṃ “tatthā”tiādi vuttaṃ. Adāsi meti yaṃ pubbe kataṃ upakāraṃ",
  "tika-s0103t0:957_4": "cintetvā dīyati, taṃ sandhāya vuttaṃ. Dassati meti paccupakārāsīsāya yaṃ dīyati,",
  "tika-s0103t0:957_5": "taṃ sandhāya vadati. Sāhu dānanti “dānaṃ nāmetaṃ paṇḍitapaññatta”nti sādhusamācāre",
  "tika-s0103t0:957_6": "ṭhatvā deti. Alaṅkāratthanti upasobhanatthaṃ. Parivāratthanti parikkhāratthaṃ. Dānañhi",
  "tika-s0103t0:957_7": "datvā taṃ paccavekkhantassa pāmojjapītisomanassādayo uppajjanti, lobhadosaissāmaccherādayo",
  "tika-s0103t0:957_8": "vidūrī bhavanti. Idāni dānaṃ anukūladhammaparibrūhanena, paccanīkadhammavidūrībhāvakaraṇena",
  "tika-s0103t0:957_9": "ca bhāvanācittassa upasobhanāya ca parikkhārāya ca hotīti “alaṅkāratthaṃ, parivāratthañca",
  "tika-s0103t0:957_10": "detī”ti vuttaṃ. Tenāha “dānañhi cittaṃ mudukaṃ karotī”tiādi. Muducitto hoti laddhā",
  "tika-s0103t0:957_11": "dāyake “iminā mayhaṃ saṅgaho kato”ti, dātāpi laddhari. Tena vuttaṃ “ubhinnampi cittaṃ mudukaṃ karotī”ti.",
  "tika-s0103t0:958_0": "Adantadamananti adantā anassavāpissa dānena dantā assavā honti vase vattanti. Adānaṃ",
  "tika-s0103t0:958_1": "dantadūsakanti adānaṃ pana pubbe dantānaṃ assavānampi vighātuppādanena cittaṃ dūseti.",
  "tika-s0103t0:958_2": "Unnamanti dāyakā, piyaṃvadā ca paresaṃ garucittīkāraṭṭhānatāya. Namanti paṭiggāhakā",
  "tika-s0103t0:958_3": "dānena, piyavācāya laddhasaṅgahā saṅgāhakānaṃ.",
  "tika-s0103t0:959": "Cittālaṅkāradānameva uttamaṃ anupakkiliṭṭhatāya, suparisuddhatāya, guṇavisesapaccayatāya ca.",
  "tika-s0103t0:960_0": "337. Dānapaccayāti dānakāraṇā, dānamayapuññassa katattā upacitattāti attho. Upapattiyoti",
  "tika-s0103t0:960_1": "manussesu, devesu ca nibbattiyo. Ṭhapetīti ekavārameva anuppajjitvā yathā uparūpari",
  "tika-s0103t0:960_2": "tenevākārena pavattati, evaṃ ṭhapeti. Tadeva casa adhiṭṭhānanti āha “tasseva vevacana”nti.",
  "tika-s0103t0:960_3": "Vaḍḍhetīti brūheti, na hāpeti. Vimuttanti adhimuttaṃ, ninnaṃ poṇaṃ pabbhāranti attho.",
  "tika-s0103t0:960_4": "Vimuttanti vā visiṭṭhaṃ. Nippariyāyato uttari nāma paṇītaṃ majjhepi hīnamajjhimavibhāgassa",
  "tika-s0103t0:960_5": "labbhanatoti vuttaṃ “uttari abhāvitanti tato upari maggaphalatthāya abhāvita”nti.",
  "tika-s0103t0:960_6": "Saṃvattati tathā paṇihitaṃ dānamayacittaṃ. Yaṃ pana pāḷiyaṃ “tañca kho”tiādi vuttaṃ,",
  "tika-s0103t0:960_7": "taṃ tatrūpapattiyā vibandhakāradussīlyābhāvadassanaparaṃ daṭṭhabbaṃ, na dānamayassa",
  "tika-s0103t0:960_8": "puññassa kevalassa taṃsaṃvattanatādassanaparanti daṭṭhabbaṃ.",
  "tika-s0103t0:961_0": "Samucchinnarāgassāti samucchinnakāmarāgassa. Tassa hi siyā brahmaloke upapatti, na",
  "tika-s0103t0:961_1": "samucchinnabhavarāgassa. Vītarāgaggahaṇena cettha kāmesu vītarāgatā adhippetā, yāya",
  "tika-s0103t0:961_2": "brahmalokūpapatti siyā. Tenāha “dānamattenevā”tiādi. Yadi evaṃ dānaṃ tattha kiṃ atthiyanti",
  "tika-s0103t0:961_3": "āha “dānaṃ panā”tiādi. Dānena muducittoti baddhāghāte verīpuggalepi attano dānasampaṭicchanena mudubhūtacitto.",
  "tika-s0103t0:962": "Parisīdati parito ito cito ca samāgacchatīti parisā, samūho.",
  "tika-s0103t0:963_0": "Lokassa dhammāti sattalokassa avassambhāvī dhammā. Tenāha “etehi mutto nāma natthī”tiādi.",
  "tika-s0103t0:963_1": "Yasmā te lokadhammā aparāparaṃ kadāci lokaṃ anupatanti, kadāci te loko, tasmā tañcettha",
  "tika-s0103t0:963_2": "atthaṃ dassento “aṭṭhime”ti suttapadaṃ āhari. Ghāsacchādanādīnaṃ laddhi lābho, tāni",
  "tika-s0103t0:963_3": "eva vā laddhabbato lābho. Tadabhāvo alābho. Lābhaggahaṇena cettha tabbisayo anurodho",
  "tika-s0103t0:963_4": "gahito, alābhaggahaṇena virodho. Yasmā lohite sati tadupaghātavasena pubbo viya anurodhe",
  "tika-s0103t0:963_5": "sati virodho laddhāvasaro eva hoti, tasmā vuttaṃ “lābhe āgate alābho āgato evā”ti.",
  "tika-s0103t0:963_6": "Esa nayo yasādīsupi.",
  "tika-s0103t0:964": "Aṭṭhakavaṇṇanā niṭṭhitā.",
  "tika-s0103t0:965": "Navakavaṇṇanā",
  "tika-s0103t0:966_0": "340. Vasati tattha phalaṃ tannimittakatāya pavattatīti vatthu, kāraṇanti vuttovāyamattho.",
  "tika-s0103t0:966_1": "Tenāha “āghātavatthūnīti āghātakāraṇānī”ti. Kopo nāmāyaṃ yasmiṃ vatthusmiṃ uppajjati,",
  "tika-s0103t0:966_2": "na tattha ekavārameva uppajjati, atha kho punapi uppajjatevāti vuttaṃ “bandhatī”ti.",
  "tika-s0103t0:966_3": "Atha vā yo paccayavisesena uppajjamāno āghāto savisaye baddho viya na vigacchati,",
  "tika-s0103t0:966_4": "punapi uppajjeyyeva, taṃ sandhāyāha “āghātaṃ bandhatī”ti. Taṃ panassa paccayavasena",
  "tika-s0103t0:966_5": "nibbattanaṃ uppādanamevāti vuttaṃ “karoti uppādetī”ti.",
  "tika-s0103t0:967_0": "Taṃ kutettha labbhāti ettha tanti kiriyāparāmasanaṃ, padajjhāhārena ca attho veditabboti",
  "tika-s0103t0:967_1": "dassento “taṃ anatthacaraṇaṃ mā ahosī”tiādimāha. Kena kāraṇena laddhabbaṃ niratthakabhāvato.",
  "tika-s0103t0:967_2": "Kammassakā hi sattā, te kassa ruciyā dukkhitā, sukhitā vā bhavanti, tasmā kevalaṃ",
  "tika-s0103t0:967_3": "tasmiṃ mayhaṃ kujjhanamattaṃ evāti adhippāyo. Atha vā taṃ kopakaraṇamettha puggale",
  "tika-s0103t0:967_4": "kuto labbhā paramatthato kujjhitabbassa, kujjhanakassa ca abhāvato. Saṅkhāramattañhetaṃ,",
  "tika-s0103t0:967_5": "yadidaṃ khandhapañcakaṃ. Yaṃ “satto”ti vuccati, te saṅkhārā ittarakālā khaṇikā, kassa",
  "tika-s0103t0:967_6": "ko kujjhatīti attho. Lābhā nāma ke siyuṃ aññatra anuppattito.",
  "tika-s0103t0:968_0": "341. Sattā āvasanti etesūti sattāvāsā. Nānattakāyā nānattasaññī ādibhedā sattanikāyā.",
  "tika-s0103t0:968_1": "Yasmā te te sattanikāyā tappariyāpannānaṃ sattānaṃ tāya eva tappariyāpannatāya ādhāro",
  "tika-s0103t0:968_2": "viya vattabbataṃ arahanti samudāyādhāratāya avayavassa yathā “rukkhe sākhā”ti, tasmā",
  "tika-s0103t0:968_3": "“sattānaṃ āvāsā, vasanaṭṭhānānīti attho”ti vuttaṃ. Suddhāvāsāpi sattāvāsova “na so,",
  "tika-s0103t0:968_4": "bhikkhave, sattāvāso sulabharūpo, yo mayā anāvutthapubbo iminā dīghena addhunā aññatra",
  "tika-s0103t0:968_5": "suddhāvāsehi devehī”ti vacanato. Yadi evaṃ kasmā idha na gahitāti tattha kāraṇamāha",
  "tika-s0103t0:968_6": "“asabbakālikattā”tiādi. Vehapphalo pana catutthaṃyeva sattāvāsaṃ bhajatīti daṭṭhabbaṃ.",
  "tika-s0103t0:969_0": "342. Opasamikoti vaṭṭadukkhassa upasamāvaho, taṃ pana vaṭṭadukkhaṃ kilesesu upasantesu",
  "tika-s0103t0:969_1": "upasamati, na aññathā, tasmā “kilesūpasamakaro”ti vuttaṃ. Takkaraṃ sambodhaṃ gametīti sambodhagāmī.",
  "tika-s0103t0:970": "Yasmiṃ devanikāye dhammadesanā na viyujjati savanasseva abhāvato, so pāḷiyaṃ “dīghāyuko devanikāyo”ti adhippetoti āha “asaññabhavaṃ vā arūpabhavaṃ vā”ti.",
  "tika-s0103t0:971": "343. Anupubbato viharitabbāti anupubbavihārā. Anupaṭipāṭiyāti anukkamena. Samāpajjitabbavihārāti samāpajjitvā samaṅgino hutvā viharitabbavihārā.",
  "tika-s0103t0:972": "344. Anupubbanirodhāti anupubbena anukkamena pavattetabbanirodhā. Tenāha “anupaṭipāṭiyā nirodhā”ti.",
  "tika-s0103t0:973": "Navakavaṇṇanā niṭṭhitā.",
  "tika-s0103t0:974": "Dasakavaṇṇanā",
  "tika-s0103t0:975_0": "345. Yehi sīlādīhi samannāgato bhikkhu dhammasaraṇatāya dhammeneva nāthati īsati",
  "tika-s0103t0:975_1": "abhibhavatīti nāthoti vuccati, te tassa nāthabhāvakarā dhammā “nāthakaraṇā”ti vuttāti",
  "tika-s0103t0:975_2": "āha “sanāthā…pe… patiṭṭhākarā dhammā”ti. Tattha attano patiṭṭhākarāti yassa nāthabhāvakarā,",
  "tika-s0103t0:975_3": "tassa attano patiṭṭhāvidhāyino. Appatiṭṭho anātho, sappatiṭṭho sanāthoti patiṭṭhattho nāthattho.",
  "tika-s0103t0:976_0": "Kalyāṇaguṇayogato kalyāṇāti dassento “sīlādiguṇasampannā”ti āha. Mijjanalakkhaṇā",
  "tika-s0103t0:976_1": "mittā etassa atthīti mitto, so vuttanayena kalyāṇo assa atthīti tassa atthitāmattaṃ",
  "tika-s0103t0:976_2": "kalyāṇamittapadena vuttaṃ. Assa tena sabbakālaṃ avijahitavāsoti taṃ dassetuṃ “kalyāṇasahāyo”ti",
  "tika-s0103t0:976_3": "vuttanti āha “tevassā”tiādi. Tevassāti te eva kalyāṇamittā assa bhikkhuno. Saha ayanatoti",
  "tika-s0103t0:976_4": "saha vattanato. Asamodhāne cittena, samodhāne pana cittena ceva kāyena ca sampavaṅko.",
  "tika-s0103t0:977_0": "Sukhaṃ vaco etasmiṃ anukūlagāhimhi ādaragāravavati puggaleti suvaco. Tenāha “sukhena",
  "tika-s0103t0:977_1": "vattabbo”tiādi. Khamoti khantā, tamevassa khamabhāvaṃ dassetuṃ “gāḷhenā”tiādi vuttaṃ.",
  "tika-s0103t0:977_2": "Vāmatoti micchā, ayoniso vā gaṇhāti. Paṭippharatīti paṭāṇikabhāvena tiṭṭhati. Padakkhiṇaṃ",
  "tika-s0103t0:977_3": "gaṇhātīti sammā yoniso vā gaṇhāti.",
  "tika-s0103t0:978_0": "Uccāvacānīti vipulakhuddakāni. Tatrupagamanīyāti tatra tatra mahante, khuddake ca",
  "tika-s0103t0:978_1": "kamme sādhanavasena upāyena upagacchantiyā, tassa tassa kammassa nipphādanena samatthāyāti",
  "tika-s0103t0:978_2": "attho. Tatrupāyāyāti vā tatra tatra kamme sādhetabbe upāyabhūtāya.",
  "tika-s0103t0:979_0": "Dhamme assa kāmoti dhammakāmoti byadhikaraṇānaṃpi bāhirattho samāso hotīti katvā",
  "tika-s0103t0:979_1": "vuttaṃ. Kāmetabbato vā piyāyitabbato kāmo, dhammo; dhammo kāmo assāti dhammakāmo.",
  "tika-s0103t0:979_2": "Dhammoti pariyattidhammo adhippetoti āha “tepiṭakaṃ buddhavacanaṃ piyāyatīti attho”ti.",
  "tika-s0103t0:979_3": "Samudāharaṇaṃ kathanaṃ samudāhāro, piyo samudāhāro etassāti piyasamudāhāro. Sayañcāti",
  "tika-s0103t0:979_4": "ettha ca-saddena “sakkacca”nti padaṃ anukaḍḍhati, tena sayañca sakkaccaṃ desetukāmo",
  "tika-s0103t0:979_5": "hotīti yojanā. Abhidhammo sattappakaraṇāni adhiko abhivisiṭṭho ca pariyattidhammoti",
  "tika-s0103t0:979_6": "katvā. Vinayo ubhatovibhaṅgā vinayanato kāyavācānaṃ. Abhivinayo khandhakaparivārā",
  "tika-s0103t0:979_7": "visesato ābhisamācārikadhammakittanato. Ābhisamācārikadhammapāripūrivaseneva hi ādibrahmacariyakadhammapāripūrī.",
  "tika-s0103t0:979_8": "Dhammo eva piṭakadvayassāpi pariyattidhammabhāvato. Maggaphalāni abhidhammo nibbānadhammassa",
  "tika-s0103t0:979_9": "abhimukhoti katvā. Kilesavūpasamakāraṇaṃ pubbabhāgiyā tisso sikkhā saṅkhepato vivaṭṭanissito",
  "tika-s0103t0:979_10": "samatho vipassanā ca. Bahulapāmojjoti balavapāmojjo.",
  "tika-s0103t0:980_0": "Kāraṇattheti nimittatthe. Kusaladhammanimittaṃ hissa vīriyārambho. Tenāha “tesaṃ",
  "tika-s0103t0:980_1": "adhigamatthāyā”ti. Kusalesu dhammesūti vā nipphādetabbe bhummaṃ yathā “cetaso avūpasame",
  "tika-s0103t0:980_2": "ayonisomanasikārapadaṭṭhāna”nti.",
  "tika-s0103t0:981_0": "346. Sakalaṭṭhenāti nissesaṭṭhena, anavasesapharaṇavasena cettha sakalaṭṭho veditabbo,",
  "tika-s0103t0:981_1": "asubhanimittādīsu viya ekadese aṭṭhatvā anavasesato gahetabbaṭṭhenāti attho. Tadārammaṇānaṃ",
  "tika-s0103t0:981_2": "dhammānanti taṃ kasiṇaṃ ārabbha pavattanakadhammānaṃ. Khettaṭṭhenāti uppattiṭṭhānaṭṭhena.",
  "tika-s0103t0:981_3": "Adhiṭṭhānaṭṭhenāti pavattiṭṭhānabhāvena. Yathā khettaṃ sassānaṃ uppattiṭṭhānaṃ vaḍḍhiṭṭhānañca,",
  "tika-s0103t0:981_4": "evametaṃ jhānaṃ taṃsampayuttānaṃ dhammānanti, yogino vā sukhavisesānaṃ kāraṇabhāvena.",
  "tika-s0103t0:981_5": "“Paricchinditvā” ti idaṃ uddhaṃ adhoti etthāpi yojetabbaṃ. Paricchinditvā eva hi",
  "tika-s0103t0:981_6": "sabbattha kasiṇaṃ vaḍḍhetabbaṃ. Tena tena vā kāraṇenāti tena tena upariādīsu kasiṇavaḍḍhanakāraṇena.",
  "tika-s0103t0:981_7": "Yathā kinti āha “ālokamiva rūpadassanakāmo”ti. Yathā dibbacakkhunā uddhaṃ ce rūpaṃ",
  "tika-s0103t0:981_8": "daṭṭhukāmo, uddhaṃ ālokaṃ pasāreti, adho ce adho, samantato ce rūpaṃ daṭṭhukāmo samantato",
  "tika-s0103t0:981_9": "ālokaṃ pasāreti; evamayaṃ kasiṇanti attho.",
  "tika-s0103t0:982_0": "Ekassāti pathavīkasiṇādīsu ekekassa. Aññabhāvānupagamanatthanti aññakasiṇabhāvānupagamanadīpanatthaṃ,",
  "tika-s0103t0:982_1": "aññassa vā kasiṇabhāvānupagamanadīpanatthaṃ, na hi aññena pasāritakasiṇaṃ tato aññena",
  "tika-s0103t0:982_2": "pasāritakasiṇabhāvaṃ upagacchati, evampi nesaṃ aññakasiṇasambhedābhāvo veditabbo.",
  "tika-s0103t0:982_3": "Na aññaṃ pathavīādi. Na hi udake ṭhitaṭṭhāne sasambhārapathavī atthi. Añño kasiṇasambhedoti",
  "tika-s0103t0:982_4": "āpokasiṇādinā saṅkaro. Sabbatthāti sabbesu sesakasiṇesu. Ekadese aṭṭhatvā anavasesapharaṇaṃ",
  "tika-s0103t0:982_5": "pamāṇassa aggahaṇato appamāṇaṃ. Teneva hi nesaṃ kasiṇasamaññā. Tathā cāha “tañhī”tiādi.",
  "tika-s0103t0:982_6": "Cetasā pharantoti bhāvanācittena ārammaṇaṃ karonto. Bhāvanācittañhi kasiṇaṃ parittaṃ",
  "tika-s0103t0:982_7": "vā vipulaṃ vā sakalameva manasi karoti, na ekadesaṃ.",
  "tika-s0103t0:983_0": "Kasiṇugghāṭimākāse pavattaviññāṇaṃ pharaṇaappamāṇavasena “viññāṇakasiṇa”nti vuttaṃ.",
  "tika-s0103t0:983_1": "Tathā hi taṃ “viññāṇañca”nti vuccati. Kasiṇavasenāti yathāugghāṭitakasiṇavasena.",
  "tika-s0103t0:983_2": "Kasiṇugghāṭimākāse uddhaṃadhotiriyatā veditabbā. Yattakañhi ṭhānaṃ kasiṇaṃ pasāritaṃ,",
  "tika-s0103t0:983_3": "tattakaṃ ākāsabhāvanāvasena ākāso hotīti; evaṃ yattakaṃ ṭhānaṃ ākāsaṃ hutvā upaṭṭhitaṃ,",
  "tika-s0103t0:983_4": "tattakaṃ sakalameva pharitvā viññāṇassa pavattanato āgamanavasena viññāṇakasiṇepi",
  "tika-s0103t0:983_5": "uddhaṃadhotiriyatā vuttāti āha “kasiṇugghāṭiṃ ākāsavasena tattha pavattaviññāṇe uddhaṃadhotiriyatā veditabbā”ti.",
  "tika-s0103t0:984": "Akusalakammapathadasakavaṇṇanā",
  "tika-s0103t0:985_0": "347. Pathabhūtattāti tesaṃ pavattanupāyattā maggabhūtattā. Methunasamācāresūti sadārasantosaparadāragamanavasena",
  "tika-s0103t0:985_1": "duvidhesu methunasamācāresu. Tepi hi kāmetabbato kāmā nāma. Methunavatthūsūti methunassa",
  "tika-s0103t0:985_2": "vatthūsu tesu sattesu. Micchācāroti gārayhācāro. Gārayhatā cassa ekantanihīnatāya",
  "tika-s0103t0:985_3": "evāti āha “ekantanindito lāmakācāro”ti. Asaddhammādhippāyenāti asaddhammasevanādhippāyena.",
  "tika-s0103t0:986_0": "Sagottehi rakkhitā gottarakkhitā. Sahadhammikehi rakkhitā dhammarakkhitā. Sassāmikā",
  "tika-s0103t0:986_1": "sārakkhā. Yassā gamane raññā daṇḍo ṭhapito, sā saparidaṇḍā. Bhariyābhāvatthaṃ dhanena",
  "tika-s0103t0:986_2": "kītā dhanakkītā. Chandena vasantī chandavāsinī. Bhogatthaṃ vasantī bhogavāsinī. Paṭatthaṃ",
  "tika-s0103t0:986_3": "vasantī paṭavāsinī. Udakapattaṃ āmasitvā gahitā odapattakinī. Cumbaṭaṃ apanetvā gahitā",
  "tika-s0103t0:986_4": "obhatacumbaṭā. Karamarānītā dhajāhaṭā. Taṅkhaṇikā muhuttikā. Abhibhavitvā vītikkame",
  "tika-s0103t0:986_5": "micchācāro mahāsāvajjo, na tathā dvinnaṃ samānacchandatāya. “Abhibhavitvā vītikkamane",
  "tika-s0103t0:986_6": "satipi maggenamaggapaṭipattiadhivāsane purimuppannasevanābhisandhipayogābhāvato micchācāro",
  "tika-s0103t0:986_7": "na hoti abhibhuyyamānassā”ti vadanti. Sevanacitte sati payogābhāvo appamāṇaṃ yebhuyyena",
  "tika-s0103t0:986_8": "itthiyā sevanapayogassa abhāvato. Tasmiṃ asati puretaraṃ sevanacittassa upaṭṭhāpanepi",
  "tika-s0103t0:986_9": "tassā micchācāro na siyā, tathā purisassapi sevanapayogābhāveti. Tasmā attano ruciyā",
  "tika-s0103t0:986_10": "pavattitassa vasena tayo balakkārena pavattitassa vasena tayoti sabbepi aggahitaggahaṇena",
  "tika-s0103t0:986_11": "“cattāro sambhārā”ti vuttaṃ.",
  "tika-s0103t0:987_0": "Upasaggavasena atthavisesavācino dhātusaddāti “abhijjhāyatī”ti padassa “parabhaṇḍābhimukhī”tiādinā",
  "tika-s0103t0:987_1": "attho vutto. Tattha tanninnatāyāti tasmiṃ parabhaṇḍe lubbhanavasena ninnatāyāti ayamettha",
  "tika-s0103t0:987_2": "adhippāyo veditabbo. Abhipubbo vā jhā-saddo lubbhane niruḷho daṭṭhabbo. Upasaggavasena",
  "tika-s0103t0:987_3": "atthavisesavācino eva dhātusaddā. Adinnādānassa appasāvajjamahāsāvajjatā brahmajālavaṇṇanāyaṃ",
  "tika-s0103t0:987_4": "vuttāti āha “adinnādānaṃ viya appasāvajjā, mahāsāvajjā cā”ti. Tasmā “yassa bhaṇḍaṃ",
  "tika-s0103t0:987_5": "abhijjhāyati, tassa appaguṇatāya appasāvajjatā, mahāguṇatāya mahāsāvajjatā”tiādinā",
  "tika-s0103t0:987_6": "appasāvajjamahāsāvajjavibhāgo veditabbo. Attano pariṇāmanaṃ cittenevāti veditabbaṃ.",
  "tika-s0103t0:988_0": "Hitasukhaṃ byāpādayatīti yo naṃ uppādeti, tassa yaṃ pati cittaṃ uppādeti, tassa tassa",
  "tika-s0103t0:988_1": "sati samavāye hitasukhaṃ vināseti. Pharusavācāya appasāvajjamahāsāvajjatā brahmajālavaṇṇanāyaṃ",
  "tika-s0103t0:988_2": "vibhāvitāti āha “pharusavācā viyā”tiādi. Tasmā “yaṃ pati cittaṃ byāpādeti, tassa",
  "tika-s0103t0:988_3": "appaguṇatāya appasāvajjo, mahāguṇatāya mahāsāvajjo”tiādinā tadubhayavibhāgo veditabbo.",
  "tika-s0103t0:988_4": "“Aho vatā”ti iminā parassa accantāya vināsacintanaṃ dīpeti. Evañhi ssa dāruṇappavattiyā kammapathappavatti.",
  "tika-s0103t0:989_0": "Yathābhuccagahaṇābhāvenāti yāthāvagahaṇassa abhāvena aniccādisabhāvassa niccādito",
  "tika-s0103t0:989_1": "gahaṇena. Micchā passatīti vitathaṃ passati. “Samphappalāpo viyā”ti iminā āsevanassa",
  "tika-s0103t0:989_2": "mandatāya appasāvajjataṃ, mahantatāya mahāsāvajjataṃ dasseti. Gahitākāraviparītatāti",
  "tika-s0103t0:989_3": "micchādiṭṭhiyā gahitākāraviparītabhāvo. Vatthunoti tassa ayathābhūtasabhāvamāha.",
  "tika-s0103t0:989_4": "Tathābhāvenāti gahitākāreneva viparītākāreneva. Tassa diṭṭhigatikassa, tassa vā vatthuno",
  "tika-s0103t0:989_5": "upaṭṭhānaṃ, “evametaṃ na ito aññathā”ti.",
  "tika-s0103t0:990": "Dhammatoti sabhāvato. Koṭṭhāsatoti phassapañcamakādīsu cittaṅgakoṭṭhāsesu ye koṭṭhāsā honti, tatoti attho.",
  "tika-s0103t0:991": "Cetanādhammāti cetanāsabhāvā.",
  "tika-s0103t0:992_0": "“Paṭipāṭiyā sattā”ti ettha nanu cetanā abhidhamme kammapathesu na vuttāti paṭipāṭiyā",
  "tika-s0103t0:992_1": "sattannaṃ kammapathabhāvo na yuttoti? Na, avacanassa aññahetukattā. Na hi tattha",
  "tika-s0103t0:992_2": "cetanāya akammapathappattattā kammapatharāsimhi avacanaṃ, kadāci pana kammapatho",
  "tika-s0103t0:992_3": "hoti, na sabbadāti kammapathabhāvassa aniyatattā avacanaṃ. Yadā pana kammapatho hoti,",
  "tika-s0103t0:992_4": "tadā kammapatharāsisaṅgaho na nivārito.",
  "tika-s0103t0:993_0": "Etthāha – yadi cetanāya sabbadā kammapathabhāvābhāvato aniyato kammapathabhāvoti",
  "tika-s0103t0:993_1": "kammapatharāsimhi avacanaṃ, nanu abhijjhādīnampi kammapathabhāvaṃ appattānaṃ atthitāya",
  "tika-s0103t0:993_2": "aniyato kammapathabhāvoti tesampi kammapatharāsimhi avacanaṃ āpajjatīti? Nāpajjati",
  "tika-s0103t0:993_3": "kammapathatātaṃsabhāgatā hi tesaṃ tattha vuttattā. Yadi evaṃ cetanāpi tattha vattabbā",
  "tika-s0103t0:993_4": "siyāti? Saccametaṃ, sā pana pāṇātipātādikāvāti pākaṭo tassā kammapathabhāvoti na",
  "tika-s0103t0:993_5": "vuttaṃ siyā. Cetanāya hi “cetanāhaṃ, bhikkhave, kammaṃ vadāmi, tividhā, bhikkhave,",
  "tika-s0103t0:993_6": "kāyasañcetanā akusalaṃ kāyakamma”nti vacanato kammabhāvo pākaṭo; kammaṃyeva ca sugatiduggatīnaṃ,",
  "tika-s0103t0:993_7": "taduppajjanasukhadukkhānañca pathabhāvena pavattaṃ “kammapatho”ti vuccatīti pākaṭo",
  "tika-s0103t0:993_8": "tassā kammapathabhāvo. Abhijjhādīnaṃ pana cetanāsamīhanabhāvena sucaritaduccaritabhāvo,",
  "tika-s0103t0:993_9": "cetanājanitabhāvena [cetanājanitataṃbandhatibhāvena ] sugatiduggatitaduppajjanasukhadukkhānaṃ",
  "tika-s0103t0:993_10": "pathabhāvo cāti na tathā pākaṭo kammapathabhāvoti te eva tena sabhāvena dassetuṃ",
  "tika-s0103t0:993_11": "abhidhamme cetanā kammapathabhāve na vuttā, atathājātiyattā vā cetanā tehi saddhiṃ",
  "tika-s0103t0:993_12": "na vuttāti daṭṭhabbaṃ. Mūlaṃ patvāti mūladesanaṃ patvā, mūlasabhāvesu dhammesu desiyamānesūti attho.",
  "tika-s0103t0:994_0": "“Adinnādānaṃ sattārammaṇa”nti idaṃ “pañcasikkhāpadā parittārammaṇā evā”ti imāya pañhapucchakapāḷiyā",
  "tika-s0103t0:994_1": "virujjhati. Yañhi pāṇātipātādidussīlyassa ārammaṇaṃ, tadeva taṃveramaṇiyā ārammaṇaṃ.",
  "tika-s0103t0:994_2": "Vītikkamitabbavatthuto eva hi viratīti. Sattārammaṇanti vā sattasaṅkhātasaṅkhārārammaṇaṃ,",
  "tika-s0103t0:994_3": "tameva upādāya vuttanti na koci virodho. Tathā hi vuttaṃ sammohavinodaniyaṃ “yāni",
  "tika-s0103t0:994_4": "sikkhāpadāni ettha ‘sattārammaṇānī’ti vuttāni, tāni yasmā sattoti saṅkhaṃ gate saṅkhāreyeva",
  "tika-s0103t0:994_5": "ārammaṇaṃ karontī”ti. esa nayo ito paresupi. Visabhāgavatthuno “itthī puriso”ti gahetabbato",
  "tika-s0103t0:994_6": "“sattārammaṇo”ti eke. “Eko diṭṭho, dve sutā”tiādinā samphappalāpena diṭṭhasutamutaviññātavasena.",
  "tika-s0103t0:994_7": "Tathā abhijjhāti ettha tathā-saddo “diṭṭhasutamutaviññātavasenā” tidampi upasaṃharati,",
  "tika-s0103t0:994_8": "na sattasaṅkhārārammaṇatameva dassanādivasena abhijjhāyanato. “Natthi sattā opapātikā”ti",
  "tika-s0103t0:994_9": "pavattamānāpi micchādiṭṭhi tebhūmakadhammavisayā evāti adhippāyenassā saṅkhārārammaṇatā",
  "tika-s0103t0:994_10": "vuttā. Kathaṃ pana micchādiṭṭhiyā sabbe tebhūmakadhammā ārammaṇaṃ hotīti? Sādhāraṇato.",
  "tika-s0103t0:994_11": "“Natthi sukatadukkaṭānaṃ kammānaṃ phalaṃ vipāko”ti pavattamānāya atthato rūpārūpāvacaradhammāpi gahitā eva hontīti.",
  "tika-s0103t0:995_0": "Sukhabahulatāya rājāno hasamānāpi “ghātethā”ti vadanti, hāso pana nesaṃ attavūpasamādiaññavisayoti",
  "tika-s0103t0:995_1": "āha “sanniṭṭhāpaka…pe… hotī”ti. Majjhattavedano na hoti, sukhavedanova ettha sambhavatīti.",
  "tika-s0103t0:995_2": "Musāvādo lobhasamuṭṭhāno sukhavedano vā siyā majjhattavedano vā, dosasamuṭṭhāno dukkhavedano",
  "tika-s0103t0:995_3": "vāti musāvādo tivedano. Iminā nayena sesesupi yathārahaṃ vedanābhedo veditabbo.",
  "tika-s0103t0:996_0": "Dosamohavasena dvimūlakoti sampayuttamūlameva sandhāya vuttaṃ. Tassa hi mūlaṭṭhena",
  "tika-s0103t0:996_1": "upakārakabhāvo. Nidānamūle pana gayhamāne “lobhamohavasenapī”ti vattabbaṃ siyā. Āmisakiñjakkhahetupi",
  "tika-s0103t0:996_2": "pāṇaṃ hananti. Tenevāha – “lobho nidānaṃ kammānaṃ samudayāyā”tiādi. Sesesupi eseva nayo.",
  "tika-s0103t0:997": "Kusalakammapathadasakavaṇṇanā",
  "tika-s0103t0:998_0": "Pāṇātipātā …pe… veditabbāni lokiyalokuttaramissakavasenettha kusalakammapathānaṃ",
  "tika-s0103t0:998_1": "desitattā. Verahetutāya verasaññitaṃ pāṇātipātādipāpadhammaṃ maṇati “mayi idha ṭhitāya",
  "tika-s0103t0:998_2": "kathaṃ āgacchasī”ti tajjantī viya nīharatīti veramaṇī, viramati etāyāti vā “viramaṇī”ti",
  "tika-s0103t0:998_3": "vattabbe niruttinayena “veramaṇī”ti vuttaṃ. Samādānavasena uppannā virati samādānavirati.",
  "tika-s0103t0:998_4": "Asamādinnasīlassa sampattato yathāupaṭṭhitavītikkamitabbavatthuto virati sampattavirati.",
  "tika-s0103t0:998_5": "Kilesānaṃ samucchindanavasena pavattā maggasampayuttā virati samucchedavirati. Kāmañcettha",
  "tika-s0103t0:998_6": "pāḷiyaṃ viratiyeva āgatā, sikkhāpadavibhaṅge pana cetanāpi āharitvā dassitāti tadubhayampi",
  "tika-s0103t0:998_7": "gaṇhanto “cetanāpi vattanti viratiyopī”ti āha. Anabhijjhā hi mūlaṃ patvāti kammapathakoṭṭhāse",
  "tika-s0103t0:998_8": "“anabhijjhā”ti vuttadhammo mūlato alobho kusalamūlaṃ hotīti evamettha attho daṭṭhabbo.",
  "tika-s0103t0:998_9": "Sesapadadvayepi eseva nayo.",
  "tika-s0103t0:999_0": "Dussīlyārammaṇā tadārammaṇajīvitindriyādiārammaṇā kathaṃ dussīlyāni pajahantīti taṃ",
  "tika-s0103t0:999_1": "dassetuṃ “yathā panā”tiādi vuttaṃ. Pajahantīti veditabbā pāṇātipātādīhi viramaṇavaseneva",
  "tika-s0103t0:999_2": "pavattanato. Atha tadārammaṇabhāve, na so tāni pajahati. Na hi tadeva ārabbha taṃ",
  "tika-s0103t0:999_3": "pajahituṃ sakkā tato avinissaṭabhāvato.",
  "tika-s0103t0:1000": "Anabhijjhā…pe… viramantassāti abhijjhaṃ pajahantassāti attho. Na hi manoduccaritato virati atthi anabhijjhādīheva tappahānasiddhito.",
  "tika-s0103t0:1001": "Ariyavāsadasakavaṇṇanā",
  "tika-s0103t0:1002_0": "348. Ariyānameva vāsāti ariyavāsā anariyānaṃ tādisānaṃ asambhavato. Ariyāti cettha",
  "tika-s0103t0:1002_1": "ukkaṭṭhaniddesena khīṇāsavā gahitā, te ca yasmā tehi sabbakālaṃ avirahitavāsā eva,",
  "tika-s0103t0:1002_2": "tasmā vuttaṃ “ariyā eva vasiṃsu vasanti vasissantī”ti. Tattha vasiṃsūti nissāya vasiṃsu.",
  "tika-s0103t0:1002_3": "Pañcaṅgavippahīnattādayo hi ariyānaṃ apassayā. Tesu pañcaṅgavippahānapaccekasaccapanodanaesanāsamavayavissajjanāni",
  "tika-s0103t0:1002_4": "“saṅkhāyekaṃ paṭisevati, adhivāseti, parivajjeti, vinodetī”ti vuttesu apassenesu",
  "tika-s0103t0:1002_5": "vinodanañca maggakiccāneva, itare maggeneva samijjhanti.",
  "tika-s0103t0:1003": "Ñāṇādayoti ñāṇañceva taṃsampayuttadhammā ca. Tenāha “ñāṇanti vutte”tiādi. Tattha vattabbaṃ heṭṭhā vuttameva.",
  "tika-s0103t0:1004": "Ārakkhakiccaṃ sādheti sativepullappattattā. “Carato”tiādinā niccasamādānaṃ dasseti, taṃ vikkhepābhāvena daṭṭhabbaṃ.",
  "tika-s0103t0:1005_0": "Pabbajjupagatāti yaṃ kiñci pabbajjaṃ upagatā, na samitapāpā. Bhovādinoti jātimattabrāhmaṇe",
  "tika-s0103t0:1005_1": "vadati. Pāṭekkasaccānīti tehi tehi diṭṭhigatikehi pāṭiyekkaṃ gahitāni “idameva sacca”nti",
  "tika-s0103t0:1005_2": "abhiniviṭṭhāni diṭṭhisaccādīni. Diṭṭhigatānipi hi “idameva sacca”nti gahaṇaṃ upādāya",
  "tika-s0103t0:1005_3": "“saccānī”ti voharīyanti. Tenāha “idamevā”tiādi. Nīhaṭānīti attano santānato nīharitāni",
  "tika-s0103t0:1005_4": "apanītāni. Gahitaggahaṇassāti ariyamaggādhigamato pubbe gahitassa diṭṭhigāhassa.",
  "tika-s0103t0:1005_5": "Vissaṭṭhabhāvavevacanānīti ariyamaggena sabbaso pariccāgabhāvassa adhivacanāni.",
  "tika-s0103t0:1006": "Natthi etāsaṃ vayo vekalyanti avayāti āha “anūnā”ti, anavasesāti attho. Esanāti heṭṭhā vuttakāmesanādayo.",
  "tika-s0103t0:1007": "Maggassa kiccanipphatti kathitā rāgādīnaṃ pahīnabhāvadīpanato.",
  "tika-s0103t0:1008_0": "Paccavekkhaṇāya phalaṃ kathitanti paccavekkhaṇamukhena ariyaphalaṃ kathitaṃ. Adhigate",
  "tika-s0103t0:1008_1": "hi aggaphale sabbaso rāgādīnaṃ anuppādadhammataṃ pajānāti, tañca pajānanaṃ paccavekkhaṇañāṇanti.",
  "tika-s0103t0:1009": "Asekkhadhammadasakavaṇṇanā",
  "tika-s0103t0:1010_0": "Phalañca te sampayuttadhammā cāti phalasampayuttadhammā, ariyaphalasabhāvā sampayuttā",
  "tika-s0103t0:1010_1": "dhammāti attho. Phalasampayuttadhammāti phaladhammā ceva taṃsampayuttadhammā cāti",
  "tika-s0103t0:1010_2": "evamettha attho veditabbo. Dvīsupi ṭhānesu paññāva kathitā sammā dassanaṭṭhena sammādiṭṭhi,",
  "tika-s0103t0:1010_3": "sammā jānanaṭṭhena sammāñāṇanti ca. Atthi hi dassanajānanānaṃ savisaye pavattiākāraviseso,",
  "tika-s0103t0:1010_4": "svāyaṃ heṭṭhā dassito eva. Phalasamāpattidhammāti phalasamāpattiyaṃ dhammā, phalasamāpattisahagatadhammāti",
  "tika-s0103t0:1010_5": "attho. Ariyaphalasampayuttadhammāpi hi sabbaso paṭipakkhato vimuttataṃ upādāya “vimuttī”ti",
  "tika-s0103t0:1010_6": "vattabbataṃ labhanti. Kenaci pana yathā asekkhā phalapaññā dassanakiccaṃ upādāya",
  "tika-s0103t0:1010_7": "“sammādiṭṭhī”ti vuttā, jānanakiccaṃ upādāya “sammāñāṇa”ntipi vuttā eva; evaṃ ariyaphalasamādhi",
  "tika-s0103t0:1010_8": "samādānaṭṭhaṃ upādāya “sammāsamādhī”ti vutto, vimuccanaṭṭhaṃ upādāya “sammāvimuttī”",
  "tika-s0103t0:1010_9": "tipi vutto. Evañca katvā “anāsavaṃ cetovimutti”nti dutiyavimuttiggahaṇañca samatthitaṃ hotīti.",
  "tika-s0103t0:1011": "Dasakavaṇṇanā niṭṭhitā.",
  "tika-s0103t0:1012": "Pañhasamodhānavaṇṇanā",
  "tika-s0103t0:1013": "Samodhānetabbāti samāharitabbā.",
  "tika-s0103t0:1014_0": "349. Okappanāti balavasaddhā. Āyatiṃ bhikkhūnaṃ avivādahetubhūtaṃ tattha tattha bhagavatā",
  "tika-s0103t0:1014_1": "desitānaṃ atthānaṃ saṅgāyanaṃ saṅgīti, tassa ca kāraṇaṃ ayaṃ suttadesanā tathā pavattattāti",
  "tika-s0103t0:1014_2": "vuttaṃ “saṅgītipariyāyanti sāmaggiyā kāraṇa”nti. Samanuñño satthā ahosi “paṭibhātu",
  "tika-s0103t0:1014_3": "ta,ṃ sāriputta, bhikkhūnaṃ dhammiṃ kathā”ti ussāhetvā ādito paṭṭhāya yāva pariyosānā",
  "tika-s0103t0:1014_4": "suṇanto, sā panettha bhagavato samanuññatā “sādhu, sādhū”ti anumodanena pākaṭā jātāti",
  "tika-s0103t0:1014_5": "vuttaṃ “anumodanena samanuñño ahosī”ti. Jinabhāsito nāma jāto, na sāvakabhāsito.",
  "tika-s0103t0:1014_6": "Yathā hi rājayuttehi likhitapaṇṇaṃ yāva rājamuddikāya na lañjitaṃ hoti, na tāva “rājapaṇṇa”nti",
  "tika-s0103t0:1014_7": "saṅkhyaṃ gacchati, lañjitamattaṃ pana rājapaṇṇaṃ nāma hoti. Evameva “sādhu, sādhu",
  "tika-s0103t0:1014_8": "sāriputtā”tiādi anumodanavacanasaṃsūcitāya samanuññāsaṅkhātāya jinavacanamuddāya",
  "tika-s0103t0:1014_9": "lañjitattā ayaṃ suttanto jinabhāsito nāma jāto āhaccavacano. Yaṃ panettha atthato",
  "tika-s0103t0:1014_10": "na vibhattaṃ, taṃ suviññeyyamevāti.",
  "tika-s0103t0:1015_0": "350. Āvuso bhikkhaveti sāvakānaṃ ālapananti sāvakānaṃ āmantanavasena ālapanasamudācāro,",
  "tika-s0103t0:1015_1": "na kevalaṃ “bhikkhave”ti, so pana buddhānaṃ ālapanaṃ. Tenāha “buddhā hī”tiādi. Satthusamudācāravasena",
  "tika-s0103t0:1015_2": "asamudācāro evettha satthu uccaṭṭhāne ṭhapanaṃ. Sampati āgatattā katthaci na nibaddho",
  "tika-s0103t0:1015_3": "vāso etesanti anibaddhavāsā, antevāsikā. Kammaṭṭhānaṃ gahetvā sappāyasenāsanaṃ gavesantā",
  "tika-s0103t0:1015_4": "yaṃ kiñci disaṃ gacchantīti disāgamanīyā. Idāni tamatthaṃ vitthārato dassetuṃ “buddhakāle”tiādi vuttaṃ.",
  "tika-s0103t0:1016_0": "Asubhakammaṭṭhānanti ekādasavidhaṃ asubhakammaṭṭhānaṃ. Tatthāpi puggalavemattataṃ",
  "tika-s0103t0:1016_1": "ñatvā tadanurūpaṃ tadanurūpameva deti. Mohacaritassapi kāmaṃ ānāpānassatikammaṭṭhānaṃ",
  "tika-s0103t0:1016_2": "sappāyaṃ, kammaṭṭhānabhāvanāya pana bhājanabhūtaṃ kātuṃ sammohavigamāya paṭhamaṃ",
  "tika-s0103t0:1016_3": "uddesaparipucchādhammassavanadhammasākacchāsu niyojetabboti vuttaṃ “mohacaritassa…pe…",
  "tika-s0103t0:1016_4": "ācikkhatī”ti. Saddhācaritassa visesato purimā cha anussatiyo sappāyā, tāsaṃ pana",
  "tika-s0103t0:1016_5": "anuyuñjane ayaṃ pubbabhāgapaṭipattīti dassetuṃ “pasādanīyasuttante”tiādi vuttaṃ.",
  "tika-s0103t0:1016_6": "Ñāṇacaritassāti buddhicaritassa, tassa pana maraṇassati, upasamānussati, catudhātuvavatthānaṃ,",
  "tika-s0103t0:1016_7": "āhārepaṭikūlasaññā visesato sappāyā, tesaṃ pana upakāradhammadassanatthaṃ “aniccatādi…pe…",
  "tika-s0103t0:1016_8": "kathetī”ti vuttaṃ. Tatthevāti satthu santike eva. Temāsikaṃ paṭipadanti tīhi māsehi",
  "tika-s0103t0:1016_9": "sanniṭṭhāpetabbaṃ paṭipadaṃ.",
  "tika-s0103t0:1017_0": "Ime bhikkhūti imissā dhammadesanāya bhājanabhūtā bhikkhū. “Evaṃ āgantvā gacchante",
  "tika-s0103t0:1017_1": "pana bhikkhū”ti idaṃ “buddhakāle”tiādinā taduddesikavasena vuttabhikkhū sandhāya",
  "tika-s0103t0:1017_2": "vuttaṃ, na “ime bhikkhū”ti anantaraṃ vuttabhikkhū. Tenāha “pesetī”ti. Apalokethāti",
  "tika-s0103t0:1017_3": "āpucchatha. “Paṇḍitā”tiādi sevanabhajanesu kāraṇavacanaṃ. “Sotāpattiphale vinetī”tiādi",
  "tika-s0103t0:1017_4": "yebhuyyavasena vuttaṃ. Āyasmā hi dhammasenāpati bhikkhū yebhuyyena sotāpattiphalaṃ",
  "tika-s0103t0:1017_5": "pāpetvā vissajjeti “evamete niyatā sambodhiparāyaṇā”ti. Āyasmā pana mahāmoggallāno",
  "tika-s0103t0:1017_6": "“sabbāpi bhavūpapatti jigucchitabbāvā”ti bhikkhū yebhuyyena uttamatthaṃyeva pāpeti.",
  "tika-s0103t0:1018_0": "Sāvakehi vinetuṃ sakkuṇeyyā sāvakaveneyyā nāma na sāvakeheva vinetabbāti dassento",
  "tika-s0103t0:1018_1": "āha “sāvakaveneyyā nāmā”tiādi. Dasadhā mātikaṃ ṭhapetvāti ekakato paṭṭhāya yāva dasakā",
  "tika-s0103t0:1018_2": "dasadhā dasadhā mātikaṃ ṭhapetvā vibhattoti dasuttaro. Dasuttaro gatotipi dasuttaroti",
  "tika-s0103t0:1018_3": "ekakato paṭṭhāya yāva dasakā dasahi uttaro adhiko hutvā gato pavattotipi dasuttaro.",
  "tika-s0103t0:1018_4": "Ekekasmiṃ pabbeti ekakato paṭṭhāya yāva dasakā dasasu pabbesu ekekasmiṃ pabbe. Dasa",
  "tika-s0103t0:1018_5": "dasa pañhāti “katamo dhammo bahukāro appamādo kusalesu dhammesū”tiādinā dasa dasa",
  "tika-s0103t0:1018_6": "pañhā. Visesitāti vissajjitā. Dasuttaraṃ pavakkhāmīti desiyamānaṃ desanaṃ nāmakittanamukhena",
  "tika-s0103t0:1018_7": "paṭijānāti vaṇṇabhaṇanatthaṃ. Pavakkhāmīti pakārehi vakkhāmi. Tathā hettha paññāsādhikānaṃ",
  "tika-s0103t0:1018_8": "pañcannaṃ pañhasatānaṃ vasena desanā pavattā. Dhammanti idha dhamma-saddo pariyattipariyāyo",
  "tika-s0103t0:1018_9": "“idha bhikkhu dhammaṃ pariyāpuṇātī”tiādīsu viya. Suttalakkhaṇo cāyaṃ dhammoti āha",
  "tika-s0103t0:1018_10": "“dhammanti sutta”nti. Svāyaṃ dhammo yathānusiṭṭhaṃ paṭipajjamānassa nibbānāvaho.",
  "tika-s0103t0:1018_11": "Tato eva vaṭṭadukkhasamucchedāya hoti, sa cāyamassa ānubhāvo sabbesaṃ khandhānaṃ",
  "tika-s0103t0:1018_12": "pamocanupāyabhāvatoti dassento “nibbānappattiyā”tiādimāha. Tena vuttaṃ “nibbānappattiyā”tiādi.",
  "tika-s0103t0:1019_0": "Uccaṃ karontoti udaggaṃ uḷāraṃ paṇītaṃ katvā dassento, paggaṇhantoti attho. Pemaṃ",
  "tika-s0103t0:1019_1": "janentoti bhattiṃ uppādento. Idañca desanāya paggaṇhanaṃ buddhānampi āciṇṇaṃ evāti",
  "tika-s0103t0:1019_2": "dassento “ekāyano”tiādimāha.",
  "tika-s0103t0:1020": "Ekadhammavaṇṇanā",
  "tika-s0103t0:1021": "351. (Ka) kāra-saddo upa-saddena vināpi upakāratthaṃ vadati, “bahukārā, bhikkhave, mātāpitaro puttāna”ntiādīsu viyāti āha “bahukāroti bahūpakāro”ti.",
  "tika-s0103t0:1022_0": "(Kha) vaḍḍhane vutte nānantariyatāya uppādanaṃ vuttameva hotīti “bhāvetabboti vaḍḍhetabbo”ti",
  "tika-s0103t0:1022_1": "vutto. Uppādanapubbikā hi vaḍḍhanāti. Nanu ca “eko dhammo uppādetabbo”ti uppādanaṃ",
  "tika-s0103t0:1022_2": "pettha visuṃ gahitaṃ evāti? Aññavisayattā tassa nāyaṃ virodho. Tathā hi “eko dhammo",
  "tika-s0103t0:1022_3": "pariññeyyo”ti tīhipi pariññāhi pariññeyyataṃ vatvāpi “eko dhammo pahātabbo”ti pahātabbatā vuttā.",
  "tika-s0103t0:1023": "(Ga) tīhi pariññāhīti ñātatīraṇapahānapariññāhi.",
  "tika-s0103t0:1024": "(Gha) pahānānupassanāyāti pajahanavasena pavattāya anupassanāya. Missakavasena cetaṃ anupassanāgahaṇaṃ daṭṭhabbaṃ.",
  "tika-s0103t0:1025": "(Ṅa) sīlasampadādīnaṃ parihānāvaho parihānāya saṃvattanako.",
  "tika-s0103t0:1026": "(Ca) jhānādivisesaṃ gametīti visesagāmī.",
  "tika-s0103t0:1027": "(Cha) duppaccakkhakaroti anupacitañāṇasambhārehi paccakkhaṃ kātuṃ asakkuṇeyyo.",
  "tika-s0103t0:1028": "(Jha) abhijānitabboti abhimukhaṃ ñāṇena jānitabbo.",
  "tika-s0103t0:1029_0": "Sabbattha mātikāsūti dukādivasena vuttāsu sabbāsu mātikāsu. Ettha ca āyasmā dhammasenāpati",
  "tika-s0103t0:1029_1": "te bhikkhū bhāvanāya niyojetvā uttamatthe patiṭṭhāpetukāmo paṭhamaṃ tāva bhāvanāya",
  "tika-s0103t0:1029_2": "upakāradhammaṃ uddesavasena dassento “eko dhammo bahukāro”ti vatvā tena upakārakena",
  "tika-s0103t0:1029_3": "upakattabbaṃ dassento “eko dhammo bhāvetabbo”ti āha. Ayañca bhāvanā vipassanāvasena",
  "tika-s0103t0:1029_4": "icchitāti āha “eko dhammo pariññeyyo”ti. Pariññā ca nāma yāvadeva pahātabbapajahanatthāti",
  "tika-s0103t0:1029_5": "āha “eko dhammo pahātabbo”ti. Pajahantena ca hānabhāgiyaṃ nīharitvā visesabhāgiye",
  "tika-s0103t0:1029_6": "avaṭṭhātabbanti āha “eko dhammo hānabhāgiyo, eko dhammo visesabhāgiyo”ti. Visesabhāgiye",
  "tika-s0103t0:1029_7": "avaṭṭhānañca duppaṭivijjhanena, duppaṭivijjhapaṭivijjhanañce ijjhati, nipphādetabbanipphādanaṃ",
  "tika-s0103t0:1029_8": "siddhameva hotīti āha “eko dhammo duppaṭivijjho, eko dhammo uppādetabbo”ti. Tayidaṃ",
  "tika-s0103t0:1029_9": "dvayaṃ abhiññeyyādijānanena hotīti āha “eko dhammo abhiññeyyo”ti. Abhiññeyyañce abhiññātaṃ,",
  "tika-s0103t0:1029_10": "sacchikātabbaṃ sacchikatameva hotīti. Ettāvatā ca niṭṭhitakiccova hoti, nāssa uttari",
  "tika-s0103t0:1029_11": "kiñci karaṇīyanti evaṃ tāva mahāthero ekakavasena tesaṃ bhikkhūnaṃ paṭipattividhiṃ",
  "tika-s0103t0:1029_12": "uddisanto imāni dasa padāni iminā anukkamena uddisi.",
  "tika-s0103t0:1030_0": "(Ka) evaṃ aniyamato uddiṭṭhadhamme sarūpato niyametvā dassetuṃ “katamo eko dhammo”tiādinā",
  "tika-s0103t0:1030_1": "desanaṃ ārabhi. Tena vuttaṃ “iti āyasmā sāriputto”tiādi. Esa nayo dukādīsu. Veḷukāroti",
  "tika-s0103t0:1030_2": "veno. So hi veḷuvikārehi kilañjādikaraṇena “veḷukāro”ti vutto. Anto, bahi ca sabbagatagaṇṭhiṃ",
  "tika-s0103t0:1030_3": "nīharaṇena niggaṇṭhiṃ katvā. Ekekakoṭṭhāseti ekakādīsu dasasu koṭṭhāsesu ekekasmiṃ koṭṭhāse.",
  "tika-s0103t0:1031_0": "Sabbatthakaṃ upakārakanti sabbatthakameva sammā paṭipattiyā upakāravantaṃ. Idāni",
  "tika-s0103t0:1031_1": "tamatthaṃ vitthārato dassetuṃ “ayañhī”tiādi vuttaṃ. Vipassanāgabbhaṃ gaṇhāpaneti",
  "tika-s0103t0:1031_2": "yathā upari vipassanā paripaccati tikkhā visadā hutvā maggena ghaṭeti, evaṃ pubbabhāgavipassanāvaḍḍhane.",
  "tika-s0103t0:1031_3": "Atthapaṭisambhidādīsūti atthapaṭisambhidādīsu nipphādetabbesu, tesaṃ sambhārasambharaṇanti",
  "tika-s0103t0:1031_4": "attho. Esa nayo ito paresupi. Ṭhānāṭṭhānesūti ṭhāne, aṭṭhāne ca jānitabbe. Mahāvihārasamāpattiyanti",
  "tika-s0103t0:1031_5": "mahatiyaṃ jhānādivihārasamāpattiyaṃ. Vipassanāñāṇādīsūti ādi-saddena manomayiddhi",
  "tika-s0103t0:1031_6": "ādikāni saṅgaṇhāti. Aṭṭhasu vijjāsūti ambaṭṭhasutte āgatanayāsu aṭṭhasu vijjāsu.",
  "tika-s0103t0:1032": "Teneva bhagavā thometīti yojanā. Nanti appamādaṃ.",
  "tika-s0103t0:1033_0": "Thāmasampannenāti ñāṇabalasamannāgatena. Dīpetvāti “evampi appamādo kusalānaṃ dhammānaṃ",
  "tika-s0103t0:1033_1": "sampādane bahupakāro”ti pakāsetvā. Yaṃ kiñci anavajjapakkhikamatthaṃ appamāde pakkhipitvā",
  "tika-s0103t0:1033_2": "kathetuṃ yuttanti dassetuṃ “yaṃ kiñcī”tiādi vuttaṃ.",
  "tika-s0103t0:1034_0": "(Kha) kāyagatāsatīti rassaṃ akatvā niddeso, niddesena vā etaṃ samāsapadaṃ daṭṭhabbaṃ.",
  "tika-s0103t0:1034_1": "“Aṭṭhikāni puñjakitāni terovassikāni…pe… pūtīni cuṇṇikajātānī”ti evaṃ pavattamanasikāro",
  "tika-s0103t0:1034_2": "“cuṇṇikamanasikāro”ti vadanti. Apare pana bhaṇanti “cuṇṇikairiyāpathesu pavattamanasikāro”ti.",
  "tika-s0103t0:1034_3": "Ettha uppannasatiyāti etasmiṃ yathāvutte ekūnatiṃsavidhe ṭhāne uppannāya satiyā.",
  "tika-s0103t0:1034_4": "Sukhasampayuttāti nippariyāyato sukhasampayuttā, pariyāyato pana catutthajjhāne upekkhāpi",
  "tika-s0103t0:1034_5": "“sukha”nti vattabbataṃ labhati santasabhāvattā.",
  "tika-s0103t0:1035_0": "(Ga) paccayabhūto ārammaṇādivisayopi ārammaṇabhāvena vaṇo viya āsave paggharati,",
  "tika-s0103t0:1035_1": "so sampayogasambhavābhāvepi saha āsavehīti sāsavo. Tathā upādānānaṃ hitoti upādāniyo.",
  "tika-s0103t0:1035_2": "Itarathā pana paccayabhāvena vidhi paṭikkhepo.",
  "tika-s0103t0:1036": "(Gha) asmīti mānoti “asmī”ti pavatto māno.",
  "tika-s0103t0:1037": "(Ca) vipariyāyenāti “anicce anicca”ntiādinā nayena pavatto pathamanasikāro.",
  "tika-s0103t0:1038_0": "(Cha) idha pana vipassanānantaro maggo “ānantariko cetosamādhī”ti adhippeto. Kasmā?",
  "tika-s0103t0:1038_1": "Vipassanāya anantarattā, attano vā pavattiyā anantaraṃ phaladāyakattā. Saddatthato",
  "tika-s0103t0:1038_2": "pana anantaraṃ phalaṃ anantaraṃ, tasmiṃ anantare niyuttā, taṃ vā arahati, anantarapayojanoti vā ānantariko.",
  "tika-s0103t0:1039": "(Ja) phalanti phalapaññā. Paccavekkhaṇapaññā adhippetā akuppārammaṇatāya.",
  "tika-s0103t0:1040_0": "(Jha) attano phalaṃ āharatīti āhāro, paccayoti āha “āhāraṭṭhitikāti paccayaṭṭhitikā”ti.",
  "tika-s0103t0:1040_1": "Ayaṃ eko dhammoti ayaṃ paccayasaṅkhāto eko dhammoti paccayatāsamaññena ekaṃ katvā",
  "tika-s0103t0:1040_2": "vadati. Ñātapariññāya abhiññāyāti ñātapariññāsaṅkhātāya abhiññāya.",
  "tika-s0103t0:1041": "(Ña) akuppā cetovimuttīti arahattaphalavimutti akuppabhāvena ukkaṃsagatattā. Aññathā sabbāpi phalasamāpattiyo akuppā eva paṭipakkhehi akopanīyattā.",
  "tika-s0103t0:1042_0": "Abhiññāyāti “abhiññeyyo”ti ettha laddhaabhiññāya. Pariññāyāti etthāpi eseva nayo.",
  "tika-s0103t0:1042_1": "Pahātabbasacchikātabbehīti pahātabbasacchikātabbapadehi. Pahānapariññāva kathitā",
  "tika-s0103t0:1042_2": "pahānasacchikiriyānaṃ ekāvāratāya pariññāya saheva ijjhanato. Sacchikātabboti visesato",
  "tika-s0103t0:1042_3": "phalaṃ kathitaṃ. Ekasmiṃyeva sattame eva pade labbhati. Phalaṃ pana anekesupi padesu",
  "tika-s0103t0:1042_4": "labbhati paṭhamaṭṭhamanavamadasamesu labbhanato. Yasmā taṃ nippariyāyato dasame eva",
  "tika-s0103t0:1042_5": "labbhati, itaresu pariyāyato tasmā “labbhati evā”ti sāsaṅkaṃ vadati.",
  "tika-s0103t0:1043_0": "Sabhāvato vijjamānāti yena bahukārādisabhāvena desitā, tena sabhāvena paramatthato",
  "tika-s0103t0:1043_1": "upalabbhamānā. Yāthāvāti aviparītā. Tathāsabhāvāti taṃsabhāvā. Na tathā na hontīti",
  "tika-s0103t0:1043_2": "avitathattā tathāva honti. Tato eva vuttappakārato aññathā na hontīti pañcahipi padehi",
  "tika-s0103t0:1043_3": "tesaṃ dhammānaṃ yathābhūtameva vadati. Sammāti ñāyena. Yaṃ pana ñātaṃ, taṃ hetuyuttaṃ",
  "tika-s0103t0:1043_4": "kāraṇayuttameva hotīti āha “hetunā kāraṇenā”ti. Okappanaṃ janesīti jinavacanabhāvena",
  "tika-s0103t0:1043_5": "abhippasādaṃ uppādesi.",
  "tika-s0103t0:1044": "Ekadhammavaṇṇanā niṭṭhitā.",
  "tika-s0103t0:1045": "Dvedhammavaṇṇanā",
  "tika-s0103t0:1046_0": "352. (Ka) “sabbatthā” ti idaṃ “sīlapūraṇādīsū”ti etena saddhiṃ sambandhitabbaṃ. “Sīlapūraṇādīsu",
  "tika-s0103t0:1046_1": "sabbattha appamādo viya upakārakā”ti etena satisampajaññānampi appamādassa viya sabbattha",
  "tika-s0103t0:1046_2": "upakārakatā pakāsitā hoti atthato nātivilakkhaṇattā tato tesaṃ. Satiavippavāso hi",
  "tika-s0103t0:1046_3": "appamādo, so ca atthato sabbattha avijahitā sati eva, sā ca kho ñāṇasampayuttā eva",
  "tika-s0103t0:1046_4": "daṭṭhabbā, itarāya tathārūpasamatthatābhāvato.",
  "tika-s0103t0:1047": "(Kha) tesaṃ pañcasatamattānaṃ bhikkhūnaṃ pubbabhāgapaṭipattivasena desitattā pubbabhāgā kathitā.",
  "tika-s0103t0:1048_0": "(Cha) ayonisomanasikāro saṃkilesassa mūlakāraṇabhāvena pavatto hetu, paribrūhanabhāvena",
  "tika-s0103t0:1048_1": "pavatto paccayo. Yonisomanasikārepi eseva nayo. Yathā ca sattānaṃ saṃkilesāya, visuddhiyā",
  "tika-s0103t0:1048_2": "ca paccayabhūtā ayonisomanasikāro, yonisomanasikāroti “ime dve dhammā duppaṭivijjhā”ti",
  "tika-s0103t0:1048_3": "ettha nīharitvā vuttā, evaṃ imehi dhammā nīharitvā vattabbāti dassento “tathā”tiādimāha.",
  "tika-s0103t0:1048_4": "Tattha asubhajjhānādayo cattāro visaṃyogā nāma kāmayogādipaṭipakkhabhāvato. “Evaṃ",
  "tika-s0103t0:1048_5": "pabhedā”ti iminā “avijjābhāgino dhammā, vijjābhāgino dhammā, kaṇhā dhammā, sukkā",
  "tika-s0103t0:1048_6": "dhammā”ti evamādīnaṃ saṅgaho daṭṭhabbo.",
  "tika-s0103t0:1049": "(Jha) paccayehi samecca sambhuyya katattā pañcakkhandhā saṅkhatā dhātu. Kenaci anabhisaṅkhatattā nibbānaṃ asaṅkhatā dhātu.",
  "tika-s0103t0:1050": "(Ña) tisso vijjā vijjanaṭṭhena, viditakaraṇaṭṭhena ca vijjā. Vimuttīti arahattaphalaṃ paṭipakkhato sabbaso vimuttattā.",
  "tika-s0103t0:1051_0": "Abhiññādīnīti abhiññāpaññādīni. Ekakasadisāneva purimavāre viya vibhajja kathetabbato.",
  "tika-s0103t0:1051_1": "Maggo kathitoti ettha “maggova kathito”ti evamatthaṃ aggahetvā “maggo kathitovā”ti",
  "tika-s0103t0:1051_2": "evamattho gahetabbo “anuppāde ñāṇa”nti iminā phalassa gahitattā. Sacchikātabbapade",
  "tika-s0103t0:1051_3": "phalaṃ kathitanti etthāpi “phalameva kathita”nti aggahetvā “phalaṃ kathitamevā”ti",
  "tika-s0103t0:1051_4": "attho gahetabbo vijjāggahaṇena tadaññassa saṅgahitattā. Esa nayo ito paresupi evarūpesu ṭhānesu.",
  "tika-s0103t0:1052": "Dvedhammavaṇṇanā niṭṭhitā.",
  "tika-s0103t0:1053": "Tayodhammavaṇṇanā",
  "tika-s0103t0:1054_0": "353. (Cha) soti anāgāmimaggo. Sabbaso kāmānaṃ nissaraṇaṃ samucchedavasena pajahanato.",
  "tika-s0103t0:1054_1": "Āruppe arahattamaggo nāma arūpajjhānaṃ pādakaṃ katvā uppanno aggamaggo. Puna uppattinivāraṇatoti",
  "tika-s0103t0:1054_2": "rūpānaṃ uppattiyā sabbaso nivāraṇato. Nirujjhanti saṅkhārā etenāti nirodho, aggamaggo.",
  "tika-s0103t0:1054_3": "Tena hi kilesavaṭṭe nirodhite itarampi vaṭṭadvayaṃ nirodhitameva hoti. Tassa pana",
  "tika-s0103t0:1054_4": "nirodhassa pariyosānattā aggaphalaṃ “nirodho”ti vattabbataṃ labbhatīti āha “arahattaphalaṃ",
  "tika-s0103t0:1054_5": "nirodhoti adhippeta”nti. “Arahattaphalena hi nibbāne diṭṭhe” ti idaṃ arahattamaggena",
  "tika-s0103t0:1054_6": "nibbānadassanassāyaṃ nibbattīti katvā vuttaṃ. Evañca katvā “arahattasaṅkhātanirodhassa",
  "tika-s0103t0:1054_7": "paccayattā” ti idampi vacanaṃ samatthitaṃ hoti.",
  "tika-s0103t0:1055_0": "(Ja) atītaṃ sārammaṇanti atītakoṭṭhāsārammaṇaṃ ñāṇaṃ, atītā khandhāyatanadhātuyo",
  "tika-s0103t0:1055_1": "ārabbha pavattanakañāṇanti attho. “Maggo kathitovā”ti avadhāraṇaṃ daṭṭhabbaṃ, tathā",
  "tika-s0103t0:1055_2": "“sacchikātabbe phalaṃ kathitamevā”ti.",
  "tika-s0103t0:1056": "(Ña) āsavānaṃ khaye ñāṇanti ca āsavānaṃ khayante ñāṇanti adhippāyo, aññathā maggo kathito siyā.",
  "tika-s0103t0:1057": "Tayodhammavaṇṇanā niṭṭhitā.",
  "tika-s0103t0:1058": "Catudhammavaṇṇanā",
  "tika-s0103t0:1059": "354. (Ka) dārumayaṃ cakkaṃ dārucakkaṃ, tathā ratanacakkaṃ. Āṇaṭṭhena dhammo eva dhammacakkaṃ. Iriyāpathānaṃ aparāparappavattito iriyāpathacakkaṃ, tathā sampatticakkaṃ veditabbaṃ.",
  "tika-s0103t0:1060_0": "Anucchavike deseti puññakiriyāya, sammāpaṭipattiyā anurūpadese. Sevanaṃ kālena kālaṃ",
  "tika-s0103t0:1060_1": "upasaṅkamanaṃ. Bhajanaṃ bhattivasena payirupāsanaṃ. Attano sammā ṭhapananti attano",
  "tika-s0103t0:1060_2": "cittasantānassa yoniso ṭhapanaṃ saddhādīsu nivesananti āha “sace”tiādi. Idamevettha",
  "tika-s0103t0:1060_3": "pamāṇanti idameva pubbekatapuññatāsaṅkhātaṃ sampatticakkamettha etesu sampatticakkesu",
  "tika-s0103t0:1060_4": "pamāṇabhūtaṃ itaresaṃ kāraṇabhāvato. Tenāha “yena hī”tiādi. So eva ca katapuñño puggalo",
  "tika-s0103t0:1060_5": "attānaṃ sammā ṭhapeti akatapuññassa tadabhāvato. Paṭhamo lokiyova, tatthāpi kāmāvacarova.",
  "tika-s0103t0:1060_6": "Idhāti imasmiṃ dasuttarasutte. Pubbabhāge lokiyāvāti maggassa pubbabhāge pavattanakā",
  "tika-s0103t0:1060_7": "lokiyā eva. Tattha kāraṇaṃ vuttameva.",
  "tika-s0103t0:1061": "(Ca) kāmayogavisaṃyogo anāgāmimaggo, diṭṭhiyogavisaṃyogo sotāpattimaggo, itare dve arahattamaggoti evaṃ anāgāmimaggādivasena veditabbā.",
  "tika-s0103t0:1062_0": "(Cha) paṭhamassa jhānassa lābhinti yvāyaṃ appaguṇassa paṭhamassa jhānassa lābhī,",
  "tika-s0103t0:1062_1": "taṃ. Kāmasahagatā saññāmanasikārā samudācarantīti tato vuṭṭhitaṃ ārammaṇavasena kāmasahagatā",
  "tika-s0103t0:1062_2": "hutvā saññāmanasikārā samudācaranti codenti tudenti. Tassa kāmānupakkhandānaṃ saññāmanasikārānaṃ",
  "tika-s0103t0:1062_3": "vasena so paṭhamajjhānasamādhi hāyati parihāyati, tasmā “hānabhāgiyo samādhī”ti vutto.",
  "tika-s0103t0:1062_4": "Tadanudhammatāti tadanurūpasabhāvo. “Sati santiṭṭhatī”ti idaṃ micchāsatiṃ sandhāya",
  "tika-s0103t0:1062_5": "vuttaṃ. Yassa hi paṭhamajjhānānurūpasabhāvā paṭhamajjhānaṃ santato paṇītato disvā",
  "tika-s0103t0:1062_6": "assādayamānā apekkhamānā abhinandamānā nikanti hoti, tassa nikantivasena so paṭhamajjhānasamādhi",
  "tika-s0103t0:1062_7": "neva hāyati, na vaḍḍhati, ṭhitikoṭṭhāsiko hoti, tena vuttaṃ “ṭhitibhāgiyo samādhī”ti.",
  "tika-s0103t0:1063_0": "Avitakkasahagatāti avitakkaṃ dutiyajjhānaṃ santato paṇītato manasi karoto ārammaṇavasena",
  "tika-s0103t0:1063_1": "avitakkasahagatā saññāmanasikārā. Samudācarantīti paguṇapaṭhamajjhānato vuṭṭhitaṃ",
  "tika-s0103t0:1063_2": "dutiyajjhānādhigamatthāya codenti tudenti, tassa upari dutiyajjhānupakkhandānaṃ saññāmanasikārānaṃ",
  "tika-s0103t0:1063_3": "vasena so paṭhamajjhānasamādhi visesabhūtassa dutiyajjhānassa uppattipadaṭṭhānatāya",
  "tika-s0103t0:1063_4": "“visesabhāgiyo samādhī”ti vutto. Nibbidāsahagatāti tameva paṭhamajjhānalābhiṃ jhānato",
  "tika-s0103t0:1063_5": "vuṭṭhitaṃ nibbidāsaṅkhātena vipassanāñāṇena sahagatā. Vipassanāñāṇañhi jhānaṅgesu",
  "tika-s0103t0:1063_6": "pabhedena upaṭṭhahantesu nibbindati ukkaṇṭhati, tasmā “nibbidā”ti vuccati. Samudācarantīti",
  "tika-s0103t0:1063_7": "nibbānasacchikaraṇatthāya codenti tudenti. Virāgūpasañhitoti virāgasaṅkhātena nibbānena",
  "tika-s0103t0:1063_8": "upasañhito. Vipassanāñāṇañhi “sakkā iminā maggena virāgaṃ nibbānaṃ sacchikātu”nti",
  "tika-s0103t0:1063_9": "pavattito “virāgūpasañhita”nti vuccati, taṃsampayuttā saññāmanasikārāpi virāgūpasañhitā",
  "tika-s0103t0:1063_10": "eva nāma. Tassa tesaṃ saññāmanasikārānaṃ vasena so paṭhamajjhānasamādhi ariyamaggapaṭivedhassa",
  "tika-s0103t0:1063_11": "padaṭṭhānatāya “nibbedhabhāgiyo samādhī”ti vutto. Sabbasamāpattiyoti dutiyajjhānādikā",
  "tika-s0103t0:1063_12": "sabbā samāpattiyo. Attho veditabboti hānabhāgiyādiattho tāva vitthāretvā veditabbo.",
  "tika-s0103t0:1064": "Maggo kathito catunnaṃ ariyasaccānaṃ uddhaṭattā. Phalaṃ kathitaṃ sarūpeneva.",
  "tika-s0103t0:1065": "Catudhammavaṇṇanā niṭṭhitā.",
  "tika-s0103t0:1066": "Pañcadhammavaṇṇanā",
  "tika-s0103t0:1067_0": "355. (Kha) “pañcaṅgiko sammāsamādhī”ti samādhiaṅgabhāvena paññā uddiṭṭhāti pītipharaṇatādivacanena",
  "tika-s0103t0:1067_1": "hi tameva vibhajati. Tenāha “pītiṃ pharamānā uppajjatī”tiādi.“So imameva kāyaṃ vivekajena",
  "tika-s0103t0:1067_2": "pītisukhena abhisandetī”tiādinā nayena pītiyā, sukhassa ca pharaṇaṃ veditabbaṃ. Sarāgavirāgatādivibhāgadassanavasena",
  "tika-s0103t0:1067_3": "paresaṃ ceto pharamānā. Ālokapharaṇeti kasiṇālokassa pharaṇe sati teneva ālokena",
  "tika-s0103t0:1067_4": "pharitappadese. Tassa samādhissa rūpadassanapaccayattā paccavekkhaṇañāṇaṃ paccavekkhaṇanimittaṃ.",
  "tika-s0103t0:1068_0": "Pītipharaṇatā sukhapharaṇatāti ārammaṇe ṭhatvā catutthajjhānassa uppādanato tā “pādā",
  "tika-s0103t0:1068_1": "viyā”ti vuttā. Cetopharaṇatā ālokapharaṇatāti taṃtaṃkiccasādhanato tā “hatthā viyā”ti",
  "tika-s0103t0:1068_2": "vuttā. Abhiññāpādakajjhānaṃ samādhānassa sarīrabhāvato “majjhimakāyo viyā”ti vuttaṃ.",
  "tika-s0103t0:1068_3": "Paccavekkhaṇanimittaṃ uttamaṅgabhāvato “sīsaṃ viyā”ti vuttaṃ.",
  "tika-s0103t0:1069_0": "(Ja) sabbaso kilesadukkhadarathapariḷāhānaṃ vigatattā lokiyasamādhissa sātisayamettha",
  "tika-s0103t0:1069_1": "sukhanti vuttaṃ “appitappitakkhaṇe sukhattā paccuppannasukho”ti. Purimassa purimassa",
  "tika-s0103t0:1069_2": "vasena pacchimaṃ pacchimaṃ laddhāsevanatāya santatarapaṇītatarabhāvappatti hotīti",
  "tika-s0103t0:1069_3": "āha “purimo purimo…pe… sukhavipāko”ti.",
  "tika-s0103t0:1070_0": "Kilesapaṭippassaddhiyāti kilesānaṃ paṭippassambhanena laddhattā. Kilesapaṭippassaddhibhāvanti",
  "tika-s0103t0:1070_1": "kilesānaṃ paṭippassambhanabhāvaṃ. Laddhattā pattattā tabbhāvaṃ upagatattā. Lokiyasamādhissa",
  "tika-s0103t0:1070_2": "paccanīkāni nīvaraṇapaṭhamajjhānanikantiādīni niggahetabbāni, aññe kilesā vāretabbā,",
  "tika-s0103t0:1070_3": "imassa pana arahattasamādhissa paṭippassaddhasabbakilesattā na niggahetabbaṃ, vāretabbañca",
  "tika-s0103t0:1070_4": "atthīti maggānantaraṃ samāpattikkhaṇe ca appayogena adhigatattā, ṭhapitattā ca aparihānavasena",
  "tika-s0103t0:1070_5": "vā ṭhapitattā nasaṅkhāraniggayhavārivāvaṭo. “Sativepullappattattā”ti etena appavattamānāyapi",
  "tika-s0103t0:1070_6": "satiyā satibahulatāya sato eva nāmāti dasseti, “yathāparicchinnakālavasenā”ti etena",
  "tika-s0103t0:1070_7": "paricchindanasatiyā satoti dasseti. Sesesu ñāṇaṅgesu. Pañcañāṇikoti ettha vuttasamādhimukhena",
  "tika-s0103t0:1070_8": "pañca ñāṇāneva uddiṭṭhāni, niddiṭṭhāni ca.",
  "tika-s0103t0:1071": "Maggo kathito indriyasīsena sammāvāyāmādīnaṃ kathitattā. Phalaṃ kathitaṃ asekkhānaṃ sīlakkhandhādīnaṃ kathitattā.",
  "tika-s0103t0:1072": "Pañcadhammavaṇṇanā niṭṭhitā.",
  "tika-s0103t0:1073": "Chadhammavaṇṇanā",
  "tika-s0103t0:1074": "356. Maggo kathitoti ettha vattabbaṃ heṭṭhā vuttameva.",
  "tika-s0103t0:1075": "Sattadhammavaṇṇanā",
  "tika-s0103t0:1076_0": "357. (Ña) hetunāti ādiantavantato, anaccantikato, tāvakālikato, niccapaṭikkhepatoti",
  "tika-s0103t0:1076_1": "evaṃ ādinā hetunā. Nayenāti “yathā ime saṅkhārā etarahi, evaṃ atīte, anāgate ca aniccā",
  "tika-s0103t0:1076_2": "saṅkhatā paṭiccasamuppannā khayadhammā vayadhammā virāgadhammā nirodhadhammā”ti atītānāgatesu",
  "tika-s0103t0:1076_3": "nayananayena. Kāmaṃ khīṇāsavassa sabbesaṃ saṅkhārānaṃ aniccatādi sudiṭṭhā suppaṭividdhā,",
  "tika-s0103t0:1076_4": "taṃ pana asammohanavasena kiccato, vipassanāya pana ārammaṇakaraṇavasenāti dassento",
  "tika-s0103t0:1076_5": "āha “vipassanāñāṇena sudiṭṭhā hontī”ti. Kilesavasena uppajjamāno pariḷāho vatthukāmasannissayo,",
  "tika-s0103t0:1076_6": "vatthukāmāvassayo cāti vuttaṃ “dvepi sapariḷāhaṭṭhena aṅgārakāsu viyā”ti. Ninnassevāti",
  "tika-s0103t0:1076_7": "[ninnassa (aṭṭhakathāyaṃ)] ninnabhāvasseva. Anto vuccati lāmakaṭṭhena taṇhā. Byantaṃ",
  "tika-s0103t0:1076_8": "vigatantaṃ bhūtanti byantībhūtanti āha “niratibhūtaṃ, [niyatibhūtaṃ (aṭṭhakathāyaṃ)",
  "tika-s0103t0:1076_9": "vigatantibhūtaṃ (?)] Nittaṇhanti attho”ti. Idha sattake. Bhāvetabbapade maggo kathito",
  "tika-s0103t0:1076_10": "bojjhaṅgānaṃ vuttattā.",
  "tika-s0103t0:1077": "Paṭhamabhāṇavāravaṇṇanā niṭṭhitā.",
  "tika-s0103t0:1078": "Aṭṭhadhammavaṇṇanā",
  "tika-s0103t0:1079_0": "358. (Ka) ādibrahmacariyikāyāti ādibrahmacariyā eva ādibrahmacariyikā yathā “vinayo",
  "tika-s0103t0:1079_1": "eva venayiko”ti, tassā ādibrahmacariyikāya. Kā pana sāti āha “paññāyā”ti. Sikkhattayasaṅgahassāti",
  "tika-s0103t0:1079_2": "adhisīlasikkhādisikkhattayasaṅgahassa. Upacārajjhānasahagatā taruṇasamathapaññāva",
  "tika-s0103t0:1079_3": "udayabbayānupassanāvasena pavattā taruṇavipassanāpaññā [taruṇasamathavipassanāpaññā",
  "tika-s0103t0:1079_4": "(aṭṭhakathāyaṃ)]. Ādibhūtāyāti paṭhamāvayavabhūtāya, desanāvasena cetaṃ vuttaṃ. Uppattikāle",
  "tika-s0103t0:1079_5": "pana natthi maggadhammānaṃ ādimajjhapariyosānatā ekacittuppādapariyāpannattā ekajjhaṃyeva",
  "tika-s0103t0:1079_6": "uppajjanato. Pemanti daḷhabhatti, taṃ pana vallabhavasena pavattamānaṃ gehasitasadisaṃ",
  "tika-s0103t0:1079_7": "hotīti “gehasitapema”nti vuttaṃ. Garukaraṇavasena pavattiyā garu cittaṃ etassāti",
  "tika-s0103t0:1079_8": "garucitto, tassa bhāvo garucittabhāvo, garumhi garukāro. “Kilesā na uppajjantī”ti",
  "tika-s0103t0:1079_9": "vatvā tattha kāraṇamāha “ovādānusāsaniṃ labhatī”ti. Garūnañhi santike ovādānusāsaniṃ",
  "tika-s0103t0:1079_10": "labhitvā yathānusiṭṭhaṃ paṭipajjantassa kilesā na uppajjanti. Tenāha “tasmā”tiādi.",
  "tika-s0103t0:1080_0": "(Cha) petāti petamahiddhikā. Asurānanti devāsurānaṃ. Petāsurā pana petā evāti tesaṃ",
  "tika-s0103t0:1080_1": "petehi saṅgaho avuttasiddhova. Āvāhanaṃ gacchantīti sambhogasaṃsaggamukhena peteheva",
  "tika-s0103t0:1080_2": "asurānaṃ saṅgahaṇe kāraṇaṃ dasseti.",
  "tika-s0103t0:1081_0": "(Ja) appicchassāti niicchassa. Abhāvattho hettha appa-saddo “appaḍaṃsamakasavātātapā”tiādīsu",
  "tika-s0103t0:1081_1": "viya. Paccayesu appiccho paccayaappiccho, cīvarādipaccayesu icchārahito. Adhigamaappicchoti",
  "tika-s0103t0:1081_2": "jhānādiadhigamavibhāvane icchārahito. Pariyattiappicchoti pariyattiyaṃ bāhusaccavibhāvane",
  "tika-s0103t0:1081_3": "icchārahito. Dhutaṅgaappicchoti dhutaṅgesu appiccho dhutaṅgavibhāvena icchārahito.",
  "tika-s0103t0:1081_4": "Santaguṇanigūhanenāti attani saṃvijjamānānaṃ jhānādiguṇānañceva bāhusaccaguṇassa",
  "tika-s0103t0:1081_5": "ca dhutaṅgaguṇassa ca nigūhanena chādanena. Sampajjatīti nippajjati sijjhati. No",
  "tika-s0103t0:1081_6": "mahicchassāti mahatiyā icchāya samannāgatassa, icchaṃ vā mahantassa no sampajjati",
  "tika-s0103t0:1081_7": "anudhammassāpi anicchanato.",
  "tika-s0103t0:1082_0": "Pavivittassāti pakārehi vivittassa. Tenāha “kāyacittaupadhivivekehi vivittassā”ti.",
  "tika-s0103t0:1082_1": "“Aṭṭhaārambhavatthuvasenā”ti etena bhāvanābhiyogavasena ekībhāvova idha “kāyaviveko”ti",
  "tika-s0103t0:1082_2": "adhippeto, na gaṇasaṅgaṇikābhāvamattanti dasseti. Kammanti yogakammaṃ.",
  "tika-s0103t0:1083_0": "Sattehi kilesehi ca saṅgaṇanaṃ samodhānaṃ saṅgaṇikā, sā āramitabbaṭṭhena ārāmo etassāti",
  "tika-s0103t0:1083_1": "saṅgaṇikārāmo, tassa. Tenāha “gaṇasaṅgaṇikāya cevā”tiādi. Āraddhavīriyassāti paggahitavīriyassa,",
  "tika-s0103t0:1083_2": "tañca kho upadhiviveke ninnatāvasena “ayaṃ dhammo”ti vacanato. Esa nayo ito paresupi.",
  "tika-s0103t0:1083_3": "Vivaṭṭasannissitaṃyeva hi samādhānaṃ idhādhippetaṃ, tathā paññāpi. Kammassakatāpaññāya",
  "tika-s0103t0:1083_4": "hi patiṭṭhato kammavasena “bhavesu nānappakāro anattho”ti jānanto kammakkhayakarañāṇaṃ",
  "tika-s0103t0:1083_5": "abhipattheti, tadatthañca ussāhaṃ karoti. Mānādayo sattasantānaṃ saṃsāre papañcenti",
  "tika-s0103t0:1083_6": "vitthārentīti papañcāti āha “nippapañcassāti vigatamānataṇhādiṭṭhipapañcassā”ti.",
  "tika-s0103t0:1084": "Maggo kathito sarūpeneva.",
  "tika-s0103t0:1085": "Navadhammavaṇṇanā",
  "tika-s0103t0:1086_0": "359. (Kha) visuddhinti ñāṇadassanavisuddhiṃ, accantavisuddhimeva vā. Catupārisuddhisīlanti",
  "tika-s0103t0:1086_1": "pātimokkhasaṃvarādinirupakkiliṭṭhatāya catubbidhaparisuddhivantaṃ sīlaṃ. Pārisuddhipadhāniyaṅganti",
  "tika-s0103t0:1086_2": "puggalassa parisuddhiyā padhānabhūtaṃ aṅgaṃ. Tenāha “parisuddhabhāvassa padhānaṅga”nti.",
  "tika-s0103t0:1086_3": "Samathassa visuddhibhāvo vodānaṃ paguṇabhāvena paricchinnanti āha “aṭṭha paguṇasamāpattiyo”ti.",
  "tika-s0103t0:1086_4": "Vigatupakkilesañhi “paguṇa”nti vattabbataṃ labbhati, na saupakkilesaṃ hānabhāgiyādibhāvappattito.",
  "tika-s0103t0:1086_5": "Sattadiṭṭhimalavisuddhito nāmarūpaparicchedo diṭṭhivisuddhi. Paccayapariggaho addhattayakaṅkhāmalavidhamanato",
  "tika-s0103t0:1086_6": "kaṅkhāvitaraṇavisuddhi. Yasmā nāmarūpaṃ nāma sappaccayameva, tasmā taṃ pariggaṇhantena",
  "tika-s0103t0:1086_7": "atthato tassa sappaccayatāpi pariggahitā eva hotīti vuttaṃ “diṭṭhivisuddhīti sappaccayaṃ",
  "tika-s0103t0:1086_8": "nāmarūpadassana”nti. Yasmā pana nāmarūpassa paccayaṃ pariggaṇhantena tīsu addhāsu",
  "tika-s0103t0:1086_9": "kaṅkhāmalavitaraṇapaccayākārāvabodhavaseneva hoti, tasmā “paccayākārañāṇa”ntiādi",
  "tika-s0103t0:1086_10": "vuttaṃ yathā kaṅkhāvitaraṇavisuddhi “dhammaṭṭhitiñāṇa”nti vuccati. Maggāmagge ñāṇanti",
  "tika-s0103t0:1086_11": "maggāmagge vavatthapetvā ṭhitañāṇaṃ. Ñāṇanti idha taruṇavipassanā kathitā tesaṃ bhikkhūnaṃ",
  "tika-s0103t0:1086_12": "ajjhāsayavasena “ñāṇadassanavisuddhī”ti vuṭṭhānagāminiyā vipassanāya vuccamānattā.",
  "tika-s0103t0:1086_13": "Yadi “ñāṇadassanavisuddhī”ti vuṭṭhānagāminivipassanā adhippetā, “paññā”ti ca arahattaphalapaññā,",
  "tika-s0103t0:1086_14": "maggo pana kathanti? Maggo bahukārapade virāgaggahaṇena gahito. Vakkhati hi “idha",
  "tika-s0103t0:1086_15": "bahukārapade maggo kathito”ti.",
  "tika-s0103t0:1087_0": "(Cha) cakkhādidhātunānattanti cakkhādirūpādicakkhuviññāṇādidhātūnaṃ vemattataṃ nissāya.",
  "tika-s0103t0:1087_1": "Cakkhusamphassādinānattanti cakkhusamphassasotasamphassaghānasamphassādisamphassavibhāgaṃ.",
  "tika-s0103t0:1087_2": "Saññānānattanti ettha rūpasaññādisaññānānattampi labbhateva, taṃ pana kāmasaññādiggahaṇeneva",
  "tika-s0103t0:1087_3": "gayhati. Kāmasaññādīti ādi-saddena byāpādasaññādīnaṃ gahaṇaṃ. Saññānidānattā papañcasaṅkhānaṃ",
  "tika-s0103t0:1087_4": "“saññānānattaṃ paṭicca saṅkappanānatta”nti vuttaṃ, “yaṃ saṅkappeti, taṃ papañcetī”ti",
  "tika-s0103t0:1087_5": "vacanato “saṅkappanānattaṃ paṭicca chandanānatta”nti vuttaṃ. Chandanānattanti ca",
  "tika-s0103t0:1087_6": "taṇhāchandassa nānattaṃ. Rūpapariḷāhoti rūpavisayo rūpābhipatthanāvasena pavatto",
  "tika-s0103t0:1087_7": "kilesapariḷāho. Saddapariḷāhoti etthāpi eseva nayo. Kileso hi uppajjamāno appattepi",
  "tika-s0103t0:1087_8": "ārammaṇe patto viya pariḷāhova uppajjati. Tathābhūtassa pana kilesachandassa vasena",
  "tika-s0103t0:1087_9": "rūpādipariyesanā hotīti āha “pariḷāhanānattatāya rūpapariyesanādinānattaṃ uppajjatī”ti.",
  "tika-s0103t0:1087_10": "Tathā pariyesantassa sace taṃ rūpādi labbheyya, taṃ sandhāyāha “pariyesanādinānattatāya",
  "tika-s0103t0:1087_11": "rūpapaṭilābhādinānattaṃ uppajjatī”ti.",
  "tika-s0103t0:1088_0": "(Ja) maraṇānupassanāñāṇeti maraṇassa anupassanāvasena pavattañāṇe, maraṇānussatisahagatapaññāyāti",
  "tika-s0103t0:1088_1": "attho. Āhāraṃ pariggaṇhantassāti gamanādivasena āhāraṃ paṭikkūlato pariggaṇhantassa.",
  "tika-s0103t0:1088_2": "Ukkaṇṭhantassāti nibbindantassa katthacipi asajjantassa.",
  "tika-s0103t0:1089": "Dasadhammavaṇṇanā",
  "tika-s0103t0:1090_0": "360. (Jha) nijjarakāraṇānīti pajahanakāraṇāni. Imasmiṃ abhiññāpade maggo kathīyatīti",
  "tika-s0103t0:1090_1": "katvā “ayaṃ heṭṭhā..pe… puna gahitā”ti vuttaṃ. Tathā hi vakkhati “idha abhiññāpade",
  "tika-s0103t0:1090_2": "maggo kathito” kiñcāpi nijjiṇṇā micchādiṭṭhīti ānetvā sambandhitabbaṃ. Yathā micchādiṭṭhi",
  "tika-s0103t0:1090_3": "vipassanāya nijjiṇṇāpi na samucchinnāti samucchedappahānadassanatthaṃ puna gahitā,",
  "tika-s0103t0:1090_4": "evaṃ micchāsaṅkappādayopi vipassanāya pahīnāpi asamucchinnatāya idha puna gahitāti",
  "tika-s0103t0:1090_5": "ayamattho “micchāsaṅkappo”tiādīsu sabbapadesu vattabboti dasseti “evaṃ sabbapadesu",
  "tika-s0103t0:1090_6": "nayo netabbo”ti iminā.",
  "tika-s0103t0:1091_0": "Ettha cāti “sammāvimuttipaccayā ca aneke kusalā dhammā bhāvanāpāripūriṃ gacchantī”ti",
  "tika-s0103t0:1091_1": "etasmiṃ pāḷipade. Ettha ca samucchedavasena, paṭippassaddhivasena ca paṭipakkhadhammā",
  "tika-s0103t0:1091_2": "sammadeva vimuccanaṃ sammāvimutti, tappaccayā ca maggaphalesu aṭṭha indriyāni bhāvanāpāripūriṃ",
  "tika-s0103t0:1091_3": "upagacchantīti maggasampayuttānipi saddhādīni indriyāni uddhaṭāni. Maggavasena hi",
  "tika-s0103t0:1091_4": "phalesu bhāvanā pāripūrī nāmāti. Abhinandanaṭṭhenāti ativiya sinehanaṭṭhenidañhi.",
  "tika-s0103t0:1091_5": "Somanassindriyaṃ ukkaṃsagatasātasabhāvaṃ sampayuttadhamme sinehantaṃ tementaṃ viya",
  "tika-s0103t0:1091_6": "pavattati. Pavattasantatiādhipateyyaṭṭhenāti vipākasantānassa jīvane adhipatibhāvena.",
  "tika-s0103t0:1091_7": "“Eva”ntiādi vuttasseva atthassa nigamanaṃ.",
  "tika-s0103t0:1092": "Addhena saha chaṭṭhāni pañhasatāni, paññāsādhikāni saha pañhasatānīti attho.",
  "tika-s0103t0:1093_0": "Ettha ca āyasmā dhammasenāpati “dasasu nāthakaraṇadhammesu patiṭṭhāya dasakasiṇāyatanāni",
  "tika-s0103t0:1093_1": "bhāvento dasaāyatanamukhena pariññaṃ paṭṭhapetvā pariññeyyadhamme parijānanto dasamicchatte,",
  "tika-s0103t0:1093_2": "dasaakusalakammapathe ca pahāya dasakusalakammapathesu ca avaṭṭhito dasasu ariyāvāsesu",
  "tika-s0103t0:1093_3": "āvasitukāmo dasasaññā uppādento dasanijjaravatthūni abhiññāya dasaasekkhadhamme adhigacchatī”ti",
  "tika-s0103t0:1093_4": "tesaṃ bhikkhūnaṃ ovādaṃ matthakaṃ pāpento desanaṃ niṭṭhapesi. Pamodavasena paṭiggaṇhanaṃ",
  "tika-s0103t0:1093_5": "abhinandananti āha “sādhu sādhūti abhinandantā sirasā sampaṭicchiṃsū”ti. Tāya attamanatāyāti",
  "tika-s0103t0:1093_6": "tāya yathādesitadesanāgatāya pahaṭṭhacittatāya, tattha yathāladdhaatthavedadhammavedehīti",
  "tika-s0103t0:1093_7": "attho. Imameva suttaṃ āvajjamānāti imasmiṃ sutte tattha tattha āgate abhiññeyyādibhede",
  "tika-s0103t0:1093_8": "dhamme abhijānanādivasena samannāharantā. Saha paṭisambhidāhi…pe… patiṭṭhahiṃsūti",
  "tika-s0103t0:1093_9": "attano upanissayasampannatāya, therassa ca desanānubhāvena yathāraddhaṃ vipassanaṃ",
  "tika-s0103t0:1093_10": "ussukketvā paṭisambhidāparivārāya abhiññāya saṇṭhahiṃsūti.",
  "tika-s0103t0:1094": "Sumaṅgalavilāsiniyā dīghanikāyaṭṭhakathāya",
  "tika-s0103t0:1095": "Niṭṭhitā ca pāthikavaggaṭṭhakathāya līnatthappakāsanā.",
  "tika-s0103t0:1096": "Nigamanakathāvaṇṇanā",
  "tika-s0103t0:1097": "Therānaṃ mahākassapādīnaṃ vaṃso paveṇī anvayo etassāti theravaṃsanvayo, tena; catumahānikāyesu theriyenāti attho.",
  "tika-s0103t0:1098_0": "Dasabalassa sammāsambuddhassa guṇagaṇānaṃ paridīpanato dasabalaguṇagaṇaparidīpanassa.",
  "tika-s0103t0:1098_1": "Ayañhi āgamo brahmajālādīsu, mahāpadānādīsu, sampasādanīyādīsu ca tattha tattha visesato",
  "tika-s0103t0:1098_2": "buddhaguṇānaṃ pakāsanavasena pavattoti. Tathā hi vuttaṃ ādito “saddhāvahaguṇassā”ti.",
  "tika-s0103t0:1099": "Mahāṭṭhakathāya sāranti dīghanikāyamahāaṭṭhakathāyaṃ atthasāraṃ.",
  "tika-s0103t0:1100": "Ekūnasaṭṭhimattoti thokaṃ ūnabhāvato matta-saddaggahaṇaṃ.",
  "tika-s0103t0:1101_0": "Mūlakaṭṭhakathāsāranti pubbe vuttaṃ dīghanikāyamahāaṭṭhakathāsārameva puna nigamanavasena",
  "tika-s0103t0:1101_1": "vadati. Atha vā mūlakaṭṭhakathāsāranti porāṇaṭṭhakathāsu atthasāraṃ, tenetaṃ dasseti",
  "tika-s0103t0:1101_2": "“dīghanikāyamahāaṭṭhakathāyaṃ atthasāraṃ ādāya imaṃ sumaṅgalavilāsiniṃ karonto sesamahānikāyānampi",
  "tika-s0103t0:1101_3": "mūlakaṭṭhakathāsu idha viniyogakkhamaṃ atthasāraṃ ādāyayeva akāsi”nti.",
  "tika-s0103t0:1102_0": "“Mahāvihāravāsīna”nti [mahāvihāre nivāsinaṃ (aṭṭhakathāyaṃ)] ca idaṃ purimapacchimapadehi",
  "tika-s0103t0:1102_1": "saddhiṃ sambandhitabbaṃ “mahāvihāravāsīnaṃ samayaṃ pakāsayantiṃ, mahāvihāravāsīnaṃ",
  "tika-s0103t0:1102_2": "mūlakaṭṭhakathāsāraṃ ādāyā”ti ca. Tena puññena. Hotu sabbo sukhī lokoti kāmāvacarādivibhāgo",
  "tika-s0103t0:1102_3": "sabbopi sattaloko yathārahaṃ bodhittayādhigamanavasena sampattena nibbānasukhena",
  "tika-s0103t0:1102_4": "sukhito hotūti sadevakassa lokassa accantasukhādhigamāya attano puññaṃ pariṇāmeti.",
  "tika-s0103t0:1103": "Parimāṇato sādhikaṭṭhavīsasahassanavutibhāṇavārā niṭṭhitāti. Parimāṇato sādhikaṭṭhavīsasahassamattaganthena dīghanikāyaṭīkā racitācariyadhammapālena.",
  "tika-s0103t0:1104": "Micchādiṭṭhādicorehi, sīlādidhanasañcayaṃ;",
  "tika-s0103t0:1105": "Rakkhaṇatthāya sakkaccaṃ, mañjūsaṃ viya kāritanti. (etthantare pāṭho pacchā likhito)",
  "tika-s0103t0:1106": "Niṭṭhitā sumaṅgalavilāsiniyā dīghanikāyaṭṭhakathāya līnatthappakāsanā.",
  "tika-s0103t0:1107": "Dīghanikāyaṭīkā niṭṭhitā."
}