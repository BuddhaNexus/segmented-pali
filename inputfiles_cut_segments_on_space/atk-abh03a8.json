{
  "atk-abh03a8:0": "1. Puggalakathā",
  "atk-abh03a8:1": "1. Suddhasaccikaṭṭho",
  "atk-abh03a8:2": "1. Anulomapaccanīkavaṇṇanā",
  "atk-abh03a8:3_0": "1. Tattha puggalo upalabbhati saccikaṭṭhaparamatthenāti ayaṁ pucchā. Āmantāti ayaṁ",
  "atk-abh03a8:3_1": "paṭijānanā. Kassa panāyaṁ pucchā, kassa paṭijānanāti? Asukassāti na vattabbā. Bhagavatā",
  "atk-abh03a8:3_2": "hi imasmiṁ pakaraṇe nānappakārānaṁ laddhīnaṁ visodhanatthaṁ tantivasena mātikā ṭhapitā.",
  "atk-abh03a8:3_3": "Sā therena satthārā dinnanaye ṭhatvā tantivasena vibhattā. Na hi thero yattakā ettha",
  "atk-abh03a8:3_4": "vādamaggā dassitā, tattakehi vādīhi saddhiṁ vādena viggāhikakathaṁ kathesi. Evaṁ",
  "atk-abh03a8:3_5": "santepi pana tāsaṁ tāsaṁ kathānaṁ atthassa sukhāvadhāraṇatthaṁ sakavādīpucchā, paravādīpucchā,",
  "atk-abh03a8:3_6": "sakavādīpaṭiññā, paravādīpaṭiññāti evaṁ vibhāgaṁ dassetvāva atthavaṇṇanaṁ karissāma.",
  "atk-abh03a8:4_0": "Puggalo upalabbhati saccikaṭṭhaparamatthenāti hi ayaṁ sakavādīpucchā. Tāya ‘‘ye atthi",
  "atk-abh03a8:4_1": "puggaloti evaṁladdhikā puggalavādino, te evaṁ pucchitabbā’’ti dīpeti. Ke pana puggalavādinoti?",
  "atk-abh03a8:4_2": "Sāsane vajjiputtakā ceva samitiyā ca bahiddhā ca bahū aññatitthiyā. Tattha puggaloti",
  "atk-abh03a8:4_3": "attā, satto jīvo. Upalabbhatīti paññāya upagantvā labbhati, ñāyatīti attho. Saccikaṭṭhaparamatthenāti",
  "atk-abh03a8:4_4": "ettha saccikaṭṭhoti māyāmarīciādayo viya abhūtākārena aggahetabbo bhūtaṭṭho. Paramatthoti",
  "atk-abh03a8:4_5": "anussavādivasena aggahetabbo uttamattho. Ubhayenāpi yo parato ‘‘puggalo upalabbhati",
  "atk-abh03a8:4_6": "saccikaṭṭhaparamatthena, rūpañca upalabbhatī’’tiādinā khandhāyatanadhātuindriyavasena",
  "atk-abh03a8:4_7": "sattapaññāsavidho dhammappabhedo dassito . Yathā so bhūtena sabhāvaṭṭhena upalabbhati,",
  "atk-abh03a8:4_8": "evaṁ tava puggalo upalabbhatīti pucchati. Paravādī āmantāti paṭijānāti. Paṭijānanañhi",
  "atk-abh03a8:4_9": "katthaci ‘‘āma, bhante’’ti āgacchati, katthaci ‘‘āmo’’ti paṭijānanaṁ āgacchati. Idha",
  "atk-abh03a8:4_10": "pana ‘‘āmantā’’ti āgataṁ. Tatrāyaṁ adhippāyo – so hi yaṁ taṁ parato vuttaṁ bhagavatā",
  "atk-abh03a8:4_11": "– ‘‘atthi puggalo attahitāya paṭipanno’’ti suttaṁ āgataṁ, taṁ gahetvā yasmā pana",
  "atk-abh03a8:4_12": "bhagavā saccavādī na visaṁvādanapurekkhāro vācaṁ bhāsati, nāpi anussavādivasena dhammaṁ",
  "atk-abh03a8:4_13": "deseti, sadevakaṁ pana lokaṁ sayaṁ abhiññā sacchikatvā pavedeti, tasmā yo tena vutto",
  "atk-abh03a8:4_14": "‘‘atthi puggalo attahitāya paṭipanno’’ti, so saccikaṭṭhaparamattheneva atthīti laddhiṁ",
  "atk-abh03a8:4_15": "gahetvā ‘‘āmantā’’ti paṭijānāti.",
  "atk-abh03a8:5_0": "Athassa tādisassa lesavacanassa chalavādassa okāsaṁ adadamāno sakavādī yo saccikaṭṭhotiādimāha.",
  "atk-abh03a8:5_1": "Tatrāyaṁ adhippāyo – yvāyaṁ parato ‘‘sappaccayo appaccayo, saṅkhato asaṅkhato, sassato,",
  "atk-abh03a8:5_2": "asassato sanimitto animitto’’ti evaṁ paridīpito rūpādisattapaññāsavidho dhammappabhedo",
  "atk-abh03a8:5_3": "āgato; na sammutisaccavasena, nāpi anussavādivasena gahetabbo. Attano pana bhūtatāya",
  "atk-abh03a8:5_4": "eva saccikaṭṭho, attapaccakkhatāya ca paramattho. Taṁ sandhāyāha – ‘‘yo saccikaṭṭho",
  "atk-abh03a8:5_5": "paramattho, tato so puggalo upalabbhati saccikaṭṭhaparamatthenā’’ti.",
  "atk-abh03a8:6_0": "Tatoti karaṇavacanametaṁ, tasmā tena saccikaṭṭhaparamatthena so puggalo upalabbhatīti",
  "atk-abh03a8:6_1": "ayamettha attho. Idaṁ vuttaṁ hoti – ruppanādibhedena vā sappaccayādibhedena vā ākārena",
  "atk-abh03a8:6_2": "yo saccikaṭṭhaparamattho upalabbhati, kiṁ te puggalopi tenākārena upalabbhatīti?",
  "atk-abh03a8:6_3": "Na hevaṁ vattabbeti avajānanā paravādissa. So hi tathārūpaṁ puggalaṁ anicchanto avajānāti.",
  "atk-abh03a8:6_4": "Tatrāyaṁ padacchedo – ‘na hi evaṁ vattabbe’ti, na hi evantipi vaṭṭati. Dvinnampi",
  "atk-abh03a8:6_5": "evaṁ na vattabboti attho.",
  "atk-abh03a8:7_0": "Ājānāhi niggahanti sakavādivacanaṁ. Yasmā te purimāya vattabbapaṭiññāya pacchimā",
  "atk-abh03a8:7_1": "navattabbapaṭiññā, pacchimāya ca purimā na sandhiyati, tasmāpi niggahaṁ patto. Taṁ",
  "atk-abh03a8:7_2": "niggahaṁ dosaṁ aparādhaṁ sampaṭicchāhīti attho. Evaṁ niggahaṁ ājānāpetvā idāni taṁ",
  "atk-abh03a8:7_3": "ṭhapanāya ceva anulomapaṭilomato pāpanāropanānañca vasena pākaṭaṁ karonto hañci puggalotiādimāha.",
  "atk-abh03a8:7_4": "Tattha hañci puggalo upalabbhatīti yadi puggalo upalabbhati, sace puggalo upalabbhati",
  "atk-abh03a8:7_5": "saccikaṭṭhaparamatthenāti attho. Ayaṁ tāva paravādīpakkhassa ṭhapanato niggahapāpanāropanānaṁ",
  "atk-abh03a8:7_6": "lakkhaṇabhūtā anulomaṭhapanā nāma. Tena vata retiādi anulomapakkhe niggahassa pāpitattā",
  "atk-abh03a8:7_7": "anulomapāpanā nāma. Tattha tenāti kāraṇavacanaṁ. Vatāti okappanavacanaṁ. Reti āmantanavacanaṁ.",
  "atk-abh03a8:7_8": "Idaṁ vuttaṁ hoti – tena, re vattabbe vata, re hambho, bhadramukha, tena kāraṇena",
  "atk-abh03a8:7_9": "vattabboyevāti. Yaṁ tattha vadesītiādi anulomapakkhe niggahassa āropitattā anulomaropanā",
  "atk-abh03a8:7_10": "nāma. Yaṁ tassa pariyosāne micchātipadaṁ tassa purato idaṁ te’ti āharitabbaṁ. Idaṁ",
  "atk-abh03a8:7_11": "te micchāti ayañhettha attho. Parato ca pāḷiyaṁ etaṁ āgatameva.",
  "atk-abh03a8:8_0": "No ce pana vattabbetiādi ‘‘na hevaṁ vattabbe’’ti paṭikkhittapakkhassa ṭhapitattā",
  "atk-abh03a8:8_1": "paṭilomato niggahapāpanāropanānaṁ lakkhaṇabhūtā paṭilomaṭhapanā nāma. No ca vata",
  "atk-abh03a8:8_2": "retiādi paṭilomapakkhe niggahassa pāpitattā paṭilomapāpanā nāma. Puna yaṁ tattha",
  "atk-abh03a8:8_3": "vadesītiādi paṭilomapakkhe niggahassa āropitattā paṭilomaropanā nāma. Idhāpi pariyosāne",
  "atk-abh03a8:8_4": "micchātipadassa purato idaṁ teti āharitabbameva. Paratopi evarūpesu ṭhānesu eseva nayo.",
  "atk-abh03a8:9_0": "Tatrāyaṁ ādito paṭṭhāya saṅkhepattho – yadi puggalo upalabbhati saccikaṭṭhaparamatthena,",
  "atk-abh03a8:9_1": "tena vata bho so upalabbhatīti vattabbo. Yaṁ pana tattha vadesi ‘‘vattabbo kho purimapañhe",
  "atk-abh03a8:9_2": "‘saccikaṭṭhaparamatthena upalabbhatī’ti, no ca vattabbo dutiyapañhe ‘tato so puggalo",
  "atk-abh03a8:9_3": "upalabbhatī’’’ti, idaṁ te micchāti evaṁ tāva anulomato ṭhapanāpāpanāropanā honti.",
  "atk-abh03a8:9_4": "Atha na vattabbo dutiyapañhe ‘‘tato so upalabbhatī’’ti, purimapañhepi na vattabbova.",
  "atk-abh03a8:9_5": "Yaṁ panettha vadesi ‘‘vattabbo kho purimapañhe ‘saccikaṭṭhaparamatthena upalabbhatī’ti,",
  "atk-abh03a8:9_6": "no ca vattabbo dutiyapañhe ‘tato so puggalo upalabbhatī’’’ti, idaṁ te micchāti evaṁ",
  "atk-abh03a8:9_7": "paṭilomato ṭhapanāpāpanāropanā honti. Evametaṁ niggahassa ca anulomapaṭilomato catunnaṁ",
  "atk-abh03a8:9_8": "pāpanāropanānañca vuttattā upalabbhatītiādikaṁ anulomapañcakaṁ nāma. Ettha ca kiñcāpi",
  "atk-abh03a8:9_9": "anulomato pāpanāropanāhi eko, paṭilomato pāpanāropanāhi ekoti dve niggahā katā. ‘Ājānāhi",
  "atk-abh03a8:9_10": "niggaha’nti etasseva panettha puggalo upalabbhatīti paṭhamaṁ vādaṁ nissāya paṭhamassa",
  "atk-abh03a8:9_11": "niggahassa dvīhākārehi āropitattā ekovāyaṁ niggahoti paṭhamo niggaho.",
  "atk-abh03a8:10_0": "2. Idāni paccanīkanayo hoti. Tattha pucchā paravādissa. So hi ‘‘atthi puggalo attahitāya",
  "atk-abh03a8:10_1": "paṭipanno’’ti gahitattā ‘‘nupalabbhatī’’ti asampaṭicchanto evaṁ pucchati. Sakavādī",
  "atk-abh03a8:10_2": "yathā rūpādidhammā upalabbhanti, evaṁ anupalabbhanīyato āmantāti paṭijānāti. Puna",
  "atk-abh03a8:10_3": "itaro attanā adhippetaṁ saccikaṭṭhaṁyeva sandhāya yo saccikaṭṭhotiādimāha. Sammutisaccaparamatthasaccāni",
  "atk-abh03a8:10_4": "vā ekato katvāpi evamāha. Sakavādī ‘puggalo’ti upādāpaññattisabbhāvatopi dvinnaṁ",
  "atk-abh03a8:10_5": "saccānaṁ ekato katvā pucchitattāpi na hevanti paṭikkhipati.",
  "atk-abh03a8:11_0": "Idāni kiñcāpi tena paṭhamaṁ paramatthasaccavasena nupalabbhanīyatā sampaṭicchitā,",
  "atk-abh03a8:11_1": "pacchā sammutisaccavasena vomissakavasena vā paṭikkhittā. Paravādī pana ‘nupalabbhatī’ti",
  "atk-abh03a8:11_2": "vacanasāmaññamattaṁ chalavādaṁ nissāya yaṁ tayā paṭhamaṁ paṭiññātaṁ, taṁ pacchā paṭikkhittanti",
  "atk-abh03a8:11_3": "bhaṇḍanassa paṭibhaṇḍanaṁ viya attano katassa niggahakammassa paṭikammaṁ karonto",
  "atk-abh03a8:11_4": "ājānāhi paṭikammanti āha. Idāni yathāssa anulomapañcake sakavādinā vādaṭṭhapanaṁ",
  "atk-abh03a8:11_5": "katvā anulomapaṭilomato pāpanāropanāhi niggaho pākaṭo kato, evaṁ paṭikammaṁ pākaṭaṁ",
  "atk-abh03a8:11_6": "karonto hañci puggalotiādimāha. Taṁ heṭṭhā vuttanayeneva atthato veditabbaṁ. Yasmā",
  "atk-abh03a8:11_7": "panettha ṭhapanā nāma paravādīpakkhassa ṭhapanato ‘‘ayaṁ tava doso’’ti dassetuṁ ṭhapanamattameva",
  "atk-abh03a8:11_8": "hoti, na niggahassa vā paṭikammassa vā pākaṭabhāvakaraṇaṁ, pāpanāropanāhi panassa",
  "atk-abh03a8:11_9": "pākaṭakaraṇaṁ hoti. Tasmā idaṁ anulomapaṭilomato pāpanāropanānaṁ vasena catūhākārehi.",
  "atk-abh03a8:11_10": "Paṭikammassa katattā paṭikammacatukkaṁ nāmāti ekaṁ catukkaṁ veditabbaṁ.",
  "atk-abh03a8:12_0": "3. Evaṁ paṭikammaṁ katvā idāni yvāssa anulomapañcake sakavādinā niggaho kato, tassa",
  "atk-abh03a8:12_1": "tameva chalavādaṁ nissāya dukkaṭabhāvaṁ dassento tvañce pana maññasītiādimāha. Tattha",
  "atk-abh03a8:12_2": "tvaṁ ce pana maññasīti yadi tvaṁ maññasi. Vattabbe khoti idaṁ paccanīke āmantāti",
  "atk-abh03a8:12_3": "paṭiññaṁ sandhāya vuttaṁ . No ca vattabbeti idaṁ pana na hevāti avajānanaṁ sandhāya",
  "atk-abh03a8:12_4": "vuttaṁ. Tena tava tatthāti tena kāraṇena tvaṁyeva tasmiṁ nupalabbhatīti pakkhe –",
  "atk-abh03a8:12_5": "‘‘hevaṁ paṭijānantanti āmantā’’ti evaṁ paṭijānanto. Hevaṁ niggahetabbeti puna na",
  "atk-abh03a8:12_6": "hevāti avajānanto evaṁ niggahetabbo. Atha taṁ niggaṇhāmāti athevaṁ niggahārahaṁ taṁ",
  "atk-abh03a8:12_7": "niggaṇhāma. Suniggahito ca hosīti sakena matena niggahitattā suniggahito ca bhavasi.",
  "atk-abh03a8:13_0": "Evamassa niggahetabbabhāvaṁ dassetvā idāni taṁ niggaṇhanto hañcītiādimāha. Tattha",
  "atk-abh03a8:13_1": "ṭhapanāpāpanāropanā heṭṭhā vuttanayeneva veditabbā. Pariyosāne pana idaṁ te micchāti",
  "atk-abh03a8:13_2": "idaṁ tava vacanaṁ micchā hotīti attho. Idaṁ chalavādena catūhi ākārehi niggahassa",
  "atk-abh03a8:13_3": "katattā niggahacatukkaṁ nāma.",
  "atk-abh03a8:14_0": "4. Evaṁ niggahaṁ katvāpi idāni ‘‘yadi ayaṁ mayā tava matena kato niggaho dunniggaho,",
  "atk-abh03a8:14_1": "yo mama tayā heṭṭhā anulomapañcake kato niggaho, sopi dunniggaho’’ti dassento ese",
  "atk-abh03a8:14_2": "ce dunniggahitetiādimāha. Tattha ese ce dunniggahiteti eso ce tava vādo mayā dunniggahito.",
  "atk-abh03a8:14_3": "Atha vā eso ce tava mayā kato niggaho dunniggaho. Hevamevaṁ tattha dakkhāti tatthāpi",
  "atk-abh03a8:14_4": "tayā mama heṭṭhā kate niggahe evamevaṁ passa. Idāni yvāssa heṭṭhā sakavādinā niggaho",
  "atk-abh03a8:14_5": "kato, taṁ ‘‘vattabbe kho’’tiādivacanena dassetvā puna taṁ niggahaṁ aniggahabhāvaṁ",
  "atk-abh03a8:14_6": "upanento no ca mayaṁ tayātiādimāha. Tattha no ca mayaṁ tayā tattha hetāya paṭiññāyātiādīsu",
  "atk-abh03a8:14_7": "ayamattho – yasmā so tayā mama kato niggaho dunniggaho, tasmā mayaṁ tayā tattha anulomapañcake",
  "atk-abh03a8:14_8": "āmantāti etāya paṭiññāya evaṁ paṭijānantā puna na hevāti paṭikkhepe katepi ‘‘ājānāhi",
  "atk-abh03a8:14_9": "niggaha’’nti evaṁ na niggahetabboyeva. Evaṁ aniggahetabbampi maṁ niggaṇhāsi, īdisena",
  "atk-abh03a8:14_10": "pana niggahena dunniggahitā mayaṁ homa.",
  "atk-abh03a8:15_0": "Idāni yaṁ niggahaṁ sandhāya ‘‘dunniggahitā ca homā’’ti avoca, taṁ dassetuṁ hañci",
  "atk-abh03a8:15_1": "puggalo…pe… idaṁ te micchātiāha. Evamidaṁ anulomapaṭilomato catūhi pāpanāropanāhi",
  "atk-abh03a8:15_2": "niggahassa upanītattā upanayanacatukkaṁ nāma hoti.",
  "atk-abh03a8:16_0": "5. Idāni ‘‘na hevaṁ niggahetabbe’’tiādikaṁ niggamanacatukkaṁ nāma hoti. Tattha na",
  "atk-abh03a8:16_1": "hevaṁ niggahetabbeti yathāhaṁ tayā niggahito, na hi evaṁ niggahetabbo. Etassa hi",
  "atk-abh03a8:16_2": "niggahassa dunniggahabhāvo mayā sādhito. Tena hīti tena kāraṇena, yasmā esa niggaho",
  "atk-abh03a8:16_3": "dunniggaho, tasmā yaṁ maṁ niggaṇhāsi hañci puggalo…pe… idaṁ te micchāti, idaṁ niggaṇhanaṁ",
  "atk-abh03a8:16_4": "tava micchāti attho. Tena hi ye kate niggaheti yena kāraṇena idaṁ micchā, tena kāraṇena",
  "atk-abh03a8:16_5": "yo tayā niggaho kato, so dukkaṭo. Yaṁ mayā paṭikammaṁ kataṁ, tadeva sukataṁ. Yāpi",
  "atk-abh03a8:16_6": "cesā paṭikammacatukkādivasena kathāmaggasampaṭipādanā katā, sāpi sukatā. Evametaṁ",
  "atk-abh03a8:16_7": "puggalo upalabbhatītiādikassa anulomapañcakassa nupalabbhatītiādikānaṁ paṭikammaniggahopanayananiggamanacatukkānaṁ",
  "atk-abh03a8:16_8": "vasena anulomapaccanīkapañcakaṁ nāma niddiṭṭhanti veditabbaṁ. Ettāvatā sakavādino",
  "atk-abh03a8:16_9": "pubbapakkhe sati paravādino vacanasāmaññamattena chalavādena jayo hoti.",
  "atk-abh03a8:17": "2. Paccanīkānulomavaṇṇanā",
  "atk-abh03a8:18_0": "6. Idāni yathā paravādino pubbapakkhe sati sakavādino dhammeneva tathena sujayo hoti,",
  "atk-abh03a8:18_1": "tathā vāduppattiṁ dassetuṁ puggalo nupalabbhatīti paccanīkānulomapañcakaṁ āraddhaṁ.",
  "atk-abh03a8:18_2": "Tattha paccanīke pucchā paravādissa, rūpādibhedaṁ saccikaṭṭhaparamatthaṁ sandhāya",
  "atk-abh03a8:18_3": "paṭiññā sakavādissa. Suddhasammutisaccaṁ vā paramatthamissakaṁ vā sammutisaccaṁ sandhāya",
  "atk-abh03a8:18_4": "yo saccikaṭṭhoti puna anuyogo paravādissa, sammutivasena nupalabbhatīti navattabbattā",
  "atk-abh03a8:18_5": "missakavasena vā anuyogassa saṁkiṇṇattā na hevanti paṭikkhepo sakavādissa. Paṭiññātaṁ",
  "atk-abh03a8:18_6": "paṭikkhipatīti vacanasāmaññamattena ājānāhi niggahantiādivacanaṁ paravādissa. Evamayaṁ",
  "atk-abh03a8:18_7": "puggalo nupalabbhatīti dutiyavādaṁ nissāya dutiyo niggaho hotīti veditabbo. Evaṁ",
  "atk-abh03a8:18_8": "tena chalena niggaho āropito.",
  "atk-abh03a8:19_0": "7-10. Idāni dhammena samena attano vāde jayaṁ dassetuṁ anulomanaye pucchā sakavādissa,",
  "atk-abh03a8:19_1": "attano laddhiṁ nissāya paṭiññā paravādissa. Laddhiyā okāsaṁ adatvā paramatthavasena",
  "atk-abh03a8:19_2": "puna anuyogo sakavādissa, paramatthavasena puggalassa abhāvato paṭikkhepo paravādissa.",
  "atk-abh03a8:19_3": "Tato paraṁ dhammena samena attano jayadassanatthaṁ ājānāhi paṭikammantiādi sabbaṁ",
  "atk-abh03a8:19_4": "sakavādīvacanameva hoti. Tattha sabbesaṁ paṭikammaniggahopanayananiggamanacatukkānaṁ",
  "atk-abh03a8:19_5": "heṭṭhā vuttanayeneva attho veditabbo. Evamidaṁ puggalo nupalabbhatītiādikassa paccanīkapañcakassa",
  "atk-abh03a8:19_6": "upalabbhatītiādīnaṁ paṭikammaniggahopanayananiggamanacatukkānañca vasena paccanīkānulomapañcakaṁ",
  "atk-abh03a8:19_7": "nāma niddiṭṭhaṁ hoti. Evametāni paṭhamasaccikaṭṭhe dve pañcakāni niddiṭṭhāni. Tattha",
  "atk-abh03a8:19_8": "purimapañcake paravādissa sakavādinā kato niggaho suniggaho. Sakavādissa pana paravādinā",
  "atk-abh03a8:19_9": "chalavādaṁ nissāya paṭikammaṁ katvā attanā sādhito jayo dujjayo. Dutiyapañcake sakavādissa",
  "atk-abh03a8:19_10": "paravādinā kato niggaho dunniggaho. Paravādissa pana sakavādinā dhammavādaṁ nissāya",
  "atk-abh03a8:19_11": "paṭikammaṁ katvā attanā sādhito jayo sujayoti paṭhamasaccikaṭṭho. Tatthetaṁ vuccati –",
  "atk-abh03a8:20": "‘‘Niggaho paravādissa, suddho paṭhamapañcake;",
  "atk-abh03a8:21": "Asuddho pana tasseva, paṭikammajayo tahiṁ.",
  "atk-abh03a8:22": "‘‘Niggaho sakavādissa, asuddho dutiyapañcake;",
  "atk-abh03a8:23": "Visuddho pana tasseva, paṭikammajayo tahiṁ.",
  "atk-abh03a8:24": "‘‘Tasmā dvīsupi ṭhānesu, jayova sakavādino;",
  "atk-abh03a8:25": "Dhammena hi jayo nāma, adhammena kuto jayo.",
  "atk-abh03a8:26": "‘‘Saccikaṭṭhe yathā cettha, pañcakadvayamaṇḍite;",
  "atk-abh03a8:27": "Dhammādhammavaseneva, vutto jayaparājayo.",
  "atk-abh03a8:28": "‘‘Ito paresu sabbesu, saccikaṭṭhesu paṇḍito;",
  "atk-abh03a8:29": "Evameva vibhāveyya, ubho jayaparājaye’’ti.",
  "atk-abh03a8:30": "2. Okāsasaccikaṭṭho",
  "atk-abh03a8:31": "1. Anulomapaccanīkavaṇṇanā",
  "atk-abh03a8:32_0": "11. Evaṁ suddhikasaccikaṭṭhaṁ vitthāretvā idāni tameva aparehi okāsādīhi nayehi vitthāretuṁ",
  "atk-abh03a8:32_1": "puna puggalo upalabbhatītiādi āraddhaṁ. Tattha pucchā sakavādissa, paṭiññā paravādissa.",
  "atk-abh03a8:32_2": "Puna sabbatthāti sarīraṁ sandhāya anuyogo sakavādissa, rūpasmiṁ attānaṁ samanupassanādosañca",
  "atk-abh03a8:32_3": "‘aññaṁ jīvaṁ aññaṁ sarīra’nti āpajjanadosañca disvā paṭikkhepo paravādissa. Sesamettha",
  "atk-abh03a8:32_4": "anulomapaccanīkapañcake heṭṭhā vuttanayeneva veditabbaṁ. Pāṭho pana saṅkhitto . Tattha",
  "atk-abh03a8:32_5": "yasmā sarīraṁ sandhāya ‘‘sabbattha na upalabbhatī’’ti vutte sarīrato bahi upalabbhatīti",
  "atk-abh03a8:32_6": "āpajjati. Tasmā paccanīke paṭikkhepo sakavādissa, paṭhamaṁ anujānitvā pacchā avajānātīti",
  "atk-abh03a8:32_7": "chalavādassa vasena paṭikammaṁ paravādissa. Sesaṁ pākaṭameva.",
  "atk-abh03a8:33": "3. Kālasaccikaṭṭho",
  "atk-abh03a8:34": "1. Anulomapaccanīkavaṇṇanā",
  "atk-abh03a8:35_0": "12. Dutiyanaye sabbadāti purimapacchimajātikālañca dharamānaparinibbutakālañca sandhāya",
  "atk-abh03a8:35_1": "anuyogo sakavādissa, sveva khattiyo so brāhmaṇotiādīnaṁ āpattidosañca dharamānaparinibbutānaṁ",
  "atk-abh03a8:35_2": "visesābhāvadosañca disvā paṭikkhepo paravādissa. Sesaṁ paṭhamanaye vuttasadisameva.",
  "atk-abh03a8:36": "4. Avayavasaccikaṭṭho",
  "atk-abh03a8:37": "1. Anulomapaccanīkavaṇṇanā",
  "atk-abh03a8:38": "13. Tatiyanaye sabbesūti khandhāyatanādīni sandhāya anuyogo sakavādissa, rūpasmiṁ attā, cakkhusmiṁ attātiādidosabhayena paṭikkhepo paravādissa. Sesaṁ tādisamevāti.",
  "atk-abh03a8:39": "Okāsadisaccikaṭṭhādi",
  "atk-abh03a8:40": "2. Paccanīkānulomavaṇṇanā",
  "atk-abh03a8:41_0": "14. Evametāni tīṇi anulomapaccanīkapañcake anulomamattavaseneva tāva paṭipāṭiyā bhājetvā",
  "atk-abh03a8:41_1": "puna paccanīkānulomapañcake paccanīkamattavaseneva bhājetuṁ puggalo nupalabbhatītiādi",
  "atk-abh03a8:41_2": "āraddhaṁ. Tattha anulomapañcakassa pāḷiyaṁ saṅkhipitvā āgate paccanīke vuttanayeneva",
  "atk-abh03a8:41_3": "paccanīkassa ca pāḷiyaṁ saṅkhipitvā āgate anulome vuttanayeneva attho veditabbo.",
  "atk-abh03a8:41_4": "Ettāvatā suddhikassa ceva imesañca tiṇṇanti catunnaṁ saccikaṭṭhānaṁ ekekasmiṁ saccikaṭṭhe",
  "atk-abh03a8:41_5": "anulomapaccanīkassa paccanīkānulomassa cāti dvinnaṁ dvinnaṁ paccanīkānaṁ vasena ayaṁ",
  "atk-abh03a8:41_6": "aṭṭhamukhā nāma vādayutti niddiṭṭhā hotīti veditabbā. Yā ekekasmiṁ mukhe ekekassa",
  "atk-abh03a8:41_7": "niggahassa vasena aṭṭhakaniggahoti pāḷiyaṁ likhiyati. Tatthetaṁ vuccati –",
  "atk-abh03a8:42": "‘‘Evaṁ catubbidhe pañhe, pañcakadvayabhedato;",
  "atk-abh03a8:43": "Esā aṭṭhamukhā nāma, vādayutti pakāsitā.",
  "atk-abh03a8:44": "‘‘Aṭṭheva niggahā tattha, cattāro tesu dhammikā;",
  "atk-abh03a8:45": "Adhammikā ca cattāro, sabbattha sakavādino;",
  "atk-abh03a8:46": "Jayo parājayo ceva, sabbattha paravādino’’ti.",
  "atk-abh03a8:47": "Saccikaṭṭhavaṇṇanā niṭṭhitā.",
  "atk-abh03a8:48": "5. Suddhikasaṁsandanavaṇṇanā",
  "atk-abh03a8:49_0": "17-27. Idāni rūpādīhi saddhiṁ saccikaṭṭhasaṁsandanaṁ hoti. Tattha rūpañcāti yathā",
  "atk-abh03a8:49_1": "rūpaṁ paramatthato upalabbhati, kiṁ te puggalopi tatheva upalabbhatīti sandhāya pucchā",
  "atk-abh03a8:49_2": "sakavādissa, atthi puggaloti vacanamattaṁ gahetvā paṭiññā paravādissa. Yadi te rūpaṁ",
  "atk-abh03a8:49_3": "viya paramatthato puggalo atthi, rūpato vedanādīnaṁ viya puggalassāpi aññattaṁ āpajjatīti",
  "atk-abh03a8:49_4": "anuyogo sakavādissa, samayasuttavirodhaṁ disvā paṭikkhepo paravādissa. Sesaṁ atthato",
  "atk-abh03a8:49_5": "pākaṭameva. Dhammato panettha sattapaññāsabhedassa saccikaṭṭhaparamatthassa vasena",
  "atk-abh03a8:49_6": "sakavādīpakkhamūlake anulomapaccanīke sattapaññāsa anulomapañcakāni dassitāni. Paṭikammacatukkādīni",
  "atk-abh03a8:49_7": "saṅkhittāni. Paravādīpakkhamūlakepi paccanīkānulome sattapaññāsa paṭilomapañcakāni",
  "atk-abh03a8:49_8": "dassitāni. Paṭikammacatukkādīni saṅkhittāni. Tattha ‘‘vuttaṁ bhagavatā’’ti vacanamattena",
  "atk-abh03a8:49_9": "puggalassa atthitaṁ rūpassa ca saccikaṭṭhaparamatthavasena upalabbhanīyataṁ dassetvā",
  "atk-abh03a8:49_10": "ubhinnaṁ aññattaṁ paṭijānāpanatthaṁ vuttaṁ bhagavatāti anuyogo paravādissa, sammutiparamatthānaṁ",
  "atk-abh03a8:49_11": "ekattanānattapañhassa ṭhapanīyattā paṭikkhepo sakavādissa. Sesamidhāpi atthato pākaṭamevāti.",
  "atk-abh03a8:50": "Suddhikasaṁsandanavaṇṇanā.",
  "atk-abh03a8:51": "6. Opammasaṁsandanavaṇṇanā",
  "atk-abh03a8:52_0": "28-36. Idāni rūpādīheva saddhiṁ opammavasena saccikaṭṭhasaṁsandanaṁ hoti. Tattha",
  "atk-abh03a8:52_1": "rūpavedanānaṁ upaladdhisāmaññena aññattapucchā ca puggalarūpānaṁ upaladdhisāmaññapucchā",
  "atk-abh03a8:52_2": "cāti pucchādvayampi sakavādissa, ubhopi paṭiññā paravādissa. Paravādinā anuññātena",
  "atk-abh03a8:52_3": "upaladdhisāmaññena rūpavedanānaṁ viya rūpapuggalānaṁ aññattānuyogo sakavādissa, paṭikkhepo",
  "atk-abh03a8:52_4": "itarassa. Sesamidhāpi atthato pākaṭameva. Dhammato panettha rūpamūlakādīnaṁ cakkānañca",
  "atk-abh03a8:52_5": "vasena sakavādīpakkhe vīsādhikāni nava niggahapañcakasatāni dassitāni. Kathaṁ? Khandhesu",
  "atk-abh03a8:52_6": "tāva rūpamūlake cakke cattāri, tathā vedanādimūlakesūti vīsati. Āyatanesu cakkhāyatanamūlake",
  "atk-abh03a8:52_7": "cakke ekādasa, tathā sesesūti dvattiṁsasataṁ. Dhātūsu cakkhudhātumūlake cakke sattarasa,",
  "atk-abh03a8:52_8": "tathā sesesūti chādhikāni tīṇi satāni. Indriyesu cakkhundriyamūlake cakke ekavīsati,",
  "atk-abh03a8:52_9": "tathā sesesūti dvāsaṭṭhādhikāni cattāri satāni. Evaṁ sabbānipi vīsādhikāni nava niggahapañcakasatāni honti.",
  "atk-abh03a8:53_0": "37-45. Paravādīpakkhepi rūpaṁ upalabbhatīti anulomavaseneva rūpavedanādīnaṁ aññattapaṭiññaṁ",
  "atk-abh03a8:53_1": "kāretvā puna atthi puggaloti suttaṁ nissāya chalavasena puggalassa rūpādīhi upaladdhisāmaññaṁ",
  "atk-abh03a8:53_2": "āropetvā aññattānuyogo kato. Sesamidhāpi atthato uttānameva. Dhammatopi sakavādīpakkhe",
  "atk-abh03a8:53_3": "vuttanayena vīsādhikāni nava paṭikammapañcakasatāni dassitāni.",
  "atk-abh03a8:54": "Rūpādīhi saddhiṁ opammavasena saccikaṭṭhasaṁsandanaṁ.",
  "atk-abh03a8:55": "7. Catukkanayasaṁsandanavaṇṇanā",
  "atk-abh03a8:56_0": "46-52. Idāni yaṁ saccikaṭṭhaparamatthena upalabbhati, tena yasmā rūpādīsu sattapaññāsāya",
  "atk-abh03a8:56_1": "saccikaṭṭhaparamatthesu aññatarena bhavitabbaṁ; rūpādinissitena vā, aññatra vā rūpādīhi,",
  "atk-abh03a8:56_2": "rūpādīnaṁ vā nissayena, tasmā iminā catukkanayena saccikaṭṭhasaṁsandanaṁ āraddhaṁ.",
  "atk-abh03a8:56_3": "Tattha rūpaṁ puggaloti anuyogo sakavādissa, ucchedadiṭṭhibhayena na hevāti paṭikkhepo",
  "atk-abh03a8:56_4": "paravādissa, niggahāropanaṁ sakavādissa. Kiṁ panetaṁ yuttaṁ, nanu rūpaṁ vedanāti",
  "atk-abh03a8:56_5": "vuttampi paṭikkhipitabbamevāti? Āma paṭikkhipitabbaṁ. Taṁ pana rūpato vedanāya aññasabhāvasabbhāvato,",
  "atk-abh03a8:56_6": "na aññattābhāvato. Ayañca rūpādīsu ekadhammatopi puggalassa aññattaṁ na icchati,",
  "atk-abh03a8:56_7": "tasmā yuttaṁ. Ayañca anuyogo rūpaṁ puggalo…pe… aññātāvindriyaṁ puggaloti sakalaṁ",
  "atk-abh03a8:56_8": "paramatthasaccaṁ sandhāya āraddho. Sakalaṁ pana paccattalakkhaṇavasena ekato vattuṁ",
  "atk-abh03a8:56_9": "na sakkāti tantivasena anuyogalakkhaṇamattametaṁ ṭhapitaṁ. Tena viññū atthaṁ vibhāventi.",
  "atk-abh03a8:56_10": "Vādakāmena pana imaṁ lakkhaṇaṁ gahetvā yathā yathā paravādissa okāso na hoti, tathā",
  "atk-abh03a8:56_11": "tathā vattabbaṁ. Iti tantivasena anuyogalakkhaṇassa ṭhapitattāpi yuttameva. Iminā",
  "atk-abh03a8:56_12": "nayena sabbānuyogesu attho veditabbo.",
  "atk-abh03a8:57_0": "Ayaṁ pana viseso – rūpasmiṁ puggalotiādīsu yathā ekaṁ mahābhūtaṁ nissāya tayo mahābhūtā,",
  "atk-abh03a8:57_1": "vatthurūpaṁ nissāya viññāṇaṁ rūpasminti vattuṁ vaṭṭati, kiṁ te evaṁ rūpasmiṁ puggalo?",
  "atk-abh03a8:57_2": "Yathā ca sabhāgavinibbhogato vedanādayo sabbadhammā, arūpā vā pana cattāro khandhā,",
  "atk-abh03a8:57_3": "nibbānameva vā ‘‘aññatra rūpā’’ti vattuṁ vaṭṭati, kiṁ te evaṁ puggalo? Yathā ca cittasamuṭṭhānānaṁ",
  "atk-abh03a8:57_4": "rūpānaṁ nissayavasena ‘‘vedanāya rūpaṁ…pe… viññāṇasmiṁ rūpa’’nti vattuṁ vaṭṭati,",
  "atk-abh03a8:57_5": "kiṁ te evaṁ puggaloti? Sabbānuyogesu pana ucchedadiṭṭhibhayena ceva samayavirodhena",
  "atk-abh03a8:57_6": "ca paṭikkhepo paravādissa. Sesamettha atthato pākaṭameva. Dhammato panettha sattapaññāsāya",
  "atk-abh03a8:57_7": "saccikaṭṭhesu ekekasmiṁ cattāri cattāri katvā niggahavasena aṭṭhavīsādhikāni dve",
  "atk-abh03a8:57_8": "pañcakasatāni dassitāni. Paravādīpakkhepi paṭikammavasena tattakāneva. Yā panettha",
  "atk-abh03a8:57_9": "atthi puggaloti vutte sakavādissa paṭiññā, sā sutte āgatena sammutivasena. Yo rūpaṁ",
  "atk-abh03a8:57_10": "puggalotiādīsu paṭikkhepo, so sakkāyadiṭṭhipañhassa ṭhapanīyattā. Paravādissa paṭikammaṁ chalavasenevāti.",
  "atk-abh03a8:58": "Catukkanayasaṁsandanaṁ.",
  "atk-abh03a8:59": "Niṭṭhitā ca saṁsandanakathā.",
  "atk-abh03a8:60": "8. Lakkhaṇayuttivaṇṇanā",
  "atk-abh03a8:61_0": "53. Idāni lakkhaṇayutti nāma hoti. Tattha yasmā ṭhapetvā nibbānaṁ seso saccikaṭṭhaparamattho",
  "atk-abh03a8:61_1": "paccayapaṭibaddhatāya sappaccayo, paccayehi samāgamma katattā saṅkhato, uppajjitvā",
  "atk-abh03a8:61_2": "nirujjhanato sadā abhāvato asassato, uppattikāraṇasaṅkhātassa nimittassa atthitāya",
  "atk-abh03a8:61_3": "sanimitto, nibbānaṁ vuttappakārābhāvato appaccayaṁ asaṅkhataṁ sassataṁ animittanti",
  "atk-abh03a8:61_4": "idaṁ saccikaṭṭhassa lakkhaṇaṁ. Tasmā yadi puggalopi saccikaṭṭhaparamatthova tassāpi",
  "atk-abh03a8:61_5": "iminā lakkhaṇena bhavitabbanti sandhāya puggalo sappaccayotiādayo aṭṭhapi anuyogā",
  "atk-abh03a8:61_6": "sakavādissa , paṭikkhepo paravādissa. Ājānāhi niggahantiādi panettha saṅkhittaṁ.",
  "atk-abh03a8:61_7": "Evametāni sakavādīpakkhe anulomapaccanīke anulomamattavasena aṭṭha pañcakāni veditabbāni.",
  "atk-abh03a8:62_0": "54. Paravādīpakkhepi paccanīkānulome paccanīkamattavasena aṭṭheva. Tattha yasmā paravādinā",
  "atk-abh03a8:62_1": "suttavasena sammutisaccaṁ sādhitaṁ, sammutiyā ca sappaccayādibhāvo natthi, tasmā",
  "atk-abh03a8:62_2": "yāthāvato ca paṭikkhepo sakavādissa. Chalavasena pana vattabbaṁ ‘‘ājānāhi paṭikamma’’ntiādi",
  "atk-abh03a8:62_3": "sabbaṁ idhāpi saṅkhittameva.",
  "atk-abh03a8:63": "Lakkhaṇayuttikathāvaṇṇanā niṭṭhitā.",
  "atk-abh03a8:64": "9. Vacanasodhanavaṇṇanā",
  "atk-abh03a8:65_0": "55-59. Idāni vacanasodhanaṁ hoti. Tattha yadetaṁ puggalo upalabbhatīti vacanaṁ, taṁ",
  "atk-abh03a8:65_1": "sodhetuṁ puggalo upalabbhati, upalabbhati puggaloti. Pucchā sakavādissa. Tassattho",
  "atk-abh03a8:65_2": "– yadetaṁ puggalo upalabbhatīti padadvayaṁ, taṁ ekatthaṁ vā bhaveyya nānatthaṁ vā.",
  "atk-abh03a8:65_3": "Yadi tāva nānatthaṁ, yathā aññaṁ rūpaṁ, aññā vedanā, evaṁ añño puggalo, añño upalabbhatīti",
  "atk-abh03a8:65_4": "āpajjati. Athekatthaṁ, yathā yaṁ cittaṁ taṁ mano, evaṁ sveva puggalo, so upalabbhatīti",
  "atk-abh03a8:65_5": "āpajjati. Tena taṁ vadāmi ‘‘yadi te yo puggalo, so upalabbhati, evaṁ sante yo yo",
  "atk-abh03a8:65_6": "upalabbhati, so so puggaloti āpajjati, kiṁ sampaṭicchasi eta’’nti? Tato puggalavādī",
  "atk-abh03a8:65_7": "yasmā puggalassa upalabbhataṁ icchati, na upalabbhamānānampi rūpādīnaṁ puggalabhāvaṁ,",
  "atk-abh03a8:65_8": "tasmā puggalo upalabbhati, upalabbhati ke hi ci puggalo ke hi ci na puggalotiādimāha.",
  "atk-abh03a8:65_9": "Tassattho – mama puggalo atthi puggaloti satthu vacanato upalabbhati. Yo pana upalabbhati,",
  "atk-abh03a8:65_10": "na so sabbo puggalo, atha kho ke hi ci puggalo ke hi ci na puggaloti. Tattha ko-kāratthe",
  "atk-abh03a8:65_11": "ke-kāro, hi-kāro ca nipātamatto. Koci puggalo, koci na puggaloti ayaṁ panettha attho.",
  "atk-abh03a8:65_12": "Idaṁ vuttaṁ hoti – puggalopi hi rūpādīsupi yo koci dhammo upalabbhatiyeva, tattha",
  "atk-abh03a8:65_13": "puggalova puggalo. Rūpādīsu pana kocipi na puggaloti. Tato taṁ sakavādī āha – puggalo",
  "atk-abh03a8:65_14": "ke hi ci upalabbhati ke hi ci na upalabbhatīti. Tassattho – puggalo upalabbhatīti",
  "atk-abh03a8:65_15": "padadvayassa atthato ekatte yadi upalabbhatīti anuññāto dhammo puggalato anaññopi",
  "atk-abh03a8:65_16": "koci puggalo koci na puggalo, puggalopi te koci upalabbhati, koci na upalabbhatīti",
  "atk-abh03a8:65_17": "āpajjati, kiṁ sampaṭicchasi etanti? So puggalassa anupaladdhiṁ anicchanto na hevanti",
  "atk-abh03a8:65_18": "paṭikkhipati. Ito paraṁ ‘‘ājānāhi niggaha’’ntiādi sabbaṁ saṅkhittaṁ. Vitthārato pana",
  "atk-abh03a8:65_19": "veditabbaṁ. Puggalo saccikaṭṭhotiādīsupi eseva nayo. Sabbāni hetāni upalabbhativevacanāneva,",
  "atk-abh03a8:65_20": "apica yasmā ‘‘puggalo upalabbhatisaccikaṭṭhaparamatthenā’’ti ayaṁ puggalavādino paṭiññā,",
  "atk-abh03a8:65_21": "tasmāssa yatheva puggalo upalabbhatīti laddhi, evamevaṁ puggalo saccikaṭṭhotipi āpajjati.",
  "atk-abh03a8:65_22": "Yā panassa puggalo atthīti laddhi, tassā vijjamānotivevacanameva, tasmā sabbānipetāni vacanāni sodhitāni.",
  "atk-abh03a8:66_0": "60. Tattha yaṁ avasāne ‘‘puggalo atthi, atthi na sabbo puggalo’’tiādi vuttaṁ, tatrāyamadhippāyo",
  "atk-abh03a8:66_1": "– yañhetaṁ paravādinā ‘‘puggalo atthi, atthi kehici puggalo, kehici na puggalo’’ti",
  "atk-abh03a8:66_2": "vuttaṁ, taṁ yasmā atthato puggalo atthi, atthi na sabbo puggaloti ettakaṁ hoti, tasmā",
  "atk-abh03a8:66_3": "naṁ sakavādī sampaṭicchāpetvā idāni naṁ evaṁ anuyuñjati. Tayā hi ‘‘atthi puggalo",
  "atk-abh03a8:66_4": "attahitāya paṭipanno’’ti vacanamattaṁ nissāya ‘‘puggalo atthī’’ti laddhi gahitā,",
  "atk-abh03a8:66_5": "yathā ca bhagavatā etaṁ vuttaṁ, tathā ‘‘suññato lokaṁ avekkhassu, mogharājā, sadā",
  "atk-abh03a8:66_6": "sato’’tiādinā (su. ni. 1125) nayena ‘‘natthī’’tipi vuttaṁ, tasmā yatheva te ‘‘puggalo",
  "atk-abh03a8:66_7": "atthi, atthi na sabbo puggalo’’ti laddhi, tathā puggalo natthi, natthi na sabbo puggalotipi",
  "atk-abh03a8:66_8": "āpajjati, kiṁ etaṁ sampaṭicchasīti? Atha naṁ asampaṭicchanto na hevāti paṭikkhipati.",
  "atk-abh03a8:66_9": "Sesamettha niggahādividhānaṁ vuttanayeneva veditabbanti.",
  "atk-abh03a8:67": "Vacanasodhanavaṇṇanā niṭṭhitā.",
  "atk-abh03a8:68": "10. Paññattānuyogavaṇṇanā",
  "atk-abh03a8:69_0": "61-66. Idāni paññattānuyogo nāma hoti. Rūpadhātuyā hi puggalavādī rūpiṁ puggalaṁ",
  "atk-abh03a8:69_1": "paññapeti, tathā arūpadhātuyā arūpiṁ. Tassa taṁ laddhiṁ bhindituṁ sabbāpi pucchā",
  "atk-abh03a8:69_2": "sakavādissa, paṭiññā ca paṭikkhepo ca itarassa . So hi rūpīti vutte rūpakāyasabbhāvato",
  "atk-abh03a8:69_3": "ceva tathārūpāya ca paññattiyā atthitāya paṭijānāti. Kāmīti vutte vītarāgasabbhāvato",
  "atk-abh03a8:69_4": "ceva tathārūpāya ca paññattiyā natthitāya paṭikkhipati. Arūpīti vuttepi arūpakkhandhasabbhāvato",
  "atk-abh03a8:69_5": "ceva tathārūpāya ca paññattiyā atthitāya paṭijānāti. Dvīsupi nayesu sattoti puggalassa",
  "atk-abh03a8:69_6": "vevacanavasena vuttaṁ.",
  "atk-abh03a8:70_0": "67. Idāni yasmā so ‘‘kāye kāyānupassī’’ti āgataṭṭhāne añño kāyo añño puggaloti icchati,",
  "atk-abh03a8:70_1": "tasmā taṁ laddhiṁ bhindituṁ kāyoti vā sarīranti vātiādi sakavādīpucchā hoti. Tattha",
  "atk-abh03a8:70_2": "kāyaṁ appiyaṁ karitvāti kāyaṁ appetabbaṁ allīyāpetabbaṁ ekībhāvaṁ upanetabbaṁ avibhajitabbaṁ",
  "atk-abh03a8:70_3": "katvā pucchāmīti attho. Eseseti eso soyeva. Ese esetipi pāṭho. Eso esoyevāti attho.",
  "atk-abh03a8:70_4": "Ekaṭṭheti ekaṭṭho. Same samabhāge tajjāteti samo samabhāgo tajjātiko. Vacanamatteyevettha",
  "atk-abh03a8:70_5": "bhedo. Atthato pana kāyova esoti pucchati. Paravādī nānattaṁ apassanto āmantāti paṭijānāti.",
  "atk-abh03a8:70_6": "Puggaloti vā jīvoti vāti pucchāyapi eseva nayo. Añño kāyoti puṭṭho pana kāyānupassanāya",
  "atk-abh03a8:70_7": "evaṁladdhikattā paṭijānāti. Aññaṁ jīvanti puṭṭho pana āhacca bhāsitaṁ suttaṁ paṭikkhipituṁ",
  "atk-abh03a8:70_8": "asakkonto avajānāti. Tato paraṁ ‘‘ājānāhi niggaha’’ntiādi uttānatthameva.",
  "atk-abh03a8:71": "68. Paravādīpakkhe pana añño kāyo añño puggaloti puṭṭho sakavādī ṭhapanīyapañhattā paṭikkhipati, paravādī chalavasena paṭikammaṁ karoti. Tampi uttānatthamevāti.",
  "atk-abh03a8:72": "Paññattānuyogavaṇṇanā niṭṭhitā.",
  "atk-abh03a8:73": "11. Gatianuyogavaṇṇanā",
  "atk-abh03a8:74_0": "69-72. Idāni gatiparivattanamukhena cutipaṭisandhianuyogo hoti. Tattha yasmā puggalavādī",
  "atk-abh03a8:74_1": "‘‘sa sattakkhattuparamaṁ sandhāvitvāna puggalo’’tiādīni (saṁ. ni. 2.133; itivu. 24)",
  "atk-abh03a8:74_2": "suttāni nissāya puggalo sandhāvatīti laddhiṁ gahetvā voharati , tasmāssa taṁ laddhiṁ",
  "atk-abh03a8:74_3": "bhindituṁ sandhāvatīti pucchā sakavādissa. Tattha sandhāvatīti saṁsarati gamanāgamanaṁ",
  "atk-abh03a8:74_4": "karoti. Attano laddhivasena paṭiññā paravādissa. So puggalotiādayo anuyogopi sakavādissa,",
  "atk-abh03a8:74_5": "paṭikkhepo itarassa. Tattha soti soyevāti attho. Evaṁ pana anuyutto sassatadiṭṭhibhayena",
  "atk-abh03a8:74_6": "paṭikkhipati. Aññoti puṭṭho ucchedadiṭṭhibhayena. So ca añño cāti puṭṭho ekaccasassatadiṭṭhibhayena.",
  "atk-abh03a8:74_7": "Neva so na aññoti puṭṭho amarāvikkhepadiṭṭhibhayena. Puna cattāropi pañhe ekato puṭṭho",
  "atk-abh03a8:74_8": "catunnampi diṭṭhīnaṁ bhayena paṭikkhipitvā puna yānissa suttāni nissāya laddhi uppannā",
  "atk-abh03a8:74_9": "tāni dassento tena hi puggalosandhāvatītiādimāha.",
  "atk-abh03a8:75_0": "76. Puna sakavādinā ‘‘yvāyaṁ tava laddhiyā sandhāvati, kiṁ so asmiñca parasmiñca",
  "atk-abh03a8:75_1": "loke ekoyevā’’ti adhippāyena svevāti niyametvā puṭṭho sassatabhayā paṭikkhipitvā",
  "atk-abh03a8:75_2": "puna daḷhaṁ katvā tatheva puṭṭho yasmā so puggalova na añño bhāvo, ‘‘so tato cuto",
  "atk-abh03a8:75_3": "idhūpapanno’’tiādisuttampi (pārā. 12; dī. ni. 1.245) atthi, tasmā paṭijānāti. Sveva",
  "atk-abh03a8:75_4": "manussoti puṭṭho manussasseva devattābhāvato paṭikkhipati.",
  "atk-abh03a8:76_0": "77. Puna puṭṭho ‘‘ahaṁ tena samayena sunetto nāma satthā ahosi’’ntiādisuttavasena",
  "atk-abh03a8:76_1": "(a. ni. 7.66 atthato samānaṁ) paṭijānāti. Athassa sakavādī devamanussupapattīnaṁ",
  "atk-abh03a8:76_2": "nānattato vacanaṁ micchāti pakāsento manusso hutvātiādimāha.",
  "atk-abh03a8:77": "78. Tattha hevaṁ maraṇaṁ na hehitīti evaṁ sante maraṇaṁ na bhavissatīti attho. Ito paraṁ yakkho petoti attabhāvanānattavasena anuyoganānattaṁ veditabbaṁ.",
  "atk-abh03a8:78": "82.Khattiyotiādīni jātivasena ceva aṅgavekallādivasena ca vuttāni.",
  "atk-abh03a8:79_0": "87. Puna na vattabbanti paravādinā puṭṭho idhaṭṭhakassa upapattivasena paralokassa",
  "atk-abh03a8:79_1": "gamanābhāvato paṭiññā sakavādissa puna sotāpannassa bhavantarepi sotāpannabhāvāvijahanato",
  "atk-abh03a8:79_2": "dutiyapaṭiññāpi tasseva. Hañcītiādivacanaṁ paravādissa.",
  "atk-abh03a8:80": "88. Puna devaloke upapannassa manussattābhāvadassanena anuyogo sakavādissa.",
  "atk-abh03a8:81": "89. Tato paraṁ anañño avigatoti ettha anaññoti sabbākārena ekasadiso. Avigatoti ekenāpi ākārena avigatoti attho. Na hevanti devaloke upapannassa manussabhāvābhāvato evamāha.",
  "atk-abh03a8:82_0": "90. Puna daḷhaṁ katvā anuyutto ‘‘sveva puggalo sandhāvatī’’ti laddhiyā anujānāti.",
  "atk-abh03a8:82_1": "Hatthacchinnotiādi ākāravigamanadassanena avigato sandhāvatīti laddhibhindanatthaṁ",
  "atk-abh03a8:82_2": "vuttaṁ. Tattha aḷacchinnoti yassa aṅguṭṭhakā chinnā. Kaṇḍaracchinnoti yassa mahānhārū chinnā.",
  "atk-abh03a8:83_0": "91.Sarūpotiādīsu paṭhame pañhe iminā rūpakāyena saddhiṁ agamanaṁ sandhāya paṭikkhipati.",
  "atk-abh03a8:83_1": "Dutiye antarābhavapuggalaṁ sandhāya paṭijānāti. So hi tassa laddhiyā sarūpova gantvā",
  "atk-abh03a8:83_2": "mātukucchiṁ pavisati. Athassa taṁ rūpaṁ bhijjati. Taṁ jīvanti yena rūpasaṅkhātena",
  "atk-abh03a8:83_3": "sarīrena saddhiṁ gacchati, kimassa tadeva jīvaṁ taṁ sarīranti pucchati. Paravādī",
  "atk-abh03a8:83_4": "idha sarīranikkhepā suttavirodhā ca paṭikkhipati.",
  "atk-abh03a8:84_0": "Savedanotiādīsu asaññūpapattiṁ sandhāya paṭikkhipati, tadaññaṁ upapattiṁ sandhāya",
  "atk-abh03a8:84_1": "paṭijānāti. Taṁ jīvanti yena vedanādisaṅkhātena sarīrena saddhiṁ gacchati. Kimassa",
  "atk-abh03a8:84_2": "tadeva jīvaṁ taṁ sarīranti pucchati. Taṁ jīvaṁ taṁ sarīraṁ, aññaṁ jīvaṁ aññaṁ sarīranti",
  "atk-abh03a8:84_3": "etissā hi laddhiyā pañcapi khandhā sarīranti adhippetā. Paravādī suttavirodhā paṭikkhipati.",
  "atk-abh03a8:85_0": "92.Arūpotiādīsu paṭhame pañhe antarābhavaṁ sandhāya paṭikkhipati. Dutiye arūpā rūpaṁ",
  "atk-abh03a8:85_1": "upapajjamānaṁ sandhāya paṭijānāti. Aññaṁ, jīvanti yaṁ rūpasaṅkhātaṁ sarīraṁ pahāya",
  "atk-abh03a8:85_2": "arūpo sandhāvati, kiṁ te taṁ sarīraṁ aññaṁ, aññaṁ jīvanti pucchati. Itaro suttavirodhā paṭikkhipati.",
  "atk-abh03a8:86_0": "Avedanotiādīsu saññībhavaṁ sandhāya paṭikkhipati, tadaññaṁ upapattiṁ sandhāya paṭijānāti.",
  "atk-abh03a8:86_1": "Aññaṁ jīvanti yaṁ vedanādisaṅkhātaṁ sarīraṁ pahāya avedano aviññāṇo sandhāvati, kiṁ",
  "atk-abh03a8:86_2": "te taṁ aññaṁ sarīraṁ, aññaṁ jīvanti pucchati. Itaro suttavirodhā paṭikkhipati.",
  "atk-abh03a8:87_0": "93.Rūpaṁ sandhāvatītiādīsu ye rūpādayo khandhe upādāya puggalaṁ paññapeti, kiṁ te",
  "atk-abh03a8:87_1": "tasmiṁ puggale sandhāvante tampi rūpaṁ sandhāvatīti pucchati. Paravādī ‘‘avijjānīvaraṇānaṁ",
  "atk-abh03a8:87_2": "sattānaṁ taṇhāsaṁyojanānaṁ sandhāvataṁ saṁsarata’’nti sattasseva sandhāvanavacanato",
  "atk-abh03a8:87_3": "paṭikkhipati. Puna puṭṭho yasmā rūpādidhamme vinā puggalo natthi, tasmā tasmiṁ sandhāvante",
  "atk-abh03a8:87_4": "tenapi rūpena sandhāvitabbanti saññāya paṭijānāti. Vedanādīsupi eseva nayo.",
  "atk-abh03a8:88_0": "94.Rūpaṁ na sandhāvatītiādīsu yasmā te rūpaṁ puggalo na hoti, sveva ca sandhāvatīti",
  "atk-abh03a8:88_1": "vadesi, tasmā taṁ pucchāmi, kiṁ te rūpaṁ na sandhāvatīti attho. Itaro puggale sandhāvante",
  "atk-abh03a8:88_2": "na sakkā tassa upādānabhūtena rūpena sandhāvitunti saññāya paṭikkhipati. Puna puṭṭho",
  "atk-abh03a8:88_3": "sattānaññeva sandhāvanavacanato paṭijānāti. Sesamettha uttānameva.",
  "atk-abh03a8:89_0": "Gāthānaṁ pana ayamattho – āyasmato matena rukkhaṁ upādāya chāyā viya, indhanaṁ upādāya",
  "atk-abh03a8:89_1": "aggi viya ca, khandhe upādāya puggalo; rūpādīnaṁ sandhāvane asati tesu khandhesu",
  "atk-abh03a8:89_2": "bhijjamānesu so tava puggalo bhijjati ce, evaṁ sante ucchedā bhavati diṭṭhi, ucchedadiṭṭhi",
  "atk-abh03a8:89_3": "te āpajjati. Katarā yā buddhena vivajjitā akusaladiṭṭhi. Yā pana ‘‘ucchedavādī samaṇo",
  "atk-abh03a8:89_4": "gotamo’’ti pariyāyabhāsitā, na taṁ vadāmāti dasseti. Athāpi tesu khandhesu bhijjamānesu",
  "atk-abh03a8:89_5": "so puggalo na bhijjati, evaṁ sante sassato puggalo hoti. Tato so nibbānena samasamo",
  "atk-abh03a8:89_6": "āpajjati . Samasamoti ativiya samo, samena vā samo, samabhāveneva samo. Yatheva nibbānaṁ",
  "atk-abh03a8:89_7": "nuppajjati na bhijjati, evaṁ te puggalopi tena samasamoti.",
  "atk-abh03a8:90": "Gatiparivattanamukhena cutipaṭisandhānuyogo niṭṭhito.",
  "atk-abh03a8:91": "Anuyogavaṇṇanā.",
  "atk-abh03a8:92": "12. Upādāpaññattānuyogavaṇṇanā",
  "atk-abh03a8:93_0": "95. Idāni upādāpaññattānuyogo hoti. Tattha pucchā sakavādissa, paṭiññāpaṭikkhepo",
  "atk-abh03a8:93_1": "paravādissa. So hi rukkhaṁ upādāya chāyāya viya, indhanaṁ upādāya aggissa viya ca,",
  "atk-abh03a8:93_2": "rūpādīni upādāya puggalassa paññattiṁ paññāpanaṁ avabodhanaṁ icchati, tasmā ‘‘rūpaṁ",
  "atk-abh03a8:93_3": "upādāyā’’ti puṭṭho paṭijānāti. Puna yathā rukkhupādānā chāyā rukkho viya, indhanupādāno",
  "atk-abh03a8:93_4": "ca aggi indhanaṁ viya aniccādidhammo, evaṁ te rūpādiupādāno puggalo rūpādayo viya",
  "atk-abh03a8:93_5": "aniccoti imamatthaṁ puṭṭho attano laddhiyaṁ ṭhatvā paṭikkhipati.",
  "atk-abh03a8:94": "97.Nīlaṁ rūpaṁ upādāya nīlotiādīsu nīlarūpena saddhiṁ puggalassa ekattaṁ, ekasarīre nīlādīnaṁ bahūnaṁ vasena bahubhāvañca anicchanto paṭikkhipati.",
  "atk-abh03a8:95_0": "98.Kusalaṁ vedananti etthāpi vedanāya saddhiṁ ekattaṁ ekasantāne bahūnaṁ kusalavedanānaṁ",
  "atk-abh03a8:95_1": "vasena bahubhāvañca anicchanto paṭikkhipati. Dutiyanaye maggakusalotiādivacanasabbhāvato",
  "atk-abh03a8:95_2": "chekaṭṭhaṁ sandhāya paṭijānāti. Saphalotiādīni puṭṭho tathārūpassa vohārassa abhāvato paṭikkhipati.",
  "atk-abh03a8:96": "99. Akusalapakkhe achekaṭṭhaṁ sandhāya paṭijānāti.",
  "atk-abh03a8:97": "100. Abyākatapakkhe sassatādivasena abyākatabhāvaṁ sandhāya paṭijānāti. Sesamettha heṭṭhā vuttanayeneva veditabbaṁ.",
  "atk-abh03a8:98": "104.Cakkhuṁupādāyātiādīsu ‘‘cakkhumā visamānīva…pe… pāpāni parivajjaye’’ti(udā. 43) ādivohārasabbhāvato paṭijānāti. Cakkhumattādinirodhena puggalanirodhaṁ anicchanto paṭikkhipati.",
  "atk-abh03a8:99_0": "107.Rūpaṁ upādāya vedanaṁ upādāyāti ettha aññepi rūpamūlakā dukatikacatukkā veditabbā.",
  "atk-abh03a8:99_1": "Yasmā pana khandhe upādāya puggalassa paññatti, tasmā dvepi tayopi cattāropi pañcapi",
  "atk-abh03a8:99_2": "upādāya paññattiṁ paṭijānāti. Ekasantāne pana dvinnaṁ pañcannaṁ vā abhāvā paṭikkhipati.",
  "atk-abh03a8:99_3": "Āyatanādīsupi eseva nayo.",
  "atk-abh03a8:100_0": "112. Idāni yaṁ upādāya yassa paññatti, yathā tassa aniccatāya tassāpi aniccatā, tato",
  "atk-abh03a8:100_1": "ca aññattaṁ siddhaṁ, evaṁ tassa puggalassāpi āpajjatīti dassetuṁ yathā rukkhantiādimāha.",
  "atk-abh03a8:100_2": "Tattha upādāyāti paṭicca āgamma, na vinā tanti attho. Paravādī pana tathā anicchanto",
  "atk-abh03a8:100_3": "laddhiyaṁ ṭhatvā paṭikkhipati.",
  "atk-abh03a8:101": "115.Nigaḷoti saṅkhalikabandhanaṁ. Negaḷikoti tena bandhako yassa rūpaṁ so rūpavāti yasmā yassa rūpaṁ so rūpavā hoti, tasmā yathā na nigaḷo …pe… añño rūpavāti attho.",
  "atk-abh03a8:102_0": "116.Citte cittetiādīsu sarāgādicittavasena sarāgāditaṁ sandhāya cittānupassanāvasena",
  "atk-abh03a8:102_1": "paṭijānāti. Jāyatītiādinā nayena puṭṭho puggalassa khaṇikabhāvaṁ anicchanto paṭikkhipati.",
  "atk-abh03a8:102_2": "‘‘So’’ti vā ‘‘añño’’ti vā puṭṭho sassatucchedabhayena paṭikkhipati. Puna na vattabbaṁ",
  "atk-abh03a8:102_3": "‘‘kumārako’’ti vā ‘‘kumārikā’’ti vā puṭṭho lokavohārasamucchedabhayena vattabbanti",
  "atk-abh03a8:102_4": "paṭijānāti. Sesamettha pākaṭameva.",
  "atk-abh03a8:103_0": "118. Idāni paravādī aññenākārena laddhiṁ patiṭṭhāpetukāmo na vattabbaṁ puggalo upalabbhatītiādimāha.",
  "atk-abh03a8:103_1": "Tattha na vattabbanti kiṁ te iminā evaṁ bahunā upādāpaññattānuyogena, idaṁ tāva vadehi,",
  "atk-abh03a8:103_2": "kiṁ na vattabbaṁ ‘‘puggalo upalabbhati saccikaṭṭhaparamatthenā’’ti. Tato sakavādinā",
  "atk-abh03a8:103_3": "āmantāti vutte nanu yo passatītiādimāha. Tattha yoti puggalo . Yanti rūpaṁ. Yenāti",
  "atk-abh03a8:103_4": "cakkhunā. Soti puggalo. Tanti rūpaṁ. Tenāti cakkhunā. Idaṁ vuttaṁ hoti – nanu yo",
  "atk-abh03a8:103_5": "yaṁ rūpaṁ yena cakkhunā passati, so taṁ rūpaṁ tena cakkhunā passanto puggaloti. Sakavādī",
  "atk-abh03a8:103_6": "kiñcāpi cakkhuviññāṇassa nissayabhāvaṁ gacchantaṁ cakkhumeva rūpaṁ passati, tathā",
  "atk-abh03a8:103_7": "sotameva saddaṁ suṇāti…pe… viññāṇameva dhammaṁ vijānāti, ‘‘atthi arahato cakkhu,",
  "atk-abh03a8:103_8": "passati arahā cakkhunā rūpa’’ntiādisammutivasena pana āmantāti paṭijānāti.",
  "atk-abh03a8:104_0": "120. Tato chalavādaṁ nissāya paravādinā puggalassa vattabbatāya sādhitāya tameva",
  "atk-abh03a8:104_1": "vādaṁ parivattetvā puggalo upalabbhatītiādimāha. Tattha yo na passatīti andho asaññasatto",
  "atk-abh03a8:104_2": "arūpaṁ upapanno nirodhaṁ samāpanno, anandhopi ca aññatra dassanasamayā na passati",
  "atk-abh03a8:104_3": "nāma. Sesavāresupi eseva nayo. Sesaṁ pāḷivaseneva atthato veditabbaṁ.",
  "atk-abh03a8:105_0": "122. Suttasaṁsandanāyaṁ dibbassa cakkhuno rūpagocarattā rūpaṁ passatīti āha. Dutiyavāre",
  "atk-abh03a8:105_1": "‘‘satte passāmī’’tivacanato puggalaṁ passatīti āha. Tatiyavāre ‘‘rūpaṁ disvā puggalaṁ",
  "atk-abh03a8:105_2": "vibhāvetī’’ti laddhito ubho passatīti āha. Yasmā pana passitabbaṁ nāma diṭṭhaṁ sutaṁ",
  "atk-abh03a8:105_3": "mutaṁ viññātanti catubbidhe rūpasaṅgahe rūpāyatanameva saṅgahitaṁ, tasmā sakavādī",
  "atk-abh03a8:105_4": "‘‘rūpaṁ puggalo, puggalo rūpaṁ, ubho rūpa’’nti anuyogaṁ karoti. Tassattho pākaṭoyevāti.",
  "atk-abh03a8:106": "Upādāpaññattānuyogavaṇṇanā.",
  "atk-abh03a8:107": "13. Purisakārānuyogavaṇṇanā",
  "atk-abh03a8:108_0": "123. Idāni purisakārānuyogo hoti. Tattha kamme sati niyamato tassa kārakenapi bhavitabbanti",
  "atk-abh03a8:108_1": "laddhiyā pucchā paravādissa, tathārūpānaṁ kammānaṁ atthitāya paṭiññā sakavādissa.",
  "atk-abh03a8:108_2": "Puna kattā kāretāti pucchā paravādissa. Tattha kattāti tesaṁ kammānaṁ kārako. Kāretāti",
  "atk-abh03a8:108_3": "āṇattidesanādīhi upāyehi kārāpako. Idāni yasmā paravādī puggalaṁ sandhāya kattāti",
  "atk-abh03a8:108_4": "pucchati, na karaṇamattaṁ, tasmā paṭikkhepo sakavādissa.",
  "atk-abh03a8:109_0": "124.Tassa kattā kāretāti ettha yadi yaṁ yaṁ upalabbhati, tassa tassa kattā puggalo",
  "atk-abh03a8:109_1": "te upalabbhati, kiṁ tassāpi kārako ca kārāpako ca añño puggalo upalabbhatīti attho.",
  "atk-abh03a8:109_2": "Paravādī tathā anicchanto issaranimmānavādabhayena paṭikkhipati. Puna puṭṭho yasmā",
  "atk-abh03a8:109_3": "puggalaṁ mātāpitaro janenti nāmaṁ karonti posenti, tasmāssa te kārakā. Ye ca pana",
  "atk-abh03a8:109_4": "taṁ kalyāṇamittā vā ācariyā vā tāni tāni vijjāṭṭhānasippāyatanāni sikkhāpenti , te",
  "atk-abh03a8:109_5": "kārāpakā nāmāti imamatthaṁ sandhāya paṭijānāti. Purimakammameva tassa kattā ceva",
  "atk-abh03a8:109_6": "kārāpetā cāti adhippetaṁ.",
  "atk-abh03a8:110_0": "125.Tassa tassevāti iminā idaṁ pucchati – yadi kammānaṁ kārakassa kattā tassāpi kattā",
  "atk-abh03a8:110_1": "tassāpi kattā attheva, evaṁ sante purimena purimena avassaṁ pacchā pacchā puggalo",
  "atk-abh03a8:110_2": "kātabboti imināpi te kammānaṁ kārakena puggalena āyatiṁ añño puggalo kātabbo, tenāpi",
  "atk-abh03a8:110_3": "aññoti natthi dukkhassa antakiriyā, natthi vaṭṭassa upacchedo, natthi appaccayaparinibbānaṁ.",
  "atk-abh03a8:110_4": "Paccayābhāvena paccayapaṭibaddhassa dukkhassa abhāvā yaṁ nibbānaṁ vuttaṁ, natthi",
  "atk-abh03a8:110_5": "te tanti. Atha vā tassa tassevāti yadi kammaṁ kammamattaṁ na hoti, tassa pana kārako",
  "atk-abh03a8:110_6": "puggalo, tassāpi kārako, tassāpi kārakoti evaṁ puggalaparamparā atthi. Evaṁ sante",
  "atk-abh03a8:110_7": "yā esā kammavaṭṭassa appavattikaraṇena dukkhassa antakiriyā vuttā, sā natthīti attho.",
  "atk-abh03a8:110_8": "Paravādī taṁ anicchanto paṭikkhipati. Ito aparāsupi upalabbhati sāmaññena kārakapucchāsu",
  "atk-abh03a8:110_9": "puggalaṁyeva sandhāya ‘‘kattā kāretā’’ti vuttaṁ, na paccaye. Na hi mahāpathavīādīnaṁ paccayā natthi.",
  "atk-abh03a8:111": "135.Añño kalyāṇapāpakānaṁ kammānaṁ kattāti pañho ‘‘saṅkhāravantaṁ vā attāna’’ntiādidiṭṭhibhayā paṭikkhitto.",
  "atk-abh03a8:112_0": "136.Vipāko upalabbhatītiādi vipākapaṭisaṁvedīvasena puggalaṁ dassentassa laddhibhindanatthaṁ",
  "atk-abh03a8:112_1": "vuttaṁ. Tattha vipākapaṭisaṁvedīti anuyogo paravādissa , vipākapavattito aññassa",
  "atk-abh03a8:112_2": "vedakassa abhāvā paṭikkhepo sakavādissa. Puna pucchā sakavādissa, paṭiññā itarassa.",
  "atk-abh03a8:113_0": "138.Tassa paṭisaṁvedīti tassa vipākapaṭisaṁvedakassa paṭisaṁvedī yasmā pana paṭisaṁveditabbo",
  "atk-abh03a8:113_1": "nāma vipāko, na ca puggalo vipāko, tasmā paṭikkhepo paravādissa. Puna puṭṭho yasmā",
  "atk-abh03a8:113_2": "puññavipāke ṭhitattā vipākapaṭisaṁvedī puttaṁ vā patiṁ vā mātā vā jāyā vā paricumbati",
  "atk-abh03a8:113_3": "parisajjati, tasmā tathārūpaṁ paṭisaṁveditaṁ sandhāya paṭijānāti paravādī.",
  "atk-abh03a8:114_0": "Tassatassevāti yadi vipāko vipākamattaṁ na hoti, tassa pana paṭisaṁvedī puggalo,",
  "atk-abh03a8:114_1": "tassāpi paṭisaṁvedī tassāpi paṭisaṁvedīti evaṁ puggalaparamparā atthi. Evaṁ sante",
  "atk-abh03a8:114_2": "yā esā vipākavaṭṭassa appavattikaraṇena dukkhassa antakiriyā vuttā, sā natthīti attho.",
  "atk-abh03a8:114_3": "Ito paraṁ upalabbhatisāmaññena paṭisaṁvedīpucchāsu heṭṭhā vuttanayeneva attho veditabbo.",
  "atk-abh03a8:115": "142.Añño kalyāṇapāpakānaṁ kammānaṁ vipākapaṭisaṁvedīti pañho ‘‘vedanavantaṁ vā attāna’’ntiādidiṭṭhibhayā paṭikkhitto.",
  "atk-abh03a8:116_0": "143.Dibbaṁ sukhantiādi kalyāṇapāpakānaṁ kammānaṁ vipākaṁ bhājetvā dassanavasena āraddhaṁ.",
  "atk-abh03a8:116_1": "Taṁ sabbaṁ heṭṭhā vuttanayeneva veditabbaṁ. Sakavādino cettha puggalavaseneva paṭisaṁvedīpaṭikkhepo",
  "atk-abh03a8:116_2": "veditabbo, na vedayitavasena.",
  "atk-abh03a8:117": "148.Mahāpathavīādīni hi ārammaṇaṁ katvā vedayitānaṁ uppatti appaṭisiddhā.",
  "atk-abh03a8:118_0": "170.Kattā kāretā vipākapaṭisaṁvedītiādi vomissakanayavasena āraddhaṁ. Tattha so karotīti",
  "atk-abh03a8:118_1": "yaṁ tvaṁ kattāti ca paṭisaṁvedīti ca vadesi, kiṁ soyeva karoti, so paṭisaṁvedeti.",
  "atk-abh03a8:118_2": "Ayamanuyogo sakavādissa, suttavirodhabhayena paṭikkhepo paravādissa.",
  "atk-abh03a8:119": "171. Puna puṭṭho ‘‘idha nandati pecca nandatī’’tiādisuttavasena (dha. pa. 18) paṭiññā tasseva. Athassa vacanokāsaṁ paṭibāhanto sakavādī sayaṁkataṁ sukhadukkhanti āha.",
  "atk-abh03a8:120_0": "172. Tattha añño karotīti kārakavedakānaṁ aññattapucchāvasena vuttaṁ. Tato paravādī",
  "atk-abh03a8:120_1": "suttavirodhabhayena paṭikkhipitvā puna puṭṭho ‘‘manussabhūto katvā devabhūto paṭisaṁvedetī’’ti",
  "atk-abh03a8:120_2": "maññamāno paṭijānāti . Evaṁvādino pana paraṁkataṁ sukhadukkhaṁ āpajjatīti tassa vasena",
  "atk-abh03a8:120_3": "puṭṭho puna paṭikkhipati.",
  "atk-abh03a8:121_0": "174.So ca añño cāti kārakavedakānaṁ ekattaaññattapucchāvasena vuttaṁ. Tato paravādī",
  "atk-abh03a8:121_1": "suttavirodhabhayeneva paṭikkhipitvā puna puṭṭho purime dvepi naye ekato katvā paṭijānāti.",
  "atk-abh03a8:121_2": "Evaṁvādino pana sayaṁkatañca paraṁkatañca sukhadukkhaṁ āpajjatīti tassa vasena puṭṭho puna paṭikkhipati.",
  "atk-abh03a8:122_0": "176.Neva so karotīti kārakavedakānaṁ ekattaaññattapaṭikkhepavasena vuttaṁ. Tato paravādī",
  "atk-abh03a8:122_1": "suttavirodhavaseneva paṭikkhipitvā puna puṭṭho yasmā manusso devalokūpapattiyā kammaṁ",
  "atk-abh03a8:122_2": "katvā na manussabhūtova paṭisaṁvedeti, nāpi yena kammaṁ kataṁ, tato aññova paṭisaṁvedeti,",
  "atk-abh03a8:122_3": "tasmā kārakato vedako neva so hoti, na aññoti maññamāno paṭijānāti. Laddhimattamevetaṁ?",
  "atk-abh03a8:122_4": "Evaṁvādino pana asayaṁkāraṁ aparaṁkāraṁ adhiccasamuppannaṁ sukhadukkhaṁ āpajjatīti",
  "atk-abh03a8:122_5": "tassa vasena puṭṭho puna paṭikkhipati. Apica imasmiṁ vomissakanaye ādito paṭṭhāya",
  "atk-abh03a8:122_6": "imināpi nayena attho veditabbo. Yasmā hi ayaṁ puggalavādī kammānaṁ kārakañceva vedakañca",
  "atk-abh03a8:122_7": "icchati, tasmāssa yo kārako, teneva vā vedakena bhavitabbaṁ, aññena vā ubhohi vā",
  "atk-abh03a8:122_8": "bhavitabbaṁ, ubhohi vāpi na bhavitabbanti idamāpannaṁ hoti. Evamāpannameva anuyogaṁ",
  "atk-abh03a8:122_9": "anuyuñjanto sakavādī ‘‘so karotī’’tiādayo cattāropi vikappe āha. Sesaṁ vuttappakārameva.",
  "atk-abh03a8:123_0": "Pariyosāne pana cattāropi pañhā ekato puṭṭhā. Tattha paṭikkhepo ca paṭijānanā ca",
  "atk-abh03a8:123_1": "sayaṁkatādidosappatti ca purimanayeneva veditabbā. Ito paraṁ ‘‘kalyāṇapāpakānī’’ti",
  "atk-abh03a8:123_2": "avatvā heṭṭhā vuttanayā eva ‘‘kammaṁ atthī’’tiādinā vikappena dassitā. Tesampi heṭṭhā",
  "atk-abh03a8:123_3": "vuttanayeneva attho veditabbo.",
  "atk-abh03a8:124": "Purisakārānuyogavaṇṇanā.",
  "atk-abh03a8:125": "Kalyāṇavaggotipi etasseva nāmaṁ.",
  "atk-abh03a8:126": "14. Abhiññānuyogavaṇṇanā",
  "atk-abh03a8:127_0": "193. Ito paraṁ abhiññānuyogādivasena arahattasādhanā hoti. Tattha āmantāti sakavādinā",
  "atk-abh03a8:127_1": "paṭiññāte paravādī ‘‘bahiddhā anindriyabaddharūpe iddhividhādivisesādhigamo natthi,",
  "atk-abh03a8:127_2": "ajjhattaṁ atthi, tasmā iddhādinibbattakena puggalena bhavitabba’’nti maññamāno nanu",
  "atk-abh03a8:127_3": "atthi koci iddhiṁ vikubbatītiādimāha. Taṁ sabbaṁ uttānatthameva.",
  "atk-abh03a8:128": "Abhiññānuyogavaṇṇanā.",
  "atk-abh03a8:129": "15-18. Ñātakānuyogādivaṇṇanā",
  "atk-abh03a8:130_0": "197. Idāni mātātiādiko ñātakānuyogo. Khattiyotiādiko jātianuyogo. Gahaṭṭho pabbajitoti",
  "atk-abh03a8:130_1": "paṭipattianuyogo. Devo manussoti upapattianuyogo. Sotāpannotiādiko paṭivedhānuyogo,",
  "atk-abh03a8:130_2": "ariyānuyogotipi vuccati. Te sabbe uttānatthāyeva. ‘‘Arahā hutvā na arahā’’ti panettha",
  "atk-abh03a8:130_3": "moghapañhattā na vuttaṁ.",
  "atk-abh03a8:131": "206.Cattāro purisayugātiādi saṁghānuyogo, sopi uttānatthoyeva.",
  "atk-abh03a8:132_0": "209.Saṅkhatotiādi saccikaṭṭhasabhāvānuyogo. Tattha tatiyā koṭīti pucchā sakavādissa.",
  "atk-abh03a8:132_1": "Tathārūpassa saccikaṭṭhassa abhāvato paṭikkhepo paravādissa. Puna puṭṭho puggalaṁ",
  "atk-abh03a8:132_2": "sandhāya paṭiññā tasseva.",
  "atk-abh03a8:133": "211.Aññopuggalotipañhepi saṅkhatehi khandhehi aññattaṁ anicchanto paṭikkhepo tasseva.",
  "atk-abh03a8:134": "212.Khandhā saṅkhatātiādi saṅkhatāsaṅkhatāni sarūpena dassetvā aññattapucchanatthaṁ vuttaṁ.",
  "atk-abh03a8:135": "213.Rūpaṁ saṅkhatantiādi khandhe vibhāgato dassetvā aññattapucchanatthaṁ vuttaṁ.",
  "atk-abh03a8:136_0": "214.Puggalassa uppādoti pucchā sakavādissa, ‘‘jātidhammā jarādhammā, atho maraṇadhammino’’tiādisuttavasena",
  "atk-abh03a8:136_1": "paṭiññā paravādissa. Saṅkhatabhāvaṁ panassa so na icchati, tasmā paṭikkhipati.",
  "atk-abh03a8:137_0": "215. Puna na uppādo paññāyatītiādinā nayena puṭṭho ‘‘dukkhameva hi sambhoti , dukkhaṁ",
  "atk-abh03a8:137_1": "tiṭṭhati veti cā’’tiādivacanato (saṁ. ni. 1.171) puggalassa uppādādayo nāma na yujjantīti paṭijānāti.",
  "atk-abh03a8:138": "216.Atthatthamhīti atthaṁ vuccati nibbānaṁ. Tattha atthīti pucchati. Tassa atthitāya sassataṁ, natthitāya. Ucchedo āpajjati. Tadubhayampi anicchanto pacchā paṭikkhipati.",
  "atk-abh03a8:139": "Ñātakānuyogādivaṇṇanā.",
  "atk-abh03a8:140": "19. Paṭivedhānuyogādivaṇṇanā",
  "atk-abh03a8:141": "217. Bhavaṁ nissāya pañhe bhavanti upapattibhavaṁ.",
  "atk-abh03a8:142": "218. Vedanaṁ vediyamānapañhe vedanaṁ vediyamāno pariggahitavedano yogāvacarova pajānāti, bālaputhujjano nappajānāti.",
  "atk-abh03a8:143": "224. Kāyānupassanādipañhā uttānatthāyeva.",
  "atk-abh03a8:144": "226. Pārāyanagāthāya suññato lokaṁ avekkhassūti sattasuññatavasena khandhalokaṁ olokehīti attho.",
  "atk-abh03a8:145_0": "228.Puggalo avekkhatīti sakavādipucchā. Paravādissa hi ‘‘suññato lokaṁ avekkhassū’’ti",
  "atk-abh03a8:145_1": "gāthāya yo avekkhati, so puggaloti laddhi, tasmā naṁ evaṁ pucchati. Saha rūpenāti",
  "atk-abh03a8:145_2": "rūpakāyena saddhiṁ. Tato anissaṭo hutvāti attho. Idaṁ pañcavokāravasena anujānitvā",
  "atk-abh03a8:145_3": "puna taṁ jīvanti puṭṭho suttavirodhabhayena paṭikkhipati. Vinā rūpenāti idaṁ catuvokāravasena",
  "atk-abh03a8:145_4": "anujānitvā puna aññaṁ jīvanti puṭṭho suttavirodhabhayeneva paṭikkhipati. ‘‘Abbhantaragato’’ti",
  "atk-abh03a8:145_5": "ca ‘‘bahiddhā nikkhamitvā’’ti ca idaṁ ‘‘saha rūpena vinā rūpenā’’ti heṭṭhā vuttassa",
  "atk-abh03a8:145_6": "lakkhaṇavacanaṁ. Tattha abbhantaragatoti rūpassa antogato, ito vā etto vā anikkhamitvā",
  "atk-abh03a8:145_7": "rūpaparicchedavaseneva ṭhito hutvāti attho. Nikkhamitvāti rūpaparicchedaṁ atikkamitvā.",
  "atk-abh03a8:145_8": "Rūpaṁ anissito hutvāti attho.",
  "atk-abh03a8:146_0": "231.Anattāti attanā jīvena puggalena rahito. Ekadhammepi puggalo natthīti attho.",
  "atk-abh03a8:146_1": "Evaṁ sabbasuttānaṁ āgamaṭṭhakathāsu vuttanayeneva attho veditabbo. Idha pana sandhāyabhāsitamattameva vakkhāma.",
  "atk-abh03a8:147_0": "237.Vuttaṁ bhagavatā sappikumbhotiādi ‘‘sabbāva desanā yathārutavaseneva atthato",
  "atk-abh03a8:147_1": "na gahetabbā’’ti dassanatthaṁ ābhataṁ. Yathā hi suvaṇṇaṁ gahetvā kato suvaṇṇavikāro",
  "atk-abh03a8:147_2": "kumbho suvaṇṇakumbhoti vuccati, na evaṁ sappiṁ gahetvā kato sappissa vikāro sappikumbho",
  "atk-abh03a8:147_3": "nāma atthi. Yasmiṁ pana kumbhe sappi pakkhittaṁ, so sappikumbho nāmāti ayamettha",
  "atk-abh03a8:147_4": "attho. Telakumbhādīsupi eseva nayo. Yathā ca nibbānaṁ niccaṁ dhuvaṁ, na evaṁ bhattaṁ",
  "atk-abh03a8:147_5": "vā yāgu vā atthi. Kālaparicchedaṁ pana akatvā divase divase dassāmāti paññattavasena",
  "atk-abh03a8:147_6": "‘‘niccabhattaṁ dhuvayāgū’’ti vuccatīti ayamettha attho.",
  "atk-abh03a8:148_0": "‘‘Atthi puggalo attahitāya paṭipanno’’tiādīsupi yathā rūpādayo dhammā paccattalakkhaṇasāmaññalakkhaṇavasena",
  "atk-abh03a8:148_1": "atthi, na evaṁ puggalo . Rūpādīsu pana sati ‘evaṁnāmo’‘evaṁgotto’ti vohāro hoti.",
  "atk-abh03a8:148_2": "Iti iminā lokavohārena lokasammutiyā lokaniruttiyā atthi puggaloti ayamettha attho.",
  "atk-abh03a8:148_3": "Vuttampi cetaṁ bhagavatā – ‘‘imā kho citta, lokasamaññā lokaniruttiyo lokavohārā",
  "atk-abh03a8:148_4": "lokapaññattiyo’’ti (dī. ni. 1.440). Rūpādidhammā pana vināpi lokasammutiṁ paccattasāmaññalakkhaṇavasena",
  "atk-abh03a8:148_5": "paññāpanato atthīti ayamettha attho.",
  "atk-abh03a8:149_0": "Buddhānaṁ pana dve kathā sammutikathā ca paramatthakathā ca. Tattha satto, puggalo,",
  "atk-abh03a8:149_1": "devo, brahmātiādikā sammutikathā nāma. Aniccaṁ, dukkhaṁ, anattā, khandhā, dhātuyo,",
  "atk-abh03a8:149_2": "āyatanāni, satipaṭṭhānā, sammappadhānātiādikā paramatthakathā nāma.",
  "atk-abh03a8:150_0": "Tattha yo sammutidesanāya sattoti vā…pe… brahmāti vāti vutte jānituṁ paṭivijjhituṁ",
  "atk-abh03a8:150_1": "niyyātuṁ arahattajayaggāhaṁ gahetuṁ sakkoti, tassa bhagavā āditova sattoti vā puggaloti",
  "atk-abh03a8:150_2": "vā posoti vā devoti vā brahmāti vā katheti. Yo paramatthadesanāya aniccanti vā dukkhanti",
  "atk-abh03a8:150_3": "vātiādīsu aññataraṁ sutvāva jānituṁ paṭivijjhituṁ niyyātuṁ arahattajayaggāhaṁ gahetuṁ",
  "atk-abh03a8:150_4": "sakkoti. Tassa aniccantiādīsu aññataraṁ katheti. Tathā sammutikathāya bujjhanakasattassa",
  "atk-abh03a8:150_5": "na paṭhamaṁ paramatthakathaṁ katheti. Sammutikathāya pana bodhetvā pacchā paramatthakathaṁ",
  "atk-abh03a8:150_6": "katheti . Paramatthakathāya bujjhanakasattassāpi na paṭhamaṁ sammutikathaṁ katheti.",
  "atk-abh03a8:150_7": "Paramatthakathāya pana bodhetvā pacchā sammutikathaṁ katheti. Pakatiyā pana paṭhamameva",
  "atk-abh03a8:150_8": "paramatthakathaṁ kathentassa desanā lūkhākārā hoti. Tasmā buddhā paṭhamaṁ sammutikathaṁ",
  "atk-abh03a8:150_9": "kathetvā pacchā paramatthakathaṁ kathenti. Te sammutikathaṁ kathentāpi saccameva",
  "atk-abh03a8:150_10": "sabhāvameva amusāva kathenti. Paramatthakathaṁ kathentāpi saccameva sabhāvameva amusāva kathenti. Ayañhi –",
  "atk-abh03a8:151": "‘‘Duve saccāni akkhāsi, sambuddho vadataṁ varo;",
  "atk-abh03a8:152": "Sammutiṁ paramatthañca, tatiyaṁ nupalabbhati’’.",
  "atk-abh03a8:153": "Tattha –",
  "atk-abh03a8:154": "‘‘Saṅketavacanaṁ saccaṁ, lokasammutikāraṇaṁ;",
  "atk-abh03a8:155": "Paramatthavacanaṁ saccaṁ, dhammānaṁ tathalakkhaṇa’’nti.",
  "atk-abh03a8:156_0": "Aparo nayo – dve bhagavato desanā paramatthadesanā ca khandhādivasena, sammutidesanā",
  "atk-abh03a8:156_1": "ca sappikumbhādivasena. Na hi bhagavā samaññaṁ atidhāvati. Tasmā ‘‘atthi puggalo’’ti",
  "atk-abh03a8:156_2": "vacanamattato abhiniveso na kātabbo. Satthārā hi –",
  "atk-abh03a8:157": "‘‘Paññattiṁ anatikkamma, paramattho pakāsito;",
  "atk-abh03a8:158": "Samaññaṁ nātidhāveyya, tasmā aññopi paṇḍito;",
  "atk-abh03a8:159": "Paramatthaṁ pakāsento, samaññaṁ nātidhāvaye’’.",
  "atk-abh03a8:160": "Sesaṁ sabbattha uttānatthamevāti.",
  "atk-abh03a8:161": "Puggalakathā niṭṭhitā."
}