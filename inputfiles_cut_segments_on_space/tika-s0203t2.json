{
  "tika-s0203t2:0": "3. Suññatavaggo",
  "tika-s0203t2:1": "1. Cūḷasuññatasuttavaṇṇanā",
  "tika-s0203t2:2_0": "176.Kālaparicchedaṁkatvāti samāpajjantehi nāma kālaparicchedo kātabbo. Thero pana",
  "tika-s0203t2:2_1": "bhagavato vattakaraṇatthaṁ kālaparicchedaṁ karoti, “ettake kāle vītivatte idaṁ nāma",
  "tika-s0203t2:2_2": "bhagavato kātabba”nti. So tatthakaṁyeva samāpattiṁ samāpajjitvā vuṭṭhāti, taṁ sandhāya",
  "tika-s0203t2:2_3": "vuttaṁ “kālaparicchedaṁ katvā”ti. Suññatāphalasamāpattiṁ appetvāti etena itare, “na",
  "tika-s0203t2:2_4": "sotāpannasakadāgāmī phalasamāpattiṁ samāpajjantī”ti vadanti, taṁ vādaṁ paṭisedheti.",
  "tika-s0203t2:2_5": "Suññatoti attasuññato ca niccasuññato ca saṅkhārā upaṭṭhahiṁsu. Sekkhānañhi suññatāpaṭivedho",
  "tika-s0203t2:2_6": "pādesiko subhasukhasaññānaṁ appahīnattā, tasmā so thero suññatākathaṁ sotukāmo jāto.",
  "tika-s0203t2:2_7": "Dhurena dhuraṁ paharantena viyāti rathadhurena rathadhuraṁ paharantena viya katvā",
  "tika-s0203t2:2_8": "ujukameva suññatā…pe… vatthuṁ na sakkāti yojanā. Ekaṁ padanti ekaṁ suññatāpadaṁ.",
  "tika-s0203t2:3_0": "Pubbepāhantiādinā bhagavā paṭhamabodhiyampi attano suññatāvihārabāhullaṁ pakāsetīti",
  "tika-s0203t2:3_1": "dassento “paṭhamabodhiyampī”ti āha. Ekotiādi therassa suññatākathāya bhājanabhāvadassanatthaṁ.",
  "tika-s0203t2:3_2": "Sotunti aṭṭhiṁ katvā manasi katvā sabbacetasā samannāharitvā sotumpi. Uggahetumpiti",
  "tika-s0203t2:3_3": "yathābhūtaṁ dhammaṁ dhāraṇaparipucchāparicayavasena hadayena uggahitaṁ suvaṇṇabhājane",
  "tika-s0203t2:3_4": "pakkhittasīhavasā viya avinaṭṭhe kātumpi. Kathetumpīti vitthārena paresaṁ dassetumpi",
  "tika-s0203t2:3_5": "sakkā. Tatthāti migāramātupāsāde. Kaṭṭharūpapotthakarūpacittarūpavasena katāti thambhādīsu",
  "tika-s0203t2:3_6": "uttiritvā katānaṁ kaṭṭharūpānaṁ, niyyūhādīsu paṭimāvasena racitānaṁ potthakarūpānaṁ,",
  "tika-s0203t2:3_7": "sittipasse cittakammavasena viracitānaṁ cittarūpānañca katā niṭṭhapitā. Vessavaṇamandhātādīnanti",
  "tika-s0203t2:3_8": "paṭimārūpena katānaṁ vessavaṇamandhātusakkādīnaṁ. Cittakammavasenāti ārāmādicittakammavasena.",
  "tika-s0203t2:3_9": "Saṇṭhitampīti avayavabhāvena saṇṭhitaṁ hutvā ṭhitampi. Jiṇṇapaṭisaṅkharaṇatthanti",
  "tika-s0203t2:3_10": "jiṇṇānaṁ niyyūhakūṭāgārapāsādāvayavānaṁ abhisaṅkharaṇatthāya tasmiṁ tasmiṁ ṭhāne",
  "tika-s0203t2:3_11": "rahassasaññāṇena ṭhapitaṁ. “Paribhuñjissāmī”ti tasmiṁ tasmiṁ kicce viniyuñjanavasena",
  "tika-s0203t2:3_12": "paribhuñjitabbassa. Etaṁ vuttanti, “ayaṁ migāramātupāsādo suñño”tiādikaṁ vuttaṁ.",
  "tika-s0203t2:4_0": "Niccanti sabbakālaṁ rattiñca divā ca. Ekabhāvaṁ ekaṁ asuññatanti paccatte upayogavacanaṁ,",
  "tika-s0203t2:4_1": "ekattaṁ eko asuññatoti attho. Gāmoti pavattanavasenāti gehasannivesavīthicaccarasiṅghāṭakādike",
  "tika-s0203t2:4_2": "upādāya gāmoti lokuppattivasena. Kilesavasenāti tattha anunayapaṭighavasena. Eseva",
  "tika-s0203t2:4_3": "nayoti iminā “pavattavasena vā kilesavasena vā uppannaṁ manussasañña”nti imamatthaṁ",
  "tika-s0203t2:4_4": "atidisati. Ettha ca yathā gāmaggahaṇena gharādisaññā saṅgahitā, evaṁ manussaggahaṇena",
  "tika-s0203t2:4_5": "itthipurisādisaññā saṅgahitā. Yasmā rukkhādike paṭicca araññasaññā tattha pabbatavanasaṇḍādayo",
  "tika-s0203t2:4_6": "antogadhā, tasmā tattha vijjamānampi taṁ vibhāgaṁ aggahetvā ekaṁ araññaṁyeva paṭicca",
  "tika-s0203t2:4_7": "araññasaññaṁ manasi karoti. Otaratīti anuppavisati. Adhimuccatīti nicchinoti. Pavattadarathāti",
  "tika-s0203t2:4_8": "tathārūpāya passaddhiyā abhāvato oḷārikadhammappavattisiddhā darathā. Kilesadarathāti",
  "tika-s0203t2:4_9": "anunayapaṭighasambhavā kilesadarathā. Dutiyapadeti “ye assu darathā manussasaññaṁ",
  "tika-s0203t2:4_10": "paṭiccā”ti imasmiṁ pade. Manasikārasantatāya, – “nāyaṁ pubbe viya oḷārikā, dhammappavattī”ti",
  "tika-s0203t2:4_11": "saṅkhāradassanadarathānaṁ sukhumatā sallahukatā ca caritatthāti āha “pavattadarathamattā atthī”ti.",
  "tika-s0203t2:5_0": "Yaṁ kilesadarathajātaṁ, taṁ imissā darathasaññāya na hotīti yojanā. Pavattadarathamattaṁ",
  "tika-s0203t2:5_1": "avasiṭṭhaṁ hoti, vijjamānameva atthi idanti pajānātīti yojanā. Suññatā nibbattīti",
  "tika-s0203t2:5_2": "suññatanti pavatti. Suññatā sahacaritañhi suññaṁ, idha suññatāti vuttā.",
  "tika-s0203t2:6_0": "177.Assāti bhagavato evaṁ idāni vuccamānākārena cittappavatti ahosi. Accantasuññatanti",
  "tika-s0203t2:6_1": "“paramānuttara”nti vuttaṁ arahattaṁ desessāmīti. Araññasaññāya visesānadhigamanatoti,",
  "tika-s0203t2:6_2": "“araññaṁ arañña”nti manasikārena jhānādivisesassa adhigamābhāvato, “pathavī”ti manasikārena",
  "tika-s0203t2:6_3": "visesādhigamanato. Idāni tamevatthaṁ upamāya vibhāvetuṁ “yathā hī”tiādi vuttaṁ. Evaṁ",
  "tika-s0203t2:6_4": "santeti evaṁ vapite sāliādayo sampajjanti. Dhuvasevananti niyatasevanaṁ pārihāriyakammaṭṭhānaṁ.",
  "tika-s0203t2:6_5": "Paṭiccāti ettha “sambhūta”nti vacanaseso icchitoti āha “paṭicca sambhūta”nti. Pathaviṁ",
  "tika-s0203t2:6_6": "paṭicca sambhūtā hi saññāti.",
  "tika-s0203t2:7_0": "Pathavīkasiṇeso pathavīsaññī hoti, na pakatipathaviyaṁ. Tassāti pathavīkasiṇassa.",
  "tika-s0203t2:7_1": "Tehīti gaṇḍādīhi. Suṭṭhu vihatanti yathā valīnaṁ lesopi na hoti, evaṁ sammadeva ākoṭitaṁ.",
  "tika-s0203t2:7_2": "Nadītaḷākādīnaṁ tīrappadeso udakassa ākaraṭṭhena kūlaṁ, unnatabhāvato uggataṁ kūlaṁ",
  "tika-s0203t2:7_3": "viyāti ukkūlaṁ, bhūmiyā uccaṭṭhānaṁ. Vigataṁ kūlanti vikkūlaṁ, nīcaṭṭhānaṁ. Tenāha",
  "tika-s0203t2:7_4": "“uccanīca”nti. Ekaṁ saññanti ekaṁ pathavītisaññaṁyeva.",
  "tika-s0203t2:8_0": "182. Satipi saṅkhāranimittavirahe yādisānaṁ nimittānaṁ abhāvena “animitta”nti vuccati,",
  "tika-s0203t2:8_1": "tāni dassetuṁ, “niccanimittādivirahito”ti vuttaṁ. Catumahābhūtikaṁ catumahābhūtanissitaṁ.",
  "tika-s0203t2:8_2": "Saḷāyatanapaṭisaṁyuttaṁ cakkhāyatanādisaḷāyatanasahitaṁ.",
  "tika-s0203t2:9_0": "183.Vipassanāya paṭivipassananti dhammānañca puna vipassanaṁ. Idhāti attano paccakkhabhūtayathādhigatamaggaphalaṁ",
  "tika-s0203t2:9_1": "vadatīti āha – “ariyamagge ceva ariyaphale cā”ti. Upādisesadarathadassanatthanti",
  "tika-s0203t2:9_2": "sabbaso kilesupadhiyā pahīnāya khandhopadhi avisiṭṭhā, tappaccayā darathā upādisesadarathā,",
  "tika-s0203t2:9_3": "taṁ dassanatthaṁ. Yasmā visayato gāmasaññā oḷārikā, manussasaññā sukhumā, tasmā manussasaññāya",
  "tika-s0203t2:9_4": "gāmasaññaṁ nivattetvā. Yasmā pana manussasaññāpi sabhāgavatthupariggahato oḷārikā,",
  "tika-s0203t2:9_5": "sabhāgavatthuto araññasaññā sukhumā, tasmā araññasaññāya manussasaññaṁ nivattetvā.",
  "tika-s0203t2:9_6": "Pathavīsaññādinivattane kāraṇaṁ heṭṭhā suttantaresu ca vuttameva. Anupubbenāti maggappaṭipāṭiyā.",
  "tika-s0203t2:9_7": "Niccasārādīnaṁ sabbaso avatthutāya accantameva suññattā accantasuññatā.",
  "tika-s0203t2:10_0": "184.Suññataphalasamāpattinti suññatavimokkhassa phalabhūtattā, suññatānupassanāya",
  "tika-s0203t2:10_1": "vasena samāpajjitabbattā ca suññataphalasamāpattinti laddhanāmaṁ arahattaphalasamāpattiṁ.",
  "tika-s0203t2:10_2": "Yasmā atīte paccekasambuddhā ahesuṁ, anāgate bhavissanti, idāni pana buddhasāsanassa",
  "tika-s0203t2:10_3": "dharamānattā paccekabuddhā na vattanti, tasmā paccekabuddhaggahaṇaṁ akatvā, “etarahipi",
  "tika-s0203t2:10_4": "buddhabuddhasāvakasaṅkhātā”icceva vuttaṁ. Na hi buddhasāsane dharante paccekabuddhā",
  "tika-s0203t2:10_5": "bhavanti. Sesaṁ suviññeyyameva.",
  "tika-s0203t2:11": "Cūḷasuññatasuttavaṇṇanāya līnatthappakāsanā samattā.",
  "tika-s0203t2:12": "2. Mahāsuññatasuttavaṇṇanā",
  "tika-s0203t2:13": "185.Chavivaṇṇenaso kāḷo, na nāmena. Palālasanthāroti ādīnīti ādi-saddena kocchacimilikākaṭasārādīnaṁ gahaṇaṁ. Gaṇabhikkhūnanti gaṇabandhanavasena bhikkhūnaṁ.",
  "tika-s0203t2:14_0": "Yadi saṁsayo nāma natthi, “sambahulā nu kho”ti idaṁ kathanti āha “vitakkapubbabhāgā”tiādi.",
  "tika-s0203t2:14_1": "Tattha vitakko pubbabhāgo etissāti vitakkapubbabhāgā, pucchā. Sā “sambahulā no ettha",
  "tika-s0203t2:14_2": "bhikkhūviharantī”ti vacanaṁ, vitakko pana “sambahulā nu kho idha bhikkhū viharantī”ti",
  "tika-s0203t2:14_3": "iminā ākārena tadā bhagavato uppanno cittasaṅkappo, tassa parivitakkassa tabbhāvajotanoyaṁ",
  "tika-s0203t2:14_4": "nu-kāro vuttoti dassento āha – “vitakkapubbabhāge cāyaṁ nu-kāro nipātamatto”ti. Kiñcāpi",
  "tika-s0203t2:14_5": "gacchanto disvā, “sambahulā no ettha bhikkhū viharantī”ti pucchāvasena bhagavatā",
  "tika-s0203t2:14_6": "vutto, atha kho “na kho, ānanda, bhikkhu sobhati saṅgaṇikārāmo”tiādi uparidesanāvasena",
  "tika-s0203t2:14_7": "matthakaṁ gacchante avinicchito nāma na hoti, atha kho visuṁ vinicchito eva hoti,",
  "tika-s0203t2:14_8": "disvā nicchinitvāva kathāsamuṭṭhāpanatthaṁ tathā pucchati. Tathā hi vuttaṁ – “jānantāpi",
  "tika-s0203t2:14_9": "tathāgatā pucchantī”ti. Tenāha “ito kirā”tiādi.",
  "tika-s0203t2:15_0": "Yathā nadīotiṇṇaṁ udakaṁ yathāninnaṁ pakkhandati, evaṁ sattā dhātuso saṁsandanti,",
  "tika-s0203t2:15_1": "tasmā “gaṇavāso nadīotiṇṇaudakasadiso”ti vuttaṁ. Idāni tamatthaṁ vitthārato dassetuṁ",
  "tika-s0203t2:15_2": "– “nirayatiracchānayonī”tiādi vuttaṁ. Kuruvindādinhānīyacuṇṇāni saṇhasukhumabhāvato",
  "tika-s0203t2:15_3": "nāḷiyaṁ pakkhittāni nirantarāneva tiṭṭhantīti āha – “cuṇṇabharitā nāḷi viyā”ti. Sattapaṇṇāsa",
  "tika-s0203t2:15_4": "kulasatasahassānīti sattasatasahassādhikāni paññāsa kulānaṁyeva satasahassāni, manussānaṁ",
  "tika-s0203t2:15_5": "pana vasena satta koṭiyo tadā tattha vasiṁsu.",
  "tika-s0203t2:16_0": "Tato cintesi, kathaṁ? Kāmañcāyaṁ lokapakati, mayhaṁ pana sāsane ayuttova soti āha",
  "tika-s0203t2:16_1": "– “mayā”tiādi. Dhammanti sabhāvasiddhaṁ. Saṁvegoti sahottappañāṇaṁ vuccati. Na kho",
  "tika-s0203t2:16_2": "panetaṁ sakkā gilānupaṭṭhānaovādānusāsaniādivasena samāgamassa icchitabbattā. Gaṇabhedananti",
  "tika-s0203t2:16_3": "gaṇasaṅgaṇikāya vivecanaṁ.",
  "tika-s0203t2:17": "186.Kataparibhaṇḍanti pubbe katasaṁvidhānassa cīvarassa vuttākārena paṭisaṅkharaṇaṁ. Noti amhākaṁ. Anattamanoti anārādhitacitto.",
  "tika-s0203t2:18_0": "Sakagaṇena sahabhāvato saṅgaṇikāti āha “sakaparisasamodhāna”nti. Gaṇoti pana idha",
  "tika-s0203t2:18_1": "janasamūhoti vuttaṁ “nānājanasamodhāna”nti. Sobhati yathānusiṭṭhaṁ paṭipajjamānato.",
  "tika-s0203t2:18_2": "Kāmato nikkhamatīti nikkhamo, evaṁ nikkhamavasena uppannaṁ sukhaṁ. Gaṇasaṅgaṇikākilesasaṅgaṇikāhi",
  "tika-s0203t2:18_3": "pavivitti paviveko. Pavivekavasena uppannaṁ sukhaṁ. Rāgādīnaṁ upasamāvahaṁ sukhaṁ",
  "tika-s0203t2:18_4": "upasamasukhaṁ. Maggasambodhāvahaṁ sukhaṁ sambodhisukhaṁ. Nikāmetabbassa, nikāmaṁ",
  "tika-s0203t2:18_5": "vā lābhī nikāmalābhī. Nidukkhaṁ sukheneva labhatīti adukkhalābhī. Kasiraṁ vuccati",
  "tika-s0203t2:18_6": "appakanti āha – “akasiralābhīti vipulalābhī”ti.",
  "tika-s0203t2:19_0": "Sāmāyikanti samaye kilesavimuccanaṁ accantamevāti sāmāyikaṁ ma-kāre a-kārassa dīghaṁ",
  "tika-s0203t2:19_1": "katvā. Tenāha – “appitappitasamaye kilesehi vimutta”nti. Kantanti aṅgasantatāya ārammaṇasantatāya",
  "tika-s0203t2:19_2": "ca kamanīyaṁ manorammaṁ. Asāmāyikaṁ accantavimuttaṁ.",
  "tika-s0203t2:20_0": "Ettāvatātiādinā saṅgaṇikārāmassa visesādhigamassa antarāyikabhāvaṁ anvayato byatirekato",
  "tika-s0203t2:20_1": "ca saha nidassanena dasseti. Tattha sā duvidhā antarāyikatā vodānadhammānaṁ anuppattihetukā,",
  "tika-s0203t2:20_2": "saṁkilesadhammānaṁ uppattihetukā ca.",
  "tika-s0203t2:21_0": "Te paṭhamaṁ “saṅgaṇikārāmo”tiādinā vibhāvetvā itaraṁ vibhāvetuṁ, “idāni dosuppattiṁ",
  "tika-s0203t2:21_1": "dassento”tiādi vuttaṁ. “Aṭṭhiñca paṭicca nhāruñca paṭicca cammañca paṭicca maṁsañca",
  "tika-s0203t2:21_2": "paṭicca ākāso parivārito rūpantveva saṅkhaṁ gacchatī”tiādīsu viya idha rūpasaddo",
  "tika-s0203t2:21_3": "karajakāyapariyāyoti “rūpanti sarīra”nti āha. “Nāhaṁ, ānanda…pe… domanassupāyāsā”ti",
  "tika-s0203t2:21_4": "kasmā vuttaṁ? Nanu kāye ca jīvite ca anapekkhacittānaṁ āraddhavipassakānampi asappāyavajjanasappāyasevanavasena",
  "tika-s0203t2:21_5": "kāyassa pariharaṇaṁ hotīti? Saccaṁ, taṁ pana yo kallasarīraṁ nissāya dhammasādhanāya",
  "tika-s0203t2:21_6": "anuyuñjitukāmo hoti, tasseva dhammasādhanatāvasena. Dhammasādhanabhāvañhi apekkhitvā",
  "tika-s0203t2:21_7": "asappāyaṁ vajjetvā sappāyavasena posetvā suṭṭhutaraṁ hutvā anuyuñjanato kāyassa pariharaṇaṁ,",
  "tika-s0203t2:21_8": "na so kāye abhirato nāma hoti paccavekkhaṇāyattattā apekkhāya vinoditabbo tādisoti.",
  "tika-s0203t2:21_9": "Upāligahapatinoti etthāpi “dasabalasāvakattupagamanasaṅkhātenā”ti ānetvā yojetabbaṁ.",
  "tika-s0203t2:22_0": "187. Mahākaruṇāvasena parivutāya parisāya majjhe nisinnopi ekantavivekajjhāsayattā",
  "tika-s0203t2:22_1": "ekakova. Etena satthuno pavivittassa pavivekattena vivittataṁ dasseti. Rūpārūpapaṭibhāganimittehi",
  "tika-s0203t2:22_2": "nivattanatthaṁ “rūpādīnaṁ saṅkhatanimittāna”nti vuttaṁ. Ativiya santatarapaṇītatamabhāvena",
  "tika-s0203t2:22_3": "visesato sinoti bandhatīti visayo, so eva sasantatipariyāpannatāya ajjhattaṁ. Kiṁ",
  "tika-s0203t2:22_4": "pana tanti āha – “suññatanti suññataphalasamāpatti”nti. Upadhivivekatāya asaṅkhatā",
  "tika-s0203t2:22_5": "dhātu idha vivekoti adhippetoti āha – “vivekaninnenā”tiādi. Bhaṅgamattampi asesetvā",
  "tika-s0203t2:22_6": "āsavaṭṭhāniyānañca dhammānaṁ tattha vigatattā tesaṁ vasena vigatantena, evaṁbhūtaṁ",
  "tika-s0203t2:22_7": "tesaṁ byantibhāvaṁ pattanti pāḷiyaṁ “byantibhūtenā”ti vuttaṁ. Uyyojanaṁ vissajjanaṁ,",
  "tika-s0203t2:22_8": "taṁ etassa atthi, uyyojeti vissajjetīti vā uyyojanikaṁ. Yasmā na sabbakathā uyyojanavaseneva",
  "tika-s0203t2:22_9": "pavattati, tasmā vuttaṁ “uyyojanikapaṭisaṁyutta”nti.",
  "tika-s0203t2:23_0": "Telapākaṁ gaṇhanto viyāti yathā telapāko nāma paricchinnakālo na atikkamitabbo, evaṁ",
  "tika-s0203t2:23_1": "attano samāpattikālaṁ anatikkamitvā. Yathā hi kusalo vejjo telaṁ pacanto taṁ taṁ",
  "tika-s0203t2:23_2": "telakiccaṁ cintetvā yadi vā patthinnapāko, yadi vā majjhimapāko, yadi vā kharapāko",
  "tika-s0203t2:23_3": "icchitabbo, tassa kālaṁ upadhāretvā pacati, evaṁ bhagavā dhammaṁ desento veneyyānaṁ",
  "tika-s0203t2:23_4": "ñāṇaparipākaṁ upadhāretvā taṁ taṁ kālaṁ anatikkamitvā dhammaṁ desetvā parisaṁ uyyojento",
  "tika-s0203t2:23_5": "ca vivekaninneneva cittena uyyojeti. Dve pañcaviññāṇānipi tadabhinīhatamanoviññāṇavasena",
  "tika-s0203t2:23_6": "nibbānaninnāneva. Buddhānañhi saṅkhārānaṁ suṭṭhu pariññātatāya paṇītānampi rūpādīnaṁ",
  "tika-s0203t2:23_7": "āpāthagamane pageva itaresaṁ paṭikūlatāva supākaṭā hutvā upaṭṭhāti, tasmā ghammābhitattassa",
  "tika-s0203t2:23_8": "viya sītajalaṭṭhānaninnatā nibbānaninnameva cittaṁ hoti, tassa ativiya santapaṇītabhāvato.",
  "tika-s0203t2:24_0": "188.Ajjhattamevāti idha jhānārammaṇaṁ adhippetanti āha “gocarajjhattamevā”ti. Idha",
  "tika-s0203t2:24_1": "niyakajjhattaṁ suññataṁ. Apaguṇapādakajjhānañhi ettha “niyakajjhatta”nti adhippetaṁ",
  "tika-s0203t2:24_2": "vipassanāvisesassa adhippetattā, niyakajjhattaṁ nijjīvanissattataṁ, anattatanti attho.",
  "tika-s0203t2:24_3": "Asampajjanabhāvajānanenāti idāni me kammaṭṭhānaṁ vīthipaṭipannaṁ na hoti, uppathameva",
  "tika-s0203t2:24_4": "pavattatīti jānanena.",
  "tika-s0203t2:25_0": "Kasmā panettha bhagavatā vipassanāya eva pādake jhāne avatvā pādakajjhānaṁ gahitanti",
  "tika-s0203t2:25_1": "āha – “appaguṇapādakajjhānato”tiādi. Na pakkhandati sammā na samāhitattā. So pana",
  "tika-s0203t2:25_2": "“ajjhattadhammā mayhaṁ nijjaṭā nigumbā hutvā na upaṭṭhahanti, handāhaṁ bahiddhādhamme",
  "tika-s0203t2:25_3": "manasi kareyyaṁ ekaccesu saṅkhāresu upaṭṭhitesu itarepi upaṭṭhaheyyumevā”ti parassa…pe…",
  "tika-s0203t2:25_4": "manasi karoti. Pādakajjhānavasena viya sammasitajjhānavasenapi ubhatobhāgavimutto",
  "tika-s0203t2:25_5": "hotiyevāti āha – “arūpasamāpattiyaṁ nu kho kathanti āneñjaṁ manasi karotī”ti. Na",
  "tika-s0203t2:25_6": "me cittaṁ pakkhandatīti mayhaṁ vipassanācittaṁ vīthipaṭipannaṁ hutvā na vahatīti.",
  "tika-s0203t2:25_7": "Pādakajjhānamevāti vipassanāya pādakabhūtameva jhānaṁ. Punappunaṁ manasi kātabbanti",
  "tika-s0203t2:25_8": "punappunaṁ samāpajjitabbaṁ vipassanāya tikkhavisadatāpādanāya. Avahante nipuṇābhāvena",
  "tika-s0203t2:25_9": "chedanakiriyāya appavattante. Samāpajjitvā vipassanāya tikkhakammakaraṇaṁ samathavipassanāvihārenāti",
  "tika-s0203t2:25_10": "āha – “kammaṭṭhāne manasikāro vahatī”ti.",
  "tika-s0203t2:26_0": "189.Sampajjati meti vīthipaṭipattiyā pubbenāparaṁ visesābhāvato sampajjati me kammaṭṭhānanti",
  "tika-s0203t2:26_1": "jānanena. Iriyāpathaṁ ahāpetvāti yathā parissamo nāgacchati, evaṁ attano balānurūpaṁ",
  "tika-s0203t2:26_2": "tassa kālaṁ netvā pamāṇameva pavattanena iriyāpathaṁ ahopetvā. Sabbavāresūti ṭhānanisajjāsayanavāresu.",
  "tika-s0203t2:26_3": "Kathāvāresu pana visesaṁ tattha tattha vadanti. Idaṁ vuttanti idaṁ, “iminā vihārenā”tiādivacanaṁ vuttaṁ.",
  "tika-s0203t2:27_0": "190. Kāmavitakkādayo oḷārikakāmarāgabyāpādasabhāgāti āha – “vitakkapahānena dve magge",
  "tika-s0203t2:27_1": "kathetvā”ti. Kāmaguṇesūti niddhāraṇe bhummaṁ. Kismiñcideva kilesuppattikāraṇeti tassa",
  "tika-s0203t2:27_2": "puggalassa kilesuppattikāraṇaṁ sandhāya vuttaṁ, aññathā sabbepi pañca kāmaguṇā kilesuppattikāraṇameva.",
  "tika-s0203t2:27_3": "Samudācaratīti samudācāroti āha “samudācaraṇato”ti. So pana yasmā cittassa, na sattassa,",
  "tika-s0203t2:27_4": "tasmā vuttaṁ pāḷiyaṁ “cetaso”ti. Ma-kāro padasandhikaro e-kārassa ca akāro katoti",
  "tika-s0203t2:27_5": "āha “evaṁ sante etanti.",
  "tika-s0203t2:28_0": "191.Anusayoti mānānusayo bhavarāgānusayo avijjānusayoti tividhopi anusayo pahīyati",
  "tika-s0203t2:28_1": "arahattamaggena. Vuttanayenevāti, “tato maggānantaraṁ phalaṁ, phalato vuṭṭhāya paccavekkhamāno",
  "tika-s0203t2:28_2": "pahīnabhāvaṁ jānāti, tassa jānanena sampajāno hotī”ti vuttanayena.",
  "tika-s0203t2:29_0": "Kusalato āyātīti āyato, so etesanti kusalāyatikā. Tenāha “kusalato āgatā”ti. Taṁ",
  "tika-s0203t2:29_1": "pana nesaṁ kusalāyatikattaṁ upanissayavasena hoti sahajātavasenapīti tadubhayaṁ dassetuṁ,",
  "tika-s0203t2:29_2": "“seyyathida”ntiādi vuttaṁ.",
  "tika-s0203t2:30_0": "Yasmā pana yathāvuttadhammesu keci lokiyā, keci lokuttarā; atha kasmā visesena “lokuttarā”ti",
  "tika-s0203t2:30_1": "vuttanti āha – “loke uttarā visiṭṭhā”ti. Tena lokiyadhammesu uttamabhāvena jhānādayo",
  "tika-s0203t2:30_2": "lokuttarā vuttā, na lokassa uttaraṇatoti dasseti. Yaṁ kiñci mahaggatacittaṁ mārassa",
  "tika-s0203t2:30_3": "avisayo akāmāvacarattā, pageva taṁ vipassanāya pādakabhūtaṁ suvikkhālitamalanti āha",
  "tika-s0203t2:30_4": "– “jānituṁ na sakkotī”ti. Eko ānisaṁso atthi bhāvanānuyogassa sappāyadhammakathāpaṭilābho.",
  "tika-s0203t2:31_0": "192.Etadatthanti kevalassa sutassa atthāya. Sappāyāsappāyavasenāti kasmā vuttaṁ?",
  "tika-s0203t2:31_1": "Nanu sappāyavasena dasakathāvatthūni āgatānīti? Saccametaṁ, asappāyakathāvajjanapubbikāya",
  "tika-s0203t2:31_2": "sappāya kathāya vasena āgatattā “sappāyāsappāyavasena āgatānī”ti vuttaṁ. Sutapariyattivasenāti",
  "tika-s0203t2:31_3": "sarūpena tattha anāgatānipi dasakathāvatthūni suttageyyādiantogadhattā, “sutapariyattivasena",
  "tika-s0203t2:31_4": "āgatānī”ti vuttaṁ. Paripūraṇavasena sarūpato āgatattā imasmiṁ ṭhāne ṭhatvā kathetabbāni.",
  "tika-s0203t2:31_5": "Atthoti sāmaññattho.",
  "tika-s0203t2:32_0": "193.Anuāvattantīti anuanu abhimukhā hutvā vattanti, payirupāsanādivasena anukūlayanti.",
  "tika-s0203t2:32_1": "Mucchanataṇhanti paccayesu mucchanākāraṁ. Taṇhāya patthanā nāma tenākārena pavattīti",
  "tika-s0203t2:32_2": "āha – “pattheti pavattetī”ti. Kilesūpaddavenāti kilesasaṅkhātena upaddavena. Kilesā",
  "tika-s0203t2:32_3": "hi sattānaṁ mahānatthakaraṇato “upaddavo”ti vuccanti. Attano abbhantare uppannena",
  "tika-s0203t2:32_4": "kilesūpaddavena antevāsino, upaddavo antevāsūpaddavo, brahmacariyassa upaddavo brahmacārupaddavoti",
  "tika-s0203t2:32_5": "imamatthaṁ “sesupaddavesupi eseva nayo”ti iminā atidisati. Guṇamaraṇaṁ kathitaṁ, na jīvitamaraṇaṁ.",
  "tika-s0203t2:33_0": "Appalābhāti appamattakalābhī visesānaṁ. Evaṁ vuttoti yathāvuttabrahmacārupaddavo",
  "tika-s0203t2:33_1": "dukkhavipākataro ceva kaṭukavipākataro cāti evaṁ vutto. Ācariyantevāsikūpaddavo hi",
  "tika-s0203t2:33_2": "bāhirakasamayavasena vutto, brahmacārupaddavo pana sāsanavasena. Durakkhāte hi dhammavinaye",
  "tika-s0203t2:33_3": "duppaṭipatti na mahāsāvajjā micchābhinivesassa sithilavāyāmabhāvato; svākhyāte pana",
  "tika-s0203t2:33_4": "dhammavinaye duppaṭipatti mahāsāvajjā mahato atthassa bāhirabhāvakaraṇato. Tenāha “sāsane panā”tiādi.",
  "tika-s0203t2:34_0": "196.Tasmāti idaṁ pubbaparāpekkhaṁ purimassa ca atthassa kāraṇabhāvena paccāmasananti",
  "tika-s0203t2:34_1": "āha “yasmā”tiādi. Mittaṁ etassa atthīti mittavā, tassa bhāvo mittavatā, tāya. Mittavasena",
  "tika-s0203t2:34_2": "paṭipajjananti āha “mittapaṭipattiyā”ti. Sapattavatāyāti etthāpi eseva nayo.",
  "tika-s0203t2:35_0": "Dukkaṭadubbhāsitamattampīti iminā pageva itaraṁ vītikkamantoti dasseti. Sāvakesu",
  "tika-s0203t2:35_1": "hitaparakkamanaṁ ovādānusāsanīhi paṭipajjananti āha – “tathā na paṭipajjissāmī”ti.",
  "tika-s0203t2:35_2": "Āmakamattanti kulālabhājanaṁ vuccati. Nāhaṁ tumhesu tathā paṭipajjissāmīti kumbhakāro",
  "tika-s0203t2:35_3": "viya āmakabhājanesu ahaṁ tumhesu kevalaṁ jānāpento na paṭipajjissāmi. Niggaṇhitvāti",
  "tika-s0203t2:35_4": "nīharitvā. Lokiyaguṇāpi idha sārotveva adhippetā lokuttaraguṇānaṁ adhiṭṭhānabhāvato.",
  "tika-s0203t2:35_5": "Sesaṁ suviññeyyameva.",
  "tika-s0203t2:36": "Mahāsuññatasuttavaṇṇanāya līnatthappakāsanā samattā.",
  "tika-s0203t2:37": "3. Acchariyabbhutasuttavaṇṇanā",
  "tika-s0203t2:38_0": "197. Vibhattipatirūpakā ca nipātā hontīti yathārahaṁ taṁtaṁvibhattiatthadīpakā, idha",
  "tika-s0203t2:38_1": "paccattavacano yatrasaddo, hisaddo hetuattho, nāmasaddo acchariyattho, padattayassa",
  "tika-s0203t2:38_2": "pana acchariyatthaniddiṭṭhatāya “acchariyatthe nipāto”ti vuttaṁ. Ekaṁsato panetaṁ",
  "tika-s0203t2:38_3": "padattayaṁ. Tathā hi vakkhati, “yatrāti nipātavasena anāgatavacana”nti. Papañcasaddo",
  "tika-s0203t2:38_4": "heṭṭhā vutto. Chinnavaṭumeti iminā sabbakilesavaṭṭassa akusalakammavaṭṭassa ca chinnattā",
  "tika-s0203t2:38_5": "vipākavaṭṭassa ca upari vakkhamānattā āha – “vaṭumanti kusalākusalakammavaṭṭaṁ vuccatī”ti.",
  "tika-s0203t2:38_6": "Nipātavasena yatrasaddayogena. Anāgatavacananti idaṁ anāgatavacanasadisattā vuttaṁ.",
  "tika-s0203t2:38_7": "Anāgatatthavācī hi anāgatavacanaṁ, attho cettha atītoti. Anussarīti idaṁ anussaritabhāvaṁ",
  "tika-s0203t2:38_8": "sandhāya vuttaṁ – “na anussarissatī”ti saddapayogassa atītavisayattā. Yadā pana tehi",
  "tika-s0203t2:38_9": "bhikkhūhi yā kathā pavattitā, tato pacchāpi bhagavato tesaṁ buddhānaṁ anussaraṇaṁ hotiyeva.",
  "tika-s0203t2:39_0": "Khattiyajaccātiādikālato paṭṭhāya asambhinnāya khattiyajātiyā uditoditāya. Brahmajaccāti",
  "tika-s0203t2:39_1": "brāhmaṇajaccā. Evaṁgottepi eseva nayo. Lokiyalokuttarasīlenāti pāramitāsambhūtena",
  "tika-s0203t2:39_2": "buddhāveṇikattā anaññasādhāraṇena lokiyena lokuttarena ca sīlena. Evaṁsīlāti anavasesasīlānaṁ",
  "tika-s0203t2:39_3": "visuṁ paccavekkhaṇakaraṇena evaṁsīlāti anussarissati. Esa nayo sesesu. Yathā vijjābhāgiyā",
  "tika-s0203t2:39_4": "vijjāsampayuttadhammā, evaṁ samādhipakkhā samādhisampayuttadhammāpi sativīriyādayoti",
  "tika-s0203t2:39_5": "āha – “heṭṭhā samādhipakkhānaṁ dhammānaṁ gahitattā vihāro gahitovā”ti. Tasmā samādhipakkhadhammavinimutto",
  "tika-s0203t2:39_6": "eva idha vihāro adhippetoti vuttaṁ “idaṁ hī”tiādi.",
  "tika-s0203t2:40_0": "Yathā vā aṭṭhasamāpattivipassanāmaggaphalasaṅgahitā lokiyalokuttarā samādhipaññā",
  "tika-s0203t2:40_1": "“evaṁdhammā evaṁpaññā”ti padehi heṭṭhā gahitāpi yathāsakaṁ paṭipakkhato muccanassa",
  "tika-s0203t2:40_2": "pavattivisesaṁ upādāya “evaṁvimuttā”ti ettha puna gahitā, tathā “evaṁdhammā”ti ettha",
  "tika-s0203t2:40_3": "gahitāpi samādhipakkhadhammā dibbabrahmaāneñjaariyavihārasaṅkhātaṁ attano pavattivisesaṁ",
  "tika-s0203t2:40_4": "upādāya, “evaṁvihārī”ti ettha puna gahitāti vuccamāne na koci virodho. Phaladhammānaṁ",
  "tika-s0203t2:40_5": "pavattikālepi kilesānaṁ paṭippassaddhi na taṁānubhāvajātā, atha kho ariyamaggena",
  "tika-s0203t2:40_6": "kilesānaṁ samucchinnattāti āha – “maggānubhāvena kilesānaṁ paṭipassaddhante uppannattā”ti.",
  "tika-s0203t2:40_7": "Yo yaṁ pajahati, so pahāyako pahātabbato vimuttoti vuccati visaṁsaṭṭhabhāvatoti pahānavibhāgena",
  "tika-s0203t2:40_8": "vuccamāne apahāyakassa nibbānassa kathaṁ vimuttatā? Visaṁsaṭṭhābhāvato eva. Tañhi",
  "tika-s0203t2:40_9": "pakatiyāva sabbaso kilesehi visaṁsaṭṭhaṁ vinissaṭaṁ suvidūravidūre ṭhitaṁ, tasmāssa",
  "tika-s0203t2:40_10": "tato nissaṭattā nissaraṇavimutti nissaraṇapahānanti vuccatīti āha “nibbāna”ntiādi.",
  "tika-s0203t2:41_0": "199. Ime tathāgatassa acchariyaabbhutadhammā, na sāvakavisayā, mama pana desanā tayā",
  "tika-s0203t2:41_1": "sutā evāti te therasseva bhāraṁ karonto, “taṁ bhiyyosomattāya paṭibhantū”ti āha.",
  "tika-s0203t2:41_2": "Sato sampajānoti ettha kālabhedavasena labbhamānampi sampajānabhāvaṁ anāmasitvā gativibhāgena",
  "tika-s0203t2:41_3": "taṁ dassetuṁ, “dve sampajaññānī”tiādi vuttaṁ – aṭṭha vare gaṇhantoti ettha kathaṁ",
  "tika-s0203t2:41_4": "varaṁ devatā deti, parassa dīyamānañca taṁ kathaṁ parassa samijjhatīti? Kammabaleneva.",
  "tika-s0203t2:41_5": "Yadi hi taṁ kammaṁ katokāsaṁ yassa tadapadesena phalaṁ vipaccati, evaṁ devatāya tassa",
  "tika-s0203t2:41_6": "varaṁ dinnaṁ, itarena ca laddhanti vohāro hotīti. Apica parassa patthitavarāni nāma",
  "tika-s0203t2:41_7": "vipaccamānassa kammassa paccayabhūto payogavisesoti daṭṭhabbaṁ. Tāni vipaccane ekantikānipi",
  "tika-s0203t2:41_8": "appesakkhā devatā – “ayamassa patthanā samijjhissati, no”ti na jānanti, sakko pana",
  "tika-s0203t2:41_9": "paññavā tāni ekaccaṁ jānātiyeva. Tena vuttaṁ – “sakkena pasīditvā dinne aṭṭha vare gaṇhanto”tiādi.",
  "tika-s0203t2:42_0": "Paṭhamajavanavāreti uppannassa sabbapaṭhamajavanavāre. So hi paṭisandhiyā āsannabhāvato",
  "tika-s0203t2:42_1": "avisado hoti, devabhāve nikantivasena uppajjanato na jānāti. Aññāhi devatāhi asādhāraṇajānanaṁ",
  "tika-s0203t2:42_2": "hoti dutiyajavanavārato paṭṭhāya pavattanato.",
  "tika-s0203t2:43_0": "Aññepi devātiādinā bodhisattassa tattha sampajaññeneva ṭhitabhāvaṁ byatirekamukhena",
  "tika-s0203t2:43_1": "vibhāveti. Āhārūpacchedena kālaṅkarontīti idaṁ khiḍḍāpadosikavasena vuttaṁ. Itaresampi",
  "tika-s0203t2:43_2": "dibbabhogehi mucchitataṁ ajjhāpannānaṁ tiṭṭhantānaṁ sampajaññābhāvo hotiyeva. Kiṁ",
  "tika-s0203t2:43_3": "tathārūpaṁ ārammaṇaṁnatthīti yathārūpaṁ uḷāraṁ paṇītañca ārammaṇaṁ paṭicca te devā",
  "tika-s0203t2:43_4": "saṁmucchitā āhārūpacchedampi karonti, kiṁ tathārūpaṁ uḷāraṁ paṇītañca ārammaṇaṁ bodhisattassa",
  "tika-s0203t2:43_5": "natthīti bodhisattassa sampajaññānubhāvaṁ vibhāvetuṁ codanaṁ samuṭṭhāpeti? Bodhisatto",
  "tika-s0203t2:43_6": "hi yattha yattha nibbattati, tattha tattha aññe satte dasahi visesehi adhiggaṇhāti,",
  "tika-s0203t2:43_7": "pageva tattha devabhūto, tathāpi “sato sampajāno”ti ayamettha acchariyadhammo vutto.",
  "tika-s0203t2:44_0": "200. Sampattibhave dīghāyukatā nāma paññābalena hoti, bodhisatto ca mahāpañño, tasmā",
  "tika-s0203t2:44_1": "tattha tattha bhave tena dīghāyukena bhavitabbanti adhippāyena, “sesattabhāvesu kiṁ",
  "tika-s0203t2:44_2": "yāvatāyukaṁ na tiṭṭhatī”ti codeti. Itaro “āma na tiṭṭhatī”ti paṭijānitvā, “aññadā",
  "tika-s0203t2:44_3": "hī”tiādinā tattha kāraṇamāha. “Idha na bhavissāmī”ti adhimuccanavasena kālakiriyā",
  "tika-s0203t2:44_4": "adhimuttikālakiriyā. Pāramidhammānañhi ukkaṁsappattiyā tasmiṁ tasmiṁ attabhāve abhiññāsamāpattīhi",
  "tika-s0203t2:44_5": "santānassa visesitattā attasinehassa tanubhāvena sattesu ca mahākaruṇāya uḷārabhāvena",
  "tika-s0203t2:44_6": "adhiṭṭhānassa tikkhavisadabhāvāpattiyā bodhisattānaṁ adhippāyā samijjhanti, citte",
  "tika-s0203t2:44_7": "viya kammesu ca tesaṁ vasibhāvo, tasmā yatthupapannānaṁ pāramiyo sammadeva paribrūhenti,",
  "tika-s0203t2:44_8": "vuttanayena kālaṁ katvā tattha upapajjanti. Tathā hi ayaṁ mahāsatto imasmiṁyeva kappe",
  "tika-s0203t2:44_9": "nānājātīsu aparihīnajjhāno kālaṁ katvā brahmaloke nibbatto appakameva kālaṁ tattha",
  "tika-s0203t2:44_10": "ṭhatvā tato cavitvā idha nibbatto. Tenāha – “ayaṁ kālakiriyā aññesaṁ na hotī”ti.",
  "tika-s0203t2:44_11": "Sabbapāramīnaṁ pūritattāti iminā payojanābhāvato tattha ṭhatvā adhimuttikālakiriyā",
  "tika-s0203t2:44_12": "nāma na hotīti dasseti. Apica carimabhave catumahānidhisamuṭṭhānapubbikāya dibbasampattisadisāya",
  "tika-s0203t2:44_13": "mahāsampattiyā nibbatti viya buddhabhūtassa asadisadānādivasena anaññasādhāraṇalābhuppatti",
  "tika-s0203t2:44_14": "viya ca ito paraṁ mahāpurisassa dibbasampattianubhavanaṁ nāma natthīti yāvatāyukaṭṭhānaṁ",
  "tika-s0203t2:44_15": "ussāhajātassa puññasambhārassa vasenāti daṭṭhabbaṁ. Ayañhettha dhammatā.",
  "tika-s0203t2:45_0": "Manussagaṇanāvasena, na devagaṇanāvasena. Pubbanimittānīti cutiyā pubbanimittāni.",
  "tika-s0203t2:45_1": "Amilāyitvāti ettha amilātaggahaṇeneva tāsaṁ mālānaṁ vaṇṇasampadāpi gandhasampadāpi",
  "tika-s0203t2:45_2": "sobhāsampadāpi dassitāti daṭṭhabbaṁ. Bāhirabbhantarānaṁ rajojallānaṁ lesassapi abhāvato",
  "tika-s0203t2:45_3": "devānaṁ sarīragatāni vatthāni sabbakālaṁ parisuddhapabhassarāneva hutvā tiṭṭhantīti",
  "tika-s0203t2:45_4": "āha “vatthesupi eseva nayo”ti. Neva sītaṁ na uṇhanti yassa sītassa patīkāravasena",
  "tika-s0203t2:45_5": "adhikaṁ seviyamānaṁ uṇhaṁ, sayameva vā kharataraṁ hutvā adhibhavantaṁ sarīre sedaṁ",
  "tika-s0203t2:45_6": "uppādeyya, tādisaṁ neva sītaṁ na uṇhaṁ hoti. Tasmiṁ kāleti yathāvutte maraṇāsannakāle.",
  "tika-s0203t2:45_7": "Bindubinduvasenāti muttaguḷikā viya bindu bindu hutvā sedā muccanti. Dantānaṁ khaṇḍitabhāvo",
  "tika-s0203t2:45_8": "khaṇḍiccaṁ. Kesānaṁ palitabhāvo pāliccaṁ. Ādi-saddena valittacataṁ saṅgaṇhāti. Kilantarūpo",
  "tika-s0203t2:45_9": "attabhāvo hoti, na pana khaṇḍiccapāliccādīhīti adhippāyo. Ukkaṇṭhitāti anabhirati,",
  "tika-s0203t2:45_10": "sā natthi uparūpari uḷāruḷārānameva bhogānaṁ visesato rucijanakānaṁ upatiṭṭhanato.",
  "tika-s0203t2:46_0": "Paṇḍitā evāti buddhisampannā eva devatā. Yathā devatā “sampati jātā kīdisena puññakammena",
  "tika-s0203t2:46_1": "idha nibbattā”ti cintetvā, “iminā nāma puññakammena idha nibbattā”ti jānanti, evaṁ",
  "tika-s0203t2:46_2": "atītabhave attanā kataṁ ekaccaṁ aññampi puññaṁ jānantiyeva mahāpuññāti āha – “ye mahāpuññā”tiādi.",
  "tika-s0203t2:47_0": "Na paññāyanti ciratarakālattā paramāyuno. Aniyyānikanti na niyyānāvahaṁ sattānaṁ",
  "tika-s0203t2:47_1": "abhājanabhāvato. Sattā na paramāyuno honti nāma pāpussannatāyāti āha – “tadā hi sattā",
  "tika-s0203t2:47_2": "ussannakilesā hontī”ti. Etthāha – “kasmā sambuddhā manussaloke eva uppajjanti, na",
  "tika-s0203t2:47_3": "devabrahmalokesū”ti. Devaloke tāva nuppajjanti brahmacariyavāsassa anokāsabhāvato",
  "tika-s0203t2:47_4": "tathā anacchariyabhāvato. Acchariyadhammā hi buddhā bhagavanto, tesaṁ sā acchariyadhammatā",
  "tika-s0203t2:47_5": "devattabhāve ṭhitānaṁ na pākaṭā hoti yathā manussabhūtānaṁ. Devabhūte hi sammāsambuddhe",
  "tika-s0203t2:47_6": "dissamānaṁ buddhānubhāvaṁ devānubhāvatova loko dahati, na buddhānubhāvato, tathā",
  "tika-s0203t2:47_7": "sati sammāsambuddhe nādhimuccati na sampasīdati issarakuttaggāhaṁ na vissajjeti,",
  "tika-s0203t2:47_8": "devattabhāvassa ca cirakālapavattanato ekaccasassatavādato na parimuccati. “Brahmaloke",
  "tika-s0203t2:47_9": "nuppajjantī”ti etthāpi eseva nayo. Sattānaṁ tādisagāhavimocanatthañhi buddhā bhagavanto",
  "tika-s0203t2:47_10": "manussasugatiyaṁyeva uppajjanti; na devasugatiyaṁ, manussasugatiyaṁ uppajjantāpi",
  "tika-s0203t2:47_11": "opapātikā na honti, sati ca opapātikūpapattiyaṁ vuttadosānativattanato. Dhammaveneyyānaṁ",
  "tika-s0203t2:47_12": "atthāya dhammatantiyā ṭhapanassa viya dhātuveneyyānaṁ atthāya dhātūnaṁ ṭhapanassa",
  "tika-s0203t2:47_13": "icchitabbattā ca. Na hi opapātikānaṁ parinibbānato uddhaṁ sarīradhātuyo tiṭṭhanti,",
  "tika-s0203t2:47_14": "tasmā na opapātikā honti, carimabhave ca mahābodhisattā, manussabhāvassa pākaṭakaraṇāya",
  "tika-s0203t2:47_15": "dārapariggahampi karontā yāva puttamukhadassanā agāramajjhe tiṭṭhanti. Paripākagatasīlanekkhammapaññādipāramikāpi",
  "tika-s0203t2:47_16": "na abhinikkhamanti, kiṁ vā etāya kāraṇacintāya? Sabbabuddhehi āciṇṇasamāciṇṇā, yadidaṁ",
  "tika-s0203t2:47_17": "manussabhūtānaṁyeva abhisambujjhanā, na devabhūtānanti ayamettha dhammatā. Tathā",
  "tika-s0203t2:47_18": "hi tadattho mahābhinīhāropi manussabhūtānaṁyeva ijjhati, na itaresaṁ.",
  "tika-s0203t2:48_0": "Kasmā pana sammāsambuddhā jambudīpeyeva uppajjanti, na sesadīpesūti? Keci tāva āhu",
  "tika-s0203t2:48_1": "– “yasmā pathaviyā nābhibhūtā buddhānubhāvasahitā acalaṭṭhānabhūtā bodhimaṇḍabhūmi",
  "tika-s0203t2:48_2": "jambudīpeyeva uppajjati, tasmā jambudīpeyeva uppajjantī”ti; “tathā itaresampi avijahitaṭṭhānānaṁ",
  "tika-s0203t2:48_3": "tattheva labbhamānato”ti. Ayaṁ panettha amhākaṁ khanti – yasmā purimabuddhānaṁ mahābodhisattānaṁ",
  "tika-s0203t2:48_4": "paccekabuddhānañca nibbattiyā sāvakabodhisattānaṁ sāvakabodhiyā abhinīhāro sāvakapāramīnaṁ",
  "tika-s0203t2:48_5": "sambharaṇaṁ paripācanañca buddhakhettabhūte imasmiṁ cakkavāḷe jambudīpeyeva ijjhati,",
  "tika-s0203t2:48_6": "na aññattha. Veneyyānaṁ vinayanattho ca buddhuppādoti aggasāvakādiveneyyavisesāpekkhāya",
  "tika-s0203t2:48_7": "ekasmiṁ jambudīpeyeva buddhā nibbattanti, na sesadīpesu. Ayañca nayo sabbabuddhānaṁ",
  "tika-s0203t2:48_8": "āciṇṇasamāciṇṇoti tesaṁ uttamapurisānaṁ tattheva uppatti sampatticakkānaṁ viya aññamaññupanissayato",
  "tika-s0203t2:48_9": "aparāparaṁ vattatīti daṭṭhabbaṁ. Tenāha – “tīsu dīpesu buddhā na nibbattanti, jambudīpeyeva",
  "tika-s0203t2:48_10": "nibbattantīti dīpaṁ passatī”ti. Iminā nayena desaniyamepi kāraṇaṁ vattabbaṁ.",
  "tika-s0203t2:49_0": "Idāni ca khattiyakulaṁ lokasammataṁ brāhmaṇānampi pūjanīyabhāvato. Rājā me pitā bhavissatīti",
  "tika-s0203t2:49_1": "kulaṁ passi pituvasena kulassa niddisitabbato. Dasannaṁ māsānaṁ upari satta divasānīti",
  "tika-s0203t2:49_2": "passi tena attano antarāyābhāvaṁ aññāsi, tassā ca tusitabhave dibbasampattipaccanubhavanaṁ.",
  "tika-s0203t2:50_0": "Tā devatāti dasasahassicakkavāḷadevatā. Kathaṁ pana tā bodhisattassa pūritapāramibhāvaṁ",
  "tika-s0203t2:50_1": "bhāvinañca sambuddhabhāvaṁ jānantīti? Mahesakkhānaṁ devatānaṁ vasena, yebhuyyena",
  "tika-s0203t2:50_2": "ca tā devatā abhisamayabhāgino. Tathā hi bhagavato ca dhammadānasaṁvibhāge anekavāraṁ",
  "tika-s0203t2:50_3": "dasasahassacakkavāḷavāsidevatāsannipāto ahosi.",
  "tika-s0203t2:51_0": "Cavāmīti pajānāti cutiāsannajavanehi ñāṇasahitehi cutiyā upaṭṭhitabhāvassa paṭisaṁviditattā.",
  "tika-s0203t2:51_1": "Cuticittaṁ na jānāti cuticittakkhaṇassa ittarabhāvato. Tathā hi taṁ cutūpapātañāṇassapi",
  "tika-s0203t2:51_2": "avisayo eva. Paṭisandhicittepi eseva nayo. Āvajjanapariyāyoti āvajjanakkamo. Yasmā",
  "tika-s0203t2:51_3": "ekavāraṁ āvajjitamattena ārammaṇaṁ nicchinituṁ na sakkā, tasmā tamevārammaṇaṁ dutiyaṁ",
  "tika-s0203t2:51_4": "tatiyañca āvajjitvā nicchīyati, āvajjanasīsena cettha javanavāro gahito. Tenāha –",
  "tika-s0203t2:51_5": "“dutiyatatiyacittavāreyeva jānissatī”ti. Cutiyā puretaraṁ katipayacittavārato paṭṭhāya",
  "tika-s0203t2:51_6": "maraṇaṁ me āsannanti jānanato, “cutikkhaṇepi cavāmīti pajānātī”ti vuttaṁ. Paṭisandhiyā",
  "tika-s0203t2:51_7": "pana apubbabhāvato paṭisandhicittaṁ na jānāti. Nikantiyā uppattito parato asukasmiṁ",
  "tika-s0203t2:51_8": "ṭhāne mayā paṭisandhi gahitāti pajānāti, dutiyajavanato paṭṭhāya jānātīti vuttovāyamattho.",
  "tika-s0203t2:51_9": "Tasmiṁ kāleti paṭisandhiggahaṇakāle. Dasasahassī kampatīti ettha kampanakāraṇaṁ heṭṭhā",
  "tika-s0203t2:51_10": "vuttameva. Mahākāruṇikā buddhā bhagavanto sattānaṁ hitasukhavidhānatapparatāya bahulaṁ",
  "tika-s0203t2:51_11": "somanassikāva hontīti tesaṁ paṭhamamahāvipākacittena paṭisandhiggahaṇaṁ aṭṭhakathāyaṁ",
  "tika-s0203t2:51_12": "vuttaṁ. Mahāsīvatthero pana yadipi mahākāruṇikā buddhā bhagavanto sattānaṁ hitasukhavidhānatapparā,",
  "tika-s0203t2:51_13": "vivekajjhāsayā pana visaṅkhāraninnā sabbasaṅkhāresu ajjhupekkhaṇabahulāti pañcamena",
  "tika-s0203t2:51_14": "mahāvipākacittena paṭisandhiggahaṇamāha.",
  "tika-s0203t2:52_0": "Pure puṇṇamāya sattamadivasato paṭṭhāyāti puṇṇamāya pure sattamadivasato paṭṭhāya,",
  "tika-s0203t2:52_1": "sukkapakkhe navamito paṭṭhāyāti attho. Sattame divaseti āsāḷhīpuṇṇamāya. Idaṁ supinanti",
  "tika-s0203t2:52_2": "idāni vuccamānākāraṁ supinaṁ. Nesaṁ deviyoti mahārājūnaṁ deviyo.",
  "tika-s0203t2:53_0": "So ca kho purisagabbho, na itthigabbho, putto te bhavissatīti ettakameva te brāhmaṇā",
  "tika-s0203t2:53_1": "attano supinasatthanayena kathesuṁ. Sace agāraṁ ajjhāvasissatītiādi pana devatāviggahena",
  "tika-s0203t2:53_2": "bhāvinamatthaṁ yāthāvato pavedesuṁ.",
  "tika-s0203t2:54_0": "Gabbhāvakkantiyoti ettha gabbho vuccati mātukucchi, tattha uppatti avakkanti, tāva",
  "tika-s0203t2:54_1": "gabbhāvakkanti, yāva na nikkhamati. Ṭhitakāva nikkhamanti dhammāsanato otaranto dhammakathiko viya.",
  "tika-s0203t2:55_0": "201. Vattamānasamīpe vattamāne viya voharīyatīti okkamatīti vuttanti āha – “okkanto",
  "tika-s0203t2:55_1": "hotīti attho”ti. Evaṁ hotīti evaṁ vuttappakārenassa sampajānanā hoti. Na okkamamāne",
  "tika-s0203t2:55_2": "paṭisandhikkhaṇassa duviññeyyattā. Tathā ca vuttaṁ – “paṭisandhicittaṁ na jānātī”ti.",
  "tika-s0203t2:55_3": "Dasasahassacakkavāḷapattharaṇena vā appamāṇo. Ativiya samujjalabhāvena uḷāro. Devānubhāvanti",
  "tika-s0203t2:55_4": "devānaṁ pabhānubhāvaṁ. Devānañhi pabhaṁso obhāso adhibhavati, na tesaṁ ādhipaccaṁ.",
  "tika-s0203t2:55_5": "Tenāha “devāna”ntiādi.",
  "tika-s0203t2:56_0": "Rukkhagacchādinā kenaci na haññatīti aghā, abādhā. Tenāha “niccavivaṭā”ti. Asaṁvutāti",
  "tika-s0203t2:56_1": "heṭṭhā upari ca kena ci na pihitā. Tenāha “heṭṭhāpi appatiṭṭhā”ti. Tattha pi-saddena",
  "tika-s0203t2:56_2": "yathā heṭṭhā udakassa pidhāyikā pathavī natthīti asaṁvutā lokantarikā, evaṁ uparipi",
  "tika-s0203t2:56_3": "cakkavāḷesu viya devavimānānaṁ abhāvato asaṁvutā appatiṭṭhāti dasseti. Andhakāro",
  "tika-s0203t2:56_4": "ettha atthīti andhakārā. Cakkhuviññāṇaṁ na jāyati ālokassābhāvato, na cakkhuno. Tathā",
  "tika-s0203t2:56_5": "hi “tena obhāsena aññamaññaṁ sañjānantī”ti vuttaṁ. Jambudīpe ṭhitamajjhanhikavelāyaṁ",
  "tika-s0203t2:56_6": "pubbavidehavāsīnaṁ atthaṅgamanavasena upaḍḍhaṁ sūriyamaṇḍalaṁ paññāyati, aparagoyānavāsīnaṁ",
  "tika-s0203t2:56_7": "uggamanavasena, evaṁ sesadīpesupīti āha – “ekappahāreneva tīsu dīpesu paññāyantī”ti.",
  "tika-s0203t2:56_8": "Ito aññathā pana dvīsu eva dīpesu ekappahāreneva paññāyatīti. Ekekāya disāya nava",
  "tika-s0203t2:56_9": "nava yojanasatasahassāni andhakāravidhamanampi iminā nayena daṭṭhabbaṁ. Pabhāya nappahontīti",
  "tika-s0203t2:56_10": "attano pabhāya obhāsituṁ na abhisambhuṇanti. Yugandharapabbatamatthakappamāṇe ākāse",
  "tika-s0203t2:56_11": "vicaraṇato, “cakkavāḷapabbatassa vemajjhena carantī”ti vuttaṁ.",
  "tika-s0203t2:57_0": "Vāvaṭāti khādanatthaṁ gaṇhituṁ upakkamantā. Viparivattitvāti vivaṭṭitvā. Chijjitvāti",
  "tika-s0203t2:57_1": "mucchāpattiyā ṭhitaṭṭhānato muccitvā, aṅgapaccaṅgacchedanavasena vā chijjitvā. Accantakhāreti",
  "tika-s0203t2:57_2": "ātapasantāpābhāvena atisītabhāvaṁ sandhāya accantakhāratā vuttā siyā. Na hi taṁ kappasaṇṭhānaudakaṁ",
  "tika-s0203t2:57_3": "sampattikaramahāmeghavuṭṭhaṁ pathavīsandhārakaṁ kappavināsakaudakaṁ viya khāraṁ bhavitumarahati.",
  "tika-s0203t2:57_4": "Tathā hi sati pathavīpi vilīyeyya. Tesaṁ vā pāpakammabalena petānaṁ pakatiudakassa",
  "tika-s0203t2:57_5": "pubbakheḷabhāvāpatti viya tassa udakassa tadā khārabhāvāpatti hotīti vuttaṁ “accantakhāre",
  "tika-s0203t2:57_6": "udake”ti. Samantatoti sabbabhāgato chappakārampi.",
  "tika-s0203t2:58": "202.Catunnaṁ mahārājūnaṁ vasenāti vessavaṇādicatumahārājabhāvasāmaññena.",
  "tika-s0203t2:59": "203.Sabhāvenevāti parassa santike gahaṇena vinā attano sabhāveneva sayameva adhiṭṭhahitvā sīlasampannā.",
  "tika-s0203t2:60_0": "Manussesūti idaṁ pakaticārittavasena vuttaṁ – “manussitthiyā nāma manussapurisesu",
  "tika-s0203t2:60_1": "purisādhippāyacittaṁ uppajjeyyā”ti, bodhisattamātu pana devesūpi tādisaṁ cittaṁ nuppajjateva.",
  "tika-s0203t2:60_2": "Yathā bodhisattassa ānubhāvena bodhisattassa mātu purisādhippāyacittaṁ nuppajjati,",
  "tika-s0203t2:60_3": "evaṁ tassa ānubhāveneva sā kenaci purisena anatikkamanīyāti āha – “pādā na vahanti,",
  "tika-s0203t2:60_4": "dibbasaṅkhalikā viya bajjhantī”ti.",
  "tika-s0203t2:61_0": "Pubbe “kāmaguṇūpasaṁhitaṁ cittaṁ nuppajjatī”ti vuttaṁ, puna “pañcahi kāmaguṇehi samappitā",
  "tika-s0203t2:61_1": "samaṅgībhūtā paricāretī”ti vuttaṁ, kathamidaṁ aññamaññaṁ na virujjhatīti āha “pubbe”tiādi.",
  "tika-s0203t2:61_2": "Vatthupaṭikkhepoti abrahmacariyavatthupaṭisedho. Tenāha “purisādhippāyavasenā”ti.",
  "tika-s0203t2:61_3": "Ārammaṇapaṭilābhoti rūpādipañcakāmaguṇārammaṇasseva paṭilābho.",
  "tika-s0203t2:62_0": "204.Kilamathoti khedo. Kāyassa hi garubhāvakaṭhinabhāvādayopi tassā tadā na honti",
  "tika-s0203t2:62_1": "eva. “Tirokucchigataṁ passatī”ti vuttaṁ, kadā paṭṭhāya passatīti āha – “kalalādikālaṁ",
  "tika-s0203t2:62_2": "atikkamitvā”tiādi. Dassane payojanaṁ sayameva vadati, tassa abhāvato kalalādikāle",
  "tika-s0203t2:62_3": "na passati. Puttenāti daharena mandena uttānaseyyakena. Yaṁ taṁ mātūtiādi pakaticārittavasena",
  "tika-s0203t2:62_4": "vuttaṁ. Cakkavattigabbhatopi hi savisesaṁ bodhisattagabbho parihāraṁ labhati puññasambhārassa",
  "tika-s0203t2:62_5": "sātisayattā, tasmā bodhisattamātā ativiya sappāyāhārācārā ca hutvā sakkaccaṁ pariharati.",
  "tika-s0203t2:62_6": "Puratthābhimukhoti mātu puratthābhimukho. Idāni tirokucchigatassa dissamānatāya abbhantaraṁ",
  "tika-s0203t2:62_7": "bāhirañca kāraṇaṁ dassetuṁ, “pubbe katakamma”ntiādi vuttaṁ. Assāti deviyā. Vatthunti",
  "tika-s0203t2:62_8": "kucchiṁ. Phalikaabbhapaṭalādino viya bodhisattamātukucchitacassa paṭalabhāvena ālokassa",
  "tika-s0203t2:62_9": "vibandhābhāvato yathā bodhisattamātā kucchigataṁ bodhisattaṁ passati, kimevaṁ bodhisattopi",
  "tika-s0203t2:62_10": "mātaraṁ aññañca purato rūpagataṁ passati, noti āha, “bodhisatto panā”tiādi. Kasmā",
  "tika-s0203t2:62_11": "pana sati cakkhumhi āloke ca na passatīti āha – “na hi antokucchiyaṁ cakkhuviññāṇaṁ",
  "tika-s0203t2:62_12": "uppajjatī”ti. Assāsapassāsā viya hi tattha cakkhuviññāṇampi na uppajjati tajjāsamannāhārassābhāvato.",
  "tika-s0203t2:63_0": "205. Yathā aññā itthiyo vijātapaccayā tādisena rogena abhibhūtāpi hutvā maranti,",
  "tika-s0203t2:63_1": "bodhisattamātu pana bodhisatte kucchigate na koci rogo uppajjati; kevalaṁ āyuparikkhayeneva",
  "tika-s0203t2:63_2": "kālaṁ karoti, svāyamattho heṭṭhā vuttoyeva. Bodhisattena vasitaṭṭhānaṁ hītiādinā",
  "tika-s0203t2:63_3": "tattha kāraṇamāha. Apanetvāti aggamahesiṭṭhānato nīharitvā. Anurakkhituṁ na sakkotīti",
  "tika-s0203t2:63_4": "sammā gabbhaparihāraṁ nānuyuñjati, tena gabbho bahvābādho hoti. Vatthuvisadaṁ hotīti",
  "tika-s0203t2:63_5": "gabbhāsayo parisuddho hoti. Mātu majjhimavayassa tatiyakoṭṭhāse bodhisattassa gabbhokkamanampi",
  "tika-s0203t2:63_6": "tassā āyuparimāṇavilokaneneva saṅgahitaṁ vayovasena uppajjanakavikārassa parivajjanato,",
  "tika-s0203t2:63_7": "itthisabhāvena uppajjanakavikāro pana bodhisattassa ānubhāveneva vūpasammati.",
  "tika-s0203t2:64_0": "Sattamāsajātoti paṭisandhiggahaṇato sattame māse jāto. So sītuṇhakkhamo na hoti ativiya",
  "tika-s0203t2:64_1": "sukhumālatāya. Aṭṭhamāsajāto kāmaṁ sattamāsajātato buddhiavayavo, ekacce pana cammapadesā",
  "tika-s0203t2:64_2": "buddhiṁ pāpuṇantā ghaṭṭanaṁ na sahanti, tena so na jīvati. Sattamāsajātassa pana",
  "tika-s0203t2:64_3": "na tāva te jātāti vadanti.",
  "tika-s0203t2:65_0": "Ṭhitāva hutvāti niddukkhatāya ṭhitā eva hutvā. Dukkhassa hi balavabhāvato taṁ dukkhaṁ",
  "tika-s0203t2:65_1": "asahamānā aññā itthiyo nisinnā vā nipannā vā vijāyanti. Upavijaññāti upagatavijāyanakālā.",
  "tika-s0203t2:65_2": "Sakalanagaravāsinoti kapilavatthuṁ parivāretvā ṭhitesu devadahādīsu chasu nagaresu vasantā.",
  "tika-s0203t2:66_0": "Devā naṁ paṭhamaṁ paṭiggaṇhantīti lokanāthaṁ mahāpurisaṁ mayameva paṭhamaṁ paṭiggaṇhāmāti",
  "tika-s0203t2:66_1": "sañjātagāravabahumānā attano pītiṁ pavedentā khīṇāsavā suddhāvāsabrahmāno ādito paṭiggaṇhanti.",
  "tika-s0203t2:66_2": "Sūtivesanti sūtijagganadhātivesaṁ. Eketi uttaravihāravāsino. Macchakkhisadisaṁ chavivasena.",
  "tika-s0203t2:67": "206.Ajinappaveṇiyāti ajinacammehi sibbetvā katapaveṇiyā. Mahātejoti mahānubhāvo. Mahāyasoti mahāparivāro vipulakittighoso ca.",
  "tika-s0203t2:68_0": "Bhaggavibhaggāti sambādhaṭṭhānato nikkhamanena vibhāvitattā bhaggā vibhaggā viya",
  "tika-s0203t2:68_1": "ca hutvā. Tena nesaṁ avisadabhāvameva dasseti. Alaggo hutvāti gabbhāsaye yonipadese",
  "tika-s0203t2:68_2": "ca katthaci alaggo asatto hutvā. Udakenāti gabbhāsayagatena udakena amakkhito nikkhamati",
  "tika-s0203t2:68_3": "sammakkhitassa tādisassa udakasemhādikasseva tattha abhāvato. Bodhisattassa hi puññānubhāvena",
  "tika-s0203t2:68_4": "paṭisandhiggahaṇato paṭṭhāya taṁ ṭhānaṁ visuddhaṁ paramasugandhagandhakuṭi viya candanagandhaṁ",
  "tika-s0203t2:68_5": "vāyantaṁ tiṭṭhati. Udakavaṭṭiyoti udakakkhandhā.",
  "tika-s0203t2:69": "207.Muhuttajātoti muhuttena jāto hutvā muhuttamattova. Anudhāriyamāneti anukūlavasena nīyamāne. Āgatānevāti taṁ ṭhānaṁ upagatāni eva.",
  "tika-s0203t2:70": "Anekasākhanti ratanamayānekasatapatiṭṭhānahīrakaṁ. Sahassamaṇḍalanti tesaṁ upari patiṭṭhitaṁ anekasahassamaṇḍalahīrakaṁ. Marūti devā.",
  "tika-s0203t2:71_0": "Nakho panevaṁ daṭṭhabbanti sattapadavītihārato pageva disāvilokanassa katattā. Tenāha",
  "tika-s0203t2:71_1": "“mahāsatto hī”tiādi. Ekaṅgaṇānīti vivaṭabhāvena vihāraṅgaṇapariveṇaṅgaṇāni viya ekaṅgaṇasadisāni",
  "tika-s0203t2:71_2": "ahesuṁ. Sadisopi natthīti tumhākaṁ idaṁ vilokanaṁ visiṭṭhe passituṁ idha tumhehi",
  "tika-s0203t2:71_3": "sadisopi natthi, kuto uttaritaroti āhaṁsu. Sabbapaṭhamoti sabbappadhāno. Padhānapariyāyo",
  "tika-s0203t2:71_4": "hi idha paṭhamasaddo. Tenāha “itarānī”tiādi. Ettha ca mahesakkhā tāva devā tathā",
  "tika-s0203t2:71_5": "vadanti, itare pana kathanti? Mahāsattassa ānubhāvadassaneneva. Mahesakkhānañhi devānaṁ",
  "tika-s0203t2:71_6": "mahāsattassa ānubhāvo viya tena sadisānampi ānubhāvo paccakkho ahosi. Itare pana",
  "tika-s0203t2:71_7": "tesaṁ vacanaṁ sutvā saddahantā anuminantā tathā āhaṁsu.",
  "tika-s0203t2:72_0": "Jātamattasseva bodhisattassa ṭhānādīni yesaṁ visesādhigamānaṁ pubbanimittabhūtānīti",
  "tika-s0203t2:72_1": "te niddhāretvā dassento, “ettha cā”tiādimāha. Tattha patiṭṭhānaṁ catuiddhipādapaṭilābhassa",
  "tika-s0203t2:72_2": "pubbanimittaṁ iddhipādavasena lokuttaradhammesu suppatiṭṭhitabhāvasamijjhanato. Uttarābhimukhabhāvo",
  "tika-s0203t2:72_3": "lokassa uttaraṇavasena gamanassa pubbanimittaṁ. Sattapadagamanaṁ sattabojjhaṅgādigamanassa",
  "tika-s0203t2:72_4": "pubbanimittaṁ, visuddhachattadhāraṇaṁ suvisuddhavimuttichattadhāraṇassa pubbanimittaṁ,",
  "tika-s0203t2:72_5": "pañcarājakakudhabhaṇḍāni pañcavidhavimuttiguṇaparivāratāya pubbanimittaṁ, anāvaṭadisānuvilokanaṁ",
  "tika-s0203t2:72_6": "anāvaṭañāṇatāya pubbanimittaṁ, “aggohamasmī”tiādivacanaṁ appaṭivattiyadhammacakkapavattanassa",
  "tika-s0203t2:72_7": "pubbanimittaṁ; ayamantimā jātīti āyatiṁ jātiyā abhāvakittanā anupādi…pe… pubbanimittanti",
  "tika-s0203t2:72_8": "veditabbaṁ; tassa tassa anāgate laddhabbavisesassa taṁ taṁ nimittaṁ abyabhicārīnimittanti",
  "tika-s0203t2:72_9": "daṭṭhabbaṁ. Na āgatoti imasmiṁ sutte aññattha ca vakkhamānāya anupubbiyā anāgatataṁ",
  "tika-s0203t2:72_10": "sandhāya vuttaṁ. Āharitvāti tasmiṁ tasmiṁ sutte aṭṭhakathāsu ca āgatanayena āharitvā dīpetabbo.",
  "tika-s0203t2:73_0": "Dasasahassilokadhātu kampīti pana idaṁ satipi idha pāḷiyaṁ āgatatte vakkhamānānamacchariyānaṁ",
  "tika-s0203t2:73_1": "mūlabhūtaṁ dassetuṁ vuttaṁ, evaṁ aññampīdisaṁ daṭṭhabbaṁ. Tanti baddhā vīṇā, cammabaddhā",
  "tika-s0203t2:73_2": "bheriyoti pañcaṅgikatūriyassa nidassanamattaṁ, ca-saddena vā itaresampi saṅgaho daṭṭhabbo.",
  "tika-s0203t2:73_3": "Bhijjiṁsūti pādesu baddhaṭṭhānesuyeva bhijjiṁsu. Vigacchiṁsūti vūpasamiṁsu. Sakatejobhāsitānīti",
  "tika-s0203t2:73_4": "ativiya samujjalāya attano pabhāya obhāsitāni ahesuṁ. Na pavattīti na sandī. Vāto",
  "tika-s0203t2:73_5": "na vāyīti kharo vāto na vāyi, mudusukho pana sattānaṁ sukhāvaho vāyi. Pathavīgatā",
  "tika-s0203t2:73_6": "ahesuṁ uccaṭṭhāne ṭhātuṁ avisahantā. Utusampannoti anuṇhāsītatāsaṅkhātena utunā sampanno.",
  "tika-s0203t2:73_7": "Vāmahatthaṁ ure ṭhapetvā dakkhiṇena puthupāṇinā hatthatāḷanena saddakaraṇaṁ apphoṭanaṁ.",
  "tika-s0203t2:73_8": "Mukhena usseḷanaṁ saddamuñcanaṁ seḷanaṁ. Ekaddhajamālā ahosīti ettha iti-saddo ādiattho.",
  "tika-s0203t2:73_9": "Tena vicittapupphasugandhapupphavassadevā vassiṁsu, sūriye dibbamāne eva tārakā obhāsiṁsu,",
  "tika-s0203t2:73_10": "acchaṁ vippasannaṁ udakaṁ pathavito ubbhijji, bilāsayā darisayā tiracchānā āsayato",
  "tika-s0203t2:73_11": "nikkhamiṁsu; rāgadosamohāpi tanu bhaviṁsu, pathaviyaṁ rajo vūpasami, aniṭṭhagandho",
  "tika-s0203t2:73_12": "vigacchi, dibbagandho vāyi, rūpino devā sarūpeneva manussānaṁ āpāthamagamaṁsu, sattānaṁ",
  "tika-s0203t2:73_13": "cutupapātā nāhesunti imesaṁ saṅgaho daṭṭhabbo. Yāni mahābhinīhārasamaye uppannāni",
  "tika-s0203t2:73_14": "dvattiṁsa pubbanimittāni, tāni anavasesāni tadā ahesunti.",
  "tika-s0203t2:74_0": "Tatrāpīti tesupi pathavikampādīsu evaṁ pubbanimittabhāvo veditabbo, na kevalaṁ sampatijātassa",
  "tika-s0203t2:74_1": "ṭhānādīsu evāti adhippāyo. Sabbaññutaññāṇapaṭilābhassa pubbanimittaṁ sabbassa ñeyyassa",
  "tika-s0203t2:74_2": "titthakaramatassa ca cālanato. Kenaci anussāhitānaṁyeva imasmiṁyeva ekacakkavāḷe",
  "tika-s0203t2:74_3": "sannipāto, kenaci anussāhitānaṁyeva ekappahāreneva sannipatitvā dhammapaṭiggaṇhanassa",
  "tika-s0203t2:74_4": "pubbanimittaṁ, paṭhamaṁ devatānaṁ paṭiggahaṇaṁ dibbavihārapaṭilābhassa, pacchā manussānaṁ",
  "tika-s0203t2:74_5": "paṭiggahaṇaṁ tattheva ṭhānassa niccalasabhāvato āneñjavihārapaṭilābhassa pubbanimittaṁ.",
  "tika-s0203t2:74_6": "Vīṇānaṁ sayaṁ vajjanaṁ parūpadesena vinā sayameva anupubbavihārapaṭilābhassa pubbanimittaṁ.",
  "tika-s0203t2:74_7": "Bherīnaṁ vajjanaṁ cakkavāḷapariyantāya parisāya pavedanasamatthassa dhammabheriyā",
  "tika-s0203t2:74_8": "anusāvanassa amatadundubhighosanassa pubbanimittaṁ. Andubandhanādīnaṁ chedo mānavinibandhachedanassa",
  "tika-s0203t2:74_9": "pubbanimittaṁ; supaṭṭanasampāpuṇanaṁ atthādi anurūpaṁ atthādīsu ñāṇassa bhedādhigamassa pubbanimittaṁ.",
  "tika-s0203t2:75_0": "Nibbānarasenāti kilesānaṁ nibbāyanarasena. Ekarasabhāvassāti sāsanassa sabbattha",
  "tika-s0203t2:75_1": "ekarasabhāvassa. Vātassa avāyanaṁ kissa pubbanimittanti āha “dvāsaṭṭhidiṭṭhigatabhindanassā”ti.",
  "tika-s0203t2:75_2": "Ākāsādiappatiṭṭhavisamacañcalaṭṭhānaṁ pahāya sakuṇānaṁ pathavīgamanaṁ tādisaṁ micchāgāhaṁ",
  "tika-s0203t2:75_3": "pahāya sattānaṁ pāṇehi ratanattayasaraṇagamanassa pubbanimittaṁ. Devatānaṁ apphoṭanādīhi",
  "tika-s0203t2:75_4": "kīḷanaṁ pamodanuppattiudānassa bhavavantagamanena dhammasabhāvabodhanena ca pamodavibhāvanassa",
  "tika-s0203t2:75_5": "pubbanimittaṁ. Dhammavegavassanassāti desanāñāṇavegena dhammāmatassa vassanassa pubbanimittaṁ.",
  "tika-s0203t2:75_6": "Kāyagatāsativasena laddhajjhānaṁ pādakaṁ katvā uppāditamaggaphalasukhānubhavo kāyagatāsatiamatapaṭilābho,",
  "tika-s0203t2:75_7": "tassa pana kāyassapi atappakasukhāvahattā khudāpipāsāpīḷanābhāvo pubbanimittaṁ vutto.",
  "tika-s0203t2:75_8": "Ariyaddhajamālāmālitāyāti sadevakassa lokassa ariyamaggabojjhaṅgadhajamālāhi mālitabhāvassa",
  "tika-s0203t2:75_9": "pubbanimittaṁ. Yaṁ panettha anuddhaṭaṁ, taṁ suviññeyyameva.",
  "tika-s0203t2:76_0": "Etthāti “sampatijāto”tiādinā āgate imasmiṁ ṭhāne. Vissajjitova, tasmā amhehi idha",
  "tika-s0203t2:76_1": "apubbaṁ vattabbaṁ natthīti adhippāyo. Tadā pathaviyaṁ gacchantopi mahāsatto ākāsena",
  "tika-s0203t2:76_2": "gacchanto viya mahājanassa upaṭṭhāsīti ayamettha niyati dhammaniyāmo bodhisattānaṁ",
  "tika-s0203t2:76_3": "dhammatāti idaṁ niyativādavasena kathanaṁ. “Pubbe purimajātīsu tādisassa puññasambhārakammassa",
  "tika-s0203t2:76_4": "katattā upacitattā mahājanassa tathā upaṭṭhāsī”ti idaṁ pubbekatakammavādavasena kathanaṁ.",
  "tika-s0203t2:76_5": "Imesaṁ sattānaṁ upari īsanasīlatāya yathāsakaṁ kammameva issaro nāma, tassa nimmānaṁ",
  "tika-s0203t2:76_6": "attano phalassa nibbattanaṁ, mahāpurisopi sadevakaṁ lokaṁ abhibhavituṁ samatthena",
  "tika-s0203t2:76_7": "uḷārena puññakammunā nibbattito tena issarena nimmito nāma, tassa cāyaṁ nimmānaviseso,",
  "tika-s0203t2:76_8": "yadidaṁ mahānubhāvatā. Yāya mahājanassa tathā upaṭṭhāsīti idaṁ issaranimmānavādavasena",
  "tika-s0203t2:76_9": "kathanaṁ. Evaṁ taṁ taṁ bahuṁ vatvā kiṁ imāya pariyāyakathāyāti avasāne ujukameva",
  "tika-s0203t2:76_10": "evaṁ byākāsi. Sampatijāto pathaviyaṁ kathaṁ padasā gacchati, evaṁmahānubhāvo ākāsena",
  "tika-s0203t2:76_11": "maññe gacchatīti parikappanassa vasena ākāsena gacchanto viya ahosi. Sīghataraṁ pana",
  "tika-s0203t2:76_12": "sattapadavītihārena gatattā dissamānarūpopi mahājanassa adissamāno viya ahosi. Acelakabhāvo",
  "tika-s0203t2:76_13": "khuddakasarīratā ca tādisassa iriyāpathassa ananucchavikāti kammānubhāvasañjanitapāṭihāriyavasena",
  "tika-s0203t2:76_14": "alaṅkārapaṭiyatto viya; soḷasavassuddesiko viya ca mahājanassa upaṭṭhāsīti veditabbaṁ;",
  "tika-s0203t2:76_15": "buddhabhāvānucchavikassa bodhisattānubhāvassa yāthāvato paveditattā buddhena viya…pe… attamanā ahosi.",
  "tika-s0203t2:77_0": "Pākaṭā hutvāti vibhūtā hutvā. Buddhānaṁ ye ye saṅkhāre vavatthapetukāmā, te te uppādakkhaṇepi",
  "tika-s0203t2:77_1": "sabbaso suppaṭividitā supākaṭā hatthatale āmalakaṁ viya suṭṭhu vibhūtā eva hutvā",
  "tika-s0203t2:77_2": "upaṭṭhahanti. Tenāha “yathā hī”tiādi. Anokāsagateti pariggahassa anokāsakāle pavatte.",
  "tika-s0203t2:77_3": "Nippadeseti niravasese. Okāsappatteti ṭhānagamanādikāle uppanne, te hi sammasanassa",
  "tika-s0203t2:77_4": "yogyakāle uppattiyā okāsappattāti adhippāyo. Sattadivasabbhantareti idaṁ buddhānaṁ",
  "tika-s0203t2:77_5": "pākatikasammasanavasena vuttaṁ, ākaṅkhantā pana te yadā kadāci uppannasaṅkhāre sammasantiyeva.",
  "tika-s0203t2:77_6": "Sesaṁ suviññeyyameva.",
  "tika-s0203t2:78": "Acchariyabbhutasuttavaṇṇanāya līnatthappakāsanā samattā.",
  "tika-s0203t2:79": "4. Bākulasuttavaṇṇanā",
  "tika-s0203t2:80_0": "209. Yathā “dvattiṁsā”ti vattabbe dvi-saddassa bā-ādesaṁ katvā bāttiṁsāti vuccati,",
  "tika-s0203t2:80_1": "evaṁ ettha bā-kārādesaṁ katvā bākuloti samaññā ahosi, sāyaṁ tassa anvatthasaññāti",
  "tika-s0203t2:80_2": "dassetuṁ, “tassa hī”tiādi vuttaṁ. Sīsaṁ nhāpetvāti maṅgalatthaṁ mahāgaṅgāya sīsaṁ",
  "tika-s0203t2:80_3": "nhāpetvā. Nimujjanavasenāti jaṇṇupamāṇe udake thokaṁyeva nimujjanavasena. Chaḍḍetvā",
  "tika-s0203t2:80_4": "palātā maraṇabhayatajjitā. Pahariyamānā maranti, na jālena bandhitamattena. Dārakassa",
  "tika-s0203t2:80_5": "tejenāti dārakassa puññatejena. Nīhaṭamattova mato, tassa maraṇatthaṁ upakkamo na",
  "tika-s0203t2:80_6": "kato, yena upakkamena dārakassa bādho siyā. Tanti macchaṁ. Sakalamevāti paripuṇṇāvayavameva.",
  "tika-s0203t2:81_0": "Na kelāyatīti na mamāyati kismiñci na maññati. Dārakassa puññatejena piṭṭhito phālentī.",
  "tika-s0203t2:81_1": "Dārakaṁ labhatīti ugghosanavasena bheriṁ carāpetvā. Pavattiṁ ācikkhi, attano puttabhāvaṁ",
  "tika-s0203t2:81_2": "kathesi. Kucchiyā dhāritattā amātā kātuṁ na sakkā jananībhāvato. Macchaṁ gaṇhantāpīti",
  "tika-s0203t2:81_3": "macchaṁ kiṇitvā gaṇhantāpi. Tathā gaṇhantā ca tappariyāpannaṁ sabbaṁ gaṇhāti nāmāti",
  "tika-s0203t2:81_4": "āha – “vakkayakanādīni bahi katvā gaṇhantā nāma natthī”ti. Ayampi amātā kātuṁ na",
  "tika-s0203t2:81_5": "sakkā sāmikabhāvato. Dārako ubhinnampi kulānaṁ dāyādo hotu dvinnaṁ puttabhāvato.",
  "tika-s0203t2:82_0": "Asītimeti jātiyā asītime vasse. Pabbajjāmattena kilesānaṁ asamucchijjanato vītikkamituṁ",
  "tika-s0203t2:82_1": "kāmasaññā uppannapubbāti pucchā pana pucchitabbā. Tenāha – “evañca kho maṁ, āvuso",
  "tika-s0203t2:82_2": "kassapa, pucchitabba”nti.",
  "tika-s0203t2:83_0": "210.Niyametvāti taṁ taṁvāre sesavārena niyametvā. Kammapathabhedakoti kammapathavisesakaro.",
  "tika-s0203t2:83_1": "Tattha kāmavitakko yathā kāyavacīdvāresu copanappatto kammapathappatto nāma hoti;",
  "tika-s0203t2:83_2": "manodvāre parabhaṇḍassa attano pariṇāmanavasena pavattaabhijjhāsahagato; evaṁ kāmasaññāti,",
  "tika-s0203t2:83_3": "tathā byāpādavihiṁsāvitakkasaññāti thero, “ubhayampetaṁ kammapathabhedakamevā”ti",
  "tika-s0203t2:83_4": "āha. Kammapathaṁ appattaṁ saññaṁ sandhāya, “saññā uppannamattāvā”ti vuccamāne vitakkitampi",
  "tika-s0203t2:83_5": "samānaṁ kammapathaṁ appattameva, ubhayassa pana vasena suttapadaṁ pavattanti therassa adhippāyo.",
  "tika-s0203t2:84_0": "211.Āyūhanakammanti attanā āyūhitabbakammaṁ. Lomakiliṭṭhānīti kiliṭṭhalomāni, kiliṭṭhaṁsūnīti",
  "tika-s0203t2:84_1": "attho. Kimevaṁ bhogesu paranimmitabhave vasavattidevānaṁ viya sabbaso āyūhanakammena",
  "tika-s0203t2:84_2": "vinā aññassapi pabbajitassa paccayalābho diṭṭhapubbo sutapubboti āha “anacchariyañceta”nti.",
  "tika-s0203t2:84_3": "Kulūpakatherānametaṁ kammaṁ, thero pana kadācipi kulūpako nāhosi.",
  "tika-s0203t2:85": "Gadduhanamattanti goduhanamattakālaṁ. Idha pana sakalo goduhano adhippetoti dassento, “gāviṁ…pe… kālamattampī”ti āha. Nibandhīti nibaddhadātabbaṁ katvā ṭhapesi.",
  "tika-s0203t2:86_0": "Sakilesapuggalassa aseribhāvakaraṇena raṇena sadisatāya raṇo, saṁkileso. Aññā udapādīti",
  "tika-s0203t2:86_1": "panāha, tasmā arahattaṁ na paṭiññātanti dasseti. Nanu tathā vacanaṁ paṭijānanaṁ viya",
  "tika-s0203t2:86_2": "hotīti āha “apicā”tiādi.",
  "tika-s0203t2:87": "212. Avāpurati dvāraṁ etenāti avāpuraṇaṁ. Paṭhamasaṅgahato pacchā desitattā dutiyasaṅgahe saṅgitaṁ. Sesaṁ suviññeyyameva.",
  "tika-s0203t2:88": "Bākulasuttavaṇṇanāya līnatthappakāsanā samattā.",
  "tika-s0203t2:89": "5. Dantabhūmisuttavaṇṇanā",
  "tika-s0203t2:90_0": "213.Phuseyyāti ñāṇaphusanā nāma adhippetā, tasmā labheyyāti adhigaccheyya. Evaṁ paṭipannoti,",
  "tika-s0203t2:90_1": "“appamatto ātāpī pahitatto”ti vuttappakārena paṭipanno. Ajānanakoṭṭhāseyevāti avadhāraṇena",
  "tika-s0203t2:90_2": "attani kataṁ dosāropanaṁ nivatteti.",
  "tika-s0203t2:91": "214.Appanāupacāranti appanañceva upacārañca pāpetvā kathesīti atthaṁ vadanti, appanāsahito pana upacāro appanāupacāro, taṁ pāpetvā kathesīti attho.",
  "tika-s0203t2:92_0": "Nikkhamatīti nikkhamo, avaggāhakāmato nikkhamanaṁ nikkhamo eva nekkhammo, paṭhamajjhānādi.",
  "tika-s0203t2:92_1": "Sati kilesakāme attano upahāraṁ upacāretvā assādetvā paribhuñjati nāmāti āha – “duvidhepi",
  "tika-s0203t2:92_2": "kāme paribhuñjamāno”ti. Duvidhepīti hīnapaṇītādivasena duvidhe.",
  "tika-s0203t2:93": "215.Kūṭākāranti gāḷhasāṭheyyaṁ appatirūpe ṭhāne khandhagatapātanādi. Dantagamananti dantehi nibbisevanehi gandhabbagatiṁ. Pattabbaṁ bhūminti sammākiriyāya laddhabbasampattiṁ.",
  "tika-s0203t2:94": "216. Byatiharaṇavasena laṅghakaṁ vilaṅghakaṁ, aññamaññahatthaggahaṇaṁ. Tenāha – “hatthena hatthaṁ gahetvā”ti.",
  "tika-s0203t2:95_0": "217.Gahetuṁ samatthoti gaṇikārahatthinīhi upalāpetvā araññahatthiṁ vacanavasena gahetuṁ",
  "tika-s0203t2:95_1": "samattho. Atipassitvā atiṭṭhānavasena passitvā. Etthagedhāti etasmiṁ araññe nāgavane",
  "tika-s0203t2:95_2": "pavattagedhā. Sukhāyatīti sukhaṁ ayati pavatteti, “sukhaṁ haratī”ti vā pāṭho. Ḍiṇḍimo",
  "tika-s0203t2:95_3": "ānako. Nihitasabbavaṅkadosoti apagatasabbasāṭheyyadoso. Apanītakasāvoti apetasārambhakasāvo.",
  "tika-s0203t2:96": "219.Pañcakāmaguṇanissitasīlānanti akusalānaṁ. Gehassitasīlānanti vā vaṭṭasannissitasīlānaṁ.",
  "tika-s0203t2:97_0": "222.Esanayo sabbatthāti, “majjhimo, daharo”ti āgatesu upamāvāresu, “thero”tiādinā",
  "tika-s0203t2:97_1": "āgatesu upameyyavāresūti pañcasu saṁkilesapakkhiyesu vāresu esa yathāvuttova nayoti",
  "tika-s0203t2:97_2": "veditabbo. Sesaṁ suviññeyyameva.",
  "tika-s0203t2:98": "Dantabhūmisuttavaṇṇanāya līnatthappakāsanā samattā.",
  "tika-s0203t2:99": "6. Bhūmijasuttavaṇṇanā",
  "tika-s0203t2:100_0": "223.Āsañcepikaritvāti, “imināhaṁ brahmacariyena devo vā bhaveyyaṁ devaññataro vā,",
  "tika-s0203t2:100_1": "dukkhato vā mucceyya”nti patthanaṁ katvā cepi caranti, abhabbā phalassa adhigamāya",
  "tika-s0203t2:100_2": "taṇhāya brahmacariyassa vidūsitattāti adhippāyo. Anāsañcepi karitvāti vuttanayena",
  "tika-s0203t2:100_3": "patthanaṁ akatvā. Abhabbā phalassa adhigamāya aniyamitabhāvato. Paṇidhānavasena hi",
  "tika-s0203t2:100_4": "puññaphalaṁ niyataṁ nāma hoti, tadabhāvato kataṁ puññaṁ na labhatīti adhippāyo. Tatiyapakkhe",
  "tika-s0203t2:100_5": "ubhayaṭṭhānehi vuttaṁ, catutthapakkho sammāvatāro iti catukoṭiko pañho jālavasena",
  "tika-s0203t2:100_6": "āhaṭo, tattha āsā nāma patthanā, micchāgāhasmiṁ sati na vipaccati, sammāgāhasmiṁ",
  "tika-s0203t2:100_7": "sati vipaccati, ubhayathāpi ubhayāpekkhānāma, yo micchattadhamme purakkhatvā brahmacariyaṁ",
  "tika-s0203t2:100_8": "carati, tassa yathādhippāyaphalaṁ samijjhatīti na vattabbaṁ ayoniso brahmacariyassa",
  "tika-s0203t2:100_9": "ciṇṇattā; yo pana sammattaṁ purakkhatvā brahmacariyaṁ carati, tassa yathādhippāyaṁ",
  "tika-s0203t2:100_10": "brahmacariyaphalaṁ na samijjhatīti na vattabbaṁ yoniso brahmacariyassa ciṇṇattā.",
  "tika-s0203t2:100_11": "Tena vuttaṁ – “āsañcepi karitvā ayoniso brahmacariyaṁ carantī”tiādi. Sesaṁ suviññeyyameva.",
  "tika-s0203t2:101": "Bhūmijasuttavaṇṇanāya līnatthappakāsanā samattā.",
  "tika-s0203t2:102": "7. Anuruddhasuttavaṇṇanā",
  "tika-s0203t2:103_0": "230.Upasaṅkamitvāevamāhaṁsūti vuttaṁ upasaṅkamanakāraṇaṁ dassento, “tassa upāsakassa",
  "tika-s0203t2:103_1": "aphāsukakālo ahosī”ti āha. Avirādhitanti avirajjhanakaṁ. Yadi vā te dhammā nānatthā,",
  "tika-s0203t2:103_2": "yadi vā ekatthā, yaṁ tattha avirajjhanakaṁ, taṁ taṁyeva paṭibhātūti yojanā. Jhānamevāti",
  "tika-s0203t2:103_3": "appamāṇajjhānameva, “cetovimuttī”ti pana vuttattā cittekaggatāyeva evaṁ vuccatīti",
  "tika-s0203t2:103_4": "upāsakassa adhippāyo.",
  "tika-s0203t2:104_0": "231. Yāvatā majjhanhike kāle chāyā pharati, nivāte paṇṇāni patanti, ettāvatā “rukkhamūla”nti",
  "tika-s0203t2:104_1": "vuccatīti evaṁ vuttaṁ ekarukkhamūlappamāṇaṭṭhānaṁ. Kasiṇanimittena ottharitvāti kasiṇārammaṇaṁ",
  "tika-s0203t2:104_2": "jhānaṁ samāpajjanto tasmiṁ kasiṇa…pe… viharatīti vutto. Ābhogo natthi jhānakkhaṇe.",
  "tika-s0203t2:104_3": "Kāmaṁ samāpattikkhaṇe ābhogo natthi tato pana pubbe vā siyā so ābhogo, tampi sandhāya",
  "tika-s0203t2:104_4": "mahaggatanti keci. Idāni tāsaṁ cetovimuttīnaṁ satipi kenaci visesena abhede visayādito",
  "tika-s0203t2:104_5": "labbhamānabhedaṁ dassetuṁ, “etthā”tiādi vuttaṁ. Nimittaṁ na vaḍḍhati vaḍḍhetabbassa",
  "tika-s0203t2:104_6": "nimittasseva abhāvato. Pathavīkasiṇādīnaṁ viya ākāsabhāvanāya ugghāṭanaṁ na jāyati.",
  "tika-s0203t2:104_7": "Tāni jhānānīti brahmavihārajjhānāni. Cuddasavidhena paridamanābhāvato abhiññānaṁ",
  "tika-s0203t2:104_8": "pādakāni na honti. Nimittugghāṭasseva abhāvato arūpajjhānānaṁ anadhiṭṭhānatāya nirodhassa",
  "tika-s0203t2:104_9": "pādakāni na hontīti. Kammavaṭṭabhāvena kilesavaṭṭavipākavaṭṭānaṁ tiṇṇaṁ vaṭṭānaṁ",
  "tika-s0203t2:104_10": "paccayabhāvo vaṭṭapādakatā. Upapajjanavaseneva taṁ taṁ bhavaṁ okkamati etehīti bhavokkamanāni.",
  "tika-s0203t2:104_11": "Dutiyanayassa vuttavipariyāyena attho veditabbo. Ugghāṭanassa labbhanato arūpajjhānopari",
  "tika-s0203t2:104_12": "samatikkamo hotīti ayameva viseso. Evanti yathāvuttena nimittāvaḍḍhananimittavaḍḍhanādippakārena.",
  "tika-s0203t2:104_13": "Nānatthāti nānāsabhāvā. Evanti appamāṇamahaggatasaddavacanīyatāya nānābyañjanā. Kāmañcettha",
  "tika-s0203t2:104_14": "appamāṇasamāpattitopi nīharitvā vakkhamānabhavūpapattikāraṇaṁ dassetuṁ sakkā, aṭṭhakathāyaṁ",
  "tika-s0203t2:104_15": "pana kasiṇajhānatova nīharitvā yojanā katāti tathā vuttaṁ. Atha vā mahaggatagahaṇenettha",
  "tika-s0203t2:104_16": "appamāṇāti vuttabrahmavihārānampi saṅgaho veditabbo tassā samaññāya ubhayesampi sādhāraṇabhāvato.",
  "tika-s0203t2:105_0": "232.Evaṁvuttoti asatipi tathārūpe ābhoge “parittābhāti pharitvā adhimuccitvā viharatī”ti",
  "tika-s0203t2:105_1": "vutto. Appamāṇaṁ katvā kasiṇaṁ vaḍḍhentassa kasiṇavaḍḍhanavasena bahulīkārasambhavato",
  "tika-s0203t2:105_2": "siyā jhānassa balavataratā, tadabhāve ca dubbalatā, āciṇṇavasitāya pana paccanīkadhammānaṁ",
  "tika-s0203t2:105_3": "sammā aparisodhane vattabbameva natthīti pañcahākārehi jhānassa appaguṇataṁ dassento,",
  "tika-s0203t2:105_4": "“suppamatte vā”tiādimāha. Jhānassa appānubhāvatāya eva tannimittā pabhāpi appatarā",
  "tika-s0203t2:105_5": "aparisuddhāva hotīti āha – “vaṇṇo…pe… saṁkiliṭṭho cā”ti. Dutiyanayo vuttavipariyāyena",
  "tika-s0203t2:105_6": "veditabbo. Tatthāpi kasiṇassa parittabhāvena vaṇṇassa parittatā, parittārammaṇāya",
  "tika-s0203t2:105_7": "anurūpatāya vā nimittaṁ pabhāmaṇḍalakampi parittameva siyāti adhippāyo. Vipulaparikammanti",
  "tika-s0203t2:105_8": "vipulabhāvena parikammaṁ. Sesaṁ tatiyacatutthanayesu vattabbaṁ paṭhamadutiyanayesu vuttasadisameva.",
  "tika-s0203t2:106_0": "Vaṇṇanānattanti yadi pītaṁ yadi lohitaṁ yadi vā odātanti sarīravaṇṇanānattaṁ. Ābhānānattanti",
  "tika-s0203t2:106_1": "parittavipulatāvasena pabhāya nānattaṁ. Accinānattanti tejodhātussa dīghādivasena",
  "tika-s0203t2:106_2": "vemattatā. Abhinivisantīti abhirativasena nivisanti nisīdanti tiṭṭhanti. Tenāha “vasantī”ti.",
  "tika-s0203t2:107_0": "234. Ābhanti dibbantīti ābhāti āha “ābhāsampannā”ti. Tadaṅgenāti vā tassā parittatāya",
  "tika-s0203t2:107_1": "appamāṇatāya ca ābhākāraṇaṁ, taṁ pana atthato bhavūpapattikāraṇamevāti āha – “tassā",
  "tika-s0203t2:107_2": "bhavūpapattiyā aṅgenā”ti. Kāyālasiyabhāvo tandīādīnaṁ hetubhūtā kāyassa vitthāyitatā.",
  "tika-s0203t2:108_0": "235.Pāramiyoti mahāsāvakasaṁvattanikā sāvakapāramiyo pūrento. Brahmaloketi brahmattabhāve,",
  "tika-s0203t2:108_1": "brahmaloke vā uppattiṁ paṭilabhi, vuttampi cetaṁ theragāthāsu. Avokiṇṇanti aññehi",
  "tika-s0203t2:108_2": "asammissanti attho. Pubbe sañcaritanti atītabhavesu jātivasena sañcaraṇaṁ mama, sañcaritanti",
  "tika-s0203t2:108_3": "taṁ mamassāti attho. Sesaṁ suviññeyyameva.",
  "tika-s0203t2:109": "Anuruddhasuttavaṇṇanāya līnatthappakāsanā samattā.",
  "tika-s0203t2:110": "8. Upakkilesasuttavaṇṇanā",
  "tika-s0203t2:111_0": "236.Tasmāti atthakāmattā evamāha, na bhagavato vacanaṁ anādiyanto. Ye pana tadā satthuvacanaṁ",
  "tika-s0203t2:111_1": "na gaṇhiṁsu, te kiñci avatvā tuṇhībhūtā maṅkubhūtā aṭṭhaṁsu, tasmā ubhayesampi satthari",
  "tika-s0203t2:111_2": "agāravapaṭipatti nāhosi.",
  "tika-s0203t2:112_0": "Yenapi janena na diṭṭhoti yena ubhayajanena aññavihitatāya kuḍḍakavāṭādiantarikatāya",
  "tika-s0203t2:112_1": "vā na diṭṭho. Damanatthanti tehi upāsakehi nimmadabhāvaṁ āpāditānaṁ tesaṁ bhikkhūnaṁ",
  "tika-s0203t2:112_2": "damanatthaṁ. Ṭhapayiṁsūti yo imesaṁ bhikkhūnaṁ deti, tassa sataṁ daṇḍoti, sahassanti ca vadanti.",
  "tika-s0203t2:113_0": "237. Vaggabhāveneva nānāsaddo assāti puthusaddo. Samajanoti bhaṇḍane samajjhāsayo",
  "tika-s0203t2:113_1": "jano. Bālalakkhaṇe ṭhitopi “ahaṁ bālo”ti na maññati. Bhiyyo cāti attano bālabhāvassa",
  "tika-s0203t2:113_2": "ajānanatopi bhiyyo ca bhaṇḍanassa upari phoṭo viya saṅghabhedassa attano kāraṇabhāvampi",
  "tika-s0203t2:113_3": "uppajjamānaṁ na maññi naññāsi.",
  "tika-s0203t2:114_0": "Kalahavasena pavattavācāyeva gocaro etesanti vācāgocarā hutvā. Mukhāyāmanti vivādavasena",
  "tika-s0203t2:114_1": "mukhaṁ āyametvā bhāṇino. Na taṁ jānantīti taṁ kalahaṁ na jānanti. Kalahaṁ karonto",
  "tika-s0203t2:114_2": "ca taṁ na jānanto nāma natthi. Yathā pana na jānanti, taṁ dassetuṁ āha – “evaṁ sādīnavo",
  "tika-s0203t2:114_3": "aya”nti. Ayaṁ kalaho nāma attano paresañca atthajāpanato anatthuppādanato diṭṭheva",
  "tika-s0203t2:114_4": "dhamme samparāye ca sādīnavo, sadosoti attho.",
  "tika-s0203t2:115": "Upanayhantīti upanāhavasena anubandhanti. Porāṇoti purimehi buddhādīhi āciṇṇasamāciṇṇatāya purātano.",
  "tika-s0203t2:116": "Na jānantīti aniccasaññaṁ na paccupaṭṭhāpenti.",
  "tika-s0203t2:117": "Tathā pavattaverānanti aṭṭhichinnādibhāvaṁ nissāya upanayavasena cirakālaṁ pavattaverānaṁ.",
  "tika-s0203t2:118_0": "Bālasahāyatāya ime bhikkhū kalahapasutā, paṇḍitasahāyānaṁ pana idaṁ na siyāti paṇḍitasahāyassa",
  "tika-s0203t2:118_1": "bālasahāyassa ca vaṇṇāvaṇṇadīpanatthaṁ vuttā. Sīhabyagghādike pākaṭaparissaye rāgadosādike",
  "tika-s0203t2:118_2": "paṭicchannaparissaye ca abhibhavitvā.",
  "tika-s0203t2:119_0": "Mātaṅgo araññe mātaṅgaraññeti saralopena sandhi. Mātaṅgasaddeneva hatthibhāvassa",
  "tika-s0203t2:119_1": "vuttattā nāgavacanaṁ tassa mahattavibhāvanatthanti āha – “nāgoti mahantādhivacanameta”nti.",
  "tika-s0203t2:119_2": "Mahantapariyāyopi hi nāga-saddo hoti “evaṁ nāgassa nāgena, īsādantassa hatthino”tiādīsu.",
  "tika-s0203t2:120_0": "238.Kirasaddo anussavasūcanattho nipāto. Tena ayamettha sutiparamparāti dasseti.",
  "tika-s0203t2:120_1": "Bhagavatā hi so ādīnavo pageva pariññāto, na tena satthā nibbiṇṇo hoti; tasmiṁ pana",
  "tika-s0203t2:120_2": "antovasse keci buddhaveneyyā nāhesuṁ; tena aññattha gamanaṁ tesaṁ bhikkhūnaṁ damanupāyoti",
  "tika-s0203t2:120_3": "pālileyyakaṁ uddissa gacchanto ekavihāriṁ āyasmantaṁ bhaguṁ, samaggavāsaṁ vasante",
  "tika-s0203t2:120_4": "ca anuruddhattherādike sampahaṁsetuṁ anuruddhattherassa ca. Imaṁ upakkilesovādaṁ",
  "tika-s0203t2:120_5": "dātuṁ tattha gato, tasmā kalahakārake kirassāti etthāpi kirasaddaggahaṇe eseva nayo.",
  "tika-s0203t2:120_6": "Vuttanayameva gosiṅgasālasutte.",
  "tika-s0203t2:121_0": "241. “Yathā kathaṁ panā”ti vuttapucchānaṁ pacchimabhāvato “atthi pana voti pacchimapucchāyā”ti",
  "tika-s0203t2:121_1": "vuttaṁ, na puna “atthi pana vo”ti pavattanassa pucchanassa atthibhāvato. So pana",
  "tika-s0203t2:121_2": "lokuttaradhammo. Therānanti anuruddhattherādīnaṁ natthi. Parikammobhāsaṁ pucchatīti",
  "tika-s0203t2:121_3": "dibbacakkhuñāṇe katādhikārattā tassa uppādanatthaṁ parikammobhāsaṁ pucchati. Parikammobhāsanti",
  "tika-s0203t2:121_4": "parikammasamādhinibbattaṁ obhāsaṁ, upacārajjhānasañjanitaṁ obhāsanti attho. Catutthajjhānalābhī",
  "tika-s0203t2:121_5": "hi dibbacakkhuparikammatthaṁ obhāsakasiṇaṁ bhāvetvā upacāre ṭhapito samādhi parikammasamādhi,",
  "tika-s0203t2:121_6": "tattha obhāso parikammobhāsoti vutto. Taṁ sandhāyāha – “obhāsañceva sañjānāmāti parikammobhāsaṁ",
  "tika-s0203t2:121_7": "sañjānāmā”ti. Yattake hi ṭhāne dibbacakkhunā rūpagataṁ daṭṭhukāmo, tattakaṁ ṭhānaṁ",
  "tika-s0203t2:121_8": "obhāsakasiṇaṁ pharitvā ṭhito. Taṁ obhāsaṁ tattha ca rūpagataṁ dibbacakkhuñāṇena passati,",
  "tika-s0203t2:121_9": "therā ca tathā paṭipajjiṁsu. Tena vuttaṁ – “obhāsañceva sañjānāma dassanañca rūpāna”nti.",
  "tika-s0203t2:121_10": "Yasmā pana tesaṁ rūpagataṁ passantānaṁ parikammavāro atikkami, tato obhāso antaradhāyi,",
  "tika-s0203t2:121_11": "tasmiṁ antarahite rūpagatampi na paññāyati. Parikammanti hi yathāvuttakasiṇārammaṇaṁ",
  "tika-s0203t2:121_12": "upacārajjhānaṁ, rūpagataṁ passantānaṁ kasiṇobhāsavasena rūpagatadassanaṁ, kasiṇobhāso",
  "tika-s0203t2:121_13": "ca parikammavasenāti tadubhayampi parikammassa appavattiyā nāhosi, tayidaṁ kāraṇaṁ",
  "tika-s0203t2:121_14": "ādikammikabhāvato therā na maññiṁsu, tasmā vuttaṁ “nappaṭivijjhāmā”ti.",
  "tika-s0203t2:122_0": "Nimittaṁ paṭivijjhitabbanti kāraṇaṁ paccakkhato dassetvā suvisuddhadibbacakkhuñāṇe",
  "tika-s0203t2:122_1": "theraṁ patiṭṭhāpetukāmo satthā vadati. Kiṁ na āḷulessantīti kiṁ na byāmohessanti,",
  "tika-s0203t2:122_2": "byāmohessanti evāti attho. Vicikicchā udapādīti dibbacakkhuno yathāupaṭṭhitesu rūpagatesu",
  "tika-s0203t2:122_3": "apubbatāya, “idaṁ nu kho rūpagataṁ kiṁ, idaṁ nu kho ki”nti maggena asamucchinnattā",
  "tika-s0203t2:122_4": "vicikicchā saṁsayo uppajji. Samādhi cavīti vicikicchāya uppannattā parikammasamādhi",
  "tika-s0203t2:122_5": "vigacchi. Tato eva hi parikammobhāsopi antaradhāyi, dibbacakkhunāpi rūpaṁ na passi.",
  "tika-s0203t2:122_6": "Na manasi karissāmīti manasikāravasena me rūpāni upaṭṭhahiṁsu, rūpāni passato vicikicchā",
  "tika-s0203t2:122_7": "uppajjati, tasmā idāni kiñci na manasi karissāmīti tuṇhī ahosi taṁ pana tuṇhībhāvappattiṁ",
  "tika-s0203t2:122_8": "sandhāyāha “amanasikāro udapādī”ti.",
  "tika-s0203t2:123_0": "Tathābhūtassa amanasikārassa abhāvaṁ āgamma uppilaṁ udapādi. Vīriyaṁ gāḷhaṁ paggahitanti",
  "tika-s0203t2:123_1": "thinamiddhachambhitattānaṁ vūpasamanatthaṁ accāraddhavīriyaṁ ahosi, tena citte samādhidūsikā",
  "tika-s0203t2:123_2": "gehassitā balavapīti uppannā. Tenāha “uppilaṁ uppanna”nti. Tatoti sithilavīriyattā.",
  "tika-s0203t2:123_3": "Patameyyāti ativiya khinnaṁ bhaveyya. Taṁ mamāti patthanāabhibhavanīyamanasīsena",
  "tika-s0203t2:123_4": "jappetīti abhijappā, taṇhā. Nānattā nānāsabhāvā saññā nānattasaññā. Ativiya upari",
  "tika-s0203t2:123_5": "katvā nijjhānaṁ pekkhanaṁ atinijjhāyitattaṁ.",
  "tika-s0203t2:124_0": "243.Parikammobhāsamevāti parikammasamuṭṭhitaṁ obhāsameva. Na ca rūpāni passāmīti",
  "tika-s0203t2:124_1": "obhāsamanasikārapasutatāya dibbacakkhunā rūpāni na passāmi. Visayarūpamevāti tena",
  "tika-s0203t2:124_2": "pharitvā ṭhitaṭṭhāneva dibbacakkhuno visayabhūtaṁ rūpagatameva manasi karomi.",
  "tika-s0203t2:125_0": "Kasiṇarūpānaṁ vasenettha obhāsassa parittatāti āha “parittaṭṭhāne obhāsa”nti. Parittāni",
  "tika-s0203t2:125_1": "rūpānīti katipayāni, sā ca nesaṁ parittatā ṭhānavasenevāti āha “parittakaṭṭhāne rūpānī”ti.",
  "tika-s0203t2:125_2": "“Appamāṇañcevā”tiādinā vutto dutiyavāro. Obhāsaparittataṁ sandhāya parikammasamādhi",
  "tika-s0203t2:125_3": "“paritto”ti vutto tasseva obhāsassa appamāṇatāya appamāṇasamādhīti vacanato. Tasmiṁ",
  "tika-s0203t2:125_4": "samayeti tasmiṁ parittasamādhino uppannasamaye. Dibbacakkhupi parittakaṁ hoti parittarūpagatadassanato.",
  "tika-s0203t2:126_0": "245.Dukatikajjhānasamādhinti catukkanaye dukajjhānasamādhiṁ, pañcakanaye tikajjhānasamādhinti",
  "tika-s0203t2:126_1": "yojanā. Dukajjhānasamādhinti catukkanaye tatiyacatutthavasena dukajjhānasamādhiṁ,",
  "tika-s0203t2:126_2": "pañcakanaye catutthapañcamavasena dukajjhānasamādhiṁ. Tikacatukkajjhānasamādhinti",
  "tika-s0203t2:126_3": "catukkanaye tikajjhānasamādhiṁ, pañcakanaye catukkajjhānasamādhinti yojanā.",
  "tika-s0203t2:127_0": "Tividhanti sappītikavasena tippakāraṁ samādhiṁ. Tadantogadhāti sappītikādisabhāvā.",
  "tika-s0203t2:127_1": "Kāmaṁ bhagavā purimayāme pubbenivāsānussatiñāṇaṁ, pacchimayāme dibbacakkhuñāṇaṁ nibbattentopi",
  "tika-s0203t2:127_2": "imāni ñāṇāni bhāvesiyeva. Vipassanāpādakāni pana ñāṇāni sandhāya, “pacchimayāme”ti",
  "tika-s0203t2:127_3": "vuttaṁ, tenāha “bhagavato hī”tiādi. Pañcamajjhānassāti pañcamajjhānikassa vasena",
  "tika-s0203t2:127_4": "paṭhamajjhāniko maggo natthi. Soti pañcakanayo bhagavato lokiyo ahosi. Etanti etaṁ,",
  "tika-s0203t2:127_5": "“savitakkampi savicāraṁ samādhiṁ bhāvemī”tiādivacanaṁ. Lokiyalokuttaramissakaṁ sandhāya",
  "tika-s0203t2:127_6": "vuttaṁ, na “lokiyaṁ vā lokuttarameva vā”ti. Sesaṁ suviññeyyamevāti.",
  "tika-s0203t2:128": "Upakkilesasuttavaṇṇanāya līnatthappakāsanā samattā.",
  "tika-s0203t2:129": "9. Bālapaṇḍitasuttavaṇṇanā",
  "tika-s0203t2:130_0": "246.Etehīti ducintitādīhi. Etena lakkhaṇasaddassa karaṇatthatamāha. Tānevāti lakkhaṇāni",
  "tika-s0203t2:130_1": "eva. Tassāti bālassa. “Ayaṁ bālo”ti nimīyati sañcānīyati etehīti bālanimittāni. Apadānaṁ",
  "tika-s0203t2:130_2": "vuccati vikhyātaṁ kammaṁ. Ducintitādīni ca bāle vikhyātāni, avadhāraṇabhāve vā, tasmā",
  "tika-s0203t2:130_3": "bālassa apadānānīti bālāpadānāni. Abhijjhādīhi duṭṭhaṁ dūsitaṁ cintetīti ducintitacintī.",
  "tika-s0203t2:130_4": "Lobhādīhi duṭṭhaṁ bhāsitaṁ musāvādādiṁ bhāsatīti dubbhāsitabhāsī. Tesaṁ tesaṁyeva",
  "tika-s0203t2:130_5": "vasena kattabbato dukkaṭakammaṁ pāṇātipātādiṁ karotīti dukkaṭakammakārī. Tenāha “cintayanto”tiādi.",
  "tika-s0203t2:130_6": "Tāni upanissāya jātanti tajjaṁ. Tato eva tesaṁ sāruppaṁ anurūpanti tassāruppaṁ. Tenāha",
  "tika-s0203t2:130_7": "“tajjātika”ntiādi. Kacchamānāyāti kathiyamānāya.",
  "tika-s0203t2:131_0": "248. Yasmā sattānaṁ yathūpacitāni kammāni katokāsāni tadupaṭṭhāpitāni kammanimittagatinimittāni",
  "tika-s0203t2:131_1": "maraṇassa āsannakāle cittassa āpāthaṁ āgacchantāni, tadā olambantāni viya abhibhavantāni",
  "tika-s0203t2:131_2": "viya ajjhottharantāni viya upaṭṭhahanti, tasmā vuttaṁ – “olambanādiākārena hi tāni",
  "tika-s0203t2:131_3": "upaṭṭhahantī”ti. Upaṭṭhānākāro eva tadā cittassa gocarabhāvaṁ gacchatīti āha – “tasmiṁ",
  "tika-s0203t2:131_4": "upaṭṭhānākāre āpāthagate”ti.",
  "tika-s0203t2:132_0": "249.Na sakkāti na vadatīti etena dvepi paṭisedhā pakatiatthāti ayamattho vutto hoti.",
  "tika-s0203t2:132_1": "Na sukarāti pana iminā dukkarabhāvo dīpito, dukkarañca tāva upāyena sakkā kātunti",
  "tika-s0203t2:132_2": "dassento āha – “na sukaraṁ panā”tiādi. Tenāti vinivijjhitvā gamanena aññamaññaṁ saṁvijjhanena.",
  "tika-s0203t2:132_3": "Assāti corassa. Ito uttaripīti majjhanhikasamayaṁ sāyanhasamayañca sattisatena.",
  "tika-s0203t2:133_0": "250.Saṅkhampi na upetīti iminā saṅkhātabbamattaṁ natthīti dīpitaṁ hotīti āha – “gaṇanāmattampi",
  "tika-s0203t2:133_1": "na gacchatī”ti. Upanikkhepanamattampīti etthāpi eseva nayo. Kalabhāganti kalānaṁ",
  "tika-s0203t2:133_2": "saṅgaṇanakoṭṭhāsaṁ. Tenāha “satimaṁ kala”ntiādi. Olokitamattampīti upanikkhepanavasena",
  "tika-s0203t2:133_3": "olokanamattakampi. Taṁ kammakāraṇanti taṁ pañcavidhabandhanakammakāraṇaṁ catunnampi",
  "tika-s0203t2:133_4": "passānaṁ vasena samparivattetvā karontiyeva, pāḷiyaṁ pana ekapassavasena āgatā. Gehassāti",
  "tika-s0203t2:133_5": "mahato gehassa. Sabbatoti sabbāvayavato. Sampajjalite ekajālībhūte. Supakkuthitāyāti suṭṭhu nipakkāya.",
  "tika-s0203t2:134": "Vibhattoti tattha nibbattakasattānaṁ sādhāraṇakammunā vibhatto viya nibbatto. Ayopākārena parito atto gahitoti ayopākārapariyatto parikkhitto.",
  "tika-s0203t2:135": "Yamakagoḷakāti dārakānaṁ kīḷanayugaḷā. Evampi dukkhoti yathāvuttaussadanirayavasenapi sota-ghāna-jivhā-kāya-mano-gocaratāvasenapi iminā ākārena dukkhoti.",
  "tika-s0203t2:136": "251.Dantehi ullehitvāti uttaradantehi añchitvā. Rasavasena atitto assādo rasādo. Tenāha “rasagedhena paribhuttaraso”ti.",
  "tika-s0203t2:137_0": "252.Durūpoti virūpo. Duddasoti teneva virūpabhāvena aniṭṭhadassano. Lakuṇṭhakoti",
  "tika-s0203t2:137_1": "rasso. Paviṭṭhagīvoti khandhantaraṁ anupaviṭṭhagīvo. Mahodaroti vipulakucchi. Yebhuyyena",
  "tika-s0203t2:137_2": "hi lakuṇṭakā sattā rassagīvā puthulakucchikāva hontīti tathā vuttaṁ. Kāṇo nāma cakkhuvikaloti",
  "tika-s0203t2:137_3": "vuttaṁ – “ekakkhikāṇo vā ubhayakkhikāṇo vā”ti. Kuṇīti hatthavikalo vuccatīti āha",
  "tika-s0203t2:137_4": "– “ekahatthakuṇī vā ubhayahatthakuṇī vā”ti. Vātādinā upahatakāyapakkho idha pakkhahatoti",
  "tika-s0203t2:137_5": "adhippeto, na pakkhihatoti āha – “pakkhahatoti pīṭhasappī”ti. Dukkhānupabandhadassanatthanti",
  "tika-s0203t2:137_6": "aparāparajātīsu vipākadukkhassa anupabandhavasena pavattidassanatthaṁ.",
  "tika-s0203t2:138_0": "Kalīyati khalīyati appahīyati sāsanaṁ etenāti kali, jutaparājayo. So eva gahasadisatāya",
  "tika-s0203t2:138_1": "“kaliggaho”ti vutto. Adhibandhanti kuṭumbassa adhivutthassa mūlabhūtassa attano bandhitabbataṁ.",
  "tika-s0203t2:138_2": "Tenāha “attanāpi bandhaṁ nigaccheyyā”ti. Bālabhūmiyā bālabhāvassa matthakappatti",
  "tika-s0203t2:138_3": "nirayagāmikammakāritāti “niraye nibbattati”cceva vuttaṁ. Taggahaṇeneva pana tato",
  "tika-s0203t2:138_4": "mudumudutarādikammavasena sesāpāyesu aparāparanibbattādibālabhūmi vibhāvitā hotīti.",
  "tika-s0203t2:139_0": "253.Vuttānusārenāti “bālo aya”ntiādinā vuttassa atthavacanassa “paṇḍito aya”nti etehi",
  "tika-s0203t2:139_1": "lakkhīyatītiādinā anusārena. Manosucaritādīnaṁ vasenāti cintento anabhijjhā-abyāpāda-sammādassanaṁ",
  "tika-s0203t2:139_2": "sucintitameva cintetītiādinā manosucaritānaṁ tiṇṇaṁ sucaritānaṁ vasena yojetabbāni.",
  "tika-s0203t2:140": "Cakkaratanavaṇṇanā",
  "tika-s0203t2:141_0": "256. Uposathaṁ vuccati aṭṭhaṅgasamannāgataṁ sabbadivasesu gahaṭṭhehi rakkhitabbasīlaṁ,",
  "tika-s0203t2:141_1": "samādānavasena taṁ etassa atthīti uposathiko, tassa. Tenāha “samādinnauposathaṅgassā”ti.",
  "tika-s0203t2:141_2": "Tadāti tasmiṁ kāle, yasmiṁ pana kāle cakkavattibhāvasaṁvattaniya-dāna-sīlādi-puññasambhārasamudāgamasampanno",
  "tika-s0203t2:141_3": "pūritacakkavattivatto kādīpadesavisesapaccājātiyā ceva kularūpabhogādhipateyyādiguṇavisesasampattiyā",
  "tika-s0203t2:141_4": "ca tadanurūpe attabhāve ṭhito hoti, tasmiṁ kāle. Tādise hi kāle cakkavattibhāvī purisuttamo",
  "tika-s0203t2:141_5": "yathāvuttaguṇasamannāgato rājā khattiyo hutvā muddhāvasitto visuddhasīlo anuposathaṁ",
  "tika-s0203t2:141_6": "satasahassavissajjanādinā sammāpaṭipattiṁ paṭipajjati, na yadā cakkaratanaṁ uppajjati,",
  "tika-s0203t2:141_7": "tadā eva. Tenāha – “pāto…pe… dhammatā”ti. (Tattha damo indriyasaṁvaro, saṁyamo sīlasaṁvaro.)",
  "tika-s0203t2:142_0": "Vuttappakārapuññakammapaccayanti cakkavattibhāvāvahadānadamasaṁyamādipuññakammahetukaṁ.",
  "tika-s0203t2:142_1": "Nīlamaṇisaṅghāṭasadisanti indanīlamaṇisañcayasamānaṁ. Dibbānubhāvayuttattāti dassanīyatā",
  "tika-s0203t2:142_2": "manuññaghosatā ākāsagāmitā obhāsavissajjanā appaṭighātatā rañño icchitatthanipphattikāraṇatāti",
  "tika-s0203t2:142_3": "evamādīhi dibbasadisehi ānubhāvehi samannāgatattā. Sabbehi ākārehīti sabbehi sundarehi",
  "tika-s0203t2:142_4": "ākārehi. Paripūranti paripuṇṇaṁ. Sā cassa pāripūri idāneva vitthārīyati.",
  "tika-s0203t2:143_0": "Panāḷīti chiddaṁ. Suddhasiniddhadantapantiyā nibbivarāyāti adhippāyo. Nābhipanāḷi",
  "tika-s0203t2:143_1": "parikkhepapaṭṭesūti nābhiparikkhepapaṭṭe ceva nābhiyā panāḷiparikkhepapaṭṭe ca. Suvibhattāvāti",
  "tika-s0203t2:143_2": "aññamaññaṁ asaṁkiṇṇattā suṭṭhu vibhattā. Paricchedalekhantaresu maṇikā suvibhattā",
  "tika-s0203t2:143_3": "hutvā paññāyantīti vadanti.",
  "tika-s0203t2:144_0": "Paricchedalekhādīnīti ādi-saddena mālākammādiṁ saṅgaṇhāti. Surattātiādīsu surattaggahaṇena",
  "tika-s0203t2:144_1": "mahānāmavaṇṇataṁ paṭikkhipati, suddhaggahaṇena saṁkiliṭṭhataṁ, siniddhaggahaṇena",
  "tika-s0203t2:144_2": "lūkhataṁ. Kāmaṁ tassa cakkaratanassa nemimaṇḍalaṁ asandhikaṁva nibbattaṁ, sabbatthakameva",
  "tika-s0203t2:144_3": "pana kevalaṁ pavāḷavaṇṇova na sobhatīti pakaticakkassa sandhiyuttesu ṭhānesu rattajambunadaparikkhataṁ",
  "tika-s0203t2:144_4": "ahosi, taṁ sandhāya vuttaṁ “sandhīsu panassā”tiādi.",
  "tika-s0203t2:145_0": "Nemimaṇḍalapiṭṭhiyanti nemimaṇḍalassa piṭṭhipadese. Dasannaṁ dasannaṁ arānamantareti",
  "tika-s0203t2:145_1": "dasannaṁ dasannaṁ arānaṁ antarasamīpe padese. Chiddamaṇḍalacittoti maṇḍalasaṇṭhānachiddavicitto.",
  "tika-s0203t2:145_2": "Sukusalasamannāhatassāti suṭṭhu kusalena sippinā pahatassa, vāditassāti attho. Vaggūti",
  "tika-s0203t2:145_3": "manoramo rajanīyoti suṇantānaṁ rāguppādako. Kamanīyoti kanto. Samosaritakusumadāmāti",
  "tika-s0203t2:145_4": "olambitasugandhakusumadāmā. Nemiparikkhepassāti nemipariyantaparikkhepassa. Nābhipanāḷiyā",
  "tika-s0203t2:145_5": "dvinnaṁ passānaṁ vasena “dvinnampi nābhipanāḷīna”nti vuttaṁ. Ekā eva hi sā panāḷi.",
  "tika-s0203t2:145_6": "Yehīti yehi dvīhi sīhamukhehi. Puna yehīti muttākalāpehi.",
  "tika-s0203t2:146": "Odhāpayamānanti sotuṁ avahitāni kurumānaṁ. Cando purato, cakkaratanaṁ pacchāti evaṁ pubbāpariyena pubbāparabhāgena.",
  "tika-s0203t2:147_0": "Ante purassāti anurādhapure rañño antepurassa uttarasīhapañjaraāsanne tadā rañño",
  "tika-s0203t2:147_1": "pāsāde tādisassa uttaradisāya sīhapañjarassa labbhamānattā vuttaṁ. Sukhena sakkāti",
  "tika-s0203t2:147_2": "kiñci anāruhitvā sarīrañca anullaṅghitvā yathāṭhiteneva hatthena pupphamuṭṭhiyo khipitvā",
  "tika-s0203t2:147_3": "sukhena sakkā hoti pūjetuṁ.",
  "tika-s0203t2:148": "Nānāvirāgaratanappabhāsamujjalanti nānāvidhacittavaṇṇaratanobhāsapabhassaraṁ. Ākāsaṁ abbhuggantvā pavatteti. Āgantvā ṭhitaṭṭhānato upari ākāsaṁ abbhuggantvā pavatte.",
  "tika-s0203t2:149": "Sannivesakkhamoti khandhavārasannivesayogyo. Sulabhāhārūpakaraṇoti sukheneva laddhabbadhaññagorasadārutiṇādibhojanasādhano. Paracakkanti parassa rañño senā, āṇā vā.",
  "tika-s0203t2:150_0": "Āgatanandanoti āgato hutvā nandijanano. Āgataṁ vā āgamanaṁ, tena nandatīti āgatanandano.",
  "tika-s0203t2:150_1": "Gamanena socetīti gamanasocano. Upakappethāti uparūpari kappetha saṁvidahatha, upanethāti",
  "tika-s0203t2:150_2": "attho. Upaparikkhitvāti hetutopi sabhāvatopi phalatopi diṭṭhadhammikasamparāyikaādīnavatopi vīmaṁsitvā.",
  "tika-s0203t2:151_0": "Vibhāventi paññāya atthaṁ vibhūtaṁ karontīti vibhāvino, paññavanto. Anuyantāti anuvattakā.",
  "tika-s0203t2:151_1": "Ogacchamānanti osīdantaṁ. Yojanamattanti vitthārato yojanamattaṁ padesaṁ. Gambhīrabhāvena",
  "tika-s0203t2:151_2": "pana yathā bhūmi dissati, evaṁ ogacchati. Tenāha “mahāsamuddatala”ntiādi. Ante cakkaratanaṁ",
  "tika-s0203t2:151_3": "udakena senāya anajjhottharaṇatthaṁ.",
  "tika-s0203t2:152": "257. Puratthimo samuddo pariyanto assāti puratthimasamuddapariyanto, puratthimasamuddaṁ pariyantaṁ katvā. Cāturantāyāti cātusamuddantāya pubbavidehādicatukoṭṭhāsantāya.",
  "tika-s0203t2:153": "Hatthiratanavaṇṇanā",
  "tika-s0203t2:154_0": "258.Haricandanādīhīti ādi-saddena catujjātiyagandhādiṁ saṅgaṇhāti. Āgamanaṁ cintethāti",
  "tika-s0203t2:154_1": "vadanti cakkavattivattassa pūritatāya paricitattā. Bhūmiphusanakehi vāladhi, varaṅgaṁ",
  "tika-s0203t2:154_2": "hatthoti imehi ca tīhi, catūhi pādehi cāti sattahi avayavehi ṭhitattā sattapatiṭṭho.",
  "tika-s0203t2:154_3": "Itaresaṁ amaccādīnaṁ cintayantānaṁ na āgacchati. Apanetvāti attano ānubhāvena apanetvā.",
  "tika-s0203t2:154_4": "Gandhameva hi tassa itare hatthino na sahanti.",
  "tika-s0203t2:155": "Assaratanavaṇṇanā",
  "tika-s0203t2:156": "Sindhavakulatoti sindhavassājānīyakulato.",
  "tika-s0203t2:157": "Maṇiratanavaṇṇanā",
  "tika-s0203t2:158_0": "Sakaṭanābhisamappamāṇanti pariṇāhato mahāsakaṭassa nābhiyā samappamāṇaṁ. Ubhosu antesūti",
  "tika-s0203t2:158_1": "heṭṭhā upari cāti dvīsu antesu. Kaṇṇikapariyantatoti dvinnaṁ kañcanapadumānaṁ kaṇṇikāya",
  "tika-s0203t2:158_2": "pariyantato. Muttājālake ṭhapetvāti suvisuddhe muttāmaye jālake patiṭṭhapetvā.",
  "tika-s0203t2:159": "Itthiratanavaṇṇanā",
  "tika-s0203t2:160_0": "“Itthiratanaṁpātubhavatī”ti vatvā assa pātubhavanākāraṁ dassetuṁ, “maddarājakulato",
  "tika-s0203t2:160_1": "vā”tiādi vuttaṁ. Maddaraṭṭhaṁ kira abhirūpānaṁ itthīnaṁ uppattiṭṭhānaṁ. Saṇṭhānapāripūriyāti",
  "tika-s0203t2:160_2": "hatthapādādisarīrāvayavānaṁ susaṇṭhitatāya. Avayavapāripūriyā hi samudāyapāripūrisiddhi.",
  "tika-s0203t2:160_3": "Rūpanti sarīraṁ. Dassanīyāti surūpabhāvena passitabbayuttā. Somanassavasena cittaṁ",
  "tika-s0203t2:160_4": "pasādeti yoniso cintentānaṁ kammaphalasaddhāya vasena. Pasādāvahattāti kāraṇavacanena",
  "tika-s0203t2:160_5": "yathā pāsādikatāya vaṇṇapokkharatāsiddhi vuttā, evaṁ dassanīyatāya pāsādikatāsiddhi,",
  "tika-s0203t2:160_6": "abhirūpatāya ca dassanīyatāsiddhi vattabbāti nayaṁ dasseti. Paṭilomato vā vaṇṇapokkharatāya",
  "tika-s0203t2:160_7": "pāsādikatāsiddhi, pāsādikatāya dassanīyatāsiddhi, dassanīyatāya abhirūpatāsiddhi",
  "tika-s0203t2:160_8": "yojetabbā. Evaṁ sarīrasampattivasena abhirūpatādike dassetvā idāni sarīre dosābhāvavasenapi",
  "tika-s0203t2:160_9": "te dassetuṁ, “abhirūpā vā”tiādi vuttaṁ. Tattha yathā pamāṇayuttā, evaṁ ārohapariṇāhayogato",
  "tika-s0203t2:160_10": "ca pāsādikā nātidīghatādayo. Evaṁ manussānaṁ dibbarūpatāsampattipīti “appattā dibbavaṇṇa”nti",
  "tika-s0203t2:160_11": "vuttaṁ. Kāyavipattiyāti sarīradosassa. Abhāvoti accantameva dūrībhāvo.",
  "tika-s0203t2:161_0": "Satavihatassāti satakkhattuṁ vihatassa. Satavihatassāti ca idaṁ kappāsapicuvasena",
  "tika-s0203t2:161_1": "vuttaṁ, tūlapicuno pana vihananameva natthi. Kuṅkumatagaraturukkhayavanapupphāni",
  "tika-s0203t2:161_2": "catujjāti. Tamālatagaraturukkhayavanapupphānīti apare.",
  "tika-s0203t2:162_0": "Aggidaḍḍhā viyāti āsanagatena agginā daḍḍhā viya. Paṭhamamevāti aññakiccato paṭhamameva,",
  "tika-s0203t2:162_1": "dassanasamakālamevāti attho. Taṁ taṁ attanā rañño kātabbakiccaṁ kiṁ karomīti pucchitabbatāya",
  "tika-s0203t2:162_2": "kiṁ karaṇanti paṭissāvetīti kiṅkārapaṭissāvinī.",
  "tika-s0203t2:163_0": "Mātugāmo nāma yebhuyyena saṭhajātiko, itthiratanassa pana taṁ natthīti dassetuṁ,",
  "tika-s0203t2:163_1": "“svāssā”tiādi vuttaṁ. Guṇāti rūpaguṇā ceva ācāraguṇā ca. Purimakammānubhāvenāti tassā",
  "tika-s0203t2:163_2": "purimakammānubhāvena. Itthiratanassa tabbhāvasaṁvattaniyapurimakammassa ānubhāvena,",
  "tika-s0203t2:163_3": "cakkavattinopi parivārasaṁvattaniyaṁ puññakammaṁ tādisassa phalavisesassa upanissayo",
  "tika-s0203t2:163_4": "hotiyeva. Tenāha “cakkavattino puññaṁ upanissāyā”ti. Etena sesaratanesupi tesaṁ visesānaṁ",
  "tika-s0203t2:163_5": "tadupanissayatā vibhāvitā evāti daṭṭhabbaṁ. Pubbe ekadesavasena labbhamānapāripūrī",
  "tika-s0203t2:163_6": "rañño cakkavattibhāvūpagamanato paṭṭhāya sabbākārapāripūrā jātā.",
  "tika-s0203t2:164": "Gahapatiratanavaṇṇanā",
  "tika-s0203t2:165": "Pakatiyāvāti sabhāveneva, cakkaratanapātubhāvato pubbepi.",
  "tika-s0203t2:166": "Pariṇāyakaratanavaṇṇanā",
  "tika-s0203t2:167": "Nissāyāti upanissāya.",
  "tika-s0203t2:168_0": "260.Kaṭaggaho vuccati jayaggaho sakānaṁ paṇānaṁ kaṭabhāvena atthasiddhivasena saṅgaṇhananti",
  "tika-s0203t2:168_1": "katvā. Tenāha “jayaggāhenā”ti. Ekappahārenevāti ekappayogeneva satasahassāni adhigaccheyyāti",
  "tika-s0203t2:168_2": "yojanā. Sesaṁ vuttanayattā suviññeyyameva.",
  "tika-s0203t2:169": "Bālapaṇḍitasuttavaṇṇanāya līnatthappakāsanā samattā.",
  "tika-s0203t2:170": "10. Devadūtasuttavaṇṇanā",
  "tika-s0203t2:171_0": "261.Dveagārātiādīti ādi-saddena “sadvārā…pe… anuvicarantepī”ti etamatthaṁ saṅgaṇhāti.",
  "tika-s0203t2:171_1": "Ettakameva hi assapurasutte vitthāritaṁ veditabbaṁ. “Dibbena cakkhunā”tiādi pana",
  "tika-s0203t2:171_2": "visuddhimagge tathā vitthāritampi suttasaṁvaṇṇanā hotīti katvā, “assapurasutte vitthāritamevā”ti vuttaṁ.",
  "tika-s0203t2:172_0": "262.Nirayato paṭṭhāya desanaṁ devalokena osāpetīti saṁkilesadhammehi saṁvejetvā vodānadhammehi",
  "tika-s0203t2:172_1": "niṭṭhāpento. Dutiyaṁ pana vuttavipariyāyena veditabbaṁ, tadidaṁ veneyyajjhāsayavisiṭṭhanti",
  "tika-s0203t2:172_2": "daṭṭhabbaṁ. Idāni saṅkhipitvā vuttamatthaṁ vivarituṁ, “sace”tiādi vuttaṁ. Soti bhagavā.",
  "tika-s0203t2:173_0": "Ekaccetherāti andhakādike, viññāṇavādino ca sandhāya vadati. Nerayike niraye pālenti",
  "tika-s0203t2:173_1": "tato niggantumappadānavasena rakkhantīti nirayapālā. Nerayikānaṁ narakadukkhena pariyonaddhāya",
  "tika-s0203t2:173_2": "alaṁ samatthāti vā nirayapālā. Tanti “natthi nirayapālā”tivacanaṁ. Paṭisedhitamevāti",
  "tika-s0203t2:173_3": "“atthi niraye nirayapālā, atthi ca kāraṇikā”tiādinā nayena abhidhamme paṭisedhitameva.",
  "tika-s0203t2:173_4": "Yadi nirayapālā nāma na siyuṁ, kammakāraṇāpi na bhaveyya. Sati hi kāraṇike kammakāraṇāya",
  "tika-s0203t2:173_5": "bhavitabbanti adhippāyo. Tenāha “yathā hī”tiādi. Etthāha – “kiṁ panete nirayapālā",
  "tika-s0203t2:173_6": "nerayikā, udāhu anerayikā”ti. Kiñcettha – yadi tāva nerayikā, ime nirayasaṁvattaniyena",
  "tika-s0203t2:173_7": "kammunā nibbattāti sayampi nirayadukkhaṁ anubhaveyyuṁ, tathā sati aññesaṁ nerayikānaṁ",
  "tika-s0203t2:173_8": "yātanāya asamatthā siyuṁ, “ime nerayikā, ime nirayapālā”ti vavatthānañca na siyā,",
  "tika-s0203t2:173_9": "ye ca ye yātenti, tehi samānarūpabalappamāṇehi itaresaṁ bhayasantāsā na siyuṁ. Atha",
  "tika-s0203t2:173_10": "anerayikā, nesaṁ tattha kathaṁ sambhavoti vuccate – anerayikā nirayapālā anirayagatisaṁvattaniyakammanibbattito.",
  "tika-s0203t2:173_11": "Nirayūpapattisaṁvattaniyakammato hi aññeneva kammunā te nibbattanti rakkhasajātikattā.",
  "tika-s0203t2:173_12": "Tathā hi vadanti sabbatthivādino –",
  "tika-s0203t2:174": "“Kodhanā kurūrakammantā, pāpābhirucino sadā;",
  "tika-s0203t2:175": "Dukkhitesu ca nandanti, jāyanti yamarakkhasā”ti. ;",
  "tika-s0203t2:176_0": "Tattha yadeke vadanti “yātanādukkhaṁ paṭisaṁvedeyyuṁ, atha vā aññamaññaṁ yāteyyu”ntiādi,",
  "tika-s0203t2:176_1": "tayidaṁ asāraṁ nirayapālānaṁ nerayikabhāvasseva abhāvato. Yadipi anerayikā nirayapālā,",
  "tika-s0203t2:176_2": "ayomayāya pana ādittāya sampajjalitāya sajotibhūtāya nirayabhūmiyā parikkamamānā",
  "tika-s0203t2:176_3": "kathaṁ dāhadukkhaṁ nānubhavantīti? Kammānubhāvato. Yathā hi iddhimanto cetovasippattā",
  "tika-s0203t2:176_4": "mahāmoggallānādayo nerayike anukampantā iddhibalena nirayabhūmiṁ upagatā dāhadukkhena",
  "tika-s0203t2:176_5": "na bādhīyanti, evaṁsampadamidaṁ daṭṭhabbaṁ.",
  "tika-s0203t2:177_0": "Iddhivisayassa acinteyyabhāvatoti ce? Idampi taṁsamānaṁ kammavipākassa acinteyyabhāvato.",
  "tika-s0203t2:177_1": "Tathārūpena hi kammunā te nibbattā. Yathā nirayadukkhena abādhitā eva hutvā nerayike",
  "tika-s0203t2:177_2": "yātenti, na cettakena bāhiravisayābhāvo yujjati iṭṭhāniṭṭhatāya paccekaṁ dvārapurisesu",
  "tika-s0203t2:177_3": "vibhattasabhāvattā. Tathā hi ekaccassa dvārassa purisassa ca iṭṭhaṁ ekaccassa aniṭṭhaṁ,",
  "tika-s0203t2:177_4": "ekaccassa ca aniṭṭhaṁ ekaccassa iṭṭhaṁ hoti. Evañca katvā yadeke vadanti – “natthi",
  "tika-s0203t2:177_5": "kammavasena tejasā parūpatāpana”ntiādi, tadapāhataṁ hoti. Yaṁ pana vadanti – “anerayikānaṁ",
  "tika-s0203t2:177_6": "nesaṁ kathaṁ tattha sambhavo”ti niraye nerayikānaṁ yātanāsabbhāvato. Nerayikasattayātanāyogyañhi",
  "tika-s0203t2:177_7": "attabhāvaṁ nibbattentaṁ kammaṁ tādisanikantivināmitaṁ nirayaṭṭhāneyeva nibbatteti.",
  "tika-s0203t2:177_8": "Te ca nerayikehi adhikatarabalārohapariṇāhā ativiya bhayānakadassanā kurūratarapayogā",
  "tika-s0203t2:177_9": "ca honti. Eteneva tattha nerayikānaṁ vibādhakakākasunakhādīnampi nibbatti saṁvaṇṇitāti daṭṭhabbaṁ.",
  "tika-s0203t2:178_0": "Kathaṁ aññagatikehi aññagatikabādhananti ca na vattabbaṁ aññatthāpi tathā dassanato.",
  "tika-s0203t2:178_1": "Yaṁ paneke vadanti – “asattasabhāvā eva nirayapālā nirayasunakhādayo cā”ti tampi",
  "tika-s0203t2:178_2": "tesaṁ matimattaṁ aññattha tathā adassanato. Na hi kāci atthi tādisī dhammappavatti,",
  "tika-s0203t2:178_3": "yā asattasabhāvā, sampatisattehi appayojitā ca sattakiccaṁ sādhentī diṭṭhapubbā.",
  "tika-s0203t2:178_4": "Petānaṁ pānīyanivārakānaṁ daṇḍādihatthapurisānampi sabbhāve, asattabhāve ca visesakāraṇaṁ",
  "tika-s0203t2:178_5": "natthi. Supinopaghātopi atthi, kiccasamatthatā pana appamāṇaṁ dassanādimattenapi",
  "tika-s0203t2:178_6": "tadatthasiddhito. Tathā hi supine āhārūpabhogādinā na atthasiddhi, iddhinimmānarūpaṁ",
  "tika-s0203t2:178_7": "panettha laddhaparihāraṁ iddhivisayassa acinteyyabhāvato. Idhāpi kammavipākassa acinteyyabhāvatoti",
  "tika-s0203t2:178_8": "ce? Taṁ na, asiddhattā. Nerayikānaṁ kammavipākato nirayapālāti asiddhametaṁ, vuttanayena",
  "tika-s0203t2:178_9": "pana pāḷito ca tesaṁ sattabhāvo eva siddhoti. Sakkā hi vattuṁ, “sattasaṅkhātā nirayapālasaññitā",
  "tika-s0203t2:178_10": "dhammappavatti sābhisandhikaparūpaghātī atthi kiccasabbhāvato ojāhārādirakkhasasantati",
  "tika-s0203t2:178_11": "viyā”ti. Abhisandhipubbakatā cettha na sakkā paṭikkhipituṁ tathā tathā abhisandhiyā",
  "tika-s0203t2:178_12": "yātanato, tato eva na saṅghātapabbatādīhi anekantikatā. Ye pana vadanti – “bhūtavisesā",
  "tika-s0203t2:178_13": "eva ete vaṇṇasaṇṭhānādivisesavanto bheravākārā ‘narakapālā’ti samaññaṁ labhantī”ti.",
  "tika-s0203t2:178_14": "Tadasiddhaṁ ujukameva pāḷiyaṁ, – “atthi nirayesu nirayapālā”ti vādassa patiṭṭhāpitattā.",
  "tika-s0203t2:179_0": "Apica yathā ariyavinaye narakapālānaṁ bhūtamattatā asiddhā, tathā paññattimattavādinopi",
  "tika-s0203t2:179_1": "tesaṁ bhūtamattatā asiddhāva sabbaso rūpadhammānaṁ atthi bhāvasseva appaṭijānanato.",
  "tika-s0203t2:179_2": "Na hi tassa bhūtāni nāma paramatthato santi. Yadi paramatthaṁ gahetvā voharati, atha",
  "tika-s0203t2:179_3": "kasmā cakkhurūpādīni paṭikkhipatīti? Tiṭṭhatesā anavaṭṭhitatakkānaṁ appahīnasammohavipallāsānaṁ",
  "tika-s0203t2:179_4": "vādavīmaṁsā, evaṁ, “attheva niraye nirayapālā”ti niṭṭhamettha gantabbaṁ. Sati ca",
  "tika-s0203t2:179_5": "nesaṁ sabbhāve, asatipi bāhire visaye narake viya desādiniyamo hotīti vādo na sijjhati,",
  "tika-s0203t2:179_6": "sati eva pana bāhire visaye desādiniyamoti daṭṭhabbaṁ.",
  "tika-s0203t2:180_0": "Devadūtasarāpanavasena satte yathūpacite puññakamme yameti niyametīti yamo, tassa",
  "tika-s0203t2:180_1": "yamassa vemānikapetānaṁ rājabhāvato rañño. Tenāha – “yamarājā nāma vemānikapetarājā”ti.",
  "tika-s0203t2:180_2": "Kammavipākanti akusalakammavipākaṁ. Vemānikapetāti kaṇhasukkavasena missakakammaṁ",
  "tika-s0203t2:180_3": "katvā vinipātikadevatā viya sukkena kammunā paṭisandhiṁ gaṇhanti. Tathā hi te maggaphalabhāginopi",
  "tika-s0203t2:180_4": "honti, pavattiyaṁ pana kammānurūpaṁ kadāci puññaphalaṁ, kadāci apuññaphalaṁ paccanubhavanti.",
  "tika-s0203t2:180_5": "Yesaṁ pana ariyamaggo uppajjati, tesaṁ maggādhigamato paṭṭhāya puññaphalameva uppajjatīti",
  "tika-s0203t2:180_6": "daṭṭhabbaṁ. Apuññaphalaṁ pubbe viya kaṭukaṁ na hoti. Manussattabhāve ṭhitānaṁ mudukameva",
  "tika-s0203t2:180_7": "hotīti apare. Dhammiko rājāti ettha tassa dhammikabhāvo dhammadevaputtassa viya uppattiniyamitadhammavaseneva",
  "tika-s0203t2:180_8": "veditabbo. Dvāresūti avīcimahānarakassa catūsu dvāresu.",
  "tika-s0203t2:181": "Jātidhammoti kammakilesavasena jātipakatiko. Tenāha “jātisabhāvo”ti. Sabhāvo ca nāma tejodhātuyā uṇhatā viya na kadācipi vigacchatīti āha “aparimutto jātiyā”tiādi.",
  "tika-s0203t2:182_0": "263. Idāni jātiyā devadūtabhāvaṁ niddhāretvā dassetuṁ, “daharakumāro”tiādi vuttaṁ.",
  "tika-s0203t2:182_1": "Atthato evaṁ vadati nāmāti vācāya avadantopi atthāpattito evaṁ vadanto viya hoti",
  "tika-s0203t2:182_2": "viññūnanti attho. Evaṁ tumhākampi jāti āgamissatīti evaṁ saṁkiliṭṭhajegucchaasamatthadaharāvatthā",
  "tika-s0203t2:182_3": "jāti tumhākaṁ āgamissati. Kāmañcāyaṁ āgatā eva, sā pana atītānāgatāya uparipi āgamanāya",
  "tika-s0203t2:182_4": "payogo icchitabbo, anāgatāya na icchitabboti āha “jāti āgamissatī”ti. Tenevāha –",
  "tika-s0203t2:182_5": "“iti tassā…pe… karothā”ti. Tenāti tena kāraṇena viññūnaṁ vedavatthubhāvenāti attho.",
  "tika-s0203t2:183_0": "Ūrubalanti ūrubalī. Tena dūrepi gamanāgamanalaṅghanādisamatthataṁ dasseti, bāhubalanti",
  "tika-s0203t2:183_1": "pana iminā hatthehi kātabbakiccasamatthataṁ, javaggahaṇena vegassa pavattisamatthataṁ.",
  "tika-s0203t2:183_2": "Antarahitā naṭṭhā. Sesaṁ paṭhamadevadūte vuttanayameva.",
  "tika-s0203t2:184": "Vividhaṁ dukkhaṁ ādahatīti byādhi, visesena vā ādhīyati etenāti byādhi, tena byādhinā. Abhihatoti bādhito, upaddutoti attho.",
  "tika-s0203t2:185": "265. Kāraṇā nāma “hatthacchedādibhedā adhikapīḷā karīyati etāyā”ti katvā yātanā, sā eva kāraṇikehi kātabbaṭṭhena kammanti kammakāraṇā yātanākammanti attho.",
  "tika-s0203t2:186_0": "266.Bahuṁ pāpaṁ katanti bahuso pāpaṁ kataṁ. Tena pāpassa bahulīkaraṇamāha. Bahūti",
  "tika-s0203t2:186_1": "vā mahantaṁ. Mahatthopi hi bahusaddo dissati, “bahu vata kataṁ assā”tiādīsu, garukanti",
  "tika-s0203t2:186_2": "vuttaṁ hoti. Soti garukaṁ bahulaṁ vā pāpaṁ katvā ṭhito niraye nibbattatiyeva, na",
  "tika-s0203t2:186_3": "yamapurisehi yamassa santikaṁ nīyati. Parittanti pamāṇaparittatāya kālaparittatāya",
  "tika-s0203t2:186_4": "ca parittaṁ, purimasmiṁ pakkhe agarunti attho, dutiyasmiṁ abahulanti. Yathāvuttamatthaṁ",
  "tika-s0203t2:186_5": "upamāya vibhāvetuṁ, “yathā hī”tiādi vuttaṁ. Kattabbamevāti daṇḍameva. Anuvijjitvā",
  "tika-s0203t2:186_6": "vīmaṁsitvā. Vinicchayaṭṭhānanti aṭṭakaraṇaṭṭhānaṁ. Parittapāpakammāti dubbalapāpakammā.",
  "tika-s0203t2:186_7": "Te hi pāpakammassa dubbalabhāvato katūpacitassa ca okāsārahakusalakammassa balavabhāvato",
  "tika-s0203t2:186_8": "attano dhammatāyapi saranti.",
  "tika-s0203t2:187_0": "Ākāsacetiyanti girisikhare vivaṭaṅgaṇe katacetiyaṁ. Aggijālasaddanti “paṭapaṭā”ti",
  "tika-s0203t2:187_1": "pavattamānaṁ aggijālāya saddaṁ sutvā, “mayā tadā ākāsacetiye pūjitarattapaṭā viyā”ti",
  "tika-s0203t2:187_2": "attano pūjitapaṭaṁ anussari. Pañcahipi na saratīti balavatā pāpakammena byāmohito",
  "tika-s0203t2:187_3": "pañca saññāṇāni na gaṇhāti. Tuṇhī hoti kammāraho ayanti tattha patīkāraṁ apassanto.",
  "tika-s0203t2:188_0": "267. Avīcimahānirayo ubbedhenapi yojanasatamevāti vadanti. Navanavayojanikā hoti",
  "tika-s0203t2:188_1": "puthulato. Mahānirayassa mahantattā tathāpi bhittisataṁ yojanasahassaṁ hotīti ussadassa",
  "tika-s0203t2:188_2": "sabbassa parikkhepato “dasayojanasahassaṁ hotī”ti vuttaṁ.",
  "tika-s0203t2:189": "268.Jhāyatīti paṭipākatikaṁ hoti. Tādisamevāti purimasadisattā “ubbhataṁ sadisameva hotī”ti evaṁ vuttaṁ. Bahusampattoti vā bahuṭṭhānaṁ atikkamitvā puratthimadvāraṁ sampatto hoti.",
  "tika-s0203t2:190_0": "Channaṁ jālānanti catūhi disāhi heṭṭhā upari ca ubbhatānaṁ channaṁ jālānaṁ. Sattānaṁ",
  "tika-s0203t2:190_1": "nirantaratā nirayasaṁvattaniyakammakatānañca bahubhāvato jālānaṁ tāva sattānañca",
  "tika-s0203t2:190_2": "nirantarattā avīci hotu; dukkhassa pana kathaṁ nirantaratāti taṁ dassento, “kāyadvāre…pe…",
  "tika-s0203t2:190_3": "ekaṁ dukkhasahagata”ntiādimāha. Tattha āvajjanaṁ sampaṭicchanaṁ santīraṇaṁ voṭṭhabbanaṁ",
  "tika-s0203t2:190_4": "dve tadārammaṇacittānīti cha upekkhāsahagatāni. Evaṁ santepīti yadipi tattha upekkhāsahagatacittānipi",
  "tika-s0203t2:190_5": "pavattanti upekkhāvedanāpi laddhāvasarā; dukkhavedanā pana balavatarā nisitanisitena",
  "tika-s0203t2:190_6": "tikhiṇena satthena nirantaraṁ sarīraṁ chindantī viya dukkhaṁ upanentī viya tā vedanā",
  "tika-s0203t2:190_7": "abhibhavantī ajjhottharantī uppajjantī nirantarā viya hoti. Tenāha “anudahanabalavatāyā”tiādi.",
  "tika-s0203t2:190_8": "Upekkhāvedanāti vā tattha ativiya aniṭṭhaphalatāya aniṭṭhārammaṇā upekkhāvedanā dukkhāti",
  "tika-s0203t2:190_9": "vuccati, yathā iṭṭhaphalabahutāya iṭṭhārammaṇā jhānādipariyāpanne ca sugatibhave",
  "tika-s0203t2:190_10": "ca upekkhāvedanā sukhāti vuccati, evaṁ dukkhassa nirantaratāya avīcīti veditabbaṁ.",
  "tika-s0203t2:191": "269.Ekopādo mahāniraye hoti, eko gūthaniraye nipatati, kammavegukkhitto antarā padamāvahati sesārambhatāya. Hatthigīvappamāṇā pariṇāhena. Ekadoṇikanāvāppamāṇā āyāmena.",
  "tika-s0203t2:192_0": "Pokkharapattānīti khuradhārāsadisāni tikhiṇaggāni ayosūlamayāneva padumapattāni.",
  "tika-s0203t2:192_1": "Heṭṭhā khuradhārāti heṭṭhābhūmiyaṁ nikkhittā, vettalatāyo ca tikhiṇadhārakaṇṭakā",
  "tika-s0203t2:192_2": "ayomayā eva. Tenāha – “so tattha dukkhā”tiādi. Kusatiṇānīti kusatiṇajātitāya tathā",
  "tika-s0203t2:192_3": "vuttāni. Kharavālikāti kharā tikhiṇakoṭikā siṅghāṭakasaṇṭhānā vālikā.",
  "tika-s0203t2:193_0": "270.Dante samphusetīti heṭṭhimadante yathā kiñci mukhe pakkhipituṁ na sakkā, evaṁ",
  "tika-s0203t2:193_1": "suphusite karoti. Tambalohapānato paṭṭhāyāti vuttakāraṇato paṭilomatopi evaṁ kammakāraṇānaṁ",
  "tika-s0203t2:193_2": "kāraṇamāha. Dutiyenāti kuṭhārīhi tacchanena. Tatiyenāti vāsīhi tacchanena. Avijahitameva",
  "tika-s0203t2:193_3": "saṁvegahetutāya lokassa mahato atthassa saṁvattanato.",
  "tika-s0203t2:194_0": "271.Hīnakāyaṁ hīnaṁ vā attabhāvaṁ upagatā. Upādāneti catubbidhepi upādāne. Taṁ atthato",
  "tika-s0203t2:194_1": "taṇhādiṭṭhiggāhoti āha “taṇhādiṭṭhigahaṇe”ti. Sambhavati jarāmaraṇaṁ etenāti sambhavo,",
  "tika-s0203t2:194_2": "upādānanti āha – “jātiyā maraṇassa ca kāraṇabhūte”ti. Anupādāti anupādāya. Tenāha “anupādiyitvā”ti.",
  "tika-s0203t2:195": "Sabbadukkhātikkantā nāmāti sakalampi vaṭṭadukkhaṁ atikkantā eva honti carimacittanirodhena vaṭṭadukkhalesassapi asambhavato.",
  "tika-s0203t2:196": "Devadūtasuttavaṇṇanāya līnatthappakāsanā samattā.",
  "tika-s0203t2:197": "Niṭṭhitā ca suññatavaggavaṇṇanā."
}