{
  "atk-s0508a2:6": "Namo tassa bhagavato arahato sammāsambuddhassa",
  "atk-s0508a2:7": "Khuddakanikāye",
  "atk-s0508a2:8": "Theragāthā-aṭṭhakathā",
  "atk-s0508a2:9": "(Dutiyo bhāgo)",
  "atk-s0508a2:10": "4. Catukkanipāto",
  "atk-s0508a2:11": "1. Nāgasamālattheragāthāvaṇṇanā",
  "atk-s0508a2:12_0": "Alaṅkatātiādikā āyasmato nāgasamālattherassa gāthā. Kā uppatti? Ayampi padumuttarassa",
  "atk-s0508a2:12_1": "bhagavato kāle kulagehe nibbattitvā viññutaṃ patto gimhasamaye sūriyātapasantattāya",
  "atk-s0508a2:12_2": "bhūmiyā gacchantaṃ satthāraṃ disvā pasannamānaso chattaṃ adāsi. So tena puññakammena",
  "atk-s0508a2:12_3": "devamanussesu saṃsaranto imasmiṃ buddhuppāde sakyarājakule nibbattitvā nāgasamāloti",
  "atk-s0508a2:12_4": "laddhanāmo vayappatto ñātisamāgame paṭiladdhasaddho pabbajitvā kiñci kālaṃ bhagavato",
  "atk-s0508a2:12_5": "upaṭṭhāko ahosi. So ekadivasaṃ nagaraṃ piṇḍāya paviṭṭho alaṅkatapaṭiyattaṃ aññataraṃ",
  "atk-s0508a2:12_6": "naccakiṃ mahāpathe tūriyesu vajjantesu naccantiṃ disvā, “ayaṃ cittakiriyavāyodhātuvipphāravasena",
  "atk-s0508a2:12_7": "karajakāyassa tathā tathā parivatti, aho aniccā saṅkhārā”ti khayavayaṃ paṭṭhapetvā",
  "atk-s0508a2:12_8": "vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a2:13": "“Aṅgārajātā pathavī, kukkuḷānugatā mahī;",
  "atk-s0508a2:14": "Padumuttaro bhagavā, abbhokāsamhi caṅkami.",
  "atk-s0508a2:15": "“Paṇḍaraṃ chattamādāya, addhānaṃ paṭipajjahaṃ;",
  "atk-s0508a2:16": "Tattha disvāna sambuddhaṃ, vitti me upapajjatha.",
  "atk-s0508a2:17": "“Marīciyotthaṭā bhūmi, aṅgārāva mahī ayaṃ;",
  "atk-s0508a2:18": "Upahanti mahāvātā, sarīrassāsukhepanā.",
  "atk-s0508a2:19": "“Sītaṃ uṇhaṃ vihanantaṃ, vātātapanivāraṇaṃ;",
  "atk-s0508a2:20": "Paṭiggaṇha imaṃ chattaṃ, phassayissāmi nibbutiṃ.",
  "atk-s0508a2:21": "“Anukampako kāruṇiko, padumuttaro mahāyaso;",
  "atk-s0508a2:22": "Mama saṅkappamaññāya, paṭiggaṇhi tadā jino.",
  "atk-s0508a2:23": "“Tiṃsakappāni devindo, devarajjamakārayiṃ;",
  "atk-s0508a2:24": "Satānaṃ pañcakkhattuñca, cakkavattī ahosahaṃ.",
  "atk-s0508a2:25": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a2:26": "Anubhomi sakaṃ kammaṃ, pubbe sukatamattano.",
  "atk-s0508a2:27": "“Ayaṃ me pacchimā jāti, carimo vattate bhavo;",
  "atk-s0508a2:28": "Ajjāpi setacchattaṃ me, sabbakālaṃ dharīyati.",
  "atk-s0508a2:29": "“Satasahassito kappe, yaṃ chattamadadiṃ tadā;",
  "atk-s0508a2:30": "Duggatiṃ nābhijānāmi, chattadānassidaṃ phalaṃ.",
  "atk-s0508a2:31": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:32": "Arahattaṃ pana patvā –",
  "atk-s0508a2:33": "267.",
  "atk-s0508a2:34": "“Alaṅkatā suvasanā, mālinī candanussadā;",
  "atk-s0508a2:35": "Majjhe mahāpathe nārī, tūriye naccati naṭṭakī.",
  "atk-s0508a2:36": "268.",
  "atk-s0508a2:37": "“Piṇḍikāya paviṭṭhohaṃ, gacchanto naṃ udikkhisaṃ;",
  "atk-s0508a2:38": "Alaṅkataṃ suvasanaṃ, maccupāsaṃva oḍḍitaṃ.",
  "atk-s0508a2:39": "269.",
  "atk-s0508a2:40": "“Tato me manasīkāro, yoniso udapajjatha;",
  "atk-s0508a2:41": "Ādīnavo pāturahu, nibbidā samatiṭṭhatha.",
  "atk-s0508a2:42": "270.",
  "atk-s0508a2:43": "“Tato cittaṃ vimucci me, passa dhammasudhammataṃ;",
  "atk-s0508a2:44": "Tisso vijjā anuppattā, kataṃ buddhassa sāsana”nti. –",
  "atk-s0508a2:45": "Catūhi gāthāhi attano paṭipattikittanamukhena aññaṃ byākāsi.",
  "atk-s0508a2:46_0": "Tattha alaṅkatāti hatthūpagādiābharaṇehi alaṅkatagattā. Suvasanāti sundaravasanā",
  "atk-s0508a2:46_1": "sobhanavatthanivatthā. Mālinīti mālādhārinī piḷandhitapupphamālā. Candanussadāti",
  "atk-s0508a2:46_2": "candanānulepalittasarīrā. Majjhe mahāpathe nārī, tūriye naccati naṭṭakīti yathāvuttaṭṭhāne",
  "atk-s0508a2:46_3": "ekā nārī naṭṭakī nāṭakitthī nagaravīthiyā majjhe pañcaṅgike tūriye vajjante naccati,",
  "atk-s0508a2:46_4": "yathāpaṭṭhapitaṃ naccaṃ karoti.",
  "atk-s0508a2:47_0": "Piṇḍikāyāti bhikkhāya. Paviṭṭhohanti nagaraṃ paviṭṭho ahaṃ. Gacchanto naṃ udikkhisanti",
  "atk-s0508a2:47_1": "nagaravīthiyaṃ gacchanto parissayapariharaṇatthaṃ vīthiṃ olokento taṃ naṭṭakiṃ olokesiṃ.",
  "atk-s0508a2:47_2": "Kiṃ viya? Maccupāsaṃva oḍḍitanti yathā maccussa maccurājassa pāsabhūto rūpādiko oḍḍito",
  "atk-s0508a2:47_3": "loke anuvicaritvā ṭhito ekaṃsena sattānaṃ anatthāvaho, evaṃ sāpi appaṭisaṅkhāne ṭhitānaṃ",
  "atk-s0508a2:47_4": "andhaputhujjanānaṃ ekaṃsato anatthāvahāti maccupāsasadisī vuttā.",
  "atk-s0508a2:48_0": "Tatoti tasmā maccupāsasadisattā. Meti mayhaṃ. Manasīkāro yoniso udapajjathāti “ayaṃ",
  "atk-s0508a2:48_1": "aṭṭhisaṅghāto nhārusambandho maṃsena anupalitto chaviyā paṭicchanno asuciduggandhajegucchapaṭikkūlo",
  "atk-s0508a2:48_2": "aniccucchādanaparimaddanabhedanaviddhaṃsanadhammo īdise vikāre dassetī”ti evaṃ yoniso",
  "atk-s0508a2:48_3": "manasikāro uppajji. Ādīnavo pāturahūti evaṃ kāyassa sabhāvūpadhāraṇamukhena tassa",
  "atk-s0508a2:48_4": "ca taṃnissitānañca cittacetasikānaṃ udayabbayaṃ sarasapabhaṅgutañca manasi karoto",
  "atk-s0508a2:48_5": "tesu ca yakkharakkhasādīsu viya bhayato upaṭṭhahantesu tattha me anekākāraādīnavo",
  "atk-s0508a2:48_6": "doso pāturahosi. Tappaṭipakkhato ca nibbāne ānisaṃso. Nibbidā samatiṭṭhathāti nibbindanaṃ",
  "atk-s0508a2:48_7": "ādīnavānupassanānubhāvasiddhaṃ nibbidāñāṇaṃ mama hadaye saṇṭhāsi, muhuttampi tesaṃ",
  "atk-s0508a2:48_8": "rūpārūpadhammānaṃ gahaṇe cittaṃ nāhosi, aññadatthu muñcitukāmatādivasena tattha udāsīnameva jātanti attho.",
  "atk-s0508a2:49_0": "Tatoti vipassanāñāṇato paraṃ. Cittaṃ vimucci meti lokuttarabhāvanāya vattamānāya",
  "atk-s0508a2:49_1": "maggapaṭipāṭiyā sabbakilesehi mama cittaṃ vimuttaṃ ahosi. Etena phaluppattiṃ dasseti.",
  "atk-s0508a2:49_2": "Maggakkhaṇe hi kilesā vimuccanti nāma, phalakkhaṇe vimuttāti. Sesaṃ vuttanayameva.",
  "atk-s0508a2:50": "Nāgasamālattheragāthāvaṇṇanā niṭṭhitā.",
  "atk-s0508a2:51": "2. Bhaguttheragāthāvaṇṇanā",
  "atk-s0508a2:52_0": "Ahaṃ middhenātiādikā āyasmato bhaguttherassa gāthā. Kā uppatti? Ayaṃ kira padumuttarassa",
  "atk-s0508a2:52_1": "bhagavato kāle kulagehe nibbattitvā viññutaṃ patto satthari parinibbute tassa dhātuyo",
  "atk-s0508a2:52_2": "pupphehi pūjesi. So tena puññakammena nimmānaratīsu nibbattitvā aparāparaṃ devamanussesu",
  "atk-s0508a2:52_3": "saṃsaranto imasmiṃ buddhuppāde sakyarājakule nibbattitvā bhagūti laddhanāmo vayappatto",
  "atk-s0508a2:52_4": "anuruddhakimilehi saddhiṃ nikkhamitvā pabbajitvā bālakaloṇakagāme vasanto ekadivasaṃ",
  "atk-s0508a2:52_5": "thinamiddhābhibhavaṃ vinodetuṃ vihārato nikkhamma caṅkamaṃ abhiruhanto papatitvā",
  "atk-s0508a2:52_6": "tadeva aṅkusaṃ katvā thinamiddhaṃ vinodetvā vipassanaṃ vaḍḍhetvā arahattaṃ pāpuṇi.",
  "atk-s0508a2:52_7": "Tena vuttaṃ apadāne –",
  "atk-s0508a2:53": "“Parinibbute bhagavati, padumuttare mahāyase;",
  "atk-s0508a2:54": "Pupphavaṭaṃsake katvā, sarīramabhiropayiṃ.",
  "atk-s0508a2:55": "“Tattha cittaṃ pasādetvā, nimmānaṃ agamāsahaṃ;",
  "atk-s0508a2:56": "Devalokagato santo, puññakammaṃ sarāmahaṃ.",
  "atk-s0508a2:57": "“Ambarā pupphavasso me, sabbakālaṃ pavassati;",
  "atk-s0508a2:58": "Saṃsarāmi manusse ce, rājā homi mahāyaso.",
  "atk-s0508a2:59": "“Tahiṃ kusumavasso me, abhivassati sabbadā;",
  "atk-s0508a2:60": "Tasseva pupphapūjāya, vāhasā sabbadassino.",
  "atk-s0508a2:61": "“Ayaṃ pacchimako mayhaṃ, carimo vattate bhavo;",
  "atk-s0508a2:62": "Ajjāpi pupphavasso me, abhivassati sabbadā.",
  "atk-s0508a2:63": "“Satasahassito kappe, yaṃ pupphamabhiropayiṃ;",
  "atk-s0508a2:64": "Duggatiṃ nābhijānāmi, dehapūjāyidaṃ phalaṃ.",
  "atk-s0508a2:65": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:66_0": "Arahattaṃ pana patvā phalasukhena nibbānasukhena ca vītināmento satthārā ekavihāraṃ",
  "atk-s0508a2:66_1": "anumodituṃ upagatena – “kacci tvaṃ, bhikkhu, appamatto viharasī”ti puṭṭho attano",
  "atk-s0508a2:66_2": "appamādavihāraṃ nivedento –",
  "atk-s0508a2:67": "271.",
  "atk-s0508a2:68": "“Ahaṃ middhena pakato, vihārā upanikkhamiṃ;",
  "atk-s0508a2:69": "Caṅkamaṃ abhiruhanto, tattheva papatiṃ chamā.",
  "atk-s0508a2:70": "272.",
  "atk-s0508a2:71": "“Gattāni parimajjitvā, punapāruyha caṅkamaṃ;",
  "atk-s0508a2:72": "Caṅkame caṅkamiṃ sohaṃ, ajjhattaṃ susamāhito.",
  "atk-s0508a2:73": "273.",
  "atk-s0508a2:74": "“Tato me manasīkāro, yoniso udapajjatha;",
  "atk-s0508a2:75": "Ādīnavo pāturahu, nibbidā samatiṭṭhatha.",
  "atk-s0508a2:76": "274.",
  "atk-s0508a2:77": "“Tato cittaṃ vimucci me, passa dhammasudhammataṃ;",
  "atk-s0508a2:78": "Tisso vijjā anuppattā, kataṃ buddhassa sāsana”nti. –",
  "atk-s0508a2:79": "Imā catasso gāthā abhāsi.",
  "atk-s0508a2:80_0": "Tattha middhena pakatoti kāyālasiyasaṅkhātena asattivighātasabhāvena middhena abhibhūto.",
  "atk-s0508a2:80_1": "Vihārāti senāsanato. Upanikkhaminti caṅkamituṃ nikkhamiṃ. Tattheva papatiṃ chamāti",
  "atk-s0508a2:80_2": "tattheva caṅkamasopāne niddābhibhūtatāya bhūmiyaṃ nipatiṃ. Gattāni parimajjitvāti",
  "atk-s0508a2:80_3": "bhūmiyaṃ patanena paṃsukitāni attano sarīrāvayavāni anumajjitvā. Punapāruyha caṅkamanti",
  "atk-s0508a2:80_4": "“patito dānāha”nti saṅkocaṃ anāpajjitvā punapi caṅkamaṭṭhānaṃ āruhitvā. Ajjhattaṃ",
  "atk-s0508a2:80_5": "susamāhitoti gocarajjhatte kammaṭṭhāne nīvaraṇavikkhambhanena suṭṭhu samāhito ekaggacitto",
  "atk-s0508a2:80_6": "hutvā caṅkaminti yojanā. Sesaṃ vuttanayameva. Idameva ca therassa aññābyākaraṇaṃ ahosi.",
  "atk-s0508a2:81": "Bhaguttheragāthāvaṇṇanā niṭṭhitā.",
  "atk-s0508a2:82": "3. Sabhiyattheragāthāvaṇṇanā",
  "atk-s0508a2:83_0": "Pare cātiādikā āyasmato sabhiyattherassa gāthā. Kā uppatti? Ayampi purimabuddhesu",
  "atk-s0508a2:83_1": "katādhikāro tattha tattha bhave puññāni upacinanto kakusandhassa bhagavato kāle kulagehe",
  "atk-s0508a2:83_2": "nibbattitvā viññutaṃ patto ekadivasaṃ satthāraṃ divāvihārāya gacchantaṃ disvā pasannamānaso",
  "atk-s0508a2:83_3": "upāhanaṃ adāsi. So tena puññakammena devamanussesu saṃsaranto kassape bhagavati parinibbute",
  "atk-s0508a2:83_4": "patiṭṭhite suvaṇṇacetiye chahi kulaputtehi saddhiṃ attasattamo sāsane pabbajitvā",
  "atk-s0508a2:83_5": "kammaṭṭhānaṃ gahetvā araññe viharanto visesaṃ nibbattetuṃ asakkonto itare āha – “mayaṃ",
  "atk-s0508a2:83_6": "piṇḍapātāya gacchanto jīvite sāpekkhā homa, jīvite sāpekkhena ca na sakkā lokuttaradhammaṃ",
  "atk-s0508a2:83_7": "adhigantuṃ, puthujjanakālaṅkiriyā ca dukkhā. Handa, mayaṃ nisseṇiṃ bandhitvā pabbataṃ",
  "atk-s0508a2:83_8": "abhiruyha kāye ca jīvite ca anapekkhā samaṇadhammaṃ karomā”ti. Te tathā akaṃsu.",
  "atk-s0508a2:84_0": "Atha nesaṃ mahāthero upanissayasampannattā tadaheva chaḷabhiñño hutvā uttarakuruto",
  "atk-s0508a2:84_1": "piṇḍapātaṃ upanesi. Itare – “tumhe, bhante, katakiccā tumhehi saddhiṃ sallāpamattampi",
  "atk-s0508a2:84_2": "papañco, samaṇadhammameva mayaṃ karissāma, tumhe attanā diṭṭhadhammasukhavihāramanuyuñjathā”ti",
  "atk-s0508a2:84_3": "vatvā piṇḍapātaṃ paṭikkhipiṃsu. Thero ne sampaṭicchāpetuṃ asakkonto agamāsi.",
  "atk-s0508a2:85_0": "Tato nesaṃ eko dvīhatīhaccayena abhiññāparivāraṃ anāgāmiphalaṃ sacchikatvā tatheva",
  "atk-s0508a2:85_1": "vatvā tehi paṭikkhitto agamāsi. Tesu khīṇāsavatthero parinibbāyi, anāgāmī suddhāvāsesu",
  "atk-s0508a2:85_2": "uppajji. Itare puthujjanakālaṅkiriyameva katvā chasu kāmasaggesu anulomapaṭilomato",
  "atk-s0508a2:85_3": "dibbasampattiṃ anubhavitvā amhākaṃ bhagavato kāle devalokā cavitvā eko mallarājakule",
  "atk-s0508a2:85_4": "paṭisandhiṃ gaṇhi, eko gandhārarājakule, eko bāhiraraṭṭhe, eko rājagahe ekissā kuladārikāya",
  "atk-s0508a2:85_5": "kucchimhi paṭisandhiṃ gaṇhi. Itaro aññatarissā paribbājikāya kucchimhi paṭisandhiṃ",
  "atk-s0508a2:85_6": "aggahesi. Sā kira aññatarassa khattiyassa dhītā, naṃ mātāpitaro – “amhākaṃ dhītā",
  "atk-s0508a2:85_7": "samayantaraṃ jānātū”ti ekassa paribbājakassa niyyādayiṃsu. Atheko paribbājako tāya",
  "atk-s0508a2:85_8": "saddhiṃ vippaṭipajji. Sā tena gabbhaṃ gaṇhi. Taṃ gabbhiniṃ disvā paribbājakā nikkaḍḍhiṃsu.",
  "atk-s0508a2:85_9": "Sā aññattha gacchantī antarāmagge sabhāyaṃ vijāyi. Tenassa sabhiyotveva nāmaṃ akāsi.",
  "atk-s0508a2:85_10": "So vaḍḍhitvā paribbājakapabbajjaṃ pabbajitvā nānāsatthāni uggahetvā mahāvādī hutvā",
  "atk-s0508a2:85_11": "vādappasuto vicaranto attanā sadisaṃ adisvā nagaradvāre assamaṃ kāretvā khattiyakumārādayo",
  "atk-s0508a2:85_12": "sippaṃ sikkhāpento viharanto attano mātuyā itthibhāvaṃ jigucchitvā jhānaṃ uppādetvā",
  "atk-s0508a2:85_13": "brahmaloke uppannāya abhisaṅkharitvā dinne vīsatipañhe gahetvā te te samaṇabrāhmaṇe",
  "atk-s0508a2:85_14": "pucchi. Te cassa tesaṃ pañhānaṃ atthaṃ byākātuṃ nāsakkhiṃsu. Sabhiyasuttavaṇṇanāyaṃ",
  "atk-s0508a2:85_15": "pana “suddhāvāsabrahmā te pañhe abhisaṅkharitvā adāsī”ti āgataṃ.",
  "atk-s0508a2:86_0": "Yadā pana bhagavā pavattavaradhammacakko anupubbena rājagahaṃ āgantvā veḷuvane vihāsi,",
  "atk-s0508a2:86_1": "tadā sabhiyo tattha gantvā satthāraṃ upasaṅkamitvā te pañhe pucchi. Satthā tassa",
  "atk-s0508a2:86_2": "te pañhe byākāsīti sabbaṃ sabhiyasutte āgatanayena veditabbaṃ. Sabhiyo pana bhagavatā",
  "atk-s0508a2:86_3": "tesu pañhesu byākatesu paṭiladdhasaddho pabbajitvā vipassanaṃ paṭṭhapetvā arahattaṃ",
  "atk-s0508a2:86_4": "pāpuṇi. Tena vuttaṃ apadāne –",
  "atk-s0508a2:87": "“Kakusandhassa munino, brāhmaṇassa vusīmato;",
  "atk-s0508a2:88": "Divāvihāraṃ vajato, akkamanamadāsahaṃ.",
  "atk-s0508a2:89": "“Imasmiṃyeva kappamhi, yaṃ dānamadadiṃ tadā;",
  "atk-s0508a2:90": "Duggatiṃ nābhijānāmi, akkamanassidaṃ phalaṃ.",
  "atk-s0508a2:91": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:92": "Arahā pana hutvā devadatte saṅghabhedāya parakkamante devadattapakkhikānaṃ bhikkhūnaṃ ovādaṃ dento –",
  "atk-s0508a2:93": "275.",
  "atk-s0508a2:94": "“Pare ca na vijānanti, mayamettha yamāmase;",
  "atk-s0508a2:95": "Ye ca tattha vijānanti, tato sammanti medhagā.",
  "atk-s0508a2:96": "276.",
  "atk-s0508a2:97": "“Yadā ca avijānantā, iriyantyamarā viya;",
  "atk-s0508a2:98": "Vijānanti ca ye dhammaṃ, āturesu anāturā.",
  "atk-s0508a2:99": "277.",
  "atk-s0508a2:100": "“Yaṃ kiñci sithilaṃ kammaṃ, saṃkiliṭṭhañca yaṃ vataṃ;",
  "atk-s0508a2:101": "Saṅkassaraṃ brahmacariyaṃ, na taṃ hoti mahapphalaṃ.",
  "atk-s0508a2:102": "278.",
  "atk-s0508a2:103": "“Yassa sabrahmacārīsu, gāravo nūpalabbhati;",
  "atk-s0508a2:104": "Ārakā hoti saddhammā, nabhaṃ puthaviyā yathā”ti. –",
  "atk-s0508a2:105": "Catūhi gāthāhi dhammaṃ desesi.",
  "atk-s0508a2:106_0": "Tattha pareti paṇḍite ṭhapetvā tato aññe – “adhammaṃ dhammo”ti “dhammaṃ adhammo”tiādibhedakaravatthudīpanavasena",
  "atk-s0508a2:106_1": "vivādappasutā pare nāma. Te tattha vivādaṃ karontā “mayaṃ yamāmase uparamāma nassāma",
  "atk-s0508a2:106_2": "satataṃ samitaṃ maccusantikaṃ gacchāmā”ti na jānanti. Ye ca tattha vijānantīti ye",
  "atk-s0508a2:106_3": "tattha paṇḍitā – “mayaṃ maccusamīpaṃ gacchāmā”ti vijānanti. Tato sammanti medhagāti",
  "atk-s0508a2:106_4": "evañhi te jānantā yonisomanasikāraṃ uppādetvā medhagānaṃ kalahānaṃ vūpasamāya paṭipajjanti.",
  "atk-s0508a2:106_5": "Atha nesaṃ tāya paṭipattiyā te medhagā sammanti. Atha vā pare cāti ye satthu ovādānusāsaniyā",
  "atk-s0508a2:106_6": "aggahaṇena sāsanato bāhiratāya pare, te yāva “mayaṃ micchāgāhaṃ gahetvā ettha idha",
  "atk-s0508a2:106_7": "loke sāsanassa paṭiniggāhena yamāmase vāyamāmā”ti na vijānanti, tāva vivādā na vūpasammanti,",
  "atk-s0508a2:106_8": "yadā pana tassa gāhassa vissajjanavasena ye ca tattha tesu vivādappasutesu adhammadhammādike",
  "atk-s0508a2:106_9": "adhammadhammādito yathābhūtaṃ vijānanti, tato tesaṃ santikā te paṇḍitapurise nissāya",
  "atk-s0508a2:106_10": "vivādasaṅkhātā medhagā sammantīti evampettha attho veditabbo.",
  "atk-s0508a2:107_0": "Yadāti yasmiṃ kāle. Avijānantāti vivādassa vūpasamūpāyaṃ, dhammādhamme vā yāthāvato",
  "atk-s0508a2:107_1": "ajānantā. Iriyantyamarā viyāti amarā viya jarāmaraṇaṃ atikkantā viya uddhatā unnaḷā",
  "atk-s0508a2:107_2": "capalā mukharā vippakiṇṇavācā hutvā vattanti caranti vicaranti tadā vivādo na vūpasammateva.",
  "atk-s0508a2:107_3": "Vijānanti ca ye dhammaṃ, āturesu anāturāti ye pana satthu sāsanadhammaṃ yathābhūtaṃ",
  "atk-s0508a2:107_4": "jānanti, te kilesarogena āturesu sattesu anāturā nikkilesā anīghā viharanti, tesaṃ",
  "atk-s0508a2:107_5": "vasena vivādo accantameva vūpasammatīti adhippāyo.",
  "atk-s0508a2:108_0": "Yaṃ kiñci sithilaṃ kammanti oliyitvā karaṇena sithilagāhaṃ katvā sāthalibhāvena kataṃ",
  "atk-s0508a2:108_1": "yaṃ kiñci kusalakammaṃ. Saṃkiliṭṭhanti vesīādike agocare caraṇena, kuhanādimicchājīvena",
  "atk-s0508a2:108_2": "vā saṃkiliṭṭhaṃ vatasamādānaṃ. Saṅkassaranti saṅkāhi saritabbaṃ, vihāre kiñci asāruppaṃ",
  "atk-s0508a2:108_3": "sutvā – “nūna asukena kata”nti parehi asaṅkitabbaṃ, uposathakiccādīsu aññatarakiccavasena",
  "atk-s0508a2:108_4": "sannipatitampi saṅghaṃ disvā, “addhā ime mama cariyaṃ ñatvā maṃ ukkhipitukāmā sannipatitā”ti",
  "atk-s0508a2:108_5": "evaṃ attano vā āsaṅkāhi saritaṃ usaṅkitaṃ parisaṅkitaṃ. Na taṃ hotīti taṃ evarūpaṃ",
  "atk-s0508a2:108_6": "brahmacariyaṃ samaṇadhammakaraṇaṃ tassa puggalassa mahapphalaṃ na hoti. Tassa amahapphalabhāveneva",
  "atk-s0508a2:108_7": "paccayadāyakānampissa na mahapphalaṃ hoti. Tasmā sallekhavuttinā bhavitabbaṃ. Sallekhavuttino",
  "atk-s0508a2:108_8": "ca vivādassa avasaro eva natthīti adhippāyo.",
  "atk-s0508a2:109_0": "Gāravo nūpalabbhatīti anusāsaniyā apadakkhiṇaggāhibhāvena garukātabbesu sabrahmacārīsu",
  "atk-s0508a2:109_1": "yassa puggalassa gāravo garukaraṇaṃ na vijjati. Ārakā hoti saddhammāti so evarūpo",
  "atk-s0508a2:109_2": "puggalo paṭipattisaddhammatopi paṭivedhasaddhammatopi dūre hoti, na hi taṃ garū sikkhāpenti,",
  "atk-s0508a2:109_3": "asikkhiyamāno anādiyanto na paṭipajjati, appaṭipajjanto kuto saccāni paṭivijjhissatīti.",
  "atk-s0508a2:109_4": "Tenāha – “ārakā hoti saddhammā”ti. Yathā kiṃ? “Nabhaṃ puthaviyā yathā”ti yathā nabhaṃ",
  "atk-s0508a2:109_5": "ākāsaṃ puthaviyā pathavīdhātuyā sabhāvato dūre. Na kadāci sammissabhāvo. Tenevāha –",
  "atk-s0508a2:110": "“Nabhañca dūre pathavī ca dūre, pāraṃ samuddassa tadāhu dūre;",
  "atk-s0508a2:111": "Tato have dūrataraṃ vadanti, satañca dhammo asatañca rājā”ti.;",
  "atk-s0508a2:112": "Sabhiyattheragāthāvaṇṇanā niṭṭhitā.",
  "atk-s0508a2:113": "4. Nandakattheragāthāvaṇṇanā",
  "atk-s0508a2:114_0": "Dhiratthūtiādikā āyasmato nandakattherassa gāthā. Kā uppatti? Ayampi kira padumuttarassa",
  "atk-s0508a2:114_1": "bhagavato kāle haṃsavatīnagare mahāvibhavo seṭṭhi hutvā satthu santike dhammaṃ suṇanto",
  "atk-s0508a2:114_2": "satthāraṃ ekaṃ bhikkhuṃ bhikkhunovādakānaṃ aggaṭṭhāne ṭhapentaṃ disvā taṃ ṭhānantaraṃ",
  "atk-s0508a2:114_3": "patthetvā satasahassagghanikena vatthena bhagavantaṃ pūjetvā paṇidhānamakāsi, satthu",
  "atk-s0508a2:114_4": "bodhirukkhe padīpapūjañca pavatteti. So tato paṭṭhāya devamanussesu saṃsaranto kakusandhassa",
  "atk-s0508a2:114_5": "bhagavato kāle karavikasakuṇo hutvā madhurakūjitaṃ kūjanto satthāraṃ padakkhiṇaṃ",
  "atk-s0508a2:114_6": "akāsi. Aparabhāge mayūro hutvā aññatarassa paccekabuddhassa vasanaguhāya dvāre pasannamānaso",
  "atk-s0508a2:114_7": "divase divase tikkhattuṃ madhuravassitaṃ vassi, evaṃ tattha tattha puññāni katvā",
  "atk-s0508a2:114_8": "amhākaṃ bhagavato kāle sāvatthiyaṃ kulagehe nibbattitvā nandakoti laddhanāmo vayappatto",
  "atk-s0508a2:114_9": "satthu santike dhammaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ",
  "atk-s0508a2:114_10": "pāpuṇi. Tena vuttaṃ apadāne –",
  "atk-s0508a2:115": "“Padumuttarabuddhassa bodhiyā pādaputtame;",
  "atk-s0508a2:116": "Pasannacitto sumano, tayo ukke adhārayiṃ.",
  "atk-s0508a2:117": "“Satasahassito kappe, sohaṃ ukkamadhārayiṃ;",
  "atk-s0508a2:118": "Duggatiṃ nābhijānāmi, ukkadānassidaṃ phalaṃ.",
  "atk-s0508a2:119": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:120_0": "Arahā pana hutvā vimuttisukhena vītināmento satthārā bhikkhunīnaṃ ovāde āṇatto ekasmiṃ",
  "atk-s0508a2:120_1": "uposathadivase pañca bhikkhunisatāni ekovādeneva arahattaṃ pāpesi. Tena naṃ bhagavā",
  "atk-s0508a2:120_2": "bhikkhunovādakānaṃ aggaṭṭhāne ṭhapesi. Athekadivasaṃ theraṃ sāvatthiyaṃ piṇḍāya carantaṃ",
  "atk-s0508a2:120_3": "aññatarā purāṇadutiyikā itthī kilesavasena oloketvā hasi. Thero tassā taṃ kiriyaṃ",
  "atk-s0508a2:120_4": "disvā sarīrassa paṭikkūlavibhāvanamukhena dhammaṃ kathento –",
  "atk-s0508a2:121": "279.",
  "atk-s0508a2:122": "“Dhiratthu pūre duggandhe, mārapakkhe avassute;",
  "atk-s0508a2:123": "Navasotāni te kāye, yāni sandanti sabbadā.",
  "atk-s0508a2:124": "280.",
  "atk-s0508a2:125": "“Mā purāṇaṃ amaññittho, māsādesi tathāgate;",
  "atk-s0508a2:126": "Saggepi te na rajjanti, kimaṅgaṃ pana mānuse.",
  "atk-s0508a2:127": "281.",
  "atk-s0508a2:128": "“Ye ca kho bālā dummedhā, dummantī mohapārutā;",
  "atk-s0508a2:129": "Tādisā tattha rajjanti, mārakhittamhi bandhane.",
  "atk-s0508a2:130": "282.",
  "atk-s0508a2:131": "“Yesaṃ rāgo ca doso ca, avijjā ca virājitā;",
  "atk-s0508a2:132": "Tādī tattha na rajjanti, chinnasuttā abandhanā”ti. – gāthā abhāsi;",
  "atk-s0508a2:133_0": "Tattha dhīti jigucchanatthe nipāto, ratthūti ra-kāro padasandhikaro, dhī atthu taṃ",
  "atk-s0508a2:133_1": "jigucchāmi tava dhikkāro hotūti attho. Pūretiādīni tassā dhikkātabbabhāvadīpanāni",
  "atk-s0508a2:133_2": "āmantanavacanāni. Pūreti ativiya jegucchehi nānākuṇapehi nānāvidhaasucīhi sampuṇṇe.",
  "atk-s0508a2:133_3": "Duggandheti kuṇapapūritattā eva sabhāvaduggandhe. Mārapakkheti yasmā visabhāgavatthu",
  "atk-s0508a2:133_4": "andhaputhujjanānaṃ ayonisomanasikāranimittatāya kilesamāraṃ vaḍḍheti, devaputtamārassa",
  "atk-s0508a2:133_5": "ca otāraṃ paviṭṭhaṃ deti. Tasmā mārassa pakkho hoti. Tena vuttaṃ “mārapakkhe”ti.",
  "atk-s0508a2:133_6": "Avassuteti sabbakālaṃ kilesāvassavanena tahiṃ tahiṃ asucinissandanena ca avassute.",
  "atk-s0508a2:133_7": "Idānissā navasotāni te kāye, yāni sandanti sabbadāti “akkhimhā akkhigūthako”tiādinā",
  "atk-s0508a2:133_8": "vuttaṃ asucino avassavanaṭṭhānaṃ dasseti.",
  "atk-s0508a2:134_0": "Evaṃ pana navachiddaṃ dhuvassavaṃ asucibharitaṃ kāyaṃ yathābhūtaṃ jānantī mā purāṇaṃ",
  "atk-s0508a2:134_1": "amaññitthoti purāṇaṃ ajānanakāle pavattaṃ hasitalapitaṃ kīḷitaṃ mā maññi, “idānipi",
  "atk-s0508a2:134_2": "evaṃ paṭipajjissatī”ti mā cintehi. Māsādesi tathāgateti yathā upanissayasampattiyā",
  "atk-s0508a2:134_3": "purimakā buddhasāvakā āgatā, yathā vā te sammāpaṭipattiyā gatā paṭipannā, yathā ca",
  "atk-s0508a2:134_4": "rūpārūpadhammānaṃ tathalakkhaṇaṃ tathadhamme ca ariyasaccāni āgatā adhigatā avabuddhā,",
  "atk-s0508a2:134_5": "tathā imepīti evaṃ tathā āgamanādiatthena tathāgate ariyasāvake pakatisatte viya",
  "atk-s0508a2:134_6": "avaññāya kilesavasena ca upasaṅkamamānā māsādesi. Anāsādetabbatāya kāraṇamāha. Saggepi",
  "atk-s0508a2:134_7": "te na rajjanti, kimaṅgaṃ pana mānuseti sabbaññubuddhenāpi akkhānena pariyosāpetuṃ",
  "atk-s0508a2:134_8": "asakkuṇeyyasukhe saggepi te sāvakabuddhā na rajjanti, saṅkhāresu ādīnavassa suparidiṭṭhattā",
  "atk-s0508a2:134_9": "rāgaṃ na janenti, kimaṅgaṃ pana mīḷharāsisadise mānuse kāmaguṇe, tattha na rajjantīti",
  "atk-s0508a2:134_10": "vattabbameva natthi.",
  "atk-s0508a2:135_0": "Ye ca khoti ye pana bālyappayogato bālā, dhammojapaññāya abhāvato dummedhā, asubhe",
  "atk-s0508a2:135_1": "subhānupassanena ducintitacintitāya dummantī, mohena aññāṇena sabbaso paṭicchāditacittatāya",
  "atk-s0508a2:135_2": "mohapārutā tādisā tathārūpā andhaputhujjanā, tattha tasmiṃ itthisaññite, mārakhittamhi",
  "atk-s0508a2:135_3": "bandhane mārena oḍḍite mārapāse, rajjanti rattā giddhā gadhitā mucchitā ajjhopannā tiṭṭhanti.",
  "atk-s0508a2:136_0": "Virājitāti yesaṃ pana khīṇāsavānaṃ telañjanarāgo viya dummocanīyasabhāvo rāgo sapatto",
  "atk-s0508a2:136_1": "viya laddhokāso dussanasabhāvo doso aññāṇasabhāvā avijjā ca ariyamaggavirāgena sabbaso",
  "atk-s0508a2:136_2": "virājitā pahīnā samucchinnā, tādisā aggamaggasatthena chinnabhavanettisuttā tato",
  "atk-s0508a2:136_3": "eva katthacipi bandhanābhāvato abandhanā tattha tasmiṃ yathāvutte mārapāse na rajjanti.",
  "atk-s0508a2:136_4": "Evaṃ thero tassā itthiyā dhammaṃ kathetvā gato.",
  "atk-s0508a2:137": "Nandakattheragāthāvaṇṇanā niṭṭhitā.",
  "atk-s0508a2:138": "5. Jambukattheragāthāvaṇṇanā",
  "atk-s0508a2:139_0": "Pañcapaññāsātiādikā āyasmato jambukattherassa gāthā. Kā uppatti? Ayampi purimabuddhesu",
  "atk-s0508a2:139_1": "katādhikāro tattha tattha bhave puññāni upacinanto tissassa bhagavato kāle kulagehe",
  "atk-s0508a2:139_2": "nibbattitvā viññutaṃ patto satthu sammāsambodhiṃ saddahanto bodhirukkhaṃ vanditvā",
  "atk-s0508a2:139_3": "bījanena pūjesi. So tena puññakammena devamanussesu saṃsaranto kassapassa bhagavato",
  "atk-s0508a2:139_4": "kāle kulagehe nibbattitvā viññutaṃ patto sāsane pabbajitvā aññatarena upāsakena kārite",
  "atk-s0508a2:139_5": "ārāme āvāsiko hutvā viharati tena upaṭṭhīyamāno. Athekadivasaṃ eko khīṇāsavatthero",
  "atk-s0508a2:139_6": "lūkhacīvaradharo kesoharaṇatthaṃ araññato gāmābhimukho āgacchati, taṃ disvā so upāsako",
  "atk-s0508a2:139_7": "iriyāpathe pasīditvā kappakena kesamassūni ohārāpetvā paṇītabhojanaṃ bhojetvā sundarāni",
  "atk-s0508a2:139_8": "cīvarāni datvā “idheva, bhante, vasathā”ti vasāpeti. Taṃ disvā āvāsiko issāmaccherapakato",
  "atk-s0508a2:139_9": "khīṇāsavattheraṃ āha – “varaṃ te, bhikkhu, iminā pāpupāsakena upaṭṭhīyamānassa evaṃ",
  "atk-s0508a2:139_10": "idha vasanato aṅgulīhi kese luñcitvā acelassa sato gūthamuttāhārajīvana”nti. Evañca",
  "atk-s0508a2:139_11": "pana vatvā tāvadeva vaccakuṭiṃ pavisitvā pāyāsaṃ vaḍḍhento viya hatthena gūthaṃ vaḍḍhetvā",
  "atk-s0508a2:139_12": "vaḍḍhetvā yāvadatthaṃ khādi, muttañca pivi. Iminā niyāmena yāvatāyukaṃ ṭhatvā kālaṅkatvā",
  "atk-s0508a2:139_13": "niraye paccitvā puna gūthamuttāhāro vasitvā tasseva kammassa vipākāvasesena manussesu",
  "atk-s0508a2:139_14": "uppannopi pañca jātisatāni nigaṇṭho hutvā gūthabhakkho ahosi.",
  "atk-s0508a2:140_0": "Puna imasmiṃ buddhuppāde manussayoniyaṃ nibbattamānopi ariyūpavādabalena duggatakūle",
  "atk-s0508a2:140_1": "nibbattitvā thaññaṃ vā khīraṃ vā sappiṃ vā pāyamāno, taṃ chaḍḍetvā muttameva pivati,",
  "atk-s0508a2:140_2": "odanaṃ bhojiyamāno, taṃ chaḍḍetvā gūthameva khādati, evaṃ gūthamuttaparibhogena vaḍḍhanto",
  "atk-s0508a2:140_3": "vayappattopi tadeva paribhuñjati. Manussā tato vāretuṃ asakkontā pariccajiṃsu. So",
  "atk-s0508a2:140_4": "ñātakehi pariccatto naggapabbajjaṃ pabbajitvā na nhāyati, rajojalladharo kesamassūni",
  "atk-s0508a2:140_5": "luñcitvā aññe iriyāpathe paṭikkhipitvā ekapādena tiṭṭhati, nimantanaṃ na sādiyati,",
  "atk-s0508a2:140_6": "māsopavāsaṃ adhiṭṭhāya puññatthikehi dinnaṃ bhojanaṃ māse māse ekavāraṃ kusaggena",
  "atk-s0508a2:140_7": "gahetvā divā jivhaggena lehati, rattiyaṃ pana “allagūthaṃ sappāṇaka”nti akhāditvā",
  "atk-s0508a2:140_8": "sukkhagūthameva khādati, evaṃ karontassa pañcapaññāsavassāni vītivattāni mahājano",
  "atk-s0508a2:140_9": "“mahātapo paramappiccho”ti maññamāno tanninno tappoṇo ahosi.",
  "atk-s0508a2:141_0": "Atha bhagavā tassa hadayabbhantare ghaṭe padīpaṃ viya arahattūpanissayaṃ pajjalantaṃ",
  "atk-s0508a2:141_1": "disvā sayameva tattha gantvā dhammaṃ desetvā sotāpattiphale patiṭṭhāpetvā, ehibhikkhūpasampadāya",
  "atk-s0508a2:141_2": "laddhūpasampadaṃ vipassanaṃ ussukkāpetvā arahatte patiṭṭhāpesi. Ayamettha saṅkhepo.",
  "atk-s0508a2:141_3": "Vitthāro pana dhammapade “māse māse kusaggenā”ti gāthāvaṇṇanāya vuttanayena veditabbo.",
  "atk-s0508a2:141_4": "Arahatte pana patiṭṭhito parinibbānakāle “ādito micchā paṭipajjitvāpi sammāsambuddhaṃ",
  "atk-s0508a2:141_5": "nissāya sāvakena adhigantabbaṃ mayā adhigata”nti dassento –",
  "atk-s0508a2:142": "283.",
  "atk-s0508a2:143": "“Pañcapaññāsavassāni, rajojallamadhārayiṃ;",
  "atk-s0508a2:144": "Bhuñjanto māsikaṃ bhattaṃ, kesamassuṃ alocayiṃ.",
  "atk-s0508a2:145": "284.",
  "atk-s0508a2:146": "“Ekapādena aṭṭhāsiṃ, āsanaṃ parivajjayiṃ;",
  "atk-s0508a2:147": "Sukkhagūthāni ca khādiṃ, uddesañca na sādiyiṃ.",
  "atk-s0508a2:148": "285.",
  "atk-s0508a2:149": "“Etādisaṃ karitvāna, bahuṃ duggatigāminaṃ;",
  "atk-s0508a2:150": "Vuyhamāno mahoghena, buddhaṃ saraṇamāgamaṃ.",
  "atk-s0508a2:151": "286.",
  "atk-s0508a2:152": "“Saraṇagamanaṃ passa, passa dhammasudhammataṃ;",
  "atk-s0508a2:153": "Tisso vijjā anuppattā, kataṃ buddhassa sāsana”nti. –",
  "atk-s0508a2:154": "Imā catasso gāthā abhāsi.",
  "atk-s0508a2:155_0": "Tattha pañcapaññāsavassāni, rajojallamadhārayinti naggapabbajjūpagamanena nhānapaṭikkhepato",
  "atk-s0508a2:155_1": "pañcādhikāni paññāsavassāni sarīre laggaṃ āgantukareṇusaṅkhātaṃ rajo, sarīramalasaṅkhātaṃ",
  "atk-s0508a2:155_2": "jallañca kāyena dhāresiṃ. Bhuñjanto māsikaṃ bhattanti rattiyaṃ gūthaṃ khādanto lokavañcanatthaṃ",
  "atk-s0508a2:155_3": "māsopavāsiko nāma hutvā puññatthikehi dinnaṃ bhojanaṃ māse māse ekavāraṃ jivhagge",
  "atk-s0508a2:155_4": "paṭhanavasena bhuñjanto alocayinti tādisacchārikāpakkhepena sithilamūlaṃ kesamassuṃ",
  "atk-s0508a2:155_5": "aṅgulīhi luñcāpesiṃ.",
  "atk-s0508a2:156_0": "Ekapādena aṭṭhāsiṃ, āsanaṃ parivajjayinti sabbena sabbaṃ āsanaṃ nisajjaṃ parivajjesiṃ,",
  "atk-s0508a2:156_1": "tiṭṭhanto ca ubho hatthe ukkhipitvā ekeneva pādena aṭṭhāsiṃ. Uddesanti nimantanaṃ.",
  "atk-s0508a2:156_2": "Udissakatanti keci. Na sādiyinti na sampaṭicchiṃ paṭikkhipinti attho.",
  "atk-s0508a2:157_0": "Etādisaṃ karitvāna, bahuṃ duggatigāminanti etādisaṃ evarūpaṃ vipākanibbattanakaṃ",
  "atk-s0508a2:157_1": "duggatigāminaṃ bahuṃ pāpakammaṃ purimajātīsu idha ca katvā uppādetvā. Vuyhamāno mahoghenāti",
  "atk-s0508a2:157_2": "kāmoghādinā mahatā oghena visesato diṭṭhoghena apāyasamuddaṃ patiākaḍḍhiyamāno, buddhaṃ",
  "atk-s0508a2:157_3": "saraṇamāgamanti tādisena puññakammacchiddena kicchena manussattabhāvaṃ labhitvā idāni",
  "atk-s0508a2:157_4": "puññabalena buddhaṃ “saraṇa”nti āgamāsiṃ, “sammāsambuddho bhagavā”ti aveccapasādena",
  "atk-s0508a2:157_5": "satthari pasīdiṃ. Saraṇagamanaṃ passa, passa dhammasudhammatanti āyatanagataṃ mama",
  "atk-s0508a2:157_6": "saraṇagamanaṃ passa, passa sāsanadhammassa ca sudhammataṃ yohaṃ tathāmicchāpaṭipannopi",
  "atk-s0508a2:157_7": "ekovādeneva satthārā edisaṃ sampattiṃ sampāpito. “Tisso vijjā”tiādinā taṃ sampattiṃ dasseti tenāha –",
  "atk-s0508a2:158": "“Tissassāhaṃ bhagavato, bodhirukkhamavandiyaṃ;",
  "atk-s0508a2:159": "Paggayha bījaniṃ tattha, sīhāsanamabījahaṃ.",
  "atk-s0508a2:160": "“Dvenavute ito kappe, sīhāsanamabījahaṃ;",
  "atk-s0508a2:161": "Duggatiṃ nābhijānāmi, bījanāya idaṃ phalaṃ.",
  "atk-s0508a2:162": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:163": "Jambukattheragāthāvaṇṇanā niṭṭhitā.",
  "atk-s0508a2:164": "6. Senakattheragāthāvaṇṇanā",
  "atk-s0508a2:165_0": "Svāgataṃ vatātiādikā āyasmato senakattherassa gāthā. Kā uppatti? Ayampi purimabuddhesu",
  "atk-s0508a2:165_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a2:165_2": "nibbattitvā viññutaṃ patto ekadivasaṃ satthāraṃ disvā pasannamānaso morahatthena",
  "atk-s0508a2:165_3": "bhagavantaṃ pūjesi. So tena puññakammena devamanussesu saṃsaranto imasmiṃ buddhuppāde",
  "atk-s0508a2:165_4": "brāhmaṇakule nibbattitvā uruvelakassapattherassa bhaginiyā kucchimhi nibbatti, senakotissa",
  "atk-s0508a2:165_5": "nāmaṃ ahosi. So vayappatto brāhmaṇānaṃ vijjāsippesu nipphattiṃ gato gharāvāsaṃ vasati.",
  "atk-s0508a2:165_6": "Tena ca samayena mahājano saṃvacchare saṃvacchare phaggunamāse uttaraphaggunanakkhatte",
  "atk-s0508a2:165_7": "ussavaṃ anubhavanto gayāyaṃ titthābhisekaṃ karoti. Tena taṃ ussavaṃ “gayāphaggū”ti",
  "atk-s0508a2:165_8": "vadanti. Atha bhagavā tādise ussavadivase veneyyānukampāya gayātitthasamīpe viharati,",
  "atk-s0508a2:165_9": "mahājanopi titthābhisekādhippāyena tato tato taṃ ṭhānaṃ upagacchati. Tasmiṃ khaṇe",
  "atk-s0508a2:165_10": "senakopi titthābhisekatthaṃ taṃ ṭhānaṃ upagato satthāraṃ dhammaṃ desentaṃ disvā upasaṅkamitvā",
  "atk-s0508a2:165_11": "dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva",
  "atk-s0508a2:165_12": "arahattaṃ pāpuṇi. Tena vuttaṃ apadāne –",
  "atk-s0508a2:166": "“Morahatthaṃ gahetvāna, upesiṃ lokanāyakaṃ;",
  "atk-s0508a2:167": "Pasannacitto sumano, morahatthamadāsahaṃ.",
  "atk-s0508a2:168": "“Iminā morahatthena, cetanāpaṇidhīhi ca;",
  "atk-s0508a2:169": "Nibbāyiṃsu tayo aggī, labhāmi vipulaṃ sukhaṃ.",
  "atk-s0508a2:170": "“Aho buddho aho dhammo, aho no satthusampadā;",
  "atk-s0508a2:171": "Datvānahaṃ morahatthaṃ, labhāmi vipulaṃ sukhaṃ.",
  "atk-s0508a2:172": "“Tiyaggī nibbutā mayhaṃ, bhavā sabbe samūhatā;",
  "atk-s0508a2:173": "Sabbāsavā parikkhīṇā, natthi dāni punabbhavo.",
  "atk-s0508a2:174": "“Ekatiṃse ito kappe, yaṃ dānamadadiṃ tadā;",
  "atk-s0508a2:175": "Duggatiṃ nābhijānāmi, morahatthassidaṃ phalaṃ.",
  "atk-s0508a2:176": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:177": "Arahattaṃ pana patvā attano paṭipattiṃ paccavekkhitvā sañjātasomanasso udānavasena –",
  "atk-s0508a2:178": "287.",
  "atk-s0508a2:179": "“Svāgataṃ vata me āsi, gayāyaṃ gayaphagguyā;",
  "atk-s0508a2:180": "Yaṃ addasāsiṃ sambuddhaṃ, desentaṃ dhammamuttamaṃ.",
  "atk-s0508a2:181": "288.",
  "atk-s0508a2:182": "“Mahappabhaṃ gaṇācariyaṃ, aggapattaṃ vināyakaṃ;",
  "atk-s0508a2:183": "Sadevakassa lokassa, jinaṃ atuladassanaṃ.",
  "atk-s0508a2:184": "289.",
  "atk-s0508a2:185": "“Mahānāgaṃ mahāvīraṃ, mahājutimanāsavaṃ;",
  "atk-s0508a2:186": "Sabbāsavaparikkhīṇaṃ, satthāramakutobhayaṃ.",
  "atk-s0508a2:187": "290.",
  "atk-s0508a2:188": "“Cirasaṅkiliṭṭhaṃ vata maṃ, diṭṭhisandānabandhitaṃ;",
  "atk-s0508a2:189": "Vimocayi so bhagavā, sabbaganthehi senaka”nti. –",
  "atk-s0508a2:190": "Catasso gāthā abhāsi.",
  "atk-s0508a2:191_0": "Tattha svāgataṃ vata me āsīti mayā suṭṭhu āgataṃ vata āsi. Mama vā sundaraṃ vata",
  "atk-s0508a2:191_1": "āgamanaṃ āsi. Gayāyanti gayātitthasamīpe. Gayaphagguyāti “gayāphaggū”ti laddhavohāre",
  "atk-s0508a2:191_2": "phaggunamāsassa uttaraphaggunīnakkhatte. “Ya”ntiādi svāgatabhāvassa kāraṇadassanaṃ.",
  "atk-s0508a2:191_3": "Tattha yanti yasmā. Addasāsinti addakkhiṃ. Sambuddhanti sammā sāmaṃ sabbadhammānaṃ",
  "atk-s0508a2:191_4": "buddhattā sambuddhaṃ. Desentaṃ dhammamuttamanti uttamaṃ aggaṃ sabbaseṭṭhaṃ ekantaniyyānikaṃ",
  "atk-s0508a2:191_5": "dhammaṃ veneyyajjhāsayānurūpaṃ bhāsantaṃ.",
  "atk-s0508a2:192_0": "Mahappabhanti mahatiyā sarīrappabhāya ñāṇappabhāya ca samannāgataṃ. Gaṇācariyanti",
  "atk-s0508a2:192_1": "bhikkhuparisādīnaṃ gaṇānaṃ uttamena damathena ācārasikkhāpanena gaṇācariyaṃ. Aggabhūtānaṃ",
  "atk-s0508a2:192_2": "sīlādīnaṃ guṇānaṃ adhigamena aggappattaṃ. Devamanussādīnaṃ paramena vinayena vinayanato,",
  "atk-s0508a2:192_3": "sayaṃ nāyakarahitattā ca vināyakaṃ. Kenaci anabhibhūto hutvā sakalaṃ lokaṃ abhibhavitvā",
  "atk-s0508a2:192_4": "ṭhitattā, pañcannampi mārānaṃ jitattā ca sadevakassa lokassa jinaṃ sadevake loke",
  "atk-s0508a2:192_5": "aggajinaṃ, bāttiṃsavaramahāpurisalakkhaṇaasītianubyañjanādipaṭimaṇḍitarūpakāyatāya",
  "atk-s0508a2:192_6": "dasabalacatuvesārajjādiguṇapaṭimaṇḍitadhammakāyatāya ca sadevakena lokena aparimeyyadassanatāya",
  "atk-s0508a2:192_7": "asadisadassanatāya ca atuladassanaṃ.",
  "atk-s0508a2:193_0": "Gatibalaparakkamādisampattiyā mahānāgasadisattā, nāgesupi khīṇāsavesu mahānubhāvatāya",
  "atk-s0508a2:193_1": "ca mahānāgaṃ. Mārasenāvimathanato mahāvikkantatāya ca mahāvīraṃ. Mahājutinti mahāpatāpaṃ",
  "atk-s0508a2:193_2": "mahātejanti attho. Natthi etassa cattāropi āsavāti anāsavaṃ. Sabbe āsavā savāsanā",
  "atk-s0508a2:193_3": "parikkhīṇā etassāti sabbāsavaparikkhīṇaṃ. Kāmaṃ sāvakabuddhā paccekabuddhā ca khīṇāsavāva,",
  "atk-s0508a2:193_4": "sabbaññubuddhā eva pana savāsane āsave khepentīti dassanatthaṃ “anāsava”nti vatvā",
  "atk-s0508a2:193_5": "puna “sabbāsavaparikkhīṇa”nti vuttaṃ. Tena vuttaṃ – “sabbe āsavā savāsanā parikkhīṇā",
  "atk-s0508a2:193_6": "etassāti sabbāsavaparikkhīṇa”nti. Diṭṭhadhammikasamparāyikaparamatthehi yathārahaṃ",
  "atk-s0508a2:193_7": "veneyyānaṃ anusāsanato satthāraṃ, catuvesārajjavisāradatāya kutocipi bhayābhāvato",
  "atk-s0508a2:193_8": "akutobhayaṃ, evarūpaṃ sammāsambuddhaṃ yaṃ yasmā addasāsiṃ, tasmā svāgataṃ vata me āsīti yojanā.",
  "atk-s0508a2:194_0": "Idāni satthu dassanena attanā laddhaguṇaṃ dassento catutthaṃ gāthamāha. Tassattho",
  "atk-s0508a2:194_1": "– kañjiyapuṇṇalābu viya takkabharitacāṭi viya vasāpītapilotikā viya ca saṃkilesavatthūhi",
  "atk-s0508a2:194_2": "anamatagge saṃsāre cirakālaṃ saṃkiliṭṭhaṃ. Gaddulabandhitaṃ viya thambhe sārameyaṃ",
  "atk-s0508a2:194_3": "sakkāyathambhe diṭṭhisandānena, diṭṭhibandhanena bandhitaṃ baddhaṃ, tato vimocento",
  "atk-s0508a2:194_4": "ca abhijjhādīhi sabbaganthe hi maṃ senakaṃ ariyamaggahatthena, vimocayi vata so bhagavā",
  "atk-s0508a2:194_5": "mayhaṃ satthāti bhagavati abhippasādaṃ pavedeti.",
  "atk-s0508a2:195": "Senakattheragāthāvaṇṇanā niṭṭhitā.",
  "atk-s0508a2:196": "7. Sambhūtattheragāthāvaṇṇanā",
  "atk-s0508a2:197_0": "Yo dandhakāletiādikā āyasmato sambhūtattherassa gāthā. Kā uppatti? Ayampi purimabuddhesu",
  "atk-s0508a2:197_1": "katādhikāro tattha tattha bhave puññāni karonto buddhasuññe loke candabhāgāya nadiyā",
  "atk-s0508a2:197_2": "tīre kinnarayoniyaṃ nibbatto. Ekadivasaṃ aññataraṃ paccekabuddhaṃ disvā pasannamānaso",
  "atk-s0508a2:197_3": "vanditvā katañjalī ajjunapupphehi pūjaṃ akāsi. So tena puññakammena devamanussesu",
  "atk-s0508a2:197_4": "saṃsaranto imasmiṃ buddhuppāde kulagehe nibbattitvā sambhūtoti laddhanāmo vayappatto",
  "atk-s0508a2:197_5": "bhagavato parinibbānassa pacchā dhammabhaṇḍāgārikassa santike dhammaṃ sutvā paṭiladdhasaddho",
  "atk-s0508a2:197_6": "pabbajitvā samaṇadhammaṃ karonto vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a2:198": "“Candabhāgānadītīre, ahosiṃ kinnaro tadā;",
  "atk-s0508a2:199": "Addasaṃ virajaṃ buddhaṃ, sayambhuṃ aparājitaṃ.",
  "atk-s0508a2:200": "“Pasannacitto sumano, vedajāto katañjalī;",
  "atk-s0508a2:201": "Gahetvā ajjunaṃ pupphaṃ, sayambhuṃ abhipūjayiṃ.",
  "atk-s0508a2:202": "“Tena kammena sukatena, cetanāpaṇidhīhi ca;",
  "atk-s0508a2:203": "Jahitvā kinnaraṃ dehaṃ, tāvatiṃsamagacchahaṃ.",
  "atk-s0508a2:204": "“Chattisakkhattuṃ devindo, devarajjamakārayiṃ;",
  "atk-s0508a2:205": "Dasakkhattuṃ cakkavattī, mahārajjamakārayiṃ.",
  "atk-s0508a2:206": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a2:207": "Sukhette vappitaṃ bījaṃ, sayambhumhi aho mama.",
  "atk-s0508a2:208": "“Kusalaṃ vijjate mayhaṃ, pabbajiṃ anagāriyaṃ;",
  "atk-s0508a2:209": "Pūjāraho ahaṃ ajja, sakyaputtassa sāsane.",
  "atk-s0508a2:210": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:211_0": "Arahattaṃ pana patvā vimuttisukhena viharanto vassasataparinibbute bhagavati vesālikesu",
  "atk-s0508a2:211_1": "vajjiputtakesu dasa vatthūni paggayha ṭhitesu kākaṇḍakaputtena yasattherena ussāhitehi",
  "atk-s0508a2:211_2": "sattasatehi khīṇāsavehi taṃ diṭṭhiṃ bhinditvā saddhammaṃ paggaṇhantehi dhammavinayasaṅgahe",
  "atk-s0508a2:211_3": "kate tesaṃ vajjiputtakānaṃ uddhammaubbinayadīpane dhammasaṃvegena thero –",
  "atk-s0508a2:212": "291.",
  "atk-s0508a2:213": "“Yo dandhakāle tarati, taraṇīye ca dandhaye;",
  "atk-s0508a2:214": "Ayonisaṃvidhānena, bālo dukkhaṃ nigacchati.",
  "atk-s0508a2:215": "292.",
  "atk-s0508a2:216": "“Tassatthā parihāyanti, kāḷapakkheva candimā;",
  "atk-s0508a2:217": "Āyasakyañca pappoti, mittehi ca virujjhati.",
  "atk-s0508a2:218": "293.",
  "atk-s0508a2:219": "“Yo dandhakāle dandheti, taraṇīye ca tāraye;",
  "atk-s0508a2:220": "Yoniso saṃvidhānena, sukhaṃ pappoti paṇḍito.",
  "atk-s0508a2:221": "294.",
  "atk-s0508a2:222": "“Tassatthā paripūrenti, sukkapakkheva candimā;",
  "atk-s0508a2:223": "Yaso kittiñca pappoti, mittehi na virujjhatī”ti. –",
  "atk-s0508a2:224": "Imā gāthā bhaṇanto aññaṃ byākāsi.",
  "atk-s0508a2:225_0": "Tattha yo dandhakāle taratīti kismiñci kattabbavatthusmiṃ – “kappati nu kho, na nu",
  "atk-s0508a2:225_1": "kho kappatī”ti vinayakukkucce uppanne yāva viyattaṃ vinayadharaṃ pucchitvā taṃ kukkuccaṃ",
  "atk-s0508a2:225_2": "na vinodeti, tāva dandhakāle tassa kiccassa dandhāyitabbasamaye tarati madditvā vītikkamaṃ",
  "atk-s0508a2:225_3": "karoti. Taraṇīye ca dandhayeti gahaṭṭhassa tāva saraṇagamanasīlasamādānādike, pabbajitassa",
  "atk-s0508a2:225_4": "vattapaṭivattakaraṇādike samathavipassanānuyoge ca taritabbe sampatte sīghaṃ taṃ",
  "atk-s0508a2:225_5": "kiccaṃ ananuyuñjitvā – “āgamanamāse pakkhe vā karissāmī”ti dandhāyeyya, taṃ kiccaṃ",
  "atk-s0508a2:225_6": "akarontova kālaṃ vītināmeyya. Ayonisaṃvidhānenāti evaṃ dandhāyitabbe taranto taritabbe",
  "atk-s0508a2:225_7": "ca dandhāyanto anupāyasaṃvidhānena upāyasaṃvidhānābhāvena bālo, mandabuddhiko puggalo,",
  "atk-s0508a2:225_8": "sampati āyatiñca dukkhaṃ anatthaṃ pāpuṇāti.",
  "atk-s0508a2:226_0": "Tassatthā parihāyantīti tassa tathārūpassa puggalassa diṭṭhadhammikādibhedā atthā",
  "atk-s0508a2:226_1": "kāḷapakkhe candimā viya, parihāyanti divase divase parikkhayaṃ pariyādānaṃ gacchanti.",
  "atk-s0508a2:226_2": "“Asuko puggalo assaddho appasanno kusīto hīnavīriyo”tiādinā. Āyasakyaṃ viññūhi garahitabbataṃ",
  "atk-s0508a2:226_3": "pappoti pāpuṇāti. Mittehi ca virujjhatīti “evaṃ paṭipajja, mā evaṃ paṭipajjā”ti ovādadāyakehi",
  "atk-s0508a2:226_4": "kalyāṇamittehi “avacanīyā maya”nti ovādassa anādāneneva viruddho nāma hoti.",
  "atk-s0508a2:227_0": "Sesagāthādvayassa vuttavipariyāyena attho veditabbo. Keci panettha – “tarati dandhaye”tipadānaṃ",
  "atk-s0508a2:227_1": "atthabhāvena bhāvanācittassa paggahaniggahe uddharanti. Taṃ pacchimagāthāsu yujjati.",
  "atk-s0508a2:227_2": "Purimā hi dve gāthā pabbajitakālato paṭṭhāya caritabbaṃ samaṇadhammaṃ akatvā kukkuccapakatatāya",
  "atk-s0508a2:227_3": "dasa vatthūni dīpetvā saṅghena nikkaḍḍhite vajjiputtake sandhāya therena vuttā. Pacchimā",
  "atk-s0508a2:227_4": "pana attasadise sammā paṭipanne sakatthaṃ nipphādetvā ṭhiteti.",
  "atk-s0508a2:228": "Sambhūtattheragāthāvaṇṇanā niṭṭhitā.",
  "atk-s0508a2:229": "8. Rāhulattheragāthāvaṇṇanā",
  "atk-s0508a2:230_0": "Ubhayenātiādikā āyasmato rāhulattherassa gāthā. Kā uppatti? Ayampi purimabuddhesu",
  "atk-s0508a2:230_1": "katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a2:230_2": "kulagehe nibbattitvā viññutaṃ patto satthāraṃ ekaṃ bhikkhuṃ sikkhākāmānaṃ aggaṭṭhāne",
  "atk-s0508a2:230_3": "ṭhapentaṃ disvā sayampi taṃ ṭhānantaraṃ patthetvā senāsanavisodhanavijjotanādikaṃ",
  "atk-s0508a2:230_4": "uḷāraṃ puññaṃ katvā paṇidhānamakāsi. So tato cavitvā devamanussesu saṃsaranto imasmiṃ",
  "atk-s0508a2:230_5": "buddhuppāde amhākaṃ bodhisattaṃ paṭicca yasodharāya deviyā kucchimhi nibbattitvā",
  "atk-s0508a2:230_6": "rāhuloti laddhanāmo mahatā khattiyaparivārena vaḍḍhi, tassa pabbajjāvidhānaṃ khandhake",
  "atk-s0508a2:230_7": "āgatameva. So pabbajitvā satthu santike anekehi suttapadehi suladdhovādo paripakkañāṇo",
  "atk-s0508a2:230_8": "vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a2:231": "“Padumuttarassa bhagavato, lokajeṭṭhassa tādino;",
  "atk-s0508a2:232": "Sattabhūmamhi pāsāde, ādāsaṃ santhariṃ ahaṃ.",
  "atk-s0508a2:233": "“Khīṇāsavasahassehi, parikiṇṇo mahāmuni;",
  "atk-s0508a2:234": "Upāgami gandhakuṭiṃ, dvipadindo narāsabho.",
  "atk-s0508a2:235": "“Virocento gandhakuṭiṃ, devadevo narāsabho;",
  "atk-s0508a2:236": "Bhikkhusaṅghe ṭhito satthā, imā gāthā abhāsatha.",
  "atk-s0508a2:237": "“Yenāyaṃ jotitā seyyā, ādāsova susanthato;",
  "atk-s0508a2:238": "Tamahaṃ kittayissāmi, suṇātha mama bhāsato.",
  "atk-s0508a2:239": "“Soṇṇamayā rūpimayā, atho veḷuriyāmayā;",
  "atk-s0508a2:240": "Nibbattissanti pāsādā, ye keci manaso piyā.",
  "atk-s0508a2:241": "“Catusaṭṭhikkhattuṃ devindo, devarajjaṃ karissati;",
  "atk-s0508a2:242": "Sahassakkhattuṃ cakkavattī, bhavissati anantarā.",
  "atk-s0508a2:243": "“Ekavīsatikappamhi, vimalo nāma khattiyo;",
  "atk-s0508a2:244": "Cāturanto vijitāvī, cakkavattī bhavissati.",
  "atk-s0508a2:245": "“Nagaraṃ reṇuvatī nāma, iṭṭhakāhi sumāpitaṃ;",
  "atk-s0508a2:246": "Āyāmato tīṇi sataṃ, caturassasamāyutaṃ.",
  "atk-s0508a2:247": "“Sudassano nāma pāsādo, vissakammena māpito;",
  "atk-s0508a2:248": "Kūṭāgāravarūpeto, sattaratanabhūsito.",
  "atk-s0508a2:249": "“Dasasaddāvivittaṃ taṃ, vijjādharasamākulaṃ;",
  "atk-s0508a2:250": "Sudassanaṃva nagaraṃ, devatānaṃ bhavissati.",
  "atk-s0508a2:251": "“Pabhā niggacchate tassa, uggacchanteva sūriye;",
  "atk-s0508a2:252": "Virocessati taṃ niccaṃ, samantā aṭṭhayojanaṃ.",
  "atk-s0508a2:253": "“Kappasatasahassamhi, okkākakulasambhavo;",
  "atk-s0508a2:254": "Gotamo nāma gottena, satthā loke bhavissati.",
  "atk-s0508a2:255": "“Tusitā so cavitvāna, sukkamūlena codito;",
  "atk-s0508a2:256": "Gotamassa bhagavato, atrajo so bhavissati.",
  "atk-s0508a2:257": "“Sacevaseyya agāraṃ, cakkavattī bhaveyya so;",
  "atk-s0508a2:258": "Aṭṭhānametaṃ yaṃ tādī, agāre ratimajjhagā.",
  "atk-s0508a2:259": "“Nikkhamitvā agāramhā, pabbajissati subbato;",
  "atk-s0508a2:260": "Rāhulo nāma nāmena, arahā so bhavissati.",
  "atk-s0508a2:261": "“Kikīva aṇḍaṃ rakkheyya, cāmarī viya vāladhiṃ;",
  "atk-s0508a2:262": "Nipako sīlasampanno, mamaṃ rakkhi mahāmuni.",
  "atk-s0508a2:263": "“Tassāhaṃ dhammamaññāya, vihāsiṃ sāsane rato;",
  "atk-s0508a2:264": "Sabbāsave pariññāya, viharāmi anāsavo.",
  "atk-s0508a2:265": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:266": "Arahattaṃ pana patvā attano paṭipattiṃ paccavekkhitvā aññaṃ byākaronto –",
  "atk-s0508a2:267": "295.",
  "atk-s0508a2:268": "“Ubhayeneva sampanno, rāhulabhaddoti maṃ vidū;",
  "atk-s0508a2:269": "Yañcamhi putto buddhassa, yañca dhammesu cakkhumā.",
  "atk-s0508a2:270": "296.",
  "atk-s0508a2:271": "“Yañca me āsavā khīṇā, yañca natthi punabbhavo;",
  "atk-s0508a2:272": "Arahā dakkhiṇeyyomhi, tevijjo amataddaso.",
  "atk-s0508a2:273": "297.",
  "atk-s0508a2:274": "“Kāmandhā jālapacchannā, taṇhāchadanachāditā;",
  "atk-s0508a2:275": "Pamattabandhunā baddhā, macchāva kumināmukhe.",
  "atk-s0508a2:276": "298.",
  "atk-s0508a2:277": "“Taṃ kāmaṃ ahamujjhitvā, chetvā mārassa bandhanaṃ;",
  "atk-s0508a2:278": "Samūlaṃ taṇhamabbuyha, sītibhūtosmi nibbuto”ti. –",
  "atk-s0508a2:279": "Catasso gāthā abhāsi.",
  "atk-s0508a2:280_0": "Tattha ubhayeneva sampannoti jātisampadā, paṭipattisampadāti ubhayasampattiyāpi sampanno",
  "atk-s0508a2:280_1": "samannāgato. Rāhulabhaddoti maṃ vidūti “rāhulabhaddo”ti maṃ sabrahmacārino sañjānanti.",
  "atk-s0508a2:280_2": "Tassa hi jātasāsanaṃ sutvā bodhisattena “rāhu jāto, bandhanaṃ jāta”nti vuttavacanaṃ",
  "atk-s0508a2:280_3": "upādāya suddhodanamahārājā “rāhulo”ti nāmaṃ gaṇhi. Tattha ādito pitarā vuttapariyāyameva",
  "atk-s0508a2:280_4": "gahetvā āha – “rāhulabhaddoti maṃ vidū”ti. Bhaddoti ca pasaṃsāvacanametaṃ.",
  "atk-s0508a2:281_0": "Idāni taṃ ubhayasampattiṃ dassetuṃ “yañcamhī”tiādi vuttaṃ. Tattha yanti yasmā. Ca-saddo",
  "atk-s0508a2:281_1": "samuccayattho. Amhi putto buddhassāti sammāsambuddhassa orasaputto amhi. Dhammesūti",
  "atk-s0508a2:281_2": "lokiyesu lokuttaresu ca dhammesu, catusaccadhammesūti attho. Cakkhumāti maggapaññācakkhunā",
  "atk-s0508a2:281_3": "cakkhumā ca amhīti yojetabbaṃ.",
  "atk-s0508a2:282_0": "Puna aparāparehipi pariyāyehi attani ubhayasampattiṃ dassetuṃ – “yañca me āsavā khīṇā”ti",
  "atk-s0508a2:282_1": "gāthamāha. Tattha dakkhiṇeyyoti dakkhiṇāraho. Amataddasoti nibbānassa dassāvī. Sesaṃ suviññeyyameva.",
  "atk-s0508a2:283_0": "Idāni yāya vijjāsampattiyā ca vimuttisampattiyā ca abhāvena sattakāyo kumine bandhamacchā",
  "atk-s0508a2:283_1": "viya saṃsāre parivattati, taṃ ubhayasampattiṃ attani dassetuṃ “kāmandhā”ti gāthādvayamāha.",
  "atk-s0508a2:283_2": "Tattha kāmehi kāmesu vā andhāti kāmandhā. “Chando rāgo”tiādivibhāgehi kilesakāmehi",
  "atk-s0508a2:283_3": "rūpādīsu vatthukāmesu anādīnavadassitāya andhīkatā. Jālapacchannāti sakalaṃ bhavattayaṃ",
  "atk-s0508a2:283_4": "ajjhottharitvā ṭhitena visattikājālena pakārato channā paliguṇṭhitā. Taṇhāchadanachāditāti",
  "atk-s0508a2:283_5": "tato eva taṇhāsaṅkhātena chadanena chāditā nivutā sabbaso paṭikujjitā. Pamattabandhunā",
  "atk-s0508a2:283_6": "baddhā, macchāva kumināmukheti kumināmukhe macchabandhānaṃ macchapasibbakamukhe baddhā",
  "atk-s0508a2:283_7": "macchā viya pamattabandhunā mārena yena kāmabandhanena baddhā ime sattā tato na nigacchanti",
  "atk-s0508a2:283_8": "antobandhanagatāva honti.",
  "atk-s0508a2:284_0": "Taṃ tathārūpaṃ kāmaṃ bandhanabhūtaṃ ujjhitvā pubbabhāgapaṭipattiyā pahāya kilesamārassa",
  "atk-s0508a2:284_1": "bandhanaṃ chetvā, puna ariyamaggasatthena anavasesato samucchinditvā tato eva avijjāsaṅkhātena",
  "atk-s0508a2:284_2": "mūlena samūlaṃ, kāmataṇhādikaṃ taṇhaṃ abbuyha uddharitvā sabbakilesadarathapariḷāhābhāvato,",
  "atk-s0508a2:284_3": "sītibhūto saupādisesāya nibbānadhātuyā nibbuto, ahaṃ asmi homīti attho.",
  "atk-s0508a2:285": "Rāhulattheragāthāvaṇṇanā niṭṭhitā.",
  "atk-s0508a2:286": "9. Candanattheragāthāvaṇṇanā",
  "atk-s0508a2:287_0": "Jātarūpenātiādikā āyasmato candanattherassa gāthā. Kā uppatti? Ayampi purimabuddhesu",
  "atk-s0508a2:287_1": "katādhikāro tattha tattha bhave puññāni upacinanto ito ekatiṃse kappe buddhasuññe",
  "atk-s0508a2:287_2": "loke rukkhadevatā hutvā nibbatto sudassanaṃ nāma paccekabuddhaṃ pabbatantare vasantaṃ",
  "atk-s0508a2:287_3": "disvā pasannamānaso kuṭajapupphehi pūjaṃ akāsi. So tena puññakammena devamanussesu",
  "atk-s0508a2:287_4": "saṃsaranto imasmiṃ buddhuppāde sāvatthiyaṃ vibhavasampanne kule nibbattitvā candanoti",
  "atk-s0508a2:287_5": "laddhanāmo vayappatto gharāvāsaṃ vasanto satthu santike dhammaṃ sutvā sotāpanno ahosi.",
  "atk-s0508a2:287_6": "So ekaṃ puttaṃ labhitvā gharāvāsaṃ pahāya pabbajitvā vipassanāya kammaṭṭhānaṃ gahetvā",
  "atk-s0508a2:287_7": "araññe viharanto satthāraṃ vandituṃ sāvatthiṃ āgato susāne vasati. Tassa āgatabhāvaṃ",
  "atk-s0508a2:287_8": "sutvā purāṇadutiyikā alaṅkatapaṭiyattā dārakaṃ ādāya mahatā parivārena therassa santikaṃ",
  "atk-s0508a2:287_9": "gacchati – “itthikuttādīhi naṃ palobhetvā uppabbājessāmī”ti. Thero taṃ āgacchantiṃ",
  "atk-s0508a2:287_10": "dūratova disvā “idānissā avisayo bhavissāmī”ti yathāraddhaṃ vipassanaṃ ussukkāpetvā",
  "atk-s0508a2:287_11": "chaḷabhiñño ahosi. Tena vuttaṃ apadāne –",
  "atk-s0508a2:288": "“Himavantassāvidūre, vasalo nāma pabbato;",
  "atk-s0508a2:289": "Buddho sudassano nāma, vasate pabbatantare.",
  "atk-s0508a2:290": "“Pupphaṃ hemavantaṃ mayha, vehāsaṃ agamāsahaṃ;",
  "atk-s0508a2:291": "Tatthaddasāsiṃ sambuddhaṃ, oghatiṇṇamanāsavaṃ.",
  "atk-s0508a2:292": "“Pupphaṃ kuṭajamādāya, sire katvāna añjaliṃ;",
  "atk-s0508a2:293": "Buddhassa abhiropesiṃ, sayambhussa mahesino.",
  "atk-s0508a2:294": "“Ekatiṃse ito kappe, yaṃ pupphamabhipūjayiṃ;",
  "atk-s0508a2:295": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:296": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:297_0": "Chaḷabhiñño pana hutvā ākāse ṭhatvā tassā dhammaṃ desetvā saraṇesu ca sīlesu ca patiṭṭhāpetvā",
  "atk-s0508a2:297_1": "sayaṃ attanā pubbe vasitaṭṭhānameva gato. Sahāyabhikkhūhi – “vippasannāni kho te,",
  "atk-s0508a2:297_2": "āvuso, indriyāni, kacci tayā saccāni paṭividdhānī”ti puṭṭho –",
  "atk-s0508a2:298": "299.",
  "atk-s0508a2:299": "“Jātarūpena sañchannā, dāsīgaṇapurakkhatā;",
  "atk-s0508a2:300": "Aṅkena puttamādāya, bhariyā maṃ upāgami.",
  "atk-s0508a2:301": "300.",
  "atk-s0508a2:302": "“Tañca disvāna āyantiṃ, sakaputtassa mātaraṃ;",
  "atk-s0508a2:303": "Alaṅkataṃ suvasanaṃ, maccupāsaṃva oḍḍitaṃ.",
  "atk-s0508a2:304": "301.",
  "atk-s0508a2:305": "“Tato me manasīkāro, yoniso udapajjatha;",
  "atk-s0508a2:306": "Ādīnavo pāturahu, nibbidā samatiṭṭhatha.",
  "atk-s0508a2:307": "302.",
  "atk-s0508a2:308": "“Tato cittaṃ vimucci me, passa dhammasudhammataṃ;",
  "atk-s0508a2:309": "Tisso vijjā anuppattā, kataṃ buddhassa sāsana”nti. –",
  "atk-s0508a2:310": "Imāhi gāthāhi attano paṭipattiṃ kathento aññaṃ byākāsi.",
  "atk-s0508a2:311_0": "Tattha jātarūpena sañchannāti jātarūpamayena sīsūpagādialaṅkārena alaṅkaraṇavasena",
  "atk-s0508a2:311_1": "paṭicchāditasarīrā, sabbābharaṇabhūsitāti attho. Dāsīgaṇapurakkhatāti yathārahaṃ",
  "atk-s0508a2:311_2": "alaṅkatapaṭiyattena attano dāsigaṇena purato katā parivāritāti attho. Aṅkena puttamādāyāti",
  "atk-s0508a2:311_3": "“api nāma puttampi disvā gehassitasāto bhaveyyā”ti puttaṃ attano aṅkena gahetvā.",
  "atk-s0508a2:312_0": "Āyantinti āgacchantiṃ. Sakaputtassa mātaranti mama orasaputtassa jananiṃ, mayhaṃ",
  "atk-s0508a2:312_1": "purāṇadutiyikanti attho. Sabbamidaṃ thero attano kāmarāgasamucchedaṃ bahumaññanto",
  "atk-s0508a2:312_2": "vadati. Yoniso udapajjathāti “evarūpāpi nāma sampatti jarābyādhimaraṇehi abhibhuyyati,",
  "atk-s0508a2:312_3": "aho saṅkhārā aniccā adhuvā anassāsikā”ti evaṃ yonisomanasikāro uppajji. Sesaṃ heṭṭhā vuttanayameva.",
  "atk-s0508a2:313": "Candanattheragāthāvaṇṇanā niṭṭhitā.",
  "atk-s0508a2:314": "10. Dhammikattheragāthāvaṇṇanā",
  "atk-s0508a2:315_0": "Dhammo havetiādikā āyasmato dhammikattherassa gāthā. Kā uppatti? Ayampi purimabuddhesu",
  "atk-s0508a2:315_1": "katādhikāro tattha tattha bhave puññāni upacinanto sikhissa bhagavato kāle migaluddako",
  "atk-s0508a2:315_2": "hutvā ekadivasaṃ araññāyatane devaparisāya satthu dhammaṃ desentassa “dhammo eso",
  "atk-s0508a2:315_3": "vuccatī”ti desanāya nimittaṃ gaṇhi. So tena puññakammena devamanussesu saṃsaranto",
  "atk-s0508a2:315_4": "imasmiṃ buddhuppāde kosalaraṭṭhe brāhmaṇakule nibbattitvā dhammikoti laddhanāmo vayappatto",
  "atk-s0508a2:315_5": "jetavanapaṭiggahaṇe laddhappasādo pabbajitvā aññatarasmiṃ gāmakāvāse āvāsiko hutvā",
  "atk-s0508a2:315_6": "viharanto āgantukānaṃ bhikkhūnaṃ vattāvattesu ujjhānabahulo akkhamo ahosi. Tena bhikkhū",
  "atk-s0508a2:315_7": "taṃ vihāraṃ chaḍḍetvā pakkamiṃsu. So ekakova ahosi. Vihārasāmiko upāsako taṃ kāraṇaṃ",
  "atk-s0508a2:315_8": "sutvā bhagavato taṃ pavattiṃ ārocesi. Satthā taṃ bhikkhuṃ pakkosetvā tamatthaṃ pucchitvā",
  "atk-s0508a2:315_9": "tena “evaṃ, bhante”ti vutte – “nāyaṃ idāneva akkhamo, pubbepi akkhamo ahosī”ti vatvā",
  "atk-s0508a2:315_10": "bhikkhūhi yācito rukkhadhammaṃ kathetvā upari tassa ovādaṃ dento –",
  "atk-s0508a2:316": "303.",
  "atk-s0508a2:317": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0508a2:318": "Esānisaṃso dhamme suciṇṇe, na duggatiṃ gacchati dhammacārī.",
  "atk-s0508a2:319": "304.",
  "atk-s0508a2:320": "“Na hi dhammo adhammo ca, ubho samavipākino;",
  "atk-s0508a2:321": "Adhammo nirayaṃ neti, dhammo pāpeti suggatiṃ.",
  "atk-s0508a2:322": "305.",
  "atk-s0508a2:323": "“Tasmā hi dhammesu kareyya chandaṃ, iti modamāno sugatena tādinā;",
  "atk-s0508a2:324": "Dhamme ṭhitā sugatavarassa sāvakā, nīyanti dhīrā saraṇavaraggagāmino.",
  "atk-s0508a2:325": "306.",
  "atk-s0508a2:326": "“Vipphoṭito gaṇḍamūlo, taṇhājālo samūhato;",
  "atk-s0508a2:327": "So khīṇasaṃsāro na catthi kiñcanaṃ,",
  "atk-s0508a2:328": "Cando yathā dosinā puṇṇamāsiya”nti. – catasso gāthā abhāsi;",
  "atk-s0508a2:329_0": "Tattha dhammoti lokiyalokuttaro sucaritadhammo. Rakkhatīti apāyadukkhato rakkhati,",
  "atk-s0508a2:329_1": "saṃsāradukkhato ca vivaṭṭūpanissayabhūto rakkhatiyeva. Dhammacārinti taṃ dhammaṃ",
  "atk-s0508a2:329_2": "carantaṃ paṭipajjantaṃ. Suciṇṇoti suṭṭhu ciṇṇo kammaphalāni saddahitvā sakkaccaṃ",
  "atk-s0508a2:329_3": "cittīkatvā upacito. Sukhanti lokiyalokuttarasukhaṃ. Tattha lokiyaṃ tāva kāmāvacarādibhedo",
  "atk-s0508a2:329_4": "dhammo yathāsakaṃ sukhaṃ diṭṭhe vā dhamme upapajje vā apare vā pariyāye āvahati nipphādeti,",
  "atk-s0508a2:329_5": "itaraṃ pana vivaṭṭūpanissaye ṭhatvā ciṇṇo paramparāya āvahatīti vattuṃ vaṭṭati anupanissayassa",
  "atk-s0508a2:329_6": "tadabhāvato. Esānisaṃso dhamme suciṇṇe, na duggatiṃ gacchati dhammacārīti dhammacārī",
  "atk-s0508a2:329_7": "puggalo dhamme suciṇṇe taṃnimittaṃ duggatiṃ na gacchatīti eso dhamme suciṇṇe ānisaṃso udrayoti attho.",
  "atk-s0508a2:330_0": "Yasmā dhammeneva sugatigamanaṃ, adhammeneva ca duggatigamanaṃ, tasmā “dhammo adhammo”ti",
  "atk-s0508a2:330_1": "ime aññamaññaṃ asaṃkiṇṇaphalāti dassetuṃ “na hi dhammo”tiādinā dutiyaṃ gāthamāha.",
  "atk-s0508a2:330_2": "Tattha adhammoti dhammapaṭipakkho duccaritaṃ. Samavipākinoti sadisavipākā samānaphalā.",
  "atk-s0508a2:331_0": "Tasmāti yasmā dhammādhammānaṃ ayaṃ yathāvutto vipākabhedo, tasmā. Chandanti kattukamyatāchandaṃ.",
  "atk-s0508a2:331_1": "Iti modamāno sugatena tādināti iti evaṃ vuttappakārena ovādadānena sugatena sammaggatena",
  "atk-s0508a2:331_2": "sammāpaṭipannena iṭṭhādīsu tādibhāvappattiyā tādināmavatā hetubhūtena modamāno tuṭṭhiṃ",
  "atk-s0508a2:331_3": "āpajjamāno dhammesu chandaṃ kareyyāti yojanā. Ettāvatā vaṭṭaṃ dassetvā idāni vivaṭṭaṃ",
  "atk-s0508a2:331_4": "dassento “dhamme ṭhitā”tiādimāha. Tassattho – yasmā sugatassa varassa sugatesu ca",
  "atk-s0508a2:331_5": "varassa sammāsambuddhassa sāvakā tassa dhamme ṭhitā dhīrā ativiya aggabhūtasaraṇagāmino",
  "atk-s0508a2:331_6": "teneva saraṇagamanasaṅkhāte dhamme ṭhitabhāvena sakalavaṭṭadukkhatopi nīyanti nissaranti,",
  "atk-s0508a2:331_7": "tasmā hi dhammesu kareyya chandanti.",
  "atk-s0508a2:332": "Evaṃ satthārā tīhi gāthāhi dhamme desite desanānusārena yathānisinnova vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a2:333": "“Migaluddo pure āsiṃ, araññe vipine ahaṃ;",
  "atk-s0508a2:334": "Addasaṃ virajaṃ buddhaṃ, devasaṅghapurakkhataṃ.",
  "atk-s0508a2:335": "“Catusaccaṃ pakāsentaṃ, desentaṃ amataṃ padaṃ;",
  "atk-s0508a2:336": "Assosiṃ madhuraṃ dhammaṃ, sikhino lokabandhuno.",
  "atk-s0508a2:337": "“Ghose cittaṃ pasādesiṃ, asamappaṭipuggale;",
  "atk-s0508a2:338": "Tattha cittaṃ pasādetvā, uttariṃ duttaraṃ bhavaṃ.",
  "atk-s0508a2:339": "“Ekatiṃse ito kappe, yaṃ saññamalabhiṃ tadā;",
  "atk-s0508a2:340": "Duggatiṃ nābhijānāmi, ghosasaññāyidaṃ phalaṃ.",
  "atk-s0508a2:341": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:342": "Tathā arahatte patiṭṭhito. Arahattaṃ pana patvā attanā adhigataṃ visesaṃ satthu nivedento carimagāthāya aññaṃ byākāsi.",
  "atk-s0508a2:343_0": "Tattha vipphoṭitoti vidhuto, maggañāṇena paṭinissaṭṭhoti attho. Gaṇḍamūloti avijjā.",
  "atk-s0508a2:343_1": "Sā hi gaṇḍati savati. “Gaṇḍoti kho, bhikkhu, pañcannetaṃ upādānakkhandhānaṃ adhivacana”nti",
  "atk-s0508a2:343_2": "evaṃ satthārā vuttassa dukkhamūlayogato, kilesāsucipaggharaṇato, uppādajarābhaṅgehi",
  "atk-s0508a2:343_3": "uddhumātapakkapabhijjanato ca, gaṇḍābhidhānassa upādānakkhandhapañcakassa mūlaṃ kāraṇaṃ",
  "atk-s0508a2:343_4": "taṇhājālo samūhatoti taṇhāsaṅkhāto jālo maggena samugghāṭito. So khīṇasaṃsāro na",
  "atk-s0508a2:343_5": "catthi kiñcananti so ahaṃ evaṃ pahīnataṇhāvijjatāya parikkhīṇasaṃsāro pahīnabhavamūlattā",
  "atk-s0508a2:343_6": "eva na catthi, na ca upalabbhati rāgādikiñcanaṃ. Cando yathā dosinā puṇṇamāsiyanti",
  "atk-s0508a2:343_7": "yathā nāma cando abbhamahikādidosarahito puṇṇamāsiyaṃ paripuṇṇakāle evaṃ ahampi arahattādhigamena",
  "atk-s0508a2:343_8": "apetarāgādikiñcano paripuṇṇadhammakoṭṭhāso ahosinti.",
  "atk-s0508a2:344": "Dhammikattheragāthāvaṇṇanā niṭṭhitā.",
  "atk-s0508a2:345": "11. Sappakattheragāthāvaṇṇanā",
  "atk-s0508a2:346_0": "Yadā balākātiādikā āyasmato sappakattherassa gāthā. Kā uppatti? Ayampi purimabuddhesu",
  "atk-s0508a2:346_1": "katādhikāro tattha tattha bhave puññāni upacinanto ito ekatiṃse kappe mahānubhāvo",
  "atk-s0508a2:346_2": "nāgarājā hutvā nibbatto sambhavassa nāma paccekabuddhassa abbhokāse samāpattiyā nisinnassa",
  "atk-s0508a2:346_3": "mahantaṃ padumaṃ gahetvā uparimuddhani dhārento pūjaṃ akāsi. So tena puññakammena",
  "atk-s0508a2:346_4": "devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0508a2:346_5": "sappakoti laddhanāmo viññutaṃ patto bhagavato santike dhammaṃ sutvā paṭiladdhasaddho",
  "atk-s0508a2:346_6": "pabbajitvā kammaṭṭhānaṃ gahetvā ajakaraṇiyā nāma nadiyā tīre leṇagirivihāre vasanto",
  "atk-s0508a2:346_7": "nacirasseva arahattaṃ pāpuṇi. Tena vuttaṃ apadāne –",
  "atk-s0508a2:347": "“Himavantassāvidūre, romaso nāma pabbato;",
  "atk-s0508a2:348": "Buddhopi sambhavo nāma, abbhokāse vasī tadā.",
  "atk-s0508a2:349": "“Bhavanā nikkhamitvāna, padumaṃ dhārayiṃ ahaṃ;",
  "atk-s0508a2:350": "Ekāhaṃ dhārayitvāna, bhavanaṃ punarāgamiṃ.",
  "atk-s0508a2:351": "“Ekatiṃse ito kappe, yaṃ buddhamabhipūjayiṃ;",
  "atk-s0508a2:352": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:353": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:354_0": "So arahattaṃ patvā satthāraṃ vandituṃ sāvatthiṃ āgato ñātīhi upaṭṭhīyamāno tattha",
  "atk-s0508a2:354_1": "katipāhaṃ vasitvā dhammaṃ desetvā ñātake saraṇesu ca sīlesu ca patiṭṭhāpetvā yathāvuttaṭṭhānameva",
  "atk-s0508a2:354_2": "gantukāmo ahosi. Taṃ ñātakā “idheva, bhante, vasatha, mayaṃ paṭijaggissāmā”ti yāciṃsu.",
  "atk-s0508a2:354_3": "So gamanākāraṃ dassetvā ṭhito attanā vasitaṭṭhānakittanāpadesena vivekābhiratiṃ pakāsento –",
  "atk-s0508a2:355": "307.",
  "atk-s0508a2:356": "“Yadā balākā sucipaṇḍaracchadā, kāḷassa meghassa bhayena tajjitā;",
  "atk-s0508a2:357": "Palehiti ālayamālayesinī, tadā nadī ajakaraṇī rameti maṃ.",
  "atk-s0508a2:358": "308.",
  "atk-s0508a2:359": "“Yadā balākā suvisuddhapaṇḍarā, kāḷassa meghassa bhayena tajjitā;",
  "atk-s0508a2:360": "Pariyesati leṇamaleṇadassinī, tadā nadī ajakaraṇī rameti maṃ.",
  "atk-s0508a2:361": "309.",
  "atk-s0508a2:362": "“Kaṃ nu tattha na ramenti, jambuyo ubhato tahiṃ;",
  "atk-s0508a2:363": "Sobhentī āpagākūlaṃ, mama leṇassa pacchato.",
  "atk-s0508a2:364": "310.",
  "atk-s0508a2:365": "“Tāmatamadasaṅghasuppahīnā, bhekā mandavatī panādayanti;",
  "atk-s0508a2:366": "Nājja girinadīhi vippavāsasamayo,",
  "atk-s0508a2:367": "Khemā ajakaraṇī sivā surammā”ti. – catasso gāthā abhāsi;",
  "atk-s0508a2:368_0": "Tattha yadāti yasmiṃ kāle. Balākāti balākāsakuṇikā. Sucipaṇḍaracchadāti sucisuddhadhavalapakkhā.",
  "atk-s0508a2:368_1": "Kāḷassa meghassa bhayena tajjitāti jalabhārabharitatāya kāḷassa añjanagirisannikāsassa",
  "atk-s0508a2:368_2": "pāvussakameghassa gajjato vuṭṭhibhayena nibbijjitā bhiṃsāpitā. Palehitīti gocarabhūmito",
  "atk-s0508a2:368_3": "uppatitvā gamissati. Ālayanti nilayaṃ attano kulāvakaṃ. Ālayesinīti tattha ālayanaṃ",
  "atk-s0508a2:368_4": "nilīyanameva icchantī. Tadā nadī ajakaraṇī rameti manti tasmiṃ pāvussakakāle ajakaraṇīnāmikā",
  "atk-s0508a2:368_5": "nadī navodakassa pūrā hārahārinī kulaṅkasā maṃ rameti mama cittaṃ ārādhetīti utupadesavisesakittanāpadesena",
  "atk-s0508a2:368_6": "vivekābhiratiṃ pakāsesi.",
  "atk-s0508a2:369_0": "Suvisuddhapaṇḍarāti suṭṭhu visuddhapaṇḍaravaṇṇā, asammissavaṇṇā sabbasetāti attho.",
  "atk-s0508a2:369_1": "Pariyesatīti maggati. Leṇanti vasanaṭṭhānaṃ. Aleṇadassinīti vasanaṭṭhānaṃ apassantī.",
  "atk-s0508a2:369_2": "Pubbe nibaddhavasanaṭṭhānassa abhāvena aleṇadassinī, idāni pāvussakakāle meghagajjitena",
  "atk-s0508a2:369_3": "āhitagabbhā pariyesati leṇanti nibaddhavasanaṭṭhānaṃ kulāvakaṃ karotīti attho.",
  "atk-s0508a2:370_0": "Kaṃ nu tattha…pe… pacchatoti mama vasanakamahāleṇassa pacchato pacchābhāge āpagākūlaṃ",
  "atk-s0508a2:370_1": "ajakaraṇīnadiyā ubhatotīraṃ tahiṃ tahiṃ ito cito ca sobhentiyo niccakālaṃ phalabhāranamitasākhā",
  "atk-s0508a2:370_2": "siniddhapaṇṇacchāyā jambuyo tattha tasmiṃ ṭhāne kaṃ nāma sattaṃ na ramenti nu, sabbaṃ ramentiyeva.",
  "atk-s0508a2:371_0": "Tāmatamadasaṅghasuppahīnāti amataṃ vuccati agadaṃ, tena majjantīti amatamadā, sappā,",
  "atk-s0508a2:371_1": "tesaṃ saṅgho amatamadasaṅgho, tato suṭṭhu pahīnā apagatā. Bhekā maṇḍūkiyo, mandavatī",
  "atk-s0508a2:371_2": "saravatiyo, panādayanti taṃ ṭhānaṃ madhurena vassitena ninnādayanti. Nājja girinadīhi",
  "atk-s0508a2:371_3": "vippavāsasamayoti ajja etarahi aññāhipi pabbateyyāhi nadīhi vippavāsasamayo na hoti,",
  "atk-s0508a2:371_4": "visesato pana vāḷamacchasusumārādivirahitato khemā ajakaraṇī nadī. Sundaratalatitthapulinasampattiyā",
  "atk-s0508a2:371_5": "sivā. Suṭṭhu rammā ramaṇīyā, tasmā tattheva me mano ramatīti adhippāyo.",
  "atk-s0508a2:372": "Evaṃ pana vatvā ñātake vissajjetvā attano vasanaṭṭhānameva gato. Suññāgārābhiratidīpanena idameva ca therassa aññābyākaraṇaṃ ahosīti.",
  "atk-s0508a2:373": "Sappakattheragāthāvaṇṇanā niṭṭhitā.",
  "atk-s0508a2:374": "12. Muditattheragāthāvaṇṇanā",
  "atk-s0508a2:375_0": "Pabbajintiādikā āyasmato muditattherassa gāthā. Kā uppatti? Ayampi purimabuddhesu",
  "atk-s0508a2:375_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a2:375_2": "nibbattitvā viññutaṃ patto ekadivasaṃ satthāraṃ disvā pasannamānaso ekaṃ mañcamadāsi.",
  "atk-s0508a2:375_3": "So tena puññakammena devamanussesu saṃsaranto imasmiṃ buddhuppāde kosalaraṭṭhe gahapatikule",
  "atk-s0508a2:375_4": "nibbattitvā muditoti laddhanāmo viññutaṃ pāpuṇi. Tena ca samayena taṃ kulaṃ raññā",
  "atk-s0508a2:375_5": "kenacideva karaṇīyena palibuddhaṃ ahosi. Mudito rājabhayābhīto palāyitvā araññaṃ",
  "atk-s0508a2:375_6": "paviṭṭho aññatarassa khīṇāsavattherassa vasanaṭṭhānaṃ upagacchi. Thero tassa bhītabhāvaṃ",
  "atk-s0508a2:375_7": "ñatvā “mā bhāyī”ti samassāsesi. So “kittakena nu kho, bhante, kālena idaṃ me bhayaṃ",
  "atk-s0508a2:375_8": "vūpasamessatī”ti pucchitvā “sattaṭṭhamāse atikkamitvā”ti vutte – “ettakaṃ kālaṃ adhivāsetuṃ",
  "atk-s0508a2:375_9": "na sakkomi, pabbajissāmahaṃ, bhante, pabbājetha ma”nti jīvitarakkhaṇatthaṃ pabbajjaṃ",
  "atk-s0508a2:375_10": "yāci. Thero taṃ pabbājesi. So pabbajitvā sāsane paṭiladdhasaddho bhaye vūpasantepi",
  "atk-s0508a2:375_11": "samaṇadhammaṃyeva rocento kammaṭṭhānaṃ gahetvā vipassanāya kammaṃ karonto – “arahattaṃ",
  "atk-s0508a2:375_12": "appatvā imasmā vasanagabbhā bahi na nikkhamissāmī”tiādinā paṭiññaṃ katvā vipassanaṃ",
  "atk-s0508a2:375_13": "ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a2:376": "“Vipassino bhagavato, lokajeṭṭhassa tādino;",
  "atk-s0508a2:377": "Ekaṃ mañcaṃ mayā dinnaṃ, pasannena sapāṇinā.",
  "atk-s0508a2:378": "“Hatthiyānaṃ assayānaṃ, dibbayānaṃ samajjhagaṃ;",
  "atk-s0508a2:379": "Tena mañcakadānena, pattomhi āsavakkhayaṃ.",
  "atk-s0508a2:380": "“Ekanavutito kappe, yaṃ mañcamadadiṃ tadā;",
  "atk-s0508a2:381": "Duggatiṃ nābhijānāmi, mañcadānassidaṃ phalaṃ.",
  "atk-s0508a2:382": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:383": "Arahattaṃ pana patvā vimuttisukhaṃ paṭisaṃvedento sahāyabhikkhūhi adhigataṃ pucchito attano paṭipannākāraṃ kathento –",
  "atk-s0508a2:384": "311.",
  "atk-s0508a2:385": "“Pabbajiṃ jīvikatthohaṃ, laddhāna upasampadaṃ;",
  "atk-s0508a2:386": "Tato saddhaṃ paṭilabhiṃ, daḷhavīriyo parakkamiṃ.",
  "atk-s0508a2:387": "312.",
  "atk-s0508a2:388": "“Kāmaṃ bhijjatuyaṃ kāyo, maṃsapesī visīyaruṃ;",
  "atk-s0508a2:389": "Ubho jaṇṇukasandhīhi, jaṅghāyo papatantu me.",
  "atk-s0508a2:390": "313.",
  "atk-s0508a2:391": "“Nāsissaṃ na pivissāmi, vihārā ca na nikkhame;",
  "atk-s0508a2:392": "Napi passaṃ nipātessaṃ, taṇhāsalle anūhate.",
  "atk-s0508a2:393": "314.",
  "atk-s0508a2:394": "“Tassa mevaṃ viharato, passa vīriyaparakkamaṃ;",
  "atk-s0508a2:395": "Tisso vijjā anuppattā, kataṃ buddhassa sāsana”nti. –",
  "atk-s0508a2:396": "Catasso gāthā abhāsi.",
  "atk-s0508a2:397_0": "Tattha jīvikatthoti jīvikāya atthiko jīvikappayojano. “Ettha pabbajitvā nibbhayo",
  "atk-s0508a2:397_1": "sukhena akilamanto jīvissāmī”ti evaṃ jīvikatthāya pabbajinti attho. Laddhāna upasampadanti",
  "atk-s0508a2:397_2": "paṭhamaṃ sāmaṇerapabbajjāyaṃ ṭhito ñatticatutthena kammena upasampadaṃ labhitvā.",
  "atk-s0508a2:397_3": "Tato saddhaṃ paṭilabhinti tato upasampannakālato paṭṭhāya kalyāṇamitte sevanto dve",
  "atk-s0508a2:397_4": "mātikā, tisso anumodanā, ekaccaṃ suttaṃ, samathakammaṭṭhānaṃ, vipassanāvidhiñca uggaṇhanto",
  "atk-s0508a2:397_5": "buddhādīnaṃ mahānubhāvataṃ disvā – “sammāsambuddho bhagavā, svākkhāto dhammo, suppaṭipanno",
  "atk-s0508a2:397_6": "saṅgho”ti ratanattaye saddhaṃ paṭilabhiṃ. Daḷhavīriyo parakkaminti evaṃ paṭiladdhasaddho",
  "atk-s0508a2:397_7": "hutvā vipassanāya kammaṃ karonto nacirasseva saccapaṭivedhāya daḷhavīriyo thiravīriyo",
  "atk-s0508a2:397_8": "hutvā parakkamiṃ, akusalānaṃ dhammānaṃ pahānāya kusalānaṃ dhammānaṃ upasampadāya sammadeva padahiṃ.",
  "atk-s0508a2:398_0": "Yathā pana parakkamiṃ, taṃ dassetuṃ “kāma”ntiādi vuttaṃ. Tattha kāmanti yathākāmaṃ",
  "atk-s0508a2:398_1": "ekaṃsato vā bhijjatu. Ayaṃ kāyoti ayaṃ mama pūtikāyo, iminā vīriyapatāpena bhijjati",
  "atk-s0508a2:398_2": "ce, bhijjatu chinnabhinnaṃ hotu. Maṃsapesī visīyarunti iminā daḷhaparakkamena imasmā",
  "atk-s0508a2:398_3": "kāyā maṃsapesiyo visīyanti ce, visīyantu ito cito viddhaṃsantu. Ubho jaṇṇukasandhīhi,",
  "atk-s0508a2:398_4": "jaṅghāyo papatantu meti ubhohi jaṇṇukasandhīhi saha mama ubho jaṅghāyo satthiyo ūrubandhato",
  "atk-s0508a2:398_5": "bhijjitvā bhūmiyaṃ papatantu. “Ma”ntipi pāṭho, so evattho. Sesaṃ heṭṭhā vuttanayameva.",
  "atk-s0508a2:399": "Muditattheragāthāvaṇṇanā niṭṭhitā.",
  "atk-s0508a2:400": "Catukkanipātavaṇṇanā niṭṭhitā.",
  "atk-s0508a2:401": "5. Pañcakanipāto",
  "atk-s0508a2:402": "1. Rājadattattheragāthāvaṇṇanā",
  "atk-s0508a2:403_0": "Pañcakanipāte bhikkhu sivathikaṃ gantvātiādikā āyasmato rājadattattherassa gāthā.",
  "atk-s0508a2:403_1": "Kā uppatti? Ayampi purimabuddhesu katādhikāro, tattha tattha bhave vivaṭṭūpanissayaṃ",
  "atk-s0508a2:403_2": "puññaṃ upacinanto, ito catuddase kappe buddhasuññe loke kulagehe nibbattitvā viññutaṃ",
  "atk-s0508a2:403_3": "patto, ekadivasaṃ kenacideva karaṇīyena vanantaṃ upagato tattha aññataraṃ paccekabuddhaṃ",
  "atk-s0508a2:403_4": "rukkhamūle nisinnaṃ disvā pasannamānaso suparisuddhaṃ ambāṭakaphalaṃ adāsi. So tena",
  "atk-s0508a2:403_5": "puññakammena devamanussesu saṃsaranto imasmiṃ buddhuppāde sāvatthiyaṃ satthavāhakule",
  "atk-s0508a2:403_6": "nibbatti. Tassa mahārājaṃ vessavaṇaṃ ārādhetvā paṭiladdhabhāvato mātāpitaro rājadattoti",
  "atk-s0508a2:403_7": "nāmaṃ akaṃsu. So vayappatto pañcahi sakaṭasatehi bhaṇḍaṃ ādāya vāṇijjavasena rājagahaṃ",
  "atk-s0508a2:403_8": "agamāsi. Tena ca samayena rājagahe aññatarā gaṇikā abhirūpā dassanīyā paramasobhaggayogato",
  "atk-s0508a2:403_9": "divase divase sahassaṃ labhati. Atha so satthavāhaputto divase divase tassā gaṇikāya",
  "atk-s0508a2:403_10": "sahassaṃ datvā saṃvāsaṃ kappento nacirasseva sabbaṃ dhanaṃ khepetvā duggato hutvā",
  "atk-s0508a2:403_11": "ghāsacchādanamattampi alabhanto ito cito ca paribbhamanto saṃvegappatto ahosi. So",
  "atk-s0508a2:403_12": "ekadivasaṃ upāsakehi saddhiṃ veḷuvanaṃ agamāsi.",
  "atk-s0508a2:404_0": "Tena ca samayena satthā mahatiyā parisāya parivuto dhammaṃ desento nisinno hoti.",
  "atk-s0508a2:404_1": "So parisapariyante nisīditvā satthu santike dhammaṃ sutvā paṭiladdhasaddho pabbajitvā",
  "atk-s0508a2:404_2": "dhutaṅgāni samādiyitvā susāne vasati. Tadā aññataropi satthavāhaputto sahassaṃ datvā",
  "atk-s0508a2:404_3": "tāya gaṇikāya saha vasati. Sā ca gaṇikā tassa hatthe mahaggharatanaṃ disvā lobhaṃ",
  "atk-s0508a2:404_4": "uppādetvā aññehi dhuttapurisehi taṃ mārāpetvā taṃ ratanaṃ gaṇhi. Atha tassa satthavāhaputtassa",
  "atk-s0508a2:404_5": "manussā taṃ pavattiṃ sutvā ocarakamanusse pesesuṃ. Te rattiyaṃ tassā gaṇikāya gharaṃ",
  "atk-s0508a2:404_6": "pavisitvā chaviādīni anupahacceva taṃ māretvā sivathikāya chaḍḍesuṃ. Rājadattatthero",
  "atk-s0508a2:404_7": "asubhanimittaṃ gahetuṃ susāne vicaranto tassā gaṇikāya kaḷevaraṃ paṭikkulato manasi",
  "atk-s0508a2:404_8": "kātuṃ upagato katipayavāre yoniso manasi katvā aciramatabhāvato soṇasiṅgālādīhi anupahatachavitāya",
  "atk-s0508a2:404_9": "visabhāgavatthutāya ca ayoniso manasikaronto, tattha kāmarāgaṃ uppādetvā saṃviggataramānaso",
  "atk-s0508a2:404_10": "attano cittaṃ paribhāsitvā muhuttaṃ ekamantaṃ apasakkitvā ādito upaṭṭhitaṃ asubhanimittameva",
  "atk-s0508a2:404_11": "gahetvā yoniso manasikaronto jhānaṃ uppādetvā taṃ jhānaṃ pādakaṃ katvā vipassanaṃ",
  "atk-s0508a2:404_12": "paṭṭhapetvā tāvadeva arahattaṃ pāpuṇi. Tena vuttaṃ apadāne –",
  "atk-s0508a2:405": "“Vipine buddhaṃ disvāna, sayambhuṃ aparājitaṃ;",
  "atk-s0508a2:406": "Ambāṭakaṃ gahetvāna, sayambhussa adāsahaṃ.",
  "atk-s0508a2:407": "“Ekatiṃse ito kappe, yaṃ phalamadadiṃ tadā;",
  "atk-s0508a2:408": "Duggatiṃ nābhijānāmi, phaladānassidaṃ phalaṃ.",
  "atk-s0508a2:409": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:410": "Arahattaṃ pana patvā attano paṭipattiṃ paccavekkhitvā pītisomanassajāto –",
  "atk-s0508a2:411": "315.",
  "atk-s0508a2:412": "“Bhikkhu sivathikaṃ gantvā, addasa itthimujjhitaṃ;",
  "atk-s0508a2:413": "Apaviddhaṃ susānasmiṃ, khajjantiṃ kimihī phuṭaṃ.",
  "atk-s0508a2:414": "316.",
  "atk-s0508a2:415": "“Yañhi eke jigucchanti, mataṃ disvāna pāpakaṃ;",
  "atk-s0508a2:416": "Kāmarāgo pāturahu, andhova savatī ahuṃ.",
  "atk-s0508a2:417": "317.",
  "atk-s0508a2:418": "“Oraṃ odanapākamhā, tamhā ṭhānā apakkamiṃ;",
  "atk-s0508a2:419": "Satimā sampajānohaṃ, ekamantaṃ upāvisiṃ.",
  "atk-s0508a2:420": "318.",
  "atk-s0508a2:421": "“Tato me manasīkāro, yoniso udapajjatha;",
  "atk-s0508a2:422": "Ādīnavo pāturahu, nibbidā samatiṭṭhatha.",
  "atk-s0508a2:423": "319.",
  "atk-s0508a2:424": "“Tato cittaṃ vimucci me, passa dhammasudhammataṃ;",
  "atk-s0508a2:425": "Tisso vijjā anuppattā, kataṃ buddhassa sāsana”nti. –",
  "atk-s0508a2:426": "Imā pañca gāthā abhāsi.",
  "atk-s0508a2:427_0": "Tattha bhikkhu sivathikaṃ gantvāti saṃsāre bhayassa ikkhanato bhikkhu, asubhakammaṭṭhānatthaṃ",
  "atk-s0508a2:427_1": "āmakasusānaṃ upagantvā. “Bhikkhū”ti cetaṃ attānaṃ sandhāya thero sayaṃ vadati. Itthinti",
  "atk-s0508a2:427_2": "thīyati ettha sukkasoṇitaṃ sattasantānabhāvena saṃhaññatīti thī, mātugāmo. Evañca",
  "atk-s0508a2:427_3": "sabhāvaniruttivasena “itthī”tipi vuccati. Vañjhādīsu pana taṃsadisatāya taṃsabhāvānativattanato",
  "atk-s0508a2:427_4": "ca tabbohāro. “Itthī”ti itthikaḷevaraṃ vadati. Ujjhitanti pariccattaṃ ujjhaniyattā",
  "atk-s0508a2:427_5": "eva apaviddhaṃ anapekkhabhāvena khittaṃ. Khajjantiṃ kimihī phuṭanti kimīhi pūritaṃ hutvā khajjamānaṃ.",
  "atk-s0508a2:428_0": "Yañhi eke jigucchanti, mataṃ disvāna pāpakanti yaṃ apagatāyuusmāviññāṇatāya mataṃ",
  "atk-s0508a2:428_1": "kaḷevaraṃ pāpakaṃ nihīnaṃ lāmakaṃ eke cokkhajātikā jigucchanti, oloketumpi na icchanti.",
  "atk-s0508a2:428_2": "Kāmarāgo pāturahūti tasmiṃ kuṇape ayonisomanasikārassa balavatāya kāmarāgo mayhaṃ",
  "atk-s0508a2:428_3": "pāturahosi uppajji. Andhova savatī ahunti tasmiṃ kaḷevare navahi dvārehi asuciṃ savati",
  "atk-s0508a2:428_4": "sandante asucibhāvassa adassanena andho viya ahosiṃ. Tenāha –",
  "atk-s0508a2:429": "“Ratto atthaṃ na jānāti, ratto dhammaṃ na passati;",
  "atk-s0508a2:430": "Andhatamaṃ tadā hoti, yaṃ rāgo sahate nara”nti ca.",
  "atk-s0508a2:431_0": "“Kāmacchando kho, brāhmaṇa, andhakaraṇo acakkhukaraṇo”ti ca ādi. Keci panettha takārāgamaṃ",
  "atk-s0508a2:431_1": "katvā “kilesapariyuṭṭhānena avasavatti kilesassa vā vasavattī”ti atthaṃ vadanti.",
  "atk-s0508a2:431_2": "Apare “andhova asati ahu”nti pāḷiṃ vatvā “kāmarāgena andho eva hutvā satirahito ahosi”nti",
  "atk-s0508a2:431_3": "atthaṃ vadanti. Tadubhayaṃ pana pāḷiyaṃ natthi.",
  "atk-s0508a2:432_0": "Oraṃ odanapākamhāti odanapākato oraṃ, yāvatā kālena suparidhotatintataṇḍulanāḷiyā",
  "atk-s0508a2:432_1": "odanaṃ pacati, tato orameva kālaṃ, tatopi lahukālena rāgaṃ vinodento, tamhā ṭhānā",
  "atk-s0508a2:432_2": "apakkamiṃ yasmiṃ ṭhāne ṭhitassa me rāgo uppajji, tamhā ṭhānā apakkamiṃ apasakkiṃ.",
  "atk-s0508a2:432_3": "Apakkantova satimā sampajānohaṃ samaṇasaññaṃ upaṭṭhapetvā satipaṭṭhānamanasikāravasena",
  "atk-s0508a2:432_4": "satimā, sammadeva dhammasabhāvajānanena sampajāno ca hutvā ekamantaṃ upāvisiṃ, pallaṅkaṃ",
  "atk-s0508a2:432_5": "ābhujitvā nisīdiṃ. Nisinnassa ca tato me manasīkāro, yoniso udapajjathātiādi sabbaṃ",
  "atk-s0508a2:432_6": "heṭṭhā vuttanayamevāti.",
  "atk-s0508a2:433": "Rājadattattheragāthāvaṇṇanā niṭṭhitā.",
  "atk-s0508a2:434": "2. Subhūtattheragāthāvaṇṇanā",
  "atk-s0508a2:435_0": "Ayogetiādikā āyasmato subhūtattherassa gāthā. Kā uppatti? Ayampi purimabuddhesu katādhikāro",
  "atk-s0508a2:435_1": "tattha tattha bhave puññāni upacinanto kassapassa bhagavato kāle bārāṇasiyaṃ gahapatimahāsālakule",
  "atk-s0508a2:435_2": "nibbattitvā viññutaṃ patto ekadivasaṃ satthu santike dhammaṃ sutvā pasannamānaso",
  "atk-s0508a2:435_3": "saraṇesu ca sīlesu ca patiṭṭhāya māse māse aṭṭhakkhattuṃ catujjātiyagandhena satthu",
  "atk-s0508a2:435_4": "gandhakuṭiṃ opuñjāpesi. So tena puññakammena nibbattanibbattaṭṭhāne sugandhasarīro",
  "atk-s0508a2:435_5": "hutvā, imasmiṃ buddhuppāde magadharaṭṭhe gahapatikule nibbattitvā subhūtoti laddhanāmo",
  "atk-s0508a2:435_6": "vayappatto, nissaraṇajjhāsayatāya gharāvāsaṃ pahāya titthiyesu pabbajitvā tattha",
  "atk-s0508a2:435_7": "sāraṃ alabhanto, satthu santike upatissakolitaselādike bahū samaṇabrāhmaṇe pabbajitvā",
  "atk-s0508a2:435_8": "sāmaññasukhaṃ anubhavante disvā sāsane paṭiladdhasaddho pabbajitvā ācariyupajjhāye",
  "atk-s0508a2:435_9": "ārādhetvā kammaṭṭhānaṃ gahetvā vivekavāsaṃ vasanto vipassanaṃ vaḍḍhetvā arahattaṃ",
  "atk-s0508a2:435_10": "pāpuṇi. Tena vuttaṃ apadāne –",
  "atk-s0508a2:436": "“Imamhi bhaddake kappe, brahmabandhu mahāyaso;",
  "atk-s0508a2:437": "Kassapo nāma gottena, uppajji vadataṃ varo.",
  "atk-s0508a2:438": "“Anubyañjanasampanno, bāttiṃsavaralakkhaṇo;",
  "atk-s0508a2:439": "Byāmappabhāparivuto, raṃsijālasamotthaṭo.",
  "atk-s0508a2:440": "“Assāsetā yathā cando, sūriyova pabhaṅkaro;",
  "atk-s0508a2:441": "Nibbāpetā yathā megho, sāgarova guṇākaro.",
  "atk-s0508a2:442": "“Dharaṇīriva sīlena, himavāva samādhinā;",
  "atk-s0508a2:443": "Ākāso viya paññāya, asaṅgo anilo yathā.",
  "atk-s0508a2:444": "“Tadāhaṃ bārāṇasiyaṃ, upapanno mahākule;",
  "atk-s0508a2:445": "Pahūtadhanadhaññasmiṃ, nānāratanasañcaye.",
  "atk-s0508a2:446": "“Mahatā parivārena, nisinnaṃ lokanāyakaṃ;",
  "atk-s0508a2:447": "Upecca dhammamassosiṃ, amataṃva manoharaṃ.",
  "atk-s0508a2:448": "“Dvattiṃsalakkhaṇadharo, sanakkhattova candimā;",
  "atk-s0508a2:449": "Anubyañjanasampanno, sālarājāva phullito.",
  "atk-s0508a2:450": "“Raṃsijālaparikkhitto, dittova kanakācalo;",
  "atk-s0508a2:451": "Byāmappabhāparivuto, sataraṃsī divākaro.",
  "atk-s0508a2:452": "“Soṇṇānano jinavaro, samaṇīva siluccayo;",
  "atk-s0508a2:453": "Karuṇāpuṇṇahadayo, guṇena viya sāgaro.",
  "atk-s0508a2:454": "“Lokavissutakitti ca, sinerūva naguttamo;",
  "atk-s0508a2:455": "Yasasā vitthato vīro, ākāsasadiso muni.",
  "atk-s0508a2:456": "“Asaṅgacitto sabbattha, anilo viya nāyako;",
  "atk-s0508a2:457": "Patiṭṭhā sabbabhūtānaṃ, mahīva munisattamo.",
  "atk-s0508a2:458": "“Anupalitto lokena, toyena padumaṃ yathā;",
  "atk-s0508a2:459": "Kuvādagacchadahano, aggikkhandhova sobhati.",
  "atk-s0508a2:460": "“Agado viya sabbattha, kilesavisanāsako;",
  "atk-s0508a2:461": "Gandhamādanaselova, guṇagandhavibhūsito.",
  "atk-s0508a2:462": "“Guṇānaṃ ākaro vīro, ratanānaṃva sāgaro;",
  "atk-s0508a2:463": "Sindhūva vanarājīnaṃ, kilesamalahārako.",
  "atk-s0508a2:464": "“Vijayīva mahāyodho, mārasenāvamaddano;",
  "atk-s0508a2:465": "Cakkavattīva so rājā, bojjhaṅgaratanissaro.",
  "atk-s0508a2:466": "“Mahābhisakkasaṅkāso, dosabyādhitikicchako;",
  "atk-s0508a2:467": "Sallakatto yathā vejjo, diṭṭhigaṇḍaviphālako.",
  "atk-s0508a2:468": "“So tadā lokapajjoto, sanarāmarasakkato;",
  "atk-s0508a2:469": "Parisāsu narādicco, dhammaṃ desayate jino.",
  "atk-s0508a2:470": "“Dānaṃ datvā mahābhogo, sīlena sugatūpago;",
  "atk-s0508a2:471": "Bhāvanāya ca nibbāti, iccevamanusāsatha.",
  "atk-s0508a2:472": "“Desanaṃ taṃ mahassādaṃ, ādimajjhantasobhanaṃ;",
  "atk-s0508a2:473": "Suṇanti parisā sabbā, amataṃva mahārasaṃ.",
  "atk-s0508a2:474": "“Sutvā sumadhuraṃ dhammaṃ, pasanno jinasāsane;",
  "atk-s0508a2:475": "Sugataṃ saraṇaṃ gantvā, yāvajīvaṃ namassahaṃ.",
  "atk-s0508a2:476": "“Munino gandhakuṭiyā, opuñjesiṃ tadā mahiṃ;",
  "atk-s0508a2:477": "Catujjātena gandhena, māse aṭṭha dinesvahaṃ.",
  "atk-s0508a2:478": "“Paṇidhāya sugandhattaṃ, sarīravissagandhino;",
  "atk-s0508a2:479": "Tadā jino viyākāsi, sugandhatanulābhitaṃ.",
  "atk-s0508a2:480": "“Yo yaṃ gandhakuṭibhūmiṃ, gandhenopuñjate sakiṃ;",
  "atk-s0508a2:481": "Tena kammavipākena, upapanno tahiṃ tahiṃ.",
  "atk-s0508a2:482": "“Sugandhadeho sabbattha, bhavissati ayaṃ naro;",
  "atk-s0508a2:483": "Guṇagandhayutto hutvā, nibbāyissatināsavo.",
  "atk-s0508a2:484": "“Tena kammena sukatena, cetanāpaṇidhīhi ca;",
  "atk-s0508a2:485": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a2:486": "“Pacchime ca bhave dāni, jāto vippakule ahaṃ;",
  "atk-s0508a2:487": "Gabbhaṃ me vasato mātā, dehenāsi sugandhitā.",
  "atk-s0508a2:488": "“Yadā ca mātukucchimhā, nikkhamāmi tadā purī;",
  "atk-s0508a2:489": "Sāvatthi sabbagandhehi, vāsitā viya vāyatha.",
  "atk-s0508a2:490": "“Pupphavassañca surabhi, dibbagandhaṃ manoramaṃ;",
  "atk-s0508a2:491": "Dhūpāni ca mahagghāni, upavāyiṃsu tāvade.",
  "atk-s0508a2:492": "“Devā ca sabbagandhehi, dhūpapupphehi taṃ gharaṃ;",
  "atk-s0508a2:493": "Vāsayiṃsu sugandhena, yasmiṃ jāto ahaṃ ghare.",
  "atk-s0508a2:494": "“Yadā ca taruṇo bhaddo, paṭhame yobbane ṭhito;",
  "atk-s0508a2:495": "Tadā selaṃ saparisaṃ, vinetvā narasārathi.",
  "atk-s0508a2:496": "“Tehi sabbehi parivuto, sāvatthipuramāgato;",
  "atk-s0508a2:497": "Tadā buddhānubhāvaṃ taṃ, disvā pabbajito ahaṃ.",
  "atk-s0508a2:498": "“Sīlaṃ samādhipaññañca, vimuttiñca anuttaraṃ;",
  "atk-s0508a2:499": "Bhāvetvā caturo dhamme, pāpuṇiṃ āsavakkhayaṃ.",
  "atk-s0508a2:500": "“Yadā pabbajito cāhaṃ, yadā ca arahā ahuṃ;",
  "atk-s0508a2:501": "Nibbāyissaṃ yadā cāhaṃ, gandhavasso tadā ahu.",
  "atk-s0508a2:502": "“Sarīragandho ca sadātiseti me, mahārahaṃ candanacampakuppalaṃ;",
  "atk-s0508a2:503": "Tatheva gandhe itare ca sabbaso, pasayha vāyāmi tato tahiṃ tahiṃ.",
  "atk-s0508a2:504": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:505_0": "Arahattaṃ pana patvā titthiyesu pabbajitvā attano pattaṃ attakilamathānuyogaṃ dukkhaṃ,",
  "atk-s0508a2:505_1": "sāsane pabbajitvā pattaṃ jhānādisukhañca cintetvā attano paṭipattipaccavekkhaṇamukhena aññaṃ byākaronto –",
  "atk-s0508a2:506": "320.",
  "atk-s0508a2:507": "“Ayoge yuñjamattānaṃ, puriso kiccamicchako;",
  "atk-s0508a2:508": "Caraṃ ce nādhigaccheyya, taṃ me dubbhagalakkhaṇaṃ.",
  "atk-s0508a2:509": "321.",
  "atk-s0508a2:510": "“Abbūḷhaṃ aghagataṃ vijitaṃ, ekañce ossajeyya kalīva siyā;",
  "atk-s0508a2:511": "Sabbānipi ce ossajeyya andhova siyā, samavisamassa adassanato.",
  "atk-s0508a2:512": "322.",
  "atk-s0508a2:513": "“Yañhi kayirā tañhi vade, yaṃ na kayirā na taṃ vade;",
  "atk-s0508a2:514": "Akarontaṃ bhāsamānaṃ, parijānanti paṇḍitā.",
  "atk-s0508a2:515": "323.",
  "atk-s0508a2:516": "“Yathāpi ruciraṃ pupphaṃ, vaṇṇavantaṃ agandhakaṃ;",
  "atk-s0508a2:517": "Evaṃ subhāsitā vācā, aphalā hoti akubbato.",
  "atk-s0508a2:518": "324.",
  "atk-s0508a2:519": "“Yathāpi ruciraṃ pupphaṃ, vaṇṇavantaṃ sugandhakaṃ;",
  "atk-s0508a2:520": "Evaṃ subhāsitā vācā, saphalā hoti kubbato”ti. –",
  "atk-s0508a2:521": "Imā pañca gāthā abhāsi.",
  "atk-s0508a2:522_0": "Tattha ayogeti ayuñjitabbe asevitabbe antadvaye. Idha pana attakilamathānuyogavasena",
  "atk-s0508a2:522_1": "attho veditabbo. Yuñjanti tasmiṃ attānaṃ yuñjanto yojento tathā paṭipajjanto. Kiccamicchakoti",
  "atk-s0508a2:522_2": "ubhayahitāvahaṃ kiccaṃ icchanto, tappaṭipakkhato ayoge caraṃ caranto ce bhaveyya.",
  "atk-s0508a2:522_3": "Nādhigaccheyyāti yathādhippetaṃ hitasukhaṃ na pāpuṇeyyāti ñāyo. Tasmā yaṃ ahaṃ titthiyamatavañcito",
  "atk-s0508a2:522_4": "ayoge yuñjiṃ, taṃ me dubbhagalakkhaṇaṃ apuññasabhāvo. “Purimakammabyāmohito ayoge yuñji”nti dasseti.",
  "atk-s0508a2:523_0": "Abbūḷhaṃ aghagataṃ vijitanti vibādhanasabhāvatāya aghā nāma rāgādayo, aghāni eva",
  "atk-s0508a2:523_1": "aghagataṃ, aghagatānaṃ vijitaṃ saṃsārappavatti, tesaṃ vijayo kusaladhammābhibhavo.",
  "atk-s0508a2:523_2": "“Aghagataṃ vijita”nti anunāsikalopaṃ akatvā vuttaṃ. Taṃ abbūḷhaṃ anuddhataṃ yena,",
  "atk-s0508a2:523_3": "taṃ abbūḷhāghagataṃ vijitaṃ katvā evaṃbhūto hutvā, kilese asamucchinditvāti attho.",
  "atk-s0508a2:523_4": "Ekañce ossajeyyāti adutiyatāya padhānatāya ca ekaṃ appamādaṃ sammāpayogameva vā ossajeyya",
  "atk-s0508a2:523_5": "pariccajeyya ce. Kalīva so puggalo kāḷakaṇṇī viya siyā. Sabbānipi ce ossajeyyāti",
  "atk-s0508a2:523_6": "sabbānipi vimuttiyā paripācakāni saddhāvīriyasatisamādhipaññindriyāni ossajeyya ce,",
  "atk-s0508a2:523_7": "abhāvanāya chaḍḍeyya ce, andhova siyā samavisamassa adassanato.",
  "atk-s0508a2:524_0": "Yathāti opammasampaṭipādanatthe nipāto. Ruciranti sobhanaṃ. Vaṇṇavantanti vaṇṇasaṇṭhānasampannaṃ.",
  "atk-s0508a2:524_1": "Agandhakanti gandharahitaṃ pālibhaddakagirikaṇṇikajayasumanādibhedaṃ. Evaṃ subhāsitā",
  "atk-s0508a2:524_2": "vācāti subhāsitā vācā nāma tepiṭakaṃ buddhavacanaṃ vaṇṇasaṇṭhānasampannapupphasadisaṃ.",
  "atk-s0508a2:524_3": "Yathā hi agandhakaṃ pupphaṃ dhārentassa sarīre gandho na pharati, evaṃ etampi yo",
  "atk-s0508a2:524_4": "sakkaccasavanādīhi ca samācarati, tassa sakkaccaṃ asamācarantassa yaṃ tattha kattabbaṃ,",
  "atk-s0508a2:524_5": "taṃ akubbato sutagandhaṃ paṭipattigandhañca na āvahati aphalā hoti. Tena vuttaṃ “evaṃ",
  "atk-s0508a2:524_6": "subhāsitā vācā, aphalā hoti akubbato”ti.",
  "atk-s0508a2:525_0": "Sugandhakanti sumanacampakanīluppalapupphādibhedaṃ. Evanti yathā taṃ pupphaṃ dhārentassa",
  "atk-s0508a2:525_1": "sarīre gandho pharati, evaṃ tepiṭakabuddhavacanasaṅkhātā subhāsitā vācāpi yo sakkaccasavanādīhi",
  "atk-s0508a2:525_2": "tattha kattabbaṃ karoti, assa puggalassa saphalā hoti, sutagandhapaṭipattigandhānaṃ",
  "atk-s0508a2:525_3": "āvahanato mahapphalā hoti mahānisaṃsā. Tasmā yathovādaṃ paṭipajjeyya, yathākārī tathāvādī",
  "atk-s0508a2:525_4": "ca bhaveyyāti. Sesaṃ vuttanayameva.",
  "atk-s0508a2:526": "Subhūtattheragāthāvaṇṇanā niṭṭhitā.",
  "atk-s0508a2:527": "3. Girimānandattheragāthāvaṇṇanā",
  "atk-s0508a2:528_0": "Vassati devotiādikā āyasmato girimānandattherassa gāthā. Kā uppatti? Ayampi purimabuddhesu",
  "atk-s0508a2:528_1": "katādhikāro tattha tattha bhave puññāni upacinanto sumedhassa bhagavato kāle kulagehe",
  "atk-s0508a2:528_2": "nibbattitvā vayappatto gharāvāsaṃ vasanto attano bhariyāya putte ca kālaṅkate sokasallasamappito",
  "atk-s0508a2:528_3": "araññaṃ paviṭṭho satthārā tattha gantvā dhammaṃ kathetvā sokasalle abbūḷhe pasannamānaso",
  "atk-s0508a2:528_4": "sugandhapupphehi pūjetvā pañcapatiṭṭhitena vanditvā sirasi añjaliṃ katvā abhitthavi.",
  "atk-s0508a2:529_0": "So tena puññakammena devamanussesu saṃsaranto imasmiṃ buddhuppāde rājagahe bimbisārarañño",
  "atk-s0508a2:529_1": "purohitassa putto hutvā nibbatti, girimānandotissa nāmaṃ ahosi. So viññutaṃ patto",
  "atk-s0508a2:529_2": "satthu rājagahagamane buddhānubhāvaṃ disvā paṭiladdhasaddho pabbajitvā samaṇadhammaṃ",
  "atk-s0508a2:529_3": "karonto katipayaṃ divasaṃ gāmakāvāse vasitvā satthāraṃ vandituṃ rājagahaṃ agamāsi.",
  "atk-s0508a2:529_4": "Bimbisāramahārājā tassa āgamanaṃ sutvā upasaṅkamitvā “idheva, bhante, vasatha, ahaṃ",
  "atk-s0508a2:529_5": "catūhi paccayehi upaṭṭhahāmī”ti sampavāretvā gato bahukiccatāya na sari. “Thero abbhokāse",
  "atk-s0508a2:529_6": "vasatī”ti devatā therassa temanabhayena vassaṃ vāresuṃ. Rājā avassanakāraṇaṃ sallakkhetvā",
  "atk-s0508a2:529_7": "therassa kuṭikaṃ kārāpesi. Thero kuṭikāyaṃ vasanto senāsanasappāyalābhena samādhānaṃ",
  "atk-s0508a2:529_8": "labhitvā vīriyasamataṃ yojetvā vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a2:530": "“Bhariyā me kālaṅkatā, putto sivathikaṃ gato;",
  "atk-s0508a2:531": "Mātā pitā matā bhātā, ekacitamhi ḍayhare.",
  "atk-s0508a2:532": "“Tena sokena santatto, kiso paṇḍu ahosahaṃ;",
  "atk-s0508a2:533": "Cittakkhepo ca me āsi, tena sokena aṭṭito.",
  "atk-s0508a2:534": "“Sokasallaparetohaṃ, vanantamupasaṅkamiṃ;",
  "atk-s0508a2:535": "Pavattaphalaṃ bhuñjitvā, rukkhamūle vasāmahaṃ.",
  "atk-s0508a2:536": "“Sumedho nāma sambuddho, dukkhassantakaro jino;",
  "atk-s0508a2:537": "Mamuddharitukāmo so, āgañchi mama santikaṃ.",
  "atk-s0508a2:538": "“Padasaddaṃ suṇitvāna, sumedhassa mahesino;",
  "atk-s0508a2:539": "Paggahetvānahaṃ sīsaṃ, ullokesiṃ mahāmuniṃ.",
  "atk-s0508a2:540": "“Upāgate mahāvīre, pīti me udapajjatha;",
  "atk-s0508a2:541": "Tadāsimekaggamano, disvā taṃ lokanāyakaṃ.",
  "atk-s0508a2:542": "“Satiṃ paṭilabhitvāna, paṇṇamuṭṭhimadāsahaṃ;",
  "atk-s0508a2:543": "Nisīdi bhagavā tattha, anukampāya cakkhumā.",
  "atk-s0508a2:544": "“Nisajja tattha bhagavā, sumedho lokanāyako;",
  "atk-s0508a2:545": "Dhammaṃ me kathayī buddho, sokasallavinodanaṃ.",
  "atk-s0508a2:546": "“Anavhitā tato āguṃ, ananuññātā ito gatā;",
  "atk-s0508a2:547": "Yathāgatā tathā gatā, tattha kā paridevanā.",
  "atk-s0508a2:548": "“Yathāpi pathikā sattā, vassamānāya vuṭṭhiyā;",
  "atk-s0508a2:549": "Sabhaṇḍā upagacchanti, vassassāpatanāya te.",
  "atk-s0508a2:550": "“Vasse ca te oramite, sampayanti yadicchakaṃ;",
  "atk-s0508a2:551": "Evaṃ mātā pitā tuyhaṃ, tattha kā paridevanā.",
  "atk-s0508a2:552": "“Āgantukā pāhunakā, caliteritakampitā;",
  "atk-s0508a2:553": "Evaṃ mātā pitā tuyhaṃ, tattha kā paridevanā.",
  "atk-s0508a2:554": "“Yathāpi urago jiṇṇaṃ, hitvā gacchati saṃ tacaṃ;",
  "atk-s0508a2:555": "Evaṃ mātā pitā tuyhaṃ, saṃ tanuṃ idha hīyare.",
  "atk-s0508a2:556": "“Buddhassa giramaññāya, sokasallaṃ vivajjayiṃ;",
  "atk-s0508a2:557": "Pāmojjaṃ janayitvāna, buddhaseṭṭhaṃ avandahaṃ.",
  "atk-s0508a2:558": "“Vanditvāna mahānāgaṃ, pūjayiṃ girimañjariṃ;",
  "atk-s0508a2:559": "Dibbagandhaṃ sampavantaṃ, sumedhaṃ lokanāyakaṃ.",
  "atk-s0508a2:560": "“Pūjayitvāna sambuddhaṃ, sire katvāna añjaliṃ;",
  "atk-s0508a2:561": "Anussaraṃ guṇaggāni, santhaviṃ lokanāyakaṃ.",
  "atk-s0508a2:562": "“Nittiṇṇosi mahāvīra, sabbaññu lokanāyaka;",
  "atk-s0508a2:563": "Sabbe satte uddharasi, ñāṇena tvaṃ mahāmune.",
  "atk-s0508a2:564": "“Vimatiṃ dveḷhakaṃ vāpi, sañchindasi mahāmune;",
  "atk-s0508a2:565": "Paṭipādesi me maggaṃ, tava ñāṇena cakkhuma.",
  "atk-s0508a2:566": "“Arahā vasipattā ca, chaḷabhiññā mahiddhikā;",
  "atk-s0508a2:567": "Antalikkhacarā dhīrā, parivārenti tāvade.",
  "atk-s0508a2:568": "“Paṭipannā ca sekhā ca, phalaṭṭhā santi sāvakā;",
  "atk-s0508a2:569": "Surodayeva padumā, pupphanti tava sāvakā.",
  "atk-s0508a2:570": "“Mahāsamuddovakkhobho, atulopi duruttaro;",
  "atk-s0508a2:571": "Evaṃ ñāṇena sampanno, appameyyosi cakkhuma.",
  "atk-s0508a2:572": "“Vanditvāhaṃ lokajinaṃ, cakkhumantaṃ mahāyasaṃ;",
  "atk-s0508a2:573": "Puthudisā namassanto, paṭikuṭiko āgañchahaṃ.",
  "atk-s0508a2:574": "“Devalokā cavitvāna, sampajāno patissato;",
  "atk-s0508a2:575": "Okkamiṃ mātuyā kucchiṃ, sandhāvanto bhavābhave.",
  "atk-s0508a2:576": "“Agārā abhinikkhamma, pabbajiṃ anagāriyaṃ;",
  "atk-s0508a2:577": "Ātāpī nipako jhāyī, paṭisallānagocaro.",
  "atk-s0508a2:578": "“Padhānaṃ padahitvāna, tosayitvā mahāmuniṃ;",
  "atk-s0508a2:579": "Candovabbhaghanā mutto, vicarāmi ahaṃ sadā.",
  "atk-s0508a2:580": "“Vivekamanuyuttomhi, upasanto nirūpadhi;",
  "atk-s0508a2:581": "Sabbāsave pariññāya, viharāmi anāsavo.",
  "atk-s0508a2:582": "“Tiṃsakappasahassamhi, yaṃ buddhamabhipūjayiṃ;",
  "atk-s0508a2:583": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:584": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:585": "Atha therassa arahattappattiyā haṭṭhatuṭṭhe viya deve vassante upari taṃ vassane niyojanamukhena aññaṃ byākaronto –",
  "atk-s0508a2:586": "325.",
  "atk-s0508a2:587": "“Vassati devo yathāsugītaṃ, channā me kuṭikā sukhā nivātā;",
  "atk-s0508a2:588": "Tassaṃ viharāmi vūpasanto, atha ce patthayasī pavassa deva.",
  "atk-s0508a2:589": "326.",
  "atk-s0508a2:590": "“Vassati devo yathāsugītaṃ, channā me kuṭikā sukhā nivātā;",
  "atk-s0508a2:591": "Tassaṃ viharāmi santacitto, atha ce patthayasī pavassa deva.",
  "atk-s0508a2:592": "327.",
  "atk-s0508a2:593": "“Vassati devo…pe… tassaṃ viharāmi vītarāgo…pe….",
  "atk-s0508a2:594": "328.",
  "atk-s0508a2:595": "“Vassati devo…pe… tassaṃ viharāmi vītadoso…pe….",
  "atk-s0508a2:596": "329.",
  "atk-s0508a2:597": "“Vassati devo…pe… tassaṃ viharāmi vītamoho;",
  "atk-s0508a2:598": "Atha ce patthayasī pavassa devā”ti. – imā pañca gāthā abhāsi;",
  "atk-s0508a2:599_0": "Tattha yathāsugītanti sugītānurūpaṃ, sundarassa attano meghagītassa anurūpamevāti",
  "atk-s0508a2:599_1": "attho. Valāhako hi yathā agajjanto kevalaṃ vassanto na sobhati, evaṃ satapaṭalasahassapaṭalena",
  "atk-s0508a2:599_2": "uṭṭhahitvā thanayanto gajjanto vijjullatā nicchārentopi avassanto na sobhati, tathābhūto",
  "atk-s0508a2:599_3": "pana hutvā vassanto sobhatīti vuttaṃ “vassati devo yathāsugīta”nti. Tenāha – “abhitthanaya,",
  "atk-s0508a2:599_4": "pajjunna”, “gajjitā ceva vassitā cā”ti ca. Tassaṃ viharāmīti tassaṃ kuṭikāyaṃ ariyavihāragabbhena",
  "atk-s0508a2:599_5": "iriyāpathavihārena viharāmi. Vūpasantacittoti aggaphalasamādhinā sammadeva upasantamānaso.",
  "atk-s0508a2:600": "Evaṃ therassa anekavāraṃ kataṃ uyyojanaṃ sirasā sampaṭicchanto valāhakadevaputto ninnañca thalañca pūrento mahāvassaṃ vassāpesi.",
  "atk-s0508a2:601": "Girimānandattheragāthāvaṇṇanā niṭṭhitā.",
  "atk-s0508a2:602": "4. Sumanattheragāthāvaṇṇanā",
  "atk-s0508a2:603_0": "Yaṃ patthayānotiādikā āyasmato sumanattherassa gāthā. Kā uppatti? Ayampi purimabuddhesu",
  "atk-s0508a2:603_1": "katādhikāro tattha tattha bhave puññāni upacinanto ito pañcanavute kappe buddhasuññe",
  "atk-s0508a2:603_2": "loke kulagehe nibbattitvā viññutaṃ patto ekaṃ paccekabuddhaṃ byādhitaṃ disvā harītakaṃ",
  "atk-s0508a2:603_3": "adāsi. So tena puññakammena devamanussesu saṃsaranto imasmiṃ buddhuppāde kosalaraṭṭhe",
  "atk-s0508a2:603_4": "gahapatikule nibbattitvā sumanoti laddhanāmo sukhena vaḍḍhi. Tassa pana mātulo pabbajitvā",
  "atk-s0508a2:603_5": "arahā hutvā araññe viharanto sumane vayappatte taṃ pabbājetvā caritānukūlaṃ kammaṭṭhānaṃ",
  "atk-s0508a2:603_6": "adāsi. So tattha yogakammaṃ karonto cattāri jhānāni pañca ca abhiññāyo nibbattesi.",
  "atk-s0508a2:603_7": "Athassa thero vipassanāvidhiṃ ācikkhi. So ca nacireneva vipassanaṃ vaḍḍhetvā arahatte",
  "atk-s0508a2:603_8": "patiṭṭhāsi. Tena vuttaṃ apadāne –",
  "atk-s0508a2:604": "“Harītakaṃ āmalakaṃ, ambajambuvibhītakaṃ;",
  "atk-s0508a2:605": "Kolaṃ bhallātakaṃ billaṃ, sayameva harāmahaṃ.",
  "atk-s0508a2:606": "“Disvāna pabbhāragataṃ, jhāyiṃ jhānarataṃ muniṃ;",
  "atk-s0508a2:607": "Ābādhena āpīḷentaṃ, adutīyaṃ mahāmuniṃ.",
  "atk-s0508a2:608": "“Harītakaṃ gahetvāna, sayambhussa adāsahaṃ;",
  "atk-s0508a2:609": "Khādamattamhi bhesajje, byādhi passambhi tāvade.",
  "atk-s0508a2:610": "“Pahīnadaratho buddho, anumodamakāsi me;",
  "atk-s0508a2:611": "Bhesajjadāneniminā, byādhivūpasamena ca.",
  "atk-s0508a2:612": "“Devabhūto manusso vā, jāto vā aññajātiyā;",
  "atk-s0508a2:613": "Sabbattha sukhito hotu, mā ca te byādhimāgamā.",
  "atk-s0508a2:614": "“Idaṃ vatvāna sambuddho, sayambhū aparājito;",
  "atk-s0508a2:615": "Nabhaṃ abbhuggamī dhīro, haṃsarājāva ambare.",
  "atk-s0508a2:616": "“Yato harītakaṃ dinnaṃ, sayambhussa mahesino;",
  "atk-s0508a2:617": "Imaṃ jātiṃ upādāya, byādhi me nupapajjatha.",
  "atk-s0508a2:618": "“Ayaṃ pacchimako mayhaṃ, carimo vattate bhavo;",
  "atk-s0508a2:619": "Tisso vijjā sacchikatā, kataṃ buddhassa sāsanaṃ.",
  "atk-s0508a2:620": "“Catunnavutito kappe, bhesajjamadadiṃ tadā;",
  "atk-s0508a2:621": "Duggatiṃ nābhijānāmi, bhesajjassa idaṃ phalaṃ.",
  "atk-s0508a2:622": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:623": "Arahatte pana patiṭṭhito ekadivasaṃ mātulattherassa upaṭṭhānaṃ agamāsi. Taṃ thero adhigamaṃ pucchi, taṃ byākaronto –",
  "atk-s0508a2:624": "330.",
  "atk-s0508a2:625": "“Yaṃ patthayāno dhammesu, upajjhāyo anuggahi;",
  "atk-s0508a2:626": "Amataṃ abhikaṅkhantaṃ, kataṃ kattabbakaṃ mayā.",
  "atk-s0508a2:627": "331.",
  "atk-s0508a2:628": "“Anuppatto sacchikato, sayaṃ dhammo anītiho;",
  "atk-s0508a2:629": "Visuddhañāṇo nikkaṅkho, byākaromi tavantike.",
  "atk-s0508a2:630": "332.",
  "atk-s0508a2:631": "“Pubbenivāsaṃ jānāmi, dibbacakkhu visodhitaṃ;",
  "atk-s0508a2:632": "Sadattho me anuppatto, kataṃ buddhassa sāsanaṃ.",
  "atk-s0508a2:633": "333.",
  "atk-s0508a2:634": "“Appamattassa me sikkhā, sussutā tava sāsane;",
  "atk-s0508a2:635": "Sabbe me āsavā khīṇā, natthi dāni punabbhavo.",
  "atk-s0508a2:636": "334.",
  "atk-s0508a2:637": "“Anusāsi maṃ ariyavatā, anukampi anuggahi;",
  "atk-s0508a2:638": "Amogho tuyhamovādo, antevāsimhi sikkhito”ti. –",
  "atk-s0508a2:639": "Imāhi pañcahi gāthāhi sīhanādaṃ nadanto aññaṃ byākāsi.",
  "atk-s0508a2:640_0": "Tattha yaṃ patthayāno dhammesu, upajjhāyo anuggahi. Amataṃ abhikaṅkhantanti samathavipassanādīsu",
  "atk-s0508a2:640_1": "anavajjadhammesu yaṃ dhammaṃ mayhaṃ patthayanto ākaṅkhanto upajjhāyo amataṃ nibbānaṃ",
  "atk-s0508a2:640_2": "abhikaṅkhantaṃ maṃ ovādadānavasena anuggaṇhi. Kataṃ kattabbakaṃ mayāti tassa adhigamatthaṃ",
  "atk-s0508a2:640_3": "kattabbaṃ pariññādisoḷasavidhaṃ kiccaṃ kataṃ niṭṭhāpitaṃ mayā.",
  "atk-s0508a2:641_0": "Tato eva anuppatto adhigato catubbidhopi maggadhammo sacchikato. Sayaṃ dhammo anītihoti",
  "atk-s0508a2:641_1": "sayaṃ attanāyeva nibbānadhammo phaladhammo ca anītiho asandiddho attapaccakkho kato,",
  "atk-s0508a2:641_2": "“itiha, iti kirā”ti pavattiyā itihasaṅkhātaṃ saṃsayaṃ samucchindantoyeva ariyamaggo",
  "atk-s0508a2:641_3": "pavattati. Tenāha “visuddhañāṇo nikkaṅkho”tiādi. Tattha visuddhañāṇoti sabbasaṃkilesavisuddhiyā",
  "atk-s0508a2:641_4": "visuddhañāṇo. Tavantiketi tava samīpe.",
  "atk-s0508a2:642_0": "Sadatthoti arahattaṃ. Sikkhāti adhisīlasikkhādayo. Sussutāti pariyattibāhusaccassa",
  "atk-s0508a2:642_1": "paṭivedhabāhusaccassa ca pāripūrivasena suṭṭhu sutā. Tava sāsaneti tava ovāde anusiṭṭhiyaṃ ṭhitassa.",
  "atk-s0508a2:643": "Ariyavatāti suvisuddhasīlādivatasamādānena. Antevāsimhi sikkhitoti tuyhaṃ samīpe ciṇṇabrahmacariyavāsatāya antevāsī sikkhitavā sikkhitaadhisīlādisikkho amhīti.",
  "atk-s0508a2:644": "Sumanattheragāthāvaṇṇanā niṭṭhitā.",
  "atk-s0508a2:645": "5. Vaḍḍhattheragāthāvaṇṇanā",
  "atk-s0508a2:646_0": "Sādhū hītiādikā āyasmato vaḍḍhattherassa gāthā. Kā uppatti? Ayampi purimabuddhesu",
  "atk-s0508a2:646_1": "katādhikāro tattha tattha bhave vivaṭṭūpanissayāni puññāni upacinanto imasmiṃ buddhuppāde",
  "atk-s0508a2:646_2": "bhārukacchanagare gahapatikule nibbattitvā vaḍḍhoti laddhanāmo anupubbena vaḍḍhati.",
  "atk-s0508a2:646_3": "Athassa mātā saṃsāre sañjātasaṃvegā puttaṃ ñātīnaṃ niyyādetvā bhikkhunīnaṃ santike",
  "atk-s0508a2:646_4": "pabbajitvā vipassanāya kammaṃ karontī arahattaṃ pāpuṇitvā aparena samayena puttampi",
  "atk-s0508a2:646_5": "viññutaṃ pattaṃ veḷudantattherassa santike pabbājesi. So pabbajito buddhavacanaṃ",
  "atk-s0508a2:646_6": "uggahetvā bahussuto dhammakathiko hutvā ganthadhuraṃ vahanto ekadivasaṃ “ekako santaruttarova",
  "atk-s0508a2:646_7": "mātaraṃ passissāmī”ti bhikkhunupassayaṃ agamāsi. Taṃ disvā mātā “kasmā tvaṃ ekako",
  "atk-s0508a2:646_8": "santaruttarova idhāgato”ti codesi. So mātarā codiyamāno “ayuttaṃ mayā kata”nti uppannasaṃvego",
  "atk-s0508a2:646_9": "vihāraṃ gantvā divāṭṭhāne nisinno vipassitvā arahattaṃ patvā mātu ovādasampattipakāsanamukhena aññaṃ byākaronto –",
  "atk-s0508a2:647": "335.",
  "atk-s0508a2:648": "“Sādhū hi kira me mātā, patodaṃ upadaṃsayi;",
  "atk-s0508a2:649": "Yassāhaṃ vacanaṃ sutvā, anusiṭṭho janettiyā;",
  "atk-s0508a2:650": "Āraddhavīriyo pahitatto, patto sambodhimuttamaṃ.",
  "atk-s0508a2:651": "336.",
  "atk-s0508a2:652": "“Arahā dakkhiṇeyyomhi, tevijjo amataddaso;",
  "atk-s0508a2:653": "Jetvā namucino senaṃ, viharāmi anāsavo.",
  "atk-s0508a2:654": "337.",
  "atk-s0508a2:655": "“Ajjhattañca bahiddhā ca, ye me vijjiṃsu āsavā;",
  "atk-s0508a2:656": "Sabbe asesā ucchinnā, na ca uppajjare puna.",
  "atk-s0508a2:657": "338.",
  "atk-s0508a2:658": "“Visāradā kho bhaginī, evamatthaṃ abhāsayi;",
  "atk-s0508a2:659": "Apihā nūna mayipi, vanatho te na vijjati.",
  "atk-s0508a2:660": "339.",
  "atk-s0508a2:661": "“Pariyantakataṃ dukkhaṃ, antimoyaṃ samussayo;",
  "atk-s0508a2:662": "Jātimaraṇasaṃsāro, natthi dāni punabbhavo”ti. – imā gāthā abhāsi;",
  "atk-s0508a2:663_0": "Tattha sādhū hi kira me mātā, patodaṃ upadaṃsayīti sādhu vata mātā mayhaṃ ovādasaṅkhātaṃ",
  "atk-s0508a2:663_1": "patodaṃ dasseti, tena me vīriyaṃ uttejentī uttamaṅge paññāsīse vijjhi. Yassāti yassā",
  "atk-s0508a2:663_2": "me mātuyā. Sambodhinti arahattaṃ. Ayañhettha yojanā – janettiyā me anusiṭṭho yassā",
  "atk-s0508a2:663_3": "anusāsanībhūtaṃ vacanaṃ sutvā ahaṃ āraddhavīriyo pahitatto viharanto uttamaṃ aggaphalaṃ",
  "atk-s0508a2:663_4": "sambodhiṃ arahattaṃ patto.",
  "atk-s0508a2:664_0": "Tato eva ārakattā kilesehi arahā puññakkhettatāya dakkhiṇeyyo dakkhiṇāraho amhi.",
  "atk-s0508a2:664_1": "Pubbenivāsañāṇādivijjāttayassa adhigatattā tevijjo nibbānassa sacchikatattā amataddaso",
  "atk-s0508a2:664_2": "namucino mārassa senaṃ kilesavāhiniṃ bodhipakkhiyasenāya jinitvā tassa jitattāyeva",
  "atk-s0508a2:664_3": "anāsavo sukhaṃ viharāmīti.",
  "atk-s0508a2:665_0": "Idāni “anāsavo”ti vuttamatthaṃ pākaṭataraṃ kātuṃ “ajjhattañcā” ti gāthamāha. Tassattho",
  "atk-s0508a2:665_1": "– ajjhattaṃ ajjhattavatthukā ca bahiddhā bahiddhavatthukā ca āsavā ye mayhaṃ ariyamaggādhigamato",
  "atk-s0508a2:665_2": "pubbe vijjiṃsu upalabbhiṃsu, te sabbe anavasesā ucchinnā ariyamaggena samucchinnā",
  "atk-s0508a2:665_3": "pahīnā puna dāni kadācipi na ca uppajjeyyuṃ na uppajjissantiyevāti.",
  "atk-s0508a2:666_0": "Idāni mātu vacanaṃ aṅkusaṃ katvā attanā arahattassa adhigatattā mātaraṃ thomento",
  "atk-s0508a2:666_1": "“visāradā”ti gāthamāha. Tattha visāradā khoti ekaṃsena vigatasārajjā. Evaṃ mātu attano",
  "atk-s0508a2:666_2": "ca arahattādhigamena satthu orasaputtabhāvaṃ ullapento mātaraṃ “bhaginī”ti āha. Etamatthaṃ",
  "atk-s0508a2:666_3": "abhāsayīti etaṃ mama ovādabhūtaṃ atthaṃ abhaṇi. Evaṃ pana maṃ ovadantī na kevalaṃ",
  "atk-s0508a2:666_4": "visāradā eva, atha kho apihā nūna mayipi tava puttakepi apihā asanthavā maññe, kiṃ",
  "atk-s0508a2:666_5": "vā etena parikappanena? Vanatho te na vijjati avijjādiko vanatho tava santāne nattheva,",
  "atk-s0508a2:666_6": "yā maṃ bhavakkhaye niyojesīti adhippāyo.",
  "atk-s0508a2:667": "Idāni “tayā niyojitākāreneva mayā paṭipanna”nti dassento “pariyantakata”nti osānagāthamāha, tassattho suviññeyyova.",
  "atk-s0508a2:668": "Vaḍḍhattheragāthāvaṇṇanā niṭṭhitā.",
  "atk-s0508a2:669": "6. Nadīkassapattheragāthāvaṇṇanā",
  "atk-s0508a2:670_0": "Atthāya vata metiādikā āyasmato nadīkassapattherassa gāthā. Kā uppatti? Ayampi purimabuddhesu",
  "atk-s0508a2:670_1": "katādhikāro tattha tattha bhave vivaṭṭūpanissayaṃ kusalaṃ upacinanto padumuttarassa",
  "atk-s0508a2:670_2": "bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ",
  "atk-s0508a2:670_3": "disvā pasannamānaso attanā ropitassa ambarukkhassa paṭhamuppannaṃ manosilāvaṇṇaṃ",
  "atk-s0508a2:670_4": "ekaṃ ambaphalaṃ adāsi. So tena puññakammena devamanussesu saṃsaranto imasmiṃ buddhuppāde",
  "atk-s0508a2:670_5": "magadharaṭṭhe brāhmaṇakule uruvelakassapassa bhātā hutvā nibbatto. Vayappatto nissaraṇajjhāsayatāya",
  "atk-s0508a2:670_6": "gharāvāsaṃ anicchanto tāpasapabbajjaṃ pabbajitvā tīhi tāpasasatehi saddhiṃ nerañjarāya",
  "atk-s0508a2:670_7": "nadiyā tīre assamaṃ māpetvā viharati. Nadītīre vasanato hissa kassapagottatāya ca",
  "atk-s0508a2:670_8": "nadīkassapoti samaññā ahosi. Tassa bhagavā saparisassa ehibhikkhubhāvena upasampadaṃ",
  "atk-s0508a2:670_9": "adāsi. Taṃ sabbaṃ khandhake āgatameva. So bhagavato ādittapariyāyadesanāya arahatte",
  "atk-s0508a2:670_10": "patiṭṭhāsi. Tena vuttaṃ apadāne –",
  "atk-s0508a2:671": "“Padumuttarabuddhassa, lokajeṭṭhassa tādino;",
  "atk-s0508a2:672": "Piṇḍāya vicarantassa, dhārato uttamaṃ yasaṃ.",
  "atk-s0508a2:673": "“Aggaphalaṃ gahetvāna, vippasannena cetasā;",
  "atk-s0508a2:674": "Dakkhiṇeyyassa vīrassa, adāsiṃ satthuno ahaṃ.",
  "atk-s0508a2:675": "“Tena kammena dvipadinda, lokajeṭṭha narāsabha;",
  "atk-s0508a2:676": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a2:677": "“Satasahassito kappe, yaṃ dānamadadiṃ tadā;",
  "atk-s0508a2:678": "Duggatiṃ nābhijānāmi, aggadānassidaṃ phalaṃ.",
  "atk-s0508a2:679": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:680": "Arahatte pana patiṭṭhito aparabhāge attano paṭipattiṃ paccavekkhitvā diṭṭhisamugghātakittanamukhena aññaṃ byākaronto –",
  "atk-s0508a2:681": "340.",
  "atk-s0508a2:682": "“Atthāya vata me buddho, nadiṃ nerañjaraṃ agā;",
  "atk-s0508a2:683": "Yassāhaṃ dhammaṃ sutvāna, micchādiṭṭhiṃ vivajjayiṃ.",
  "atk-s0508a2:684": "341.",
  "atk-s0508a2:685": "“Yajiṃ uccāvace yaññe, aggihuttaṃ juhiṃ ahaṃ;",
  "atk-s0508a2:686": "Esā suddhīti maññanto, andhabhūto puthujjano.",
  "atk-s0508a2:687": "342.",
  "atk-s0508a2:688": "“Diṭṭhigahanapakkhando, parāmāsena mohito;",
  "atk-s0508a2:689": "Asuddhiṃ maññisaṃ suddhiṃ, andhabhūto aviddasu.",
  "atk-s0508a2:690": "343.",
  "atk-s0508a2:691": "“Micchādiṭṭhi pahīnā me, bhavā sabbe vidālitā;",
  "atk-s0508a2:692": "Juhāmi dakkhiṇeyyaggiṃ, namassāmi tathāgataṃ.",
  "atk-s0508a2:693": "344.",
  "atk-s0508a2:694": "“Mohā sabbe pahīnā me, bhavataṇhā padālitā;",
  "atk-s0508a2:695": "Vikkhīṇo jātisaṃsāro, natthi dāni punabbhavo”ti. –",
  "atk-s0508a2:696": "Imā pañca gāthā abhāsi.",
  "atk-s0508a2:697_0": "Tattha atthāya vata meti mayhaṃ atthāya vata hitāya vata. Buddhoti sabbaññubuddho.",
  "atk-s0508a2:697_1": "Nadiṃ nerañjaraṃ agāti nerañjarāsaṅkhātaṃ nadiṃ agañchi, tassā nadiyā tīre ca mama",
  "atk-s0508a2:697_2": "bhātu uruvelakassapassa assamaṃ upagatoti adhippāyo.",
  "atk-s0508a2:698_0": "Idāni yathāvuttamatthaṃ vivarituṃ “yassāha”ntiādi vuttaṃ. Yassāti yassa buddhassa",
  "atk-s0508a2:698_1": "bhagavato. Dhammaṃ sutvānāti catusaccapaṭisaṃyuttaṃ dhammaṃ sutvā, sotadvārānusārena",
  "atk-s0508a2:698_2": "upalabhitvā. Micchādiṭṭhiṃ vivajjayinti “yaññādīhi suddhi hotī”tiādinayappavattaṃ",
  "atk-s0508a2:698_3": "viparītadassanaṃ pajahiṃ.",
  "atk-s0508a2:699_0": "Micchādiṭṭhiṃ vivajjayinti vuttamevatthaṃ vitthāretvā dassetuṃ “yaji”ntiādimāha.",
  "atk-s0508a2:699_1": "Tattha yajiṃ uccāvace yaññeti pākaṭayaññe somayāgavājapeyyādike nānāvidhe yaññe yajiṃ.",
  "atk-s0508a2:699_2": "Aggihuttaṃ juhiṃ ahanti tesaṃ yaññānaṃ yajanavasena āhutiṃ paggaṇhanto aggiṃ paricariṃ.",
  "atk-s0508a2:699_3": "Esā suddhīti maññantoti esā yaññakiriyā aggipāricariyā suddhihetubhāvato suddhi “evaṃ",
  "atk-s0508a2:699_4": "me saṃsārasuddhi hotī”ti maññamāno. Andhabhūto puthujjanoti paññācakkhuvekallena",
  "atk-s0508a2:699_5": "avijjandhatāya andhabhūto puthujjano hutvā vanagahanapabbatagahanādīni viya duratikkamanaṭṭhena",
  "atk-s0508a2:699_6": "diṭṭhiyeva gahanaṃ diṭṭhigahanaṃ, taṃ pakkhando anupaviṭṭhoti diṭṭhigahanapakkhando.",
  "atk-s0508a2:699_7": "Parāmāsenāti dhammasabhāvaṃ atikkamitvā “idameva sacca”nti parāmasanato parāmāsasaṅkhātena",
  "atk-s0508a2:699_8": "micchābhinivesena. Mohitoti mūḷhabhāvaṃ pāpito. Asuddhiṃ maññisaṃ suddhinti asuddhiṃ",
  "atk-s0508a2:699_9": "maggaṃ “suddhiṃ magga”nti maññisaṃ maññiṃ. Tattha kāraṇamāha “andhabhūto aviddasū”ti.",
  "atk-s0508a2:699_10": "Yasmā avijjāya andhabhūto, tato eva dhammādhammaṃ yuttāyuttañca avidvā, tasmā tathā maññinti attho.",
  "atk-s0508a2:700_0": "Micchādiṭṭhi pahīnā meti evaṃbhūtassa pana satthu sammukhā catusaccagabbhaṃ dhammakathaṃ",
  "atk-s0508a2:700_1": "sutvā yoniso paṭipajjantassa ariyamaggasammādiṭṭhiyā sabbāpi micchādiṭṭhi samucchedappahānavasena",
  "atk-s0508a2:700_2": "mayhaṃ pahīnā. Bhavāti kāmabhavādayo sabbepi bhavā ariyamaggasatthena vidālitā viddhaṃsitā.",
  "atk-s0508a2:700_3": "Juhāmi dakkhiṇeyyagginti āhavanīyādike aggī chaḍḍetvā sadevakassa lokassa aggadakkhiṇeyyatāya",
  "atk-s0508a2:700_4": "sabbassa ca pāpassa dahanato dakkhiṇeyyaggiṃ sammāsambuddhaṃ juhāmi paricarāmi. Tayidaṃ",
  "atk-s0508a2:700_5": "mayhaṃ dakkhiṇeyyaggiparicaraṇaṃ dadhinavanītamathitasappiādinirapekkhaṃ satthu namassanamevāti",
  "atk-s0508a2:700_6": "āha “namassāmi tathāgata”nti. Atha vā juhāmi dakkhiṇeyyagginti dāyakānaṃ dakkhiṇāya",
  "atk-s0508a2:700_7": "mahapphalabhāvakaraṇena pāpassa ca dahanena dakkhiṇeyyaggibhūtaṃ attānaṃ juhāmi paricarāmi",
  "atk-s0508a2:700_8": "tathā katvā paricarāmi, tathā katvā pariharāmi. Pubbe aggidevaṃ namassāmi, idāni",
  "atk-s0508a2:700_9": "pana namassāmi tathāgatanti.",
  "atk-s0508a2:701_0": "Mohā sabbe pahīnā meti dukkhe aññāṇādibhedā sabbe mohā mayhaṃ pahīnā samucchinnā,",
  "atk-s0508a2:701_1": "tato eva “bhavataṇhā padālitā. Vikkhīṇo jātisaṃsāro, natthi dāni punabbhavo”ti tīsu",
  "atk-s0508a2:701_2": "padesu me-saddo ānetvā yojetabbo.",
  "atk-s0508a2:702": "Nadīkassapattheragāthāvaṇṇanā niṭṭhitā.",
  "atk-s0508a2:703": "7. Gayākassapattheragāthāvaṇṇanā",
  "atk-s0508a2:704_0": "Pāto majjhanhikantiādikā āyasmato gayākassapattherassa gāthā. Kā uppatti? Ayampi",
  "atk-s0508a2:704_1": "purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto",
  "atk-s0508a2:704_2": "ito ekatiṃse kappe sikhissa bhagavato kāle kulagehe nibbattitvā viññutaṃ patto nissaraṇajjhāsayatāya",
  "atk-s0508a2:704_3": "gharāvāsaṃ pahāya tāpasapabbajjaṃ pabbajitvā araññāyatane assamaṃ kāretvā vanamūlaphalāhāro",
  "atk-s0508a2:704_4": "vasati. Tena ca samayena bhagavā eko adutiyo tassa assamasamīpena gacchati. So bhagavantaṃ",
  "atk-s0508a2:704_5": "disvā pasannamānaso upasaṅkamitvā vanditvā ekamantaṃ ṭhito velaṃ oloketvā manoharāni",
  "atk-s0508a2:704_6": "kolaphalāni satthu upanesi. So tena puññakammena devamanussesu saṃsaranto imasmiṃ",
  "atk-s0508a2:704_7": "buddhuppāde brāhmaṇakule nibbattitvā vayappatto nissaraṇajjhāsayatāya gharāvāsaṃ",
  "atk-s0508a2:704_8": "pahāya tāpasapabbajjaṃ pabbajitvā dvīhi tāpasasatehi saddhiṃ gayāyaṃ viharati. Gayāyaṃ",
  "atk-s0508a2:704_9": "vasanato hissa kassapagottatāya ca gayākassapoti samaññā ahosi. So bhagavatā saddhiṃ",
  "atk-s0508a2:704_10": "parisāya ehibhikkhūpasampadaṃ datvā ādittapariyāyadesanāya ovadiyamāno arahatte patiṭṭhāsi.",
  "atk-s0508a2:704_11": "Tena vuttaṃ apadāne –",
  "atk-s0508a2:705": "“Ajinena nivatthohaṃ, vākacīradharo tadā;",
  "atk-s0508a2:706": "Khāriyā pūrayitvānaṃ, kolaṃhāsiṃ mamassamaṃ.",
  "atk-s0508a2:707": "“Tamhi kāle sikhī buddho, eko adutiyo ahu;",
  "atk-s0508a2:708": "Mamassamaṃ upagacchi, jānanto sabbakālikaṃ.",
  "atk-s0508a2:709": "“Sakaṃ cittaṃ pasādetvā, vanditvāna ca subbataṃ;",
  "atk-s0508a2:710": "Ubho hatthehi paggayha, kolaṃ buddhassadāsahaṃ.",
  "atk-s0508a2:711": "“Ekatiṃse ito kappe, yaṃ phalamadadiṃ tadā;",
  "atk-s0508a2:712": "Duggatiṃ nābhijānāmi, koladānassidaṃ phalaṃ.",
  "atk-s0508a2:713": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:714": "Arahatte pana patiṭṭhito attano paṭipattiṃ paccavekkhitvā pāpapavāhanakittanamukhena aññaṃ byākaronto –",
  "atk-s0508a2:715": "345.",
  "atk-s0508a2:716": "“Pāto majjhanhikaṃ sāyaṃ, tikkhattuṃ divasassahaṃ;",
  "atk-s0508a2:717": "Otariṃ udakaṃ sohaṃ, gayāya gayaphagguyā.",
  "atk-s0508a2:718": "346.",
  "atk-s0508a2:719": "“Yaṃ mayā pakataṃ pāpaṃ, pubbe aññāsu jātisu;",
  "atk-s0508a2:720": "Taṃ dānīdha pavāhemi, evaṃdiṭṭhi pure ahuṃ.",
  "atk-s0508a2:721": "347.",
  "atk-s0508a2:722": "“Sutvā subhāsitaṃ vācaṃ, dhammatthasahitaṃ padaṃ;",
  "atk-s0508a2:723": "Tathaṃ yāthāvakaṃ atthaṃ, yoniso paccavekkhisaṃ.",
  "atk-s0508a2:724": "348.",
  "atk-s0508a2:725": "“Ninhātasabbapāpomhi, nimmalo payato suci;",
  "atk-s0508a2:726": "Suddho suddhassa dāyādo, putto buddhassa oraso.",
  "atk-s0508a2:727": "349.",
  "atk-s0508a2:728": "“Ogayhaṭṭhaṅgikaṃ sotaṃ, sabbapāpaṃ pavāhayiṃ;",
  "atk-s0508a2:729": "Tisso vijjā ajjhagamiṃ, kataṃ buddhassa sāsana”nti. –",
  "atk-s0508a2:730": "Imā pañca gāthā abhāsi.",
  "atk-s0508a2:731_0": "Tattha paṭhamagāthāya tāva ayaṃ saṅkhepattho – pāto sūriyuggamanavelāyaṃ, majjhanhikaṃ",
  "atk-s0508a2:731_1": "majjhanhavelāyaṃ, sāyaṃ sāyanhavelāyanti divasassa tikkhattuṃ tayo vāre ahaṃ udakaṃ",
  "atk-s0508a2:731_2": "otariṃ ogāhiṃ. Otaranto ca sohaṃ na yattha katthaci yadā vā tadā vā otariṃ, atha",
  "atk-s0508a2:731_3": "kho gayāya mahājanassa “pāpapavāhana”nti abhisammate gayātitthe, gayaphagguyā gayāphaggunāmake",
  "atk-s0508a2:731_4": "phaggunīmāsassa uttaraphaggunīnakkhatte anusaṃvaccharaṃ udakorohanamanuyutto ahosinti.",
  "atk-s0508a2:732_0": "Idāni tadā yenādhippāyena udakorohanamanuyuttaṃ, taṃ dassetuṃ “yaṃ mayā”ti gāthamāha.",
  "atk-s0508a2:732_1": "Tassattho – “yaṃ mayā pubbe ito aññāsu jātīsu pāpakammaṃ upacitaṃ. Taṃ idāni idha",
  "atk-s0508a2:732_2": "gayātitthe imissā ca gayāphagguyā iminā udakorohanena pavāhemi apanemi vikkhālemī”ti.",
  "atk-s0508a2:732_3": "Pure satthu sāsanupagamanato pubbe evaṃdiṭṭhi evarūpaviparītadassano ahuṃ ahosiṃ.",
  "atk-s0508a2:733_0": "Dhammatthasahitaṃ padanti vibhattialopena niddeso. Dhammena ca atthena ca sahitakoṭṭhāsaṃ,",
  "atk-s0508a2:733_1": "ādito majjhato pariyosānato ca dhammūpasaṃhitaṃ atthūpasaṃhitaṃ suṭṭhu ekantena niyyānikaṃ",
  "atk-s0508a2:733_2": "katvā bhāsitaṃ vācaṃ sammāsambuddhavacanaṃ sutvā tena pakāsitaṃ paramatthabhāvena",
  "atk-s0508a2:733_3": "tacchabhāvato tathaṃ yathārahaṃ pavattinivattiupāyabhāve byabhicārābhāvato yāthāvakaṃ",
  "atk-s0508a2:733_4": "dukkhādiatthaṃ yoniso upāyena pariññeyyādibhāvena paccavekkhisaṃ “dukkhaṃ pariññeyyaṃ,",
  "atk-s0508a2:733_5": "samudayo pahātabbo, nirodho sacchikātabbo, maggo bhāvetabbo”ti patiavekkhiṃ, ñāṇacakkhunā",
  "atk-s0508a2:733_6": "passiṃ paṭivijjhinti attho.",
  "atk-s0508a2:734_0": "Ninhātasabbapāpomhīti evaṃ paṭividdhasaccattā eva ariyamaggajalena vikkhālitasabbapāpo",
  "atk-s0508a2:734_1": "amhi. Tato eva rāgamalādīnaṃ abhāvena nimmalattā nimmalo. Tato eva parisuddhakāyasamācāratāya",
  "atk-s0508a2:734_2": "parisuddhavacīsamācāratāya parisuddhamanosamācāratāya payato suci suddho. Savāsanasabbakilesamalavisuddhiyā",
  "atk-s0508a2:734_3": "suddhassa buddhassa bhagavato lokuttaradhammadāyassa ādiyanato dāyādo. Tasseva desanāñāṇasamuṭṭhānaurovāyāmajanitābhijātitāya",
  "atk-s0508a2:734_4": "oraso putto amhīti yojanā.",
  "atk-s0508a2:735_0": "Punapi attano paramatthato nhātakabhāvameva vibhāvetuṃ “ogayhā”ti osānagāthamāha.",
  "atk-s0508a2:735_1": "Tattha ogayhāti ogāhetvā anupavisitvā. Aṭṭhaṅgikaṃ sotanti sammādiṭṭhiādīhi aṭṭhaṅgasamodhānabhūtaṃ",
  "atk-s0508a2:735_2": "maggasotaṃ. Sabbapāpaṃ pavāhayinti anavasesaṃ pāpamalaṃ pakkhālesiṃ, ariyamaggajalapavāhanena",
  "atk-s0508a2:735_3": "paramatthanhātako ahosiṃ. Tato eva tisso vijjā ajjhagamiṃ, kataṃ buddhassa sāsananti vuttatthameva.",
  "atk-s0508a2:736": "Gayākassapattheragāthāvaṇṇanā niṭṭhitā.",
  "atk-s0508a2:737": "8. Vakkalittheragāthāvaṇṇanā",
  "atk-s0508a2:738_0": "Vātarogābhinītotiādikā āyasmato vakkalittherassa gāthā. Kā uppatti? Ayampi purimabuddhesu",
  "atk-s0508a2:738_1": "katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a2:738_2": "haṃsavatīnagare kulagehe nibbattitvā viññutaṃ patto satthu santikaṃ gacchantehi upāsakehi",
  "atk-s0508a2:738_3": "saddhiṃ vihāraṃ gantvā parisapariyante ṭhito dhammaṃ suṇanto satthāraṃ ekaṃ bhikkhuṃ",
  "atk-s0508a2:738_4": "saddhādhimuttānaṃ aggaṭṭhāne ṭhapentaṃ disvā sayampi taṃ ṭhānaṃ patthento sattāhaṃ",
  "atk-s0508a2:738_5": "mahādānaṃ datvā paṇidhānaṃ akāsi. Satthā tassa anantarāyataṃ disvā byākari.",
  "atk-s0508a2:739_0": "Sopi yāvajīvaṃ kusalaṃ katvā devamanussesu saṃsaranto amhākaṃ satthu kāle sāvatthiyaṃ",
  "atk-s0508a2:739_1": "brāhmaṇakule nibbatti, vakkalītissa nāmaṃ akaṃsu. So vuddhippatto tayo vede uggaṇhitvā",
  "atk-s0508a2:739_2": "brāhmaṇasippesu nipphattiṃ gato satthāraṃ disvā rūpakāyassa sampattidassanena atitto",
  "atk-s0508a2:739_3": "satthārā saddhiṃyeva vicarati. “Agāramajjhe vasanto niccakālaṃ satthāraṃ daṭṭhuṃ",
  "atk-s0508a2:739_4": "na labhissāmī”ti satthu santike pabbajitvā ṭhapetvā bhojanavelaṃ sarīrakiccakālañca",
  "atk-s0508a2:739_5": "sesakāle yattha ṭhitena sakkā dasabalaṃ passituṃ, tattha ṭhito aññaṃ kiccaṃ pahāya",
  "atk-s0508a2:739_6": "bhagavantaṃ olokentova viharati. Satthā tassa ñāṇaparipākaṃ āgamento bahukālaṃ tasmiṃ",
  "atk-s0508a2:739_7": "rūpadassaneneva vicarante kiñci avatvā punekadivasaṃ “kiṃ te, vakkali, iminā pūtikāyena",
  "atk-s0508a2:739_8": "diṭṭhena? Yo kho, vakkali, dhammaṃ passati, so maṃ passati. Yo maṃ passati, so dhammaṃ",
  "atk-s0508a2:739_9": "passati. Dhammañhi, vakkali, passanto maṃ passati, maṃ passanto dhammaṃ passatī”ti āha.",
  "atk-s0508a2:740_0": "Satthari evaṃ vadantepi thero satthu dassanaṃ pahāya aññattha gantuṃ na sakkoti.",
  "atk-s0508a2:740_1": "Tato satthā “nāyaṃ bhikkhu saṃvegaṃ alabhitvā bujjhissatī”ti vassūpanāyikadivase",
  "atk-s0508a2:740_2": "“apehi, vakkalī”ti theraṃ paṇāmesi. So satthārā paṇāmito sammukhe ṭhātuṃ asakkonto",
  "atk-s0508a2:740_3": "“kiṃ mayhaṃ jīvitena, yohaṃ satthāraṃ daṭṭhuṃ na labhāmī”ti gijjhakūṭapabbate papātaṭṭhānaṃ",
  "atk-s0508a2:740_4": "abhiruhi. Satthā tassa taṃ pavattiṃ ñatvā “ayaṃ bhikkhu mama santikā assāsaṃ alabhanto",
  "atk-s0508a2:740_5": "maggaphalānaṃ upanissayaṃ nāseyyā”ti attānaṃ dassetuṃ obhāsaṃ vissajjento –",
  "atk-s0508a2:741": "“Pāmojjabahulo bhikkhu, pasanno buddhasāsane;",
  "atk-s0508a2:742": "Adhigacche padaṃ santaṃ, saṅkhārūpasamaṃ sukha”nti. –",
  "atk-s0508a2:743_0": "Gāthaṃ vatvā “ehi, vakkalī”ti hatthaṃ pasāresi. Thero “dasabalo me diṭṭho, ‘ehī’ti",
  "atk-s0508a2:743_1": "avhānampi laddha”nti balavapītisomanassaṃ uppādetvā “kuto āgacchāmī”ti attano gamanabhāvaṃ",
  "atk-s0508a2:743_2": "ajānitvā satthu sammukhe ākāse pakkhandanto paṭhamapādena pabbate ṭhitoyeva satthārā",
  "atk-s0508a2:743_3": "vuttagāthaṃ āvajjento ākāseyeva pītiṃ vikkhambhetvā saha paṭisambhidāhi arahattaṃ",
  "atk-s0508a2:743_4": "pāpuṇīti aṅguttaraṭṭhakathāyaṃ dhammapadavaṇṇanāyañca āgataṃ.",
  "atk-s0508a2:744_0": "Idha pana evaṃ vadanti – “kiṃ te, vakkalī”tiādinā satthārā ovadito gijjhakūṭe viharanto",
  "atk-s0508a2:744_1": "vipassanaṃ paṭṭhapesi, tassa saddhāya balavabhāvato eva vipassanā vīthiṃ na otarati,",
  "atk-s0508a2:744_2": "bhagavā taṃ ñatvā kammaṭṭhānaṃ sodhetvā adāsi. Puna vipassanaṃ matthakaṃ pāpetuṃ",
  "atk-s0508a2:744_3": "nāsakkhiyeva, athassa āhāravekallena vātābādho uppajji, taṃ vātābādhena pīḷiyamānaṃ",
  "atk-s0508a2:744_4": "ñatvā bhagavā tattha gantvā pucchanto –",
  "atk-s0508a2:745": "350.",
  "atk-s0508a2:746": "“Vātarogābhinīto tvaṃ, viharaṃ kānane vane;",
  "atk-s0508a2:747": "Paviddhagocare lūkhe, kathaṃ bhikkhu karissasī”ti. –",
  "atk-s0508a2:748": "Āha. Taṃ sutvā thero –",
  "atk-s0508a2:749": "351.",
  "atk-s0508a2:750": "“Pītisukhena vipulena, pharamāno samussayaṃ;",
  "atk-s0508a2:751": "Lūkhampi abhisambhonto, viharissāmi kānane.",
  "atk-s0508a2:752": "352.",
  "atk-s0508a2:753": "“Bhāvento satipaṭṭhāne, indriyāni balāni ca;",
  "atk-s0508a2:754": "Bojjhaṅgāni ca bhāvento, viharissāmi kānane.",
  "atk-s0508a2:755": "353.",
  "atk-s0508a2:756": "“Āraddhavīriye pahitatte, niccaṃ daḷhaparakkame;",
  "atk-s0508a2:757": "Samagge sahite disvā, viharissāmi kānane.",
  "atk-s0508a2:758": "354.",
  "atk-s0508a2:759": "“Anussaranto sambuddhaṃ, aggaṃ dantaṃ samāhitaṃ;",
  "atk-s0508a2:760": "Atandito rattindivaṃ, viharissāmi kānane”ti. –",
  "atk-s0508a2:761": "Catasso gāthā abhāsi.",
  "atk-s0508a2:762_0": "Tattha vātarogābhinītoti vātābādhena aseribhāvaṃ upanīto, vātabyādhinā abhibhūto.",
  "atk-s0508a2:762_1": "Tvanti theraṃ ālapati. Viharanti tena iriyāpathavihārena viharanto. Kānane vaneti",
  "atk-s0508a2:762_2": "kānanabhūte vane, mahāaraññeti attho. Paviddhagocareti vissaṭṭhagocare dullabhapaccaye.",
  "atk-s0508a2:762_3": "Vātarogassa sappāyānaṃ sappiādibhesajjānaṃ abhāvena pharusabhūmibhāgatāya ca lūkhe",
  "atk-s0508a2:762_4": "lūkhaṭṭhāne. Kathaṃ bhikkhu karissasīti bhikkhu tvaṃ kathaṃ viharissasīti bhagavā pucchi.",
  "atk-s0508a2:763_0": "Taṃ sutvā thero nirāmisapītisomanassādinā attano sukhavihāraṃ pakāsento “pītisukhenā”tiādimāha.",
  "atk-s0508a2:763_1": "Tattha pītisukhenāti ubbegalakkhaṇāya pharaṇalakkhaṇāya ca pītiyā taṃsampayuttasukhena",
  "atk-s0508a2:763_2": "ca. Tenāha “vipulenā”ti uḷārenāti attho. Pharamāno samussayanti yathāvuttapītisukhasamuṭṭhitehi",
  "atk-s0508a2:763_3": "paṇītehi rūpehi sakalaṃ kāyaṃ pharāpento nirantaraṃ phuṭaṃ karonto. Lūkhampi abhisambhontoti",
  "atk-s0508a2:763_4": "araññāvāsajanitaṃ sallekhavuttihetukaṃ dussahampi paccayalūkhaṃ abhibhavanto adhivāsento.",
  "atk-s0508a2:763_5": "Viharissāmi kānaneti jhānasukhena vipassanāsukhena ca araññāyatane viharissāmīti",
  "atk-s0508a2:763_6": "attho. Tenāha – “sukhañca kāyena paṭisaṃvedesi”nti.",
  "atk-s0508a2:764": "“Yato yato sammasati, khandhānaṃ udayabbayaṃ;",
  "atk-s0508a2:765": "Labhatī pītipāmojjaṃ, amataṃ taṃ vijānata”nti ca. ;",
  "atk-s0508a2:766_0": "Bhāvento satipaṭṭhāneti maggapariyāpanne kāyānupassanādike cattāro satipaṭṭhāne uppādento",
  "atk-s0508a2:766_1": "vaḍḍhento ca. Indriyānīti maggapariyāpannāni eva saddhādīni pañcindriyāni. Balānīti",
  "atk-s0508a2:766_2": "tathā saddhādīni pañca balāni. Bojjhaṅgānīti tathā satisambojjhaṅgādīni satta bojjhaṅgāni.",
  "atk-s0508a2:766_3": "Ca-saddena sammappadhānaiddhipādamaggaṅgāni saṅgaṇhāti. Tadavinābhāvato hi taggahaṇeneva",
  "atk-s0508a2:766_4": "tesaṃ gahaṇaṃ hoti. Viharissāmīti yathāvutte bodhipakkhiyadhamme bhāvento maggasukhena",
  "atk-s0508a2:766_5": "tadadhigamasiddhena phalasukhena nibbānasukhena ca viharissāmi.",
  "atk-s0508a2:767_0": "Āraddhavīriyeti catubbidhasammappadhānavasena paggahitavīriye. Pahitatteti nibbānaṃ",
  "atk-s0508a2:767_1": "patipesitacitte. Niccaṃ daḷhaparakkameti sabbakālaṃ asithilavīriye. Avivādavasena",
  "atk-s0508a2:767_2": "kāyasāmaggidānavasena ca samagge. Diṭṭhisīlasāmaññena sahite sabrahmacārī disvā.",
  "atk-s0508a2:767_3": "Etena kalyāṇamittasampattiṃ dasseti.",
  "atk-s0508a2:768_0": "Anussaranto sambuddhanti sammā sāmaṃ sabbadhammānaṃ buddhattā sammāsambuddhaṃ sabbasattuttamatāya,",
  "atk-s0508a2:768_1": "aggaṃ uttamena damathena dantaṃ, anuttarasamādhinā samāhitaṃ atandito analaso hutvā,",
  "atk-s0508a2:768_2": "rattindivaṃ sabbakālaṃ “itipi so bhagavā araha”ntiādinā anussaranto viharissāmi.",
  "atk-s0508a2:768_3": "Etena buddhānussatibhāvanāya yuttākāradassanena sabbattha kammaṭṭhānānuyogamāha,",
  "atk-s0508a2:768_4": "purimena pārihāriyakammaṭṭhānānuyogaṃ.",
  "atk-s0508a2:769": "Evaṃ pana vatvā thero vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a2:770": "“Ito satasahassamhi, kappe uppajji nāyako;",
  "atk-s0508a2:771": "Anomanāmo amito, nāmena padumuttaro.",
  "atk-s0508a2:772": "“Padumākāravadano, padumāmalasucchavī;",
  "atk-s0508a2:773": "Lokenānupalittova, toyena padumaṃ yathā.",
  "atk-s0508a2:774": "“Vīro padumapattakkho, kanto ca padumaṃ yathā;",
  "atk-s0508a2:775": "Padumuttaragandhova, tasmā so padumuttaro.",
  "atk-s0508a2:776": "“Lokajeṭṭho ca nimmāno, andhānaṃ nayanūpamo;",
  "atk-s0508a2:777": "Santaveso guṇanidhi, karuṇāmatisāgaro.",
  "atk-s0508a2:778": "“Sa kadāci mahāvīro, brahmāsurasuraccito;",
  "atk-s0508a2:779": "Sadevamanujākiṇṇe, janamajjhe jinuttamo.",
  "atk-s0508a2:780": "“Vadanena sugandhena, madhurena rutena ca;",
  "atk-s0508a2:781": "Rañjayaṃ parisaṃ sabbaṃ, santhavī sāvakaṃ sakaṃ.",
  "atk-s0508a2:782": "“Saddhādhimutto sumati, mama dassanalālaso;",
  "atk-s0508a2:783": "Natthi etādiso añño, yathāyaṃ bhikkhu vakkali.",
  "atk-s0508a2:784": "“Tadāhaṃ haṃsavatiyaṃ, nagare brāhmaṇatrajo;",
  "atk-s0508a2:785": "Hutvā sutvā ca taṃ vākyaṃ, taṃ ṭhānamabhirocayiṃ.",
  "atk-s0508a2:786": "“Sasāvakaṃ taṃ vimalaṃ, nimantetvā tathāgataṃ;",
  "atk-s0508a2:787": "Sattāhaṃ bhojayitvāna, dussehacchādayiṃ tadā.",
  "atk-s0508a2:788": "“Nipacca sirasā tassa, anantaguṇasāgare;",
  "atk-s0508a2:789": "Nimuggo pītisampuṇṇo, idaṃ vacanamabraviṃ.",
  "atk-s0508a2:790": "“Yo so tayā santhavito, ito sattamake muni;",
  "atk-s0508a2:791": "Bhikkhu saddhāvataṃ aggo, tādiso homahaṃ mune.",
  "atk-s0508a2:792": "“Evaṃ vutte mahāvīro, anāvaraṇadassano;",
  "atk-s0508a2:793": "Imaṃ vākyaṃ udīresi, parisāya mahāmuni.",
  "atk-s0508a2:794": "“Passathetaṃ māṇavakaṃ, pītamaṭṭhanivāsanaṃ;",
  "atk-s0508a2:795": "Hemayaññopacitaṅgaṃ, jananettamanoharaṃ.",
  "atk-s0508a2:796": "“Eso anāgataddhāne, gotamassa mahesino;",
  "atk-s0508a2:797": "Aggo saddhādhimuttānaṃ, sāvakoyaṃ bhavissati.",
  "atk-s0508a2:798": "“Devabhūto manusso vā, sabbasantāpavajjito;",
  "atk-s0508a2:799": "Sabbabhogaparibyūḷho, sukhito saṃsarissati.",
  "atk-s0508a2:800": "“Satasahassito kappe, okkākakulasambhavo;",
  "atk-s0508a2:801": "Gotamo nāma gottena, satthā loke bhavissati.",
  "atk-s0508a2:802": "“Tassa dhammesu dāyādo, oraso dhammanimmito;",
  "atk-s0508a2:803": "Vakkali nāma nāmena, hessati satthu sāvako.",
  "atk-s0508a2:804": "“Tena kammavisesena, cetanāpaṇidhīhi ca;",
  "atk-s0508a2:805": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a2:806": "“Sabbattha sukhito hutvā, saṃsaranto bhavābhave;",
  "atk-s0508a2:807": "Sāvatthiyaṃ pure jāto, kule aññatare ahaṃ.",
  "atk-s0508a2:808": "“Nonītasukhumālaṃ maṃ, jātapallavakomalaṃ;",
  "atk-s0508a2:809": "Mandaṃ uttānasayanaṃ, pisācabhayatajjitā.",
  "atk-s0508a2:810": "“Pādamūle mahesissa, sāyesuṃ dīnamānasā;",
  "atk-s0508a2:811": "Imaṃ dadāma te nātha, saraṇaṃ hohi nāyaka.",
  "atk-s0508a2:812": "“Tadā paṭiggahi so maṃ, bhītānaṃ saraṇo muni;",
  "atk-s0508a2:813": "Jālinā cakkaṅkitena, mudukomalapāṇinā.",
  "atk-s0508a2:814": "“Tadā pabhuti tenāhaṃ, arakkheyyena rakkhito;",
  "atk-s0508a2:815": "Sabbaveravinimutto, sukhena parivuddhito.",
  "atk-s0508a2:816": "“Sugatena vinā bhūto, ukkaṇṭhāmi muhuttakaṃ;",
  "atk-s0508a2:817": "Jātiyā sattavassohaṃ, pabbajiṃ anagāriyaṃ.",
  "atk-s0508a2:818": "“Sabbapāramisambhūtaṃ, nīlakkhinayanaṃ varaṃ;",
  "atk-s0508a2:819": "Rūpaṃ sabbasubhākiṇṇaṃ, atitto viharāmahaṃ.",
  "atk-s0508a2:820": "“Buddharūparatiṃ ñatvā, tadā ovadi maṃ jino;",
  "atk-s0508a2:821": "Alaṃ vakkali kiṃ rūpe, ramase bālanandite.",
  "atk-s0508a2:822": "“Yo hi passati saddhammaṃ, so maṃ passati paṇḍito;",
  "atk-s0508a2:823": "Apassamāno saddhammaṃ, maṃ passampi na passati.",
  "atk-s0508a2:824": "“Anantādīnavo kāyo, visarukkhasamūpamo;",
  "atk-s0508a2:825": "Āvāso sabbarogānaṃ, puñjo dukkhassa kevalo.",
  "atk-s0508a2:826": "“Nibbindiya tato rūpe, khandhānaṃ udayabbayaṃ;",
  "atk-s0508a2:827": "Passa upakkilesānaṃ, sukhenantaṃ gamissasi.",
  "atk-s0508a2:828": "“Evaṃ tenānusiṭṭhohaṃ, nāyakena hitesinā;",
  "atk-s0508a2:829": "Gijjhakūṭaṃ samāruyha, jhāyāmi girikandare.",
  "atk-s0508a2:830": "“Ṭhito pabbatapādamhi, assāsayi mahāmuni;",
  "atk-s0508a2:831": "Vakkalīti jino vācaṃ, taṃ sutvā mudito ahaṃ.",
  "atk-s0508a2:832": "“Pakkhandiṃ selapabbhāre, anekasataporise;",
  "atk-s0508a2:833": "Tadā buddhānubhāvena, sukheneva mahiṃ gato.",
  "atk-s0508a2:834": "“Punopi dhammaṃ deseti, khandhānaṃ udayabbayaṃ;",
  "atk-s0508a2:835": "Tamahaṃ dhammamaññāya, arahattamapāpuṇiṃ.",
  "atk-s0508a2:836": "“Sumahāparisamajjhe, tadā maṃ caraṇantago;",
  "atk-s0508a2:837": "Aggaṃ saddhādhimuttānaṃ, paññapesi mahāmati.",
  "atk-s0508a2:838": "“Satasahassito kappe, yaṃ kammamakariṃ tadā;",
  "atk-s0508a2:839": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:840": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:841": "Arahattaṃ pana patvā aññaṃ byākarontopi thero imā eva gāthā abhāsi. Atha naṃ satthā bhikkhusaṅghamajjhe nisinno saddhādhimuttānaṃ aggaṭṭhāne ṭhapesīti.",
  "atk-s0508a2:842": "Vakkalittheragāthāvaṇṇanā niṭṭhitā.",
  "atk-s0508a2:843": "9. Vijitasenattheragāthāvaṇṇanā",
  "atk-s0508a2:844_0": "Olaggessāmītiādikā āyasmato vijitasenattherassa gāthā. Kā uppatti? Ayampi purimabuddhesu",
  "atk-s0508a2:844_1": "katādhikāro tattha tattha bhave vivaṭṭūpanissayaṃ kusalaṃ upacinanto atthadassissa",
  "atk-s0508a2:844_2": "bhagavato kāle kulagehe nibbattitvā viññutaṃ patto gharāvāsaṃ pahāya isipabbajjaṃ",
  "atk-s0508a2:844_3": "pabbajitvā araññe viharanto ākāsena gacchantaṃ bhagavantaṃ disvā pasannamānaso pasannākāraṃ",
  "atk-s0508a2:844_4": "dassento añjaliṃ paggayha aṭṭhāsi. Satthā tassa ajjhāsayaṃ ñatvā ākāsato otari. So",
  "atk-s0508a2:844_5": "bhagavato manoharāni madhurāni phalāni upanesi, paṭiggahesi bhagavā anukampaṃ upādāya.",
  "atk-s0508a2:844_6": "So tena puññakammena devamanussesu saṃsaranto imasmiṃ buddhuppāde kosalaraṭṭhe hatthācariyakule",
  "atk-s0508a2:844_7": "nibbattitvā vijitasenoti laddhanāmo viññutaṃ pāpuṇi. Tassa mātulā seno ca upaseno",
  "atk-s0508a2:844_8": "cāti dve hatthācariyā satthu santike dhammaṃ sutvā paṭiladdhasaddhā pabbajitvā vāsadhuraṃ",
  "atk-s0508a2:844_9": "pūrentā arahattaṃ pāpuṇiṃsu. Vijitasenopi hatthisippe nipphattiṃ gato nissaraṇajjhāsayatāya",
  "atk-s0508a2:844_10": "gharāvāse alaggamānaso satthu yamakapāṭihāriyaṃ disvā paṭiladdhasaddho mātulattherānaṃ",
  "atk-s0508a2:844_11": "santike pabbajitvā tesaṃ ovādānusāsaniyā vipassanāya kammaṃ karonto vipassanāvīthiṃ",
  "atk-s0508a2:844_12": "laṅghitvā bahiddhā nānārammaṇe vidhāvantaṃ attano cittaṃ ovadanto –",
  "atk-s0508a2:845": "355.",
  "atk-s0508a2:846": "“Olaggessāmi te citta, āṇidvāreva hatthinaṃ;",
  "atk-s0508a2:847": "Na taṃ pāpe niyojessaṃ, kāmajālaṃ sarīrajaṃ.",
  "atk-s0508a2:848": "356.",
  "atk-s0508a2:849": "“Tvaṃ olaggo na gacchasi, dvāravivaraṃ gajova alabhanto;",
  "atk-s0508a2:850": "Na ca cittakali punappunaṃ, pasakka pāparato carissasi.",
  "atk-s0508a2:851": "357.",
  "atk-s0508a2:852": "“Yathā kuñjaraṃ adantaṃ, navaggahamaṅkusaggaho;",
  "atk-s0508a2:853": "Balavā āvatteti akāmaṃ, evaṃ āvattayissaṃ taṃ.",
  "atk-s0508a2:854": "358.",
  "atk-s0508a2:855": "“Yathā varahayadamakusalo, sārathipavaro dameti ājaññaṃ;",
  "atk-s0508a2:856": "Evaṃ damayissaṃ taṃ, patiṭṭhito pañcasu balesu.",
  "atk-s0508a2:857": "359.",
  "atk-s0508a2:858": "“Satiyā taṃ nibandhissaṃ, payutto te damessāmi;",
  "atk-s0508a2:859": "Vīriyadhuraniggahito, na yito dūraṃ gamissase cittā”ti. –",
  "atk-s0508a2:860": "Gāthā abhāsi.",
  "atk-s0508a2:861_0": "Tattha olaggessāmīti saṃvarissāmi nivāressāmi. Teti taṃ. Upayogatthe hi idaṃ sāmivacanaṃ.",
  "atk-s0508a2:861_1": "Te gamananti vā vacanaseso. Hatthinanti ca hatthinti attho. Cittāti attano cittaṃ",
  "atk-s0508a2:861_2": "ālapati. Yathā taṃ vāretukāmo, taṃ dassento “āṇidvāreva hatthina”nti āha. Āṇidvāraṃ",
  "atk-s0508a2:861_3": "nāma pākārabaddhassa nagarassa khuddakadvāraṃ, yaṃ ghaṭikāchidde āṇimhi pakkhitte",
  "atk-s0508a2:861_4": "yantena vinā abbhantare ṭhitehipi vivarituṃ na sakkā. Yena manussagavassamahiṃsādayo",
  "atk-s0508a2:861_5": "na niggantuṃ sakkā. Nagarato bahi niggantukāmampi hatthiṃ yato palobhetvā hatthācariyo",
  "atk-s0508a2:861_6": "gamanaṃ nivāresi. Atha vā āṇidvāraṃ nāma palighadvāraṃ. Tattha hi tiriyaṃ palighaṃ",
  "atk-s0508a2:861_7": "ṭhapetvā rukkhasūcisaṅkhātaṃ āṇiṃ palighasīse āvuṇanti. Pāpeti rūpādīsu uppajjanakaabhijjhādipāpadhamme",
  "atk-s0508a2:861_8": "taṃ na niyojessaṃ na niyojissāmi. Kāmajālāti kāmassa jālabhūtaṃ. Yathā hi macchabandhamigaluddānaṃ",
  "atk-s0508a2:861_9": "jālaṃ nāma macchādīnaṃ tesaṃ yathākāmakārasādhanaṃ, evaṃ ayonisomanasikārānupātitaṃ",
  "atk-s0508a2:861_10": "cittaṃ mārassa kāmakārasādhanaṃ. Tena hi so satte anatthesu pāteti. Sarīrajāti sarīresu",
  "atk-s0508a2:861_11": "uppajjanaka. Pañcavokārabhave hi cittaṃ rūpapaṭibaddhavuttitāya “sarīraja”nti vuccati.",
  "atk-s0508a2:862_0": "Tvaṃ olaggo na gacchasīti tvaṃ, cittakali, mayā satipaññāpatodaaṅkusehi vārito na",
  "atk-s0508a2:862_1": "dāni yathāruciṃ gamissasi, ayonisomanasikāravasena yathākāmaṃ vattituṃ na labhissasi.",
  "atk-s0508a2:862_2": "Yathā kiṃ? Dvāravivaraṃ gajova alabhanto nagarato gajanirodhato vā niggamanāya dvāravivarakaṃ",
  "atk-s0508a2:862_3": "alabhamāno hatthī viya. Cittakalīti cittakāḷakaṇṇi. Punappunanti aparāparaṃ. Pasakkāti",
  "atk-s0508a2:862_4": "saraṇasampassāsavasena. Pāparatoti pāpakammanirato pubbe viya idāni na carissasi",
  "atk-s0508a2:862_5": "tathā carituṃ na dassāmīti attho.",
  "atk-s0508a2:863_0": "Adantanti adamitaṃ hatthisikkhaṃ asikkhitaṃ. Navaggahanti aciragahitaṃ. Aṅkusaggahoti",
  "atk-s0508a2:863_1": "hatthācariyo. Balavāti kāyabalena ñāṇabalena ca balavā. Āvatteti akāmanti anicchantameva",
  "atk-s0508a2:863_2": "nisedhanato nivatteti. Evaṃ āvattayissanti yathā yathāvuttaṃ hatthiṃ hatthācariyo,",
  "atk-s0508a2:863_3": "evaṃ taṃ cittaṃ cittakaliṃ duccaritanisedhanato nivattayissāmi.",
  "atk-s0508a2:864_0": "Varahayadamakusaloti uttamānaṃ assadammānaṃ damane kusalo. Tato eva sārathipavaro",
  "atk-s0508a2:864_1": "assadammasārathīsu visiṭṭho dameti ājaññaṃ ājānīyaṃ assadammaṃ desakālānurūpaṃ saṇhapharusehi",
  "atk-s0508a2:864_2": "dameti vineti nibbisevanaṃ karoti. Patiṭṭhito pañcasu balesūti saddhādīsu pañcasu",
  "atk-s0508a2:864_3": "balesu patiṭṭhito hutvā assaddhiyādinisedhanato taṃ damayissaṃ damessāmīti attho.",
  "atk-s0508a2:865_0": "Satiyā taṃ nibandhissanti gocarajjhattato bahi gantuṃ adento satiyottena kammaṭṭhānathambhe,",
  "atk-s0508a2:865_1": "cittakali, taṃ nibandhissāmi niyamessāmi. Payutto te damessāmīti tattha nibandhanto",
  "atk-s0508a2:865_2": "eva yuttappayutto hutvā te damessāmi, saṃkilesamalato taṃ visodhessāmi. Vīriyadhuraniggahitoti",
  "atk-s0508a2:865_3": "yathāvutto chekena susārathinā yuge yojito yuganiggahito yugantaragato taṃ nātikkamati,",
  "atk-s0508a2:865_4": "evaṃ tvampi citta, mama vīriyadhure niggahito sakkaccakāritāya sātaccakāritāya aññathā",
  "atk-s0508a2:865_5": "vattituṃ alabhanto ito gocarajjhattato dūraṃ bahi na gamissasi. Bhāvanānuyuttassa",
  "atk-s0508a2:865_6": "hi kammaṭṭhānato aññaṃ āsannampi lakkhaṇato dūramevāti evaṃ thero imāhi gāthāhi attano",
  "atk-s0508a2:865_7": "cittaṃ niggaṇhantova vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a2:866": "“Suvaṇṇavaṇṇaṃ sambuddhaṃ, dvattiṃsavaralakkhaṇaṃ;",
  "atk-s0508a2:867": "Vipinaggena gacchantaṃ, sālarājaṃva phullitaṃ.",
  "atk-s0508a2:868": "“Tiṇattharaṃ paññāpetvā, buddhaseṭṭhaṃ ayācahaṃ;",
  "atk-s0508a2:869": "Anukampatu maṃ buddho, bhikkhaṃ icchāmi dātave.",
  "atk-s0508a2:870": "“Anukampako kāruṇiko, atthadassī mahāyaso;",
  "atk-s0508a2:871": "Mama saṅkappamaññāya, orūhi mama assame.",
  "atk-s0508a2:872": "“Orohitvāna sambuddho, nisīdi paṇṇasanthare;",
  "atk-s0508a2:873": "Bhallātakaṃ gahetvāna, buddhaseṭṭhassadāsahaṃ.",
  "atk-s0508a2:874": "“Mama nijjhāyamānassa, paribhuñji tadā jino;",
  "atk-s0508a2:875": "Tattha cittaṃ pasādetvā, abhivandiṃ tadā jinaṃ.",
  "atk-s0508a2:876": "“Aṭṭhārase kappasate, yaṃ phalamadadiṃ tadā;",
  "atk-s0508a2:877": "Duggatiṃ nābhijānāmi, phaladānassidaṃ phalaṃ.",
  "atk-s0508a2:878": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:879": "Arahattaṃ pana patvā aññaṃ byākarontopi imā gāthā abhāsi.",
  "atk-s0508a2:880": "Vijitasenattheragāthāvaṇṇanā niṭṭhitā.",
  "atk-s0508a2:881": "10. Yasadattattheragāthāvaṇṇanā",
  "atk-s0508a2:882_0": "Upārambhacittotiādikā āyasmato yasadattattherassa gāthā. Kā uppatti? Ayampi purimabuddhesu",
  "atk-s0508a2:882_1": "katādhikāro tattha tattha bhave vivaṭṭūpanissayaṃ kusalaṃ upacini. Tathā hesa padumuttarassa",
  "atk-s0508a2:882_2": "bhagavato kāle brāhmaṇakule nibbattitvā brāhmaṇānaṃ vijjāsippesu nipphattiṃ gato",
  "atk-s0508a2:882_3": "kāme pahāya isipabbajjaṃ pabbajitvā araññe viharanto ekadivasaṃ satthāraṃ disvā pasannamānaso",
  "atk-s0508a2:882_4": "añjaliṃ paggayha abhitthavi. So tena puññakammena devamanussesu saṃsaranto imasmiṃ",
  "atk-s0508a2:882_5": "buddhuppāde mallaraṭṭhe mallarājakule nibbattitvā yasadattoti laddhanāmo, vayappatto",
  "atk-s0508a2:882_6": "takkasilaṃ gantvā sabbasippāni sikkhitvā sabhiyena paribbājakena saddhiṃyeva cārikaṃ",
  "atk-s0508a2:882_7": "caramāno, anupubbena sāvatthiyaṃ bhagavantaṃ upasaṅkamitvā sabhiyena puṭṭhapañhesu",
  "atk-s0508a2:882_8": "vissajjiyamānesu sayaṃ otārāpekkho suṇanto nisīdi “samaṇassa gotamassa vāde dosaṃ",
  "atk-s0508a2:882_9": "dassāmī”ti. Athassa bhagavā cittācāraṃ ñatvā sabhiyasuttadesanāvasāne ovādaṃ dento –",
  "atk-s0508a2:883": "360.",
  "atk-s0508a2:884": "“Upārambhacitto dummedho, suṇāti jinasāsanaṃ;",
  "atk-s0508a2:885": "Ārakā hoti saddhammā, nabhaso pathavī yathā.",
  "atk-s0508a2:886": "361.",
  "atk-s0508a2:887": "“Upārambhacitto dummedho, suṇāti jinasāsanaṃ;",
  "atk-s0508a2:888": "Parihāyati saddhammā, kāḷapakkheva candimā.",
  "atk-s0508a2:889": "362.",
  "atk-s0508a2:890": "“Upārambhacitto dummedho, suṇāti jinasāsanaṃ;",
  "atk-s0508a2:891": "Parisussati saddhamme, maccho appodake yathā.",
  "atk-s0508a2:892": "363.",
  "atk-s0508a2:893": "“Upārambhacitto dummedho, suṇāti jinasāsanaṃ;",
  "atk-s0508a2:894": "Na virūhati saddhamme, khette bījaṃva pūtikaṃ.",
  "atk-s0508a2:895": "364.",
  "atk-s0508a2:896": "“Yo ca tuṭṭhena cittena, suṇāti jinasāsanaṃ;",
  "atk-s0508a2:897": "Khepetvā āsave sabbe, sacchikatvā akuppataṃ;",
  "atk-s0508a2:898": "Pappuyya paramaṃ santiṃ, parinibbātināsavo”ti. –",
  "atk-s0508a2:899": "Imā pañca gāthā abhāsi.",
  "atk-s0508a2:900_0": "Tattha upārambhacittoti sārambhacitto, dosāropanādhippāyoti attho. Dummedhoti nippañño.",
  "atk-s0508a2:900_1": "Ārakā hoti saddhammāti so tādiso puggalo nabhaso viya pathavī paṭipattisaddhammatopi",
  "atk-s0508a2:900_2": "dūre hoti, pageva paṭivedhasaddhammato. “Na tvaṃ imaṃ dhammavinayaṃ ājānāsī”tiādinā",
  "atk-s0508a2:900_3": "viggāhikakathaṃ anuyuttassa kuto santanipuṇo paṭipattisaddhammo.",
  "atk-s0508a2:901_0": "Parihāyati saddhammāti navavidhalokuttaradhammato pubbabhāgiyasaddhādisaddhammatopi",
  "atk-s0508a2:901_1": "nihīyati. Parisussatīti visussati kāyacittānaṃ pīṇanarasassa pītipāmojjādikusaladhammassābhāvato.",
  "atk-s0508a2:901_2": "Na virūhatīti virūḷhiṃ vuddhiṃ na pāpuṇāti. Pūtikanti gomayalepadānādiabhāvena pūtibhāvaṃ pattaṃ.",
  "atk-s0508a2:902_0": "Tuṭṭhena cittenāti itthambhūtalakkhaṇe karaṇavacanaṃ, attamano pamudito hutvāti attho.",
  "atk-s0508a2:902_1": "Khepetvāti samucchinditvā. Akuppatanti arahattaṃ. Pappuyyāti pāpuṇitvā. Paramaṃ santinti",
  "atk-s0508a2:902_2": "anupādisesaṃ nibbānaṃ. Tadadhigamo cassa kevalaṃ kālāgamanameva, na kocividhoti taṃ",
  "atk-s0508a2:902_3": "dassetuṃ vuttaṃ “parinibbātināsavo”ti.",
  "atk-s0508a2:903": "Evaṃ satthārā ovadito saṃvegajāto pabbajitvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a2:904": "“Kaṇikāraṃva jalitaṃ, dīparukkhaṃva jotitaṃ;",
  "atk-s0508a2:905": "Kañcanaṃva virocantaṃ, addasaṃ dvipaduttamaṃ.",
  "atk-s0508a2:906": "“Kamaṇḍaluṃ ṭhapetvāna, vākacīrañca kuṇḍikaṃ;",
  "atk-s0508a2:907": "Ekaṃsaṃ ajinaṃ katvā, buddhaseṭṭhaṃ thaviṃ ahaṃ.",
  "atk-s0508a2:908": "“Tamandhakāraṃ vidhamaṃ, mohajālasamākulaṃ;",
  "atk-s0508a2:909": "Ñāṇālokaṃ dassetvāna, nittiṇṇosi mahāmuni.",
  "atk-s0508a2:910": "“Samuddharasimaṃ lokaṃ, sabbāvantamanuttaraṃ;",
  "atk-s0508a2:911": "Ñāṇe te upamā natthi, yāvatā jagato gati.",
  "atk-s0508a2:912": "“Tena ñāṇena sabbaññū, iti buddho pavuccati;",
  "atk-s0508a2:913": "Vandāmi taṃ mahāvīraṃ, sabbaññutamanāvaraṃ.",
  "atk-s0508a2:914": "“Satasahassito kappe, buddhaseṭṭhaṃ thaviṃ ahaṃ;",
  "atk-s0508a2:915": "Duggatiṃ nābhijānāmi, ñāṇatthavāyidaṃ phalaṃ.",
  "atk-s0508a2:916": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:917": "Arahattaṃ pana patvā aññaṃ byākarontopi thero imā eva gāthā abhāsi.",
  "atk-s0508a2:918": "Yasadattattheragāthāvaṇṇanā niṭṭhitā.",
  "atk-s0508a2:919": "11. Soṇakuṭikaṇṇattheragāthāvaṇṇanā",
  "atk-s0508a2:920_0": "Upasampadā ca me laddhātiādikā āyasmato soṇassa kuṭikaṇṇassa gāthā. Kā uppatti? Ayaṃ",
  "atk-s0508a2:920_1": "kira padumuttarassa bhagavato kāle haṃsavatīnagare vibhavasampanno seṭṭhi hutvā uḷārāya",
  "atk-s0508a2:920_2": "issariyasampattiyā ṭhito ekadivasaṃ satthāraṃ satasahassakhīṇāsavaparivutaṃ mahatiyā",
  "atk-s0508a2:920_3": "buddhalīḷāya mahantena buddhānubhāvena nagaraṃ pavisantaṃ disvā pasannamānaso vanditvā",
  "atk-s0508a2:920_4": "añjaliṃ katvā aṭṭhāsi. So pacchābhattaṃ upāsakehi saddhiṃ vihāraṃ gantvā bhagavato",
  "atk-s0508a2:920_5": "santike dhammaṃ suṇanto satthāraṃ ekaṃ bhikkhuṃ kalyāṇavākkaraṇānaṃ aggaṭṭhāne ṭhapentaṃ",
  "atk-s0508a2:920_6": "disvā sayampi taṃ ṭhānaṃ patthetvā mahādānaṃ datvā paṇidhānaṃ akāsi. Satthā tassa",
  "atk-s0508a2:920_7": "anantarāyataṃ disvā “anāgate gotamassa nāma sammāsambuddhassa sāsane kalyāṇavākkaraṇānaṃ",
  "atk-s0508a2:920_8": "aggo bhavissatī”ti byākāsi.",
  "atk-s0508a2:921_0": "So tattha yāvajīvaṃ puññāni katvā devamanussesu saṃsaranto vipassissa bhagavato kāle",
  "atk-s0508a2:921_1": "sāsane pabbajitvā vattapaṭivattāni pūrento ekassa bhikkhuno cīvaraṃ sibbitvā adāsi.",
  "atk-s0508a2:921_2": "Puna buddhasuññe loke bārāṇasiyaṃ tunnavāyo hutvā ekassa paccekabuddhassa cīvarakoṭiṃ",
  "atk-s0508a2:921_3": "chinnaṃ ghaṭetvā adāsi. Evaṃ tattha tattha puññāni katvā imasmiṃ buddhuppāde avantiraṭṭhe",
  "atk-s0508a2:921_4": "kuraraghare mahāvibhavassa seṭṭhino putto hutvā nibbatti. Soṇotissa nāmaṃ akaṃsu.",
  "atk-s0508a2:921_5": "Koṭiagghanakassa kaṇṇapiḷandhanassa dhāraṇena “koṭikaṇṇo”ti vattabbe kuṭikaṇṇoti paññāyittha.",
  "atk-s0508a2:922_0": "So anukkamena vaḍḍhitvā kuṭumbaṃ saṇṭhapento āyasmante mahākaccāne kulagharaṃ nissāya",
  "atk-s0508a2:922_1": "pavattapabbate viharante tassa santike dhammaṃ sutvā saraṇesu ca sīlesu ca patiṭṭhāya",
  "atk-s0508a2:922_2": "taṃ catūhi paccayehi upaṭṭhahi. So aparabhāge saṃsāre sañjātasaṃvego therassa santike",
  "atk-s0508a2:922_3": "pabbajitvā kicchena kasirena dasavaggaṃ saṅghaṃ sannipātetvā upasampajjitvā katipayakālaṃ",
  "atk-s0508a2:922_4": "therassa santike vasitvā, theraṃ āpucchitvā satthāraṃ vandituṃ sāvatthiṃ upagato,",
  "atk-s0508a2:922_5": "satthārā ekagandhakuṭiyaṃ vāsaṃ labhitvā paccūsasamaye ajjhiṭṭho soḷasaaṭṭhakavaggiyānaṃ",
  "atk-s0508a2:922_6": "ussāraṇena sādhukāraṃ datvā bhāsitāya “disvā ādīnavaṃ loke”ti udānagāthāya pariyosāne",
  "atk-s0508a2:922_7": "vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a2:923": "“Padumuttaro nāma jino, āhutīnaṃ paṭiggaho;",
  "atk-s0508a2:924": "Vasīsatasahassehi, nagaraṃ pāvisī tadā.",
  "atk-s0508a2:925": "“Nagaraṃ pavisantassa, upasantassa tādino;",
  "atk-s0508a2:926": "Ratanāni pajjotiṃsu, nigghoso āsi tāvade.",
  "atk-s0508a2:927": "“Buddhassa ānubhāvena, bherī vajjumaghaṭṭitā;",
  "atk-s0508a2:928": "Sayaṃ vīṇā pavajjanti, buddhassa pavisato puraṃ.",
  "atk-s0508a2:929": "“Buddhaseṭṭhaṃ namassāmi, padumuttaramahāmuniṃ;",
  "atk-s0508a2:930": "Pāṭihīrañca passitvā, tattha cittaṃ pasādayiṃ.",
  "atk-s0508a2:931": "“Aho buddho aho dhammo, aho no satthu sampadā;",
  "atk-s0508a2:932": "Acetanāpi tūriyā, sayameva pavajjare.",
  "atk-s0508a2:933": "“Satasahassito kappe, yaṃ saññamalabhiṃ tadā;",
  "atk-s0508a2:934": "Duggatiṃ nābhijānāmi, buddhasaññāyidaṃ phalaṃ.",
  "atk-s0508a2:935": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:936_0": "Arahatte pana patiṭṭhito attano upajjhāyena ācikkhitaniyāmena paccantimesu janapadesu",
  "atk-s0508a2:936_1": "vinayadharapañcamena gaṇena upasampadā, dhuvanhānaṃ, cammattharaṇaṃ, guṇaṅguṇūpāhanaṃ,",
  "atk-s0508a2:936_2": "cīvaravippavāsoti pañca vare yācitvā te satthu santikā labhitvā punadeva attano vasitaṭṭhānaṃ",
  "atk-s0508a2:936_3": "gantvā upajjhāyassa tamatthaṃ ārocesi. Ayamettha saṅkhepo. Vitthāro pana udānaṭṭhakathāyaṃ",
  "atk-s0508a2:936_4": "āgatanayena veditabbo. Aṅguttaraṭṭhakathāyaṃ pana “upasampanno hutvā attano upajjhāyassa",
  "atk-s0508a2:936_5": "santike kammaṭṭhānaṃ gahetvā vipassanaṃ vaḍḍhetvā arahattaṃ pāpuṇī”ti vuttaṃ.",
  "atk-s0508a2:937": "So aparabhāge vimuttisukhena viharanto attano paṭipattiṃ paccavekkhitvā somanassajāto udānavasena –",
  "atk-s0508a2:938": "365.",
  "atk-s0508a2:939": "“Upasampadā ca me laddhā, vimutto camhi anāsavo;",
  "atk-s0508a2:940": "So ca me bhagavā diṭṭho, vihāre ca sahāvasiṃ.",
  "atk-s0508a2:941": "366.",
  "atk-s0508a2:942": "“Bahudeva rattiṃ bhagavā, abbhokāsetināmayi;",
  "atk-s0508a2:943": "Vihārakusalo satthā, vihāraṃ pāvisī tadā.",
  "atk-s0508a2:944": "367.",
  "atk-s0508a2:945": "“Santharitvāna saṅghāṭiṃ, seyyaṃ kappesi gotamo;",
  "atk-s0508a2:946": "Sīho selaguhāyaṃva, pahīnabhayabheravo.",
  "atk-s0508a2:947": "368.",
  "atk-s0508a2:948": "“Tato kalyāṇavākkaraṇo, sammāsambuddhasāvako;",
  "atk-s0508a2:949": "Soṇo abhāsi saddhammaṃ, buddhaseṭṭhassa sammukhā.",
  "atk-s0508a2:950": "369.",
  "atk-s0508a2:951": "“Pañcakkhandhe pariññāya, bhāvayitvāna añjasaṃ;",
  "atk-s0508a2:952": "Pappuyya paramaṃ santiṃ, parinibbissatyanāsavo”ti. –",
  "atk-s0508a2:953": "Imā pañca gāthā abhāsi.",
  "atk-s0508a2:954_0": "Tattha upasampadā ca me laddhāti yā sā kicchena dasavaggaṃ bhikkhusaṅghaṃ sannipātetvā",
  "atk-s0508a2:954_1": "attanā laddhā upasampadā. Yā ca pana varadānavasena sabbapaccantimesu janapadesu",
  "atk-s0508a2:954_2": "vinayadharapañcamena gaṇena satthārā anuññātā upasampadā, tadubhayaṃ sandhāyāha.",
  "atk-s0508a2:954_3": "Ca-saddo samuccayattho, tena itarepi satthu santikā laddhavare saṅgaṇhāti. Vimutto",
  "atk-s0508a2:954_4": "camhi anāsavoti aggamaggena sakalakilesavatthuvimuttiyā vimutto ca amhi. Tato eva",
  "atk-s0508a2:954_5": "kāmāsavādīhi anāsavo amhīti yojanā. So ca me bhagavā diṭṭhoti yadatthaṃ ahaṃ avantiraṭṭhato",
  "atk-s0508a2:954_6": "sāvatthiṃ gato, so ca bhagavā mayā adiṭṭhapubbo diṭṭho. Vihāre ca sahāvasinti na",
  "atk-s0508a2:954_7": "kevalaṃ tassa bhagavato dassanameva mayā laddhaṃ, atha kho vihāre satthu gandhakuṭiyaṃ",
  "atk-s0508a2:954_8": "satthārā kāraṇaṃ sallakkhetvā vāsentena saha avasiṃ. “Vihāreti vihārasamīpe”ti keci.",
  "atk-s0508a2:955_0": "Bahudeva rattinti paṭhamaṃ yāmaṃ bhikkhūnaṃ dhammadesanāvasena kammaṭṭhānasodhanavasena",
  "atk-s0508a2:955_1": "ca, majjhimaṃ yāmaṃ devānaṃ brahmūnañca kaṅkhacchedanavasena bhagavā bahudeva rattiṃ",
  "atk-s0508a2:955_2": "abbhokāse atināmayi vītināmesi. Vihārakusaloti dibbabrahmaāneñjaariyavihāresu kusalo.",
  "atk-s0508a2:955_3": "Vihāraṃ pāvisīti ativelaṃ nisajjacaṅkamehi uppannaparissamavinodanatthaṃ gandhakuṭiṃ pāvisi.",
  "atk-s0508a2:956_0": "Santharitvāna saṅghāṭiṃ, seyyaṃ kappesīti catugguṇaṃ saṅghāṭiṃ paññāpetvā sīhaseyyaṃ",
  "atk-s0508a2:956_1": "kappesi. Tenāha “gotamo sīho selaguhāyaṃva pahīnabhayabheravo”ti. Tattha gotamoti",
  "atk-s0508a2:956_2": "bhagavantaṃ gottena kitteti. Sīho selaguhāyaṃvāti selassa pabbatassa guhāyaṃ. Yathā",
  "atk-s0508a2:956_3": "sīho migarājā tejussadatāya pahīnabhayabheravo dakkhiṇena passena pāde pādaṃ accādhāya",
  "atk-s0508a2:956_4": "seyyaṃ kappesi, evaṃ cittutrāsalomahaṃsanachambhitattahetūnaṃ kilesānaṃ samucchinnattā",
  "atk-s0508a2:956_5": "pahīnabhayabheravo gotamo bhagavā seyyaṃ kappesīti attho.",
  "atk-s0508a2:957_0": "Tatoti pacchā, sīhaseyyaṃ kappetvā tato vuṭṭhahitvā “paṭibhātu taṃ bhikkhu dhammo",
  "atk-s0508a2:957_1": "bhāsitu”nti satthārā ajjhesitoti attho. Kalyāṇavākkaraṇoti sundaravacīkaraṇo, lakkhaṇasampannavacanakkamoti",
  "atk-s0508a2:957_2": "attho. Soṇo abhāsi saddhammanti soḷasa aṭṭhakavaggiyasuttāni soṇo kuṭikaṇṇo, buddhaseṭṭhassa",
  "atk-s0508a2:957_3": "sammāsambuddhassa sammukhā, paccakkhato abhāsīti thero attānameva paraṃ viya avoca.",
  "atk-s0508a2:958_0": "Pañcakkhandhe pariññāyāti pañcupādānakkhandhe tīhipi pariññāhi parijānitvā te parijānantoyeva,",
  "atk-s0508a2:958_1": "añjasaṃ ariyaṃ aṭṭhaṅgikaṃ maggaṃ bhāvayitvā, paramaṃ santiṃ nibbānaṃ pappuyya pāpuṇitvā",
  "atk-s0508a2:958_2": "ṭhito anāsavo. Tato eva idāni parinibbissati anupādisesanibbānavasena nibbāyissatīti.",
  "atk-s0508a2:959": "Soṇakuṭikaṇṇattheragāthāvaṇṇanā niṭṭhitā.",
  "atk-s0508a2:960": "12. Kosiyattheragāthāvaṇṇanā",
  "atk-s0508a2:961_0": "Yo eva garūnantiādikā āyasmato kosiyattherassa gāthā. Kā uppatti? Ayampi purimabuddhesu",
  "atk-s0508a2:961_1": "katādhikāro tattha tattha bhave vivaṭṭūpanissayaṃ kusalaṃ upacinanto vipassissa bhagavato",
  "atk-s0508a2:961_2": "kāle kulagehe nibbattitvā viññutaṃ patto ekadivasaṃ satthāraṃ disvā pasannacitto",
  "atk-s0508a2:961_3": "ucchukhaṇḍikaṃ adāsi. So tena puññakammena devamanussesu saṃsaranto imasmiṃ buddhuppāde",
  "atk-s0508a2:961_4": "magadharaṭṭhe brāhmaṇakule nibbatti, kosiyotissa gottavasena nāmaṃ akāsi. So viññutaṃ",
  "atk-s0508a2:961_5": "patto āyasmantaṃ dhammasenāpatiṃ abhiṇhaṃ upasaṅkamati, tassa santike dhammaṃ suṇāti.",
  "atk-s0508a2:961_6": "So tena sāsane paṭiladdhasaddho pabbajitvā kammaṭṭhānaṃ anuyuñjanto nacirasseva arahattaṃ",
  "atk-s0508a2:961_7": "pāpuṇi. Tena vuttaṃ apadāne –",
  "atk-s0508a2:962": "“Nagare bandhumatiyā, dvārapālo ahosahaṃ;",
  "atk-s0508a2:963": "Addasaṃ virajaṃ buddhaṃ, sabbadhammāna pāraguṃ.",
  "atk-s0508a2:964": "“Ucchukhaṇḍikamādāya buddhaseṭṭhassadāsahaṃ;",
  "atk-s0508a2:965": "Pasannacitto sumano, vipassissa mahesino.",
  "atk-s0508a2:966": "“Ekanavutito kappe, yaṃ ucchumadadiṃ tadā;",
  "atk-s0508a2:967": "Duggatiṃ nābhijānāmi, ucchukhaṇḍassidaṃ phalaṃ.",
  "atk-s0508a2:968": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:969": "Arahattaṃ pana patvā attano paṭipattiṃ paccavekkhitvā garuvāsaṃ sappurisūpanissayañca pasaṃsanto –",
  "atk-s0508a2:970": "370.",
  "atk-s0508a2:971": "“Yo ve garūnaṃ vacanaññu dhīro, vase ca tamhi janayetha pemaṃ;",
  "atk-s0508a2:972": "So bhattimā nāma ca hoti paṇḍito, ñatvā ca dhammesu visesi assa.",
  "atk-s0508a2:973": "371.",
  "atk-s0508a2:974": "“Yaṃ āpadā uppatitā uḷārā, nakkhambhayante paṭisaṅkhayantaṃ;",
  "atk-s0508a2:975": "So thāmavā nāma ca hoti paṇḍito, ñatvā ca dhammesu visesi assa.",
  "atk-s0508a2:976": "372.",
  "atk-s0508a2:977": "“Yo ve samuddova ṭhito anejo, gambhīrapañño nipuṇatthadassī;",
  "atk-s0508a2:978": "Asaṃhāriyo nāma ca hoti paṇḍito, ñatvā ca dhammesu visesi assa.",
  "atk-s0508a2:979": "373.",
  "atk-s0508a2:980": "“Bahussuto dhammadharo ca hoti, dhammassa hoti anudhammacārī;",
  "atk-s0508a2:981": "So tādiso nāma ca hoti paṇḍito, ñatvā ca dhammesu visesi assa.",
  "atk-s0508a2:982": "374.",
  "atk-s0508a2:983": "“Atthañca yo jānāti bhāsitassa,",
  "atk-s0508a2:984": "Atthañca ñatvāna tathā karoti;",
  "atk-s0508a2:985": "Atthantaro nāma sa hoti paṇḍito,",
  "atk-s0508a2:986": "Ñatvā ca dhammesu visesi assā”ti. –",
  "atk-s0508a2:987": "Imā pañca gāthā abhāsi.",
  "atk-s0508a2:988_0": "Tattha yoti khattiyādīsu catūsu parisāsu yo koci. Veti byattaṃ. Garūnanti sīlādigaruguṇayuttānaṃ",
  "atk-s0508a2:988_1": "paṇḍitānaṃ. Vacanaññūti tesaṃ anusāsanīvacanaṃ jānanto, yathānusiṭṭhaṃ paṭipajjamāno",
  "atk-s0508a2:988_2": "paṭipajjitvā ca tassa phalaṃ jānantoti attho. Dhīroti dhitisampanno. Vase ca tamhi",
  "atk-s0508a2:988_3": "janayetha pemanti tasmiṃ garūnaṃ vacane ovāde vaseyya yathānusiṭṭhaṃ paṭipajjeyya,",
  "atk-s0508a2:988_4": "paṭipajjitvā “iminā vatāhaṃ ovādena imaṃ jātiādidukkhaṃ vītivatto”ti tattha janayetha",
  "atk-s0508a2:988_5": "pemaṃ gāravaṃ uppādeyya. Idañhi dvayaṃ “garūnaṃ vacanaññu dhīro”ti padadvayena vuttassevatthassa",
  "atk-s0508a2:988_6": "pākaṭakaraṇaṃ. Soti yo garūnaṃ vacanaññū dhīro, so yathānusiṭṭhaṃ paṭipattiyā tattha",
  "atk-s0508a2:988_7": "bhattimā ca nāma hoti, jīvitahetupi tassa anatikkamanato paṇḍito ca nāma hoti. Ñatvā",
  "atk-s0508a2:988_8": "ca dhammesu visesi assāti tathā paṭipajjanto ca tāya eva paṭipattiyā catunnaṃ ariyasaccānaṃ",
  "atk-s0508a2:988_9": "jānanahetu lokiyalokuttaradhammesu vijjāttayādivasena “tevijjo, chaḷabhiñño, paṭisambhidāpatto”ti",
  "atk-s0508a2:988_10": "visesi visesavā siyāti attho.",
  "atk-s0508a2:989_0": "Yanti yaṃ puggalaṃ paṭipattiyā antarāyakaraṇato “āpadā”ti laddhavohārā sotuṇhakhuppipāsādipākaṭaparissayā",
  "atk-s0508a2:989_1": "ceva rāgādipaṭicchannaparissayā ca uppatitā uppannā, uḷārā balavantopi nakkhambhayante",
  "atk-s0508a2:989_2": "na kiñci cālenti. Kasmā? Paṭisaṅkhayantanti paṭisaṅkhāyamānaṃ paṭisaṅkhānabale ṭhitanti",
  "atk-s0508a2:989_3": "attho. Soti yo daḷhatarāhi āpadāhipi akkhambhanīyo, so thāmavā dhitimā daḷhaparakkamo",
  "atk-s0508a2:989_4": "nāma hoti. Anavasesasaṃkilesapakkhassa abhibhavanakapaññābalasamaṅgitāya paṇḍito",
  "atk-s0508a2:989_5": "ca nāma hoti. Tathābhūto ca ñatvā ca dhammesu visesi assāti taṃ vuttatthameva.",
  "atk-s0508a2:990_0": "Samuddova ṭhitoti samuddo viya ṭhitasabhāvo. Yathā hi caturāsītiyojanasahassagambhīre",
  "atk-s0508a2:990_1": "sinerupādasamīpe mahāsamuddo aṭṭhahipi disāhi uṭṭhitehi pakativātehi aniñjanato ṭhito",
  "atk-s0508a2:990_2": "anejo gambhīro ca, evaṃ kilesavātehi titthiyavādavātehi ca akampanīyato ṭhito anejo.",
  "atk-s0508a2:990_3": "Gambhīrassa anupacitañāṇasambhārehi aladdhagādhassa nipuṇassa sukhumassa paṭiccasamuppādādiatthassa",
  "atk-s0508a2:990_4": "paṭivijjhanena gambhīrapañño nipuṇatthadassī. Asaṃhāriyo nāma ca hoti paṇḍito so",
  "atk-s0508a2:990_5": "tādiso puggalo kilesehi devaputtamārādīsu vā kenaci asaṃhāriyatāya asaṃhāriyo nāma",
  "atk-s0508a2:990_6": "hoti, yathāvuttena atthena paṇḍito ca nāma hoti. Sesaṃ vuttanayameva.",
  "atk-s0508a2:991_0": "Bahussutoti pariyattibāhusaccavasena bahussuto, suttageyyādi bahuṃ sutaṃ etassāti",
  "atk-s0508a2:991_1": "bahussuto. Tameva dhammaṃ suvaṇṇabhājane pakkhittasīhavasaṃ viya avinassantameva",
  "atk-s0508a2:991_2": "dhāretīti dhammadharo ca hoti. Dhammassa hoti anudhammacārīti yathāsutassa yathāpariyattassa",
  "atk-s0508a2:991_3": "dhammassa atthamaññāya dhammamaññāya navalokuttaradhammassa anurūpaṃ dhammaṃ pubbabhāgapaṭipadāsaṅkhātaṃ",
  "atk-s0508a2:991_4": "catupārisuddhisīladhutaṅgaasubhakammaṭṭhānādibhedaṃ carati paṭipajjatīti anudhammacārī",
  "atk-s0508a2:991_5": "hoti, “ajja ajjevā”ti paṭivedhaṃ ākaṅkhanto vicarati. So tādiso nāma ca hoti paṇḍitoti",
  "atk-s0508a2:991_6": "yo puggalo yaṃ garuṃ nissāya bahussuto dhammadharo dhammassa ca anudhammacārī hoti.",
  "atk-s0508a2:991_7": "So ca tādiso tena garunā sadiso paṇḍito nāma hoti paṭipattiyā sadisabhāvato. Tathābhūto",
  "atk-s0508a2:991_8": "pana so ñatvā ca dhammesu visesi assa, taṃ vuttatthaṃva.",
  "atk-s0508a2:992_0": "Atthañca yo jānāti bhāsitassāti yo puggalo sammāsambuddhena bhāsitassa pariyattidhammassa",
  "atk-s0508a2:992_1": "atthaṃ jānāti. Jānanto pana “idha sīlaṃ vuttaṃ, idha samādhi, idha paññā”ti tattha",
  "atk-s0508a2:992_2": "tattha yathāvuttaṃ atthañca ñatvāna tathā karoti yathā satthārā anusiṭṭhaṃ, tathā",
  "atk-s0508a2:992_3": "paṭipajjati. Atthantaro nāma sa hoti paṇḍitoti so evarūpo puggalo atthantaro atthakāraṇā",
  "atk-s0508a2:992_4": "sīlādiatthajānanamattameva upanissayaṃ katvā paṇḍito hoti. Sesaṃ vuttanayameva.",
  "atk-s0508a2:993_0": "Ettha ca paṭhamagāthāya “yo ve garūna”ntiādinā saddhūpanissayo visesabhāvo vutto,",
  "atk-s0508a2:993_1": "dutiyagāthāya “yaṃ āpadā”ti ādinā vīriyūpanissayo, tatiyagāthāya “yo ve samuddova",
  "atk-s0508a2:993_2": "ṭhito”tiādinā samādhūpanissayo, catutthagāthāya “bahussuto”tiādinā satūpanissayo,",
  "atk-s0508a2:993_3": "pañcamagāthāya “atthañca yo jānātī”tiādinā paññūpanissayo visesabhāvo vuttoti veditabbo.",
  "atk-s0508a2:994": "Kosiyattheragāthāvaṇṇanā niṭṭhitā.",
  "atk-s0508a2:995": "Pañcakanipātavaṇṇanā niṭṭhitā.",
  "atk-s0508a2:996": "6. Chakkanipāto",
  "atk-s0508a2:997": "1. Uruvelakassapattheragāthāvaṇṇanā",
  "atk-s0508a2:998_0": "Chakkanipāte disvāna pāṭihīrānītiādikā āyasmato uruvelakassapattherassa gāthā. Kā",
  "atk-s0508a2:998_1": "uppatti? Ayampi purimabuddhesu katādhikāro tattha tattha bhave vivaṭṭūpanissayaṃ",
  "atk-s0508a2:998_2": "kusalaṃ upacinanto padumuttarassa bhagavato kāle kulagehe nibbattitvā, vayappatto",
  "atk-s0508a2:998_3": "satthu santike dhammaṃ suṇanto satthāraṃ ekaṃ bhikkhuṃ mahāparisānaṃ aggaṭṭhāne ṭhapentaṃ",
  "atk-s0508a2:998_4": "disvā, sayampi taṃ ṭhānantaraṃ patthetvā mahādānaṃ datvā paṇidhānamakāsi. Bhagavā",
  "atk-s0508a2:998_5": "cassa anantarāyataṃ disvā, “anāgate gotamabuddhassa sāsane mahāparisānaṃ aggo bhavissatī”ti byākāsi.",
  "atk-s0508a2:999_0": "So tattha yāvajīvaṃ puññāni katvā tato cavitvā devamanussesu saṃsaranto ito dvānavutikappamatthake",
  "atk-s0508a2:999_1": "phussassa bhagavato vemātikakaniṭṭhabhātā hutvā nibbatti. Aññepissa dve kaniṭṭhabhātaro",
  "atk-s0508a2:999_2": "ahesuṃ. Te tayopi buddhappamukhaṃ saṅghaṃ paramāya pūjāya pūjetvā yāvajīvaṃ kusalaṃ",
  "atk-s0508a2:999_3": "katvā devamanussesu saṃsaranto amhākaṃ bhagavato nibbattito puretarameva bārāṇasiyaṃ",
  "atk-s0508a2:999_4": "brāhmaṇakule bhātaro hutvā, anukkamena nibbattā gottavasena tayopi kassapā eva nāma",
  "atk-s0508a2:999_5": "jātā. Te vayappattā tayo vede uggaṇhiṃsu. Tesaṃ jeṭṭhabhātikassa pañca māṇavakasatāni",
  "atk-s0508a2:999_6": "parivāro, majjhimassa tīṇi, kaniṭṭhassa dve. Te attano ganthe sāraṃ olokentā diṭṭhadhammikameva",
  "atk-s0508a2:999_7": "atthaṃ disvā pabbajjaṃ rocesuṃ. Tesu jeṭṭhabhātā attano parivārena saddhiṃ uruvelaṃ",
  "atk-s0508a2:999_8": "gantvā isipabbajjaṃ pabbajitvā uruvelakassapo nāma jāto mahāgaṅgānadīvaṅke pabbajito",
  "atk-s0508a2:999_9": "nadīkassapo nāma jāto, gayāsīse pabbajito gayākassapo nāma jāto.",
  "atk-s0508a2:1000_0": "Evaṃ tesu isipabbajjaṃ pabbajitvā tattha tattha vasantesu bahūnaṃ divasānaṃ accayena",
  "atk-s0508a2:1000_1": "amhākaṃ bodhisatto mahābhinikkhamanaṃ nikkhamitvā, paṭividdhasabbaññutaññāṇo anukkamena",
  "atk-s0508a2:1000_2": "dhammacakkaṃ pavattetvā, pañcavaggiyatthere arahatte patiṭṭhāpetvā yasappamukhe pañcapaññāsa",
  "atk-s0508a2:1000_3": "sahāyake vinetvā saṭṭhi arahante “caratha, bhikkhave, cārika”nti vissajjetvā, bhaddavaggiye",
  "atk-s0508a2:1000_4": "vinetvā uruvelakassapassa vasanaṭṭhānaṃ gantvā vasanatthāya agyāgāraṃ pavisitvā,",
  "atk-s0508a2:1000_5": "tattha katanāgadamanaṃ ādiṃ katvā aḍḍhuḍḍhasahassehi pāṭihāriyehi uruvelakassapaṃ",
  "atk-s0508a2:1000_6": "saparisaṃ vinetvā pabbājesi. Tassa pabbajitabhāvaṃ ñatvā itarepi dve bhātaro saparisā",
  "atk-s0508a2:1000_7": "āgantvā satthu santike pabbajiṃsu. Sabbeva ehibhikkhū iddhimayapattacīvaradharā ahesuṃ.",
  "atk-s0508a2:1001": "Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe nisinno ādittapariyāyadesanāya sabbe arahatte patiṭṭhāpesi. Tena vuttaṃ apadāne –",
  "atk-s0508a2:1002": "“Padumuttaro nāma jino, sabbalokavidū muni;",
  "atk-s0508a2:1003": "Ito satasahassamhi, kappe uppajji cakkhumā.",
  "atk-s0508a2:1004": "“Ovādako viññāpako, tārako sabbapāṇinaṃ;",
  "atk-s0508a2:1005": "Desanākusalo buddho, tāresi janataṃ bahuṃ.",
  "atk-s0508a2:1006": "“Anukampako kāruṇiko, hitesī sabbapāṇinaṃ;",
  "atk-s0508a2:1007": "Sampatte titthiye sabbe, pañcasīle patiṭṭhapi.",
  "atk-s0508a2:1008": "“Evaṃ nirākulaṃ āsi, suññataṃ titthiyehi ca;",
  "atk-s0508a2:1009": "Vicittaṃ arahantehi, vasībhūtehi tādibhi.",
  "atk-s0508a2:1010": "“Ratanānaṭṭhapaññāsaṃ, uggato so mahāmuni;",
  "atk-s0508a2:1011": "Kañcanagghiyasaṅkāso, bāttiṃsavaralakkhaṇo.",
  "atk-s0508a2:1012": "“Vassasatasahassāni, āyu vijjati tāvade;",
  "atk-s0508a2:1013": "Tāvatā tiṭṭhamāno so, tāresi janataṃ bahuṃ.",
  "atk-s0508a2:1014": "“Tadāhaṃ haṃsavatiyā, brāhmaṇo sādhusammato;",
  "atk-s0508a2:1015": "Upecca lokapajjotaṃ, assosiṃ dhammadesanaṃ.",
  "atk-s0508a2:1016": "“Tadā mahāparisatiṃ, mahāparisasāvakaṃ;",
  "atk-s0508a2:1017": "Ṭhapentaṃ etadaggamhi, sutvāna mudito ahaṃ.",
  "atk-s0508a2:1018": "“Mahatā parivārena, nimantetvā mahājinaṃ;",
  "atk-s0508a2:1019": "Brāhmaṇānaṃ sahassena, sahadānamadāsahaṃ.",
  "atk-s0508a2:1020": "“Mahādānaṃ daditvāna, abhivādiya nāyakaṃ;",
  "atk-s0508a2:1021": "Ekamantaṃ ṭhito haṭṭho, idaṃ vacanamabraviṃ.",
  "atk-s0508a2:1022": "“Tayi saddhāya me vīra, adhikāraguṇena ca;",
  "atk-s0508a2:1023": "Parisā mahatī hotu, nibbattassa tahiṃ tahiṃ.",
  "atk-s0508a2:1024": "“Tadā avoca parisaṃ, gajagajjitasussaro;",
  "atk-s0508a2:1025": "Karavīkaruto satthā, etaṃ passatha brāhmaṇaṃ.",
  "atk-s0508a2:1026": "“Hemavaṇṇaṃ mahābāhuṃ, kamalānanalocanaṃ;",
  "atk-s0508a2:1027": "Udaggatanujaṃ haṭṭhaṃ, saddhavantaṃ guṇe mama.",
  "atk-s0508a2:1028": "“Esa patthayate ṭhānaṃ, sīhaghosassa bhikkhuno;",
  "atk-s0508a2:1029": "Anāgatamhi addhāne, lacchase taṃ manorathaṃ.",
  "atk-s0508a2:1030": "“Satasahassito kappe, okkākakulasambhavo;",
  "atk-s0508a2:1031": "Gotamo nāma gottena, satthā loke bhavissati.",
  "atk-s0508a2:1032": "“Tassa dhammesu dāyādo, oraso dhammanimmito;",
  "atk-s0508a2:1033": "Kassapo nāma gottena, hessati satthu sāvako.",
  "atk-s0508a2:1034": "“Ito dvenavute kappe, ahu satthā anuttaro;",
  "atk-s0508a2:1035": "Anūpamo asadiso, phusso lokagganāyako.",
  "atk-s0508a2:1036": "“So ca sabbaṃ tamaṃ hantvā, vijaṭetvā mahājaṭaṃ;",
  "atk-s0508a2:1037": "Vassate amataṃ vuṭṭhiṃ, tappayanto sadevakaṃ.",
  "atk-s0508a2:1038": "“Tadā hi bārāṇasiyaṃ, rājāpaccā ahumhase;",
  "atk-s0508a2:1039": "Bhātaromha tayo sabbe, saṃvisaṭṭhāva rājino.",
  "atk-s0508a2:1040": "“Vīraṅgarūpā balino, saṅgāme aparājitā;",
  "atk-s0508a2:1041": "Tadā kupitapaccanto, amhe āha mahīpati.",
  "atk-s0508a2:1042": "“Etha gantvāna paccantaṃ, sodhetvā aṭṭavībalaṃ;",
  "atk-s0508a2:1043": "Khemaṃ vijiritaṃ katvā, puna dethāti bhāsatha.",
  "atk-s0508a2:1044": "“Tato mayaṃ avocumha, yadi deyyāsi nāyakaṃ;",
  "atk-s0508a2:1045": "Upaṭṭhānāya amhākaṃ, sādhayissāma vo tato.",
  "atk-s0508a2:1046": "“Tato mayaṃ laddhavarā, bhūmipālena pesitā;",
  "atk-s0508a2:1047": "Nikkhittasatthaṃ paccantaṃ, katvā punarupecca taṃ.",
  "atk-s0508a2:1048": "“Yācitvā satthupaṭṭhānaṃ, rājānaṃ lokanāyakaṃ;",
  "atk-s0508a2:1049": "Munivīraṃ labhitvāna, yāvajīvaṃ yajimha taṃ.",
  "atk-s0508a2:1050": "“Mahagghāni ca vatthāni, paṇītāni rasāni ca;",
  "atk-s0508a2:1051": "Senāsanāni rammāni, bhesajjāni hitāni ca.",
  "atk-s0508a2:1052": "“Datvā sasaṅghamunino, dhammenuppāditāni no;",
  "atk-s0508a2:1053": "Sīlavanto kāruṇikā, bhāvanāyuttamānasā.",
  "atk-s0508a2:1054": "“Saddhā paricaritvāna, mettacittena nāyakaṃ;",
  "atk-s0508a2:1055": "Nibbute tamhi lokagge, pūjaṃ katvā yathābalaṃ.",
  "atk-s0508a2:1056": "“Tato cutā santusitaṃ, gatā tattha mahāsukhaṃ;",
  "atk-s0508a2:1057": "Anubhūtā mayaṃ sabbe, buddhapūjāyidaṃ phalaṃ.",
  "atk-s0508a2:1058": "“Māyākāro yathā raṅge, dassesi vikatiṃ bahuṃ;",
  "atk-s0508a2:1059": "Tathā bhave bhamantohaṃ, videhādhipatī ahuṃ.",
  "atk-s0508a2:1060": "“Guṇācelassa vākyena, micchādiṭṭhigatāsayo;",
  "atk-s0508a2:1061": "Narakaṃ maggamārūḷho, rucāya mama dhītuyā.",
  "atk-s0508a2:1062": "“Ovādaṃ nādiyitvāna, brahmunā nāradenahaṃ;",
  "atk-s0508a2:1063": "Bahudhā saṃsito santo, diṭṭhiṃ hitvāna pāpikaṃ.",
  "atk-s0508a2:1064": "“Pūrayitvā visesena, dasa kammapathānihaṃ;",
  "atk-s0508a2:1065": "Hitvāna dehamagamiṃ, saggaṃ sabhavanaṃ yathā.",
  "atk-s0508a2:1066": "“Pacchime bhave sampatte, brahmabandhu ahosahaṃ;",
  "atk-s0508a2:1067": "Bārāṇasiyaṃ phītāyaṃ, jāto vippamahākule.",
  "atk-s0508a2:1068": "“Maccubyādhijarābhīto, ogāhetvā mahāvanaṃ;",
  "atk-s0508a2:1069": "Nibbānaṃ padamesanto, jaṭilesu paribbajiṃ.",
  "atk-s0508a2:1070": "“Tadā dve bhātaro mayhaṃ, pabbajiṃsu mayā saha;",
  "atk-s0508a2:1071": "Uruvelāyaṃ māpetvā, assamaṃ nivasiṃ ahaṃ.",
  "atk-s0508a2:1072": "“Kassapo nāma gottena, uruvelanivāsiko;",
  "atk-s0508a2:1073": "Tato me āsi paññatti, uruvelakassapo iti.",
  "atk-s0508a2:1074": "“Nadīsakāse bhātā me, nadīkassapasavhayo;",
  "atk-s0508a2:1075": "Āsī sakāsanāmena, gayāyaṃ gayākassapo.",
  "atk-s0508a2:1076": "“Dve satāni kaniṭṭhassa, tīṇi, majjhassa bhātuno;",
  "atk-s0508a2:1077": "Mama pañca satānūnā, sissā sabbe mamānugā.",
  "atk-s0508a2:1078": "“Tadā upecca maṃ buddho, katvāna vividhāni me;",
  "atk-s0508a2:1079": "Pāṭihīrāni lokaggo, vinesi narasārathi.",
  "atk-s0508a2:1080": "“Sahassaparivārena, ahosiṃ ehibhikkhuko;",
  "atk-s0508a2:1081": "Teheva saha sabbehi, arahattamapāpuṇiṃ.",
  "atk-s0508a2:1082": "“Te cevaññe ca bahavo, sissā maṃ parivārayuṃ;",
  "atk-s0508a2:1083": "Bhāsituñca samatthohaṃ, tato maṃ isisattamo.",
  "atk-s0508a2:1084": "“Mahāparisabhāvasmiṃ, etadagge ṭhapesi maṃ;",
  "atk-s0508a2:1085": "Aho buddhe kataṃ kāraṃ, saphalaṃ me ajāyatha.",
  "atk-s0508a2:1086": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1087": "Arahattaṃ pana patvā attano paṭipattiṃ paccavekkhitvā sīhanādaṃ nadanto –",
  "atk-s0508a2:1088": "375.",
  "atk-s0508a2:1089": "“Disvāna pāṭihīrāni, gotamassa yasassino;",
  "atk-s0508a2:1090": "Na tāvāhaṃ paṇipatiṃ, issāmānena vañcito.",
  "atk-s0508a2:1091": "376.",
  "atk-s0508a2:1092": "“Mama saṅkappamaññāya, codesi narasārathi;",
  "atk-s0508a2:1093": "Tato me āsi saṃvego, abbhuto lomahaṃsano.",
  "atk-s0508a2:1094": "377.",
  "atk-s0508a2:1095": "“Pubbe jaṭilabhūtassa, yā me siddhi parittikā;",
  "atk-s0508a2:1096": "Tāhaṃ tadā nirākatvā, pabbajiṃ jinasāsane.",
  "atk-s0508a2:1097": "378.",
  "atk-s0508a2:1098": "“Pubbe yaññena santuṭṭho, kāmadhātupurakkhato;",
  "atk-s0508a2:1099": "Pacchā rāgañca dosañca, mohañcāpi samūhaniṃ.",
  "atk-s0508a2:1100": "379.",
  "atk-s0508a2:1101": "“Pubbenivāsaṃ jānāmi, dibbacakkhu visodhitaṃ;",
  "atk-s0508a2:1102": "Iddhimā paracittaññū, dibbasotañca pāpuṇiṃ.",
  "atk-s0508a2:1103": "380.",
  "atk-s0508a2:1104": "“Yassa catthāya pabbajito, agārasmānagāriyaṃ;",
  "atk-s0508a2:1105": "So me attho anuppatto, sabbasaṃyojanakkhayo”ti. –",
  "atk-s0508a2:1106": "Imā cha gāthā abhāsi.",
  "atk-s0508a2:1107_0": "Tattha disvāna pāṭihīrānīti nāgarājadamanādīni aḍḍhuḍḍhasahassāni pāṭihāriyāni disvā.",
  "atk-s0508a2:1107_1": "“Pāṭihīraṃ, pāṭiheraṃ, pāṭihāriya”nti hi atthato ekaṃ, byañjanameva nānaṃ. Yasassino”ti",
  "atk-s0508a2:1107_2": "“itipi so bhagavā”tiādinā sadevake loke yathābhuccaṃ patthaṭakittisaddassa. Na tāvāhaṃ",
  "atk-s0508a2:1107_3": "paṇipatinti yāva maṃ bhagavā “neva kho tvaṃ, kassapa, arahā, nāpi arahattamaggaṃ",
  "atk-s0508a2:1107_4": "samāpanno, sāpi te paṭipadā natthi, yāya tvaṃ arahā vā assa, arahattamaggaṃ vā samāpanno”ti",
  "atk-s0508a2:1107_5": "na tajjesi, tāva ahaṃ na paṇipātanaṃ akāsiṃ. Kiṃkāraṇā? Issāmānena vañcito, “imassa",
  "atk-s0508a2:1107_6": "mayi sāvakattaṃ upagate mama lābhasakkāro parihāyissati, imassa eva vaḍḍhissatī”ti",
  "atk-s0508a2:1107_7": "evaṃ parasampattiasahanalakkhaṇāya issāya ceva, “ahaṃ gaṇapāmokkho bahujanasammato”ti",
  "atk-s0508a2:1107_8": "evaṃ abbhunnatilakkhaṇena mānena ca vañcito, palambhito hutvāti attho.",
  "atk-s0508a2:1108_0": "Mama saṅkappamaññāyāti mayhaṃ micchāsaṅkappaṃ jānitvā, yaṃ yaṃ bhagavā uttari manussadhammā",
  "atk-s0508a2:1108_1": "iddhipāṭihāriyaṃ dasseti, taṃ taṃ disvā “mahiddhiko kho mahāsamaṇo mahānubhāvo”ti",
  "atk-s0508a2:1108_2": "cintetvāpi “na tveva kho arahā yathā aha”nti evaṃ pavattaṃ micchāvitakkaṃ jānantopi",
  "atk-s0508a2:1108_3": "ñāṇaparipākaṃ āgamento ajjhupekkhitvā pacchā nerañjarāya majjhe samantato udakaṃ",
  "atk-s0508a2:1108_4": "ussāretvā reṇuhatāya bhūmiyā caṅkamitvā tena ābhatanāvāya ṭhito tadāpi “mahiddhiko”tiādikaṃ",
  "atk-s0508a2:1108_5": "cintetvā puna “na tveva kho arahā yathā aha”nti pavattitaṃ micchāsaṅkappaṃ ñatvāti",
  "atk-s0508a2:1108_6": "attho. Codesi narasārathīti tadā me ñāṇaparipākaṃ ñatvā “neva kho tvaṃ arahā”tiādinā",
  "atk-s0508a2:1108_7": "purisadammasārathi satthā maṃ codesi niggaṇhi. Tato me āsi saṃvego, abbhuto lomahaṃsanoti",
  "atk-s0508a2:1108_8": "tato yathāvuttacodanāhetu ettakaṃ kālaṃ abhūtapubbatāya abbhuto lomahaṃsanavasena",
  "atk-s0508a2:1108_9": "pavattiyā lomahaṃsano “anarahāva samāno ‘arahā’ti maññi”nti saṃvego sahottappo ñāṇuppādo mayhaṃ ahosi.",
  "atk-s0508a2:1109_0": "Jaṭilabhūtassāti tāpasabhūtassa. Siddhīti lābhasakkārasamiddhi. Parittikāti appamattikā.",
  "atk-s0508a2:1109_1": "Tāhanti taṃ ahaṃ. Tadāti bhagavato codanāya saṃveguppattikāle. Nirākatvāti apanetvā",
  "atk-s0508a2:1109_2": "chaḍḍetvā, anapekkho hutvāti attho. “Iddhīti bhāvanāmayaiddhī”ti vadanti. Tadayuttaṃ",
  "atk-s0508a2:1109_3": "tadā tassa ajhānalābhībhāvato. Tathā hi vuttaṃ “kāmadhātupurakkhato”ti.",
  "atk-s0508a2:1110_0": "Yaññena santuṭṭhoti “yaññaṃ yajitvā saggasukhaṃ anubhavissāmi, alamettāvatā”ti yaññayajanena",
  "atk-s0508a2:1110_1": "santuṭṭho niṭṭhitakiccasaññī. Kāmadhātupurakkhatoti kāmasugatiṃ ārabbha uppannataṇho",
  "atk-s0508a2:1110_2": "yaññayajanena kāmalokaṃ purakkhatvā ṭhito. So ce yañño pāṇātipātapaṭisaṃyutto hoti,",
  "atk-s0508a2:1110_3": "na tena sugatiṃ sakkā laddhuṃ. Na hi akusalassa iṭṭho kanto vipāko nibbattati. Yā",
  "atk-s0508a2:1110_4": "pana tattha dānādikusalacetanā, tāya sati paccayasamavāye sugatiṃ gaccheyya. Pacchāti",
  "atk-s0508a2:1110_5": "tāpasapabbajjāto pacchā satthu ovādena tāpasaladdhiṃ pahāya catusaccakammaṭṭhānānuyogakāle.",
  "atk-s0508a2:1110_6": "Samūhaninti vipassanaṃ ussukkāpetvā maggapaṭipāṭiyā rāgañca dosañca mohañca anavasesato samugghātesiṃ.",
  "atk-s0508a2:1111_0": "Yasmā panāyaṃ thero ariyamaggena rāgādayo samūhanantoyeva chaḷabhiñño ahosi, tasmā",
  "atk-s0508a2:1111_1": "taṃ attano chaḷabhiññabhāvaṃ dassento “pubbenivāsaṃ jānāmī”tiādimāha. Tattha pubbenivāsaṃ",
  "atk-s0508a2:1111_2": "jānāmīti attano paresañca pubbenivāsaṃ atītāsu jātīsu nibbattakkhandhe khandhapaṭibaddhe",
  "atk-s0508a2:1111_3": "ca pubbenivāsañāṇena hatthatale āmalakaṃ viya paccakkhato jānāmi bujjhāmi. Dibbacakkhu",
  "atk-s0508a2:1111_4": "visodhitanti dibbacakkhuñāṇaṃ visodhitaṃ, pakaticakkhunā āpāthagataṃ pakatirūpaṃ",
  "atk-s0508a2:1111_5": "viya dibbaṃ mānusampi dūraṃ tiroṭṭhitaṃ atisukhumañca rūpaṃ vibhāvetuṃ samatthañāṇaṃ",
  "atk-s0508a2:1111_6": "bhāvanāya mayā visuddhaṃ katvā paṭiladdhanti attho. Iddhimāti adhiṭṭhāniddhivikubbaniddhiādīhi",
  "atk-s0508a2:1111_7": "iddhīhi iddhimā, iddhividhañāṇalābhīti attho. Sarāgādibhedassa paresaṃ cittassa jānanato",
  "atk-s0508a2:1111_8": "paracittaññū, cetopariyañāṇalābhīti vuttaṃ hoti. Dibbasotañca pāpuṇinti dibbasotañāṇañca paṭilabhiṃ.",
  "atk-s0508a2:1112_0": "So me attho anuppatto, sabbasaṃyojanakkhayoti yo sabbesaṃ saṃyojanānaṃ khayabhūto",
  "atk-s0508a2:1112_1": "khayena vā laddhabbo, so sadattho paramattho ca mayā ariyamaggādhigamena adhigatoti.",
  "atk-s0508a2:1112_2": "Evametāya gāthāya therassa aññābyākaraṇaṃ ahosīti veditabbo.",
  "atk-s0508a2:1113": "Uruvelakassapattheragāthāvaṇṇanā niṭṭhitā.",
  "atk-s0508a2:1114": "2. Tekicchakārittheragāthāvaṇṇanā",
  "atk-s0508a2:1115_0": "Atihitā vīhītiādikā āyasmato tekicchakārittherassa gāthā. Kā uppatti? Ayampi purimabuddhesu",
  "atk-s0508a2:1115_1": "katādhikāro tattha tattha bhave puññāni upacinanto ito ekanavute kappe vipassissa",
  "atk-s0508a2:1115_2": "bhagavato kāle kulagehe nibbattitvā viññutaṃ patvā vejjasatthe nipphattiṃ gato. Vipassissa",
  "atk-s0508a2:1115_3": "bhagavato upaṭṭhākaṃ asokaṃ nāma theraṃ byādhitaṃ arogamakāsi, aññesañca sattānaṃ",
  "atk-s0508a2:1115_4": "rogābhibhūtānaṃ anukampāya bhesajjaṃ saṃvidahi.",
  "atk-s0508a2:1116_0": "So tena puññakammena devamanussesu saṃsaranto imasmiṃ buddhuppāde subuddhassa nāma",
  "atk-s0508a2:1116_1": "brāhmaṇassa putto hutvā nibbatti. Tassa tikicchakehi gabbhakāle parissayaṃ apaharitvā",
  "atk-s0508a2:1116_2": "paripālitatāya tekicchakārīti nāmaṃ akaṃsu. So attano kulānurūpāni vijjāṭṭhānāni",
  "atk-s0508a2:1116_3": "sippāni ca sikkhanto vaḍḍhati. Tadā cāṇakko subuddhassa paññāveyyattiyaṃ kiriyāsu",
  "atk-s0508a2:1116_4": "upāyakosallañca disvā, “ayaṃ imasmiṃ rājakule patiṭṭhaṃ labhanto maṃ abhibhaveyyā”ti",
  "atk-s0508a2:1116_5": "issāpakato raññā candaguttena taṃ bandhanāgāre khipāpesi. Tekicchakārī pitu bandhanāgārappavesanaṃ",
  "atk-s0508a2:1116_6": "sutvā bhīto palāyitvā sāṇavāsittherassa santikaṃ gantvā attano saṃvegakāraṇaṃ therassa",
  "atk-s0508a2:1116_7": "kathetvā pabbajitvā kammaṭṭhānaṃ gahetvā abbhokāsiko nesajjiko ca hutvā viharati,",
  "atk-s0508a2:1116_8": "sītuṇhaṃ agaṇento samaṇadhammameva karoti, visesato brahmavihārabhāvanamanuyuñjati.",
  "atk-s0508a2:1116_9": "Taṃ disvā māro pāpimā “na imassa mama visayaṃ atikkamituṃ dassāmī”ti vikkhepaṃ kātukāmo",
  "atk-s0508a2:1116_10": "sassānaṃ nipphattikāle khettagopakavaṇṇena therassa santikaṃ gantvā taṃ nippaṇḍento –",
  "atk-s0508a2:1117": "381.",
  "atk-s0508a2:1118": "“Atihitā vīhi, khalagatā sālī;",
  "atk-s0508a2:1119": "Na ca labhe piṇḍaṃ, kathamahaṃ kassa”nti. – āha; Taṃ sutvā thero –",
  "atk-s0508a2:1120": "382.",
  "atk-s0508a2:1121": "“Buddhamappameyyaṃ anussara pasanno, pītiyā phuṭasarīro hohisi satatamudaggo.",
  "atk-s0508a2:1122": "383.",
  "atk-s0508a2:1123": "“Dhammamappameyyaṃ …pe… satatamudaggo.",
  "atk-s0508a2:1124": "384.",
  "atk-s0508a2:1125": "“Saṅghamappameyyaṃ…pe… satatamudaggo”ti. – āha; Taṃ sutvā māro –",
  "atk-s0508a2:1126": "385.",
  "atk-s0508a2:1127": "“Abbhokāse viharasi, sītā hemantikā imā ratyo;",
  "atk-s0508a2:1128": "Mā sītena pareto vihaññittho, pavisa tvaṃ vihāraṃ phusitaggaḷa”nti. –",
  "atk-s0508a2:1129": "Āha. Atha thero –",
  "atk-s0508a2:1130": "386.",
  "atk-s0508a2:1131": "“Phusissaṃ catasso appamaññāyo, tāhi ca sukhito viharissaṃ;",
  "atk-s0508a2:1132": "Nāhaṃ sītena vihaññissaṃ, aniñjito viharanto”ti. – āha;",
  "atk-s0508a2:1133_0": "Tattha atihitā vīhīti vīhayo koṭṭhāgāraṃ atinetvā ṭhapitā, tattha paṭisāmitā khalato",
  "atk-s0508a2:1133_1": "vā gharaṃ upanītāti attho. Vīhiggahaṇena cettha itarampi dhaññaṃ saṅgaṇhāti. Sālī",
  "atk-s0508a2:1133_2": "pana yebhuyyena vīhito pacchā paccantīti āha. Khalagatā sālīti khalaṃ dhaññakaraṇaṭṭhānaṃ",
  "atk-s0508a2:1133_3": "gatā, tattha rāsivasena maddanacāvanādivasena ṭhitāti attho. Padhānadhaññabhāvadassanatthañcettha",
  "atk-s0508a2:1133_4": "sālīnaṃ visuṃ gahaṇaṃ, ubhayenapi gāme, gāmato bahi ca dhaññaṃ paripuṇṇaṃ ṭhitanti",
  "atk-s0508a2:1133_5": "dasseti. Na ca labhe piṇḍanti evaṃ sulabhadhaññe subhikkhakāle ahaṃ piṇḍamattampi",
  "atk-s0508a2:1133_6": "na labhāmi. Idāni kathamahaṃ kassanti ahaṃ kathaṃ karissāmi, kathaṃ jīvissāmīti parihāsakeḷiṃ akāsi.",
  "atk-s0508a2:1134_0": "Taṃ sutvā thero “ayaṃ varāko attanā attano pavattiṃ mayhaṃ pakāsesi, mayā pana attanāva",
  "atk-s0508a2:1134_1": "attā ovaditabbo, na mayā kiñci kathetabba”nti vatthuttayānussatiyaṃ attānaṃ niyojento",
  "atk-s0508a2:1134_2": "“buddhamappameyya”ntiādinā tisso gāthā abhāsi. Tattha buddhamappameyyaṃ anussara",
  "atk-s0508a2:1134_3": "pasannoti savāsanāya avijjāniddāya accantavigamena, buddhiyā ca vikasitabhāvena buddhaṃ",
  "atk-s0508a2:1134_4": "bhagavantaṃ pamāṇakarānaṃ rāgādikilesānaṃ abhāvā aparimāṇaguṇasamaṅgitāya appameyyapuññakkhettatāya",
  "atk-s0508a2:1134_5": "ca appameyyaṃ. Okappanalakkhaṇena abhippasādena pasanno, pasannamānaso “itipi so",
  "atk-s0508a2:1134_6": "bhagavā arahaṃ sammāsambuddho”tiādinā anussara anu anu buddhārammaṇaṃ satiṃ pavattehi,",
  "atk-s0508a2:1134_7": "pītiyā phuṭasarīro hohisi. Satatamudaggoti anussarantova pharaṇalakkhaṇāya pītiyā",
  "atk-s0508a2:1134_8": "satataṃ sabbadā phuṭasarīro pītisamuṭṭhānapaṇītarūpehi ajjhotthaṭasarīro ubbegapītiyā",
  "atk-s0508a2:1134_9": "udaggo kāyaṃ udaggaṃ katvā ākāsaṃ laṅghituṃ samattho ca bhaveyyāsi, buddhānussatiyā",
  "atk-s0508a2:1134_10": "buddhārammaṇaṃ uḷāraṃ pītisomanassaṃ paṭisaṃvedeyyāsi. Yato sītuṇhehi viya jighacchāpipāsāhipi",
  "atk-s0508a2:1134_11": "anabhibhūto hohisīti attho.",
  "atk-s0508a2:1135_0": "Dhammanti ariyaṃ lokuttaradhammaṃ. Saṅghanti ariyaṃ paramatthasaṅghaṃ. Sesaṃ vuttanayameva.",
  "atk-s0508a2:1135_1": "Anussarāti panettha “svākkhāto bhagavatā dhammo”tiādinā dhammaṃ, “suppaṭipanno bhagavato",
  "atk-s0508a2:1135_2": "sāvakasaṅgho”tiādinā saṅghaṃ anussarāti yojetabbaṃ.",
  "atk-s0508a2:1136_0": "Evaṃ therena ratanattayaguṇānussaraṇe niyojanavasena attani ovadite puna māro vivekavāsato",
  "atk-s0508a2:1136_1": "naṃ vivecetukāmo hitesībhāvaṃ viya dassento “abbhokāse viharasī”ti pañcamaṃ gāthamāha.",
  "atk-s0508a2:1136_2": "Tassattho – tvaṃ, bhikkhu, abbhokāse kenaci apaṭicchanne vivaṭaṅgaṇe viharasi iriyāpathe",
  "atk-s0508a2:1136_3": "kappesi. Hemantikā himapātasamaye pariyāpannā imā sītā rattiyo vattanti. Tasmā sītena",
  "atk-s0508a2:1136_4": "pareto abhibhūto hutvā mā vihaññittho vighātaṃ mā āpajji mā kilami. Phusitaggaḷaṃ",
  "atk-s0508a2:1136_5": "pihitakavāṭaṃ senāsanaṃ pavisa, evaṃ te sukhavihāro bhavissatīti.",
  "atk-s0508a2:1137_0": "Taṃ sutvā thero “na mayhaṃ senāsanapariyesanāya payojanaṃ, etthevāhaṃ sukhavihārī”ti",
  "atk-s0508a2:1137_1": "dassento “phusissa”ntiādinā chaṭṭhaṃ gāthamāha. Tattha phusissaṃ catasso appamaññāyoti",
  "atk-s0508a2:1137_2": "appamāṇagocaratāya “appamaññā”ti laddhavohāre cattāro brahmavihāre phusissaṃ phusissāmi,",
  "atk-s0508a2:1137_3": "kālena kālaṃ samāpajjissāmi. Tāhi ca sukhito viharissanti tāhi appamaññāhi sukhito",
  "atk-s0508a2:1137_4": "sañjātasukho hutvā viharissaṃ cattāropi iriyāpathe kappessāmīti. Tena mayhaṃ sabbakāle",
  "atk-s0508a2:1137_5": "sukhameva, na dukkhaṃ. Yato nāhaṃ sītena vihaññissaṃ antaraṭṭhakepi himapātasamaye",
  "atk-s0508a2:1137_6": "ahaṃ sītena na kilamissāmi, tasmā aniñjito viharanto cittassa iñjitakāraṇānaṃ byāpādādīnaṃ",
  "atk-s0508a2:1137_7": "suppahīnattā paccayuppanniñjanāya ca abhāvato samāpattisukheneva sukhito viharissāmīti.",
  "atk-s0508a2:1137_8": "Evaṃ thero imaṃ gāthaṃ vadantoyeva vipassanaṃ vaḍḍhetvā arahattaṃ sacchākāsi. Tena vuttaṃ apadāne –",
  "atk-s0508a2:1138": "“Nagare bandhumatiyā, vejjo āsiṃ susikkhito;",
  "atk-s0508a2:1139": "Āturānaṃ sadukkhānaṃ, mahājanasukhāvaho.",
  "atk-s0508a2:1140": "“Byādhitaṃ samaṇaṃ disvā, sīlavantaṃ mahājutiṃ;",
  "atk-s0508a2:1141": "Pasannacitto sumano, bhesajjamadadiṃ tadā.",
  "atk-s0508a2:1142": "“Arogo āsi teneva, samaṇo saṃvutindriyo;",
  "atk-s0508a2:1143": "Asoko nāma nāmena, upaṭṭhāko vipassino.",
  "atk-s0508a2:1144": "“Ekanavutito kappe, yaṃ osadhamadāsahaṃ;",
  "atk-s0508a2:1145": "Duggatiṃ nābhijānāmi, bhesajjassa idaṃ phalaṃ.",
  "atk-s0508a2:1146": "“Ito ca aṭṭhame kappe, sabbosadhasanāmako;",
  "atk-s0508a2:1147": "Sattaratanasampanno, cakkavattī mahapphalo.",
  "atk-s0508a2:1148": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1149": "Ettha ca bindusārarañño kāle imassa therassa uppannattā tatiyasaṅgītiyaṃ imā gāthā saṅgītāti veditabbā.",
  "atk-s0508a2:1150": "Tekicchakārittheragāthāvaṇṇanā niṭṭhitā.",
  "atk-s0508a2:1151": "3. Mahānāgattheragāthāvaṇṇanā",
  "atk-s0508a2:1152_0": "Yassa sabrahmacārīsūtiādikā āyasmato mahānāgattherassa gāthā. Kā uppatti? Ayampi",
  "atk-s0508a2:1152_1": "purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto",
  "atk-s0508a2:1152_2": "kakusandhassa bhagavato kāle kulagehe nibbattitvā viññutaṃ patto ekadivasaṃ kakusandhaṃ",
  "atk-s0508a2:1152_3": "bhagavantaṃ araññaṃ ajjhogāhetvā aññatarasmiṃ rukkhamūle jhānasukhena nisinnaṃ disvā",
  "atk-s0508a2:1152_4": "pasannamānaso tassa dāḷimaphalaṃ adāsi. So tena puññakammena devamanussesu saṃsaranto",
  "atk-s0508a2:1152_5": "imasmiṃ buddhuppāde sākete madhuvāseṭṭhassa nāma brāhmaṇassa putto hutvā nibbatti,",
  "atk-s0508a2:1152_6": "mahānāgotissa nāmaṃ ahosi. So viññutaṃ patto bhagavati sākete añjanavane viharante",
  "atk-s0508a2:1152_7": "āyasmato gavampatittherassa pāṭihāriyaṃ disvā paṭiladdhasaddho therasseva santike",
  "atk-s0508a2:1152_8": "pabbajitvā tassovāde ṭhatvā arahattaṃ pāpuṇi. Tena vuttaṃ apadāne –",
  "atk-s0508a2:1153": "“Kakusandho mahāvīro, sabbadhammāna pāragū;",
  "atk-s0508a2:1154": "Gaṇamhā vūpakaṭṭho so, agamāsi vanantaraṃ.",
  "atk-s0508a2:1155": "“Bījamiñjaṃ gahetvāna, latāya āvuṇiṃ ahaṃ;",
  "atk-s0508a2:1156": "Bhagavā tamhi samaye, jhāyate pabbatantare.",
  "atk-s0508a2:1157": "“Disvānahaṃ devadevaṃ, vippasannena cetasā;",
  "atk-s0508a2:1158": "Dakkhiṇeyyassa vīrassa, bījamiñjamadāsahaṃ.",
  "atk-s0508a2:1159": "“Imasmiṃyeva kappamhi, yaṃ miñjamadadiṃ tadā;",
  "atk-s0508a2:1160": "Duggatiṃ nābhijānāmi, bījamiñjassidaṃ phalaṃ.",
  "atk-s0508a2:1161": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1162": "Arahattaṃ pana patvā vimuttisukhena viharanto thero chabbaggiye bhikkhū sabrahmacārīsu gāravaṃ akatvā viharante disvā tesaṃ ovādadānavasena –",
  "atk-s0508a2:1163": "387.",
  "atk-s0508a2:1164": "“Yassa sabrahmacārīsu, gāravo nūpalabbhati;",
  "atk-s0508a2:1165": "Parihāyati saddhammā, maccho appodake yathā.",
  "atk-s0508a2:1166": "388.",
  "atk-s0508a2:1167": "“Yassa sabrahmacārīsu, gāravo nūpalabbhati;",
  "atk-s0508a2:1168": "Na virūhati saddhamme, khette bījaṃva pūtikaṃ.",
  "atk-s0508a2:1169": "389.",
  "atk-s0508a2:1170": "“Yassa sabrahmacārīsu, gāravo nūpalabbhati;",
  "atk-s0508a2:1171": "Ārakā hoti nibbānā, dhammarājassa sāsane.",
  "atk-s0508a2:1172": "390.",
  "atk-s0508a2:1173": "“Yassa sabrahmacārīsu, gāravo upalabbhati;",
  "atk-s0508a2:1174": "Na vihāyati saddhammā, maccho bavhodake yathā.",
  "atk-s0508a2:1175": "391.",
  "atk-s0508a2:1176": "“Yassa sabrahmacārīsu, gāravo upalabbhati;",
  "atk-s0508a2:1177": "So virūhati saddhamme, khette bījaṃva bhaddakaṃ.",
  "atk-s0508a2:1178": "392.",
  "atk-s0508a2:1179": "“Yassa sabrahmacārīsu, gāravo upalabbhati;",
  "atk-s0508a2:1180": "Santike hoti nibbānaṃ, dhammarājassa sāsane”ti. –",
  "atk-s0508a2:1181": "Imā cha gāthā abhāsi.",
  "atk-s0508a2:1182_0": "Tattha sabrahmacārīsūti samānaṃ brahmaṃ sīlādidhammaṃ carantīti sabrahmacārino, sīladiṭṭhisāmaññagatā",
  "atk-s0508a2:1182_1": "sahadhammikā, tesu. Gāravoti garubhāvo sīlādiguṇanimittaṃ garukaraṇaṃ. Nūpalabbhatīti",
  "atk-s0508a2:1182_2": "na vijjati na pavattati, na upatiṭṭhatīti attho. Nibbānāti kilesānaṃ nibbāpanato",
  "atk-s0508a2:1182_3": "kilesakkhayāti attho. Dhammarājassāti satthuno. Satthā hi sadevakaṃ lokaṃ yathārahaṃ",
  "atk-s0508a2:1182_4": "lokiyalokuttarena dhammena rañjeti tosetīti dhammarājā. Ettha ca “dhammarājassa sāsane”ti",
  "atk-s0508a2:1182_5": "iminā nibbānaṃ nāma dhammarājasseva sāsane, na aññattha. Tattha yo sabrahmacārīsu",
  "atk-s0508a2:1182_6": "gāravarahito, so yathā nibbānā ārakā hoti, tathā dhammarājassa sāsanatopi ārakā hotīti",
  "atk-s0508a2:1182_7": "dasseti. Bavhodaketi bahuudake. Santike hoti nibbānanti nibbānaṃ tassa santike samīpe",
  "atk-s0508a2:1182_8": "eva hoti. Sesaṃ vuttanayameva. Imā eva ca therassa aññābyākaraṇagāthā ahesuṃ.",
  "atk-s0508a2:1183": "Mahānāgattheragāthāvaṇṇanā niṭṭhitā.",
  "atk-s0508a2:1184": "4. Kullattheragāthāvaṇṇanā",
  "atk-s0508a2:1185_0": "Kullo sivathikantiādikā āyasmato kullattherassa gāthā. Kā uppatti? Ayampi purimabuddhesu",
  "atk-s0508a2:1185_1": "katādhikāro tattha tattha bhave puññāni upacinanto imasmiṃ buddhuppāde sāvatthiyaṃ",
  "atk-s0508a2:1185_2": "kuṭumbiyakule nibbattitvā kulloti laddhanāmo viññutaṃ patto satthu santike dhammaṃ",
  "atk-s0508a2:1185_3": "sutvā paṭiladdhasaddho pabbaji. So ca rāgacaritattā tibbarāgajātiko hoti. Tenassa",
  "atk-s0508a2:1185_4": "abhikkhaṇaṃ kilesā cittaṃ pariyādāya tiṭṭhanti. Athassa satthā cittācāraṃ ñatvā asubhakammaṭṭhānaṃ",
  "atk-s0508a2:1185_5": "datvā, “kulla, tayā abhiṇhaṃ susāne cārikā caritabbā”ti āha. So susānaṃ pavisitvā",
  "atk-s0508a2:1185_6": "uddhumātakādīni tāni tāni asubhāni disvā taṃ muhuttaṃ asubhamanasikāraṃ uppādetvā",
  "atk-s0508a2:1185_7": "susānato nikkhantamattova kāmarāgena abhibhuyyati. Puna bhagavā tassa taṃ pavattiṃ",
  "atk-s0508a2:1185_8": "ñatvā ekadivasaṃ tassa susānaṭṭhānaṃ gatakāle ekaṃ taruṇitthirūpaṃ adhunā mataṃ avinaṭṭhacchaviṃ",
  "atk-s0508a2:1185_9": "nimminitvā dasseti. Tassa taṃ diṭṭhamattassa jīvamānavisabhāgavatthusmiṃ viya sahasā",
  "atk-s0508a2:1185_10": "rāgo uppajjati. Atha naṃ satthā tassa pekkhantasseva navahi vaṇamukhehi paggharamānāsuciṃ",
  "atk-s0508a2:1185_11": "kimikulākulaṃ ativiya bībhacchaṃ duggandhaṃ jegucchaṃ paṭikkūlaṃ katvā dassesi. So",
  "atk-s0508a2:1185_12": "taṃ pekkhanto virattacitto hutvā aṭṭhāsi. Athassa bhagavā obhāsaṃ pharitvā satiṃ janento –",
  "atk-s0508a2:1186": "“Āturaṃ asuciṃ pūtiṃ, passa kulla samussayaṃ;",
  "atk-s0508a2:1187": "Uggharantaṃ paggharantaṃ, bālānaṃ abhinandita”nti. –",
  "atk-s0508a2:1188_0": "Āha. Taṃ sutvā thero sammadeva sarīrasabhāvaṃ upadhārento asubhasaññaṃ paṭilabhitvā",
  "atk-s0508a2:1188_1": "tattha paṭhamaṃ jhānaṃ nibbattetvā taṃ pādakaṃ katvā vipassanaṃ vaḍḍhetvā arahattaṃ",
  "atk-s0508a2:1188_2": "pāpuṇitvā attano paṭipattiṃ paccavekkhitvā –",
  "atk-s0508a2:1189": "393.",
  "atk-s0508a2:1190": "“Kullo sivathikaṃ gantvā, addasa itthimujjhitaṃ;",
  "atk-s0508a2:1191": "Apaviddhaṃ susānasmiṃ, khajjantiṃ kimihī phuṭaṃ.",
  "atk-s0508a2:1192": "394.",
  "atk-s0508a2:1193": "“Āturaṃ…pe… bālānaṃ abhinanditaṃ.",
  "atk-s0508a2:1194": "395.",
  "atk-s0508a2:1195": "“Dhammādāsaṃ gahetvāna, ñāṇadassanapattiyā;",
  "atk-s0508a2:1196": "Paccavekkhiṃ imaṃ kāyaṃ, tucchaṃ santarabāhiraṃ.",
  "atk-s0508a2:1197": "396.",
  "atk-s0508a2:1198": "“Yathā idaṃ tathā etaṃ, yathā etaṃ tathā idaṃ;",
  "atk-s0508a2:1199": "Yathā adho tathā uddhaṃ, yathā uddhaṃ tathā adho.",
  "atk-s0508a2:1200": "397.",
  "atk-s0508a2:1201": "“Yathā divā tathā rattiṃ, yathā rattiṃ tathā divā;",
  "atk-s0508a2:1202": "Yathā pure tathā pacchā, yathā pacchā tathā pure.",
  "atk-s0508a2:1203": "398.",
  "atk-s0508a2:1204": "“Pañcaṅgikena turiyena, na ratī hoti tādisī;",
  "atk-s0508a2:1205": "Yathā ekaggacittassa, sammā dhammaṃ vipassato”ti. –",
  "atk-s0508a2:1206": "Udānavasena imā gāthā abhāsi.",
  "atk-s0508a2:1207": "Tattha kulloti attānameva thero paraṃ viya katvā vadati.",
  "atk-s0508a2:1208_0": "Āturanti nānappakārehi dukkhehi abhiṇhaṃ paṭipīḷitaṃ. Asucinti sucirahitaṃ jegucchaṃ",
  "atk-s0508a2:1208_1": "paṭikkūlaṃ. Pūtinti duggandhaṃ. Passāti sabhāvato olokehi. Kullāti ovādakāle bhagavā",
  "atk-s0508a2:1208_2": "theraṃ ālapati. Udānakāle pana thero sayameva attānaṃ vadati. Samussayanti sarīraṃ.",
  "atk-s0508a2:1208_3": "Uggharantanti uddhaṃ vaṇamukhehi asuciṃ savantaṃ. Paggharantanti adho vaṇamukhehi",
  "atk-s0508a2:1208_4": "samantato ca asuciṃ savantaṃ. Bālānaṃ abhinanditanti bālehi andhaputhujjanehi diṭṭhitaṇhābhinandanāhi",
  "atk-s0508a2:1208_5": "“ahaṃ mama”nti abhinivissa nanditaṃ.",
  "atk-s0508a2:1209_0": "Dhammādāsanti dhammamayaṃ ādāsaṃ. Yathā hi sattā adāsena attano mukhe kāye vā guṇadose",
  "atk-s0508a2:1209_1": "passanti, evaṃ yogāvacaro yena attabhāve saṃkilesavodānadhamme yāthāvato passati,",
  "atk-s0508a2:1209_2": "taṃ vipassanāñāṇaṃ idha “dhammādāsa”nti vuttaṃ. Taṃ ñāṇadassanassa maggañāṇasaṅkhātassa",
  "atk-s0508a2:1209_3": "dhammacakkhussa adhigamāya attano santāne uppādetvā. Paccavekkhiṃ imaṃ kāyanti imaṃ",
  "atk-s0508a2:1209_4": "karajakāyaṃ niccasārādivirahato tucchaṃ attaparasantānānaṃ vibhāgato santarabāhiraṃ",
  "atk-s0508a2:1209_5": "ñāṇacakkhunā patiavekkhiṃ passiṃ.",
  "atk-s0508a2:1210_0": "Yathā pana paccavekkhiṃ, taṃ dassetuṃ “yathā ida”ntiādi vuttaṃ. Tattha yathā idaṃ",
  "atk-s0508a2:1210_1": "tathā etanti yathā idaṃ mayhaṃ sarīrasaṅkhātaṃ asubhaṃ āyuusmāviññāṇānaṃ anapagamā",
  "atk-s0508a2:1210_2": "nānāvidhaṃ māyopamaṃ kiriyaṃ dasseti, tathāva etaṃ matasarīraṃ pubbe tesaṃ dhammānaṃ",
  "atk-s0508a2:1210_3": "anapagamā ahosi. Yathā etaṃ etarahi matasarīraṃ tesaṃ dhammānaṃ apagamā na kiñci",
  "atk-s0508a2:1210_4": "kiriyaṃ dasseti, tathā idaṃ mama sarīrampi tesaṃ dhammānaṃ apagamā nassatevāti. Yathā",
  "atk-s0508a2:1210_5": "ca idaṃ mama sarīraṃ etarahi susāne na mataṃ na sayitaṃ, na uddhumātakādibhāvaṃ upagataṃ,",
  "atk-s0508a2:1210_6": "tathā etaṃ etarahi matasarīrampi pubbe ahosi. Yathā panetaṃ etarahi matasarīraṃ susāne",
  "atk-s0508a2:1210_7": "sayitaṃ uddhumātakādibhāvaṃ upagataṃ, tathā idaṃ mama sarīrampi bhavissati. Atha",
  "atk-s0508a2:1210_8": "vā yathā idaṃ mama sarīraṃ asuci duggandhaṃ jegucchaṃ paṭikkūlaṃ aniccaṃ dukkhaṃ",
  "atk-s0508a2:1210_9": "anattā, tathā etaṃ matasarīrampi. Yathā vā etaṃ matasarīraṃ asuciādisabhāvañceva",
  "atk-s0508a2:1210_10": "aniccādisabhāvañca, tathā idaṃ mama sarīrampi. Yathā adho tathā uddhanti yathā nābhito",
  "atk-s0508a2:1210_11": "adho heṭṭhā ayaṃ kāyo asuci duggandho jeguccho paṭikkūlo anicco dukkho anattā ca,",
  "atk-s0508a2:1210_12": "tathā uddhaṃ nābhito upari asuciādisabhāvo ca. Yathā uddhaṃ tathā adhoti yathā ca",
  "atk-s0508a2:1210_13": "nābhito, uddhaṃ asuciādisabhāvo, tathā adho nābhito heṭṭhāpi.",
  "atk-s0508a2:1211_0": "Yathā divā tathā rattinti yathā ayaṃ kāyo divā “akkhimhā akkhigūthako”tiādinā asuci",
  "atk-s0508a2:1211_1": "paggharati, tathā rattimpi. Yathā rattiṃ tathā divāti yathā ca rattiṃ ayaṃ kāyo asuci",
  "atk-s0508a2:1211_2": "paggharati, tathā divāpi, nayimassa kālavibhāgena aññathābhāvoti attho. Yathā pure",
  "atk-s0508a2:1211_3": "tathā pacchāti yathā ayaṃ kāyo pure pubbe taruṇakāle asuci duggandho jeguccho paṭikkūlo,",
  "atk-s0508a2:1211_4": "tathā ca pacchā jiṇṇakāle. Yathā ca pacchā jiṇṇakāle asuciādisabhāvo, tathā pure",
  "atk-s0508a2:1211_5": "taruṇakālepi. Yathā vā pure atītakāle saviññāṇakāle asuciādisabhāvo ca aniccādisabhāvo",
  "atk-s0508a2:1211_6": "ca, tathā pacchā anāgatakāle aviññāṇakāleti evampettha attho veditabbo.",
  "atk-s0508a2:1212_0": "Pañcaṅgikena turiyenāti “ātataṃ vitataṃ ātatavitataṃ ghanaṃ susīra”nti evaṃ pañcaṅgikena",
  "atk-s0508a2:1212_1": "pañcahi aṅgehi samannāgatena turiyena paricariyamānassa kāmasukhasamaṅgino issarajanassa",
  "atk-s0508a2:1212_2": "tādisī tathārūpā rati sukhassādo na hoti. Yathā ekaggacittassa, sammā dhammaṃ vipassatoti",
  "atk-s0508a2:1212_3": "samathavipassanaṃ yuganaddhaṃ katvā indriyānaṃ ekarasabhāvena vīthipaṭipannāya vipassanāya",
  "atk-s0508a2:1212_4": "khandhānaṃ udayabbayaṃ passantassa yogāvacarassa yādisā dhammarati, tassā kalampi",
  "atk-s0508a2:1212_5": "kāmarati na upetīti. Vuttañhetaṃ bhagavatā –",
  "atk-s0508a2:1213": "“Yato yato sammasati, khandhānaṃ udayabbayaṃ;",
  "atk-s0508a2:1214": "Labhatī pītipāmojjaṃ, amataṃ taṃ vijānata”nti. ;",
  "atk-s0508a2:1215": "Imā eva ca therassa aññābyākaraṇagāthāpi ahesuṃ.",
  "atk-s0508a2:1216": "Kullattheragāthāvaṇṇanā niṭṭhitā.",
  "atk-s0508a2:1217": "5. Mālukyaputtattheragāthāvaṇṇanā",
  "atk-s0508a2:1218_0": "Manujassātiādikā āyasmato mālukyaputtattherassa gāthā. Kā uppatti? Ayampi purimabuddhesu",
  "atk-s0508a2:1218_1": "katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ",
  "atk-s0508a2:1218_2": "kosalarañño aggāsanikassa putto hutvā nibbatti. Tassa mātā mālukyā nāma, tassā vasena",
  "atk-s0508a2:1218_3": "mālukyaputtotveva paññāyittha. So vayappatto nissaraṇajjhāsayatāya gharāvāsaṃ pahāya",
  "atk-s0508a2:1218_4": "paribbājakapabbajjaṃ pabbajitvā vicaranto satthu santike dhammaṃ sutvā sāsane paṭiladdhasaddho",
  "atk-s0508a2:1218_5": "pabbajitvā vipassanāya kammaṃ karonto nacirasseva chaḷabhiñño ahosi. So ñātīsu anukampāya",
  "atk-s0508a2:1218_6": "ñātikulaṃ agamāsi. Taṃ ñātakā paṇītena khādanīyena bhojanīyena parivisitvā dhanena",
  "atk-s0508a2:1218_7": "palobhetukāmā mahantaṃ dhanarāsiṃ purato upaṭṭhapetvā “idaṃ dhanaṃ tava santakaṃ,",
  "atk-s0508a2:1218_8": "vibbhamitvā iminā dhanena puttadāraṃ paṭijagganto puññāni karohī”ti yāciṃsu. Thero",
  "atk-s0508a2:1218_9": "tesaṃ ajjhāsayaṃ viparivattento ākāse ṭhatvā –",
  "atk-s0508a2:1219": "399.",
  "atk-s0508a2:1220": "“Manujassa pamattacārino, taṇhā vaḍḍhati māluvā viya;",
  "atk-s0508a2:1221": "So plavatī hurā huraṃ, phalamicchaṃva vanasmi vānaro.",
  "atk-s0508a2:1222": "400.",
  "atk-s0508a2:1223": "“Yaṃ esā sahate jammī, taṇhā loke visattikā;",
  "atk-s0508a2:1224": "Sokā tassa pavaḍḍhanti, abhivaṭṭhaṃva bīraṇaṃ.",
  "atk-s0508a2:1225": "401.",
  "atk-s0508a2:1226": "“Yo cetaṃ sahate jammiṃ, taṇhaṃ loke duraccayaṃ;",
  "atk-s0508a2:1227": "Sokā tamhā papatanti, udabindūva pokkharā.",
  "atk-s0508a2:1228": "402.",
  "atk-s0508a2:1229": "“Taṃ vo vadāmi bhaddaṃ vo, yāvantettha samāgatā;",
  "atk-s0508a2:1230": "Taṇhāya mūlaṃ khaṇatha, usīratthova bīraṇaṃ;",
  "atk-s0508a2:1231": "Mā vo naḷaṃva sotova, māro bhañji punappunaṃ.",
  "atk-s0508a2:1232": "403.",
  "atk-s0508a2:1233": "“Karotha buddhavacanaṃ, khaṇo vo mā upaccagā;",
  "atk-s0508a2:1234": "Khaṇātītā hi socanti, nirayamhi samappitā.",
  "atk-s0508a2:1235": "404.",
  "atk-s0508a2:1236": "“Pamādo rajo pamādo, pamādānupatito rajo;",
  "atk-s0508a2:1237": "Appamādena vijjāya, abbahe sallamattano”ti. –",
  "atk-s0508a2:1238": "Imāhi chahi gāthāhi dhammaṃ deseti.",
  "atk-s0508a2:1239_0": "Tattha manujassāti sattassa. Pamattacārinoti sativossaggalakkhaṇena pamādena pamattacārissa,",
  "atk-s0508a2:1239_1": "neva jhānaṃ, na vipassanā, na maggaphalāni vaḍḍhanti. Yathā pana rukkhaṃ saṃsibbantī",
  "atk-s0508a2:1239_2": "pariyonandhantī tassa vināsāya māluvā latā vaḍḍhati, evamassa cha dvārāni nissāya",
  "atk-s0508a2:1239_3": "rūpādīsu punappunaṃ uppajjamānā taṇhā vaḍḍhati. Vaḍḍhamānāva yathā māluvā latā attano",
  "atk-s0508a2:1239_4": "apassayabhūtaṃ rukkhaṃ ajjhottharitvā pāteti, evaṃ taṇhāvasikaṃ puggalaṃ apāye nipāteti.",
  "atk-s0508a2:1239_5": "So plavatīti so taṇhāvasiko puggalo aparāparaṃ bhavābhave uplavati dhāvati. Yathā",
  "atk-s0508a2:1239_6": "kiṃ? Phalamicchaṃva vanasmi vānaro yathā rukkhaphalaṃ icchanto vānaro vanasmiṃ dhāvanto",
  "atk-s0508a2:1239_7": "rukkhassa ekaṃ sākhaṃ gaṇhāti, taṃ muñcitvā aññaṃ gaṇhāti, taṃ muñcitvā aññanti “sākhaṃ",
  "atk-s0508a2:1239_8": "alabhitvā nisinno”ti vattabbataṃ nāpajjati; evameva taṇhāvasiko puggalo hurā huraṃ",
  "atk-s0508a2:1239_9": "dhāvanto “ārammaṇaṃ alabhitvā taṇhāya appavattiṃ patto”ti vattabbataṃ nāpajjati.",
  "atk-s0508a2:1240_0": "Yanti yaṃ puggalaṃ. Esā lāmakabhāvena jammī visāhāratāya visamūlatāya visaphalatāya",
  "atk-s0508a2:1240_1": "visaparibhogatāya rūpādīsu visattatāya āsattatāya ca visattikāti saṅkhaṃ gatā chadvārikā",
  "atk-s0508a2:1240_2": "taṇhā sahate abhibhavati tassa puggalassa. Yathā nāma vane punappunaṃ vassante deve",
  "atk-s0508a2:1240_3": "abhivaṭṭhaṃ bīraṇaṃ bīraṇatiṇaṃ vaḍḍhati, evaṃ vaṭṭamūlakā sokā abhivaḍḍhanti vuddhiṃ āpajjantīti attho.",
  "atk-s0508a2:1241_0": "Yo cetaṃ…pe… duraccayanti yo pana puggalo evaṃ vuttappakāraṃ atikkamituṃ pajahituṃ",
  "atk-s0508a2:1241_1": "dukkaratāya duraccayaṃ taṇhaṃ sahate abhibhavati, tamhā puggalā vaṭṭamūlakā sokā",
  "atk-s0508a2:1241_2": "papatanti. Yathā nāma pokkhare padumapatte patitaṃ udabindu na patiṭṭhāti, evaṃ na",
  "atk-s0508a2:1241_3": "patiṭṭhahantīti attho.",
  "atk-s0508a2:1242_0": "Taṃ vo vadāmīti tena kāraṇena ahaṃ tumhe vadāmi. Bhaddaṃ voti bhaddaṃ tumhākaṃ hotu,",
  "atk-s0508a2:1242_1": "mā taṇhaṃ anuvattapuggalo viya vibhavaṃ anatthaṃ pāpuṇāthāti attho. Yāvantettha samāgatāti",
  "atk-s0508a2:1242_2": "imasmiṃ ṭhāne yattakā sannipatitā, tattakā. Kiṃ vadasīti ce? Taṇhāya mūlaṃ khaṇatha",
  "atk-s0508a2:1242_3": "imissā chadvārikataṇhāya mūlaṃ kāraṇaṃ avijjādikilesaggahanaṃ arahattamaggañāṇakudālena",
  "atk-s0508a2:1242_4": "khaṇatha samucchindatha. Kiṃ viyāti? Usīratthova bīraṇaṃ yathā usīrena atthiko puriso",
  "atk-s0508a2:1242_5": "mahantena kudālena bīraṇāparanāmaṃ usīraṃ nāma tiṇaṃ khaṇati, evamassa mūlaṃ khaṇathāti",
  "atk-s0508a2:1242_6": "attho. Mā vo naḷaṃva sotova, māro bhañji punappunanti tumhe nadītīre jātaṃ naḷaṃ",
  "atk-s0508a2:1242_7": "mahāvegena āgato nadīsoto viya kilesamāro maccumāro devaputtamāro ca punappunaṃ mā bhañjīti attho.",
  "atk-s0508a2:1243_0": "Tasmā karotha buddhavacanaṃ “jhāyatha, bhikkhave, mā pamādatthā”tiādinā vuttaṃ buddhassa",
  "atk-s0508a2:1243_1": "bhagavato vacanaṃ karotha, yathānusiṭṭhaṃ paṭipattiyā sampādetha. Khaṇo vo mā upaccagāti",
  "atk-s0508a2:1243_2": "yo hi buddhavacanaṃ na karoti, taṃ puggalaṃ ayaṃ buddhuppādakkhaṇo patirūpadesavāse",
  "atk-s0508a2:1243_3": "uppattikkhaṇo sammadiṭṭhiyā paṭiladdhakkhaṇo channaṃ āyatanānaṃ avekallakkhaṇoti",
  "atk-s0508a2:1243_4": "sabbopi khaṇo atikkamati, so khaṇo mā tumhe atikkamatu. Khaṇātītāti ye hi taṃ khaṇaṃ",
  "atk-s0508a2:1243_5": "atītā, ye vā puggale so khaṇo atīto, te nirayamhi samappitā tattha nibbattā cirakālaṃ socanti.",
  "atk-s0508a2:1244_0": "Pamādo rajoti rūpādīsu ārammaṇesu sativossaggalakkhaṇo pamādo, saṃkilesasabhāvattā",
  "atk-s0508a2:1244_1": "rāgarajādimissatāya ca rajo. Pamādānupatito rajoti yo hi koci rajo nāma rāgādiko,",
  "atk-s0508a2:1244_2": "so sabbo pamādānupatito pamādavaseneva uppajjati. Appamādenāti appamajjanena appamādapaṭipattiyā.",
  "atk-s0508a2:1244_3": "Vijjāyāti aggamaggavijjāya. Abbahe sallamattanoti attano hadayanissitaṃ rāgādisallaṃ",
  "atk-s0508a2:1244_4": "uddhareyya samūhaneyyāti.",
  "atk-s0508a2:1245": "Mālukyaputtattheragāthāvaṇṇanā niṭṭhitā.",
  "atk-s0508a2:1246": "6. Sappadāsattheragāthāvaṇṇanā",
  "atk-s0508a2:1247_0": "Paṇṇavīsatītiādikā āyasmato sappadāsattherassa gāthā. Kā uppatti? Ayampi purimabuddhesu",
  "atk-s0508a2:1247_1": "katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:1247_2": "kapilavatthusmiṃ suddhodanamahārājassa purohitaputto hutvā nibbatti, tassa sappadāsoti",
  "atk-s0508a2:1247_3": "nāmaṃ ahosi. So vayappatto satthu ñātisamāgame paṭiladdhasaddho pabbajitvā kilesābhibhavena",
  "atk-s0508a2:1247_4": "cetosamādhiṃ alabhanto brahmacariyaṃ caritvā saṃvegajāto pacchā satthaṃ āharanto",
  "atk-s0508a2:1247_5": "yoniso manasikāraṃ vaḍḍhetvā arahattaṃ pāpuṇitvā aññaṃ byākaronto –",
  "atk-s0508a2:1248": "405.",
  "atk-s0508a2:1249": "“Paṇṇavīsati vassāni, yato pabbajito ahaṃ;",
  "atk-s0508a2:1250": "Accharāsaṅghātamattampi, cetosantimanajjhagaṃ.",
  "atk-s0508a2:1251": "406.",
  "atk-s0508a2:1252": "“Aladdhā cittassekaggaṃ, kāmarāgena aṭṭito;",
  "atk-s0508a2:1253": "Bāhā paggayha kandanto, vihārā upanikkhamiṃ.",
  "atk-s0508a2:1254": "407.",
  "atk-s0508a2:1255": "“Satthaṃ vā āharissāmi, ko attho jīvitena me;",
  "atk-s0508a2:1256": "Kathañhi sikkhaṃ paccakkhaṃ, kālaṃ kubbetha mādiso.",
  "atk-s0508a2:1257": "408.",
  "atk-s0508a2:1258": "“Tadāhaṃ khuramādāya, mañcakamhi upāvisiṃ;",
  "atk-s0508a2:1259": "Parinīto khuro āsi, dhamaniṃ chettumattano.",
  "atk-s0508a2:1260": "409.",
  "atk-s0508a2:1261": "“Tato me manasīkāro, yoniso udapajjatha;",
  "atk-s0508a2:1262": "Ādīnavo pāturahu, nibbidā samatiṭṭhatha.",
  "atk-s0508a2:1263": "410.",
  "atk-s0508a2:1264": "“Tato cittaṃ vimucci me, passa dhammasudhammataṃ;",
  "atk-s0508a2:1265": "Tisso vijjā anuppattā, kataṃ buddhassa sāsana”nti. –",
  "atk-s0508a2:1266": "Imā gāthā abhāsi.",
  "atk-s0508a2:1267_0": "Tattha paṇṇavīsativassāni, yato pabbajito ahanti yato paṭṭhāya ahaṃ pabbajito tānimāni",
  "atk-s0508a2:1267_1": "paṇṇavīsativassāni. Accharāsaṅghātamattampi, cetosantimanajjhaganti sohaṃ ettakaṃ",
  "atk-s0508a2:1267_2": "kālaṃ brahmacariyaṃ caranto accharāsaṅghātamattampi aṅguliphoṭanamattampi khaṇaṃ",
  "atk-s0508a2:1267_3": "cetosantiṃ cetaso samādhānaṃ na labhiṃ.",
  "atk-s0508a2:1268_0": "Evaṃ pana aladdhā cittassekaggataṃ, tattha kāraṇamāha “kāmarāgena aṭṭito”ti. Tattha",
  "atk-s0508a2:1268_1": "aṭṭitoti pīḷito, abhibhūtoti attho. Bāhā paggayha kandantoti “idamidha ativiya ayuttaṃ",
  "atk-s0508a2:1268_2": "vattati, yadāhaṃ niyyānike sāsane pabbajitvā attānaṃ kilesapaṅkato uddharituṃ na",
  "atk-s0508a2:1268_3": "sakkomī”ti uddhaṃmukho bāhā paggayha kandamāno. Vihārā upanikkhaminti vasanakavihārato bahi nikkhanto.",
  "atk-s0508a2:1269_0": "Yenādhippāyena nikkhanto, taṃ dassetuṃ “satthaṃ vā āharissāmī”tiādi vuttaṃ. Tattha",
  "atk-s0508a2:1269_1": "satthaṃ vā āharissāmīti vā-saddo vikappanattho. Tena “rukkhā vā papatissāmi, ubbandhitvā",
  "atk-s0508a2:1269_2": "vā marissāmī”tiādike maraṇappakāre saṅgaṇhāti. Sikkhanti adhisīlasikkhaṃ. Paccakkhanti",
  "atk-s0508a2:1269_3": "paccācikkhanto pariccajanto. “Paccakkhā”tipi pāḷi, paccakkhāyāti attho. Kālanti maraṇaṃ.",
  "atk-s0508a2:1269_4": "Kathañhi nāma mādiso sikkhāpaccakkhānena kālaṃ kareyyāti attho. Sikkhāpaccakkhānañhi",
  "atk-s0508a2:1269_5": "ariyassa vinaye maraṇaṃ nāma. Yathāha bhagavā – “maraṇañhetaṃ, bhikkhave, yo sikkhaṃ",
  "atk-s0508a2:1269_6": "paccakkhāya hīnāyāvattatī”ti. “Sikkhaṃ paccakkhā”ti pana pāṭhe kathañhi nāma mādiso",
  "atk-s0508a2:1269_7": "sikkhaṃ paccakkhāya kālaṃ kareyya, sikkhāsamaṅgī eva pana hutvā kālaṃ kareyya? Tasmā",
  "atk-s0508a2:1269_8": "satthaṃ vā āharissāmi, ko attho jīvitena meti yojanā.",
  "atk-s0508a2:1270_0": "Tadāhanti yadā kilesābhibhavena samaṇadhammaṃ kātuṃ asamatthatāya jīvite nibbindanto",
  "atk-s0508a2:1270_1": "tadā. Khuranti nisitakhuraṃ, khurasadisaṃ vā satthakaṃ. Mañcakamhi upāvisinti paresaṃ",
  "atk-s0508a2:1270_2": "nivāraṇabhayena ovarakaṃ pavisitvā mañcake nisīdiṃ. Parinītoti upanīto, gale ṭhapitoti",
  "atk-s0508a2:1270_3": "adhippāyo. Dhamaninti “kaṇṭhe dhamaniṃ, kaṇṭhadhamaniṃ galavalaya”ntipi vadanti.",
  "atk-s0508a2:1270_4": "Chettunti chindituṃ.",
  "atk-s0508a2:1271_0": "Tato me manasīkāro, yoniso udapajjathāti “yadāhaṃ marissāmī”ti kaṇṭhe dhamaniṃ chindituṃ",
  "atk-s0508a2:1271_1": "khuraṃ upanesiṃ, tato paraṃ “arogaṃ nu kho me sīla”nti paccavekkhantassa akkhaṇḍaṃ",
  "atk-s0508a2:1271_2": "acchiddaṃ suparisuddhaṃ sīlaṃ disvā pīti uppajji, pītimanassa kāyo passambhi, passaddhakāyassa",
  "atk-s0508a2:1271_3": "nirāmisaṃ sukhaṃ anubhavantassa cittassa samāhitatāya vipassanāvasena yoniso manasikāro",
  "atk-s0508a2:1271_4": "uppajji. Atha vā tatoti kaṇṭhe khurassa upanayato vaṇe jāte uppannaṃ vedanaṃ vikkhambhento",
  "atk-s0508a2:1271_5": "vipassanāya vasena yonisomanasikāro uppajji. Idāni tato paraṃ maggaphalapaccavekkhaṇañāṇaṃ",
  "atk-s0508a2:1271_6": "uppannabhāvaṃ dassetuṃ “ādīnavo pāturahū”tiādi vuttaṃ. Taṃ heṭṭhā vuttatthameva.",
  "atk-s0508a2:1272": "Sappadāsattheragāthāvaṇṇanā niṭṭhitā.",
  "atk-s0508a2:1273": "7. Kātiyānattheragāthāvaṇṇanā",
  "atk-s0508a2:1274_0": "Uṭṭhehītiādikā āyasmato kātiyānattherassa gāthā. Kā uppatti? Ayampi purimabuddhesu",
  "atk-s0508a2:1274_1": "katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ",
  "atk-s0508a2:1274_2": "aññatarassa kosiyagottassa brāhmaṇassa putto hutvā nibbatto, mātugottavasena pana",
  "atk-s0508a2:1274_3": "kātiyānoti laddhanāmo vayappatto sāmaññakānittherassa gihisahāyo theraṃ disvā pabbajito",
  "atk-s0508a2:1274_4": "samaṇadhammaṃ karonto rattiṃ “niddābhibhavaṃ vinodessāmī”ti caṅkamaṃ āruhi. So caṅkamanto",
  "atk-s0508a2:1274_5": "niddāya abhibhūto pacalāyamāno paripatitvā tattheva anantarahitāya bhūmiyā nipajji,",
  "atk-s0508a2:1274_6": "satthā tassa taṃ pavattiṃ disvā sayaṃ tattha gantvā ākāse ṭhatvā “kātiyānā”ti saññaṃ",
  "atk-s0508a2:1274_7": "adāsi. So satthāraṃ disvā uṭṭhahitvā vanditvā saṃvegajāto aṭṭhāsi. Athassa satthā dhammaṃ desento –",
  "atk-s0508a2:1275": "411.",
  "atk-s0508a2:1276": "“Uṭṭhehi nisīda kātiyāna, mā niddābahulo ahu jāgarassu;",
  "atk-s0508a2:1277": "Mā taṃ alasaṃ pamattabandhu, kūṭeneva jinātu maccurājā.",
  "atk-s0508a2:1278": "412.",
  "atk-s0508a2:1279": "“Seyyathāpi mahāsamuddavego, evaṃ jātijarāti vattate taṃ;",
  "atk-s0508a2:1280": "So karohi sudīpamattano tvaṃ, na hi tāṇaṃ tava vijjateva aññaṃ.",
  "atk-s0508a2:1281": "413.",
  "atk-s0508a2:1282": "“Satthā hi vijesi maggametaṃ, saṅgā jātijarābhayā atītaṃ;",
  "atk-s0508a2:1283": "Pubbāpararattamappamatto, anuyuñjassu daḷhaṃ karohi yogaṃ.",
  "atk-s0508a2:1284": "414.",
  "atk-s0508a2:1285": "“Purimāni pamuñca bandhanāni, saṅghāṭikhuramuṇḍabhikkhabhojī;",
  "atk-s0508a2:1286": "Mā khiḍḍāratiñca mā niddaṃ, anuyuñjittha jhāya kātiyāna.",
  "atk-s0508a2:1287": "415.",
  "atk-s0508a2:1288": "“Jhāyāhi jināhi kātiyāna, yogakkhemapathesu kovidosi;",
  "atk-s0508a2:1289": "Pappuyya anuttaraṃ visuddhiṃ, parinibbāhisi vārināva joti.",
  "atk-s0508a2:1290": "416.",
  "atk-s0508a2:1291": "“Pajjotakaro parittaraṃso, vātena vinamyate latāva;",
  "atk-s0508a2:1292": "Evampi tuvaṃ anādiyāno, māraṃ indasagotta niddhunāhi;",
  "atk-s0508a2:1293": "So vedayitāsu vītarāgo, kālaṃ kaṅkha idheva sītibhūto”ti. –",
  "atk-s0508a2:1294": "Imā gāthā abhāsi.",
  "atk-s0508a2:1295_0": "Tattha uṭṭhehīti niddūpagamanato uṭṭhahanto uṭṭhānavīriyaṃ karohi. Yasmā nipajjā",
  "atk-s0508a2:1295_1": "nāma kosajjapakkhiyā, tasmā mā sayi. Nisīdāti pallaṅkaṃ ābhujitvā ujuṃ kāyaṃ paṇidhāya",
  "atk-s0508a2:1295_2": "parimukhaṃ satiṃ upaṭṭhapetvā nisīda. Kātiyānāti taṃ nāmena ālapati. Mā niddābahulo",
  "atk-s0508a2:1295_3": "ahūti niddābahulo niddābhibhūto mā ahu. Jāgarassūti jāgara, jāgariyamanuyutto hohi.",
  "atk-s0508a2:1295_4": "Mā taṃ alasanti jāgariyaṃ ananuyuñjantaṃ taṃ alasaṃ kusītaṃ pamattabandhu maccurājā",
  "atk-s0508a2:1295_5": "kūṭeneva adduhanena viya nesādo migaṃ vā pakkhiṃ vā jarārogehi mā jinātu mā abhibhavatu,",
  "atk-s0508a2:1295_6": "mā ajjhottharatūti attho.",
  "atk-s0508a2:1296_0": "Seyyathāpīti seyyathā api. Mahāsamuddavegoti mahāsamuddassa ūmivego. Evanti yathā",
  "atk-s0508a2:1296_1": "nāma mahāsamuddaūmivego uparūpari uṭṭhahanto taṃ abhikkamituṃ asakkontaṃ purisaṃ",
  "atk-s0508a2:1296_2": "abhibhavati, evaṃ jāti jarā ca kosajjābhibhūtaṃ taṃ ativattate uparūpari ajjhottharati.",
  "atk-s0508a2:1296_3": "So karohīti so tvaṃ, kātiyāna, catūhi oghehi anajjhottharaṇīyaṃ arahattaphalasaṅkhātaṃ",
  "atk-s0508a2:1296_4": "sudīpaṃ attano karohi attano santāne uppādehi. Na hi tāṇaṃ tava vijjateva aññanti",
  "atk-s0508a2:1296_5": "hīti hetuatthe nipāto. Yasmā tato aggaphalato aññaṃ tava tāṇaṃ nāma idha vā huraṃ",
  "atk-s0508a2:1296_6": "vā na upalabbhati, tasmā taṃ arahattasaṅkhātaṃ sudīpaṃ karohīti.",
  "atk-s0508a2:1297_0": "Satthā hi vijesi maggametanti yaṃ sādhetuṃ avisahantā yato parājitā puthū aññatitthiyā,",
  "atk-s0508a2:1297_1": "tadetaṃ tassa sudīpassa kāraṇabhūtaṃ pañcavidhasaṅgato jātiādibhayato ca atītaṃ ariyamaggaṃ",
  "atk-s0508a2:1297_2": "devaputtamārādike abhibhavitvā tuyhaṃ satthā vijesi sādhesi. Yasmā satthu santakaṃ",
  "atk-s0508a2:1297_3": "nāma sāvakena adhigantabbaṃ na vissajjetabbaṃ, tasmā tassa adhigamāya pubbarattāpararattaṃ",
  "atk-s0508a2:1297_4": "purimayāmaṃ pacchimayāmañca, appamatto sato sampajāno hutvā anuyuñja yogaṃ bhāvanaṃ daḷhañca karohi.",
  "atk-s0508a2:1298_0": "Purimāni pamuñca bandhanānīti purimakāni gihikāle ābaddhāni gihibandhanāni kāmaguṇabandhanāni",
  "atk-s0508a2:1298_1": "pamuñca vissajjehi, tattha anapekkho hohi. Saṅghāṭikhuramuṇḍabhikkhabhojīti saṅghāṭidhārī",
  "atk-s0508a2:1298_2": "khurena katasiramuṇḍo bhikkhāhārabhojī, tividhampetaṃ purimabandhanapamokkhassa khiḍḍāratiniddānanuyogassa",
  "atk-s0508a2:1298_3": "ca kāraṇavacanaṃ. Yasmā tvaṃ saṅghāṭipāruto muṇḍo bhikkhāhāro jīvati, tasmā te kāmasukhānuyogo",
  "atk-s0508a2:1298_4": "khiḍḍāratiniddānuyogo ca na yuttoti tato purimāni pamuñca bandhanāni khiḍḍāratiṃ",
  "atk-s0508a2:1298_5": "niddañca mānuyuñjitthāti yojanā. Jhāyāti jhāyassu ārammaṇūpanijjhānaṃ anuyuñja.",
  "atk-s0508a2:1299_0": "Taṃ pana anuyuñjanto yena jhānena jhāyato kilesā sabbaso jitā honti, taṃ lakkhaṇūpanijjhānaṃ",
  "atk-s0508a2:1299_1": "anuyuñjāti dassento “jhāyāhi jināhī”ti āha. Yogakkhemapathesu kovidosīti catūhi yogehi",
  "atk-s0508a2:1299_2": "khemassa nibbānassa pathabhūtesu bodhipakkhiyadhammesu kusalo cheko asi, tasmā bhāvanaṃ",
  "atk-s0508a2:1299_3": "ussukkāpento anuttaraṃ uttararahitaṃ, visuddhiṃ nibbānaṃ arahattañca pappuyya pāpuṇitvā",
  "atk-s0508a2:1299_4": "pana tvaṃ parinibbāhisi. Vārināva jotīti mahatā salilavuṭṭhinipātena aggikhandho",
  "atk-s0508a2:1299_5": "viya ariyamaggavuṭṭhinipātena parinibbāyissati.",
  "atk-s0508a2:1300_0": "Pajjotakaroti pajjotiṃ karo padīpo. Parittaraṃsoti khuddakacciko. Vinamyateti vinamīyati",
  "atk-s0508a2:1300_1": "apaniyyati. Latāvāti valli viya. Idaṃ vuttaṃ hoti – yathā vaṭṭiādipaccayavekallena",
  "atk-s0508a2:1300_2": "parittaraṃso mandapabho padīpo appikā latā vā vātena vidhamiyyati viddhaṃsiyyati,",
  "atk-s0508a2:1300_3": "evaṃ tuvampi. Kosiyagottatāya, indasagotta, indasamānagottaṃ. Māraṃ tassa vase anāvattanā",
  "atk-s0508a2:1300_4": "anupādānato ca anādiyāno, niddhunāhi vidhamehi viddhaṃsehi. Evaṃ pana viddhaṃsamāno",
  "atk-s0508a2:1300_5": "so tvaṃ vedayitāsu sabbāsu vedanāsu vigatacchandarāgo idheva imasmiṃyeva attabhāve",
  "atk-s0508a2:1300_6": "sabbakilesadarathapariḷāhābhāvena sītibhūto nibbuto attano parinibbānakālaṃ kaṅkha",
  "atk-s0508a2:1300_7": "āgamehīti. Evaṃ satthārā anupādisesaṃ nibbānaṃ pāpetvā desanāya katāya thero desanāvasāne",
  "atk-s0508a2:1300_8": "vipassanaṃ vaḍḍhetvā arahattaṃ pāpuṇi. Arahattaṃ pana patvā satthārā desitaniyāmeneva",
  "atk-s0508a2:1300_9": "imā gāthā abhāsi. Tā eva imā gāthā therassa aññābyākaraṇañca jātā.",
  "atk-s0508a2:1301": "Kātiyānattheragāthāvaṇṇanā niṭṭhitā.",
  "atk-s0508a2:1302": "8. Migajālattheragāthāvaṇṇanā",
  "atk-s0508a2:1303_0": "Sudesitotiādikā āyasmato migajālattherassa gāthā. Kā uppatti? Ayampi purimabuddhesu",
  "atk-s0508a2:1303_1": "katādhikāro tattha tattha bhave puññāni upacinanto imasmiṃ buddhuppāde sāvatthiyaṃ",
  "atk-s0508a2:1303_2": "visākhāya mahāupāsikāya putto hutvā nibbatti, migajālotissa nāmaṃ ahosi. So vihāraṃ",
  "atk-s0508a2:1303_3": "gantvā abhiṇhaso dhammassavanena paṭiladdhasaddho pabbajitvā vipassanaṃ vaḍḍhetvā",
  "atk-s0508a2:1303_4": "arahattaṃ patvā aññaṃ byākaronto –",
  "atk-s0508a2:1304": "417.",
  "atk-s0508a2:1305": "“Sudesito cakkhumatā, buddhenādiccabandhunā;",
  "atk-s0508a2:1306": "Sabbasaṃyojanātīto, sabbavaṭṭavināsano.",
  "atk-s0508a2:1307": "418.",
  "atk-s0508a2:1308": "“Niyyāniko uttaraṇo, taṇhāmūlavisosano;",
  "atk-s0508a2:1309": "Visamūlaṃ āghātanaṃ, chetvā pāpeti nibbutiṃ.",
  "atk-s0508a2:1310": "419.",
  "atk-s0508a2:1311": "“Aññāṇamūlabhedāya, kammayantavighāṭano;",
  "atk-s0508a2:1312": "Viññāṇānaṃ pariggahe, ñāṇavajiranipātano.",
  "atk-s0508a2:1313": "420.",
  "atk-s0508a2:1315": "“Vedanānaṃ viññāpano, upādānappamocano;",
  "atk-s0508a2:1316": "Bhavaṃ aṅgārakāsuṃva, ñāṇena anupassano.",
  "atk-s0508a2:1317": "421.",
  "atk-s0508a2:1318": "“Mahāraso sugambhīro, jarāmaccunivāraṇo;",
  "atk-s0508a2:1319": "Ariyo aṭṭhaṅgiko maggo, dukkhūpasamano sivo.",
  "atk-s0508a2:1320": "422.",
  "atk-s0508a2:1321": "“Kammaṃ kammanti ñatvāna, vipākañca vipākato;",
  "atk-s0508a2:1322": "Paṭiccuppannadhammānaṃ, yathāvālokadassano;",
  "atk-s0508a2:1323": "Mahākhemaṅgamo santo, pariyosānabhaddako”ti. – imā gāthā abhāsi;",
  "atk-s0508a2:1324_0": "Tattha sudesitoti suṭṭhu desito, veneyyajjhāsayānurūpaṃ diṭṭhadhammikasamparāyikaparamatthānaṃ",
  "atk-s0508a2:1324_1": "yāthāvato vibhāvanavasena desitoti attho. Atha vā sudesitoti sammā desito, pavattinivattīnaṃ",
  "atk-s0508a2:1324_2": "tadubhayahetūnañca aviparītato pakāsanavasena bhāsito svākhyātoti attho. Cakkhumatāti",
  "atk-s0508a2:1324_3": "maṃsacakkhu, dibbacakkhu, paññācakkhu, buddhacakkhu, samantacakkhūti imehi pañcahi",
  "atk-s0508a2:1324_4": "cakkhūhi cakkhumatā. Buddhenāti sabbaññubuddhena. Ādiccabandhunāti ādiccagottena.",
  "atk-s0508a2:1324_5": "Duvidho hi loke khattiyavaṃso – ādiccavaṃso, somavaṃsoti. Tattha ādiccavaṃso, okkākarājavaṃsoti",
  "atk-s0508a2:1324_6": "jānitabbaṃ. Tato sañjātatāya sākiyā ādiccagottāti bhagavā “ādiccabandhū”ti vuccati.",
  "atk-s0508a2:1324_7": "Atha vā ādiccassa bandhūtipi bhagavā ādiccabandhu, svāyamattho heṭṭhā vuttoyeva.",
  "atk-s0508a2:1324_8": "Kāmarāgasaṃyojanādīnaṃ sabbesaṃ saṃyojanānaṃ samatikkamanabhāvato sabbasaṃyojanātīto",
  "atk-s0508a2:1324_9": "tato eva kilesakammavipākavaṭṭānaṃ vināsanato viddhaṃsanato sabbavaṭṭavināsano, saṃsāracārakato",
  "atk-s0508a2:1324_10": "niyyānato niyyāniko, saṃsāramahoghato samuttaraṇaṭṭhena uttaraṇo, kāmataṇhādīnaṃ",
  "atk-s0508a2:1324_11": "sabbataṇhānaṃ mūlaṃ avijjaṃ ayoniso manasikārañca visoseti sukkhāpetīti taṇhāmūlavisosano,",
  "atk-s0508a2:1324_12": "tiṇṇampi vedānaṃ sampaṭivedhassa viddhaṃsanato visassa dukkhassa kāraṇattā visamūlaṃ,",
  "atk-s0508a2:1324_13": "sattānaṃ byasanuppattiṭṭhānatāya āghātanaṃ kammaṃ kilesaṃ vā chetvā samucchinditvā",
  "atk-s0508a2:1324_14": "nibbutiṃ nibbānaṃ pāpeti.",
  "atk-s0508a2:1325_0": "Aññāṇassa mūlaṃ ayoniso manasikāro āsavā ca “āsavasamudayā avijjāsamudayo”ti hi vuttaṃ,",
  "atk-s0508a2:1325_1": "tassa bhedāya vajirūpamañāṇena bhindanatthāya. Atha vā “avijjāpaccayā saṅkhārā”tiādivacanato",
  "atk-s0508a2:1325_2": "aññāṇaṃ mūlaṃ etassāti aññāṇamūlaṃ, bhavacakkaṃ, tassa maggañāṇavajirena padālanatthaṃ",
  "atk-s0508a2:1325_3": "desitoti sambandho. Kammayantavighāṭanoti kammaghaṭitassa attabhāvayantassa viddhaṃsano.",
  "atk-s0508a2:1325_4": "Viññāṇānaṃ pariggaheti kāmabhavādīsu yathāsakakammunā viññāṇaggahaṇe upaṭṭhiteti",
  "atk-s0508a2:1325_5": "vacanaseso. Tattha tattha hi bhave paṭisandhiyā gahitāya taṃtaṃbhavanissitaviññāṇānipi",
  "atk-s0508a2:1325_6": "gahitāneva honti. Ñāṇavajiranipātanoti ñāṇavajirassa nipāto, ñāṇavajiraṃ nipātetvā",
  "atk-s0508a2:1325_7": "tesaṃ padāletā. Lokuttaradhammo hi uppajjamāno sattamabhavādīsu uppajjanārahāni viññāṇāni",
  "atk-s0508a2:1325_8": "bhindattameva uppajjatīti.",
  "atk-s0508a2:1326_0": "Vedanānaṃ viññāpanoti sukhādīnaṃ tissannaṃ vedanānaṃ yathākkamaṃ dukkhasallāniccavasena",
  "atk-s0508a2:1326_1": "yāthāvato pavedako. Upādānappamocanoti kāmupādānādīhi catūhipi upādānehi cittasantānassa",
  "atk-s0508a2:1326_2": "vimocako. Bhavaṃ aṅgārakāsuṃva, ñāṇena anupassanoti kāmabhavādinavavidhampi bhavaṃ",
  "atk-s0508a2:1326_3": "ekādasahi aggīhi ādittabhāvato sādhikaporisaṃ aṅgārakāsuṃ viya maggañāṇena anupaccakkhato dassetā.",
  "atk-s0508a2:1327_0": "Santapaṇītabhāvato atittikaraṭṭhena mahāraso pariññādivasena vā mahākiccatāya sāmaññaphalavasena",
  "atk-s0508a2:1327_1": "mahāsampattitāya ca mahāraso, anupacitasambhārehi duravagāhatāya alabbhaneyyapatiṭṭhatāya",
  "atk-s0508a2:1327_2": "ca suṭṭhu gambhīro jarāmaccunivāraṇo, āyatiṃ bhavābhinipphattiyā nivattanena jarāya",
  "atk-s0508a2:1327_3": "maccuno ca paṭisedhako. Idāni yathāvuttaguṇavisesayuttaṃ dhammaṃ sarūpato dassento",
  "atk-s0508a2:1327_4": "“ariyo aṭṭhaṅgiko”ti vatvā punapi tassa katipaye guṇe vibhāvetuṃ “dukkhūpasamano",
  "atk-s0508a2:1327_5": "sivo”tiādimāha. Tassattho – parisuddhaṭṭhena ariyo, sammādiṭṭhiādiaṭṭhadhammasamodhānatāya",
  "atk-s0508a2:1327_6": "aṭṭhaṅgiko, nibbānagavesanaṭṭhena maggo sakalavaṭṭadukkhavūpasamanaṭṭhena dukkhavūpasamano, khemaṭṭhena sivo.",
  "atk-s0508a2:1328_0": "Yathā ito bāhirakasamaye asammāsambuddhapaveditattā kammavipāko vipallāso siyāti",
  "atk-s0508a2:1328_1": "evaṃ avipallāsetvā paṭiccuppannadhammānaṃ paṭiccasamuppannesu dhammesu kammaṃ kammanti",
  "atk-s0508a2:1328_2": "vipākañca vipākato ñatvāna pubbabhāgañāṇena jānanahetu sassatucchedaggāhānaṃ vidhamanena",
  "atk-s0508a2:1328_3": "yāthāvato ālokadassano takkarassa lokuttarañāṇālokassa dassano. Kenaci kañci kadācipi",
  "atk-s0508a2:1328_4": "anupaddutattā mahākhemaṃ nibbānaṃ gacchati satte gameti cāti mahākhemaṅgamo, sabbakilesadarathapariḷāhavūpasamanato",
  "atk-s0508a2:1328_5": "santo, akuppāya cetovimuttiyā anupādisesāya ca nibbānadhātuyā pāpanena pariyosānabhaddako",
  "atk-s0508a2:1328_6": "sudesito cakkhumatāti yojanā.",
  "atk-s0508a2:1329": "Evaṃ thero nānānayehi ariyadhammaṃ pasaṃsanto tassa dhammassa attanā adhigatabhāvaṃ aññāpadesena pakāsesi.",
  "atk-s0508a2:1330": "Migajālattheragāthāvaṇṇanā niṭṭhitā.",
  "atk-s0508a2:1331": "9. Purohitaputtajentattheragāthāvaṇṇanā",
  "atk-s0508a2:1332_0": "Jātimadena mattohantiādikā āyasmato jentattherassa gāthā. Kā uppatti? Ayampi purimabuddhesu",
  "atk-s0508a2:1332_1": "katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ",
  "atk-s0508a2:1332_2": "kosalarañño purohitassa putto hutvā nibbatti, tassa jentoti nāmaṃ ahosi. So vayappatto",
  "atk-s0508a2:1332_3": "jātimadena bhogaissariyarūpamadena ca matto aññe hīḷento garuṭṭhāniyānampi apacitiṃ",
  "atk-s0508a2:1332_4": "akaronto mānathaddho vicarati. So ekadivasaṃ satthāraṃ mahatiyā parisāya parivutaṃ",
  "atk-s0508a2:1332_5": "dhammaṃ desentaṃ disvā upasaṅkamanto “sace maṃ samaṇo gotamo paṭhamaṃ ālapissati,",
  "atk-s0508a2:1332_6": "ahampi ālapissāmi; no ce, nālapissāmī”ti cittaṃ uppādetvā upasaṅkamitvā ṭhito bhagavati",
  "atk-s0508a2:1332_7": "paṭhamaṃ anālapante sayampi mānena anālapitvā gamanākāraṃ dassesi. Taṃ bhagavā –",
  "atk-s0508a2:1333": "“Na mānaṃ brāhmaṇa sādhu, atthikassīdha brāhmaṇa;",
  "atk-s0508a2:1334": "Yena atthena āgacchi, tamevamanubrūhaye”ti. –",
  "atk-s0508a2:1335": "Gāthāya ajjhabhāsi. So “cittaṃ me samaṇo gotamo jānātī”ti abhippasanno bhagavato pādesu sirasā nipatitvā paramanipaccākāraṃ katvā –",
  "atk-s0508a2:1336": "“Kesu na mānaṃ kayirātha, kesu cassa sagāravo;",
  "atk-s0508a2:1337": "Kyassa apacitā assu, kyassu sādhu supūjitā”ti. –",
  "atk-s0508a2:1338": "Pucchi. Tassa bhagavā –",
  "atk-s0508a2:1339": "“Mātari pitari cāpi, atho jeṭṭhamhi bhātari;",
  "atk-s0508a2:1340": "Ācariye catutthamhi, samaṇabrāhmaṇesu ca.",
  "atk-s0508a2:1341": "“Tesu na mānaṃ kayirātha, tesu assa sagāravo;",
  "atk-s0508a2:1342": "Kyassa apacitā assu, tyassu sādhu supūjitā.",
  "atk-s0508a2:1343": "“Arahante sītibhūte, katakicce anāsave;",
  "atk-s0508a2:1344": "Nihacca mānaṃ atthaddho, te namasse anuttare”ti. –",
  "atk-s0508a2:1345": "Pañhaṃ vissajjento dhammaṃ desesi. So tāya desanāya sotāpanno hutvā pabbajitvā vipassanāya kammaṃ karonto arahattaṃ patvā attano paṭipattikittanamukhena aññaṃ byākaronto –",
  "atk-s0508a2:1346": "423.",
  "atk-s0508a2:1347": "“Jātimadena mattohaṃ, bhogaissariyena ca;",
  "atk-s0508a2:1348": "Saṇṭhānavaṇṇarūpena, madamatto acārihaṃ.",
  "atk-s0508a2:1349": "424.",
  "atk-s0508a2:1350": "“Nāttano samakaṃ kañci, atirekañca maññisaṃ;",
  "atk-s0508a2:1351": "Atimānahato bālo, patthaddho ussitaddhajo.",
  "atk-s0508a2:1352": "425.",
  "atk-s0508a2:1353": "“Mātaraṃ pitarañcāpi, aññepi garusammate;",
  "atk-s0508a2:1354": "Na kañci abhivādesiṃ, mānatthaddho anādaro.",
  "atk-s0508a2:1355": "426.",
  "atk-s0508a2:1356": "“Disvā vināyakaṃ aggaṃ, sārathīnaṃ varuttamaṃ;",
  "atk-s0508a2:1357": "Tapantamiva ādiccaṃ, bhikkhusaṅghapurakkhataṃ.",
  "atk-s0508a2:1358": "427.",
  "atk-s0508a2:1359": "“Mānaṃ madañca chaḍḍetvā, vippasannena cetasā;",
  "atk-s0508a2:1360": "Sirasā abhivādesiṃ, sabbasattānamuttamaṃ.",
  "atk-s0508a2:1361": "428.",
  "atk-s0508a2:1362": "“Atimāno ca omāno, pahīnā susamūhatā;",
  "atk-s0508a2:1363": "Asmimāno samucchinno, sabbe mānavidhā hatā”ti. –",
  "atk-s0508a2:1364": "Imā gāthā abhāsi.",
  "atk-s0508a2:1365_0": "Tattha jātimadena mattohanti ahaṃ udicce brāhmaṇakule nibbatto, “na mādiso ubhato",
  "atk-s0508a2:1365_1": "sujāto añño atthī”ti kulamānena matto mānathaddho acārinti yojanā. Bhogaissariyena",
  "atk-s0508a2:1365_2": "cāti vibhavena ādhipaccena ca hetubhūtena bhogasampadañca issariyasampadañca paṭicca",
  "atk-s0508a2:1365_3": "uppannamadena matto ahaṃ acārinti yojanā. Saṇṭhānavaṇṇarūpenāti saṇṭhānaṃ ārohapariṇāhasampatti,",
  "atk-s0508a2:1365_4": "vaṇṇo odātasāmatādichavisampatti, rūpaṃ aṅgapaccaṅgasobhā. Idhāpi vuttanayena yojanā",
  "atk-s0508a2:1365_5": "veditabbā. Madamattoti vuttappakārato aññenapi madena matto.",
  "atk-s0508a2:1366_0": "Nāttano samakaṃ kañcīti attano samakaṃ sadisaṃ jātiādīhi samānaṃ atirekaṃ vā kañci",
  "atk-s0508a2:1366_1": "na maññisaṃ na maññiṃ, mayā samānampi na maññiṃ, kuto adhikanti adhippāyo. Atimānahato",
  "atk-s0508a2:1366_2": "bāloti bālo ahaṃ tato bālabhāvato atimānena khatūpahatakusalācāro, tato eva patthaddho",
  "atk-s0508a2:1366_3": "ussitaddhajo thambhavasena garūnampi nipaccakārassa akaraṇato bhusaṃ thaddho anonamanathaddhajāto ussitamānaddhajo.",
  "atk-s0508a2:1367": "Vuttamevatthaṃ pākaṭataraṃ kātuṃ “mātara”ntiādi vuttaṃ. Tattha aññeti jeṭṭhabhātuādike, samaṇabrāhmaṇe ca. Garusammateti garūti sammate garuṭṭhāniye. Anādaroti ādararahito.",
  "atk-s0508a2:1368_0": "Disvā vināyakaṃ agganti evaṃ mānathaddho hutvā vicaranto diṭṭhadhammikasamparāyikaparamatthehi",
  "atk-s0508a2:1368_1": "veneyyānaṃ vinayanato sayambhutāya nāyakabhāvato ca vināyakaṃ. Sadevake loke sīlādiguṇehi",
  "atk-s0508a2:1368_2": "seṭṭhabhāvato aggaṃ. Purisadammānaṃ accantatāya damanato sārathīnaṃ varuttamaṃ, ativiya",
  "atk-s0508a2:1368_3": "uttamaṃ byāmappabhādiobhāsena ādiccamiva tapantaṃ, obhāsantaṃ bhikkhusaṅghapurakkhataṃ",
  "atk-s0508a2:1368_4": "dhammaṃ desentaṃ sabbasattānaṃ uttamaṃ satthāraṃ disvā buddhānubhāvena santajjito",
  "atk-s0508a2:1368_5": "“ahameva seṭṭho, aññe hīnā”ti pavattamānaṃ bhogamadādimadañca chaḍḍetvā pahāya vippasannena",
  "atk-s0508a2:1368_6": "cetasā sirasā abhivādesinti yojanā. Kathaṃ panāyaṃ mānathaddho samāno satthu dassanamattena",
  "atk-s0508a2:1368_7": "mānaṃ pahāsīti? Na kho panetaṃ evaṃ daṭṭhabbaṃ. Satthu dassanamattena mānaṃ na pahāsi",
  "atk-s0508a2:1368_8": "“na mānaṃ, brāhmaṇa, sādhū”tiādikāya pana desanāya mānaṃ pahāsi. Taṃ sandhāya vuttaṃ",
  "atk-s0508a2:1368_9": "“mānaṃ madañca chaḍḍetvā, vippasannena cetasā. Sirasā abhivādesi”nti. Vippasannena",
  "atk-s0508a2:1368_10": "cetasāti ca itthambhūtalakkhaṇe karaṇavacanaṃ daṭṭhabbaṃ.",
  "atk-s0508a2:1369_0": "“Ahameva seṭṭho”ti pavatto māno atimāno. “Ime pana nihīnā”ti aññe hīnato dahantassa",
  "atk-s0508a2:1369_1": "māno “omāno”ti vadanti. “Seyyohamasmī”ti pana aññaṃ atikkamitvā attānaṃ seyyato dahantassa",
  "atk-s0508a2:1369_2": "pavatto seyyamāno atimāno. “Hīnohamasmī”ti pavatto hīnamāno omāno. Pahīnā susamūhatāti",
  "atk-s0508a2:1369_3": "heṭṭhimamaggehi pahīnā hutvā aggamaggena suṭṭhu samugghāṭitā. Asmimānoti “esohamasmī”ti",
  "atk-s0508a2:1369_4": "khandhe “aha”nti gahaṇavasena pavattamāno. Sabbeti na kevalaṃ atimānaomānaasmimānā",
  "atk-s0508a2:1369_5": "eva, atha kho seyyassa seyyamānādayo navavidhā antarabhedena anekavidhā ca sabbe",
  "atk-s0508a2:1369_6": "mānavidhā mānakoṭṭhāsā hatā aggamaggena samugghāṭitāti.",
  "atk-s0508a2:1370": "Purohitaputtajentattheragāthāvaṇṇanā niṭṭhitā.",
  "atk-s0508a2:1371": "10. Sumanattheragāthāvaṇṇanā",
  "atk-s0508a2:1372_0": "Yadā navo pabbajitotiādikā āyasmato sumanattherassa gāthā. Kā uppatti? Ayampi purimabuddhesu",
  "atk-s0508a2:1372_1": "katādhikāro tattha tattha bhave puññāni upacinanto sikhissa bhagavato kāle mālākārakule",
  "atk-s0508a2:1372_2": "nibbattitvā viññutaṃ patto ekadivasaṃ sikhiṃ bhagavantaṃ passitvā pasannamānaso sumanapupphehi",
  "atk-s0508a2:1372_3": "pūjaṃ akāsi. So tena puññakammena devamanussesu saṃsaranto imasmiṃ buddhuppāde aññatarassa",
  "atk-s0508a2:1372_4": "upāsakassa gehe paṭisandhiṃ gaṇhi. So ca upāsako āyasmato anuruddhattherassa upaṭṭhāko",
  "atk-s0508a2:1372_5": "ahosi. Tassa ca tato pubbe jātājātā dārakā mariṃsu. Tena so “sacāhaṃ idāni ekaṃ puttaṃ",
  "atk-s0508a2:1372_6": "labhissāmi, ayyassa anuruddhattherassa santike pabbājessāmī”ti cittaṃ uppādesi. So",
  "atk-s0508a2:1372_7": "ca dasamāsaccayena jāto arogoyeva hutvā anukkamena vaḍḍhento sattavassiko ahosi,",
  "atk-s0508a2:1372_8": "taṃ pitā therassa santike pabbājesi. So pabbajitvā tato paripakkañāṇattā vipassanāya",
  "atk-s0508a2:1372_9": "kammaṃ karonto nacirasseva chaḷabhiñño hutvā theraṃ upaṭṭhahanto “pānīyaṃ āharissāmī”ti",
  "atk-s0508a2:1372_10": "ghaṭaṃ ādāya iddhiyā anotattadahaṃ agamāsi. Atheko micchādiṭṭhiko nāgarājā anotattadahaṃ",
  "atk-s0508a2:1372_11": "paṭicchādento sattakkhattuṃ bhogena parikkhipitvā upari mahantaṃ phaṇaṃ katvā sumanassa",
  "atk-s0508a2:1372_12": "pānīyaṃ gahetuṃ okāsaṃ na deti. Sumano garuḷarūpaṃ gahetvā taṃ nāgarājaṃ abhibhavitvā",
  "atk-s0508a2:1372_13": "pānīyaṃ gahetvā therassa vasanaṭṭhānaṃ uddissa ākāsena gacchati. Taṃ satthā jetavane",
  "atk-s0508a2:1372_14": "nisinno tathā gacchantaṃ disvā dhammasenāpatiṃ āmantetvā, “sāriputta, imaṃ passā”tiādinā",
  "atk-s0508a2:1372_15": "catūhi gāthāhi tassa guṇe abhāsi. Atha sumanatthero –",
  "atk-s0508a2:1373": "429.",
  "atk-s0508a2:1374": "“Yadā navo pabbajito, jātiyā sattavassiko;",
  "atk-s0508a2:1375": "Iddhiyā abhibhotvāna, pannagindaṃ mahiddhikaṃ.",
  "atk-s0508a2:1376": "430.",
  "atk-s0508a2:1377": "“Upajjhāyassa udakaṃ, anotattā mahāsarā;",
  "atk-s0508a2:1378": "Āharāmi tato disvā, maṃ satthā etadabravi.",
  "atk-s0508a2:1379": "431.",
  "atk-s0508a2:1380": "“Sāriputta imaṃ passa, āgacchantaṃ kumārakaṃ;",
  "atk-s0508a2:1381": "Udakakumbhamādāya, ajjhattaṃ susamāhitaṃ.",
  "atk-s0508a2:1382": "432.",
  "atk-s0508a2:1383": "“Pāsādikena vattena, kalyāṇairiyāpatho;",
  "atk-s0508a2:1384": "Sāmaṇeronuruddhassa, iddhiyā ca visārado.",
  "atk-s0508a2:1385": "433.",
  "atk-s0508a2:1386": "“Ājānīyena ājañño, sādhunā sādhukārito;",
  "atk-s0508a2:1387": "Vinīto anuruddhena, katakiccena sikkhito.",
  "atk-s0508a2:1388": "434.",
  "atk-s0508a2:1389": "“So patvā paramaṃ santiṃ, sacchikatvā akuppataṃ;",
  "atk-s0508a2:1390": "Sāmaṇero sa sumano, mā maṃ jaññāti icchatī”ti. –",
  "atk-s0508a2:1391": "Aññābyākaraṇavasena cha gāthā abhāsi.",
  "atk-s0508a2:1392_0": "Tattha ādito dve gāthā sumanatthereneva bhāsitā, itarā catasso taṃ pasaṃsantena satthārā",
  "atk-s0508a2:1392_1": "bhāsitā. Tā sabbā ekajjhaṃ katvā sumanatthero pacchā aññābyākaraṇavasena abhāsi.",
  "atk-s0508a2:1392_2": "Tattha pannagindanti nāgarājaṃ. Tatoti tattha, yadā navo pabbajito jātiyā sattavassiko",
  "atk-s0508a2:1392_3": "iddhibalena mahiddhikaṃ nāgarājaṃ abhibhavitvā anotattadahato upajjhāyassa pānīyaṃ",
  "atk-s0508a2:1392_4": "āharāmi, tasmiṃ kāleti attho.",
  "atk-s0508a2:1393": "Maṃ uddissa mayhaṃ satthā etadabravi, taṃ dassento, “sāriputta, imaṃ passā”tiādimāha. Ajjhattaṃ susamāhitanti visayajjhattabhūtena aggaphalasamādhinā suṭṭhu samāhitaṃ.",
  "atk-s0508a2:1394_0": "Pāsādikena vattenāti passantānaṃ pasādāvahena ācāravattena, karaṇatthe idaṃ karaṇavacanaṃ.",
  "atk-s0508a2:1394_1": "Kalyāṇairiyāpathoti sampanniriyāpatho. Pāsādikena vattenāti vā itthambhūtalakkhaṇe",
  "atk-s0508a2:1394_2": "karaṇavacanaṃ. Samaṇassa bhāvo sāmaṇyaṃ, sāmaññanti attho. Tadatthaṃ īrati pavattatīti",
  "atk-s0508a2:1394_3": "sāmaṇero, samaṇuddeso. Iddhiyā ca visāradoti iddhiyampi byatto sukusalo. Ājānīyenāti",
  "atk-s0508a2:1394_4": "purisājānīyena. Attahitaparahitānaṃ sādhanato sādhunā katakiccena anuruddhena sādhu",
  "atk-s0508a2:1394_5": "ubhayahitasādhako, suṭṭhu vā ājañño kārito damito. Aggavijjāya vinīto asekkhabhāvāpādanena",
  "atk-s0508a2:1394_6": "sikkhito sikkhāpitoti attho.",
  "atk-s0508a2:1395_0": "So sāmaṇero sumano paramaṃ santiṃ nibbānaṃ patvā aggamaggādhigamena adhigantvā sacchikatvā",
  "atk-s0508a2:1395_1": "attapaccakkhaṃ katvā akuppataṃ arahattaphalaṃ appicchabhāvassa paramukkaṃsagatattā",
  "atk-s0508a2:1395_2": "mā maṃ jaññāti maṃ “ayaṃ khīṇāsavo”ti vā “chaḷabhiñño”ti vā kocipi mā jāneyyāti icchati abhikaṅkhatīti.",
  "atk-s0508a2:1396": "Sumanattheragāthāvaṇṇanā niṭṭhitā.",
  "atk-s0508a2:1397": "11. Nhātakamunittheragāthāvaṇṇanā",
  "atk-s0508a2:1398_0": "Vātarogābhinītotiādikā āyasmato nhātakamunissa gāthā. Kā uppatti? Ayampi purimabuddhesu",
  "atk-s0508a2:1398_1": "katādhikāro tattha tattha bhave puññāni upacinitvā imasmiṃ buddhuppāde rājagahe brāhmaṇakule",
  "atk-s0508a2:1398_2": "nibbattitvā vayappatto vijjāṭṭhānādīsu nipphattiṃ gato nhātakalakkhaṇayogena nhātakoti",
  "atk-s0508a2:1398_3": "paññāyittha. So tāpasapabbajjaṃ pabbajitvā rājagahassa tiyojanappamāṇe ṭhāne araññāyatane",
  "atk-s0508a2:1398_4": "nīvārehi yāpento aggiṃ paricārayamāno vasati. Tassa satthā ghaṭe viya padīpaṃ hadayabbhantare",
  "atk-s0508a2:1398_5": "pajjalantaṃ arahattūpanissayaṃ disvā assamapadaṃ agamāsi. So bhagavantaṃ disvā haṭṭhatuṭṭho",
  "atk-s0508a2:1398_6": "attano upakappananiyāmena āhāraṃ upanesi. Taṃ bhagavā paribhuñji. Evaṃ tayo divase",
  "atk-s0508a2:1398_7": "datvā catutthadivase “bhagavā tumhe paramasukhumālā, kathaṃ iminā āhārena yāpethā”ti",
  "atk-s0508a2:1398_8": "āha. Tassa satthā ariyasantosaguṇaṃ pakāsento dhammaṃ desesi. Tāpaso taṃ sutvā sotāpanno",
  "atk-s0508a2:1398_9": "hutvā pabbajitvā arahattaṃ pāpuṇi. Bhagavā taṃ arahatte patiṭṭhapetvā gato. So pana",
  "atk-s0508a2:1398_10": "tattheva viharanto aparabhāge vātābādhena upadduto ahosi. Satthā tattha gantvā paṭisanthāramukhena",
  "atk-s0508a2:1398_11": "tassa vihāraṃ pucchanto –",
  "atk-s0508a2:1399": "435.",
  "atk-s0508a2:1400": "“Vātarogābhinīto tvaṃ, viharaṃ kānane vane;",
  "atk-s0508a2:1401": "Paviddhagocare lūkhe, kathaṃ bhikkhu karissasī”ti. – gāthamāha; Atha thero –",
  "atk-s0508a2:1402": "436.",
  "atk-s0508a2:1403": "“Pītisukhena vipulena, pharitvāna samussayaṃ;",
  "atk-s0508a2:1404": "Lūkhampi abhisambhonto, viharissāmi kānane.",
  "atk-s0508a2:1405": "437.",
  "atk-s0508a2:1406": "“Bhāvento satta bojjhaṅge, indriyāni balāni ca;",
  "atk-s0508a2:1407": "Jhānasokhummasampanno, viharissaṃ anāsavo.",
  "atk-s0508a2:1408": "438.",
  "atk-s0508a2:1409": "“Vippamuttaṃ kilesehi, suddhacittaṃ anāvilaṃ;",
  "atk-s0508a2:1410": "Abhiṇhaṃ paccavekkhanto, viharissaṃ anāsavo.",
  "atk-s0508a2:1411": "439.",
  "atk-s0508a2:1412": "“Ajjhattañca bahiddhā ca, ye me vijjiṃsu āsavā;",
  "atk-s0508a2:1413": "Sabbe asesā ucchinnā, na ca uppajjare puna.",
  "atk-s0508a2:1414": "440.",
  "atk-s0508a2:1415": "“Pañcakkhandhā pariññātā, tiṭṭhanti chinnamūlakā;",
  "atk-s0508a2:1416": "Dukkhakkhayo anuppatto, natthi dāni punabbhavo”ti. –",
  "atk-s0508a2:1417": "Imāhi sesagāthāhi attano vihāraṃ satthu pavedesi.",
  "atk-s0508a2:1418_0": "Tattha jhānasokhummasampannoti jhānasukhumabhāvena samannāgato. Jhānasukhumaṃ nāma",
  "atk-s0508a2:1418_1": "arūpajjhānaṃ, tasmā aṭṭhasamāpattilābhimhīti vuttaṃ hoti. Tena attano ubhatobhāgavimuttitaṃ",
  "atk-s0508a2:1418_2": "dasseti. Apare panāhu – “sokhummanti aggamaggaphalesu adhipaññāsikkhā adhippetā,",
  "atk-s0508a2:1418_3": "tato jhānaggahaṇena attano ubhatobhāgavimuttitaṃ vibhāvetī”ti. Vippamuttaṃ kilesehīti",
  "atk-s0508a2:1418_4": "paṭippassaddhivimuttiyā sabbakilesehi vimuttaṃ, tato eva suddhacittaṃ, anāvilasaṅkappatāya",
  "atk-s0508a2:1418_5": "anāvilaṃ, tīhipi padehi arahattaphalacittameva vadati. Sesaṃ heṭṭhā vuttanayameva.",
  "atk-s0508a2:1418_6": "Imameva ca therassa aññābyākaraṇaṃ ahosīti.",
  "atk-s0508a2:1419": "Nhātakamunittheragāthāvaṇṇanā niṭṭhitā.",
  "atk-s0508a2:1420": "12. Brahmadattattheragāthāvaṇṇanā",
  "atk-s0508a2:1421_0": "Akkodhassātiādikā āyasmato brahmadattattherassa gāthā. Kā uppatti? Ayampi purimabuddhesu",
  "atk-s0508a2:1421_1": "katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ",
  "atk-s0508a2:1421_2": "kosalarañño putto hutvā nibbatti, brahmadattotissa nāmaṃ ahosi. So vayappatto jetavanamahe",
  "atk-s0508a2:1421_3": "buddhānubhāvaṃ disvā paṭiladdhasaddho pabbajitvā vipassanāya kammaṃ karonto saha",
  "atk-s0508a2:1421_4": "paṭisambhidāhi chaḷabhiñño ahosi. Taṃ ekadivasaṃ nagare piṇḍāya carantaṃ aññataro",
  "atk-s0508a2:1421_5": "brāhmaṇo akkosi. Thero taṃ sutvāpi tuṇhībhūto piṇḍāya caratiyeva, brāhmaṇo punapi",
  "atk-s0508a2:1421_6": "akkosiyeva. Manussā evaṃ akkosantampi naṃ “ayaṃ thero na kiñci bhaṇatī”ti āhaṃsu.",
  "atk-s0508a2:1421_7": "Taṃ sutvā thero tesaṃ manussānaṃ dhammaṃ desento –",
  "atk-s0508a2:1422": "441.",
  "atk-s0508a2:1423": "“Akkodhassa kuto kodho, dantassa samajīvino;",
  "atk-s0508a2:1424": "Sammadaññā vimuttassa, upasantassa tādino.",
  "atk-s0508a2:1425": "442.",
  "atk-s0508a2:1426": "“Tasseva tena pāpiyo, yo kuddhaṃ paṭikujjhati;",
  "atk-s0508a2:1427": "Kuddhaṃ appaṭikujjhanto, saṅgāmaṃ jeti dujjayaṃ.",
  "atk-s0508a2:1428": "443.",
  "atk-s0508a2:1429": "“Ubhinnamatthaṃ carati, attano ca parassa ca;",
  "atk-s0508a2:1430": "Paraṃ saṅkupitaṃ ñatvā, yo sato upasammati.",
  "atk-s0508a2:1431": "444.",
  "atk-s0508a2:1432": "“Ubhinnaṃ tikicchantaṃ taṃ, attano ca parassa ca;",
  "atk-s0508a2:1433": "Janā maññanti bāloti, ye dhammassa akovidā. ;",
  "atk-s0508a2:1434": "445.",
  "atk-s0508a2:1435": "“Uppajje te sace kodho, āvajja kakacūpamaṃ;",
  "atk-s0508a2:1436": "Uppajje ce rase taṇhā, puttamaṃsūpamaṃ sara.",
  "atk-s0508a2:1437": "446.",
  "atk-s0508a2:1438": "“Sace dhāvati cittaṃ te, kāmesu ca bhavesu ca;",
  "atk-s0508a2:1439": "Khippaṃ niggaṇha satiyā, kiṭṭhādaṃ viya duppasu”nti. –",
  "atk-s0508a2:1440": "Imā gāthā abhāsi.",
  "atk-s0508a2:1441_0": "Tattha akkodhassāti kodharahitassa maggena samucchinnakodhassa. Kuto kodhoti kuto",
  "atk-s0508a2:1441_1": "nāma hetu kodho uppajjeyya, tassa uppattikāraṇaṃ natthīti attho. Dantassāti uttamena",
  "atk-s0508a2:1441_2": "damena aggamaggadamathena dantassa. Samajīvinoti kāyavisamādīni sabbaso pahāya kāyasamādīnaṃ",
  "atk-s0508a2:1441_3": "vasena samaṃ jīvantassa sattaṭṭhāniyena sampajaññena sammadeva vattantassa. Sammadaññā",
  "atk-s0508a2:1441_4": "vimuttassāti sammā aññāya abhiññeyyādike dhamme jānitvā sabbāsavehi vippamuttassa.",
  "atk-s0508a2:1441_5": "Tato eva sabbakilesadarathapariḷāhavūpasamena upasantassa. Iṭṭhādīsu tādilakkhaṇappattiyā",
  "atk-s0508a2:1441_6": "tādino khīṇāsavassa kuto kodhoti aññāpadesena thero attano kodhābhāvaṃ tassa ca kāraṇāni",
  "atk-s0508a2:1441_7": "vatvā idāni kodhe akodhe ca ādīnavānisaṃsadassanena dhammaṃ kathento “tassevā”tiādimāha.",
  "atk-s0508a2:1441_8": "Tattha yo kuddhaṃ paṭikujjhatīti yo puggalo attano upari kuddhaṃ kupitaṃ puggalaṃ",
  "atk-s0508a2:1441_9": "paṭikujjhati, tasseva tena paṭikujjhanapaccakkosanapaṭippaharaṇādinā pāpiyo idhaloke",
  "atk-s0508a2:1441_10": "viññūgarahādivasena paraloke nirayadukkhādivasena abhaddakataraṃ akalyāṇataraṃ hoti.",
  "atk-s0508a2:1441_11": "Kujjhanena pana akuddhassa pāpaṃ hotīti vattabbameva natthi. Keci pana “yo akuddhaṃ",
  "atk-s0508a2:1441_12": "paṭikuddhaṃ ārabbha kujjhatī”ti atthaṃ vadanti. Kuddhaṃ appaṭikujjhantoti yo pana",
  "atk-s0508a2:1441_13": "kuddhaṃ puggalaṃ “ayaṃ kuddho kodhapareto”ti ñatvā na paṭikujjhati khamati, so dujjayaṃ",
  "atk-s0508a2:1441_14": "kilesasaṅgāmaṃ jeti nāma. Na kevalañcassa kilesasaṅgāmajayo eva, atha kho ubhayahitapaṭipattimpīti",
  "atk-s0508a2:1441_15": "dassento āha “ubhinnamatthaṃ…pe… upasammatī”ti. Yo paraṃ puggalaṃ saṅkupitaṃ kuddhaṃ",
  "atk-s0508a2:1441_16": "“kodhapareto”ti ñatvā taṃ mettāyanto ajjhupekkhanto vā sato sampajāno hutvā upasammati",
  "atk-s0508a2:1441_17": "khamati na paṭippharati. So attano ca parassa cāti ubhinnaṃ ubhayalokasukhāvahaṃ",
  "atk-s0508a2:1441_18": "atthaṃ hitaṃ carati.",
  "atk-s0508a2:1442_0": "Ubhinnaṃ tikicchantaṃ tanti taṃ attano ca parassa cāti ubhinnaṃ dvinnaṃ kodhabyādhitikicchāya",
  "atk-s0508a2:1442_1": "tikicchantaṃ khamantaṃ puggalaṃ ye janā dhammassa ariyācāradhamme akusalā, te bālā",
  "atk-s0508a2:1442_2": "“ayaṃ aviddasu yo attānaṃ akkosantassa paharantassa kiñci na karotī”ti maññanti,",
  "atk-s0508a2:1442_3": "taṃ tesaṃ ayoniso maññananti adhippāyo. “Tikicchana”ntipi paṭhanti, tikicchanasabhāvanti attho.",
  "atk-s0508a2:1443_0": "Evaṃ therena vuccamānaṃ dhammaṃ sutvā akkosakabrāhmaṇo saṃviggo pasannacitto ca hutvā",
  "atk-s0508a2:1443_1": "theraṃ khamāpetvā tasseva santike pabbaji. Thero tassa kammaṭṭhānaṃ dento “imassa",
  "atk-s0508a2:1443_2": "mettābhāvanā yuttā”ti mettākammaṭṭhānaṃ datvā kodhapariyuṭṭhānādīsu paccavekkhaṇādividhiṃ",
  "atk-s0508a2:1443_3": "dassento “uppajje te”tiādimāha. Tattha uppajje te saceti sace te kammaṭṭhānaṃ anuyuñjantassa",
  "atk-s0508a2:1443_4": "kañci puggalaṃ nissāya ciraparicayo kodho uppajjeyya, tassa vūpasamāya –",
  "atk-s0508a2:1444": "“Ubhatodaṇḍakena cepi, bhikkhave, kakacena corā ocarakā aṅgamaṅgāni okanteyyuṃ, tatrāpi yo mano padūseyya, na me so tena sāsanakaro”ti –",
  "atk-s0508a2:1445": "Satthārā vuttaṃ kakacūpamaṃ ovādaṃ āvajjehi. Uppajje ce rase taṇhāti sace te madhurādibhede rase taṇhā abhilāso uppajjeyya, tassa vūpasamāya –",
  "atk-s0508a2:1446": "“Puttamaṃsaṃ jāyampatikā yathā kantāranittharaṇatthameva khādiṃsu, na rasataṇhāya evaṃ kulaputtopi pabbajito piṇḍapātaṃ paṭisevati…pe… phāsuvihāro cā”ti –",
  "atk-s0508a2:1447": "Evaṃ vuttaṃ puttamaṃsūpamovādaṃ sara anussara.",
  "atk-s0508a2:1448_0": "Sace dhāvati te cittanti ayoniso manasi karoto tava cittaṃ kāmesu pañcakāmaguṇesu",
  "atk-s0508a2:1448_1": "chandarāgavasena, kāmabhavādīsu bhavesu bhavapatthanāvasena sace dhāvati sarati javati.",
  "atk-s0508a2:1448_2": "Khippaṃ niggaṇha satiyā, kiṭṭhādaṃ viya duppasunti tathā dhāvituṃ adento yathā nāma",
  "atk-s0508a2:1448_3": "puriso kiṭṭhādaṃ sassakhādakaṃ duppasuṃ duṭṭhagoṇaṃ yottena thambhe bandhitvā attano",
  "atk-s0508a2:1448_4": "vase vatteti, evaṃ satiyā satiyottena sammādhithambhe bandhanto khippaṃ sīghameva",
  "atk-s0508a2:1448_5": "niggaṇha, yathā kilesavigamena nibbisevanaṃ hoti, tathā damehīti. Keci pana “thero",
  "atk-s0508a2:1448_6": "puthujjanova hutvā akkosaṃ adhivāsento tesaṃ manussānaṃ ariyaguṇe pakāsento dhammaṃ",
  "atk-s0508a2:1448_7": "kathetvā pacchā dvīhi gāthāhi attānaṃ ovadanto vipassanaṃ vaḍḍhetvā arahattaṃ patvā",
  "atk-s0508a2:1448_8": "aññaṃ byākaronto imāyeva gāthā abhāsī”ti vadanti.",
  "atk-s0508a2:1449": "Brahmadattattheragāthāvaṇṇanā niṭṭhitā.",
  "atk-s0508a2:1450": "13. Sirimaṇḍattheragāthāvaṇṇanā",
  "atk-s0508a2:1451_0": "Channamativassatītiādikā āyasmato sirimaṇḍattherassa gāthā. Kā uppatti? Ayampi purimabuddhesu",
  "atk-s0508a2:1451_1": "katādhikāro tattha tattha bhave puññāni upacinitvā imasmiṃ buddhuppāde saṃsumāragire",
  "atk-s0508a2:1451_2": "brāhmaṇakule nibbattitvā sirimaṇḍoti laddhanāmo vayappatto bhesakalāvane bhagavati",
  "atk-s0508a2:1451_3": "viharante satthāraṃ upasaṅkamitvā dhammaṃ sutvā paṭiladdhasaddho pabbajitvā laddhūpasampado",
  "atk-s0508a2:1451_4": "samaṇadhammaṃ karonto ekasmiṃ uposathadivase pātimokkhuddesaṭṭhāne nisinno nidānuddesassa",
  "atk-s0508a2:1451_5": "pariyosāne “āvikatā hissa phāsu hotī”ti pāḷiyā atthaṃ upadhārento āpannaṃ āpattiṃ",
  "atk-s0508a2:1451_6": "anāvikatvā paṭicchādento uparūpari āpattiyo āpajjati, tenassa na phāsu hoti, āvikatvā",
  "atk-s0508a2:1451_7": "pana yathādhammaṃ paṭikarontassa phāsu hotīti imamatthaṃ manasi katvā “aho satthu",
  "atk-s0508a2:1451_8": "sāsanaṃ suvisuddha”nti laddhappasādo tathā uppannaṃ pītiṃ vikkhambhetvā vipassanaṃ",
  "atk-s0508a2:1451_9": "vaḍḍhetvā arahattaṃ patvā attano paṭipattiṃ paccavekkhitvā pasannamānaso bhikkhūnaṃ ovādaṃ dento –",
  "atk-s0508a2:1452": "447.",
  "atk-s0508a2:1453": "“Channamativassati, vivaṭaṃ nātivassati;",
  "atk-s0508a2:1454": "Tasmā channaṃ vivaretha, evaṃ taṃ nātivassati.",
  "atk-s0508a2:1455": "448.",
  "atk-s0508a2:1456": "“Maccunābbhāhato loko, jarāya parivārito;",
  "atk-s0508a2:1457": "Taṇhāsallena otiṇṇo, icchādhūpāyito sadā. ;",
  "atk-s0508a2:1458": "449.",
  "atk-s0508a2:1459": "“Maccunābbhāhato loko, parikkhitto jarāya ca;",
  "atk-s0508a2:1460": "Haññati niccamattāṇo, pattadaṇḍova takkaro.",
  "atk-s0508a2:1461": "450.",
  "atk-s0508a2:1462": "“Āgacchantaggikhandhāva, maccu byādhi jarā tayo;",
  "atk-s0508a2:1463": "Paccuggantuṃ balaṃ natthi, javo natthi palāyituṃ.",
  "atk-s0508a2:1464": "451.",
  "atk-s0508a2:1465": "“Amoghaṃ divasaṃ kayirā, appena bahukena vā;",
  "atk-s0508a2:1466": "Yaṃ yaṃ vijahate rattiṃ, tadūnaṃ tassa jīvitaṃ.",
  "atk-s0508a2:1467": "452.",
  "atk-s0508a2:1468": "“Carato tiṭṭhato vāpi, āsīnasayanassa vā;",
  "atk-s0508a2:1469": "Upeti carimā ratti, na te kālo pamajjitu”nti. –",
  "atk-s0508a2:1470": "Imā gāthā abhāsi.",
  "atk-s0508a2:1471_0": "Tattha channanti chāditaṃ yathābhūtaṃ avivaṭaṃ appakāsitaṃ duccaritaṃ. Ativassatīti",
  "atk-s0508a2:1471_1": "āpattivassañceva kilesavassañca ativiya vassati. Āpattiyā hi chādanaṃ alajjibhāvādinā",
  "atk-s0508a2:1471_2": "tādisova, chādanena tato aññathāva punapi tathārūpaṃ tato vā pāpiṭṭhataraṃ āpattiṃ",
  "atk-s0508a2:1471_3": "āpajjeyyāti chādanaṃ vassanassa kāraṇaṃ vuttaṃ. Vivaṭanti pakāsitaṃ appaṭicchannaṃ.",
  "atk-s0508a2:1471_4": "Nātivassatīti ettha atīti upasaggamattaṃ, na vassatīti attho. Avassanañcettha vuttavipariyāyena",
  "atk-s0508a2:1471_5": "veditabbaṃ cittasantānassa visodhitattā. Tasmāti vuttamevatthaṃ kāraṇabhāvena paccāmasati,",
  "atk-s0508a2:1471_6": "channassa duccaritassa āpattivassādīnaṃ ativassanato vivaṭassa ca avassanatoti attho.",
  "atk-s0508a2:1471_7": "Channaṃ vivarethāti puthujjanabhāvena chādanādhippāye uppannepi taṃ ananuvattitvā",
  "atk-s0508a2:1471_8": "vivaretha āvikareyya, yathādhammaṃ paṭikareyya. Evanti vivaraṇena yathādhammaṃ paṭipattiyā.",
  "atk-s0508a2:1471_9": "Tanti taṃ channaṃ duccaritaṃ. Nātivassati āpattivassaṃ kilesavassañca na vassati,",
  "atk-s0508a2:1471_10": "suddhante puggalaṃ patiṭṭhapetīti attho.",
  "atk-s0508a2:1472_0": "Idāni “ekaṃsena sīghaṃyeva ca attā sodhetabbo, appamādo kātabbo”ti tassa kāraṇaṃ",
  "atk-s0508a2:1472_1": "saṃvegavatthuṃ dassento “maccunābbhāhato loko”tiādimāha. Tattha maccunābbhāhato lokoti",
  "atk-s0508a2:1472_2": "ayaṃ sabbopi sattaloko coro viya coraghātakena, sabbavaṭṭanipātinā maccunā maraṇena",
  "atk-s0508a2:1472_3": "abhihato, na tassa hatthato muccati. Jarāya parivāritoti ayaṃ loko uppādato uddhaṃ",
  "atk-s0508a2:1472_4": "maraṇūpanayanarasāya jarāya parivārito ajjhotthaṭo, jarāsaṅghātaparimukkoti attho.",
  "atk-s0508a2:1472_5": "Taṇhāsallena otiṇṇoti sarīrassa anto nimuggena visapītakhurappena viya upādānalakkhaṇena",
  "atk-s0508a2:1472_6": "taṇhāsaṅkhātena sallena otiṇṇo hadayabbhantare ogāḷho. Taṇhā hi pīḷājananato anto",
  "atk-s0508a2:1472_7": "tudanato duruddhārato ca “sallo”ti vuccati. Icchādhūpāyitoti ārammaṇābhipatthanalakkhaṇāya",
  "atk-s0508a2:1472_8": "icchāya santāpito. Taṃ visayaṃ icchanto hi puggalo yadicchitaṃ visayaṃ labhanto vā",
  "atk-s0508a2:1472_9": "alabhanto vā tāya eva anudahanalakkhaṇāya icchāya santatto pariḷāhappatto hoti. Sadāti",
  "atk-s0508a2:1472_10": "sabbakālaṃ, idañca padaṃ sabbapadesu yojetabbaṃ.",
  "atk-s0508a2:1473_0": "Parikkhitto jarāya cāti na kevalaṃ maccunā abbhāhatoyeva, atha kho jarāya ca parikkhitto.",
  "atk-s0508a2:1473_1": "Jarāya samavaruddho jarāpākāraparikkhitto, na taṃ samatikkamatīti attho. Haññati",
  "atk-s0508a2:1473_2": "niccamattāṇoti atāṇo asaraṇo hutvā niccakālaṃ jarāmaraṇehi haññati vibādhīyati. Yathā",
  "atk-s0508a2:1473_3": "kiṃ? Pattadaṇḍova takkaro yathā takkaro coro katāparādho vajjhappatto atāṇo rājāṇāya",
  "atk-s0508a2:1473_4": "haññati, evamayaṃ loko jarāmaraṇehīti dasseti.",
  "atk-s0508a2:1474_0": "Āgacchantaggikhandhāvāti mahāvane ḍayhamāne taṃ abhibhavantā mahantā aggikkhandhā",
  "atk-s0508a2:1474_1": "viya maccu byādhi jarāti ime tayo anudahanaṭṭhena aggikkhandhā imaṃ sattalokaṃ abhibhavantā",
  "atk-s0508a2:1474_2": "āgacchanti, tesaṃ pana paṭibalo hutvā paccuggantuṃ abhibhavituṃ balaṃ ussāho natthi,",
  "atk-s0508a2:1474_3": "imassa lokassa, javo natthi palāyituṃ javantesu, ajjhottharantesu. Yattha te nābhibhavanti,",
  "atk-s0508a2:1474_4": "piṭṭhiṃ dassetvā tato palāyitumpi imassa lokassa jaṅghājavo natthi, evaṃ attanā asamattho",
  "atk-s0508a2:1474_5": "māyādīhi upāyehi appaṭikāre tividhe balavati paccāmitte niccupaṭṭhite kiṃ kātabbanti",
  "atk-s0508a2:1474_6": "ce? Amoghaṃ divasaṃ kayirā, appena bahukena vāti appena antamaso gaddūhanamattampi",
  "atk-s0508a2:1474_7": "kālaṃ pavattitena bahukena vā sakalaṃ ahorattaṃ pavattitena vipassanāmanasikārena",
  "atk-s0508a2:1474_8": "amoghaṃ avañjhaṃ divasaṃ kareyya, yasmā yaṃ yaṃ vijahate rattiṃ, tadūnaṃ tassa jīvitaṃ",
  "atk-s0508a2:1474_9": "ayaṃ satto yaṃ yaṃ rattiṃ vijahati nāseti khepeti, tadūnaṃ tena ūnaṃ tassa sattassa",
  "atk-s0508a2:1474_10": "jīvitaṃ hoti. Etena rattikkhayo nāma jīvitakkhayo tassa anivattanatoti dasseti. Tenāha –",
  "atk-s0508a2:1475": "“Yamekarattiṃ paṭhamaṃ, gabbhe vasati māṇavo;",
  "atk-s0508a2:1476": "Abbhuṭṭhitova so yāti, sa gacchaṃ na nivattatī”ti. ;",
  "atk-s0508a2:1477_0": "Na kevalaṃ rattivaseneva, atha kho iriyāpathavasenāpi jīvitakkhayo upadhāretabboti",
  "atk-s0508a2:1477_1": "āha “carato”tiādi. Caratoti gacchantassa. Tiṭṭhatoti ṭhitaṃ kappentassa. Āsīnasayanassa",
  "atk-s0508a2:1477_2": "vāti āsīnassa sayanassa vā, nisinnassa nipajjantassa vāti attho. “Āsīdana”ntipi paṭhanti,",
  "atk-s0508a2:1477_3": "tattha sāmiatthe upayogavacanaṃ daṭṭhabbaṃ. Upeti carimā rattīti carimakacittasahitā",
  "atk-s0508a2:1477_4": "ratti upagacchati, rattiggahaṇañcettha desanāsīsamattaṃ. Gamanādīsu yena kenaci iriyāpathena",
  "atk-s0508a2:1477_5": "samaṅgībhūtassa carimakāloyeva, tenevassa iriyāpathakkhaṇā jīvitaṃ khepetvā eva gacchanti,",
  "atk-s0508a2:1477_6": "tasmā na te kālo pamajjituṃ nāyaṃ tuyhaṃ pamādaṃ āpajjituṃ kālo “imasmiṃ nāma kāle",
  "atk-s0508a2:1477_7": "maraṇaṃ na hotī”ti aviditattā. Vuttaṃ hi –",
  "atk-s0508a2:1478": "“Animittamanaññātaṃ, maccānaṃ idha jīvitaṃ;",
  "atk-s0508a2:1479": "Kasirañca parittañca, tañca dukkhena saṃyuta”nti. ;",
  "atk-s0508a2:1480": "Tasmā evaṃ attānaṃ ovaditvā appamattena tīsu sikkhāsu anuyogo kātabboti adhippāyo.",
  "atk-s0508a2:1481": "Sirimaṇḍattheragāthāvaṇṇanā niṭṭhitā.",
  "atk-s0508a2:1482": "14. Sabbakāmittheragāthāvaṇṇanā",
  "atk-s0508a2:1483_0": "Dvipādakotiādikā āyasmato sabbakāmittherassa gāthā. Kā uppatti? Ayaṃ kira padumuttarassa",
  "atk-s0508a2:1483_1": "bhagavato sāsane uppannaṃ abbudaṃ sodhetvā paṭipākatikaṃ ṭhapentaṃ ekaṃ theraṃ disvā,",
  "atk-s0508a2:1483_2": "“ahampi anāgate ekassa buddhassa sāsane abbudaṃ sodhetvā paṭipākatikaṃ ṭhapetuṃ samattho",
  "atk-s0508a2:1483_3": "bhaveyya”nti patthanaṃ paṭṭhapetvā tadanurūpāni puññāni katvā devamanussesu saṃsaranto",
  "atk-s0508a2:1483_4": "imasmiṃ buddhuppāde aparinibbute eva bhagavati vesāliyaṃ khattiyakule nibbattitvā",
  "atk-s0508a2:1483_5": "sabbakāmoti laddhanāmo vayappatto ñātakehi dārapariggahaṃ kārito nissaraṇajjhāsayatāya",
  "atk-s0508a2:1483_6": "gharāvāsaṃ jigucchanto dhammabhaṇḍāgārikassa santike pabbajitvā samaṇadhammaṃ karonto",
  "atk-s0508a2:1483_7": "upajjhāyena saddhiṃ vesāliṃ upagato ñātigharaṃ agamāsi. Tattha naṃ purāṇadutiyikā",
  "atk-s0508a2:1483_8": "pativiyogadukkhitā kisā dubbaṇṇā analaṅkatā kiliṭṭhavatthanivasanā vanditvā rodamānā",
  "atk-s0508a2:1483_9": "ekamantaṃ aṭṭhāsi. Taṃ disvā therassa karuṇāpurassaraṃ mettaṃ upaṭṭhāpayato anubhūtārammaṇe",
  "atk-s0508a2:1483_10": "ayonisomanasikāravasena sahasā kileso uppajji.",
  "atk-s0508a2:1484_0": "So tena kasāhi tāḷito ājānīyo viya sañjātasaṃvego tāvadeva susānaṃ gantvā, asubhanimittaṃ",
  "atk-s0508a2:1484_1": "uggahetvā, tattha paṭiladdhajhānaṃ pādakaṃ katvā, vipassanaṃ vaḍḍhetvā, arahattaṃ",
  "atk-s0508a2:1484_2": "pāpuṇi. Athassa sasuro alaṅkatapaṭiyattaṃ dhītaraṃ ādāya mahatā parivārena naṃ uppabbājetukāmo",
  "atk-s0508a2:1484_3": "vihāraṃ agamāsi. Thero tassā adhippāyaṃ ñatvā attano kāmesu virattabhāvaṃ sabbattha",
  "atk-s0508a2:1484_4": "ca anupalittataṃ pakāsento –",
  "atk-s0508a2:1485": "453.",
  "atk-s0508a2:1486": "“Dvipādakoyaṃ asuci, duggandho parihīrati;",
  "atk-s0508a2:1487": "Nānākuṇapaparipūro, vissavanto tato tato.",
  "atk-s0508a2:1488": "454.",
  "atk-s0508a2:1489": "“Migaṃ nilīnaṃ kūṭena, baḷiseneva ambujaṃ;",
  "atk-s0508a2:1490": "Vānaraṃ viya lepena, bādhayanti puthujjanaṃ.",
  "atk-s0508a2:1491": "455.",
  "atk-s0508a2:1492": "“Rūpā saddā rasā gandhā, phoṭṭhabbā ca manoramā;",
  "atk-s0508a2:1493": "Pañca kāmaguṇā ete, itthirūpasmi dissare.",
  "atk-s0508a2:1494": "456.",
  "atk-s0508a2:1495": "“Ye etā upasevanti, rattacittā puthujjanā;",
  "atk-s0508a2:1496": "Vaḍḍhenti kaṭasiṃ ghoraṃ, ācinanti punabbhavaṃ.",
  "atk-s0508a2:1497": "457.",
  "atk-s0508a2:1498": "“Yo cetā parivajjeti, sappasseva padā siro;",
  "atk-s0508a2:1499": "Somaṃ visattikaṃ loke, sato samativattati.",
  "atk-s0508a2:1500": "458.",
  "atk-s0508a2:1501": "“Kāmesvādīnavaṃ disvā, nekkhammaṃ daṭṭhu khemato;",
  "atk-s0508a2:1502": "Nissaṭo sabbakāmehi, patto me āsavakkhayo”ti. –",
  "atk-s0508a2:1503": "Imā gāthā abhāsi.",
  "atk-s0508a2:1504_0": "Tattha dvipādakoti yadipi apādakādayopi kāyā asucīyeva, adhikāravasena pana ukkaṭṭhaparicchedena",
  "atk-s0508a2:1504_1": "vā evaṃ vuttaṃ. Yasmā vā aññe asucibhūtāpi kāyā loṇambilādīhi abhisaṅkharitvā manussānaṃ",
  "atk-s0508a2:1504_2": "bhojanepi upanīyanti, na pana manussakāyo, tasmā asucitarasabhāvamassa dassento “dvipādako”ti",
  "atk-s0508a2:1504_3": "āha. Ayanti tadā upaṭṭhitaṃ itthirūpaṃ sandhāyāha. Asucīti asuci eva, na ettha kiñcipi",
  "atk-s0508a2:1504_4": "sucīti attho. Duggandho parihīratīti duggandho samāno pupphagandhādīhi saṅkharitvā",
  "atk-s0508a2:1504_5": "pariharīyati. Nānākuṇapaparipūroti kesādianekappakārakuṇapabharito. Vissavanto tato",
  "atk-s0508a2:1504_6": "tatoti pupphagandhādīhissa jegucchabhāvaṃ paṭicchādetuṃ vāyamantānampi taṃ vāyāmaṃ",
  "atk-s0508a2:1504_7": "nipphalaṃ katvā navahi dvārehi kheḷasiṅghāṇikādīni lomakūpehi ca sedajallikaṃ ‘vissavantoyeva",
  "atk-s0508a2:1504_8": "parihīratī’ti sambandho.",
  "atk-s0508a2:1505_0": "Evaṃ jegucchopi samāno cāyaṃ kāyo kūṭādīhi viya migādike attano rūpādīhi andhaputhujjane",
  "atk-s0508a2:1505_1": "vañcetiyevāti dassento “miga”ntiādimāha. Tattha migaṃ nilīnaṃ kūṭenāti pāsavākarādinā",
  "atk-s0508a2:1505_2": "kūṭena nilīnaṃ, paṭicchannaṃ katvā migaṃ viya nesādo. Vakkhamāno hi iva-saddo idhāpi",
  "atk-s0508a2:1505_3": "ānetvā yojetabbo. Baḷiseneva ambujanti ambujaṃ macchaṃ āmisabaddhena baḷisena viya",
  "atk-s0508a2:1505_4": "bāḷisiko. Vānaraṃ viya lepenāti rukkhasilādīsu pakkhittena makkaṭalepena makkaṭaṃ",
  "atk-s0508a2:1505_5": "viya migaluddo andhaputhujjanaṃ vañcento bādhentīti.",
  "atk-s0508a2:1506_0": "Ke pana bādhentīti āha. “Rūpā saddā”tiādi. Rūpādayo hi pañca kāmakoṭṭhāsā visesato",
  "atk-s0508a2:1506_1": "visabhāgavatthusannissayā vipallāsūpanissayena ayonisomanasikārena parikkhittānaṃ",
  "atk-s0508a2:1506_2": "andhaputhujjanānaṃ mano ramento kilesavatthutāya anatthāvahabhāvato te bādhenti nāma.",
  "atk-s0508a2:1506_3": "Tena vuttaṃ “rūpā saddā…pe… itthirūpasmi dissare”ti.",
  "atk-s0508a2:1507_0": "Itthiggahaṇañcettha adhikāravasena katanti veditabbaṃ. Tenevāha “ye etā upasevantī”tiādi.",
  "atk-s0508a2:1507_1": "Tassattho – ye puthujjanā etā itthiyo rattacittā rāgābhibhūtacittā upabhogavatthusaññāya",
  "atk-s0508a2:1507_2": "upasevanti. Vaḍḍhenti kaṭasiṃ ghoranti te jātiādīhi nirayādīhi ca ghoraṃ, bhayānakaṃ,",
  "atk-s0508a2:1507_3": "andhabālehi abhiramitabbato kaṭasisaṅkhātaṃ saṃsāraṃ punappunaṃ uppattimaraṇādinā",
  "atk-s0508a2:1507_4": "vaḍḍhenti. Tenāha “ācinanti punabbhava”nti.",
  "atk-s0508a2:1508_0": "Yo cetāti yo pana puggalo etā itthiyo tattha chandarāgassa vikkhambhanena vā samucchindanena",
  "atk-s0508a2:1508_1": "vā attano pādena sappassa siraṃ viya parivajjeti, so sabbaṃ lokaṃ visajitvā ṭhitattā",
  "atk-s0508a2:1508_2": "loke visattikāsaṅkhātaṃ taṇhaṃ sato hutvā samativattati.",
  "atk-s0508a2:1509_0": "Kāmesvādīnavaṃ disvāti “aṭṭhikaṅkalūpamā kāmā bahudukkhā bahupāyāsā”tiādinā vatthukāmesu",
  "atk-s0508a2:1509_1": "kilesakāmesu anekākāravokāraṃ ādīnavaṃ, dosaṃ, disvā. Nekkhammaṃ daṭṭhu khematoti",
  "atk-s0508a2:1509_2": "kāmehi bhavehi ca nikkhantabhāvato nekkhammaṃ, pabbajjaṃ, nibbānañca, khemato, anupaddavato,",
  "atk-s0508a2:1509_3": "daṭṭhu, disvā. Sabbakāmehipi tebhūmakadhammehi nissaṭo visaṃyutto. Sabbepi tebhūmakā",
  "atk-s0508a2:1509_4": "dhammā kāmanīyaṭṭhena kāmā, tehi ca thero visaṃyutto. Tenāha “patto me āsavakkhayo”ti.",
  "atk-s0508a2:1510_0": "Evaṃ thero ādito pañcahi gāthāhi dhammaṃ kathetvā chaṭṭhagāthāya aññaṃ byākāsi. Taṃ",
  "atk-s0508a2:1510_1": "sutvā sasuro “ayaṃ sabbattha anupalitto, na sakkā imaṃ kāmesu patāretu”nti yathāgatamaggeneva",
  "atk-s0508a2:1510_2": "gato. Theropi vassasataparinibbute bhagavati upasampadāya vīsavassasatiko pathabyā",
  "atk-s0508a2:1510_3": "thero hutvā, vesālikehi vajjiputtehi uppāditaṃ sāsanassa abbudaṃ sodhetvā, dutiyaṃ",
  "atk-s0508a2:1510_4": "dhammasaṅgītiṃ saṅgāyitvā “anāgate dhammāsokakāle uppajjanakaṃ abbudaṃ sodhehī”ti",
  "atk-s0508a2:1510_5": "tissamahābrahmānaṃ āṇāpetvā anupādisesāya nibbānadhātuyā parinibbāyi.",
  "atk-s0508a2:1511": "Sabbakāmittheragāthāvaṇṇanā niṭṭhitā.",
  "atk-s0508a2:1512": "Chakkanipātavaṇṇanā niṭṭhitā.",
  "atk-s0508a2:1513": "7. Sattakanipāto",
  "atk-s0508a2:1514": "1. Sundarasamuddattheragāthāvaṇṇanā",
  "atk-s0508a2:1515_0": "Sattakanipāte alaṅkatātiādikā āyasmato sundarasamuddattherassa gāthā. Kā uppatti?",
  "atk-s0508a2:1515_1": "Ayampi purimabuddhesu katādhikāro tattha tattha bhave puññāni upacinitvā imasmiṃ",
  "atk-s0508a2:1515_2": "buddhuppāde rājagahe aññatarassa mahāvibhavassa seṭṭhino putto hutvā nibbatti. Samuddotissa",
  "atk-s0508a2:1515_3": "nāmaṃ ahosi. Rūpasampattiyā pana sundarasamuddoti paññāyittha. So paṭhamavaye ṭhito",
  "atk-s0508a2:1515_4": "bhagavato rājagahappavese buddhānubhāvaṃ disvā, paṭiladdhasaddho nissaraṇajjhāsayatāya",
  "atk-s0508a2:1515_5": "pabbajitvā, laddhūpasampado samādinnadhutadhammo rājagahato sāvatthiṃ gantvā, kalyāṇamittassa",
  "atk-s0508a2:1515_6": "santike vipassanācāraṃ uggahetvā, kammaṭṭhānaṃ anuyuñjanto viharati. Tassa mātā rājagahe",
  "atk-s0508a2:1515_7": "ussavadivase aññe seṭṭhiputte sapajāpatike alaṅkatapaṭiyatte ussavakīḷaṃ kīḷante",
  "atk-s0508a2:1515_8": "disvā, puttaṃ anussaritvā rodati. Taṃ disvā aññatarā gaṇikā rodanakāraṇaṃ pucchi.",
  "atk-s0508a2:1515_9": "Sā tassā taṃ kāraṇaṃ kathesi. Taṃ sutvā gaṇikā “ahaṃ taṃ ānessāmi, passa tāva mama",
  "atk-s0508a2:1515_10": "itthibhāva”nti vatvā “yadi evaṃ taṃyeva tassa pajāpatiṃ katvā imassa kulassa sāminiṃ",
  "atk-s0508a2:1515_11": "karissāmī”ti tāya bahuṃ dhanaṃ datvā, vissajjitā mahatā parivārena sāvatthiṃ gantvā,",
  "atk-s0508a2:1515_12": "therassa piṇḍāya vicaraṇaṭṭhāne ekasmiṃ gehe vasamānā divase divase aññehi therassa",
  "atk-s0508a2:1515_13": "sakkaccaṃ piṇḍapātaṃ dāpesi. Alaṅkatapaṭiyattā ca hutvā suvaṇṇapādukā āruyha attānaṃ",
  "atk-s0508a2:1515_14": "dassesi. Athekadivasaṃ gehadvārena gacchantaṃ theraṃ disvā, suvaṇṇapādukā omuñcitvā,",
  "atk-s0508a2:1515_15": "añjaliṃ paggayha purato gacchantī nānappakāraṃ theraṃ kāmanimantanāya nimantesi.",
  "atk-s0508a2:1515_16": "Taṃ sutvā thero “puthujjanacittaṃ nāma cañcalaṃ, yaṃnūna mayā idāneva ussāho karaṇīyo”ti",
  "atk-s0508a2:1515_17": "tattheva ṭhito bhāvanaṃ ussukkāpetvā chaḷabhiñño ahosi. Taṃ sandhāya vuttaṃ –",
  "atk-s0508a2:1516": "459.",
  "atk-s0508a2:1517": "“Alaṅkatā suvasanā, māladhārī vibhūsitā;",
  "atk-s0508a2:1518": "Alattakakatāpādā, pādukāruyha vesikā.",
  "atk-s0508a2:1519": "460.",
  "atk-s0508a2:1520": "“Pādukā oruhitvāna, purato pañjalīkatā;",
  "atk-s0508a2:1521": "Sā maṃ saṇhena mudunā, mhitapubbaṃ abhāsatha.",
  "atk-s0508a2:1522": "461.",
  "atk-s0508a2:1523": "“‘Yuvāsi tvaṃ pabbajito, tiṭṭhāhi mama sāsane;",
  "atk-s0508a2:1524": "Bhuñja mānusake kāme, ahaṃ vittaṃ dadāmi te;",
  "atk-s0508a2:1525": "Saccaṃ te paṭijānāmi, aggiṃ vā te harāmahaṃ.",
  "atk-s0508a2:1526": "462.",
  "atk-s0508a2:1527": "“‘Yadā jiṇṇā bhavissāma, ubho daṇḍaparāyanā;",
  "atk-s0508a2:1528": "Ubhopi pabbajissāma, ubhayattha kaṭaggaho”’.",
  "atk-s0508a2:1529": "463.",
  "atk-s0508a2:1530": "“Tañca disvāna yācantiṃ, vesikaṃ pañjalīkataṃ;",
  "atk-s0508a2:1531": "Alaṅkataṃ suvasanaṃ, maccupāsaṃva oḍḍitaṃ.",
  "atk-s0508a2:1532": "464.",
  "atk-s0508a2:1533": "“Tato me manasīkāro, yoniso udapajjatha;",
  "atk-s0508a2:1534": "Ādīnavo pāturahu, nibbidā samatiṭṭhatha.",
  "atk-s0508a2:1535": "465.",
  "atk-s0508a2:1536": "“Tato cittaṃ vimucci me, passa dhammasudhammataṃ;",
  "atk-s0508a2:1537": "Tisso vijjā anuppattā, kataṃ buddhassa sāsana”nti.",
  "atk-s0508a2:1538_0": "Tattha māladhārīti mālādhārinī piḷandhapupphadāmā. Vibhūsitāti ūnaṭṭhānassa pūraṇavasena",
  "atk-s0508a2:1538_1": "pupphehi ceva gandhavilepanādīhi ca vibhūsitagattā. “Alaṅkatā”ti iminā hatthūpagagīvūpagādīhi",
  "atk-s0508a2:1538_2": "ābharaṇehi alaṅkaraṇaṃ adhippetaṃ. Alattakakatāpādāti pariṇatajayasumanapupphavaṇṇena",
  "atk-s0508a2:1538_3": "lākhārasena rañjitacaraṇayugaḷā. Samāsapadañhetaṃ, “alattakakatapādā”ti vattabbe",
  "atk-s0508a2:1538_4": "gāthāsukhatthaṃ dīghaṃ katvā vuttaṃ. Asamāsabhāve pana “tassā”ti vacanaseso veditabbo.",
  "atk-s0508a2:1538_5": "Pādukāruyha vesikāti ekā rūpūpajīvikā itthī yathāvuttavesā suvaṇṇapādukā paṭimuñcitvā",
  "atk-s0508a2:1538_6": "“ṭhitā”ti vacanaseso.",
  "atk-s0508a2:1539_0": "Pādukā oruhitvānāti pādukāhi otaritvā, suvaṇṇapādukāyo omuñcitvāti attho. Pañjalīkatāti",
  "atk-s0508a2:1539_1": "paggahitaañjalikā sā vesī maṃ. Sāmaṃ vā vacanaparamparaṃ vinā sayameva abhāsatha.",
  "atk-s0508a2:1539_2": "Saṇhenāti maṭṭhena. Mudunāti madhurena. “Vacanenā”ti avuttampi vuttameva hoti, abhāsathāti, vuttattā.",
  "atk-s0508a2:1540_0": "Yuvāsi tvaṃ pabbajitoti tvaṃ pabbajanto yuvā, daharoyeva hutvā pabbajitosi, nanu",
  "atk-s0508a2:1540_1": "pabbajantena sattame dasake sampatteva pabbajitabbanti dasseti. Tiṭṭhāhi mama sāsaneti mama vacane tiṭṭha.",
  "atk-s0508a2:1541_0": "Kiṃ pana tanti āha “bhuñja mānusake kāme”ti kāme paribhuñjitukāmassa rūpasampatti,",
  "atk-s0508a2:1541_1": "vayasampatti, parivārasampatti, bhogasampatti ca icchitabbā. Tattha “kuto me bhogasampattī”ti",
  "atk-s0508a2:1541_2": "vadeyyāti, āha “ahaṃ vittaṃ dadāmi te”ti. “Tayidaṃ vacanaṃ kathaṃ saddahātabba”nti",
  "atk-s0508a2:1541_3": "maññeyyāti taṃ saddahāpentī āha “saccaṃ te paṭijānāmi, aggiṃ vā te harāmaha”nti.",
  "atk-s0508a2:1541_4": "“Bhuñja mānusake kāme, ahaṃ vittaṃ dadāmi te”ti yadidaṃ mayā paṭiññātaṃ, taṃ ekaṃsena",
  "atk-s0508a2:1541_5": "saccameva paṭijānāmi, sace me na pattiyāyasi, aggiṃ vā te harāmahaṃ aggiṃ haritvā",
  "atk-s0508a2:1541_6": "aggipaccayaṃ sapathaṃ karomīti attho. Ubhayattha kaṭaggahoti amhākaṃ ubhinnaṃ jiṇṇakāle",
  "atk-s0508a2:1541_7": "pabbajjanaṃ ubhayattha jayaggāho. Yaṃ mayaṃ yāva daṇḍaparāyanakālā bhoge bhuñjāma,",
  "atk-s0508a2:1541_8": "evaṃ idhalokepi bhogehi na jīyāma, mayaṃ pacchā pabbajissāma, evaṃ paralokepi bhogehi",
  "atk-s0508a2:1541_9": "na jīyāmāti adhippāyo. Tatoti taṃ nimittaṃ, kāmehi nimantentiyā “yuvāsi tva”ntiādinā",
  "atk-s0508a2:1541_10": "“yadā jiṇṇā bhavissāmā”tiādinā ca tassā vesiyā vuttavacanahetu. Tañhi vacanaṃ aṅkusaṃ",
  "atk-s0508a2:1541_11": "katvā thero samaṇadhammaṃ karonto sadatthaṃ paripūresi. Sesaṃ heṭṭhā vuttanayameva.",
  "atk-s0508a2:1542": "Sundarasamuddattheragāthāvaṇṇanā niṭṭhitā.",
  "atk-s0508a2:1543": "2. Lakuṇḍakabhaddiyattheragāthāvaṇṇanā",
  "atk-s0508a2:1544_0": "Pare ambāṭakārāmetiādikā āyasmato lakuṇḍakabhaddiyattherassa gāthā. Kā uppatti? Ayaṃ",
  "atk-s0508a2:1544_1": "kira padumuttarassa bhagavato kāle haṃsavatīnagare mahābhoge kule nibbattitvā, vayappatto",
  "atk-s0508a2:1544_2": "satthu santike dhammaṃ suṇanto nisinno tasmiṃ khaṇe satthāraṃ ekaṃ bhikkhuṃ mañjussarānaṃ",
  "atk-s0508a2:1544_3": "aggaṭṭhāne ṭhapentaṃ disvā, sayampi taṃ ṭhānaṃ patthento buddhappamukhassa bhikkhusaṅghassa",
  "atk-s0508a2:1544_4": "mahādānaṃ datvā, “aho vatāhampi anāgate ayaṃ bhikkhu viya ekassa buddhassa sāsane",
  "atk-s0508a2:1544_5": "mañjussarānaṃ aggo bhaveyya”nti paṇidhānaṃ akāsi. Bhagavā ca tassa anantarāyataṃ",
  "atk-s0508a2:1544_6": "disvā byākaritvā pakkāmi.",
  "atk-s0508a2:1545_0": "So tattha yāvajīvaṃ puññāni katvā devamanussesu saṃsaranto phussassa bhagavato kāle",
  "atk-s0508a2:1545_1": "cittapattakokilo hutvā rājuyyānato madhuraṃ ambaphalaṃ tuṇḍenādāya gacchanto satthāraṃ",
  "atk-s0508a2:1545_2": "disvā pasannamānaso “dassāmī”ti cittaṃ uppādesi. Satthā tassa cittaṃ ñatvā pattaṃ",
  "atk-s0508a2:1545_3": "gahetvā nisīdi. Kokilo dasabalassa patte ambapakkaṃ patiṭṭhāpesi. Satthā taṃ paribhuñji.",
  "atk-s0508a2:1545_4": "So kokilo pasannamānaso teneva pītisukhena sattāhaṃ vītināmesi. Tena ca puññakammena",
  "atk-s0508a2:1545_5": "mañjussaro ahosi. Kassapasammāsambuddhakāle pana cetiye āraddhe kiṃ pamāṇaṃ karoma?",
  "atk-s0508a2:1545_6": "Sattayojanappamāṇaṃ. Atimahantametaṃ. Chayojanappamāṇaṃ. Etampi atimahantaṃ. Pañcayojanaṃ,",
  "atk-s0508a2:1545_7": "catuyojanaṃ, tiyojanaṃ, dviyojananti vutte ayaṃ tadā jeṭṭhavaḍḍhakī hutvā “etha,",
  "atk-s0508a2:1545_8": "bho, anāgate sukhapaṭijaggiyaṃ kātuṃ vaṭṭatī”ti vatvā rajjuyā parikkhipanto gāvutamattake",
  "atk-s0508a2:1545_9": "ṭhatvā “ekekaṃ mukhaṃ gāvutaṃ gāvutaṃ hotu, cetiyaṃ ekayojanāvaṭṭaṃ yojanubbedhaṃ",
  "atk-s0508a2:1545_10": "bhavissatī”ti āha. Te tassa vacane aṭṭhaṃsu. Iti appamāṇassa buddhassa pamāṇaṃ akāsīti.",
  "atk-s0508a2:1545_11": "Tena pana kammena nibbattanibbattaṭṭhāne aññehi nīcatarappamāṇo hoti.",
  "atk-s0508a2:1546_0": "So amhākaṃ satthu kāle sāvatthiyaṃ mahābhogakule nibbatti, bhaddiyotissa nāmaṃ ahosi.",
  "atk-s0508a2:1546_1": "Atirassatāya pana lakuṇḍakabhaddiyoti paññāyittha. So satthu santike dhammaṃ sutvā,",
  "atk-s0508a2:1546_2": "paṭiladdhasaddho pabbajitvā, bahussuto dhammakathiko hutvā madhurena sarena paresaṃ",
  "atk-s0508a2:1546_3": "dhammaṃ kathesi. Athekasmiṃ ussavadivase ekena brāhmaṇena saddhiṃ rathena gacchantī",
  "atk-s0508a2:1546_4": "aññatarā gaṇikā theraṃ disvā dantavidaṃsakaṃ hasi. Thero tassā dantaṭṭhike nimittaṃ",
  "atk-s0508a2:1546_5": "gahetvā jhānaṃ uppādetvā, taṃ pādakaṃ katvā, vipassanaṃ paṭṭhapetvā, anāgāmī ahosi.",
  "atk-s0508a2:1546_6": "So abhiṇhaṃ kāyagatāya satiyā viharanto ekadivasaṃ āyasmatā dhammasenāpatinā ovadiyamāno",
  "atk-s0508a2:1546_7": "arahatte patiṭṭhahi. Tena vuttaṃ apadāne –",
  "atk-s0508a2:1547": "“Padumuttaro nāma jino, sabbadhammesu cakkhumā;",
  "atk-s0508a2:1548": "Ito satasahassamhi, kappe uppajji nāyako.",
  "atk-s0508a2:1549": "“Tadāhaṃ haṃsavatiyaṃ seṭṭhiputto mahaddhano;",
  "atk-s0508a2:1550": "Jaṅghāvihāraṃ vicaraṃ, saṅghārāmaṃ agacchahaṃ.",
  "atk-s0508a2:1551": "“Tadā so lokapajjoto, dhammaṃ desesi nāyako;",
  "atk-s0508a2:1552": "Mañjussarānaṃ pavaraṃ, sāvakaṃ abhikittayi.",
  "atk-s0508a2:1553": "“Taṃ sutvā mudito hutvā, kāraṃ katvā mahesino;",
  "atk-s0508a2:1554": "Vanditvā satthuno pāde, taṃ ṭhānamabhipatthayiṃ.",
  "atk-s0508a2:1555": "“Tadā buddho viyākāsi, saṅghamajjhe vināyako;",
  "atk-s0508a2:1556": "Anāgatamhi addhāne, lacchase taṃ manorathaṃ.",
  "atk-s0508a2:1557": "“Satasahassito kappe, okkākakulasambhavo;",
  "atk-s0508a2:1558": "Gotamo nāma gottena, satthā loke bhavissati.",
  "atk-s0508a2:1559": "“Tassa dhammesu dāyādo, oraso dhammanimmito;",
  "atk-s0508a2:1560": "Bhaddiyo nāma nāmena, hessati satthu sāvako.",
  "atk-s0508a2:1561": "“Tena kammena sukatena, cetanāpaṇidhīhi ca;",
  "atk-s0508a2:1562": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a2:1563": "“Dvenavute ito kappe, phusso uppajji nāyako;",
  "atk-s0508a2:1564": "Durāsado duppasaho, sabbalokuttamo jino.",
  "atk-s0508a2:1565": "“Caraṇena ca sampanno, brahā uju patāpavā;",
  "atk-s0508a2:1566": "Hitesī sabbasattānaṃ, bahuṃ mocesi bandhanā.",
  "atk-s0508a2:1567": "“Nandārāmavane tassa, ahosiṃ phussakokilo;",
  "atk-s0508a2:1568": "Gandhakuṭisamāsanne, ambarukkhe vasāmahaṃ.",
  "atk-s0508a2:1569": "“Tadā piṇḍāya gacchantaṃ, dakkhiṇeyyaṃ jinuttamaṃ;",
  "atk-s0508a2:1570": "Disvā cittaṃ pasādetvā, mañjunābhinikūjahaṃ.",
  "atk-s0508a2:1571": "“Rājuyyānaṃ tadā gantvā, supakkaṃ kanakattacaṃ;",
  "atk-s0508a2:1572": "Ambapiṇḍaṃ gahetvāna, sambuddhassopanāmayiṃ.",
  "atk-s0508a2:1573": "“Tadā me cittamaññāya, mahākāruṇiko jino;",
  "atk-s0508a2:1574": "Upaṭṭhākassa hatthato, pattaṃ paggaṇhi nāyako.",
  "atk-s0508a2:1575": "“Adāsiṃ haṭṭhacittohaṃ, ambapiṇḍaṃ mahāmune;",
  "atk-s0508a2:1576": "Patte pakkhippa pakkhehi, pañjaliṃ katvāna mañjunā.",
  "atk-s0508a2:1577": "“Sarena rajanīyena, savanīyena vaggunā;",
  "atk-s0508a2:1578": "Vassanto buddhapūjatthaṃ, nīḷaṃ gantvā nipajjahaṃ.",
  "atk-s0508a2:1579": "“Tadā muditacittaṃ maṃ, buddhapemagatāsayaṃ;",
  "atk-s0508a2:1580": "Sakuṇagghi upāgantvā, ghātayī duṭṭhamānaso.",
  "atk-s0508a2:1581": "“Tato cutohaṃ tusite, anubhotvā mahāsukhaṃ;",
  "atk-s0508a2:1582": "Manussayonimāgacchiṃ, tassa kammassa vāhasā.",
  "atk-s0508a2:1583": "“Imamhi bhaddake kappe, brahmabandhu mahāyaso;",
  "atk-s0508a2:1584": "Kassapo nāma gottena, uppajji vadataṃ varo.",
  "atk-s0508a2:1585": "“Sāsanaṃ jotayitvā so, abhibhuyya kutitthiye;",
  "atk-s0508a2:1586": "Vinayitvāna veneyye, nibbuto so sasāvako.",
  "atk-s0508a2:1587": "“Nibbute tamhi lokagge, pasannā janatā bahū;",
  "atk-s0508a2:1588": "Pūjanatthāya buddhassa, thūpaṃ kubbanti satthuno.",
  "atk-s0508a2:1589": "“Sattayojanikaṃ thūpaṃ, sattaratanabhūsitaṃ;",
  "atk-s0508a2:1590": "Karissāma mahesissa, iccevaṃ mantayanti te.",
  "atk-s0508a2:1591": "“Kikino kāsirājassa, tadā senāya nāyako;",
  "atk-s0508a2:1592": "Hutvāhaṃ appamāṇassa, pamāṇaṃ cetiye vadiṃ.",
  "atk-s0508a2:1593": "“Tadā te mama vākyena, cetiyaṃ yojanuggataṃ;",
  "atk-s0508a2:1594": "Akaṃsu naravīrassa, nānāratanabhūsitaṃ.",
  "atk-s0508a2:1595": "“Tena kammena sukatena, cetanāpaṇidhīhi ca;",
  "atk-s0508a2:1596": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a2:1597": "“Pacchime ca bhave dāni, jāto seṭṭhikule ahaṃ;",
  "atk-s0508a2:1598": "Sāvatthiyaṃ puravare, iddhe phīte mahaddhane.",
  "atk-s0508a2:1599": "“Purappavese sugataṃ, disvā vimhitamānaso;",
  "atk-s0508a2:1600": "Pabbajitvāna na ciraṃ, arahattamapāpuṇiṃ.",
  "atk-s0508a2:1601": "“Cetiyassa pamāṇaṃ yaṃ, akariṃ tena kammunā;",
  "atk-s0508a2:1602": "Lakuṇḍakasarīrohaṃ, jāto paribhavāraho.",
  "atk-s0508a2:1603": "“Sarena madhurenāhaṃ, pūjitvā isisattamaṃ;",
  "atk-s0508a2:1604": "Mañjussarānaṃ bhikkhūnaṃ, aggattamanupāpuṇiṃ.",
  "atk-s0508a2:1605": "“Phaladānena buddhassa, guṇānussaraṇena ca;",
  "atk-s0508a2:1606": "Sāmaññaphalasampanno, viharāmi anāsavo.",
  "atk-s0508a2:1607": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1608": "Aparabhāge aññaṃ byākaronto –",
  "atk-s0508a2:1609": "466.",
  "atk-s0508a2:1610": "“Pare ambāṭakārāme, vanasaṇḍamhi bhaddiyo;",
  "atk-s0508a2:1611": "Samūlaṃ taṇhamabbuyha, tattha bhaddova jhāyati.",
  "atk-s0508a2:1612": "467.",
  "atk-s0508a2:1613": "“Ramanteke mudiṅgehi, vīṇāhi paṇavehi ca;",
  "atk-s0508a2:1614": "Ahañca rukkhamūlasmiṃ, rato buddhassa sāsane.",
  "atk-s0508a2:1615": "468.",
  "atk-s0508a2:1616": "“Buddho ce me varaṃ dajjā, so ca labbhetha me varo;",
  "atk-s0508a2:1617": "Gaṇhehaṃ sabbalokassa, niccaṃ kāyagataṃ sati”nti. –",
  "atk-s0508a2:1618": "Imā tisso gāthā abhāsi.",
  "atk-s0508a2:1619_0": "Tattha pareti seṭṭhe adhike, visiṭṭheti attho. Adhikavācī hi ayaṃ parasaddo “paraṃ",
  "atk-s0508a2:1619_1": "viya mattāyā”tiādīsu viya. Ambāṭakārāmeti evaṃnāmake ārāme. So kira chāyūdakasampanno",
  "atk-s0508a2:1619_2": "vanasaṇḍamaṇḍito ramaṇīyo hoti tena “pare”ti visesetvā vutto. “Ambāṭakavane ambāṭakehi",
  "atk-s0508a2:1619_3": "abhilakkhitavane”ti ca vadanti. Vanasaṇḍamhīti vanagahane, ghananicitarukkhagacchalatāsamūhe",
  "atk-s0508a2:1619_4": "vaneti attho. Bhaddiyoti evaṃnāmako, attānameva thero aññaṃ viya vadati. Samūlaṃ",
  "atk-s0508a2:1619_5": "taṇhamabbuyhāti taṇhāya mūlaṃ nāma avijjā. Tasmā sāvijjaṃ taṇhaṃ aggamaggena samugghāṭetvāti",
  "atk-s0508a2:1619_6": "attho. Tattha bhaddova jhāyatīti lokuttarehi sīlādīhi bhaddo sundaro tasmiṃyeva vanasaṇḍe",
  "atk-s0508a2:1619_7": "katakiccatāya diṭṭhadhammasukhavihāravasena aggaphalajhānena jhāyati.",
  "atk-s0508a2:1620_0": "Phalasukhena ca jhānasamāpattīhi ca vītināmetīti attano vivekaratiṃ dassetvā “ramanteke”ti",
  "atk-s0508a2:1620_1": "gāthāyapi byatirekamukhena tamevatthaṃ dasseti. Tattha mudiṅgehīti aṅgikādīhi murajehi.",
  "atk-s0508a2:1620_2": "Vīṇāhīti nandinīādīhi vīṇāhi. Paṇavehīti turiyehi ramanti eke kāmabhogino, sā pana",
  "atk-s0508a2:1620_3": "tesaṃ rati anariyā anatthasaṃhitā. Ahañcā ti ahaṃ pana, ekako buddhassa bhagavato",
  "atk-s0508a2:1620_4": "sāsane rato, tato eva rukkhamūlasmiṃ rato abhirato viharāmīti attho.",
  "atk-s0508a2:1621_0": "Evaṃ attano vivekābhiratiṃ kittetvā idāni yaṃ kāyagatāsatikammaṭṭhānaṃ bhāvetvā arahattaṃ",
  "atk-s0508a2:1621_1": "patto, tassa pasaṃsanatthaṃ “buddho ce me”ti gāthamāha. Tassattho – sace buddho bhagavā",
  "atk-s0508a2:1621_2": "“ekāhaṃ, bhante, bhagavantaṃ varaṃ yācāmī”ti mayā yācito “atikkantavarā kho, bhikkhu,",
  "atk-s0508a2:1621_3": "tathāgatā”ti apaṭikkhipitvā mayhaṃ yathāyācitaṃ varaṃ dadeyya, so ca varo mamādhippāyapūrako",
  "atk-s0508a2:1621_4": "labbhetha mayhaṃ manorathaṃ matthakaṃ pāpeyyāti thero parikappavasena vadati. “Bhante,",
  "atk-s0508a2:1621_5": "sabbo loko sabbakālaṃ kāyagatāsatikammaṭṭhānaṃ bhāvetū”ti “sabbalokassa niccaṃ kāyagatāsati",
  "atk-s0508a2:1621_6": "bhāvetabbā”ti katvā varaṃ gaṇhe ahanti dassento āha “gaṇhehaṃ sabbalokassa, niccaṃ",
  "atk-s0508a2:1621_7": "kāyagataṃ sati”nti. Idāni aparikkhaṇagarahāmukhena parikkhaṇaṃ pasaṃsanto –",
  "atk-s0508a2:1622": "469.",
  "atk-s0508a2:1623": "“Ye maṃ rūpena pāmiṃsu, ye ca ghosena anvagū;",
  "atk-s0508a2:1624": "Chandarāgavasūpetā, na maṃ jānanti te janā.",
  "atk-s0508a2:1625": "470.",
  "atk-s0508a2:1626": "“Ajjhattañca na jānāti, bahiddhā ca na passati;",
  "atk-s0508a2:1627": "Samantāvaraṇo bālo, sa ve ghosena vuyhati.",
  "atk-s0508a2:1628": "471.",
  "atk-s0508a2:1629": "“Ajjhattañca na jānāti, bahiddhā ca vipassati;",
  "atk-s0508a2:1630": "Bahiddhā phaladassāvī, sopi ghosena vuyhati.",
  "atk-s0508a2:1631": "472.",
  "atk-s0508a2:1632": "“Ajjhattañca pajānāti, bahiddhā ca vipassati;",
  "atk-s0508a2:1633": "Anāvaraṇadassāvī, na so ghosena vuyhatī”ti. –",
  "atk-s0508a2:1634": "Imā catasso gāthā abhāsi.",
  "atk-s0508a2:1635_0": "Tattha ye maṃ rūpena pāmiṃsūti ye janā aviddasū mama rūpena apasādikena nihīnena",
  "atk-s0508a2:1635_1": "“ākārasadisī paññā”ti, dhammasarīrena ca maṃ nihīnaṃ pāmiṃsu, “orako aya”nti hīḷentā",
  "atk-s0508a2:1635_2": "paricchindanavasena maññiṃsūti attho. Ye ca ghosena anvagūti ye ca sattā ghosena",
  "atk-s0508a2:1635_3": "mañjunā maṃ sambhāvanāvasena anugatā bahu maññiṃsu, taṃ tesaṃ micchā, na hi ahaṃ",
  "atk-s0508a2:1635_4": "rūpamattena avamantabbo, ghosamattena vā na bahuṃ mantabbo, tasmā chandarāgavasūpetā,",
  "atk-s0508a2:1635_5": "na maṃ jānanti te janāti te duvidhāpi janā chandarāgassa vasaṃ upetā appahīnachandarāgā",
  "atk-s0508a2:1635_6": "sabbaso pahīnachandarāgaṃ maṃ na jānanti.",
  "atk-s0508a2:1636_0": "Avisayo tesaṃ mādiso ajjhattaṃ bahiddhā ca apariññātavatthutāyāti dassetuṃ “ajjhatta”ntiādi",
  "atk-s0508a2:1636_1": "vuttaṃ. Ajjhattanti attano santāne khandhāyatanādidhammaṃ. Bahiddhāti parasantāne.",
  "atk-s0508a2:1636_2": "Atha vā ajjhattanti, mama abbhantare asekkhasīlakkhandhādiṃ. Bahiddhāti, mameva ākappasampattiyādiyuttaṃ",
  "atk-s0508a2:1636_3": "bahiddhā rūpadhammappavattiṃ cakkhuviññāṇādippavattiñca. Samantāvaraṇoti evaṃ ajjhattañca",
  "atk-s0508a2:1636_4": "bahiddhā ca ajānanena samantato āvaraṇayutto āvaṭañāṇagatiko. Sa ve ghosena vuyhatīti",
  "atk-s0508a2:1636_5": "so paraneyyabuddhiko bālo ghosena paresaṃ vacanena vuyhati niyyati ākaḍḍhīyati.",
  "atk-s0508a2:1637_0": "Bahiddhā ca vipassatīti yo ca vuttanayena ajjhattaṃ na jānāti, bahiddhā pana sutānusārena",
  "atk-s0508a2:1637_1": "ākappasampattiādiupadhāraṇena vā visesato passati. “Guṇavisesayutto siyā”ti maññati,",
  "atk-s0508a2:1637_2": "sopi bahiddhā phaladassāvī nayaggāhena phalamattaṃ gaṇhanto vuttanayena ghosena vuyhati,",
  "atk-s0508a2:1637_3": "sopi mādise na jānātīti attho.",
  "atk-s0508a2:1638_0": "Yo pana ajjhattañca khīṇāsavassa abbhantare asekkhasīlakkhandhādiguṇaṃ jānāti, bahiddhā",
  "atk-s0508a2:1638_1": "cassa paṭipattisallakkhaṇena visesato guṇavisesayogaṃ passati. Anāvaraṇadassāvī kenaci",
  "atk-s0508a2:1638_2": "anāvaṭo hutvā ariyānaṃ guṇe daṭṭhuṃ ñātuṃ samattho, na so ghosamattena vuyhati yāthāvato dassanatoti.",
  "atk-s0508a2:1639": "Lakuṇḍakabhaddiyattheragāthāvaṇṇanā niṭṭhitā.",
  "atk-s0508a2:1640": "3. Bhaddattheragāthāvaṇṇanā",
  "atk-s0508a2:1641_0": "Ekaputtotiādikā āyasmato bhaddattherassa gāthā. Kā uppatti? Ayaṃ kira padumuttaraṃ",
  "atk-s0508a2:1641_1": "bhagavantaṃ bhikkhusaṅghañca satasahassaparimāṇaṃ cīvarādīhi catūhi paccayehi pūjesi.",
  "atk-s0508a2:1641_2": "So tena puññakammena devamanussesu saṃsaranto imasmiṃ buddhuppāde sāvatthiyaṃ seṭṭhikule",
  "atk-s0508a2:1641_3": "nibbatti. Nibbattamāno ca aputtakesu mātāpitūsu devatāyācanādīni katvāpi alabhantesu",
  "atk-s0508a2:1641_4": "satthāraṃ upasaṅkamitvā “sace, bhante, mayaṃ ekaṃ puttaṃ lacchāma, taṃ tumhākaṃ dāsatthāya",
  "atk-s0508a2:1641_5": "dassāmā”ti vatvā āyācitvā gatesu satthu adhippāyaṃ ñatvā aññataro devaputto khīṇāyuko",
  "atk-s0508a2:1641_6": "hutvā ṭhito sakkena devaraññā “amukasmiṃ kule nibbattāhī”ti āṇatto tattha nibbatti,",
  "atk-s0508a2:1641_7": "bhaddotissa nāmaṃ akaṃsu. Taṃ sattavassuddesikaṃ jātaṃ mātāpitaro alaṅkaritvā bhagavato",
  "atk-s0508a2:1641_8": "santikaṃ netvā “ayaṃ so, bhante, tumhe āyācitvā laddhadārako, imaṃ tumhākaṃ niyyātemā”ti",
  "atk-s0508a2:1641_9": "āhaṃsu. Satthā ānandattheraṃ āṇāpesi – “imaṃ pabbājehī”ti. Āṇāpetvā ca gandhakuṭiṃ",
  "atk-s0508a2:1641_10": "pāvisi. Thero taṃ pabbājetvā saṅkhepena vipassanāmukhaṃ ācikkhi. So upanissayasampannattā",
  "atk-s0508a2:1641_11": "vipassanāya kammaṃ karonto sūriye anoggateyeva bhāvanaṃ ussukkāpetvā chaḷabhiñño",
  "atk-s0508a2:1641_12": "ahosi. Tena vuttaṃ apadāne –",
  "atk-s0508a2:1642": "“Padumuttarasambuddhaṃ, mettacittaṃ mahāmuniṃ;",
  "atk-s0508a2:1643": "Upeti janatā sabbā, sabbalokagganāyakaṃ.",
  "atk-s0508a2:1644": "“Sattukañca baddhakañca, āmisaṃ pānabhojanaṃ;",
  "atk-s0508a2:1645": "Dadanti satthuno sabbe, puññakkhette anuttare.",
  "atk-s0508a2:1646": "“Ahampi dānaṃ dassāmi, devadevassa tādino;",
  "atk-s0508a2:1647": "Buddhaseṭṭhaṃ nimantetvā, saṅghampi ca anuttaraṃ.",
  "atk-s0508a2:1648": "“Uyyojitā mayā cete, nimantesuṃ tathāgataṃ;",
  "atk-s0508a2:1649": "Kevalaṃ bhikkhusaṅghañca, puññakkhettaṃ anuttaraṃ.",
  "atk-s0508a2:1650": "“Satasahassapallaṅkaṃ, sovaṇṇaṃ gonakatthataṃ;",
  "atk-s0508a2:1651": "Tūlikāpaṭalikāya, khomakappāsikehi ca;",
  "atk-s0508a2:1652": "Mahārahaṃ paññāpayiṃ, āsanaṃ buddhayuttakaṃ.",
  "atk-s0508a2:1653": "“Padumuttaro lokavidū, devadevo narāsabho;",
  "atk-s0508a2:1654": "Bhikkhusaṅghaparibyūḷho, mama dvāramupāgami.",
  "atk-s0508a2:1655": "“Paccuggantvāna sambuddhaṃ, lokanāthaṃ yasassinaṃ;",
  "atk-s0508a2:1656": "Pasannacitto sumano, abhināmayiṃ saṅgharaṃ.",
  "atk-s0508a2:1657": "“Bhikkhūnaṃ satasahassaṃ, buddhañca lokanāyakaṃ;",
  "atk-s0508a2:1658": "Pasannacitto sumano, paramannena tappayiṃ.",
  "atk-s0508a2:1659": "“Padumuttaro lokavidū, āhutīnaṃ paṭiggaho;",
  "atk-s0508a2:1660": "Bhikkhusaṅghe nisīditvā, imā gāthā abhāsatha.",
  "atk-s0508a2:1661": "“Yenidaṃ āsanaṃ dinnaṃ, sovaṇṇaṃ gonakatthataṃ;",
  "atk-s0508a2:1662": "Tamahaṃ kittayissāmi, suṇātha mama bhāsato.",
  "atk-s0508a2:1663": "“Catusattatikkhattuṃ so, devarajjaṃ karissati;",
  "atk-s0508a2:1664": "Anubhossati sampattiṃ, accharāhi purakkhato.",
  "atk-s0508a2:1665": "“Padesarajjaṃ sahassaṃ, vasudhaṃ āvasissati;",
  "atk-s0508a2:1666": "Ekapaññāsakkhattuñca, cakkavattī bhavissati.",
  "atk-s0508a2:1667": "“Sabbāsu bhavayonīsu, uccākulī bhavissati;",
  "atk-s0508a2:1668": "So ca pacchā pabbajitvā, sukkamūlena codito;",
  "atk-s0508a2:1669": "Bhaddiyo nāma nāmena, hessati satthu sāvako.",
  "atk-s0508a2:1670": "“Vivekamanuyuttomhi, pantasenanivāsahaṃ;",
  "atk-s0508a2:1671": "Phalañcādhigataṃ sabbaṃ, cattaklesomhi ajjahaṃ.",
  "atk-s0508a2:1672": "“Mama sabbaṃ abhiññāya, sabbaññū lokanāyako;",
  "atk-s0508a2:1673": "Bhikkhusaṅghe nisīditvā, etadagge ṭhapesi maṃ.",
  "atk-s0508a2:1674": "“Paṭisambhidā catasso, vimokkhāpi ca aṭṭhime;",
  "atk-s0508a2:1675": "Chaḷabhiññā sacchikatā, kataṃ buddhassa sāsana”nti.",
  "atk-s0508a2:1676_0": "Tassa bhagavā chaḷabhiññuppattiṃ ñatvā “ehi, bhaddā”ti āha. So tāvadeva satthāraṃ",
  "atk-s0508a2:1676_1": "upasaṅkamitvā vanditvā pañjaliko satthu samīpe aṭṭhāsi, sā eva cassa upasampadā ahosi.",
  "atk-s0508a2:1676_2": "Buddhūpasampadā nāma kiresā. Thero jātito paṭṭhāya attano pavattiyā kathanamukhena aññaṃ byākaronto –",
  "atk-s0508a2:1677": "473.",
  "atk-s0508a2:1678": "“Ekaputto ahaṃ āsiṃ, piyo mātu piyo pitu;",
  "atk-s0508a2:1679": "Bahūhi vatacariyāhi, laddho āyācanāhi ca.",
  "atk-s0508a2:1680": "474.",
  "atk-s0508a2:1681": "“Te ca maṃ anukampāya, atthakāmā hitesino;",
  "atk-s0508a2:1682": "Ubho pitā ca mātā ca, buddhassa upanāmayuṃ.",
  "atk-s0508a2:1683": "475.",
  "atk-s0508a2:1684": "“Kicchā laddho ayaṃ putto, sukhumālo sukhedhito;",
  "atk-s0508a2:1685": "Imaṃ dadāma te nātha, jinassa paricārakaṃ.",
  "atk-s0508a2:1686": "476.",
  "atk-s0508a2:1687": "“Satthā ca maṃ paṭiggayha, ānandaṃ etadabravi;",
  "atk-s0508a2:1688": "Pabbājehi imaṃ khippaṃ, hessatyājāniyo ayaṃ.",
  "atk-s0508a2:1689": "477.",
  "atk-s0508a2:1690": "“Pabbājetvāna maṃ satthā, vihāraṃ pāvisī jino;",
  "atk-s0508a2:1691": "Anoggatasmiṃ sūriyasmiṃ, tato cittaṃ vimucci me.",
  "atk-s0508a2:1692": "478.",
  "atk-s0508a2:1693": "“Tato satthā nirākatvā, paṭisallānavuṭṭhito;",
  "atk-s0508a2:1694": "Ehi bhaddāti maṃ āha, sā me āsūpasampadā.",
  "atk-s0508a2:1695": "479.",
  "atk-s0508a2:1696": "“Jātiyā sattavassena, laddhā me upasampadā;",
  "atk-s0508a2:1697": "Tisso vijjā anuppattā, aho dhammasudhammatā”ti. –",
  "atk-s0508a2:1698": "Imā gāthā abhāsi.",
  "atk-s0508a2:1699_0": "Tattha vatacariyāhīti, “evaṃ katvā puttaṃ labhissathā”ti vuttaṃ samaṇabrāhmaṇānaṃ",
  "atk-s0508a2:1699_1": "vacanaṃ sutvā, khīraṃ pāyitvā, anasanādivatacaraṇehi. Āyācanāhīti devatāyācanāhi",
  "atk-s0508a2:1699_2": "satthuāyācanāya ca, idameva cettha kāraṇaṃ, itaraṃ thero mātāpitūnaṃ paṭipattidassanatthañceva",
  "atk-s0508a2:1699_3": "kicchaladdhabhāvadassanatthañca vadati.",
  "atk-s0508a2:1700": "Teti mātāpitaro. Upanāmayunti upanāmesuṃ.",
  "atk-s0508a2:1701": "Sukhedhitoti sukhasaṃvaḍḍhito. Teti tuyhaṃ. Paricārakanti kiṃkāraṃ.",
  "atk-s0508a2:1702": "Hessatyājāniyo ayanti ayaṃ dārako mama sāsane ājānīyo bhavissati. Tasmā khippaṃ ajjeva pabbājehīti etaṃ abravi, āha.",
  "atk-s0508a2:1703_0": "Pabbājetvānāti ānandattherena pabbājetvā. Vihāranti gandhakuṭiṃ. Anoggatasmiṃ sūriyasminti",
  "atk-s0508a2:1703_1": "sūriye anatthaṅgateyeva. Tato cittaṃ vimucci meti tato vipassanārambhato paraṃ na",
  "atk-s0508a2:1703_2": "cireneva khaṇena sabbāsavehi me cittaṃ vimucci, khīṇāsavo ahosiṃ.",
  "atk-s0508a2:1704_0": "Tatoti mama āsavakkhayato pacchā. Nirākatvāti attanā samāpannaṃ phalasamāpattiṃ appetvā",
  "atk-s0508a2:1704_1": "tato vuṭṭhāya. Tenāha “paṭisallānavuṭṭhito”ti. Sā me āsūpasampadāti yā maṃ uddissa",
  "atk-s0508a2:1704_2": "“ehi, bhaddā”ti satthu vācā pavattā, sā eva me mayhaṃ upasampadā āsi. Evaṃ jātiyā",
  "atk-s0508a2:1704_3": "sattavassena, laddhā me upasampadāti sātisayaṃ satthārā attano kataṃ anuggahaṃ sāsanassa",
  "atk-s0508a2:1704_4": "ca niyyānikataṃ dasseti. Tenāha “aho dhammasudhammatā”ti.",
  "atk-s0508a2:1705_0": "Ettha ca “cittaṃ vimucci me”ti khīṇāsavabhāvaṃ pakāsetvāpi puna “tisso vijjā anuppattā”ti",
  "atk-s0508a2:1705_1": "lokiyābhiññekadesadassanaṃ chaḷabhiññabhāvavibhāvanatthaṃ. Tenāha apadāne “chaḷabhiññā sacchikatā”ti.",
  "atk-s0508a2:1706": "Bhaddattheragāthāvaṇṇanā niṭṭhitā.",
  "atk-s0508a2:1707": "4. Sopākattheragāthāvaṇṇanā",
  "atk-s0508a2:1708_0": "Disvā pāsādachāyāyantiādikā āyasmato sopākattherassa gāthā. Kā uppatti? Ayampi purimabuddhesu",
  "atk-s0508a2:1708_1": "katādhikāro tattha tattha bhave puññāni upacinanto siddhatthassa bhagavato kāle brāhmaṇakule",
  "atk-s0508a2:1708_2": "nibbattitvā viññutaṃ patto brāhmaṇānaṃ vijjāsippesu nipphattiṃ gato kāmesu ādīnavaṃ",
  "atk-s0508a2:1708_3": "disvā gharāvāsaṃ pahāya tāpasapabbajjaṃ pabbajitvā ekasmiṃ pabbate viharati. Satthā",
  "atk-s0508a2:1708_4": "āsannamaraṇaṃ taṃ ñatvā tassa santikaṃ agamāsi. So bhagavantaṃ disvā pasannacitto",
  "atk-s0508a2:1708_5": "uḷāraṃ pītisomanassaṃ pavedento pupphamayaṃ āsanaṃ paññapetvā adāsi. Satthā tattha",
  "atk-s0508a2:1708_6": "nisīditvā, aniccatāpaṭisaṃyuttaṃ dhammiṃ kathaṃ kathetvā tassa passantasseva ākāsena",
  "atk-s0508a2:1708_7": "agamāsi. So pubbe gahitaṃ niccaggāhaṃ pahāya aniccasaññaṃ hadaye ṭhapetvā, kālaṅkatvā,",
  "atk-s0508a2:1708_8": "devaloke uppajitvā, aparāparaṃ devamanussesu saṃsaranto, imasmiṃ buddhuppāde rājagahe",
  "atk-s0508a2:1708_9": "sopākayoniyaṃ nibbatti. So jātiāgatena sopākoti nāmena paññāyi. Keci pana “vāṇijakule",
  "atk-s0508a2:1708_10": "nibbatto, ‘sopāko’ti pana nāmamatta”nti vadanti. Taṃ apadānapāḷiyā virujjhati “pacchime",
  "atk-s0508a2:1708_11": "bhave sampatte, sopākayonupāgami”nti vacanato.",
  "atk-s0508a2:1709_0": "Tassa catumāsajātassa pitā kālamakāsi, cūḷapitā posesi. Anukkamena sattavassiko jāto.",
  "atk-s0508a2:1709_1": "Ekadivasaṃ cūḷapitā “attano puttena kalahaṃ karotī”ti kujjhitvā, taṃ susānaṃ netvā,",
  "atk-s0508a2:1709_2": "dve hatthe rajjuyā ekato bandhitvā, tāya eva rajjuyā matamanussassa sarīre gāḷhaṃ",
  "atk-s0508a2:1709_3": "bandhitvā gato “siṅgālādayo khādantū”ti. Pacchimabhavikatāya dārakassa puññaphalena",
  "atk-s0508a2:1709_4": "sayaṃ māretuṃ na visahi, siṅgālādayopi na abhibhaviṃsu. Dārako aḍḍharattasamaye evaṃ vippalapati –",
  "atk-s0508a2:1710": "“Kā gati me agatissa, ko vā bandhu abandhuno;",
  "atk-s0508a2:1711": "Susānamajjhe bandhassa, ko me abhayadāyako”ti.",
  "atk-s0508a2:1712": "Satthā tāya velāya veneyyabandhave olokento dārakassa hadayabbhantare pajjalantaṃ arahattūpanissayaṃ disvā obhāsaṃ pharitvā satiṃ janetvā evamāha –",
  "atk-s0508a2:1713": "“Ehi sopāka mā bhāyi, olokassu tathāgataṃ;",
  "atk-s0508a2:1714": "Ahaṃ taṃ tārayissāmi, rāhumukheva candima”nti.",
  "atk-s0508a2:1715_0": "Dārako buddhānubhāvena chinnabandhano gāthāpariyosāne sotāpanno hutvā gandhakuṭisammukhe",
  "atk-s0508a2:1715_1": "aṭṭhāsi. Tassa mātā puttaṃ apassantī cūḷapitaraṃ pucchitvā tenassa pavattiyā akathitāya",
  "atk-s0508a2:1715_2": "tattha tattha gantvā vicinantī “buddhā kira atītānāgatapaccuppannaṃ jānanti, yaṃnūnāhaṃ",
  "atk-s0508a2:1715_3": "bhagavantaṃ upasaṅkamitvā mama puttassa pavattiṃ jāneyya”nti satthu santikaṃ agamāsi.",
  "atk-s0508a2:1715_4": "Satthā, iddhiyā taṃ paṭicchādetvā, “bhante, mama puttaṃ na passāmi, apica bhagavā",
  "atk-s0508a2:1715_5": "tassa pavattiṃ jānātī”ti tāya puṭṭho –",
  "atk-s0508a2:1716": "“Na santi puttā tāṇāya, na pitā nāpi bandhavā;",
  "atk-s0508a2:1717": "Antakenādhipannassa, natthi ñātīsu tāṇatā”ti. –",
  "atk-s0508a2:1718": "Dhammaṃ kathesi. Taṃ sutvā sā sotāpannā ahosi. Dārako arahattaṃ pāpuṇi. Tena vuttaṃ apadāne –",
  "atk-s0508a2:1719": "“Pabbhāraṃ sodhayantassa, vipine pabbatuttame;",
  "atk-s0508a2:1720": "Siddhattho nāma bhagavā, āgacchi mama santikaṃ.",
  "atk-s0508a2:1721": "“Buddhaṃ upagataṃ disvā, lokajeṭṭhassa tādino;",
  "atk-s0508a2:1722": "Santharaṃ santharitvāna, pupphāsanamadāsahaṃ.",
  "atk-s0508a2:1723": "“Pupphāsane nisīditvā, siddhattho lokanāyako;",
  "atk-s0508a2:1724": "Mamañca gatimaññāya, aniccatamudāhari.",
  "atk-s0508a2:1725": "“Aniccā vata saṅkhārā, uppādavayadhammino;",
  "atk-s0508a2:1726": "Uppajjitvā nirujjhanti, tesaṃ vūpasamo sukho.",
  "atk-s0508a2:1727": "“Idaṃ vatvāna sabbaññū, lokajeṭṭho narāsabho;",
  "atk-s0508a2:1728": "Nabhaṃ abbhuggamī vīro, haṃsarājāva ambare.",
  "atk-s0508a2:1729": "“Sakaṃ diṭṭhiṃ jahitvāna, bhāvayāniccasaññahaṃ;",
  "atk-s0508a2:1730": "Ekāhaṃ bhāvayitvāna, tattha kālaṃ kato ahaṃ.",
  "atk-s0508a2:1731": "“Dve sampattī anubhotvā, sukkamūlena codito;",
  "atk-s0508a2:1732": "Pacchime bhave sampatte, sapākayonupāgamiṃ.",
  "atk-s0508a2:1733": "“Agārā abhinikkhamma, pabbajiṃ anagāriyaṃ;",
  "atk-s0508a2:1734": "Jātiyā sattavassohaṃ, arahattamapāpuṇiṃ.",
  "atk-s0508a2:1735": "“Āraddhavīriyo pahitatto, sīlesu susamāhito;",
  "atk-s0508a2:1736": "Tosetvāna mahānāgaṃ, alatthaṃ upasampadaṃ.",
  "atk-s0508a2:1737": "“Catunnavutito kappe, yaṃ kammamakariṃ tadā;",
  "atk-s0508a2:1738": "Duggatiṃ nābhijānāmi, pupphadānassidaṃ phalaṃ.",
  "atk-s0508a2:1739": "“Catunnavutito kappe, yaṃ saññaṃ bhāvayiṃ tadā;",
  "atk-s0508a2:1740": "Taṃ saññaṃ bhāvayantassa, patto me āsavakkhayo.",
  "atk-s0508a2:1741": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:1742_0": "Atha bhagavā iddhiṃ paṭisaṃhari. Sāpi puttaṃ disvā haṭṭhatuṭṭho tassa khīṇāsavabhāvaṃ",
  "atk-s0508a2:1742_1": "sutvā pabbājetvā gatā. So satthāraṃ gandhakuṭicchāyāyaṃ caṅkamantaṃ upasaṅkamitvā,",
  "atk-s0508a2:1742_2": "vanditvā anucaṅkami. Tassa bhagavā upasampadaṃ anujānitukāmo “ekaṃ nāma ki”ntiādinā",
  "atk-s0508a2:1742_3": "dasa pañhe pucchi. Sopi satthu adhippāyaṃ gaṇhanto sabbaññutaññāṇena saṃsandento",
  "atk-s0508a2:1742_4": "“sabbe sattā āhāraṭṭhitikā”tiādinā te pañhe vissajjesi. Teneva te kumārapañhā nāma",
  "atk-s0508a2:1742_5": "jātā. Satthā tassa pañhabyākaraṇena ārādhitacitto upasampadaṃ anujāni. Tena sā pañhabyākaraṇūpasampadā",
  "atk-s0508a2:1742_6": "nāma jātā. Tassimaṃ attano pavattiṃ pakāsetvā thero aññaṃ byākaronto –",
  "atk-s0508a2:1743": "480.",
  "atk-s0508a2:1744": "“Disvā pāsādachāyāyaṃ, caṅkamantaṃ naruttamaṃ;",
  "atk-s0508a2:1745": "Tattha naṃ upasaṅkamma, vandissaṃ purisuttamaṃ.",
  "atk-s0508a2:1746": "481.",
  "atk-s0508a2:1747": "“Ekaṃsaṃ cīvaraṃ katvā, saṃharitvāna pāṇayo;",
  "atk-s0508a2:1748": "Anucaṅkamissaṃ virajaṃ, sabbasattānamuttamaṃ.",
  "atk-s0508a2:1749": "482.",
  "atk-s0508a2:1750": "“Tato pañhe apucchi maṃ, pañhānaṃ kovido vidū;",
  "atk-s0508a2:1751": "Acchambhī ca abhīto ca, byākāsiṃ satthuno ahaṃ.",
  "atk-s0508a2:1752": "483.",
  "atk-s0508a2:1753": "“Vissajjitesu pañhesu, anumodi tathāgato;",
  "atk-s0508a2:1754": "Bhikkhusaṅghaṃ viloketvā, imamatthaṃ abhāsatha.",
  "atk-s0508a2:1755": "484.",
  "atk-s0508a2:1756": "“‘Lābhā aṅgānaṃ magadhānaṃ, yesāyaṃ paribhuñjati;",
  "atk-s0508a2:1757": "Cīvaraṃ piṇḍapātañca, paccayaṃ sayanāsanaṃ;",
  "atk-s0508a2:1758": "Paccuṭṭhānañca sāmīciṃ, tesaṃ lābhā’ti cābravi.",
  "atk-s0508a2:1759": "485.",
  "atk-s0508a2:1760": "“‘Ajjadagge maṃ sopāka, dassanāyopasaṅkama;",
  "atk-s0508a2:1761": "Esā ceva te sopāka, bhavatu upasampadā”’.",
  "atk-s0508a2:1762": "486.",
  "atk-s0508a2:1763": "“Jātiyā sattavassena, laddhāna upasampadaṃ;",
  "atk-s0508a2:1764": "Dhāremi antimaṃ dehaṃ, aho dhammasudhammatā”ti. – imā gāthā abhāsi;",
  "atk-s0508a2:1765": "Tattha pāsādachāyāyanti gandhakuṭicchāyāyaṃ. Vandissanti, abhivandiṃ.",
  "atk-s0508a2:1766_0": "Saṃharitvāna pāṇayoti ubho hatthe kamalamakuḷākārena saṅgate katvā, añjaliṃ paggahetvāti",
  "atk-s0508a2:1766_1": "attho. Anucaṅkamissanti caṅkamantassa satthuno anupacchato anugamanavasena caṅkamiṃ.",
  "atk-s0508a2:1766_2": "Virajanti vigatarāgādirajaṃ.",
  "atk-s0508a2:1767_0": "Pañheti kumārapañhe. Vidūti veditabbaṃ viditavā, sabbaññūti attho. “Satthā maṃ pucchatī”ti",
  "atk-s0508a2:1767_1": "uppajjanakassa chambhitattassa bhayassa ca setughātena pahīnattā acchambhī ca abhīto ca byākāsi.",
  "atk-s0508a2:1768": "Yesāyanti yesaṃ aṅgamagadhānaṃ ayaṃ sopāko. Paccayanti gilānapaccayaṃ. Sāmīcinti maggadānabījanādisāmīcikiriyaṃ.",
  "atk-s0508a2:1769_0": "Ajjadaggeti da-kāro padasandhikaro, ajja agge ādiṃ katvā, ajja paṭṭhāya. “Ajjatagge”tipi",
  "atk-s0508a2:1769_1": "pāḷi, ajjataṃ ādiṃ katvāti attho. Dassanāyopasaṅkamāti “hīnajacco, vayasā taruṇataro”ti",
  "atk-s0508a2:1769_2": "vā acintetvā dassanāya maṃ upasaṅkama. Esā cevāti yā tassa mama sabbaññutaññāṇena",
  "atk-s0508a2:1769_3": "saddhiṃ saṃsandetvā katā pañhavissajjanā. Esāyeva te bhavatu upasampadā iti ca abravīti",
  "atk-s0508a2:1769_4": "yojanā. “Laddhā me upasampadā”tipi pāḷi. Ye pana “laddhāna upasampada”ntipi paṭhanti,",
  "atk-s0508a2:1769_5": "tesaṃ sattavassenāti sattamena vassenāti attho, sattavassena vā hutvāti vacanaseso.",
  "atk-s0508a2:1769_6": "Yaṃ panettha avuttaṃ, taṃ suviññeyyameva.",
  "atk-s0508a2:1770": "Sopākattheragāthāvaṇṇanā niṭṭhitā.",
  "atk-s0508a2:1771": "5. Sarabhaṅgattheragāthāvaṇṇanā",
  "atk-s0508a2:1772_0": "Sare hatthehītiādikā āyasmato sarabhaṅgattherassa gāthā. Kā uppatti? Ayampi purimabuddhesu",
  "atk-s0508a2:1772_1": "katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:1772_2": "rājagahe aññatarassa brāhmaṇassa putto hutvā nibbatti, anabhilakkhitotissa kulavaṃsāgataṃ",
  "atk-s0508a2:1772_3": "nāmaṃ ahosi. So vayappatto kāme pahāya tāpasapabbajjaṃ pabbajitvā saratiṇāni sayameva",
  "atk-s0508a2:1772_4": "bhañjitvā paṇṇasālaṃ katvā vasati. Tato paṭṭhāya sarabhaṅgotissa samaññā ahosi. Atha",
  "atk-s0508a2:1772_5": "bhagavā buddhacakkhunā lokaṃ volokento tassa arahattūpanissayaṃ disvā, tattha gantvā,",
  "atk-s0508a2:1772_6": "dhammaṃ desesi. So paṭiladdhasaddho pabbajitvā vipassanāya kammaṃ karonto nacirasseva",
  "atk-s0508a2:1772_7": "arahattaṃ patvā tattheva vasati. Athassa tāpasakāle katā paṇṇasālā jiṇṇā paluggā",
  "atk-s0508a2:1772_8": "ahosi. Taṃ disvā manussā “kissa, bhante, imaṃ kuṭikaṃ na paṭisaṅkharothā”ti āhaṃsu.",
  "atk-s0508a2:1772_9": "Thero “kuṭikā yathā tāpasakāle katā, idāni tathā kātuṃ na sakkā”ti taṃ sabbaṃ pakāsento –",
  "atk-s0508a2:1773": "487.",
  "atk-s0508a2:1774": "“Sare hatthehi bhañjitvā, katvāna kuṭimacchisaṃ;",
  "atk-s0508a2:1775": "Tena me sarabhaṅgoti, nāmaṃ sammutiyā ahu.",
  "atk-s0508a2:1776": "488.",
  "atk-s0508a2:1777": "“Na mayhaṃ kappate ajja, sare hatthehi bhañjituṃ;",
  "atk-s0508a2:1778": "Sikkhāpadā no paññattā, gotamena yasassinā”ti. – dve gāthā abhāsi;",
  "atk-s0508a2:1779_0": "Tattha sare hatthehi bhañjitvāti, pubbe tāpasakāle saratiṇāni mama hatthehi chinditvā",
  "atk-s0508a2:1779_1": "tiṇakuṭiṃ katvā acchisaṃ vasiṃ, nisīdiñceva nipajjiñca. Tenāti kuṭikaraṇatthaṃ sarānaṃ",
  "atk-s0508a2:1779_2": "bhañjanena. Sammutiyāti anvatthasammutiyā sarabhaṅgoti, nāmaṃ ahu ahosi.",
  "atk-s0508a2:1780_0": "Na mayhaṃ kappate ajjāti ajja idāni upasampannassa mayhaṃ sare saratiṇe hatthehi",
  "atk-s0508a2:1780_1": "bhañjituṃ na kappate na vaṭṭati. Kasmā? Sikkhāpadā no paññattā, gotamena yasassināti.",
  "atk-s0508a2:1780_2": "Tena yaṃ amhākaṃ satthārā sikkhāpadaṃ paññattaṃ, taṃ mayaṃ jīvitahetunāpi nātikkamāmāti dasseti.",
  "atk-s0508a2:1781": "Evaṃ ekena pakārena tiṇakuṭikāya apaṭisaṅkharaṇe kāraṇaṃ dassetvā idāni aparenapi pariyāyena naṃ dassento –",
  "atk-s0508a2:1782": "489.",
  "atk-s0508a2:1783": "“Sakalaṃ samattaṃ rogaṃ, sarabhaṅgo nāddasaṃ pubbe;",
  "atk-s0508a2:1784": "Soyaṃ rogo diṭṭho, vacanakarenātidevassā”ti. – imaṃ gāthamāha;",
  "atk-s0508a2:1785_0": "Tattha sakalanti sabbaṃ. Samattanti sampuṇṇaṃ, sabbabhāgato anavasesanti attho. Roganti",
  "atk-s0508a2:1785_1": "dukkhadukkhatādivasena rujanaṭṭhena rogabhūtaṃ upādānakkhandhapañcakaṃ sandhāya vadati.",
  "atk-s0508a2:1785_2": "Nāddasaṃ pubbeti satthu ovādapaṭilābhato pubbe na addakkhiṃ. Soyaṃ rogo diṭṭho, vacanakarenātidevassāti",
  "atk-s0508a2:1785_3": "sammutidevā upapattidevā visuddhidevāti sabbepi deve attano sīlādiguṇehi atikkamitvā",
  "atk-s0508a2:1785_4": "ṭhitattā atidevassa sammāsambuddhassa ovādapaṭikarena sarabhaṅgena so ayaṃ khandhapañcakasaṅkhāto",
  "atk-s0508a2:1785_5": "rogo vipassanāpaññāsahitāya maggapaññāya pañcakkhandhato diṭṭho, pariññātoti attho.",
  "atk-s0508a2:1785_6": "Etena evaṃ attabhāvakuṭikāyampi anapekkho bāhiraṃ tiṇakuṭikaṃ kathaṃ paṭisaṅkharissatīti dasseti.",
  "atk-s0508a2:1786_0": "Idāni yaṃ maggaṃ paṭipajjantena mayā ayaṃ attabhāvarogo yāthāvato diṭṭho, svāyaṃ",
  "atk-s0508a2:1786_1": "maggo sabbabuddhasādhāraṇo. Yena nesaṃ ovādadhammopi majjhe bhinnasuvaṇṇasadiso yatthāhaṃ",
  "atk-s0508a2:1786_2": "patiṭṭhāya dukkhakkhayaṃ pattoti evaṃ attano arahattapaṭipattiṃ byākaronto –",
  "atk-s0508a2:1787": "490.",
  "atk-s0508a2:1788": "“Yeneva maggena gato vipassī, yeneva maggena sikhī ca vessabhū;",
  "atk-s0508a2:1789": "Kakusandhakoṇāgamano ca kassapo, tenañjasena agamāsi gotamo.",
  "atk-s0508a2:1790": "491.",
  "atk-s0508a2:1791": "“Vītataṇhā anādānā, satta buddhā khayogadhā;",
  "atk-s0508a2:1792": "Yehāyaṃ desito dhammo, dhammabhūtehi tādibhi.",
  "atk-s0508a2:1793": "492.",
  "atk-s0508a2:1794": "“Cattāri ariyasaccāni, anukampāya pāṇinaṃ;",
  "atk-s0508a2:1795": "Dukkhaṃ samudayo maggo, nirodho dukkhasaṅkhayo.",
  "atk-s0508a2:1796": "493.",
  "atk-s0508a2:1797": "“Yasmiṃ nivattate dukkhaṃ, saṃsārasmiṃ anantakaṃ;",
  "atk-s0508a2:1798": "Bhedā imassa kāyassa, jīvitassa ca saṅkhayā;",
  "atk-s0508a2:1799": "Añño punabbhavo natthi, suvimuttomhi sabbadhī”ti. –",
  "atk-s0508a2:1800": "Imā gāthā abhāsi –",
  "atk-s0508a2:1801_0": "Tattha yeneva maggenāti yeneva sapubbabhāgena ariyena aṭṭhaṅgikena maggena. Gatoti",
  "atk-s0508a2:1801_1": "paṭipanno nibbānaṃ adhigato. Vipassīti vipassī sammāsambuddho. Kakusandhāti avibhattiko",
  "atk-s0508a2:1801_2": "niddeso. “Kakusandhakoṇāgamanā”tipi pāṭho. Tenañjasenāti teneva añjasena ariyamaggena.",
  "atk-s0508a2:1802_0": "Anādānāti anupādānā appaṭisandhikā vā. Khayogadhāti nibbānogadhā nibbānapatiṭṭhā.",
  "atk-s0508a2:1802_1": "Yehāyaṃ desito dhammoti yehi sattahi sammāsambuddhehi ayaṃ sāsanadhammo desito pavedito.",
  "atk-s0508a2:1802_2": "Dhammabhūtehīti dhammakāyatāya dhammasabhāvehi, navalokuttaradhammato vā bhūtehi",
  "atk-s0508a2:1802_3": "jātehi, dhammaṃ vā pattehi. Tādibhīti, iṭṭhādīsu tādibhāvappattehi.",
  "atk-s0508a2:1803_0": "“Cattāri ariyasaccānī”tiādinā tehi desitaṃ dhammaṃ dasseti. Tattha cattārīti gaṇanaparicchedo.",
  "atk-s0508a2:1803_1": "Ariyasaccānīti paricchinnadhammadassanaṃ. Vacanatthato pana ariyāni ca avitathaṭṭhena",
  "atk-s0508a2:1803_2": "saccāni cāti ariyasaccāni, ariyassa vā bhagavato saccāni tena desitattā, ariyabhāvakarāni",
  "atk-s0508a2:1803_3": "vā saccānīti ariyasaccāni. Kucchitabhāvato tucchabhāvato ca dukkhaṃ, upādānakkhandhapañcakaṃ.",
  "atk-s0508a2:1803_4": "Taṃ dukkhaṃ samudeti etasmāti samudayo, taṇhā. Kilese mārento gacchati, nibbānatthikehi",
  "atk-s0508a2:1803_5": "maggīyatīti vā maggo, sammādiṭṭhiādayo aṭṭha dhammā. Saṃsāracārakasaṅkhāto natthi",
  "atk-s0508a2:1803_6": "ettha rodho, etasmiṃ vā adhigate puggalassa rodhābhāvo hoti, nirujjhati dukkhametthāti",
  "atk-s0508a2:1803_7": "vā nirodho, nibbānaṃ. Tenāha “dukkhasaṅkhayo”ti. Ayamettha saṅkhepo, vitthāro pana",
  "atk-s0508a2:1803_8": "visuddhimagge vuttanayeneva veditabbo.",
  "atk-s0508a2:1804_0": "Yasminti yasmiṃ nirodhe nibbāne adhigate. Nivattateti ariyamaggabhāvanāya sati anantakaṃ",
  "atk-s0508a2:1804_1": "apariyantaṃ imasmiṃ saṃsāre jātiādidukkhaṃ na pavattati ucchijjati, so nirodhoti",
  "atk-s0508a2:1804_2": "ayaṃ dhammabhūtehi sammāsambuddhehi desito dhammoti yojanā. “Bhedā”tiādinā “rogo",
  "atk-s0508a2:1804_3": "diṭṭho”ti dukkhapariññāya sūcitaṃ attano arahattappattiṃ sarūpato dasseti. “Yasmiṃ",
  "atk-s0508a2:1804_4": "nibbattate dukkha”nti pana pāṭhe sakalagāthāya tatthāyaṃ yojanā – yasmiṃ khandhādipaṭipāṭisaññite",
  "atk-s0508a2:1804_5": "saṃsāre idaṃ anantakaṃ jātiādidukkhaṃ nibbattaṃ, so ito dukkhappattito añño punappunaṃ",
  "atk-s0508a2:1804_6": "bhavanabhāvato punabbhavo. Imassa jīvitindriyassa saṅkhayā kāyasaṅkhātassa khandhapañcakassa",
  "atk-s0508a2:1804_7": "bhedā vināsā uddhaṃ natthi, tasmā sabbadhi sabbehi kilesehi sabbehi bhavehi suṭṭhu",
  "atk-s0508a2:1804_8": "vimutto visaṃyutto amhīti.",
  "atk-s0508a2:1805": "Sarabhaṅgattheragāthāvaṇṇanā niṭṭhitā.",
  "atk-s0508a2:1806": "Sattakanipātavaṇṇanā niṭṭhitā.",
  "atk-s0508a2:1807": "8. Aṭṭhakanipāto",
  "atk-s0508a2:1808": "1. Mahākaccāyanattheragāthāvaṇṇanā",
  "atk-s0508a2:1809_0": "Aṭṭhakanipāte kammaṃ bahukantiādikā āyasmato mahākaccāyanattherassa gāthā. Kā uppatti?",
  "atk-s0508a2:1809_1": "Ayampi purimabuddhesu katādhikāro padumuttarassa bhagavato kāle gahapatimahāsālakule",
  "atk-s0508a2:1809_2": "nibbattitvā vuddhippatto, ekadivasaṃ satthu santike dhammaṃ suṇanto satthārā saṃkhittena",
  "atk-s0508a2:1809_3": "bhāsitassa vitthārena atthaṃ vibhajantānaṃ aggaṭṭhāne ṭhapiyamānaṃ ekaṃ bhikkhuṃ",
  "atk-s0508a2:1809_4": "disvā, sayampi taṃ ṭhānaṃ patthento paṇidhānaṃ katvā, dānādīni puññāni katvā, devamanussesu",
  "atk-s0508a2:1809_5": "saṃsaranto sumedhassa bhagavato kāle vijjādharo hutvā ākāsena gacchanto satthāraṃ",
  "atk-s0508a2:1809_6": "himavantapabbate ekasmiṃ vanasaṇḍe nisinnaṃ disvā pasannamānaso kaṇikārapupphehi pūjaṃ akāsi.",
  "atk-s0508a2:1810_0": "So tena puññakammena aparāparaṃ sugatīsuyeva parivattento kassapadasabalassa kāle",
  "atk-s0508a2:1810_1": "bārāṇasiyaṃ kulaghare nibbattitvā parinibbute bhagavati suvaṇṇacetiyakaraṇaṭṭhāne",
  "atk-s0508a2:1810_2": "satasahassagghanikāya suvaṇṇiṭṭhakāya pūjaṃ katvā, “bhagavā mayhaṃ nibbattanibbattaṭṭhāne",
  "atk-s0508a2:1810_3": "sarīraṃ suvaṇṇavaṇṇaṃ hotū”ti patthanaṃ akāsi.",
  "atk-s0508a2:1811_0": "Tato yāvajīvaṃ kusalakammaṃ katvā ekaṃ buddhantaraṃ devamanussesu saṃsaritvā imasmiṃ",
  "atk-s0508a2:1811_1": "buddhuppāde ujjeniyaṃ rañño caṇḍapajjotassa purohitagehe nibbatti. Tassa nāmaggahaṇadivase",
  "atk-s0508a2:1811_2": "mātā “mayhaṃ putto suvaṇṇavaṇṇo, attano nāmaṃ gahetvā āgato”ti kañcanamāṇavo tveva",
  "atk-s0508a2:1811_3": "nāmaṃ akāsi. So vuḍḍhimanvāya tayo vede uggahetvā pitu accayena purohitaṭṭhānaṃ labhi.",
  "atk-s0508a2:1811_4": "So gottavasena kaccāyanoti paññāyittha. Taṃ rājā caṇḍapajjoto buddhuppādaṃ sutvā,",
  "atk-s0508a2:1811_5": "“ācariya, tvaṃ tattha gantvā satthāraṃ idhānehī”ti pesesi. So attaṭṭhamo satthu santikaṃ",
  "atk-s0508a2:1811_6": "upagato. Tassa satthā dhammaṃ deseti. Desanāpariyosāne so sattahi janehi saddhiṃ",
  "atk-s0508a2:1811_7": "saha paṭisambhidāhi arahatte patiṭṭhāsi. Tena vuttaṃ apadāne –",
  "atk-s0508a2:1812": "“Padumuttaro nāma jino, anejo ajitaṃ jayo;",
  "atk-s0508a2:1813": "Satasahasse kappānaṃ, ito uppajji nāyako.",
  "atk-s0508a2:1814": "“Vīro kamalapattakkho, sasaṅkavimalānano;",
  "atk-s0508a2:1815": "Kanakācalasaṅkāso, ravidittisamappabho.",
  "atk-s0508a2:1816": "“Sattanettamanohārī, varalakkhaṇabhūsito;",
  "atk-s0508a2:1817": "Sabbavākyapathātīto, manujāmarasakkato.",
  "atk-s0508a2:1818": "“Sambuddho bodhayaṃ satte, vāgīso madhurassaro;",
  "atk-s0508a2:1819": "Karuṇānibandhasantāno, parisāsu visārado.",
  "atk-s0508a2:1820": "“Deseti madhuraṃ dhammaṃ, catusaccūpasaṃhitaṃ;",
  "atk-s0508a2:1821": "Nimugge mohapaṅkamhi, samuddharati pāṇine.",
  "atk-s0508a2:1822": "“Tadā ekacaro hutvā, tāpaso himavālayo;",
  "atk-s0508a2:1823": "Nabhasā mānusaṃ lokaṃ, gacchanto jinamaddasaṃ.",
  "atk-s0508a2:1824": "“Upecca santikaṃ tassa, assosiṃ dhammadesanaṃ;",
  "atk-s0508a2:1825": "Vaṇṇayantassa vīrassa, sāvakassa mahāguṇaṃ.",
  "atk-s0508a2:1826": "“Saṃkhittena mayā vuttaṃ, vitthārena pakāsayaṃ;",
  "atk-s0508a2:1827": "Parisaṃ mañca toseti, yathā kaccāyano ayaṃ.",
  "atk-s0508a2:1828": "“Nāhaṃ evamidhekaccaṃ, aññaṃ passāmi sāvakaṃ;",
  "atk-s0508a2:1829": "Tasmātadagge esaggo, evaṃ dhāretha bhikkhavo.",
  "atk-s0508a2:1830": "“Tadāhaṃ vimhito hutvā, sutvā vākyaṃ manoramaṃ;",
  "atk-s0508a2:1831": "Himavantaṃ gamitvāna, āhitvā pupphasañcayaṃ.",
  "atk-s0508a2:1832": "“Pūjetvā lokasaraṇaṃ, taṃ ṭhānamabhipatthayiṃ;",
  "atk-s0508a2:1833": "Tadā mamāsayaṃ ñatvā, byākāsi sa raṇañjaho.",
  "atk-s0508a2:1834": "“Passathetaṃ isivaraṃ, niddhantakanakattacaṃ;",
  "atk-s0508a2:1835": "Uddhaggalomaṃ pīṇaṃsaṃ, acalaṃ pañjaliṃ ṭhitaṃ.",
  "atk-s0508a2:1836": "“Hāsaṃ supuṇṇanayanaṃ, buddhavaṇṇagatāsayaṃ;",
  "atk-s0508a2:1837": "Dhammajaṃ uggahadayaṃ, amatāsittasannibhaṃ.",
  "atk-s0508a2:1838": "“Kaccānassa guṇaṃ sutvā, taṃ ṭhānaṃ patthayaṃ ṭhito;",
  "atk-s0508a2:1839": "Anāgatamhi addhāne, gotamassa mahāmune.",
  "atk-s0508a2:1840": "“Tassa dhammesu dāyādo, oraso dhammanimmito;",
  "atk-s0508a2:1841": "Kaccāno nāma nāmena, hessati satthu sāvako.",
  "atk-s0508a2:1842": "“Bahussuto mahāñāṇī, adhippāyavidū mune;",
  "atk-s0508a2:1843": "Pāpuṇissati taṃ ṭhānaṃ, yathāyaṃ byākato mayā.",
  "atk-s0508a2:1844": "“Satasahassito kappe, yaṃ kammamakariṃ tadā;",
  "atk-s0508a2:1845": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a2:1846": "“Duve bhave saṃsarāmi, devatte atha mānuse;",
  "atk-s0508a2:1847": "Aññaṃ gatiṃ na gacchāmi, buddhapūjāyidaṃ phalaṃ.",
  "atk-s0508a2:1848": "“Duve kule pajāyāmi, khattiye atha brāhmaṇe;",
  "atk-s0508a2:1849": "Nīce kule na jāyāmi, buddhapūjāyidaṃ phalaṃ.",
  "atk-s0508a2:1850": "“Pacchime ca bhave dāni, jāto ujjeniyaṃ pure;",
  "atk-s0508a2:1851": "Pajjotassa ca caṇḍassa, purohitadijādhino.",
  "atk-s0508a2:1852": "“Putto tiriṭivacchassa, nipuṇo vedapāragū;",
  "atk-s0508a2:1853": "Mātā ca candimā nāma, kaccānohaṃ varattaco.",
  "atk-s0508a2:1854": "“Vīmaṃsanatthaṃ buddhassa, bhūmipālena pesito;",
  "atk-s0508a2:1855": "Disvā mokkhapuradvāraṃ, nāyakaṃ guṇasañcayaṃ.",
  "atk-s0508a2:1856": "“Sutvā ca vimalaṃ vākyaṃ, gatipaṅkavisosanaṃ;",
  "atk-s0508a2:1857": "Pāpuṇiṃ amataṃ santaṃ, sesehi saha sattahi.",
  "atk-s0508a2:1858": "“Adhippāyavidū jāto, sugatassa mahāmate.",
  "atk-s0508a2:1859": "Ṭhapito etadagge ca, susamiddhamanoratho.",
  "atk-s0508a2:1860": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1861_0": "Atha satthā “etha, bhikkhavo”ti hatthaṃ pasāresi. Te tāvadeva dvaṅgulamattakesamassukā",
  "atk-s0508a2:1861_1": "iddhimayapattacīvaradharā vassasaṭṭhikattherā viya ahesuṃ. Evaṃ thero sadatthaṃ nipphādetvā,",
  "atk-s0508a2:1861_2": "“bhante, rājā pajjoto tumhākaṃ pāde vandituṃ dhammañca sotuṃ icchatī”ti satthu ārocesi.",
  "atk-s0508a2:1861_3": "Satthā, “tvaṃyeva, bhikkhu, tattha gaccha, tayi gatepi rājā pasīdissatī”ti āha. Thero",
  "atk-s0508a2:1861_4": "satthu āṇāya attaṭṭhamo tattha gantvā rājānaṃ pasādetvā avantīsu sāsanaṃ patiṭṭhāpetvā",
  "atk-s0508a2:1861_5": "puna satthu santikameva gato. So ekadivasaṃ sambahule bhikkhū samaṇadhammaṃ pahāya",
  "atk-s0508a2:1861_6": "kammārāme saṅgaṇikārāme rasataṇhānugate ca pamādavihārino disvā tesaṃ ovādavasena –",
  "atk-s0508a2:1862": "494.",
  "atk-s0508a2:1863": "“Kammaṃ bahukaṃ na kāraye, parivajjeyya janaṃ na uyyame;",
  "atk-s0508a2:1864": "So ussukko rasānugiddho, atthaṃ riñcati yo sukhādhivāho.",
  "atk-s0508a2:1865": "495.",
  "atk-s0508a2:1866": "“Paṅkoti hi naṃ avedayuṃ, yāyaṃ vandanapūjanā kulesu;",
  "atk-s0508a2:1867": "Sukhumaṃ sallaṃ durubbahaṃ, sakkāro kāpurisena dujjaho”ti. –",
  "atk-s0508a2:1868": "Dve gāthā abhāsi.",
  "atk-s0508a2:1869_0": "Tattha kammaṃ bahukaṃ na kārayeti navāvāsakārāpanādiṃ samaṇadhammakaraṇassa paribandhabhūtaṃ",
  "atk-s0508a2:1869_1": "mahantaṃ navakammaṃ na paṭṭhapeyya, khuddakaṃ appasamārambhaṃ khaṇḍaphullapaṭisaṅkharaṇādiṃ",
  "atk-s0508a2:1869_2": "satthu vacanapaṭipūjanatthaṃ kātabbameva. Parivajjeyya jananti gaṇasaṅgaṇikavasena",
  "atk-s0508a2:1869_3": "janaṃ vivajjeyya. Jananti vā yādisaṃ saṃsevato bhajato payirupāsato kusalā dhammā",
  "atk-s0508a2:1869_4": "parihāyanti, akusalā dhammā abhivaḍḍhanti, tādisaṃ akalyāṇamittabhūtaṃ janaṃ parivajjeyya.",
  "atk-s0508a2:1869_5": "Na uyyameti, paccayuppādanatthaṃ kulasaṅgaṇhanavasena na vāyameyya, yasmā so ussukko",
  "atk-s0508a2:1869_6": "rasānugiddho, atthaṃ riñcati yo sukhādhivāhoti yo rasānugiddho rasataṇhāvasiko bhikkhu",
  "atk-s0508a2:1869_7": "paccayuppādanapasuto, so kulasaṅgaṇhanatthaṃ ussukko, tesu sukhitesu sukhito, dukkhitesu",
  "atk-s0508a2:1869_8": "dukkhito, uppannesu kiccakaraṇīyesu attanā yogaṃ āpajjati, yo sukhādhivāho samathavipassanāmaggaphalanibbānasukhāvaho",
  "atk-s0508a2:1869_9": "sīlādiattho, taṃ riñcati pajahati ekaṃsena attānaṃ tato vivecetīti attho.",
  "atk-s0508a2:1870_0": "Evaṃ paṭhamagāthāya “kammārāmataṃ saṅgaṇikārāmataṃ paccayagedhañca vajjethā”ti ovaditvā",
  "atk-s0508a2:1870_1": "idāni sakkārābhilāsaṃ garahanto dutiyaṃ gāthamāha. Tassattho – yā ayaṃ bhikkhāya",
  "atk-s0508a2:1870_2": "upagatānaṃ pabbajitānaṃ kulesu gehavāsīhi guṇasambhāvanāya karīyamānā vandanā pūjanā",
  "atk-s0508a2:1870_3": "ca, yasmā taṃ abhāvitattānaṃ osīdāpanaṭṭhena malinabhāvakaraṇaṭṭhena ca paṅko kaddamoti",
  "atk-s0508a2:1870_4": "buddhādayo ariyā pavedayuṃ abbhaññaṃsu pavedesuṃ vā, yasmā ca apariññātakkhandhānaṃ",
  "atk-s0508a2:1870_5": "andhaputhujjanānaṃ sakkārābhilāsaṃ duviññeyyasabhāvatāya pīḷājananato anto tudanato",
  "atk-s0508a2:1870_6": "duruddharaṇato ca sukhumaṃ sallaṃ durubbahaṃ pavedayuṃ, tato eva sakkāro kāpurisena",
  "atk-s0508a2:1870_7": "dujjaho duppajaheyyo tassa pahānapaṭipattiyā appaṭipajjanato. Sakkārābhilāsappahānena",
  "atk-s0508a2:1870_8": "hi sakkāro pahīno hoti, tasmā tassa pahānāya āyogo karaṇīyoti dasseti –",
  "atk-s0508a2:1871": "496.",
  "atk-s0508a2:1872": "“Na parassupanidhāya, kammaṃ maccassa pāpakaṃ;",
  "atk-s0508a2:1873": "Attanā taṃ na seveyya, kammabandhū hi mātiyā.",
  "atk-s0508a2:1874": "497.",
  "atk-s0508a2:1875": "“Na pare vacanā coro, na pare vacanā muni;",
  "atk-s0508a2:1876": "Attā ca naṃ yathā vedi, devāpi naṃ tathā vidū.",
  "atk-s0508a2:1877": "498.",
  "atk-s0508a2:1878": "“Pare ca na vijānanti, mayamettha yamāmase;",
  "atk-s0508a2:1879": "Ye ca tattha vijānanti, tato sammanti medhagā.",
  "atk-s0508a2:1880": "499.",
  "atk-s0508a2:1881": "“Jīvate vāpi sappañño, api vittaparikkhayo;",
  "atk-s0508a2:1882": "Paññāya ca alābhena, vittavāpi na jīvati.",
  "atk-s0508a2:1883": "500.",
  "atk-s0508a2:1884": "“Sabbaṃ suṇāti sotena, sabbaṃ passati cakkhunā;",
  "atk-s0508a2:1885": "Na ca diṭṭhaṃ sutaṃ dhīro, sabbaṃ ujjhitumarahati.",
  "atk-s0508a2:1886": "501.",
  "atk-s0508a2:1887": "“Cakkhumāssa yathā andho, sotavā badhiro yathā;",
  "atk-s0508a2:1888": "Paññavāssa yathā mūgo, balavā dubbaloriva;",
  "atk-s0508a2:1889": "Atha atthe samuppanne, sayetha matasāyika”nti. –",
  "atk-s0508a2:1890_0": "Imā cha gāthā rañño pajjotassa ovādavasena abhāsi. So kira brāhmaṇe saddahitvā pasughātayaññaṃ",
  "atk-s0508a2:1890_1": "kāreti, kammaṃ asodhetvāva acore corasaññāya daṇḍesi, aṭṭakaraṇe ca assāmike sāmike",
  "atk-s0508a2:1890_2": "karoti, sāmike ca assāmike. Tato naṃ thero vivecetuṃ “na parassā”tiādinā cha gāthā abhāsi.",
  "atk-s0508a2:1891_0": "Tattha na parassupanidhāya, kammaṃ maccassa pāpakanti parassa maccassa sattassa upanidhāya",
  "atk-s0508a2:1891_1": "uddissa kāraṇaṃ katvā pāpakaṃ vadhabandhādikammaṃ na seveyya, parena na kārāpeyyāti",
  "atk-s0508a2:1891_2": "attho. Attanā taṃ na seveyyāti attanāpi taṃ pāpakaṃ na kareyya. Kasmā? Kammabandhū",
  "atk-s0508a2:1891_3": "hi mātiyā ime mātiyā maccā kammadāyādā, tasmā attanā ca kiñci pāpakammaṃ na kareyya,",
  "atk-s0508a2:1891_4": "parenapi na kārāpeyyāti attho.",
  "atk-s0508a2:1892_0": "Na pare vacanā coroti attanā coriyaṃ akatvā paravacanā parassa vacanamattena coro",
  "atk-s0508a2:1892_1": "nāma na hoti, tathā na pare vacanā muni parassa vacanamattena muni suvisuddhakāyavacīmanosamācāro",
  "atk-s0508a2:1892_2": "na hoti. Ettha hi pareti vibhattialopaṃ katvā niddeso. Keci pana “paresanti vattabbe",
  "atk-s0508a2:1892_3": "pareti saṃ-kāralopaṃ katvā niddiṭṭha”nti vadanti. Attā ca naṃ yathā vedīti naṃ sattaṃ",
  "atk-s0508a2:1892_4": "tassa attā cittaṃ yathā “ahaṃ parisuddho, aparisuddho vā”ti yāthāvato avedi jānāti.",
  "atk-s0508a2:1892_5": "Devāpi naṃ tathā vidūti visuddhidevā, upapattidevā ca tathā vidū vidanti jānanti,",
  "atk-s0508a2:1892_6": "tasmā sayaṃ tādisā devā ca pamāṇaṃ suddhāsuddhānaṃ suddhāsuddhabhāvajānane, na ye",
  "atk-s0508a2:1892_7": "keci icchādosaparetā sattāti adhippāyo.",
  "atk-s0508a2:1893_0": "Pareti paṇḍite ṭhapetvā tato aññe, kusalākusalasāvajjānavajjaṃ kammaṃ kammaphalaṃ",
  "atk-s0508a2:1893_1": "kāyassa asubhataṃ saṅkhārānaṃ aniccataṃ ajānantā idha pare nāma. Te mayamettha imasmiṃ",
  "atk-s0508a2:1893_2": "jīvaloke yamāma uparamāma, “satataṃ samitaṃ maccu santikaṃ gacchāmā”ti na jānanti.",
  "atk-s0508a2:1893_3": "Ye ca tattha vijānantīti ye ca tattha paṇḍitā “mayaṃ maccu samīpaṃ gacchāmā”ti vijānanti.",
  "atk-s0508a2:1893_4": "Tato sammanti medhagāti evañhi te jānantā medhagānaṃ paravihiṃsanānaṃ vūpasamāya",
  "atk-s0508a2:1893_5": "paṭipajjanti, attanā pare ca aññe na medhanti na bādhentīti attho. Tvaṃ pana jīvitanimittaṃ",
  "atk-s0508a2:1893_6": "acore core karontopi daṇḍanena sāmike assāmike karontopi dhanajāniyā bādhasi paññāvekallato.",
  "atk-s0508a2:1893_7": "Tathā akarontopi jīvate vāpi sappañño, api vittaparikkhayo parikkhīṇadhanopi sappaññajātiko",
  "atk-s0508a2:1893_8": "itarītarasantosena santuṭṭho anavajjāya jīvikāya jīvatiyeva. Tassa hi jīvitaṃ nāma.",
  "atk-s0508a2:1893_9": "Tenāha bhagavā – “paññājīviṃ jīvitamāhu seṭṭha”nti. Dummedhapuggalo pana paññāya",
  "atk-s0508a2:1893_10": "ca alābhena diṭṭhadhammikaṃ samparāyikañca atthaṃ virādhento vittavāpi na jīvati",
  "atk-s0508a2:1893_11": "garahādipavattiyā jīvanto nāma na hoti, anupāyaññutāya yathādhigataṃ dhanaṃ nāsento",
  "atk-s0508a2:1893_12": "jīvitampi sandhāretuṃ na sakkotiyeva.",
  "atk-s0508a2:1894_0": "Imā kira catassopi gāthā thero supinantena rañño kathesi. Rājā supinaṃ disvā theraṃ",
  "atk-s0508a2:1894_1": "namassantoyeva pabujjhitvā pabhātāya rattiyā theraṃ upasaṅkamitvā vanditvā attanā",
  "atk-s0508a2:1894_2": "diṭṭhaniyāmena supinaṃ kathesi. Taṃ sutvā thero tā gāthā paccunubhāsitvā “sabbaṃ",
  "atk-s0508a2:1894_3": "suṇātī”tiādinā dvīhi gāthāhi rājānaṃ ovadi. Tattha sabbaṃ suṇāti sotenāti idha sotabbaṃ",
  "atk-s0508a2:1894_4": "saddaṃ āpāthagataṃ sabbaṃ subhāsitaṃ dubbhāsitañca abadhiro sotena suṇāti. Tathā",
  "atk-s0508a2:1894_5": "sabbaṃ rūpaṃ sundaraṃ asundarampi cakkhunā anandho passati, ayamindriyānaṃ sabhāvo.",
  "atk-s0508a2:1894_6": "Tattha pana na ca diṭṭhaṃ sutaṃ dhīro, sabbaṃ ujjhitunti ca nidassanamattametaṃ.",
  "atk-s0508a2:1894_7": "Yañhi taṃ diṭṭhaṃ sutaṃ vā, na taṃ sabbaṃ dhīro sappañño ujjhituṃ pariccajituṃ gahetuṃ",
  "atk-s0508a2:1894_8": "vā arahati. Guṇāguṇaṃ pana tattha upaparikkhitvā ujjhitabbameva ujjhituṃ gahetabbañca",
  "atk-s0508a2:1894_9": "gahetuṃ arahati, tasmā cakkhumāssa yathā andho cakkhumāpi samāno ujjhitabbe diṭṭhe",
  "atk-s0508a2:1894_10": "andho yathā assa apassanto viya bhaveyya, tathā ujjhitabbe sute sotavāpi badhiro",
  "atk-s0508a2:1894_11": "yathā assa asuṇanto viya bhaveyya. Paññavāssa yathā mūgoti vicāraṇapaññāya paññavā",
  "atk-s0508a2:1894_12": "vacanakusalopi avattabbe mūgo viya bhaveyya. Balavā thāmasampannopi akattabbe dubbaloriva,",
  "atk-s0508a2:1894_13": "rakāro padasandhikaro, asamattho viya bhaveyya. Atha atthe samuppanne, sayetha matasāyikanti",
  "atk-s0508a2:1894_14": "attanā kātabbakicce uppanne upaṭṭhite matasāyikaṃ sayetha, matasāyikaṃ sayitvāpi",
  "atk-s0508a2:1894_15": "taṃ kiccaṃ tīretabbameva, na virādhetabbaṃ. Atha vā atha atthe samuppanneti attanā",
  "atk-s0508a2:1894_16": "akaraṇīye atthe kicce uppanne upaṭṭhite matasāyikaṃ sayetha, matasāyikaṃ sayitvāpi",
  "atk-s0508a2:1894_17": "taṃ na kātabbameva. Na hi paṇḍito ayuttaṃ kātumarahatīti evaṃ therena ovadito rājā",
  "atk-s0508a2:1894_18": "akattabbaṃ pahāya kātabbeyeva yuttappayutto ahosīti.",
  "atk-s0508a2:1895": "Mahākaccāyanattheragāthāvaṇṇanā niṭṭhitā.",
  "atk-s0508a2:1896": "2. Sirimittattheragāthāvaṇṇanā",
  "atk-s0508a2:1897_0": "Akkodhanotiādikā āyasmato sirimittattherassa gāthā. Kā uppatti? Ayampi purimabuddhesu",
  "atk-s0508a2:1897_1": "katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:1897_2": "rājagahe mahaddhanakuṭumbikassa putto hutvā nibbatti, sirimittoti laddhanāmo. Tassa",
  "atk-s0508a2:1897_3": "kira mātā siriguttassa bhaginī. Tassa vatthu dhammapadavaṇṇanāyaṃ āgatameva. So siriguttassa",
  "atk-s0508a2:1897_4": "bhāgineyyo sirimitto vayappatto satthu dhanapāladamane laddhappasādo pabbajitvā vipassanāya",
  "atk-s0508a2:1897_5": "kammaṃ karonto nacirasseva arahattaṃ patto. Ekadivasaṃ pātimokkhaṃ uddisituṃ āsanaṃ",
  "atk-s0508a2:1897_6": "abhiruhitvā cittabījaniṃ gahetvā nisinno bhikkhūnaṃ dhammaṃ kathesi. Kathento ca",
  "atk-s0508a2:1897_7": "uḷāratare guṇe vibhajitvā dassento –",
  "atk-s0508a2:1898": "502.",
  "atk-s0508a2:1899": "“Akkodhanonupanāhī, amāyo rittapesuṇo;",
  "atk-s0508a2:1900": "Sa ve tādisako bhikkhu, evaṃ pecca na socati.",
  "atk-s0508a2:1901": "503.",
  "atk-s0508a2:1902": "“Akkodhanonupanāhī, amāyo rittapesuṇo;",
  "atk-s0508a2:1903": "Guttadvāro sadā bhikkhu, evaṃ pecca na socati.",
  "atk-s0508a2:1904": "504.",
  "atk-s0508a2:1905": "“Akkodhanonupanāhī, amāyo rittapesuṇo;",
  "atk-s0508a2:1906": "Kalyāṇasīlo so bhikkhu, evaṃ pecca na socati.",
  "atk-s0508a2:1907": "505.",
  "atk-s0508a2:1908": "“Akkodhanonupanāhī, amāyo rittapesuṇo;",
  "atk-s0508a2:1909": "Kalyāṇamitto so bhikkhu, evaṃ pecca na socati.",
  "atk-s0508a2:1910": "506.",
  "atk-s0508a2:1911": "“Akkodhanonupanāhī, amāyo rittapesuṇo;",
  "atk-s0508a2:1912": "Kalyāṇapañño so bhikkhu, evaṃ pecca na socati.",
  "atk-s0508a2:1913": "507.",
  "atk-s0508a2:1914": "“Yassa saddhā tathāgate, acalā suppatiṭṭhitā;",
  "atk-s0508a2:1915": "Sīlañca yassa kalyāṇaṃ, ariyakantaṃ pasaṃsitaṃ.",
  "atk-s0508a2:1916": "508.",
  "atk-s0508a2:1917": "“Saṅghe pasādo yassatthi, ujubhūtañca dassanaṃ;",
  "atk-s0508a2:1918": "Adaliddoti taṃ āhu, amoghaṃ tassa jīvitaṃ.",
  "atk-s0508a2:1919": "509.",
  "atk-s0508a2:1920": "“Tasmā saddhañca sīlañca, pasādaṃ dhammadassanaṃ;",
  "atk-s0508a2:1921": "Anuyuñjetha medhāvī, saraṃ buddhāna sāsana”nti. – imā gāthā abhāsi;",
  "atk-s0508a2:1922_0": "Tattha akkodhanoti akujjhanasīlo. Upaṭṭhite hi kodhuppattinimitte adhivāsanakhantiyaṃ",
  "atk-s0508a2:1922_1": "ṭhatvā kopassa anuppādako. Anupanāhīti na upanāhako, parehi kataṃ aparādhaṃ paṭicca",
  "atk-s0508a2:1922_2": "“akkocchi maṃ avadhi maṃ, ajini maṃ ahāsi me”tiādinā kodhassa anupanayhanasīlo. Santadosapaṭicchādanalakkhaṇāya",
  "atk-s0508a2:1922_3": "māyāya abhāvato amāyo. Pisuṇavācāvirahitato rittapesuṇo, sa ve tādisako bhikkhūti",
  "atk-s0508a2:1922_4": "so tathārūpo tathājātiko yathāvuttaguṇasamannāgato bhikkhu. Evaṃ yathāvuttapaṭipattiyā",
  "atk-s0508a2:1922_5": "pecca paraloke na socati sokanimittassa abhāvato. Cakkhudvārādayo kāyadvārādayo ca",
  "atk-s0508a2:1922_6": "guttā pihitā saṃvutā etassāti guttadvāro. Kalyāṇasīloti sundarasīlo suvisuddhasīlo. Kalyāṇamittoti –",
  "atk-s0508a2:1923": "“Piyo garubhāvaniyo, vattā ca vacanakkhamo;",
  "atk-s0508a2:1924": "Gambhīrañca kathaṃ kattā, no caṭṭhāne niyojaye”ti. –",
  "atk-s0508a2:1925": "Evaṃ vibhāvitalakkhaṇo kalyāṇamitto etassāti kalyāṇamitto. Kalyāṇapaññoti sundarapañño. Yadipi paññā nāma asundarā natthi, niyyānikāya pana paññāya vasena evaṃ vuttaṃ",
  "atk-s0508a2:1926_0": "Evamettha kodhādīnaṃ vikkhambhanavasena samucchedavasena ca akkodhanādimukhena, puggalādhiṭṭhānāya",
  "atk-s0508a2:1926_1": "gāthāya sammāpaṭipattiṃ dassetvā idāni nipphattitalokuttarasaddhādike uddharitvā",
  "atk-s0508a2:1926_2": "puggalādhiṭṭhānāya eva gāthāya sammāpaṭipattiṃ dassento “yassa saddhā”tiādimāha.",
  "atk-s0508a2:1926_3": "Tassattho – yassa puggalassa tathāgate sammāsambuddhe “itipi so bhagavā”tiādinayappavattā",
  "atk-s0508a2:1926_4": "maggenāgatasaddhā, tato eva acalā avikampā suṭṭhu patiṭṭhitā. “Atthī”ti, padaṃ ānetvā",
  "atk-s0508a2:1926_5": "sambandhitabbaṃ. Ariyakantanti ariyānaṃ kantaṃ piyāyitaṃ bhavantarepi avijahanato.",
  "atk-s0508a2:1926_6": "Pasaṃsitanti buddhādīhi pasaṭṭhaṃ, vaṇṇitaṃ thomitaṃ atthīti yojanā. Taṃ panetaṃ",
  "atk-s0508a2:1926_7": "sīlaṃ gahaṭṭhasīlaṃ pabbajitasīlanti duvidhaṃ. Tattha gahaṭṭhasīlaṃ nāma pañcasikkhāpadasīlaṃ,",
  "atk-s0508a2:1926_8": "yaṃ gahaṭṭhena rakkhituṃ sakkā. Pabbajitasīlaṃ nāma dasasikkhāpadasīlaṃ upādāya sabbaṃ",
  "atk-s0508a2:1926_9": "catupārisuddhisīlaṃ, tayidaṃ sabbampi akhaṇḍādibhāvena aparāmaṭṭhatāya “kalyāṇa”nti veditabbaṃ.",
  "atk-s0508a2:1927_0": "Saṅghe pasādo yassatthīti “suppaṭipanno bhagavato sāvakasaṅgho”tiādinā ariyasaṅghe",
  "atk-s0508a2:1927_1": "pasādo saddhā yassa puggalassa atthi acalo suppatiṭṭhitoti ānetvā yojetabbaṃ. Ujubhūtañca",
  "atk-s0508a2:1927_2": "dassananti diṭṭhivaṅkābhāvato kilesavaṅkābhāvato ca ujubhūtaṃ. Akuṭilaṃ ajimhaṃ kammassakatādassanañceva",
  "atk-s0508a2:1927_3": "sappaccayanāmarūpadassanañcāti duvidhampi dassanaṃ yassa atthi acalaṃ suppatiṭṭhitanti",
  "atk-s0508a2:1927_4": "yojanā. Adaliddoti taṃ āhu saddhādhanaṃ, sīladhanaṃ, sutadhanaṃ, cāgadhanaṃ, paññādhananti",
  "atk-s0508a2:1927_5": "imesaṃ suvisuddhānaṃ dhanānaṃ atthitāya “adaliddo”ti taṃ tādisaṃ puggalaṃ buddhādayo",
  "atk-s0508a2:1927_6": "ariyā āhu. Amoghaṃ tassa jīvitaṃ tassa tathārūpassa jīvitaṃ diṭṭhadhammikādiatthādhigamena",
  "atk-s0508a2:1927_7": "amoghaṃ avañjhaṃ saphalamevāti āhūti attho.",
  "atk-s0508a2:1928_0": "Tasmāti, yasmā yathāvuttasaddhādiguṇasamannāgato puggalo “adaliddo amoghajīvito”ti",
  "atk-s0508a2:1928_1": "vuccati, tasmā ahampi tathārūpo bhaveyyanti. Saddhañca…pe… sāsananti “sabbapāpassa",
  "atk-s0508a2:1928_2": "akaraṇa”ntiādinā vuttaṃ buddhānaṃ sāsanaṃ anussaranto kulaputto vuttappabhedaṃ saddhañceva",
  "atk-s0508a2:1928_3": "sīlañca dhammadassanahetukaṃ dhamme sunicchayā vimokkhabhūtaṃ pasādañca anuyuñjeyya vaḍḍheyyāti.",
  "atk-s0508a2:1929": "Evaṃ thero bhikkhūnaṃ dhammadesanāmukhena attani vijjamāne guṇe pakāsento aññaṃ byākāsi.",
  "atk-s0508a2:1930": "Sirimittattheragāthāvaṇṇanā niṭṭhitā.",
  "atk-s0508a2:1931": "3. Mahāpanthakattheragāthāvaṇṇanā",
  "atk-s0508a2:1932_0": "Yadā paṭhamamaddakkhintiādikā āyasmato mahāpanthakattherassa gāthā. Kā uppatti? Ayaṃ",
  "atk-s0508a2:1932_1": "kira padumuttarassa bhagavato kāle haṃsavatīnagare vibhavasampanno kuṭumbiyo hutvā",
  "atk-s0508a2:1932_2": "ekadivasaṃ satthu santike dhammaṃ suṇanto satthāraṃ ekaṃ bhikkhuṃ saññāvivaṭṭakusalānaṃ",
  "atk-s0508a2:1932_3": "aggaṭṭhāne ṭhapentaṃ disvā sayampi taṃ ṭhānantaraṃ patthento buddhappamukhassa bhikkhusaṅghassa",
  "atk-s0508a2:1932_4": "sattāhaṃ mahādānaṃ pavattetvā, “bhante, yaṃ bhikkhuṃ tumhe ito sattadivasamatthake",
  "atk-s0508a2:1932_5": "– ‘saññāvivaṭṭakusalānaṃ ayaṃ mama sāsane aggo’ti etadagge ṭhapayittha, ahampi imassa",
  "atk-s0508a2:1932_6": "adhikārakammassa balena so bhikkhu viya anāgate ekassa buddhassa sāsane aggo bhaveyya”nti",
  "atk-s0508a2:1932_7": "patthanaṃ akāsi. Kaniṭṭhabhātā panassa tatheva bhagavati adhikārakammaṃ katvā manomayassa",
  "atk-s0508a2:1932_8": "kāyassābhinimmānaṃ cetovivaṭṭakosallanti dvinnaṃ aṅgānaṃ vasena vuttanayeneva paṇidhānaṃ",
  "atk-s0508a2:1932_9": "akāsi. Bhagavā dvinnampi patthanaṃ anantarāyena samijjhanabhāvaṃ disvā “anāgate kappasatasahassamatthake",
  "atk-s0508a2:1932_10": "gotamassa nāma sammāsambuddhassa sāsane tumhākaṃ patthanā samijjhissatī”ti byākāsi.",
  "atk-s0508a2:1933_0": "Te ubhopi janā tattha yāvajīvaṃ puññāni katvā tato cuto devaloke nibbattiṃsu. Tattha",
  "atk-s0508a2:1933_1": "mahāpanthakassa antarākataṃ kalyāṇadhammaṃ na kathīyati. Cūḷapanthako pana kassapassa",
  "atk-s0508a2:1933_2": "bhagavato sāsane pabbajitvā vīsati vassasahassāni odātakasiṇakammaṃ katvā devapure",
  "atk-s0508a2:1933_3": "nibbatti. Apadāne pana “cūḷapanthako padumuttarassa bhagavato kāle tāpaso hutvā himavante",
  "atk-s0508a2:1933_4": "vasanto tattha bhagavantaṃ disvā pupphacchattena pūjaṃ akāsī”ti āgataṃ. Tesaṃ devamanussesu",
  "atk-s0508a2:1933_5": "saṃsarantānaṃyeva kappasatasahassaṃ atikkantaṃ. Atha amhākaṃ satthā abhisambodhiṃ",
  "atk-s0508a2:1933_6": "patvā pavattitavaradhammacakko rājagahaṃ upanissāya veḷuvane mahāvihāre viharati.",
  "atk-s0508a2:1934_0": "Tena ca samayena rājagahe dhanaseṭṭhissa dhītā attano dāsena saddhiṃ santhavaṃ katvā",
  "atk-s0508a2:1934_1": "ñātakehi bhītā hatthasāraṃ gahetvā tena saddhiṃ palāyitvā aññattha vasantī taṃ paṭicca",
  "atk-s0508a2:1934_2": "gabbhaṃ labhitvā paripakkagabbhā “ñātigharaṃ gantvā vijāyissāmī”ti gacchantī antarāmaggeyeva",
  "atk-s0508a2:1934_3": "puttaṃ vijāyitvā sāminā nivattitā pubbe vasitaṭṭhāne vasantī puttassa panthe jātattā",
  "atk-s0508a2:1934_4": "panthakoti, nāmaṃ akāsi. Tasmiṃ ādhāvitvā vidhāvitvā vicaraṇakāle tameva paṭicca",
  "atk-s0508a2:1934_5": "dutiyaṃ gabbhaṃ paṭilabhitvā paripakkagabbhā pubbe vuttanayeneva antarāmagge puttaṃ",
  "atk-s0508a2:1934_6": "vijāyitvā sāminā nivattitā jeṭṭhaputtassa mahāpanthakoti kaniṭṭhassa cūḷapanthakoti",
  "atk-s0508a2:1934_7": "nāmaṃ katvā yathāvasitaṭṭhāneyeva vasantī anukkamena dārakesu vaḍḍhantesu tehi, “amma,",
  "atk-s0508a2:1934_8": "ayyakakulaṃ no dassehī”ti nibundhiyamānā dārake mātāpitūnaṃ santikaṃ pesesi. Tato",
  "atk-s0508a2:1934_9": "paṭṭhāya dārakā dhanaseṭṭhino gehe vaḍḍhanti. Tesu cūḷapanthako atidaharo. Mahāpanthako",
  "atk-s0508a2:1934_10": "pana ayyakena saddhiṃ bhagavato santikaṃ gato satthāraṃ disvā saha dassanena paṭiladdhasaddho",
  "atk-s0508a2:1934_11": "dhammaṃ sutvā upanissayasampannatāya pabbajitukāmo hutvā pitāmahaṃ āpucchi. So satthu",
  "atk-s0508a2:1934_12": "tamatthaṃ ārocetvā taṃ pabbājesi. So pabbajitvā bahuṃ buddhavacanaṃ uggaṇhitvā paripuṇṇavasso",
  "atk-s0508a2:1934_13": "upasampajjitvā yonisomanasikāre kammaṃ karonto visesato catunnaṃ arūpajjhānānaṃ lābhī",
  "atk-s0508a2:1934_14": "hutvā tato vuṭṭhāya vipassanaṃ ussukkāpetvā arahattaṃ pāpuṇi. Iti so saññāvivaṭṭakusalānaṃ",
  "atk-s0508a2:1934_15": "aggo jāto. So jhānasukhena phalasukhena vītināmento ekadivasaṃ attano paṭipattiṃ",
  "atk-s0508a2:1934_16": "paccavekkhitvā adhigatasampattiṃ paṭicca sañjātasomanasso sīhanādaṃ nadanto –",
  "atk-s0508a2:1935": "510.",
  "atk-s0508a2:1936": "“Yadā paṭhamamaddakkhiṃ, satthāramakutobhayaṃ;",
  "atk-s0508a2:1937": "Tato me ahu saṃvego, passitvā purisuttamaṃ.",
  "atk-s0508a2:1938": "511.",
  "atk-s0508a2:1939": "“Siriṃ hatthehi pādehi, yo paṇāmeyya āgataṃ;",
  "atk-s0508a2:1940": "Etādisaṃ so satthāraṃ, ārādhetvā virādhaye.",
  "atk-s0508a2:1941": "512.",
  "atk-s0508a2:1942": "“Tadāhaṃ puttadārañca, dhanadhaññañca chaḍḍayiṃ;",
  "atk-s0508a2:1943": "Kesamassūni chedetvā, pabbajiṃ anagāriyaṃ.",
  "atk-s0508a2:1944": "513.",
  "atk-s0508a2:1945": "“Sikkhāsājīvasampanno, indriyesu susaṃvuto;",
  "atk-s0508a2:1946": "Namassamāno sambuddhaṃ, vihāsiṃ aparājito.",
  "atk-s0508a2:1947": "514.",
  "atk-s0508a2:1948": "“Tato me paṇidhī āsi, cetaso abhipatthito;",
  "atk-s0508a2:1949": "Na nisīde muhuttampi, taṇhāsalle anūhate.",
  "atk-s0508a2:1950": "515.",
  "atk-s0508a2:1951": "“Tassa mevaṃ viharato, passa vīriyaparakkamaṃ;",
  "atk-s0508a2:1952": "Tisso vijjā anuppattā, kataṃ buddhassa sāsanaṃ.",
  "atk-s0508a2:1953": "516.",
  "atk-s0508a2:1954": "“Pubbenivāsaṃ jānāmi, dibbacakkhu visodhitaṃ;",
  "atk-s0508a2:1955": "Arahā dakkhiṇeyyomhi, vippamutto nirūpadhi.",
  "atk-s0508a2:1956": "517.",
  "atk-s0508a2:1957": "“Tato ratyāvivasāne, sūriyuggamanaṃ pati;",
  "atk-s0508a2:1958": "Sabbaṃ taṇhaṃ visosetvā, pallaṅkena upāvisi”nti. – imā gāthā abhāsi;",
  "atk-s0508a2:1959_0": "Tattha yadāti yasmiṃ kāle. Paṭhamanti ādito. Addakkhinti passiṃ, satthāranti, bhagavantaṃ.",
  "atk-s0508a2:1959_1": "Akutobhayanti nibbhayaṃ. Ayañhettha attho – sabbesaṃ bhayahetūnaṃ bodhimūleyeva pahīnattā",
  "atk-s0508a2:1959_2": "kutocipi bhayābhāvato akutobhayaṃ nibbhayaṃ, catuvesārajjavisāradaṃ diṭṭhadhammikasamparāyikaparamatthehi",
  "atk-s0508a2:1959_3": "veneyyānaṃ yathārahamanusāsanato satthāraṃ sammāsambuddhaṃ mayhaṃ pitāmahena saddhiṃ",
  "atk-s0508a2:1959_4": "gantvā yāya velāya sabbapaṭhamaṃ passiṃ, taṃ purisuttamaṃ sadevake loke aggapuggalaṃ",
  "atk-s0508a2:1959_5": "passitvā tato dassanahetu tato dassanato pacchā “ettakaṃ kālaṃ satthāraṃ daṭṭhuṃ",
  "atk-s0508a2:1959_6": "dhammañca sotuṃ nālattha”nti mayhaṃ saṃvego ahu sahottappaṃ ñāṇaṃ uppajji. Uppannasaṃvego",
  "atk-s0508a2:1959_7": "panāhaṃ evaṃ cintesinti dasseti siriṃ hatthehīti gāthāya. Tassattho – yo vibhavatthiko",
  "atk-s0508a2:1959_8": "puriso “upaṭṭhāyiko hutvā tava santike vasissāmī”ti saviggahaṃ siriṃ sayane upagataṃ",
  "atk-s0508a2:1959_9": "hatthehi ca pādehi ca koṭṭento paṇāmeyya nīhareyya, so tathārūpo alakkhikapuriso",
  "atk-s0508a2:1959_10": "etādisaṃ satthāraṃ sammāsambuddhaṃ ārādhetvā imasmiṃ navame khaṇe paṭilabhitvā virādhaye",
  "atk-s0508a2:1959_11": "tassa ovādākaraṇena taṃ virajjheyya, ahaṃ panevaṃ na karomīti adhippāyo. Tenāha “tadāhaṃ…pe…",
  "atk-s0508a2:1959_12": "anagāriya”nti. Tattha chaḍḍayinti, pajahiṃ. “Chaḍḍiya”ntipi pāṭho. Nanu ayaṃ thero",
  "atk-s0508a2:1959_13": "dārapariggahaṃ akatvāva pabbajito, so kasmā “puttadārañca chaḍḍayi”nti avocāti? Yathā",
  "atk-s0508a2:1959_14": "nāma puriso anibbattaphalameva rukkhaṃ chindanto acchinne tato laddhaphalehi parihīno",
  "atk-s0508a2:1959_15": "nāma hoti. Evaṃsampadamidaṃ daṭṭhabbaṃ.",
  "atk-s0508a2:1960_0": "Sikkhāsājīvasamāpannoti yā adhisīlasikkhā, tāya ca, yattha bhikkhū saha jīvanti,",
  "atk-s0508a2:1960_1": "ekajīvikā sabhāgavuttino honti, tena bhagavatā paññattasikkhāpadasaṅkhātena sājīvena",
  "atk-s0508a2:1960_2": "ca samannāgato sikkhanabhāvena samaṅgībhūto, sikkhaṃ paripūrento sājīvañca avītikkamanto",
  "atk-s0508a2:1960_3": "hutvā tadubhayaṃ sampādentoti attho. Tena suvisuddhe pātimokkhe sīle patiṭṭhitabhāvaṃ",
  "atk-s0508a2:1960_4": "dasseti. Indriyesu susaṃvutoti manacchaṭṭhesu indriyesu suṭṭhu saṃvuto. Rūpādivisayesu",
  "atk-s0508a2:1960_5": "uppajjanakānaṃ abhijjhādīnaṃ pavattinivāraṇavasena satikavāṭena supihitacakkhādidvāroti",
  "atk-s0508a2:1960_6": "attho. Evaṃ pātimokkhasaṃvaraindriyasaṃvarasīlasampattidassanena itarasīlampi atthato",
  "atk-s0508a2:1960_7": "dassitameva hotīti thero attano catupārisuddhisīlasampadaṃ dassetvā “namassamāno",
  "atk-s0508a2:1960_8": "sambuddha”nti iminā buddhānussatibhāvanānuyogamāha. Vihāsiṃ aparājitoti kilesamārādīhi",
  "atk-s0508a2:1960_9": "aparājito eva hutvā vihariṃ, yāva arahattappatti, tāva tehi anabhibhūto, aññadatthu",
  "atk-s0508a2:1960_10": "te abhibhavanto eva vihāsinti attho.",
  "atk-s0508a2:1961_0": "Tatoti tasmā, yasmā suvisuddhasīlo satthari abhippasanno kilesābhibhavanapaṭipattiyañca",
  "atk-s0508a2:1961_1": "ṭhito, tasmā. Paṇidhīti paṇidhānaṃ. Tato vā cittābhinīhāro. Āsīti ahosi. Cetaso abhipatthitoti,",
  "atk-s0508a2:1961_2": "mama cittena icchito. Kīdiso pana soti āha “na nisīde muhuttampi, taṇhāsalle anūhate”ti.",
  "atk-s0508a2:1961_3": "“Aggamaggasaṇḍāsena mama hadayato taṇhāsalle anuddhaṭe muhuttampi na nisīde, nisajjaṃ",
  "atk-s0508a2:1961_4": "na kappeyya”nti evaṃ me cittābhinīhāro ahosīti attho.",
  "atk-s0508a2:1962_0": "Evaṃ pana cittaṃ adhiṭṭhāya bhāvanaṃ bhāvayitvā ṭhānacaṅkameheva rattiṃ vītināmento",
  "atk-s0508a2:1962_1": "arūpasamāpattito vuṭṭhāya jhānaṅgamukhena vipassanaṃ paṭṭhapetvā arahattaṃ sacchākāsi.",
  "atk-s0508a2:1962_2": "Tena vuttaṃ “tassa me”tiādi. Nirūpadhīti kilesupadhiādīnaṃ abhāvena nirupadhi. Ratyāvivasāneti",
  "atk-s0508a2:1962_3": "rattibhāgassa vigamane vibhātāya rattiyā. Sūriyuggamanaṃ patīti sūriyuggamanaṃ lakkhaṇaṃ",
  "atk-s0508a2:1962_4": "katvā. Sabbaṃ taṇhanti kāmataṇhādibhedaṃ sabbaṃ taṇhāsotaṃ aggamaggena visosetvā",
  "atk-s0508a2:1962_5": "sukkhāpetvā “taṇhāsalle anūhate na nisīde”ti, paṭiññāya mocitattā. Pallaṅkena upāvisinti",
  "atk-s0508a2:1962_6": "pallaṅkaṃ ābhujitvā nisīdinti. Sesaṃ uttānatthameva.",
  "atk-s0508a2:1963": "Mahāpanthakattheragāthāvaṇṇanā niṭṭhitā.",
  "atk-s0508a2:1964": "Aṭṭhakanipātavaṇṇanā niṭṭhitā.",
  "atk-s0508a2:1965": "9. Navakanipāto",
  "atk-s0508a2:1966": "1. Bhūtattheragāthāvaṇṇanā",
  "atk-s0508a2:1967_0": "Navakanipāte yadā dukkhantiādikā āyasmato bhūtattherassa gāthā. Kā uppatti? Ayampi",
  "atk-s0508a2:1967_1": "purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto",
  "atk-s0508a2:1967_2": "siddhatthassa bhagavato kāle brāhmaṇakule nibbattitvā senoti laddhanāmo viññutaṃ",
  "atk-s0508a2:1967_3": "patto ekadivasaṃ satthāraṃ disvā pasannamānaso “usabhaṃ pavara”ntiādinā catūhi gāthāhi abhitthavi.",
  "atk-s0508a2:1968_0": "So tena puññakammena devamanussesu saṃsaranto imasmiṃ buddhuppāde sāketanagarassa",
  "atk-s0508a2:1968_1": "dvāragāme mahāvibhavassa seṭṭhissa putto hutvā nibbatti. Tassa kira seṭṭhino jātā",
  "atk-s0508a2:1968_2": "jātā dārakā baddhāghātena ekena yakkhena khāditā, imassa pana pacchimabhavikattā",
  "atk-s0508a2:1968_3": "bhūtā ārakkhaṃ gaṇhiṃsu. Yakkho pana vessavaṇassa upaṭṭhānaṃ gato, puna nāgamāsi.",
  "atk-s0508a2:1968_4": "Nāmakaraṇadivase cassa “evaṃ kate amanussā anukampantā parihareyyu”nti bhūtoti nāmaṃ",
  "atk-s0508a2:1968_5": "akaṃsu. So pana attano puññabalena anantarāyo vaḍḍhi, tassa “tayo pāsādā ahesu”ntiādi",
  "atk-s0508a2:1968_6": "sabbaṃ yasassa kulaputtassa vibhavakittane viya veditabbaṃ. So viññutaṃ patto satthari",
  "atk-s0508a2:1968_7": "sākete vasante upāsakehi saddhiṃ vihāraṃ gato. Satthu santike dhammaṃ sutvā paṭiladdhasaddho",
  "atk-s0508a2:1968_8": "pabbajitvā ajakaraṇiyā nāma nadiyā tīre leṇe vasanto vipassanaṃ paṭṭhapetvā nacirasseva",
  "atk-s0508a2:1968_9": "arahattaṃ pāpuṇi. Tena vuttaṃ apadāne –",
  "atk-s0508a2:1969": "“Usabhaṃ pavaraṃ vīraṃ, mahesiṃ vijitāvinaṃ;",
  "atk-s0508a2:1970": "Suvaṇṇavaṇṇaṃ sambuddhaṃ, ko disvā nappasīdati.",
  "atk-s0508a2:1971": "“Himavā vāparimeyyo, sāgarova duruttaro;",
  "atk-s0508a2:1972": "Tatheva jhānaṃ buddhassa, ko disvā nappasīdati.",
  "atk-s0508a2:1973": "“Vasudhā yathāppameyyā, cittā vanavaṭaṃsakā;",
  "atk-s0508a2:1974": "Tatheva sīlaṃ buddhassa, ko disvā nappasīdati.",
  "atk-s0508a2:1975": "“Anilañjasāsaṅkhubbho, yathākāso asaṅkhiyo;",
  "atk-s0508a2:1976": "Tatheva ñāṇaṃ buddhassa, ko disvā nappasīdati.",
  "atk-s0508a2:1977": "“Imāhi catugāthāhi, brāhmaṇo senasavhayo;",
  "atk-s0508a2:1978": "Buddhaseṭṭhaṃ thavitvāna, siddhatthaṃ aparājitaṃ.",
  "atk-s0508a2:1979": "“Catunnavutikappāni, duggatiṃ nupapajjatha;",
  "atk-s0508a2:1980": "Sugatiṃ sukhasampattiṃ, anubhosimanappakaṃ.",
  "atk-s0508a2:1981": "“Catunnavutito kappe, thavitvā lokanāyakaṃ;",
  "atk-s0508a2:1982": "Duggatiṃ nābhijānāmi, thomanāya idaṃ phalaṃ.",
  "atk-s0508a2:1983": "“Cātuddasamhi kappamhi, caturo āsumuggatā;",
  "atk-s0508a2:1984": "Sattaratanasampannā, cakkavattī mahabbalā.",
  "atk-s0508a2:1985": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:1986_0": "Arahattaṃ pana patvā aparena samayena ñātīnaṃ anukampāya sāketaṃ gantvā katipāhaṃ",
  "atk-s0508a2:1986_1": "tehi upaṭṭhiyamāno añjanavane vasitvā puna attanā vasitaṭṭhānameva gantukāmo gamanākāraṃ",
  "atk-s0508a2:1986_2": "dassesi. Ñātakā “idheva, bhante, vasatha, tumhepi na kilamissatha, mayampi puññena",
  "atk-s0508a2:1986_3": "vaḍḍhissāmā”ti theraṃ yāciṃsu. Thero attano vivekābhiratiṃ tattha ca phāsuvihāraṃ pakāsento –",
  "atk-s0508a2:1987": "518.",
  "atk-s0508a2:1988": "“Yadā dukkhaṃ jarāmaraṇanti paṇḍito, aviddasū yattha sitā puthujjanā;",
  "atk-s0508a2:1989": "Dukkhaṃ pariññāya satova jhāyati, tato ratiṃ paramataraṃ na vindati.",
  "atk-s0508a2:1990": "519.",
  "atk-s0508a2:1991": "“Yadā dukkhassāvahaniṃ visattikaṃ, papañcasaṅghātadukhādhivāhiniṃ;",
  "atk-s0508a2:1992": "Taṇhaṃ pahantvāna satova jhāyati, tato ratiṃ paramataraṃ na vindati.",
  "atk-s0508a2:1993": "520.",
  "atk-s0508a2:1994": "“Yadā sivaṃ dvecaturaṅgagāminaṃ, magguttamaṃ sabbakilesasodhanaṃ;",
  "atk-s0508a2:1995": "Paññāya passitva satova jhāyati, tato ratiṃ paramataraṃ na vindati.",
  "atk-s0508a2:1996": "521.",
  "atk-s0508a2:1997": "“Yadā asokaṃ virajaṃ asaṅkhataṃ, santaṃ padaṃ sabbakilesasodhanaṃ;",
  "atk-s0508a2:1998": "Bhāveti saññojanabandhanacchidaṃ, tato ratiṃ paramataraṃ na vindati.",
  "atk-s0508a2:1999": "522.",
  "atk-s0508a2:2000": "“Yadā nabhe gajjati meghadundubhi, dhārākulā vihagapathe samantato;",
  "atk-s0508a2:2001": "Bhikkhū ca pabbhāragatova jhāyati, tato ratiṃ paramataraṃ na vindati.",
  "atk-s0508a2:2002": "523.",
  "atk-s0508a2:2003": "“Yadā nadīnaṃ kusumākulānaṃ, vicitta-vāneyya-vaṭaṃsakānaṃ;",
  "atk-s0508a2:2004": "Tīre nisinno sumanova jhāyati, tato ratiṃ paramataraṃ na vindati.",
  "atk-s0508a2:2005": "524.",
  "atk-s0508a2:2006": "“Yadā nisīthe rahitamhi kānane, deve gaḷantamhi nadanti dāṭhino;",
  "atk-s0508a2:2007": "Bhikkhū ca pabbhāragatova jhāyati, tato ratiṃ paramataraṃ na vindati.",
  "atk-s0508a2:2008": "525.",
  "atk-s0508a2:2009": "“Yadā vitakke uparundhiyattano, nagantare nagavivaraṃ samassito;",
  "atk-s0508a2:2010": "Vītaddaro vītakhilova jhāyati, tato ratiṃ paramataraṃ na vindati.",
  "atk-s0508a2:2011": "526.",
  "atk-s0508a2:2012": "“Yadā sukhī malakhilasokanāsano,",
  "atk-s0508a2:2013": "Niraggaḷo nibbanatho visallo;",
  "atk-s0508a2:2014": "Sabbāsave byantikatova jhāyati,",
  "atk-s0508a2:2015": "Tato ratiṃ paramataraṃ na vindatī”ti. – imā gāthā abhāsi;",
  "atk-s0508a2:2016_0": "Tatthāyaṃ padayojanāmukhena paṭhamagāthāya atthavaṇṇanā – khandhānaṃ paripāko jarā.",
  "atk-s0508a2:2016_1": "Bhedo maraṇaṃ. Jarāmaraṇasīsena cettha jarāmaraṇavanto dhammā gahitā. “Tayidaṃ jarāmaraṇaṃ",
  "atk-s0508a2:2016_2": "dukkha”nti aviddasū yathābhūtaṃ ajānantā puthujjanā yattha yasmiṃ upādānakkhandhapañcake",
  "atk-s0508a2:2016_3": "sitā paṭibandhā allīnā, taṃ “idaṃ dukkhaṃ, ettakaṃ dukkhaṃ, na ito bhiyyo”ti vipassanāpaññāsahitāya",
  "atk-s0508a2:2016_4": "maggapaññāya parijānitvā, idha imasmiṃ sāsane sato sampajāno, paṇḍito bhikkhu, yadā",
  "atk-s0508a2:2016_5": "yasmiṃ kāle lakkhaṇūpanijjhānena jhāyati. Tato vipassanāratito maggaphalaratito ca",
  "atk-s0508a2:2016_6": "paramataraṃ uttamataraṃ ratiṃ na vindati nappaṭilabhati. Tenāha bhagavā –",
  "atk-s0508a2:2017": "“Yato yato sammasati, khandhānaṃ udayabbayaṃ;",
  "atk-s0508a2:2018": "Labhatī pītipāmojjaṃ, amataṃ taṃ vijānataṃ.",
  "atk-s0508a2:2019": "“Paṭhabyā ekarajjena, saggassa gamanena vā;",
  "atk-s0508a2:2020": "Sabbalokādhipaccena, sotāpattiphalaṃ vara”nti. ;",
  "atk-s0508a2:2021_0": "Evaṃ pariññābhisamayamukhena vivekaratiṃ dassetvā idāni pahānābhisamayādimukhenapi",
  "atk-s0508a2:2021_1": "taṃ dassetuṃ dutiyādikā tisso gāthā abhāsi. Tattha dukkhassāvahaninti dukkhassa āyatiṃ",
  "atk-s0508a2:2021_2": "pavattiṃ, dukkhassa nipphattikanti attho. Visattikanti taṇhaṃ. Sā hi visatāti visattikā,",
  "atk-s0508a2:2021_3": "visālāti visattikā, visaṭāti visattikā, visakkatīti visattikā, visaṃ haratīti visattikā,",
  "atk-s0508a2:2021_4": "visaṃvādikāti visattikā, visamūlāti visattikā, visaphalāti visattikā, visaparibhogāti",
  "atk-s0508a2:2021_5": "visattikā, visālā vā pana sā taṇhā rūpe sadde gandhe rase phoṭṭhabbe dhamme kule",
  "atk-s0508a2:2021_6": "gaṇe vitthaṭāti visattikāti vuccati. Papañcasaṅghātadukhādhivāhininti sattasantānaṃ",
  "atk-s0508a2:2021_7": "saṃsāre papañcenti vitthārentīti papañcā, rāgādayo mānādayo ca. Te eva pavattidukkhassa",
  "atk-s0508a2:2021_8": "saṅghātaṭṭhena saṅghātā, sadarathapariḷāhasabhāvattā dukkhañcāti papañcasaṅghātadukhaṃ,",
  "atk-s0508a2:2021_9": "tassa adhivāhato nibbattanato papañcasaṅghātadukhādhivāhinī. Taṃ taṇhaṃ pahantvānāti",
  "atk-s0508a2:2021_10": "ariyamaggena samucchinditvā.",
  "atk-s0508a2:2022_0": "Sivanti khemaṃ, akhemakarānaṃ kilesānaṃ samucchindanena tehi anupaddutanti attho.",
  "atk-s0508a2:2022_1": "Sammādiṭṭhiādīnaṃ vasena dvicaturaṅgo hutvā ariye nibbānaṃ gametīti dvecaturaṅgagāminaṃ,",
  "atk-s0508a2:2022_2": "gāthāsukhatthañcettha vibhattialopo katoti daṭṭhabbaṃ. Rūpūpapattimaggādīsu sabbesu",
  "atk-s0508a2:2022_3": "maggesu uttamattā magguttamaṃ. Tenāha bhagavā – “maggānaṭṭhaṅgiko seṭṭho”tiādi. Sabbehi",
  "atk-s0508a2:2022_4": "kilesamalehi sattānaṃ sodhanato sabbakilesasodhanaṃ. Paññāya passitvāti paṭivedhapaññāya",
  "atk-s0508a2:2022_5": "bhāvanābhisamayavasena abhisamecca.",
  "atk-s0508a2:2023_0": "Sokahetūnaṃ abhāvato puggalassa ca sokābhāvahetuto natthi ettha sokoti asokaṃ. Tathā",
  "atk-s0508a2:2023_1": "vigatarāgādirajattā virajaṃ. Na kenaci paccayena saṅkhatanti asaṅkhataṃ. Sabbesaṃ",
  "atk-s0508a2:2023_2": "kilesānaṃ sabbassa ca dukkhassa vūpasamabhāvato, saṃsāradukkhadditehi pajjitabbato",
  "atk-s0508a2:2023_3": "adhigantabbato ca santaṃ padaṃ. Sabbehi kilesamalehi sattasantānassa sodhananimittato",
  "atk-s0508a2:2023_4": "sabbakilesasodhanaṃ. Bhāvetīti sacchikiriyābhisamayavasena abhisameti. Bahukkhattuñhi",
  "atk-s0508a2:2023_5": "nibbānaṃ ārabbha sacchikiriyābhisamayaṃ pavattentassa ālambake labbhamānavisesakaṃ",
  "atk-s0508a2:2023_6": "ālambitabbe āropetvā evaṃ vuttaṃ. Saṃyojanasaṅkhātānaṃ bandhanānaṃ chedanato saṃyojanabandhanacchidaṃ.",
  "atk-s0508a2:2023_7": "Nimittañhettha kattubhāvena upacāritaṃ, yathā ariyabhāvakarāni saccāni ariyasaccānīti.",
  "atk-s0508a2:2023_8": "Yathā purimagāthāsu yadā jhāyati, tadā tato ratiṃ paramataraṃ na vindatīti yojanā.",
  "atk-s0508a2:2023_9": "Evaṃ idha yadā bhāveti, tadā tato ratiṃ paramataraṃ na vindatīti yojanā.",
  "atk-s0508a2:2024_0": "Evaṃ thero catūhi gāthāhi attānaṃ anupanetvāva catusaccapaṭivedhakittanena aññaṃ",
  "atk-s0508a2:2024_1": "byākaritvā idāni attanā vasitaṭṭhānassa vivittabhāvena phāsutaṃ dassento “yadā nabhe”tiādikā",
  "atk-s0508a2:2024_2": "gāthā abhāsi. Tattha nabheti ākāse. Siniddhagambhīranigghosatāya meghoyeva dundubhi",
  "atk-s0508a2:2024_3": "meghadundubhi. Samantato paggharantīhi dhārāhi ākulāti dhārākulā. Vihagānaṃ pakkhīnaṃ",
  "atk-s0508a2:2024_4": "gamanamaggattā vihagapathe nabheti yojanā. Tatoti jhānaratito.",
  "atk-s0508a2:2025_0": "Kusumākulānanti tarūhi gaḷitakusumehi samohitānaṃ. Vicittavāneyyavaṭaṃsakānanti vane",
  "atk-s0508a2:2025_1": "jātattā vāneyyāni vanapupphāni, vicittāni vāneyyāni vaṭaṃsakāni etāsanti vicittavāneyyavaṭaṃsakā",
  "atk-s0508a2:2025_2": "nadiyo, tāsaṃ nānāvidhavanapupphavaṭaṃsakānanti attho. Uttarimanussadhammavasena",
  "atk-s0508a2:2025_3": "sundaro mano etassāti sumano jhāyati.",
  "atk-s0508a2:2026_0": "Nisītheti rattiyaṃ. Rahitamhīti, janasambādhavirahite vivitte. Deveti meghe. Gaḷantamhīti",
  "atk-s0508a2:2026_1": "vuṭṭhidhārāyo paggharante vassante. Dāṭhinoti sīhabyagghādayo paṭipakkhasattā. Te",
  "atk-s0508a2:2026_2": "hi dāṭhāvudhāti “dāṭhino”ti vuccanti, nadanti dāṭhinoti idampi janavivekadassanatthameva gahitaṃ.",
  "atk-s0508a2:2027_0": "Vitakke uparundhiyattanoti attasantānapariyāpannatāya attano kāmavitakkādike micchāvitakke",
  "atk-s0508a2:2027_1": "paṭipakkhabalena nisedhetvā. Attanoti vā idaṃ vindatīti iminā yojetabbaṃ “tato ratiṃ",
  "atk-s0508a2:2027_2": "paramataraṃ attanā na vindatī”ti. Nagantareti pabbatantare. Nagavivaranti pabbataguhaṃ",
  "atk-s0508a2:2027_3": "pabbhāraṃ vā. Samassitoti nissito upagato. Vītaddaroti vigatakilesadaratho. Vītakhiloti pahīnacetokhilo.",
  "atk-s0508a2:2028_0": "Sukhīti jhānādisukhena sukhito. Malakhilasokanāsanoti rāgādīnaṃ malānaṃ pañcannañca",
  "atk-s0508a2:2028_1": "cetokhilānaṃ ñātiviyogādihetukassa sokassa ca pahāyako. Niraggaḷoti, aggaḷaṃ vuccati",
  "atk-s0508a2:2028_2": "avijjā nibbānapurapavesanivāraṇato, tadabhāvato niraggaḷo. Nibbanathoti nitaṇho.",
  "atk-s0508a2:2028_3": "Visalloti, vigatarāgādisallo. Sabbāsaveti, kāmāsavādike sabbepi āsave. Byantikatoti",
  "atk-s0508a2:2028_4": "byantikatāvī ariyamaggena vigatante katvā ṭhito diṭṭhadhammasukhavihāratthaṃ yadā",
  "atk-s0508a2:2028_5": "jhāyati, tato jhānaratito paramataraṃ ratiṃ na vindatīti yojanā. Evaṃ pana vatvā",
  "atk-s0508a2:2028_6": "thero ajakaraṇītīrameva gato.",
  "atk-s0508a2:2029": "Bhūtattheragāthāvaṇṇanā niṭṭhitā.",
  "atk-s0508a2:2030": "Navakanipātavaṇṇanā niṭṭhitā.",
  "atk-s0508a2:2031": "10. Dasakanipāto",
  "atk-s0508a2:2032": "1. Kāḷudāyittheragāthāvaṇṇanā",
  "atk-s0508a2:2033_0": "Dasakanipāte aṅgārinotiādikā āyasmato kāḷudāyittherassa gāthā. Kā uppatti? Ayampi",
  "atk-s0508a2:2033_1": "padumuttarabuddhassa kāle haṃsavatīnagare kulagehe nibbatto satthu dhammadesanaṃ",
  "atk-s0508a2:2033_2": "suṇanto satthāraṃ ekaṃ bhikkhuṃ kulappasādakānaṃ aggaṭṭhāne ṭhapentaṃ disvā tajjaṃ",
  "atk-s0508a2:2033_3": "abhinīhārakammaṃ katvā taṃ ṭhānantaraṃ patthesi.",
  "atk-s0508a2:2034_0": "So yāvajīvaṃ kusalaṃ katvā devamanussesu saṃsaranto amhākaṃ bodhisattassa mātukucchiyaṃ",
  "atk-s0508a2:2034_1": "paṭisandhiggahaṇadivase kapilavatthusmiṃyeva amaccagehe paṭisandhiṃ gaṇhi. Bodhisattena",
  "atk-s0508a2:2034_2": "saddhiṃ ekadivasaṃyeva jātoti taṃdivasaṃyeva naṃ dukūlacumbaṭe nipajjāpetvā bodhisattassa",
  "atk-s0508a2:2034_3": "upaṭṭhānaṃ nayiṃsu. Bodhisattena hi saddhiṃ bodhirukkho, rāhulamātā, cattāro nidhī,",
  "atk-s0508a2:2034_4": "ārohaniyahatthī, assakaṇḍako, channo kāḷudāyīti ime satta ekadivasaṃyeva jātattā",
  "atk-s0508a2:2034_5": "sahajātā nāma ahesuṃ. Athassa nāmaggahaṇadivase sakalanagarassa udaggacittadivase",
  "atk-s0508a2:2034_6": "jātattā udāyītveva nāmaṃ akaṃsu, thokaṃ kāḷadhātukattā pana kāḷudāyīti paññāyittha.",
  "atk-s0508a2:2034_7": "So bodhisattena saddhiṃ kumārakīḷaṃ kīḷanto vuddhiṃ agamāsi.",
  "atk-s0508a2:2035_0": "Aparabhāge lokanāthe mahābhinikkhamanaṃ nikkhamitvā anukkamena sabbaññutaṃ patvā",
  "atk-s0508a2:2035_1": "pavattitavaradhammacakke rājagahaṃ upanissāya veḷuvane viharante suddhodanamahārājā",
  "atk-s0508a2:2035_2": "taṃ pavattiṃ sutvā purisasahassaparivāraṃ ekaṃ amaccaṃ “puttaṃ me idhānehī”ti pesesi.",
  "atk-s0508a2:2035_3": "So dhammadesanāvelāya satthu santikaṃ gantvā parisapariyante ṭhito dhammaṃ sutvā",
  "atk-s0508a2:2035_4": "sapariso arahattaṃ pāpuṇi. Atha ne satthā “etha, bhikkhavo”ti hatthaṃ pasāreti. Sabbe",
  "atk-s0508a2:2035_5": "taṅkhaṇaṃyeva iddhimayapattacīvaradharā vassasaṭṭhikattherā viya ahesuṃ. Arahattaṃ",
  "atk-s0508a2:2035_6": "pattato paṭṭhāya pana ariyā majjhattāva honti, tasmā raññā pahitasāsanaṃ dasabalassa",
  "atk-s0508a2:2035_7": "na kathesi. Rājā “neva gatabalakoṭṭhako āgacchati, na sāsanaṃ suyyatī”ti aparampi",
  "atk-s0508a2:2035_8": "amaccaṃ purisasahassena pesesi. Tasmimpi tathā paṭipanne aparanti evaṃ navahi amaccehi",
  "atk-s0508a2:2035_9": "saddhiṃ nava purisasahassāni pesesi sabbe arahattaṃ patvā tuṇhī ahesuṃ.",
  "atk-s0508a2:2036_0": "Atha rājā cintesi – “ettakā janā mayi sinehābhāvena dasabalassa idhāgamanatthāya",
  "atk-s0508a2:2036_1": "na kiñci kathayiṃsu, ayaṃ kho pana udāyī dasabalena samavayo sahapaṃsukīḷiko, mayi",
  "atk-s0508a2:2036_2": "ca sinehavā, imaṃ pesessāmī”ti taṃ pakkosāpetvā, “tāta, tvaṃ purisasahassaparivāro",
  "atk-s0508a2:2036_3": "rājagahaṃ gantvā dasabalaṃ ānehī”ti vatvā pesesi. So pana gacchanto “sacāhaṃ, deva,",
  "atk-s0508a2:2036_4": "pabbajituṃ labhissāmi, evāhaṃ bhagavantaṃ idhānessāmī”ti vatvā “yaṃ kiñci katvā mama",
  "atk-s0508a2:2036_5": "puttaṃ dassehī”ti vutto rājagahaṃ gantvā satthu dhammadesanāvelāya parisapariyante",
  "atk-s0508a2:2036_6": "ṭhito dhammaṃ sutvā saparivāro arahattaṃ patvā ehibhikkhubhāve patiṭṭhāsi. Tena vuttaṃ apadāne –",
  "atk-s0508a2:2037": "“Padumuttarabuddhassa, lokajeṭṭhassa tādino;",
  "atk-s0508a2:2038": "Addhānaṃ paṭipannassa, carato cārikaṃ tadā.",
  "atk-s0508a2:2039": "“Suphullaṃ padumaṃ gayha, uppalaṃ mallikañcahaṃ;",
  "atk-s0508a2:2040": "Paramannaṃ gahetvāna, adāsiṃ satthuno ahaṃ.",
  "atk-s0508a2:2041": "“Paribhuñji mahāvīro, paramannaṃ subhojanaṃ;",
  "atk-s0508a2:2042": "Tañca pupphaṃ gahetvāna, janassa sampadassayi.",
  "atk-s0508a2:2043": "“Iṭṭhaṃ kantaṃ piyaṃ loke, jalajaṃ pupphamuttamaṃ;",
  "atk-s0508a2:2044": "Sudukkaraṃ kataṃ tena, yo me pupphaṃ adāsidaṃ.",
  "atk-s0508a2:2045": "“Yo pupphamabhiropesi, paramannañcadāsi me;",
  "atk-s0508a2:2046": "Tamahaṃ kittayissāmi, suṇātha mama bhāsato.",
  "atk-s0508a2:2047": "“Dasa aṭṭha cakkhattuṃ so, devarajjaṃ karissati;",
  "atk-s0508a2:2048": "Uppalaṃ padumañcāpi, mallikañca taduttari.",
  "atk-s0508a2:2049": "“Assa puññavipākena, dibbagandhasamāyutaṃ;",
  "atk-s0508a2:2050": "Ākāse chadanaṃ katvā, dhārayissati tāvade.",
  "atk-s0508a2:2051": "“Pañcavīsatikkhattuñca, cakkavattī bhavissati;",
  "atk-s0508a2:2052": "Pathabyā rajjaṃ pañcasataṃ, vasudhaṃ āvasissati.",
  "atk-s0508a2:2053": "“Kappasatasahassamhi, okkākakulasambhavo;",
  "atk-s0508a2:2054": "Gotamo nāma gottena, satthā loke bhavissati.",
  "atk-s0508a2:2055": "“Sakakammābhiraddho so, sukkamūlena codito;",
  "atk-s0508a2:2056": "Sakyānaṃ nandijanano, ñātibandhu bhavissati.",
  "atk-s0508a2:2057": "“So pacchā pabbajitvāna, sukkamūlena codito;",
  "atk-s0508a2:2058": "Sabbāsave pariññāya, nibbāyissatināsavo.",
  "atk-s0508a2:2059": "“Paṭisambhidamanuppattaṃ, katakiccamanāsavaṃ;",
  "atk-s0508a2:2060": "Gotamo lokabandhu taṃ, etadagge ṭhapessati.",
  "atk-s0508a2:2061": "“Padhānapahitatto so, upasanto nirūpadhi;",
  "atk-s0508a2:2062": "Udāyī nāma nāmena, hessati satthu sāvako.",
  "atk-s0508a2:2063": "“Rāgo doso ca moho ca, māno makkho ca dhaṃsito;",
  "atk-s0508a2:2064": "Sabbāsave pariññāya, viharāmi anāsavo.",
  "atk-s0508a2:2065": "“Tosayiñcāpi sambuddhaṃ, ātāpī nipako ahaṃ;",
  "atk-s0508a2:2066": "Pasādito ca sambuddho, etadagge ṭhapesi maṃ.",
  "atk-s0508a2:2067": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2068_0": "Arahattaṃ pana patvā “na tāvāyaṃ dasabalassa kulanagaraṃ gantuṃ kālo, vasante pana",
  "atk-s0508a2:2068_1": "upagate pupphitesu vanasaṇḍesu haritatiṇasañchannāya bhūmiyā gamanakālo bhavissatī”ti",
  "atk-s0508a2:2068_2": "kālaṃ paṭimānento vasante sampatte satthu kulanagaraṃ gantuṃ gamanamaggavaṇṇaṃ saṃvaṇṇento –",
  "atk-s0508a2:2069": "527.",
  "atk-s0508a2:2070": "“Aṅgārino dāni dumā bhadante, phalesino chadanaṃ vippahāya;",
  "atk-s0508a2:2071": "Te accimantova pabhāsayanti, samayo mahāvīra bhāgīrasānaṃ.",
  "atk-s0508a2:2072": "528.",
  "atk-s0508a2:2073": "“Dumāni phullāni manoramāni, samantato sabbadisā pavanti;",
  "atk-s0508a2:2074": "Pattaṃ pahāya phalamāsasānā, kālo ito pakkamanāya vīra.",
  "atk-s0508a2:2075": "529.",
  "atk-s0508a2:2076": "“Nevātisītaṃ na panātiuṇhaṃ, sukhā utu addhaniyā bhadante;",
  "atk-s0508a2:2077": "Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.",
  "atk-s0508a2:2078": "530.",
  "atk-s0508a2:2079": "“Āsāya kasate khettaṃ, bījaṃ āsāya vappati;",
  "atk-s0508a2:2080": "Āsāya vāṇijā yanti, samuddaṃ dhanahārakā;",
  "atk-s0508a2:2081": "Yāya āsāya tiṭṭhāmi, sā me āsā samijjhatu.",
  "atk-s0508a2:2082": "531.",
  "atk-s0508a2:2083": "“Punappunañceva vapanti bījaṃ, punappunaṃ vassati devarājā;",
  "atk-s0508a2:2084": "Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
  "atk-s0508a2:2085": "532.",
  "atk-s0508a2:2086": "“Punappunaṃ yācanakā caranti, punappunaṃ dānapatī dadanti;",
  "atk-s0508a2:2087": "Punappunaṃ dānapatī daditvā, punappunaṃ saggamupenti ṭhānaṃ.",
  "atk-s0508a2:2088": "533.",
  "atk-s0508a2:2089": "“Vīro have sattayugaṃ puneti, yasmiṃ kule jāyati bhūripañño;",
  "atk-s0508a2:2090": "Maññāmahaṃ sakkati devadevo, tayā hi jāto muni saccanāmo.",
  "atk-s0508a2:2091": "534.",
  "atk-s0508a2:2092": "“Suddhodano nāma pitā mahesino, buddhassa mātā pana māyanāmā;",
  "atk-s0508a2:2093": "Yā bodhisattaṃ parihariya kucchinā, kāyassa bhedā tidivamhi modati.",
  "atk-s0508a2:2094": "535.",
  "atk-s0508a2:2095": "“Sā gotamī kālakatā ito cutā, dibbehi kāmehi samaṅgibhūtā;",
  "atk-s0508a2:2096": "Sā modati kāmaguṇehi pañcahi, parivāritā devagaṇehi tehi.",
  "atk-s0508a2:2097": "536.",
  "atk-s0508a2:2098": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0508a2:2099": "Pitupitā mayhaṃ tuvaṃsi sakka, dhammena me gotama ayyakosī”ti. –",
  "atk-s0508a2:2100": "Imā gāthā abhāsi.",
  "atk-s0508a2:2101_0": "Tattha aṅgārinoti aṅgārāni viyāti aṅgārāni, rattapavāḷavaṇṇāni rukkhānaṃ pupphapallavāni,",
  "atk-s0508a2:2101_1": "tāni etesaṃ santīti aṅgārino, atilohitakusumakisalayehi aṅgāravuṭṭhisaṃparikiṇṇā",
  "atk-s0508a2:2101_2": "viyāti attho. Idānīti imasmiṃ kāle. Dumāti rukkhā. Bhadanteti, bhaddaṃ ante etassāti",
  "atk-s0508a2:2101_3": "bhadanteti ekassa dakārassa lopaṃ katvā vuccati, guṇavisesayutto, guṇavisesayuttānañca",
  "atk-s0508a2:2101_4": "aggabhūto satthā. Tasmā bhadanteti satthu ālapanaṃ. Paccattavacanañcetaṃ ekārantaṃ",
  "atk-s0508a2:2101_5": "“sukaṭe paṭikamme sukhe dukkhepi ce”tiādīsu viya. Idha pana sambodhanatthe daṭṭhabbaṃ.",
  "atk-s0508a2:2101_6": "Tena vuttaṃ “bhadanteti ālapana”nti. “Bhaddasaddasamānatthaṃ padantarameka”nti keci.",
  "atk-s0508a2:2101_7": "Phalāni esantīti phalesino. Acetanepi hi sacetanakiriyamāropetvā voharanti, yathā",
  "atk-s0508a2:2101_8": "kulaṃ patitukāmanti, phalāni gahetumāraddhā sampattiphalagahaṇakālāti attho. Chadanaṃ",
  "atk-s0508a2:2101_9": "vippahāyāti purāṇapaṇṇāni pajahitvā sampannapaṇḍupalāsāti attho. Teti dumā. Accimantova",
  "atk-s0508a2:2101_10": "pabhāsayantīti dīpasikhāvanto viya jalitaaggī viya vā obhāsayanti sabbā disāti adhippāyo.",
  "atk-s0508a2:2101_11": "Samayoti kālo, “anuggahāyā”ti vacanaseso. Mahāvīrāti mahāvikkanta. Bhāgī rasānanti",
  "atk-s0508a2:2101_12": "attharasādīnaṃ bhāgī. Vuttañhetaṃ dhammasenāpatinā – “bhāgī vā bhagavā attharasassa",
  "atk-s0508a2:2101_13": "dhammarasassā”tiādi. Mahāvīra, bhāgīti ca idampi dvayaṃ sambodhanavacanaṃ daṭṭhabbaṃ.",
  "atk-s0508a2:2101_14": "Bhāgīrathānanti pana pāṭhe bhagīratho nāma ādirājā. Tabbaṃsajātatāya sākiyā bhāgīrathā,",
  "atk-s0508a2:2101_15": "tesaṃ bhāgīrathānaṃ upakāratthanti adhippāyo.",
  "atk-s0508a2:2102_0": "Dumānīti liṅgavipallāsena vuttaṃ, dumā rukkhāti attho. Samantato sabbadisā pavantīti,",
  "atk-s0508a2:2102_1": "samantato sabbabhāgato sabbadisāsu ca phullāni, tathā phullattā eva sabbadisā pavanti",
  "atk-s0508a2:2102_2": "gandhaṃ vissajjenti. Āsamānāti āsīsantā gahitukāmā. Evaṃ rukkhasobhāya gamanamaggassa",
  "atk-s0508a2:2102_3": "rāmaṇeyyataṃ dassetvā idāni “nevātisīta”ntiādinā utusampattiṃ dasseti. Sukhāti nātisītanātiuṇhabhāveneva",
  "atk-s0508a2:2102_4": "sukhā iṭṭhā. Utu addhaniyāti addhānagamanayoggā utu. Passantu taṃ sākiyā koḷiyā ca,",
  "atk-s0508a2:2102_5": "pacchāmukhaṃ rohiniyaṃ tarantanti rohinī nāma nadī sākiyakoḷiyajanapadānaṃ antare",
  "atk-s0508a2:2102_6": "uttaradisato dakkhiṇamukhā sandati, rājagahaṃ cassā puratthimadakkhiṇāya disāya,",
  "atk-s0508a2:2102_7": "tasmā rājagahato kapilavatthuṃ gantuṃ taṃ nadiṃ tarantā pacchāmukhā hutvā taranti.",
  "atk-s0508a2:2102_8": "Tenāha “passantu taṃ…pe… taranta”nti. “Bhagavantaṃ pacchāmukhaṃ rohiniṃ nāma nadiṃ",
  "atk-s0508a2:2102_9": "atikkamantaṃ sākiyakoḷiyajanapadavāsino passantū”ti kapilavatthugamanāya bhagavantaṃ āyācanto ussāheti.",
  "atk-s0508a2:2103_0": "Idāni attano patthanaṃ upamāhi pakāsento “āsāya kasate”ti gāthamāha. Āsāya kasate",
  "atk-s0508a2:2103_1": "khettanti kassako kasanto khettaṃ phalāsāya kasati. Bījaṃ āsāya vappatīti kasitvā",
  "atk-s0508a2:2103_2": "ca vapantena phalāsāya eva bījaṃ vappati nikkhipīyati. Āsāya vāṇijā yantīti dhanahārakā",
  "atk-s0508a2:2103_3": "vāṇijā dhanāsāya samuddaṃ tarituṃ desaṃ upagantuṃ samuddaṃ nāvāya yanti gacchanti.",
  "atk-s0508a2:2103_4": "Yāya āsāya tiṭṭhāmīti evaṃ ahampi yāya āsāya patthanāya bhagavā tumhākaṃ kapilapuragamanapatthanāya",
  "atk-s0508a2:2103_5": "idha tiṭṭhāmi. Sā me āsā samijjhatu, tumhehi “kapilavatthu gantabba”nti vadati, āsāya",
  "atk-s0508a2:2103_6": "sadisatāya cettha kattukamyatāchandaṃ āsāti āha.",
  "atk-s0508a2:2104_0": "Gamanamaggasaṃvaṇṇanādinā anekavāraṃ yācanāya kāraṇaṃ dassetuṃ “punappuna”ntiādi",
  "atk-s0508a2:2104_1": "vuttaṃ. Tassattho – sakiṃ vuttamattena vappe asampajjamāne kassakā punappunaṃ dutiyampi",
  "atk-s0508a2:2104_2": "tatiyampi bījaṃ vapanti. Pajjunno devarājāpi ekavārameva avassitvā punappunaṃ kālena",
  "atk-s0508a2:2104_3": "kālaṃ vassati. Kassakāpi ekavārameva akasitvā sassasampattiatthaṃ paṃsuṃ kaddamaṃ",
  "atk-s0508a2:2104_4": "vā muduṃ kātuṃ khettaṃ punappunaṃ kasanti. Ekavārameva dhaññaṃ saṅgahaṃ katvā “alamettāvatā”ti",
  "atk-s0508a2:2104_5": "aparitussanato koṭṭhāgārādīsu paṭisāmanavasena manussehi upanīyamānaṃ punappunaṃ",
  "atk-s0508a2:2104_6": "sāliādidhaññaṃ raṭṭhaṃ upeti upagacchati.",
  "atk-s0508a2:2105_0": "Yācanakāpi yācantā punappunaṃ kulāni caranti upagacchanti, na ekavārameva, yācitā",
  "atk-s0508a2:2105_1": "pana tesaṃ punappunaṃ dānapatī dadanti, na sakiṃyeva. Tathā pana deyyadhammaṃ punappunaṃ",
  "atk-s0508a2:2105_2": "dānapatī daditvā dānamayaṃ puññaṃ upacinitvā punappunaṃ aparāparaṃ saggamupenti ṭhānaṃ",
  "atk-s0508a2:2105_3": "paṭisandhivasena devalokaṃ upagacchanti. Tasmā ahampi punappunaṃ yācāmi bhagavā mayhaṃ",
  "atk-s0508a2:2105_4": "manorathaṃ matthakaṃ pāpehīti adhippāyo.",
  "atk-s0508a2:2106_0": "Idāni yadatthaṃ satthāraṃ kapilavatthugamanaṃ yācati, taṃ dassetuṃ “vīro have”tigāthamāha.",
  "atk-s0508a2:2106_1": "Tassattho – vīro vīriyavā mahāvikkanto bhūripañño mahāpañño puriso yasmiṃ kule jāyati",
  "atk-s0508a2:2106_2": "nibbattati, tattha have ekaṃsena sattayugaṃ sattapurisayugaṃ yāvasattamaṃ pitāmahayugaṃ",
  "atk-s0508a2:2106_3": "sammāpaṭipattiyā puneti sodhetīti lokavādo ativādo aññesu. Bhagavā pana sabbesaṃ",
  "atk-s0508a2:2106_4": "devānaṃ uttamadevatāya devadevo pāpanivāraṇena kalyāṇapatiṭṭhāpanena tato parampi",
  "atk-s0508a2:2106_5": "sodhetuṃ sakkati sakkotīti maññāmi ahaṃ. Kasmā? Tayā hi jāto muni saccanāmo yasmā",
  "atk-s0508a2:2106_6": "tayā satthārā ariyāya jātiyā jāto munibhāvo, muni vā samāno attahitaparahitānaṃ idhalokaparalokānañca",
  "atk-s0508a2:2106_7": "munanaṭṭhena “munī”ti avitathanāmo, monavā vā muni, “samaṇo pabbajito isī”ti avitathanāmo",
  "atk-s0508a2:2106_8": "tayā jāto. Tasmā sattānaṃ ekantahitapaṭilābhahetubhāvato bhagavā tava tattha gamanaṃ yācāmāti attho.",
  "atk-s0508a2:2107_0": "Idāni “sattayuga”nti vutte pituyugaṃ dassetuṃ “suddhodano nāmā”tiādi vuttaṃ. Suddhaṃ",
  "atk-s0508a2:2107_1": "odanaṃ jīvanaṃ etassāti suddhodano. Buddhapitā hi ekaṃsato suvisuddhakāyavacīmanosamācāro",
  "atk-s0508a2:2107_2": "suvisuddhājīvo hoti tathā abhinīhārasampannattā. Māyanāmāti kularūpasīlācārādisampattiyā",
  "atk-s0508a2:2107_3": "ñātimittādīhi “mā yāhī”ti vattabbaguṇatāya “māyā”ti laddhanāmā. Parihariyāti dhāretvā.",
  "atk-s0508a2:2107_4": "Kāyassa bhedāti sadevakassa lokassa cetiyasadisassa attano kāyassa vināsato uddhaṃ.",
  "atk-s0508a2:2107_5": "Tidivamhīti tusitadevaloke.",
  "atk-s0508a2:2108_0": "Sāti māyādevī. Gotamīti gottena taṃ kitteti. Dibbehi kāmehīti, tusitabhavanapariyāpannehi",
  "atk-s0508a2:2108_1": "dibbehi vatthukāmehi. Samaṅgibhūtāti samannāgatā. Kāmaguṇehīti kāmakoṭṭhāsehi, “kāmehī”ti",
  "atk-s0508a2:2108_2": "vatvā puna “kāmaguṇehī”ti vacanena anekabhāgehi vatthukāmehi paricāriyatīti dīpeti.",
  "atk-s0508a2:2108_3": "Tehīti yasmiṃ devanikāye nibbatti, tehi tusitadevagaṇehi, tehi vā kāmaguṇehi. “Samaṅgibhūtā",
  "atk-s0508a2:2108_4": "parivāritā”ti ca itthiliṅganiddeso purimattabhāvasiddhaṃ itthibhāvaṃ, devatābhāvaṃ",
  "atk-s0508a2:2108_5": "vā sandhāya kato, devūpapatti pana purisabhāveneva jātā.",
  "atk-s0508a2:2109_0": "Evaṃ therena yācito bhagavā tattha gamane bahūnaṃ visesādhigamaṃ disvā vīsatisahassa",
  "atk-s0508a2:2109_1": "khīṇāsavaparivuto rājagahato aturitacārikāvasena kapilavatthugāmimaggaṃ paṭipajji.",
  "atk-s0508a2:2109_2": "Thero iddhiyā kapilavatthuṃ gantvā rañño purato ākāse ṭhito adiṭṭhapubbaṃ vesaṃ disvā",
  "atk-s0508a2:2109_3": "raññā “kosi tva”nti pucchito, “sace amaccaputtaṃ tayā bhagavato santikaṃ pesitaṃ",
  "atk-s0508a2:2109_4": "maṃ na jānāsi, evaṃ pana jānāhī”ti dassento –",
  "atk-s0508a2:2110": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0508a2:2111": "Pitupitā mayhaṃ tuvaṃsi sakka, dhammena me gotama ayyakosī”ti. –",
  "atk-s0508a2:2112": "Osānagāthamāha.",
  "atk-s0508a2:2113_0": "Tattha buddhassa puttomhīti, sabbaññubuddhassa ure jātatāya orasaputto amhi. Asayhasāhinoti,",
  "atk-s0508a2:2113_1": "abhisambodhito pubbe ṭhapetvā mahābodhisattaṃ aññehi sahituṃ vahituṃ asakkuṇeyyattā",
  "atk-s0508a2:2113_2": "asayhassa sakalassa bodhisambhārassa mahākāruṇikādhikārassa ca sahanato vahanato,",
  "atk-s0508a2:2113_3": "tato parampi aññehi sahituṃ abhibhavituṃ asakkuṇeyyattā asayhānaṃ pañcannaṃ mārānaṃ",
  "atk-s0508a2:2113_4": "sahanato abhibhavanato, āsayānusayacaritādhimuttiādivibhāgāvabodhanena yathārahaṃ",
  "atk-s0508a2:2113_5": "veneyyānaṃ diṭṭhadhammikasamparāyikaparamatthehi anusāsanīsaṅkhātassa aññehi asayhassa",
  "atk-s0508a2:2113_6": "buddhakiccassa ca sahanato, tattha vā sādhukārībhāvato asayhasāhino. Aṅgīrasassāti",
  "atk-s0508a2:2113_7": "aṅgīkatasīlādisampattikassa. “Aṅgamaṅgehi niccharaṇakaobhāsassā”ti apare. Keci pana",
  "atk-s0508a2:2113_8": "“aṅgīraso, siddhatthoti dve nāmāni pitarāyeva gahitānī”ti vadanti. Appaṭimassāti",
  "atk-s0508a2:2113_9": "anūpamassa. Iṭṭhāniṭṭhesu tādilakkhaṇappattiyā tādino. Pitupitā mayhaṃ tuvaṃsīti",
  "atk-s0508a2:2113_10": "ariyajātivasena mayhaṃ pitu sammāsambuddhassa lokavohārena tvaṃ pitā asi. Sakkāti",
  "atk-s0508a2:2113_11": "jātivasena rājānaṃ ālapati. Dhammenāti sabhāvena ariyajāti lokiyajātīti dvinnaṃ jātīnaṃ",
  "atk-s0508a2:2113_12": "sabhāvasamodhānena gotamāti rājānaṃ gottena ālapati. Ayyakosīti pitāmaho asi. Ettha",
  "atk-s0508a2:2113_13": "ca “buddhassa puttomhī”tiādiṃ vadanto thero aññaṃ byākāsi.",
  "atk-s0508a2:2114_0": "Evaṃ pana attānaṃ jānāpetvā haṭṭhatuṭṭhena raññā mahārahe pallaṅke nisīdāpetvā attano",
  "atk-s0508a2:2114_1": "paṭiyāditassa nānaggarasassa bhojanassa pattaṃ pūretvā dinne gamanākāraṃ dasseti.",
  "atk-s0508a2:2114_2": "“Kasmā gantukāmattha, bhuñjathā”ti ca vutte, “satthu santikaṃ gantvā bhuñjissāmī”ti.",
  "atk-s0508a2:2114_3": "“Kahaṃ pana satthā”ti? “Vīsatisahassabhikkhuparivāro tumhākaṃ dassanatthāya maggaṃ",
  "atk-s0508a2:2114_4": "paṭipanno”ti. “Tumhe imaṃ piṇḍapātaṃ paribhuñjitvā yāva mama putto imaṃ nagaraṃ sampāpuṇāti,",
  "atk-s0508a2:2114_5": "tāvassa itova piṇḍapātaṃ harathā”ti. Thero bhattakiccaṃ katvā rañño parisāya ca dhammaṃ",
  "atk-s0508a2:2114_6": "kathetvā satthu āgamanato puretarameva sakalaṃ rājanivesanaṃ ratanattaye abhippasannaṃ",
  "atk-s0508a2:2114_7": "karonto sabbesaṃ passantānaṃyeva satthu āharitabbabhattapuṇṇaṃ pattaṃ ākāse vissajjetvā",
  "atk-s0508a2:2114_8": "sayampi vehāsaṃ abbhuggantvā piṇḍapātaṃ upanetvā satthu hatthe ṭhapesi. Satthā taṃ",
  "atk-s0508a2:2114_9": "piṇḍapātaṃ paribhuñji. Evaṃ saṭṭhiyojanaṃ maggaṃ divase divase yojanaṃ gacchantassa",
  "atk-s0508a2:2114_10": "satthu rājagehatova bhattaṃ āharitvā adāsi. Atha naṃ bhagavā “mayhaṃ pitu mahārājassa",
  "atk-s0508a2:2114_11": "sakalanivesanaṃ pasādesī”ti kulappasādakānaṃ aggaṭṭhāne ṭhapesīti.",
  "atk-s0508a2:2115": "Kāḷudāyittheragāthāvaṇṇanā niṭṭhitā.",
  "atk-s0508a2:2116": "2. Ekavihāriyattheragāthāvaṇṇanā",
  "atk-s0508a2:2117_0": "Purato pacchato vātiādikā āyasmato ekavihāriyattherassa gāthā. Kā uppatti? Ayampi",
  "atk-s0508a2:2117_1": "purimabuddhesu katādhikāro tattha tattha bhave puññāni upacinanto kassapadasabalassa",
  "atk-s0508a2:2117_2": "kāle kulagehe nibbattitvā viññutaṃ patto satthu santike dhammaṃ sutvā paṭiladdhasaddho",
  "atk-s0508a2:2117_3": "pabbajitvā araññaṃ pavisitvā vivekavāsaṃ vasi.",
  "atk-s0508a2:2118_0": "So tena puññakammena ekaṃ buddhantaraṃ devamanussesu saṃsaranto imasmiṃ buddhuppāde",
  "atk-s0508a2:2118_1": "bhagavati parinibbute dhammāsokarañño kaniṭṭhabhātā hutvā nibbatti. Asokamahārājā",
  "atk-s0508a2:2118_2": "kira satthu parinibbānato dvinnaṃ vassasatānaṃ upari aṭṭhārasame vasse sakalajambudīpe",
  "atk-s0508a2:2118_3": "ekarajjābhisekaṃ patvā attano kaniṭṭhaṃ tissakumāraṃ oparajje ṭhapetvā ekena upāyena",
  "atk-s0508a2:2118_4": "taṃ sāsane abhippasannaṃ akāsi. So ekadivasaṃ migavaṃ gato araññe yonakamahādhammarakkhitattheraṃ",
  "atk-s0508a2:2118_5": "hatthināgena sālasākhaṃ gahetvā bījiyamānaṃ nisinnaṃ disvā sañjātapasādo “aho vatāhampi",
  "atk-s0508a2:2118_6": "ayaṃ mahāthero viya pabbajitvā araññe vihareyya”nti cintesi. Thero tassa cittācāraṃ",
  "atk-s0508a2:2118_7": "ñatvā tassa passantasseva ākāsaṃ abbhuggantvā asokārāme pokkharaṇiyā abhijjamāne",
  "atk-s0508a2:2118_8": "udake ṭhatvā cīvarañca uttarāsaṅgañca ākāse olaggetvā nhāyituṃ ārabhi. Kumāro therassa",
  "atk-s0508a2:2118_9": "ānubhāvaṃ disvā abhippasanno araññato nivattitvā rājagehaṃ gantvā “pabbajissāmī”ti",
  "atk-s0508a2:2118_10": "rañño ārocesi. Rājā taṃ anekappakāraṃ yācitvā pabbajjādhippāyaṃ nivattetuṃ nāsakkhi.",
  "atk-s0508a2:2118_11": "So upāsako hutvā pabbajjāsukhaṃ patthento –",
  "atk-s0508a2:2119": "537.",
  "atk-s0508a2:2120": "“Purato pacchato vāpi, aparo ce na vijjati;",
  "atk-s0508a2:2121": "Atīva phāsu bhavati, ekassa vasato vane.",
  "atk-s0508a2:2122": "538.",
  "atk-s0508a2:2123": "“Handa eko gamissāmi, araññaṃ buddhavaṇṇitaṃ;",
  "atk-s0508a2:2124": "Phāsu ekavihārissa, pahitattassa bhikkhuno.",
  "atk-s0508a2:2125": "539.",
  "atk-s0508a2:2126": "“Yogī-pītikaraṃ rammaṃ, mattakuñjarasevitaṃ;",
  "atk-s0508a2:2127": "Eko atthavasī khippaṃ, pavisissāmi kānanaṃ.",
  "atk-s0508a2:2128": "540.",
  "atk-s0508a2:2129": "“Supupphite sītavane, sītale girikandare;",
  "atk-s0508a2:2130": "Gattāni parisiñcitvā, caṅkamissāmi ekako.",
  "atk-s0508a2:2131": "541.",
  "atk-s0508a2:2132": "“Ekākiyo adutiyo, ramaṇīye mahāvane;",
  "atk-s0508a2:2133": "Kadāhaṃ viharissāmi, katakicco anāsavo.",
  "atk-s0508a2:2134": "542.",
  "atk-s0508a2:2135": "“Evaṃ me kattukāmassa, adhippāyo samijjhatu;",
  "atk-s0508a2:2136": "Sādhayissāmahaṃyeva, nāñño aññassa kārako”ti. –",
  "atk-s0508a2:2137": "Imā cha gāthā abhāsi.",
  "atk-s0508a2:2138_0": "Tattha purato pacchato vāti attano purato vā pacchato vā, vā-saddassa vikappatthattā",
  "atk-s0508a2:2138_1": "passato vā aparo añño jano na vijjati ce, atīva ativiya phāsu cittasukhaṃ bhavati.",
  "atk-s0508a2:2138_2": "Ekavihārībhāvena ekassa asahāyassa. Vane vasatoti ciraparicitena vivekajjhāsayena",
  "atk-s0508a2:2138_3": "ākaḍḍhiyamānahadayo so rattindivaṃ mahājanaparivutassa vasato saṅgaṇikavihāraṃ nibbindanto",
  "atk-s0508a2:2138_4": "vivekasukhañca bahuṃ maññanto vadati.",
  "atk-s0508a2:2139_0": "Handāti vossaggatthe nipāto, tena idāni karīyamānassa araññagamanassa nicchitabhāvamāha.",
  "atk-s0508a2:2139_1": "Eko gamissāmīti “suññāgāre kho, gahapati, tathāgatā abhiramantī”tiādivacanato buddhehi",
  "atk-s0508a2:2139_2": "vaṇṇitaṃ pasaṭṭhaṃ araññaṃ eko asahāyo gamissāmi vāsādhippāyena upagacchāmi. Yasmā",
  "atk-s0508a2:2139_3": "ekavihārissa ṭhānādīsu asahāyabhāvena ekavihārissa nibbānaṃ paṭipesitacittatāya pahitattassa",
  "atk-s0508a2:2139_4": "adhisīlasikkhādikā tisso sikkhā sikkhato bhikkhuno araññaṃ phāsu iṭṭhaṃ sukhāvahanti attho.",
  "atk-s0508a2:2140_0": "Yogī-pītikaranti yogīnaṃ bhāvanāya yuttappayuttānaṃ appasaddādibhāvena jhānavipassanādipītiṃ",
  "atk-s0508a2:2140_1": "āvahanato yogī-pītikaraṃ. Visabhāgārammaṇābhāvena paṭisallānasāruppatāya rammaṃ.",
  "atk-s0508a2:2140_2": "Mattakuñjarasevitanti mattavaravāraṇavicaritaṃ, imināpi brahāraññabhāvena janavivekaṃyeva",
  "atk-s0508a2:2140_3": "dasseti. Atthavasīti idha atthoti samaṇadhammo adhippeto. “Kathaṃ nu kho so me bhaveyyā”ti tassa vasaṃ gato.",
  "atk-s0508a2:2141_0": "Supupphiteti suṭṭhu pupphite. Sītavaneti chāyūdakasampattiyā sīte vane. Ubhayenapi",
  "atk-s0508a2:2141_1": "tassa ramaṇīyataṃyeva vibhāveti. Girikandareti girīnaṃ abbhantare kandare. Kanti",
  "atk-s0508a2:2141_2": "hi udakaṃ, tena dāritaṃ ninnaṭṭhānaṃ kandaraṃ nāma. Tādise sītale girikandare ghammaparitāpaṃ",
  "atk-s0508a2:2141_3": "vinodetvā attano gattāni parisiñcitvā nhāyitvā caṅkamissāmi ekakoti katthaci anāyattavuttitaṃ dasseti.",
  "atk-s0508a2:2142_0": "Ekākiyoti ekākī asahāyo. Adutiyoti taṇhāsaṅkhātadutiyābhāvena adutiyo. Taṇhā hi purisassa",
  "atk-s0508a2:2142_1": "sabbadā avijahanaṭṭhena dutiyā nāma. Tenāha bhagavā – “taṇhādutiyo puriso, dīghamaddhāna saṃsara”nti.",
  "atk-s0508a2:2143_0": "Evaṃ me kattukāmassāti “handa eko gamissāmī”tiādinā vuttavidhinā araññaṃ gantvā bhāvanābhiyogaṃ",
  "atk-s0508a2:2143_1": "kattukāmassa me. Adhippāyo samijjhatūti “kadāhaṃ viharissāmi, katakicco anāsavo”ti",
  "atk-s0508a2:2143_2": "evaṃ pavatto manoratho ijjhatu siddhiṃ pāpuṇātu. Arahattappatti ca yasmā na āyācanamattena",
  "atk-s0508a2:2143_3": "sijjhati, nāpi aññena sādhetabbā, tasmā āha “sādhayissāmahaṃyeva, nāñño aññassa kārako”ti.",
  "atk-s0508a2:2144_0": "Evaṃ uparājassa pabbajjāya daḷhanicchayataṃ ñatvā rājā asokārāmagamanīyaṃ maggaṃ",
  "atk-s0508a2:2144_1": "alaṅkārāpetvā kumāraṃ sabbālaṅkāravibhūsitaṃ mahatiyā senāya mahaccarājānubhāvena",
  "atk-s0508a2:2144_2": "vihāraṃ nesi. Kumāro padhānagharaṃ gantvā mahādhammarakkhitattherassa santike pabbaji,",
  "atk-s0508a2:2144_3": "anekasatā manussā taṃ anupabbajiṃsu. Rañño bhāgineyyo saṅghamittāya sāmiko aggibrahmāpi",
  "atk-s0508a2:2144_4": "tameva anupabbaji. So pabbajitvā haṭṭhatuṭṭho attanā kātabbaṃ pakāsento –",
  "atk-s0508a2:2145": "543.",
  "atk-s0508a2:2146": "“Esa bandhāmi sannāhaṃ, pavisissāmi kānanaṃ;",
  "atk-s0508a2:2147": "Na tato nikkhamissāmi, appatto āsavakkhayaṃ.",
  "atk-s0508a2:2148": "544.",
  "atk-s0508a2:2149": "“Mālute upavāyante, sīte surabhigandhike;",
  "atk-s0508a2:2150": "Avijjaṃ dālayissāmi, nisinno nagamuddhani.",
  "atk-s0508a2:2151": "545.",
  "atk-s0508a2:2152": "“Vane kusumasañchanne, pabbhāre nūna sītale;",
  "atk-s0508a2:2153": "Vimuttisukhena sukhito, ramissāmi giribbaje”ti. –",
  "atk-s0508a2:2154": "Tisso gāthā abhāsi.",
  "atk-s0508a2:2155_0": "Tattha esa bandhāmi sannāhanti esāhaṃ vīriyasaṅkhātaṃ sannāhaṃ bandhāmi, kāye ca",
  "atk-s0508a2:2155_1": "jīvite ca nirapekkho vīriyasannāhena sannayhāmi. Idaṃ vuttaṃ hoti – yathā nāma sūro",
  "atk-s0508a2:2155_2": "puriso paccatthike paccupaṭṭhite taṃ jetukāmo aññaṃ kiccaṃ pahāya kavacapaṭimuccanādinā",
  "atk-s0508a2:2155_3": "yuddhāya sannayhati, yuddhabhūmiñca gantvā paccatthike ajetvā tato na nivattati,",
  "atk-s0508a2:2155_4": "evamahampi kilesapaccatthike jetuṃ ādittampi sīsaṃ celañca ajjhupekkhitvā catubbidhasammappadhānavīriyasannāhaṃ",
  "atk-s0508a2:2155_5": "sannayhāmi, kilese ajetvā kilesavijayayoggaṃ vivekaṭṭhānaṃ na vissajjemīti. Tena",
  "atk-s0508a2:2155_6": "vuttaṃ “pavisissāmi kānanaṃ na tato nikkhamissāmi, appatto āsavakkhaya”nti.",
  "atk-s0508a2:2156_0": "“Mālute upavāyante”tiādinā araññaṭṭhānassa kammaṭṭhānabhāvanāyogyataṃ vadati, ramissāmi",
  "atk-s0508a2:2156_1": "nūna giribbajeti yojanā. Pabbataparikkhepe abhiramissāmi maññeti anāgatatthaṃ parikappento",
  "atk-s0508a2:2156_2": "vadati. Sesaṃ suviññeyyameva.",
  "atk-s0508a2:2157_0": "Evaṃ vatvā thero araññaṃ pavisitvā samaṇadhammaṃ karonto upajjhāyena saddhiṃ kaliṅgaraṭṭhaṃ",
  "atk-s0508a2:2157_1": "agamāsi. Tatthassa pāde cammikābādho uppajji, taṃ disvā eko vejjo “sappiṃ, bhante,",
  "atk-s0508a2:2157_2": "pariyesatha, tikicchissāmi na”nti āha. Thero sappipariyesanaṃ akatvā vipassanāya",
  "atk-s0508a2:2157_3": "eva kammaṃ karoti, rogo vaḍḍhati, vejjo therassa tattha appossukkataṃ disvā sayameva",
  "atk-s0508a2:2157_4": "sappiṃ pariyesitvā theraṃ arogaṃ akāsi. So arogo hutvā nacirasseva arahattaṃ pāpuṇi.",
  "atk-s0508a2:2157_5": "Tena vuttaṃ apadāne –",
  "atk-s0508a2:2158": "“Imamhi bhaddake kappe, brahmabandhu mahāyaso;",
  "atk-s0508a2:2159": "Kassapo nāma gottena, uppajji vadataṃ varo.",
  "atk-s0508a2:2160": "“Nippapañco nirālambo, ākāsasamamānaso;",
  "atk-s0508a2:2161": "Suññatābahulo tādī, animittarato vasī.",
  "atk-s0508a2:2162": "“Asaṅgacitto nikleso, asaṃsaṭṭho kule gaṇe;",
  "atk-s0508a2:2163": "Mahākāruṇiko vīro, vinayopāyakovido.",
  "atk-s0508a2:2164": "“Uyyutto parakiccesu, vinayanto sadevake;",
  "atk-s0508a2:2165": "Nibbānagamanaṃ maggaṃ, gatiṃ paṅkavisosanaṃ.",
  "atk-s0508a2:2166": "“Amataṃ paramassādaṃ, jarāmaccunivāraṇaṃ;",
  "atk-s0508a2:2167": "Mahāparisamajjhe so, nisinno lokatārako.",
  "atk-s0508a2:2168": "“Karavīkaruto nātho, brahmaghoso tathāgato;",
  "atk-s0508a2:2169": "Uddharanto mahāduggā, vippanaṭṭhe anāyake.",
  "atk-s0508a2:2170": "“Desento virajaṃ dhammaṃ, diṭṭho me lokanāyako;",
  "atk-s0508a2:2171": "Tassa dhammaṃ suṇitvāna, pabbajiṃ anagāriyaṃ.",
  "atk-s0508a2:2172": "“Pabbajitvā tadāpāhaṃ, cintento jinasāsanaṃ;",
  "atk-s0508a2:2173": "Ekakova vane ramme, vasiṃ saṃsaggapīḷito.",
  "atk-s0508a2:2174": "“Sakkāyavūpakāso me, hetubhūto mamābhavī;",
  "atk-s0508a2:2175": "Manaso vūpakāsassa, saṃsaggabhayadassino.",
  "atk-s0508a2:2176": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:2177": "Arahattaṃ pana patvā there tattha viharante rājā koṭidhanapariccāgena bhojakagirivihāraṃ nāma kāretvā theraṃ tattha vāsesi. So tattha viharanto parinibbānakāle –",
  "atk-s0508a2:2178": "546.",
  "atk-s0508a2:2179": "“Sohaṃ paripuṇṇasaṅkappo, cando pannaraso yathā;",
  "atk-s0508a2:2180": "Sabbāsavaparikkhīṇo, natthi dāni punabbhavo”ti. –",
  "atk-s0508a2:2181": "Osānagāthamāha. Sā uttānatthāva. Tadeva ca therassa aññābyākaraṇaṃ ahosīti.",
  "atk-s0508a2:2182": "Ekavihāriyattheragāthāvaṇṇanā niṭṭhitā.",
  "atk-s0508a2:2183": "3. Mahākappinattheragāthāvaṇṇanā",
  "atk-s0508a2:2184_0": "Anāgataṃ yo paṭikacca passatītiādikā āyasmato mahākappinattherassa gāthā. Kā uppatti?",
  "atk-s0508a2:2184_1": "Ayaṃ kira padumuttarabuddhakāle haṃsavatīnagare kulaghare nibbattitvā viññutaṃ patto",
  "atk-s0508a2:2184_2": "satthu santike dhammaṃ suṇanto satthāraṃ ekaṃ bhikkhuṃ bhikkhuovādakānaṃ aggaṭṭhāne",
  "atk-s0508a2:2184_3": "ṭhapentaṃ disvā tajjaṃ adhikārakammaṃ katvā taṃ ṭhānantaraṃ patthesi.",
  "atk-s0508a2:2185_0": "So tattha yāvajīvaṃ kusalaṃ katvā devamanussesu saṃsaranto kassapasammāsambuddhakāle",
  "atk-s0508a2:2185_1": "bārāṇasiyaṃ kulagehe nibbattitvā viññutaṃ patto purisasahassagaṇajeṭṭhako hutvā gabbhasahassapaṭimaṇḍitaṃ",
  "atk-s0508a2:2185_2": "mahantaṃ pariveṇaṃ kārāpesi. Te sabbepi janā yāvajīvaṃ kusalaṃ katvā taṃ upāsakaṃ",
  "atk-s0508a2:2185_3": "jeṭṭhakaṃ katvā saputtadārā devaloke nibbattitvā ekaṃ buddhantaraṃ devamanussesu",
  "atk-s0508a2:2185_4": "saṃsariṃsu. Tesu gaṇajeṭṭhako amhākaṃ satthu nibbattito puretarameva paccantadese",
  "atk-s0508a2:2185_5": "kukkuṭanāmake nagare rājagehe nibbatti, tassa kappinoti nāmaṃ ahosi. Sesapurisā tasmiṃyeva",
  "atk-s0508a2:2185_6": "nagare amaccakule nibbattiṃsu. Kappinakumāro pitu accayena chattaṃ ussāpetvā mahākappinarājā",
  "atk-s0508a2:2185_7": "nāma jāto. So sutavittakatāya pātova catūhi dvārehi sīghaṃ dūte pesesi – “yattha",
  "atk-s0508a2:2185_8": "bahussute passatha, tato nivattitvā mayhaṃ ārocethā”ti.",
  "atk-s0508a2:2186_0": "Tena ca samayena amhākaṃ satthā loke uppajjitvā sāvatthiṃ upanissāya viharati. Tasmiṃ",
  "atk-s0508a2:2186_1": "kāle sāvatthivāsino vāṇijā sāvatthiyaṃ uṭṭhānakabhaṇḍaṃ gahetvā taṃ nagaraṃ gantvā",
  "atk-s0508a2:2186_2": "bhaṇḍaṃ paṭisāmetvā “rājānaṃ passissāmā”ti paṇṇākārahatthā rañño ārocāpesuṃ. Te rājā",
  "atk-s0508a2:2186_3": "pakkosāpetvā niyyāditapaṇṇākāre vanditvā ṭhite “kuto āgatatthā”ti pucchi. “Sāvatthito,",
  "atk-s0508a2:2186_4": "devā”ti. “Kacci vo raṭṭhaṃ subhikkhaṃ, dhammiko rājā”ti? “Āma, devā”ti. “Kīdiso dhammo",
  "atk-s0508a2:2186_5": "tumhākaṃ dese idāni pavattatī”ti? “Taṃ, deva, na sakkā ucchiṭṭhamukhehi kathetu”nti.",
  "atk-s0508a2:2186_6": "Rājā suvaṇṇabhiṅgārena udakaṃ dāpesi. Te mukhaṃ vikkhāletvā dasabalābhimukhā añjaliṃ",
  "atk-s0508a2:2186_7": "paggahetvā, “deva, amhākaṃ dese buddharatanaṃ nāma uppanna”nti āhaṃsu. Rañño “buddho”ti",
  "atk-s0508a2:2186_8": "vacane sutamatteyeva sakalasarīraṃ pharamānā pīti uppajji. Tato “buddhoti, tātā,",
  "atk-s0508a2:2186_9": "vadethā”ti āha. “Buddhoti, deva, vadāmā”ti. Evaṃ tikkhattuṃ vadāpetvā “buddhoti padaṃ",
  "atk-s0508a2:2186_10": "aparimāṇa”nti tasmiṃyeva pade pasanno satasahassaṃ datvā “aparaṃ vadethā”ti pucchi.",
  "atk-s0508a2:2186_11": "“Deva, loke dhammaratanaṃ nāma uppanna”nti. Tampi sutvā tatheva satasahassaṃ datvā",
  "atk-s0508a2:2186_12": "“aparaṃ vadethā”ti pucchi. “Deva, saṅgharatanaṃ nāma uppanna”nti. Tampi sutvā tatheva",
  "atk-s0508a2:2186_13": "satasahassaṃ datvā “buddhassa bhagavato santike pabbajissāmī”ti tatova nikkhami.",
  "atk-s0508a2:2186_14": "Amaccāpi tatheva nikkhamiṃsu. So amaccasahassena saddhiṃ gaṅgātīraṃ patvā “sace satthā",
  "atk-s0508a2:2186_15": "sammāsambuddho, imesaṃ assānaṃ khuramattampi mā temetū”ti saccādhiṭṭhānaṃ katvā udakapiṭṭheneva",
  "atk-s0508a2:2186_16": "pūraṃ gaṅgānadiṃ atikkamitvā aparampi aḍḍhayojanavitthāraṃ nadiṃ tatheva atikkamitvā",
  "atk-s0508a2:2186_17": "tatiyaṃ candabhāgaṃ nāma mahānadiṃ patvā tampi tāya eva saccakiriyāya atikkami.",
  "atk-s0508a2:2187_0": "Satthāpi taṃdivasaṃ paccūsasamayaṃyeva mahākaruṇāsamāpattito vuṭṭhāya lokaṃ volokento",
  "atk-s0508a2:2187_1": "“ajja mahākappino tiyojanasatikaṃ rajjaṃ pahāya amaccasahassaparivāro mama santike",
  "atk-s0508a2:2187_2": "pabbajituṃ āgamissatī”ti disvā “mayā tesaṃ paccuggamanaṃ kātuṃ yutta”nti pātova sarīrapaṭijagganaṃ",
  "atk-s0508a2:2187_3": "katvā bhikkhusaṅghaparivuto sāvatthiyaṃ piṇḍāya caritvā pacchābhattaṃ piṇḍapātapaṭikkanto",
  "atk-s0508a2:2187_4": "sayameva ākāsena gantvā candabhāgāya nadiyā tīre tesaṃ uttaraṇatitthassābhimukhaṭṭhāne",
  "atk-s0508a2:2187_5": "mahānigrodhamūle pallaṅkena nisinno chabbaṇṇabuddharasmiyo vissajjesi. Te tena titthena",
  "atk-s0508a2:2187_6": "uttarantā buddharasmiyo ito cito ca vidhāvantiyo olokento bhagavantaṃ disvā “yaṃ",
  "atk-s0508a2:2187_7": "satthāraṃ uddissa mayaṃ āgatā, addhā so eso”ti dassaneneva niṭṭhaṃ gantvā diṭṭhaṭṭhānato",
  "atk-s0508a2:2187_8": "paṭṭhāya onamitvā paramanipaccākāraṃ karontā bhagavantaṃ upasaṅkamiṃsu. Rājā bhagavato",
  "atk-s0508a2:2187_9": "gopphakesu gahetvā satthāraṃ vanditvā ekamantaṃ nisīdi saddhiṃ amaccasahassena. Satthā",
  "atk-s0508a2:2187_10": "tesaṃ dhammaṃ desesi. Desanāpariyosāne saddhiṃ parisāya arahatte patiṭṭhāsi. Tena vuttaṃ apadāne –",
  "atk-s0508a2:2188": "“Padumuttaro nāma jino, sabbadhammāna pāragū;",
  "atk-s0508a2:2189": "Udito ajaṭākāse, ravīva saradambare.",
  "atk-s0508a2:2190": "“Vacanābhāya bodheti, veneyyapadumāni so;",
  "atk-s0508a2:2191": "Kilesapaṅkaṃ soseti, matiraṃsīhi nāyako.",
  "atk-s0508a2:2192": "“Titthiyānaṃ yase hanti, khajjotābhā yathā ravi;",
  "atk-s0508a2:2193": "Saccatthābhaṃ pakāseti, ratanaṃva divākaro.",
  "atk-s0508a2:2194": "“Guṇānaṃ āyatibhūto, ratanānaṃva sāgaro;",
  "atk-s0508a2:2195": "Pajjunnoriva bhūtāni, dhammameghena vassati.",
  "atk-s0508a2:2196": "“Akkhadasso tadā āsiṃ, nagare haṃsasavhaye;",
  "atk-s0508a2:2197": "Upecca dhammamassosiṃ, jalajuttamanāmino.",
  "atk-s0508a2:2198": "“Ovādakassa bhikkhūnaṃ, sāvakassa katāvino;",
  "atk-s0508a2:2199": "Guṇaṃ pakāsayantassa, tappayantassa me manaṃ.",
  "atk-s0508a2:2200": "“Sutvā patīto sumano, nimantetvā tathāgataṃ;",
  "atk-s0508a2:2201": "Sasissaṃ bhojayitvāna, taṃ ṭhānamabhipatthayiṃ.",
  "atk-s0508a2:2202": "“Tadā haṃsasamabhāgo, haṃsadundubhinissano;",
  "atk-s0508a2:2203": "Passathetaṃ mahāmattaṃ, vinicchayavisāradaṃ.",
  "atk-s0508a2:2204": "“Patitaṃ pādamūle me, samuggatatanūruhaṃ;",
  "atk-s0508a2:2205": "Jīmūtavaṇṇaṃ pīṇaṃsaṃ, pasannanayanānanaṃ.",
  "atk-s0508a2:2206": "“Parivārena mahatā, rājayuttaṃ mahāyasaṃ;",
  "atk-s0508a2:2207": "Eso katāvino ṭhānaṃ, pattheti muditāsayo.",
  "atk-s0508a2:2208": "“Iminā paṇipātena, cāgena paṇidhīhi ca;",
  "atk-s0508a2:2209": "Kappasatasahassāni, nupapajjati duggatiṃ.",
  "atk-s0508a2:2210": "“Devesu devasobhaggaṃ, manussesu mahantataṃ;",
  "atk-s0508a2:2211": "Anubhotvāna sesena, nibbānaṃ pāpuṇissati.",
  "atk-s0508a2:2212": "“Satasahassito kappe, okkākakulasambhavo;",
  "atk-s0508a2:2213": "Gotamo nāma gottena, satthā loke bhavissati.",
  "atk-s0508a2:2214": "“Tassa dhammesu dāyādo, oraso dhammanimmito;",
  "atk-s0508a2:2215": "Kappino nāma nāmena, hessati satthu sāvako.",
  "atk-s0508a2:2216": "“Tatohaṃ sukataṃ kāraṃ, katvāna jinasāsane;",
  "atk-s0508a2:2217": "Jahitvā mānusaṃ dehaṃ, tusitaṃ agamāsahaṃ.",
  "atk-s0508a2:2218": "“Devamānusarajjāni, sataso anusāsiya;",
  "atk-s0508a2:2219": "Bārāṇasiyamāsanne, jāto keṇiyajātiyaṃ.",
  "atk-s0508a2:2220": "“Sahassaparivārena, sapajāpatiko ahaṃ;",
  "atk-s0508a2:2221": "Pañcapaccekabuddhānaṃ, satāni samupaṭṭhahiṃ.",
  "atk-s0508a2:2222": "“Temāsaṃ bhojayitvāna, pacchādamha ticīvaraṃ;",
  "atk-s0508a2:2223": "Tato cutā mayaṃ sabbe, ahumha tidasūpagā.",
  "atk-s0508a2:2224": "“Puno sabbe manussattaṃ, agamimha tato cutā;",
  "atk-s0508a2:2225": "Kukkuṭamhi pure jātā, himavantassa passato.",
  "atk-s0508a2:2226": "“Kappino nāmahaṃ āsiṃ, rājaputto mahāyaso;",
  "atk-s0508a2:2227": "Sesāmaccakule jātā, mameva parivārayuṃ.",
  "atk-s0508a2:2228": "“Mahārajjasukhaṃ patto, sabbakāmasamiddhimā;",
  "atk-s0508a2:2229": "Vāṇijehi samakkhātaṃ, buddhuppādamahaṃ suṇiṃ.",
  "atk-s0508a2:2230": "“Buddho loke samuppanno, asamo ekapuggalo;",
  "atk-s0508a2:2231": "So pakāseti saddhammaṃ, amataṃ sukhamuttamaṃ.",
  "atk-s0508a2:2232": "“Suyuttā tassa sissā ca, sumuttā ca anāsavā;",
  "atk-s0508a2:2233": "Sutvā nesaṃ suvacanaṃ, sakkaritvāna vāṇije.",
  "atk-s0508a2:2234": "“Pahāya rajjaṃ sāmacco, nikkhamiṃ buddhamāmako;",
  "atk-s0508a2:2235": "Nadiṃ disvā mahācandaṃ, pūritaṃ samatittikaṃ.",
  "atk-s0508a2:2236": "“Appatiṭṭhaṃ anālambaṃ, duttaraṃ sīghavāhiniṃ;",
  "atk-s0508a2:2237": "Guṇaṃ saritvā buddhassa, sotthinā samatikkamiṃ.",
  "atk-s0508a2:2238": "“Bhavasotaṃ sace buddho, tiṇṇo lokantagū vidū;",
  "atk-s0508a2:2239": "Etena saccavajjena, gamanaṃ me samijjhatu.",
  "atk-s0508a2:2240": "“Yadi santigamo maggo, mokkho caccantikaṃ sukhaṃ;",
  "atk-s0508a2:2241": "Etena saccavajjena, gamanaṃ me samijjhatu.",
  "atk-s0508a2:2242": "“Saṅgho ce tiṇṇakantāro, puññakkhetto anuttaro;",
  "atk-s0508a2:2243": "Etena saccavajjena, gamanaṃ me samijjhatu.",
  "atk-s0508a2:2244": "“Saha kate saccavare, maggā apagataṃ jalaṃ;",
  "atk-s0508a2:2245": "Tato sukhena uttiṇṇo, nadītīre manorame.",
  "atk-s0508a2:2246": "“Nisinnaṃ addasaṃ buddhaṃ, udentaṃva pabhaṅkaraṃ;",
  "atk-s0508a2:2247": "Jalantaṃ hemaselaṃva, dīparukkhaṃva jotitaṃ.",
  "atk-s0508a2:2248": "“Sasiṃva tārāsahitaṃ, sāvakehi purakkhataṃ;",
  "atk-s0508a2:2249": "Vāsavaṃ viya vassantaṃ, desanājaladantaraṃ.",
  "atk-s0508a2:2250": "“Vanditvāna sahāmacco, ekamantamupāvisiṃ;",
  "atk-s0508a2:2251": "Tato no āsayaṃ ñatvā, buddho dhammamadesayi.",
  "atk-s0508a2:2252": "“Sutvāna dhammaṃ vimalaṃ, avocumha mayaṃ jinaṃ;",
  "atk-s0508a2:2253": "Pabbājehi mahāvīra, nibbindāmha mayaṃ bhave.",
  "atk-s0508a2:2254": "“Svakkhāto bhikkhave dhammo, dukkhantakaraṇāya vo;",
  "atk-s0508a2:2255": "Caratha brahmacariyaṃ, iccāha munisattamo.",
  "atk-s0508a2:2256": "“Saha vācāya sabbepi, bhikkhuvesadharā mayaṃ;",
  "atk-s0508a2:2257": "Ahumha upasampannā, sotāpannā ca sāsane.",
  "atk-s0508a2:2258": "“Tato jetavanaṃ gantvā, anusāsi vināyako;",
  "atk-s0508a2:2259": "Anusiṭṭho jinenāhaṃ, arahattamapāpuṇiṃ.",
  "atk-s0508a2:2260": "“Tato bhikkhusahassāni, anusāsimahaṃ tadā;",
  "atk-s0508a2:2261": "Mamānusāsanakarā, tepi āsuṃ anāsavā.",
  "atk-s0508a2:2262": "“Jino tasmiṃ guṇe tuṭṭho, etadagge ṭhapesi maṃ;",
  "atk-s0508a2:2263": "Bhikkhuovādakānaggo, kappinoti mahājane.",
  "atk-s0508a2:2264": "“Satasahasse kataṃ kammaṃ, phalaṃ dassesi me idha;",
  "atk-s0508a2:2265": "Pamutto saravegova, kilese jhāpayiṃ mama.",
  "atk-s0508a2:2266": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:2267_0": "Arahattaṃ patvā pana te sabbeva satthāraṃ pabbajjaṃ yāciṃsu. Satthā te “etha, bhikkhavo”ti",
  "atk-s0508a2:2267_1": "āha. Sā eva tesaṃ pabbajjā upasampadā ca ahosi. Satthā taṃ bhikkhusahassaṃ ādāya",
  "atk-s0508a2:2267_2": "ākāsena jetavanaṃ agamāsi. Athekadivasaṃ bhagavā tassantevāsike bhikkhū āha – “kacci,",
  "atk-s0508a2:2267_3": "bhikkhave, kappino bhikkhūnaṃ dhammaṃ desetī”ti? “Na, bhagavā, deseti. Appossukko",
  "atk-s0508a2:2267_4": "diṭṭhadhammasukhavihāramanuyutto viharati, ovādamattampi na detī”ti. Satthā theraṃ",
  "atk-s0508a2:2267_5": "pakkosāpetvā – “saccaṃ kira tvaṃ, kappina, antevāsikānaṃ ovādamattampi na desī”ti?",
  "atk-s0508a2:2267_6": "“Saccaṃ, bhagavā”ti. “Brāhmaṇa, mā evaṃ kari, ajja paṭṭhāya upagatānaṃ dhammaṃ desehī”ti.",
  "atk-s0508a2:2267_7": "“Sādhu, bhante”ti thero satthu vacanaṃ sirasā sampaṭicchitvā ekovādeneva samaṇasahassaṃ",
  "atk-s0508a2:2267_8": "arahatte patiṭṭhāpesi. Tena naṃ satthā paṭipāṭiyā attano sāvake there ṭhānantare",
  "atk-s0508a2:2267_9": "ṭhapento bhikkhuovādakānaṃ aggaṭṭhāne ṭhapesi. Athekadivasaṃ thero bhikkhuniyo ovadanto –",
  "atk-s0508a2:2268": "547.",
  "atk-s0508a2:2269": "“Anāgataṃ yo paṭikacca passati, hitañca atthaṃ ahitañca taṃ dvayaṃ;",
  "atk-s0508a2:2270": "Viddesino tassa hitesino vā, randhaṃ na passanti samekkhamānā.",
  "atk-s0508a2:2271": "548.",
  "atk-s0508a2:2272": "“Ānāpānasatī yassa, paripuṇṇā subhāvitā;",
  "atk-s0508a2:2273": "Anupubbaṃ paricitā, yathā buddhena desitā;",
  "atk-s0508a2:2274": "Somaṃ lokaṃ pabhāseti, abbhā muttova candimā.",
  "atk-s0508a2:2275": "549.",
  "atk-s0508a2:2276": "“Odātaṃ vata me cittaṃ, appamāṇaṃ subhāvitaṃ;",
  "atk-s0508a2:2277": "Nibbiddhaṃ paggahītañca, sabbā obhāsate disā.",
  "atk-s0508a2:2278": "550.",
  "atk-s0508a2:2279": "“Jīvate vāpi sappañño, api vittaparikkhayo;",
  "atk-s0508a2:2280": "Paññāya ca alābhena, vittavāpi na jīvati.",
  "atk-s0508a2:2281": "551.",
  "atk-s0508a2:2282": "“Paññā sutavinicchinī, paññā kittisilokavaddhanī;",
  "atk-s0508a2:2283": "Paññāsahito naro idha, api dukkhesu sukhāni vindati.",
  "atk-s0508a2:2284": "552.",
  "atk-s0508a2:2285": "“Nāyaṃ ajjatano dhammo, nacchero napi abbhuto;",
  "atk-s0508a2:2286": "Yattha jāyetha mīyetha, tattha kiṃ viya abbhutaṃ.",
  "atk-s0508a2:2287": "553.",
  "atk-s0508a2:2288": "“Anantarañhi jātassa, jīvitā maraṇaṃ dhuvaṃ;",
  "atk-s0508a2:2289": "Jātā jātā marantīdha, evaṃ dhammā hi pāṇino.",
  "atk-s0508a2:2290": "554.",
  "atk-s0508a2:2291": "“Na hetadatthāya matassa hoti, yaṃ jīvitatthaṃ paraporisānaṃ;",
  "atk-s0508a2:2292": "Matamhi ruṇṇaṃ na yaso na lokyaṃ, na vaṇṇitaṃ samaṇabrāhmaṇehi.",
  "atk-s0508a2:2293": "555.",
  "atk-s0508a2:2294": "“Cakkhuṃ sarīraṃ upahanti tena, nihīyati vaṇṇabalaṃ matī ca;",
  "atk-s0508a2:2295": "Ānandino tassa disā bhavanti, hitesino nāssa sukhī bhavanti.",
  "atk-s0508a2:2296": "556.",
  "atk-s0508a2:2297": "“Tasmā hi iccheyya kule vasante, medhāvino ceva bahussute ca;",
  "atk-s0508a2:2298": "Yesañhi paññāvibhavena kiccaṃ, taranti nāvāya nadiṃva puṇṇa”nti. –",
  "atk-s0508a2:2299": "Imā gāthā abhāsi.",
  "atk-s0508a2:2300_0": "Tattha anāgatanti na āgataṃ, avindanti, attho. Paṭikaccāti putetaraṃyeva. Passatīti",
  "atk-s0508a2:2300_1": "oloketi. Atthanti kiccaṃ. Taṃ dvayanti hitāhitaṃ. Viddesinoti amittā. Hitesinoti",
  "atk-s0508a2:2300_2": "mittā. Randhanti chiddaṃ. Samekkhamānāti gavesantā. Idaṃ vuttaṃ hoti – yo puggalo",
  "atk-s0508a2:2300_3": "attano hitāvahaṃ ahitāvahaṃ tadubhayañca atthaṃ kiccaṃ anāgataṃ asampattaṃ puretaraṃyeva",
  "atk-s0508a2:2300_4": "paññācakkhunā ahaṃ viya passati vīmaṃsati vicāreti, tassa amittā vā ahitajjhāsayena",
  "atk-s0508a2:2300_5": "mittā vā hitajjhāsayena randhaṃ gavesantā na passanti, tādiso paññavā puggalo acchiddavutti,",
  "atk-s0508a2:2300_6": "tasmā tumhehi tathārūpehi bhavitabbanti.",
  "atk-s0508a2:2301_0": "Idāni ānāpānasatibhāvanāya guṇaṃ dassento tattha tāni yojetuṃ “ānāpānasatī yassā”ti",
  "atk-s0508a2:2301_1": "dutiyaṃ gāthamāha. Tattha ānanti assāso. Apānanti passāso. Assāsapassāsanimittārammaṇā",
  "atk-s0508a2:2301_2": "sati ānāpānasati. Satisīsena cettha taṃsampayuttasamādhibhāvanā adhippetā. Yassāti,",
  "atk-s0508a2:2301_3": "yassa yogino. Paripuṇṇā subhāvitāti catunnaṃ satipaṭṭhānānaṃ soḷasannañca ākārānaṃ",
  "atk-s0508a2:2301_4": "pāripūriyā sabbaso puṇṇā sattannaṃ bojjhaṅgānaṃ vijjāvimuttīnañca pāripūriyā suṭṭhu",
  "atk-s0508a2:2301_5": "bhāvitā vaḍḍhitā. Anupubbaṃ paricitā, yathā buddhena desitāti “so satova assasatī”tiādinā",
  "atk-s0508a2:2301_6": "yathā bhagavatā desitā, tathā anupubbaṃ anukkamena paricitā āsevitā bhāvitā. Somaṃ",
  "atk-s0508a2:2301_7": "lokaṃ pabhāseti, abbhā muttova candimāti so yogāvacaro yathā abbhādiupakkilesā vimutto",
  "atk-s0508a2:2301_8": "cando candālokena imaṃ okāsalokaṃ pabhāseti, evaṃ avijjādiupakkilesavimutto ñāṇālokena",
  "atk-s0508a2:2301_9": "attasantānapatitaṃ parasantānapatitañca saṅkhāralokaṃ pabhāseti pakāseti. Tasmā tumhehi",
  "atk-s0508a2:2301_10": "ānāpānasatibhāvanā bhāvetabbāti adhippāyo.",
  "atk-s0508a2:2302_0": "Idāni attānaṃ nidassanaṃ katvā bhāvanābhiyogassa saphalataṃ dassento “odātaṃ vata",
  "atk-s0508a2:2302_1": "me citta”nti tatiyaṃ gāthamāha. Tassattho – nīvaraṇamalavigamato odātaṃ suddhaṃ vata",
  "atk-s0508a2:2302_2": "mama cittaṃ. Yathā pamāṇakarā rāgādayo pahīnā, appamāṇañca nibbānaṃ paccakkhaṃ kataṃ",
  "atk-s0508a2:2302_3": "ahosi, tathā bhāvitattā appamāṇaṃ subhāvitaṃ, tato eva catusaccaṃ nibbiddhaṃ paṭivijjhitaṃ,",
  "atk-s0508a2:2302_4": "sakalasaṃkilesapakkhato paggahitañca hutvā dukkhādikā pubbantādikā ca disā obhāsate",
  "atk-s0508a2:2302_5": "tattha vitiṇṇakaṅkhattā sabbadhammesu vigatasammohattā ca. Tasmā tumhehipi evaṃ cittaṃ",
  "atk-s0508a2:2302_6": "bhāvetabbanti dasseti.",
  "atk-s0508a2:2303_0": "Yathā bhāvanāmayā paññā cittamalavisodhanādinā purisassa bahupakārā, evaṃ itarāpīti",
  "atk-s0508a2:2303_1": "dassento “jīvate vāpi sappañño”ti catutthagāthamāha. Tassattho – parikkhīṇadhanopi",
  "atk-s0508a2:2303_2": "sappaññajātiko itarītarasantosena santuṭṭho anavajjāya jīvikāya jīvatiyeva. Tassa",
  "atk-s0508a2:2303_3": "hi jīvitaṃ jīvitaṃ nāma. Tenāha bhagavā – “paññājīviṃ jīvitamāhu seṭṭha”nti. Dummedhapuggalo",
  "atk-s0508a2:2303_4": "pana paññāya alābhena diṭṭhadhammikaṃ samparāyikañca atthaṃ virādhento vittavāpi",
  "atk-s0508a2:2303_5": "na jīvati, garahādippattiyā jīvanto nāma na tassa hoti, anupāyaññutāya vā yathādhigataṃ",
  "atk-s0508a2:2303_6": "dhanaṃ nāsento jīvitampi sandhāretuṃ na sakkotiyeva, tasmā pārihāriyapaññāpi tumhehi",
  "atk-s0508a2:2303_7": "appamattehi sampādetabbāti adhippāyo.",
  "atk-s0508a2:2304_0": "Idāni paññāya ānisaṃse dassetuṃ “paññā sutavinicchinī”ti pañcamaṃ gāthamāha. Tattha",
  "atk-s0508a2:2304_1": "paññā sutavinicchinīti paññā nāmesā sutassa vinicchayinī, yathāsute sotapathamāgate",
  "atk-s0508a2:2304_2": "atthe “ayaṃ akusalo, ayaṃ kusalo, ayaṃ sāvajjo, ayaṃ anavajjo”tiādinā vinicchayajananī.",
  "atk-s0508a2:2304_3": "Kittisilokavaddhanīti kittiyā sammukhā pasaṃsāya silokassa patthaṭayasabhāvassa vaddhanī,",
  "atk-s0508a2:2304_4": "paññavatoyeva hi kittiādayo viññūnaṃ pāsaṃsabhāvato. Paññāsahitoti pārihāriyapaññāya,",
  "atk-s0508a2:2304_5": "vipassanāpaññāya ca yutto. Api dukkhesu sukhāni vindatīti ekantadukkhasabhāvesu khandhāyatanādīsu",
  "atk-s0508a2:2304_6": "sammāpaṭipattiyā yathābhūtasabhāvāvabodhena nirāmisānipi sukhāni paṭilabhati.",
  "atk-s0508a2:2305_0": "Idāni tāsaṃ bhikkhunīnaṃ aniccatāpaṭisaṃyuttaṃ dhīrabhāvāvahaṃ dhammaṃ kathento “nāyaṃ",
  "atk-s0508a2:2305_1": "ajjatano dhammo”tiādinā sesagāthā abhāsi. Tatrāyaṃ saṅkhepattho – yvāyaṃ sattānaṃ",
  "atk-s0508a2:2305_2": "jāyanamīyanasabhāvo, ayaṃ dhammo ajjatano adhunāgato na hoti, abhiṇhapavattikatāya",
  "atk-s0508a2:2305_3": "na acchariyo, abbhutapubbatābhāvato nāpi abbhuto. Tasmā yattha jāyetha mīyetha, yasmiṃ",
  "atk-s0508a2:2305_4": "loke satto jāyeyya, so ekaṃsena mīyetha, tattha kiṃ viya? Kiṃ nāma abbhutaṃ siyā?",
  "atk-s0508a2:2305_5": "Sabhāvikattā maraṇassa – na hi khaṇikamaraṇassa kiñci kāraṇaṃ atthi. Yato anantarañhi",
  "atk-s0508a2:2305_6": "jātassa, jīvitā maraṇaṃ dhuvaṃ jātassa jātisamanantaraṃ jīvitato maraṇaṃ ekantikaṃ",
  "atk-s0508a2:2305_7": "uppannānaṃ khandhānaṃ ekaṃsena bhijjanato. Yo panettha jīvatīti lokavohāro, so tadupādānassa",
  "atk-s0508a2:2305_8": "anekapaccayāyattatāya anekantiko, yasmā etadevaṃ, tasmā jātā marantīdha, evaṃdhammā",
  "atk-s0508a2:2305_9": "hi pāṇinoti ayaṃ sattānaṃ pakati, yadidaṃ jātānaṃ maraṇanti jātiyā maraṇānubandhanataṃ āha.",
  "atk-s0508a2:2306_0": "Idāni yasmā tāsu bhikkhunīsu kāci sokabandhitacittāpi atthi, tasmā tāsaṃ sokavinodanaṃ",
  "atk-s0508a2:2306_1": "kātuṃ “na hetadatthāyātiādi vuttaṃ. Tattha na hetadatthāya matassa hotīti yaṃ matassa",
  "atk-s0508a2:2306_2": "jīvitatthaṃ jīvitanimittaṃ paraporisānaṃ parapuggalānaṃ ruṇṇaṃ, etaṃ tassa matassa",
  "atk-s0508a2:2306_3": "sattassa jīvitatthaṃ tāva tiṭṭhatu, kassacipi atthāya na hoti, ye pana rudanti, tesampi",
  "atk-s0508a2:2306_4": "matamhi matapuggalanimittaṃ ruṇṇaṃ, na yaso na lokyaṃ yasāvahaṃ visuddhāvahañca na",
  "atk-s0508a2:2306_5": "hoti. Na vaṇṇitaṃ samaṇabrāhmaṇehīti viññuppasaṭṭhampi na hoti, atha kho viññugarahitamevāti attho.",
  "atk-s0508a2:2307_0": "Na kevalameteva ye rudato ādīnavā, atha kho imepīti dassento “cakkhuṃ sarīraṃ upahantī”ti",
  "atk-s0508a2:2307_1": "gāthaṃ vatvā tato paraṃ sokādianatthapaṭibāhanatthaṃ kalyāṇamittapayirupāsanāyaṃ",
  "atk-s0508a2:2307_2": "tā niyojento “tasmā”tiādinā osānagāthamāha. Tattha tasmāti yasmā ruṇṇaṃ rudantassa",
  "atk-s0508a2:2307_3": "puggalassa cakkhuṃ sarīrañca upahanti vibādhati, tena ruṇṇena vaṇṇo balaṃ mati ca",
  "atk-s0508a2:2307_4": "nihīyati parihāyati, tassa rudantassa puggalassa disā sapattā ānandino pamodavanto",
  "atk-s0508a2:2307_5": "pītivanto bhavanti. Hitesino mittā dukkhī dukkhitā bhavanti tasmā dhammojapaññāya",
  "atk-s0508a2:2307_6": "samannāgatattā medhāvino diṭṭhadhammikādiatthasannissitassa bāhusaccassa pāripūriyā",
  "atk-s0508a2:2307_7": "bahussute, attano kule vasante iccheyya pāṭikaṅkheyya kulūpake kareyya. Yesanti yesaṃ",
  "atk-s0508a2:2307_8": "medhāvīnaṃ bahussutānaṃ paṇḍitānaṃ paññāvibhavena paññābalena yathā mahoghassa puṇṇaṃ",
  "atk-s0508a2:2307_9": "nadiṃ nāvāya taranti, evaṃ kulaputtā attano atthakiccaṃ taranti pāraṃ pāpuṇanti.",
  "atk-s0508a2:2307_10": "Te iccheyya kule vasanteti yojanā.",
  "atk-s0508a2:2308": "Evaṃ thero tāsaṃ bhikkhunīnaṃ dhammaṃ kathetvā vissajjesi. Tā therassa ovāde ṭhatvā sokaṃ vinodetvā yoniso paṭipajjantiyo sadatthaṃ paripūresuṃ.",
  "atk-s0508a2:2309": "Mahākappinattheragāthāvaṇṇanā niṭṭhitā.",
  "atk-s0508a2:2310": "4. Cūḷapanthakattheragāthāvaṇṇanā",
  "atk-s0508a2:2311_0": "Dandhā mayhaṃ gatītiādikā āyasmato cūḷapanthakattherassa gāthā. Kā uppatti? Yadettha",
  "atk-s0508a2:2311_1": "aṭṭhuppattivasena vattabbaṃ, taṃ aṭṭhakanipāte mahāpanthakavatthusmiṃ vuttameva.",
  "atk-s0508a2:2311_2": "Ayaṃ pana viseso – mahāpanthakatthero arahattaṃ patvā aggaphalasukhena vītināmento",
  "atk-s0508a2:2311_3": "cintesi – “kathaṃ nu kho sakkā cūḷapanthakampi imasmiṃ sukhe patiṭṭhapetu”nti? So",
  "atk-s0508a2:2311_4": "attano ayyakaṃ dhanaseṭṭhiṃ upasaṅkamitvā āha – “sace, mahāseṭṭhi, anujānātha, ahaṃ",
  "atk-s0508a2:2311_5": "cūḷapanthakaṃ pabbājeyya”nti. “Pabbājetha, bhante”ti. Thero taṃ pabbājesi. So dasasu",
  "atk-s0508a2:2311_6": "sīlesu patiṭṭhito bhātu santike –",
  "atk-s0508a2:2312": "“Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "atk-s0508a2:2313": "Aṅgīrasaṃ passa virocamānaṃ, tapantamādiccamivantalikkhe”ti. –",
  "atk-s0508a2:2314_0": "Gāthaṃ uggaṇhanto catūhi māsehi gahetuṃ nāsakkhi, gahitagahitaṃ padaṃ hadaye na tiṭṭhati.",
  "atk-s0508a2:2314_1": "Atha naṃ mahāpanthako āha – “panthaka, tvaṃ imasmiṃ sāsane abhabbo, catūhi māsehi",
  "atk-s0508a2:2314_2": "ekagāthampi gahetuṃ na sakkosi. Pabbajitakiccaṃ pana tvaṃ kathaṃ matthakaṃ pāpessasi?",
  "atk-s0508a2:2314_3": "Nikkhama ito”ti. So therena paṇāmito dvārakoṭṭhakasamīpe rodamāno aṭṭhāsi.",
  "atk-s0508a2:2315_0": "Tena ca samayena satthā jīvakambavane viharati. Atha jīvako purisaṃ pesesi, “pañcahi",
  "atk-s0508a2:2315_1": "bhikkhusatehi saddhiṃ satthāraṃ nimantehī”ti. Tena ca samayena āyasmā mahāpanthako",
  "atk-s0508a2:2315_2": "bhattuddesako hoti. So “pañcannaṃ bhikkhusatānaṃ bhikkhaṃ paṭicchatha, bhante”ti",
  "atk-s0508a2:2315_3": "vutto “cūḷapanthakaṃ ṭhapetvā sesānaṃ paṭicchāmī”ti āha. Taṃ sutvā cūḷapanthako bhiyyosomattāya",
  "atk-s0508a2:2315_4": "domanassappatto ahosi. Satthā tassa cittakkhedaṃ ñatvā, “cūḷapanthako mayā katena",
  "atk-s0508a2:2315_5": "upāyena bujjhissatī”ti tassa avidūre ṭhāne attānaṃ dassetvā “kiṃ, panthaka, rodasī”ti",
  "atk-s0508a2:2315_6": "pucchi. “Bhātā maṃ, bhante, paṇāmetī”ti āha. “Panthaka, mā cintayi, mama sāsane tuyhaṃ",
  "atk-s0508a2:2315_7": "pabbajjā, ehi, imaṃ gahetvā ‘rajoharaṇaṃ, rajoharaṇa’nti manasi karohī”ti iddhiyā",
  "atk-s0508a2:2315_8": "suddhaṃ coḷakkhaṇḍaṃ abhisaṅkharitvā adāsi. So satthārā dinnaṃ coḷakkhaṇḍaṃ “rajoharaṇaṃ,",
  "atk-s0508a2:2315_9": "rajoharaṇa”nti hatthena parimajjanto nisīdi. Tassa taṃ parimajjantassa kiliṭṭhadhātukaṃ",
  "atk-s0508a2:2315_10": "jātaṃ, puna parimajjantassa ukkhaliparipuñchanasadisaṃ jātaṃ. So ñāṇassa paripakkattā",
  "atk-s0508a2:2315_11": "evaṃ cintesi – “idaṃ coḷakkhaṇḍaṃ pakatiyā parisuddhaṃ, imaṃ upādiṇṇakasarīraṃ nissāya",
  "atk-s0508a2:2315_12": "kiliṭṭhaṃ aññathā jātaṃ, tasmā aniccaṃ yathāpetaṃ, evaṃ cittampī”ti khayavayaṃ paṭṭhapetvā",
  "atk-s0508a2:2315_13": "tasmiṃyeva nimitte jhānāni nibbattetvā jhānapādakaṃ vipassanaṃ paṭṭhapetvā saha paṭisambhidāhi",
  "atk-s0508a2:2315_14": "arahattaṃ pāpuṇi. Tena vuttaṃ apadāne –",
  "atk-s0508a2:2316": "“Padumuttaro nāma jino, āhutīnaṃ paṭiggaho;",
  "atk-s0508a2:2317": "Gaṇamhā vūpakaṭṭho so, himavante vasī tadā.",
  "atk-s0508a2:2318": "“Ahampi himavantamhi, vasāmi assame tadā;",
  "atk-s0508a2:2319": "Acirāgataṃ mahāvīraṃ, upesiṃ lokanāyakaṃ.",
  "atk-s0508a2:2320": "“Pupphacchattaṃ gahetvāna, upagacchiṃ narāsabhaṃ;",
  "atk-s0508a2:2321": "Samādhiṃ samāpajjantaṃ, antarāyamakāsahaṃ.",
  "atk-s0508a2:2322": "“Ubho hatthehi paggayha, pupphacchattaṃ adāsahaṃ;",
  "atk-s0508a2:2323": "Paṭiggahesi bhagavā, padumuttaro mahāmuni.",
  "atk-s0508a2:2324": "“Sabbe devā attamanā, himavantaṃ upenti te;",
  "atk-s0508a2:2325": "Sādhukāraṃ pavattesuṃ, anumodissati cakkhumā.",
  "atk-s0508a2:2326": "“Idaṃ vatvāna te devā, upagacchuṃ naruttamaṃ;",
  "atk-s0508a2:2327": "Ākāse dhārayantassa, padumacchattamuttamaṃ.",
  "atk-s0508a2:2328": "“Satapattachattaṃ paggayha, adāsi tāpaso mama;",
  "atk-s0508a2:2329": "Tamahaṃ kittayissāmi, suṇātha mama bhāsato.",
  "atk-s0508a2:2330": "“Pañcavīsatikappāni, devarajjaṃ karissati;",
  "atk-s0508a2:2331": "Catuttiṃsatikkhattuñca, cakkavattī bhavissati.",
  "atk-s0508a2:2332": "“Yaṃ yaṃ yoniṃ saṃsarati, devattaṃ atha mānusaṃ;",
  "atk-s0508a2:2333": "Abbhokāse patiṭṭhantaṃ, padumaṃ dhārayissati.",
  "atk-s0508a2:2334": "“Kappasatasahassamhi, okkākakulasambhavo;",
  "atk-s0508a2:2335": "Gotamo nāma gottena, satthā loke bhavissati.",
  "atk-s0508a2:2336": "“Pakāsite pāvacane, manussattaṃ labhissati;",
  "atk-s0508a2:2337": "Manomayamhi kāyamhi, uttamo so bhavissati.",
  "atk-s0508a2:2338": "“Dve bhātaro bhavissanti, ubhopi panthakavhayā;",
  "atk-s0508a2:2339": "Anubhotvā uttamatthaṃ, jotayissanti sāsanaṃ.",
  "atk-s0508a2:2340": "“Sohaṃ aṭṭhārasavasso, pabbajiṃ anagāriyaṃ;",
  "atk-s0508a2:2341": "Visesāhaṃ na vindāmi, sakyaputtassa sāsane.",
  "atk-s0508a2:2342": "“Dandhā mayhaṃ gatī āsi, paribhūto pure ahuṃ;",
  "atk-s0508a2:2343": "Bhātā ca maṃ paṇāmesi, gaccha dāni sakaṃ gharaṃ.",
  "atk-s0508a2:2344": "“Sohaṃ paṇāmito santo, saṅghārāmassa koṭṭhake;",
  "atk-s0508a2:2345": "Dummano tattha aṭṭhāsiṃ, sāmaññasmiṃ apekkhavā.",
  "atk-s0508a2:2346": "“Bhagavā tattha āgacchi, sīsaṃ mayhaṃ parāmasi;",
  "atk-s0508a2:2347": "Bāhāya maṃ gahetvāna, saṅghārāmaṃ pavesayi.",
  "atk-s0508a2:2348": "“Anukampāya me satthā, adāsi pādapuñchaniṃ;",
  "atk-s0508a2:2349": "Evaṃ suddhaṃ adhiṭṭhehi, ekamantamadhiṭṭhahaṃ.",
  "atk-s0508a2:2350": "“Hatthehi tamahaṃ gayha, sariṃ kokanadaṃ ahaṃ;",
  "atk-s0508a2:2351": "Tattha cittaṃ vimucci me, arahattaṃ apāpuṇiṃ.",
  "atk-s0508a2:2352": "“Manomayesu kāyesu, sabbattha pāramiṃ gato;",
  "atk-s0508a2:2353": "Sabbāsave pariññāya, viharāmi anāsavo.",
  "atk-s0508a2:2354": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2355_0": "Arahattamaggenevassa tepiṭakaṃ pañcābhiññā ca āgamiṃsu. Satthā ekena ūnehi pañcahi",
  "atk-s0508a2:2355_1": "bhikkhusatehi saddhiṃ gantvā jīvakassa nivesane paññatte āsane nisīdi. Cūḷapanthako",
  "atk-s0508a2:2355_2": "pana attano bhikkhāya appaṭicchitattā eva na gato. Jīvako yāguṃ dātuṃ ārabhi, satthā",
  "atk-s0508a2:2355_3": "pattaṃ hatthena pidahi. “Kasmā, bhante, na gaṇhathā”ti vutte – “vihāre eko bhikkhu",
  "atk-s0508a2:2355_4": "atthi, jīvakā”ti. So purisaṃ pahiṇi, “gaccha, bhaṇe, vihāre nisinnaṃ ayyaṃ gahetvā",
  "atk-s0508a2:2355_5": "ehī”ti. Cūḷapanthakattheropi rūpena kiriyāya ca ekampi ekena asadisaṃ bhikkhusahassaṃ",
  "atk-s0508a2:2355_6": "nimminitvā nisīdi. So puriso vihāre bhikkhūnaṃ bahubhāvaṃ disvā gantvā jīvakassa",
  "atk-s0508a2:2355_7": "kathesi – “imasmā bhikkhusaṅghā vihāre bhikkhusaṅgho bahutaro, pakkositabbaṃ ayyaṃ",
  "atk-s0508a2:2355_8": "na jānāmī”ti. Jīvako satthāraṃ paṭipucchi – “konāmo, bhante, vihāre nisinno bhikkhū”ti?",
  "atk-s0508a2:2355_9": "“Cūḷapanthako nāma, jīvakā”ti. “Gaccha, bhaṇe, ‘cūḷapanthako nāma kataro’ti pucchitvā",
  "atk-s0508a2:2355_10": "taṃ ānehī”ti. So vihāraṃ gantvā “cūḷapanthako nāma kataro, bhante”ti pucchi. “Ahaṃ",
  "atk-s0508a2:2355_11": "cūḷapanthako”,“ahaṃ cūḷapanthako”ti ekapahāreneva bhikkhusahassampi kathesi. So punāgantvā",
  "atk-s0508a2:2355_12": "taṃ pavattiṃ jīvakassa ārocesi. Jīvako paṭividdhasaccattā “iddhimā maññe, ayyo”ti",
  "atk-s0508a2:2355_13": "nayato ñatvā “gaccha, bhaṇe, paṭhamaṃ kathanakamayyameva ‘tumhe satthā pakkosatī’ti",
  "atk-s0508a2:2355_14": "vatvā cīvarakaṇṇe gaṇhā”ti āha. So vihāraṃ gantvā tathā akāsi, tāvadeva nimmitabhikkhū",
  "atk-s0508a2:2355_15": "antaradhāyiṃsu. So theraṃ gahetvā agamāsi.",
  "atk-s0508a2:2356_0": "Satthā tasmiṃ khaṇe yāguñca khajjakādibhedañca paṭiggaṇhi. Dasabale bhattakiccaṃ",
  "atk-s0508a2:2356_1": "katvā vihāraṃ gate dhammasabhāyaṃ kathā udapādi – “aho buddhānaṃ ānubhāvo, yatra",
  "atk-s0508a2:2356_2": "hi nāma cattāro māse ekagāthaṃ gahetuṃ asakkontampi lahukena khaṇeneva evaṃ mahiddhikaṃ",
  "atk-s0508a2:2356_3": "akaṃsū”ti. Satthā tesaṃ bhikkhūnaṃ kathāsallāpaṃ sutvā āgantvā buddhāsane nisajja,",
  "atk-s0508a2:2356_4": "“kiṃ vadetha, bhikkhave”ti pucchitvā, “imaṃ nāma, bhante”ti vutte, “bhikkhave, cūḷapanthakena",
  "atk-s0508a2:2356_5": "idāni mayhaṃ ovāde ṭhatvā lokuttaradāyajjaṃ laddhaṃ, pubbe pana lokiyadāyajja”nti",
  "atk-s0508a2:2356_6": "vatvā tehi yācito cūḷaseṭṭhijātakaṃ kathesi. Aparabhāge taṃ satthā ariyagaṇaparivuto",
  "atk-s0508a2:2356_7": "dhammāsane nisinno manomayaṃ kāyaṃ abhinimminantānaṃ bhikkhūnaṃ cetovivaṭṭakusalānañca",
  "atk-s0508a2:2356_8": "aggaṭṭhāne ṭhapesi. So aparena samayena bhikkhūhi “tathā dandhadhātukena kathaṃ tayā",
  "atk-s0508a2:2356_9": "saccāni paṭividdhānī”ti puṭṭho bhātu paṇāmanato paṭṭhāya attano paṭipattiṃ pakāsento –",
  "atk-s0508a2:2357": "557.",
  "atk-s0508a2:2358": "“Dandhā mayhaṃ gatī āsi, paribhūto pure ahaṃ;",
  "atk-s0508a2:2359": "Bhātā ca maṃ paṇāmesi, gaccha dāni tuvaṃ gharaṃ.",
  "atk-s0508a2:2360": "558.",
  "atk-s0508a2:2361": "“Sohaṃ paṇāmito santo, saṅghārāmassa koṭṭhake;",
  "atk-s0508a2:2362": "Dummano tattha aṭṭhāsiṃ, sāsanasmiṃ apekkhavā.",
  "atk-s0508a2:2363": "559.",
  "atk-s0508a2:2364": "“Bhagavā tattha āgacchi, sīsaṃ mayhaṃ parāmasi;",
  "atk-s0508a2:2365": "Bāhāya maṃ gahetvāna, saṅghārāmaṃ pavesayi.",
  "atk-s0508a2:2366": "560.",
  "atk-s0508a2:2367": "“Anukampāya me satthā, pādāsi pādapuñchaniṃ;",
  "atk-s0508a2:2368": "Etaṃ suddhaṃ adhiṭṭhehi, ekamantaṃ svadhiṭṭhitaṃ.",
  "atk-s0508a2:2369": "561.",
  "atk-s0508a2:2370": "“Tassāhaṃ vacanaṃ sutvā, vihāsiṃ sāsane rato;",
  "atk-s0508a2:2371": "Samādhiṃ paṭipādesiṃ, uttamatthassa pattiyā.",
  "atk-s0508a2:2372": "562.",
  "atk-s0508a2:2373": "“Pubbenivāsaṃ jānāmi, dibbacakkhu visodhitaṃ;",
  "atk-s0508a2:2374": "Tisso vijjā anuppattā, kataṃ buddhassa sāsanaṃ.",
  "atk-s0508a2:2375": "563.",
  "atk-s0508a2:2376": "“Sahassakkhattumattānaṃ, nimminitvāna panthako;",
  "atk-s0508a2:2377": "Nisīdambavane ramme, yāva kālappavedanā.",
  "atk-s0508a2:2378": "564.",
  "atk-s0508a2:2379": "“Tato me satthā pāhesi, dūtaṃ kālappavedakaṃ;",
  "atk-s0508a2:2380": "Paveditamhi kālamhi, vehāsādupasaṅkamiṃ.",
  "atk-s0508a2:2381": "565.",
  "atk-s0508a2:2382": "“Vanditvā satthuno pāde, ekamantaṃ nisīdahaṃ;",
  "atk-s0508a2:2383": "Nisinnaṃ maṃ viditvāna, attha satthā paṭiggahi.",
  "atk-s0508a2:2384": "566.",
  "atk-s0508a2:2385": "“Āyāgo sabbalokassa, āhutīnaṃ paṭiggaho;",
  "atk-s0508a2:2386": "Puññakkhettaṃ manussānaṃ, paṭiggaṇhittha dakkhiṇa”nti. –",
  "atk-s0508a2:2387": "Imā gāthā abhāsi.",
  "atk-s0508a2:2388_0": "Tattha dandhāti, mandā, catuppadikaṃ gāthaṃ catūhi māsehi gahetuṃ asamatthabhāvena",
  "atk-s0508a2:2388_1": "dubbalā. Gatīti ñāṇagati. Āsīti, ahosi. Paribhūtoti, tato eva “muṭṭhassati asampajāno”ti",
  "atk-s0508a2:2388_2": "hīḷito. Pureti, pubbe puthujjanakāle. Bhātā cāti samuccayattho ca-saddo, na kevalaṃ",
  "atk-s0508a2:2388_3": "paribhūtova, atha kho bhātāpi maṃ paṇāmesi, “panthaka, tvaṃ duppañño ahetuko maññe,",
  "atk-s0508a2:2388_4": "tasmā pabbajitakiccaṃ matthakaṃ pāpetuṃ asamattho, na imassa sāsanassa anucchaviko,",
  "atk-s0508a2:2388_5": "gaccha dāni tuyhaṃ ayyakaghara”nti nikkaḍḍhesi. Bhātāti, bhātarā.",
  "atk-s0508a2:2389": "Koṭṭhaketi, dvārakoṭṭhakasamīpe. Dummanoti, domanassito. Sāsanasmiṃ apekkhavāti, sammāsambuddhassa sāsane sāpekkho avibbhamitukāmo.",
  "atk-s0508a2:2390_0": "Bhagavā tattha āgacchīti, mahākaruṇāsañcoditamānaso maṃ anuggaṇhanto bhagavā yatthāhaṃ",
  "atk-s0508a2:2390_1": "ṭhito, tattha āgacchi. Āgantvā ca, “panthaka, ahaṃ te satthā, na mahāpanthako, maṃ",
  "atk-s0508a2:2390_2": "uddissa tava pabbajjā”ti samassāsento sīsaṃ mayhaṃ parāmasi jālābandhanamudutalunapīṇavarāyataṅgulisamupasobhitena",
  "atk-s0508a2:2390_3": "vikasitapadumasassirīkena cakkaṅkitena hatthatalena “idāniyeva mama putto bhavissatī”ti",
  "atk-s0508a2:2390_4": "dīpento mayhaṃ sīsaṃ parāmasi. Bāhāya maṃ gahetvānāti, “kasmā tvaṃ, idha tiṭṭhasī”ti",
  "atk-s0508a2:2390_5": "candanagandhagandhinā attano hatthena maṃ bhuje gahetvā antosaṅghārāmaṃ pavesesi.",
  "atk-s0508a2:2390_6": "Pādāsi pādapuñchaninti pādapuñchaniṃ katvā pādāsi “rajoharaṇanti manasi karohī”ti",
  "atk-s0508a2:2390_7": "adāsīti attho. “Adāsī”ti “pādapuñchani”nti ca paṭhanti. Keci pana “pādapuñchani”nti",
  "atk-s0508a2:2390_8": "pādapuñchanacoḷakkhaṇḍaṃ pādāsī”ti vadanti. Tadayuttaṃ iddhiyā abhisaṅkharitvā coḷakkhaṇḍassa",
  "atk-s0508a2:2390_9": "dinnattā. Etaṃ suddhaṃ adhiṭṭhehi, ekamantaṃ svadhiṭṭhitanti, etaṃ suddhaṃ coḷakkhaṇḍaṃ",
  "atk-s0508a2:2390_10": "“rajoharaṇaṃ, rajoharaṇa”nti manasikārena svadhiṭṭhitaṃ katvā ekamantaṃ ekamante",
  "atk-s0508a2:2390_11": "vivitte gandhakuṭipamukhe nisinno adhiṭṭhehi tathā cittaṃ samāhitaṃ katvā pavattehi.",
  "atk-s0508a2:2391_0": "Tassāhaṃ vacanaṃ sutvāti, tassa bhagavato vacanaṃ ovādaṃ ahaṃ sutvā tasmiṃ sāsane",
  "atk-s0508a2:2391_1": "ovāde rato abhirato hutvā vihāsiṃ yathānusiṭṭhaṃ paṭipajjiṃ. Paṭipajjanto ca samādhiṃ",
  "atk-s0508a2:2391_2": "paṭipādesiṃ, uttamatthassa pattiyāti, uttamattho nāma arahattaṃ, tassa adhigamāya",
  "atk-s0508a2:2391_3": "kasiṇaparikammavasena rūpajjhānāni nibbattetvā jhānapādakaṃ vipassanaṃ paṭṭhapetvā",
  "atk-s0508a2:2391_4": "maggapaṭipāṭiyā aggamaggasamādhiṃ sampādesinti attho. Ettha hi samādhīti upacārasamādhito",
  "atk-s0508a2:2391_5": "paṭṭhāya yāva catutthamaggasamādhi, tāva samādhisāmaññena gahito, aggaphalasamādhi",
  "atk-s0508a2:2391_6": "pana uttamatthaggahaṇena, sātisayaṃ cevāyaṃ samādhikusalo, tasmā “samādhiṃ paṭipādesi”nti",
  "atk-s0508a2:2391_7": "āha. Samādhikusalatāya hi ayamāyasmā cetovivaṭṭakusalo nāma jāto, mahāpanthakatthero",
  "atk-s0508a2:2391_8": "pana vipassanākusalatāya saññāvivaṭṭakusalo nāma. Eko cettha samādhilakkhaṇe cheko,",
  "atk-s0508a2:2391_9": "eko vipassanālakkhaṇe, eko samādhigāḷho, eko vipassanāgāḷho eko aṅgasaṃkhitte cheko,",
  "atk-s0508a2:2391_10": "eko ārammaṇasaṃkhitte, eko aṅgavavatthāne, eko ārammaṇavavatthāneti vaṇṇenti. Apica",
  "atk-s0508a2:2391_11": "cūḷapanthakatthero sātisayaṃ catunnaṃ rūpāvacarajjhānānaṃ lābhitāya cetovivaṭṭakusalo",
  "atk-s0508a2:2391_12": "vutto, mahāpanthakatthero sātisayaṃ catunnaṃ arūpāvacarajjhānānaṃ lābhitāya saññāvivaṭṭakusalo.",
  "atk-s0508a2:2391_13": "Paṭhamo vā rūpāvacarajjhānalābhī hutvā jhānaṅgehi vuṭṭhāya arahattaṃ pattoti cetovivaṭṭakusalo,",
  "atk-s0508a2:2391_14": "itaro arūpāvacarajjhānalābhī hutvā jhānaṅgehi vuṭṭhāya arahattaṃ pattoti saññāvivaṭṭakusalo.",
  "atk-s0508a2:2391_15": "Manomayaṃ pana kāyaṃ nibbattento aññe tayo vā cattāro vā nibbattanti, na bahuke,",
  "atk-s0508a2:2391_16": "ekasadiseyeva ca katvā nibbattenti, ekavidhameva kammaṃ kurumāne. Ayaṃ pana thero",
  "atk-s0508a2:2391_17": "ekāvajjanena samaṇasahassaṃ māpesi, dvepi na kāyena ekasadise akāsi, na ekavidhaṃ",
  "atk-s0508a2:2391_18": "kammaṃ kurumāne. Tasmā manomayaṃ kāyaṃ abhinimminantānaṃ aggo nāma jāto.",
  "atk-s0508a2:2392_0": "Idāni attano adhigatavisesaṃ dassetuṃ “pubbenivāsaṃ jānāmī”tiādimāha. Kāmañcāyaṃ",
  "atk-s0508a2:2392_1": "thero chaḷabhiñño, yā pana abhiññā āsavakkhayañāṇādhigamassa bahūpakārā, taṃ dassanatthaṃ",
  "atk-s0508a2:2392_2": "“pubbenivāsaṃ jānāmi, dibbacakkhu visodhita”nti vatvā “tisso vijjā anuppattā”ti vuttaṃ.",
  "atk-s0508a2:2392_3": "Pubbenivāsayathākammupagaanāgataṃsañāṇāni hi vipassanācārassa bahūpakārāni, na tathā itarañāṇāni.",
  "atk-s0508a2:2393_0": "Sahassakkhattunti sahassaṃ. “Sahassavāra”nti keci vadanti. Ekāvajjanena pana thero",
  "atk-s0508a2:2393_1": "sahasse manomaye kāye nimmini, na vārena. Te ca kho aññamaññamasadise vividhañca",
  "atk-s0508a2:2393_2": "kammaṃ karonte. “Kiṃ pana sāvakānampi evarūpaṃ iddhinimmānaṃ sambhavatī”ti? Na sambhavati",
  "atk-s0508a2:2393_3": "sabbesaṃ, abhinīhārasampattiyā pana ayameva thero evamakāsi, tathā hesa iminā aṅgena",
  "atk-s0508a2:2393_4": "etadagge ṭhapito. Panthako nisīdīti attānameva paraṃ viya vadati. Ambavaneti, ambavane",
  "atk-s0508a2:2393_5": "jīvakena katavihāre. Vehāsādupasaṅkaminti vehāsāti karaṇe nissakkavacanaṃ, vehāsenāti",
  "atk-s0508a2:2393_6": "attho, da-kāro padasandhikaro. Athāti, mama nisajjāya pacchā. Paṭiggahīti dakkhiṇodakaṃ",
  "atk-s0508a2:2393_7": "paṭiggaṇhi. Āyāgo sabbalokassāti, sabbassa sadevakassa lokassa aggadakkhiṇeyyatāya",
  "atk-s0508a2:2393_8": "deyyadhammaṃ ānetvā yajitabbaṭṭhānabhūto. Āhutīnaṃ paṭiggahoti, mahāphalabhāvakaraṇena",
  "atk-s0508a2:2393_9": "dakkhiṇāhutīnaṃ paṭiggaṇhako. Paṭiggaṇhittha dakkhiṇanti jīvakena upanītaṃ yāgukhajjādibhedaṃ",
  "atk-s0508a2:2393_10": "dakkhiṇaṃ paṭiggahesi.",
  "atk-s0508a2:2394_0": "Atha kho bhagavā katabhattakicco āyasmantaṃ cūḷapanthakaṃ āṇāpesi – “anumodanaṃ karohī”ti.",
  "atk-s0508a2:2394_1": "So sineruṃ gahetvā mahāsamuddaṃ manthento viya pabhinnapaṭisambhidāppattatāya tepiṭakaṃ",
  "atk-s0508a2:2394_2": "buddhavacanaṃ saṅkhobhento satthu ajjhāsayaṃ gaṇhanto anumodanaṃ akāsi. Tathā upanissayasampannopi",
  "atk-s0508a2:2394_3": "cāyamāyasmā tathārūpāya kammapilotikāya paribādhito catuppadikaṃ gāthaṃ catūhipi",
  "atk-s0508a2:2394_4": "māsehi gahetuṃ nāsakkhi. Taṃ panassa upanissayasampattiṃ oloketvā satthā pubbacariyānurūpaṃ",
  "atk-s0508a2:2394_5": "yonisomanasikāre niyojesi. Tathā hi bhagavā tadā jīvakassa nivesane nisinno eva “cūḷapanthakassa",
  "atk-s0508a2:2394_6": "cittaṃ samāhitaṃ, vīthipaṭipannā vipassanā”ti ñatvā yathānisinnova attānaṃ dassetvā,",
  "atk-s0508a2:2394_7": "“panthaka, yadipāyaṃ pilotikā saṃkiliṭṭhā rajānukiṇṇā, ito pana añño eva ariyassa",
  "atk-s0508a2:2394_8": "vinaye saṃkileso rajo cāti dassento –",
  "atk-s0508a2:2395": "“Rāgo rajo na ca pana reṇu vuccati, rāgassetaṃ adhivacanaṃ rajoti;",
  "atk-s0508a2:2396": "Etaṃ rajaṃ vippajahitvā bhikkhavo, viharanti te vītarajassa sāsane.",
  "atk-s0508a2:2397": "“Doso rajo…pe… sāsane.",
  "atk-s0508a2:2398": "“Moho rajo…pe… vītarajassa sāsane”ti. –",
  "atk-s0508a2:2399": "Imā tisso obhāsagāthā abhāsi. Gāthāpariyosāne cūḷapanthako abhiññāpaṭisambhidāparivāraṃ arahattaṃ pāpuṇīti.",
  "atk-s0508a2:2400": "Cūḷapanthakattheragāthāvaṇṇanā niṭṭhitā.",
  "atk-s0508a2:2401": "5. Kappattheragāthāvaṇṇanā",
  "atk-s0508a2:2402_0": "Nānākulamalasampuṇṇotiādikā āyasmato kappattherassa gāthā. Kā uppatti? Ayampi purimabuddhesu",
  "atk-s0508a2:2402_1": "katādhikāro tattha tattha bhave puññāni upacinanto siddhatthassa bhagavato kāle vibhavasampanne",
  "atk-s0508a2:2402_2": "kule nibbattitvā pitu accayena viññutaṃ patto nānāvirāgavaṇṇavicittehi vatthehi anekavidhehi",
  "atk-s0508a2:2402_3": "ābharaṇehi nānāvidhehi maṇiratanehi bahuvidhehi pupphadāmamālādīhi ca kapparukkhaṃ",
  "atk-s0508a2:2402_4": "nāma alaṅkaritvā tena satthu thūpaṃ pūjesi. So tena puññakammena devamanussesu saṃsaranto",
  "atk-s0508a2:2402_5": "imasmiṃ buddhuppāde magadharaṭṭhe maṇḍalikarājakule nibbattitvā pitu accayena rajje",
  "atk-s0508a2:2402_6": "patiṭṭhito kāmesu ativiya ratto giddho hutvā viharati. Taṃ satthā mahākaruṇāsamāpattito",
  "atk-s0508a2:2402_7": "vuṭṭhāya lokaṃ volokento ñāṇajāle paññāyamānaṃ disvā, “kiṃ nu kho bhavissatī”ti āvajjento,",
  "atk-s0508a2:2402_8": "“esa mama santike asubhakathaṃ sutvā kāmesu virattacitto hutvā pabbajitvā arahattaṃ",
  "atk-s0508a2:2402_9": "pāpuṇissatī”ti ñatvā ākāsena tattha gantvā –",
  "atk-s0508a2:2403": "567.",
  "atk-s0508a2:2404": "“Nānākulamalasampuṇṇo, mahāukkārasambhavo;",
  "atk-s0508a2:2405": "Candanikaṃva paripakkaṃ, mahāgaṇḍo mahāvaṇo.",
  "atk-s0508a2:2406": "568.",
  "atk-s0508a2:2407": "“Pubbaruhirasampuṇṇo, gūthakūpena gāḷhito;",
  "atk-s0508a2:2408": "Āpopaggharaṇo kāyo, sadā sandati pūtikaṃ.",
  "atk-s0508a2:2409": "569.",
  "atk-s0508a2:2410": "“Saṭṭhikaṇḍarasambandho, maṃsalepanalepito;",
  "atk-s0508a2:2411": "Cammakañcukasannaddho, pūtikāyo niratthako.",
  "atk-s0508a2:2412": "570.",
  "atk-s0508a2:2413": "“Aṭṭhisaṅghātaghaṭito, nhārusuttanibandhano;",
  "atk-s0508a2:2414": "Nekesaṃ saṃgatībhāvā, kappeti iriyāpathaṃ.",
  "atk-s0508a2:2415": "571.",
  "atk-s0508a2:2416": "“Dhuvappayāto maraṇāya, maccurājassa santike;",
  "atk-s0508a2:2417": "Idheva chaḍḍayitvāna, yenakāmaṅgamo naro.",
  "atk-s0508a2:2418": "572.",
  "atk-s0508a2:2419": "“Avijjāya nivuto kāyo, catuganthena ganthito;",
  "atk-s0508a2:2420": "Oghasaṃsīdano kāyo, anusayājālamotthato.",
  "atk-s0508a2:2421": "573.",
  "atk-s0508a2:2422": "“Pañcanīvaraṇe yutto, vitakkena samappito;",
  "atk-s0508a2:2423": "Taṇhāmūlenānugato, mohacchādanachādito.",
  "atk-s0508a2:2424": "574.",
  "atk-s0508a2:2425": "“Evāyaṃ vattate kāyo, kammayantena yantito;",
  "atk-s0508a2:2426": "Sampatti ca vipatyantā, nānābhāvo vipajjati.",
  "atk-s0508a2:2427": "575.",
  "atk-s0508a2:2428": "“Yemaṃ kāyaṃ mamāyanti, andhabālā puthujjanā;",
  "atk-s0508a2:2429": "Vaḍḍhenti kaṭasiṃ ghoraṃ, ādiyanti punabbhavaṃ.",
  "atk-s0508a2:2430": "576.",
  "atk-s0508a2:2431": "“Yemaṃ kāyaṃ vivajjenti, gūthalittaṃva pannagaṃ;",
  "atk-s0508a2:2432": "Bhavamūlaṃ vamitvāna, parinibbissantināsavā”ti. –",
  "atk-s0508a2:2433_0": "Imāhi gāthāhi tassa asubhakathaṃ kathesi. So satthu sammukhā anekākāravokāraṃ yāthāvato",
  "atk-s0508a2:2433_1": "sarīrasabhāvavibhāvanaṃ asubhakathaṃ sutvā sakena kāyena aṭṭīyamāno harāyamāno jigucchamāno",
  "atk-s0508a2:2433_2": "saṃviggahadayo satthāraṃ vanditvā, “labheyyāhaṃ, bhante, bhagavato santike pabbajja”nti",
  "atk-s0508a2:2433_3": "pabbajjaṃ yāci. Satthā samīpe ṭhitamaññataraṃ bhikkhuṃ āṇāpesi – “gaccha, bhikkhu,",
  "atk-s0508a2:2433_4": "imaṃ pabbājetvā upasampādetvā ānehī”ti. So taṃ tacapañcakakammaṭṭhānaṃ datvā pabbājesi.",
  "atk-s0508a2:2433_5": "So khuraggeyeva saha paṭisambhidāhi arahattaṃ pāpuṇi. Tena vuttaṃ apadāne –",
  "atk-s0508a2:2434": "“Siddhatthassa bhagavato, thūpaseṭṭhassa sammukhā;",
  "atk-s0508a2:2435": "Vicittadusse lagetvā, kapparukkhaṃ ṭhapesahaṃ.",
  "atk-s0508a2:2436": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a2:2437": "Sobhayanto mama dvāraṃ, kapparukkho patiṭṭhati.",
  "atk-s0508a2:2438": "“Ahañca parisā ceva, ye keci mamavassitā;",
  "atk-s0508a2:2439": "Tamhā dussaṃ gahetvāna, nivāsema mayaṃ sadā.",
  "atk-s0508a2:2440": "“Catunnavutito kappe, yaṃ rukkhaṃ ṭhapayiṃ ahaṃ;",
  "atk-s0508a2:2441": "Duggatiṃ nābhijānāmi, kapparukkhassidaṃ phalaṃ.",
  "atk-s0508a2:2442": "“Ito ca sattame kappe, suceḷā aṭṭha khattiyā;",
  "atk-s0508a2:2443": "Sattaratanasampannā, cakkavattī mahabbalā.",
  "atk-s0508a2:2444": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2445": "Arahattaṃ pana patvā laddhūpasampado satthāraṃ upasaṅkamitvā vanditvā ekamantaṃ nisinno aññaṃ byākaronto tā eva gāthā abhāsi. Teneva tā theragāthā nāma jātā.",
  "atk-s0508a2:2446_0": "Tattha nānākulamalasampuṇṇoti, nānākulehi nānābhāgehi malehi sampuṇṇo, kesalomādinānāvidhaasucikoṭṭhāsabharitoti",
  "atk-s0508a2:2446_1": "attho. Mahāukkārasambhavoti, ukkāro vuccati vaccakūpaṃ. Yattakavayā mātā, tattakaṃ",
  "atk-s0508a2:2446_2": "kālaṃ kārapariseditavaccakūpasadisatāya mātu kucchi idha “mahāukkāro”ti adhippeto.",
  "atk-s0508a2:2446_3": "So kucchi sambhavo uppattiṭṭhānaṃ etassāti mahāukkārasambhavo. Candanikaṃvāti candanikaṃ",
  "atk-s0508a2:2446_4": "nāma ucchiṭṭhodakagabbhamalādīnaṃ chaḍḍanaṭṭhānaṃ, yaṃ jaṇṇumattaṃ asucibharitampi",
  "atk-s0508a2:2446_5": "hoti, tādisanti attho. Paripakkanti, pariṇataṃ purāṇaṃ. Tena yathā caṇḍālagāmadvāre",
  "atk-s0508a2:2446_6": "nidāghasamaye thullaphusitake deve vassante udakena samupabyūḷhamuttakarīsaaṭṭhicammanhārukhaṇḍakheḷasiṅghāṇikādinānākuṇapabharitaṃ",
  "atk-s0508a2:2446_7": "kaddamodakāluḷitaṃ katipayadivasātikkamena saṃjāta kimikulākulaṃ sūriyātapasantāpakuthitaṃ",
  "atk-s0508a2:2446_8": "upari pheṇapubbuḷakāni muñcantaṃ abhinīlavaṇṇaṃ paramaduggandhaṃ jegucchaṃ candanikāvāṭaṃ",
  "atk-s0508a2:2446_9": "neva upagantuṃ, na daṭṭhuṃ araharūpaṃ hutvā tiṭṭhati, tathārūpoyaṃ kāyoti dasseti.",
  "atk-s0508a2:2446_10": "Sadā dukkhatāmūlayogato asucipaggharaṇato uppādajarāmaraṇehi uddhumāyanaparipaccanabhijjanasabhāvattā",
  "atk-s0508a2:2446_11": "ca mahanto gaṇḍo viyāti mahāgaṇḍo. Sabbatthakameva dukkhavedanānubaddhattā gaṇḍānaṃ",
  "atk-s0508a2:2446_12": "sahanato asucivissandanato ca mahanto vaṇo viyāti mahāvaṇo gūthakūpena gāḷitoti,",
  "atk-s0508a2:2446_13": "vaccakūpena vacceneva vā bharito. “Gūthakūpanigāḷhito”tipi pāḷi, vaccakūpato nikkhantoti",
  "atk-s0508a2:2446_14": "attho. Āpopaggharaṇo kāyo, sadā sandati pūtikanti, ayaṃ kāyo āpodhātuyā sadā paggharaṇasīlo,",
  "atk-s0508a2:2446_15": "tañca kho pittasemhasedamuttādikaṃ pūtikaṃ asuciṃyeva sandati, na kadāci sucinti attho.",
  "atk-s0508a2:2447_0": "Saṭṭhikaṇḍarasambandhoti, gīvāya uparimabhāgato paṭṭhāya sarīraṃ vinaddhamānā sarīrassa",
  "atk-s0508a2:2447_1": "purimapacchimadakkhiṇavāmapassesu paccekaṃ pañca pañca katvā vīsati, hatthapāde vinaddhamānā",
  "atk-s0508a2:2447_2": "tesaṃ purimapacchimapassesu pañca pañca katvā cattālīsāti saṭṭhiyā kaṇḍarehi mahānhārūhi",
  "atk-s0508a2:2447_3": "sabbaso baddho vinaddhoti saṭṭhikaṇḍarasambandho. Maṃsalepanalepitoti, maṃsasaṅkhātena",
  "atk-s0508a2:2447_4": "lepanena litto, navamaṃsapesisatānulittoti attho. Cammakañcukasannaddhoti, cammasaṅkhātena",
  "atk-s0508a2:2447_5": "kañcukena sabbaso onaddho pariyonaddho paricchinno. Pūtikāyoti, sabbaso pūtigandhiko",
  "atk-s0508a2:2447_6": "kāyo. Niratthakoti, nippayojano. Aññesañhi pāṇīnaṃ kāyo cammādiviniyogena siyā sappayojano,",
  "atk-s0508a2:2447_7": "na tathā manussakāyoti. Aṭṭhisaṅghātaghaṭitoti, atirekatisatānaṃ aṭṭhīnaṃ saṅghātena",
  "atk-s0508a2:2447_8": "ghaṭito sambandho. Nhārusuttanibandhanoti, suttasadisehi navahi nhārusatehi nibandhito.",
  "atk-s0508a2:2447_9": "Nekesaṃ saṃgatībhāvāti, catumahābhūtajīvitindriyaassāsapassāsaviññāṇādīnaṃ samavāyasambandhena",
  "atk-s0508a2:2447_10": "suttamerakasamavāyena yantaṃ viya ṭhānādiiriyāpathaṃ kappeti.",
  "atk-s0508a2:2448_0": "Dhuvappayāto maraṇāyāti, maraṇassa atthāya ekantagamano, nibbattito paṭṭhāya maraṇaṃ",
  "atk-s0508a2:2448_1": "pati pavatto. Tato eva maccurājassa maraṇassa santike ṭhito. Idheva chaḍḍayitvānāti,",
  "atk-s0508a2:2448_2": "imasmiṃyeva loke kāyaṃ chaḍḍetvā, yathārucitaṭṭhānagāmī ayaṃ satto, tasmā “pahāya",
  "atk-s0508a2:2448_3": "gamanīyo ayaṃ kāyo”ti evampi saṅgo na kātabboti dasseti.",
  "atk-s0508a2:2449_0": "Avijjāya nivutoti, avijjānīvaraṇena nivuto paṭicchāditādīnavo, aññathā ko ettha saṅgaṃ",
  "atk-s0508a2:2449_1": "janeyyāti adhippāyo. Catuganthenāti, abhijjhākāyaganthādinā catubbidhena ganthena",
  "atk-s0508a2:2449_2": "ganthito, ganthaniyabhāvena vinaddhito. Oghasaṃsīdanoti, oghaniyabhāvena kāmoghādīsu",
  "atk-s0508a2:2449_3": "catūsu oghesu saṃsīdanako. Appahīnabhāvena santāne anu anu sentīti anusayā, kāmarāgādayo",
  "atk-s0508a2:2449_4": "anusayā. Tesaṃ jālena otthato abhibhūtoti anusayājālamotthato. Makāro padasandhikaro,",
  "atk-s0508a2:2449_5": "gāthāsukhatthaṃ dīghaṃ katvā vuttaṃ. Kāmacchandādinā pañcavidhena nīvaraṇena yutto",
  "atk-s0508a2:2449_6": "adhimuttoti pañcanīvaraṇe yutto, karaṇatthe bhummavacanaṃ.",
  "atk-s0508a2:2450_0": "Kāmavitakkādinā micchāvitakkena samappito samassitoti vitakkena samappito. Taṇhāmūlenānugatoti,",
  "atk-s0508a2:2450_1": "taṇhāsaṅkhātena bhavamūlena anubaddho. Mohacchādanachāditoti, sammohasaṅkhātena āvaraṇena",
  "atk-s0508a2:2450_2": "paliguṇṭhito. Sabbametaṃ saviññāṇakaṃ karajakāyaṃ sandhāya vadati. Saviññāṇako hi",
  "atk-s0508a2:2450_3": "attabhāvo “ucchinnabhavanettiko, bhikkhave, tathāgatassa kāyo tiṭṭhati, ayañceva",
  "atk-s0508a2:2450_4": "kāyo bahiddhā ca nāmarūpa”ntiādīsu kāyoti vuccati, evāyaṃ vattate kāyoti evaṃ “nānākulamalasampuṇṇo”tiādinā",
  "atk-s0508a2:2450_5": "“avijjāya nivuto”tiādinā ca vuttappakārena ayaṃ kāyo vattati, vattanto ca kammayantena",
  "atk-s0508a2:2450_6": "sukatadukkaṭena kammasaṅkhātena yantena yantito saṅghaṭito. Yathā vā khemantaṃ gantuṃ",
  "atk-s0508a2:2450_7": "na sakkoti, tathā saṅkhobhito sugatiduggatīsu vattati paribbhamati. Sampatti ca vipatyantāti",
  "atk-s0508a2:2450_8": "yā ettha sampatti, sā vipattipariyosānā. Sabbañhi yobbanaṃ jarāpariyosānaṃ, sabbaṃ",
  "atk-s0508a2:2450_9": "ārogyaṃ byādhipariyosānaṃ, sabbaṃ jīvitaṃ maraṇapariyosānaṃ, sabbo samāgamo viyogapariyosāno.",
  "atk-s0508a2:2450_10": "Tenāha “nānābhāvo vipajjatī”ti. Nānābhāvoti, vinābhāvo vippayogo, so kadāci vippayuñjakassa",
  "atk-s0508a2:2450_11": "vasena, kadāci vippayuñjitabbassa vasenāti vividhaṃ pajjati pāpuṇīyati.",
  "atk-s0508a2:2451_0": "Yemaṃ kāyaṃ mamāyantīti ye andhabālā puthujjanā evaṃ asubhaṃ aniccaṃ adhuvaṃ dukkhaṃ",
  "atk-s0508a2:2451_1": "asāraṃ imaṃ kāyaṃ “mama ida”nti gaṇhantā mamāyanti chandarāgaṃ uppādenti, te jātiādīhi",
  "atk-s0508a2:2451_2": "nirayādīhi ca ghoraṃ bhayānakaṃ apaṇḍitehi abhiramitabbato kaṭasisaṅkhātaṃ saṃsāraṃ",
  "atk-s0508a2:2451_3": "punappunaṃ jananamaraṇādīhi vaḍḍhenti, tenāha “ādiyanti punabbhava”nti.",
  "atk-s0508a2:2452_0": "Yemaṃ kāyaṃ vivajjenti, gūthalittaṃva pannaganti yathā nāma puriso sukhakāmo jīvitukāmo",
  "atk-s0508a2:2452_1": "gūthagataṃ āsīvisaṃ disvā jigucchaniyatāya vā sappaṭibhayatāya vā vivajjeti na allīyati,",
  "atk-s0508a2:2452_2": "evamevaṃ ye paṇḍitā kulaputtā asucibhāvena jegucchaṃ aniccādibhāvena sappaṭibhayaṃ",
  "atk-s0508a2:2452_3": "imaṃ kāyaṃ vivajjenti chandarāgappahānena pajahanti. Te bhavamūlaṃ avijjaṃ bhavataṇhañca",
  "atk-s0508a2:2452_4": "vamitvā chaḍḍetvā accantameva pahāya tato eva sabbaso anāsavā saupādisesāya anupādisesāya",
  "atk-s0508a2:2452_5": "ca nibbānadhātuyā parinibbāyissantīti.",
  "atk-s0508a2:2453": "Kappattheragāthāvaṇṇanā niṭṭhitā.",
  "atk-s0508a2:2454": "6. Vaṅgantaputtaupasenattheragāthāvaṇṇanā",
  "atk-s0508a2:2455_0": "Vivittaṃ appanigghosantiādikā āyasmato upasenattherassa gāthā. Kā uppatti? Ayaṃ kira",
  "atk-s0508a2:2455_1": "padumuttarassa bhagavato kāle haṃsavatīnagare kulagehe nibbattitvā vayappatto satthu",
  "atk-s0508a2:2455_2": "santikaṃ gantvā dhammaṃ suṇamāno satthāraṃ ekaṃ bhikkhuṃ samantapāsādikānaṃ aggaṭṭhāne",
  "atk-s0508a2:2455_3": "ṭhapentaṃ disvā satthu adhikārakammaṃ katvā taṃ ṭhānantaraṃ patthetvā yāvajīvaṃ kusalaṃ",
  "atk-s0508a2:2455_4": "katvā devamanussesu saṃsaranto imasmiṃ buddhuppāde nālakagāme rūpasārībrāhmaṇiyā",
  "atk-s0508a2:2455_5": "kucchimhi nibbatti, upasenotissa nāmaṃ ahosi. So vayappatto tayo vede uggahetvā satthu",
  "atk-s0508a2:2455_6": "santike dhammaṃ sutvā paṭiladdhasaddho pabbajitvā upasampadāya ekavassiko “ariyagabbhaṃ",
  "atk-s0508a2:2455_7": "vaḍḍhemī”ti ekaṃ kulaputtaṃ attano santike upasampādetvā tena saddhiṃ satthu santikaṃ",
  "atk-s0508a2:2455_8": "gato. Satthārā cassa tassa avassikassa bhikkhuno saddhivihārikabhāvaṃ sutvā, “atilahuṃ",
  "atk-s0508a2:2455_9": "kho tvaṃ, moghapurisa, bāhullāya āvatto”ti garahito. “Idānāhaṃ yadipi parisaṃ nissāya",
  "atk-s0508a2:2455_10": "satthārā garahito, parisaṃyeva pana nissāya satthu pāsaṃsopi bhavissāmī”ti vipassanāya",
  "atk-s0508a2:2455_11": "kammaṃ karonto nacirasseva arahattaṃ pāpuṇi. Tena vuttaṃ apadāne –",
  "atk-s0508a2:2456": "“Padumuttaraṃ bhagavantaṃ, lokajeṭṭhaṃ narāsabhaṃ;",
  "atk-s0508a2:2457": "Pabbhāramhi nisīdantaṃ, upagacchiṃ naruttamaṃ.",
  "atk-s0508a2:2458": "“Kaṇikārapupphaṃ disvā, vaṇṭe chetvānahaṃ tadā;",
  "atk-s0508a2:2459": "Alaṅkaritvā chattamhi, buddhassa abhiropayiṃ.",
  "atk-s0508a2:2460": "“Piṇḍapātañca pādāsiṃ, paramannaṃ subhojanaṃ;",
  "atk-s0508a2:2461": "Buddhena navame tattha, samaṇe aṭṭha bhojayiṃ.",
  "atk-s0508a2:2462": "“Anumodi mahāvīro, sayambhū aggapuggalo;",
  "atk-s0508a2:2463": "Iminā chattadānena, paramannapavecchanā.",
  "atk-s0508a2:2464": "“Tena cittappasādena, sampattimanubhossasi;",
  "atk-s0508a2:2465": "Chattiṃsakkhattuṃ devindo, devarajjaṃ karissati.",
  "atk-s0508a2:2466": "“Ekavīsatikkhattuñca, cakkavattī bhavissati;",
  "atk-s0508a2:2467": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a2:2468": "“Satasahassito kappe, okkākakulasambhavo;",
  "atk-s0508a2:2469": "Gotamo nāma gottena, satthā loke bhavissati.",
  "atk-s0508a2:2470": "“Sāsane dibbamānamhi, manussattaṃ gamissati;",
  "atk-s0508a2:2471": "Tassa dhammesu dāyādo, oraso dhammanimmito.",
  "atk-s0508a2:2472": "“Upasenoti nāmena, hessati satthu sāvako;",
  "atk-s0508a2:2473": "Samantapāsādikattā, aggaṭṭhāne ṭhapessati.",
  "atk-s0508a2:2474": "“Carimaṃ vattate mayhaṃ, bhavā sabbe samūhatā;",
  "atk-s0508a2:2475": "Dhāremi antimaṃ dehaṃ, jetvā māraṃ savāhanaṃ.",
  "atk-s0508a2:2476": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2477_0": "Arahattaṃ pana patvā sayampi sabbe dhutaṅgadhamme samādāya vattati, aññepi tadatthāya",
  "atk-s0508a2:2477_1": "samādapeti, tena naṃ bhagavā samantapāsādikānaṃ aggaṭṭhāne ṭhapesi. So aparena samayena",
  "atk-s0508a2:2477_2": "kosambiyaṃ kalahe uppanne bhikkhusaṅghe ca dvidhābhūte ekena bhikkhunā taṃ kalahaṃ",
  "atk-s0508a2:2477_3": "parivajjitukāmena “etarahi kho kalaho uppanno, saṅgho dvidhābhūto, kathaṃ nu kho",
  "atk-s0508a2:2477_4": "mayā paṭipajjitabba”nti puṭṭho vivekavāsato paṭṭhāya tassa paṭipattiṃ kathento –",
  "atk-s0508a2:2478": "577.",
  "atk-s0508a2:2479": "“Vivittaṃ appanigghosaṃ, vāḷamiganisevitaṃ;",
  "atk-s0508a2:2480": "Seve senāsanaṃ bhikkhu, paṭisallānakāraṇā.",
  "atk-s0508a2:2481": "578.",
  "atk-s0508a2:2482": "“Saṅkārapuñjā āhatvā, susānā rathiyāhi ca;",
  "atk-s0508a2:2483": "Tato saṅghāṭikaṃ katvā, lūkhaṃ dhāreyya cīvaraṃ.",
  "atk-s0508a2:2484": "579.",
  "atk-s0508a2:2485": "“Nīcaṃ manaṃ karitvāna, sapadānaṃ kulā kulaṃ;",
  "atk-s0508a2:2486": "Piṇḍikāya care bhikkhu, guttadvāro susaṃvuto.",
  "atk-s0508a2:2487": "580.",
  "atk-s0508a2:2488": "“Lūkhenapi vā santusse, nāññaṃ patthe rasaṃ bahuṃ;",
  "atk-s0508a2:2489": "Rasesu anugiddhassa, jhāne na ramatī mano.",
  "atk-s0508a2:2490": "581.",
  "atk-s0508a2:2491": "“Appiccho ceva santuṭṭho, pavivitto vase muni;",
  "atk-s0508a2:2492": "Asaṃsaṭṭho gahaṭṭhehi, anāgārehi cūbhayaṃ.",
  "atk-s0508a2:2493": "582.",
  "atk-s0508a2:2494": "“Yathā jaḷo va mūgo va, attānaṃ dassaye tathā;",
  "atk-s0508a2:2495": "Nātivelaṃ sambhāseyya, saṅghamajjhamhi paṇḍito.",
  "atk-s0508a2:2496": "583.",
  "atk-s0508a2:2497": "“Na so upavade kañci, upaghātaṃ vivajjaye;",
  "atk-s0508a2:2498": "Saṃvuto pātimokkhasmiṃ, mattaññū cassa bhojane.",
  "atk-s0508a2:2499": "584. “Suggahītanimittassa, cittassuppādakovido.",
  "atk-s0508a2:2500": "Samathaṃ anuyuñjeyya, kālena ca vipassanaṃ.",
  "atk-s0508a2:2501": "585.",
  "atk-s0508a2:2502": "“Vīriyasātaccasampanno, yuttayogo sadā siyā;",
  "atk-s0508a2:2503": "Na ca appatvā dukkhantaṃ, vissāsaṃ eyya paṇḍito.",
  "atk-s0508a2:2504": "586.",
  "atk-s0508a2:2505": "“Evaṃ viharamānassa, suddhikāmassa bhikkhuno;",
  "atk-s0508a2:2506": "Khīyanti āsavā sabbe, nibbutiñcādhigacchatī”ti. –",
  "atk-s0508a2:2507": "Imā gāthā abhāsi.",
  "atk-s0508a2:2508_0": "Tattha vivittanti, janavivittaṃ suññaṃ araññādiṃ. Appanigghosanti, nissaddaṃ saddasaṅghaṭṭanarahitaṃ.",
  "atk-s0508a2:2508_1": "Vāḷamiganisevitanti, sīhabyagghadīpivāḷamigehi caritaṃ. Imināpi janavivekaṃyeva dasseti",
  "atk-s0508a2:2508_2": "pantasenāsanabhāvadīpanato. Senāsananti, sayituṃ āsayituñca yuttabhāvena vasanaṭṭhānaṃ",
  "atk-s0508a2:2508_3": "idha senāsananti adhippetaṃ. Paṭisallānakāraṇāti, paṭisallānanimittaṃ, nānārammaṇato",
  "atk-s0508a2:2508_4": "nivattetvā kammaṭṭhāneyeva cittassa paṭi paṭi sammadeva allīyanatthaṃ.",
  "atk-s0508a2:2509_0": "Evaṃ bhāvanānurūpaṃ senāsanaṃ niddisanto senāsane santosaṃ dassetvā idāni cīvarādīsupi",
  "atk-s0508a2:2509_1": "taṃ dassetuṃ “saṃkārapuñjā”tiādi vuttaṃ. Tattha saṃkārapuñjāti saṃkārānaṃ puñjaṃ",
  "atk-s0508a2:2509_2": "saṃkārapuñjaṃ, tato kacavaraṭṭhānā. Āhatvāti āharitvā. Tatoti tathā āhaṭacoḷakkhaṇḍehi.",
  "atk-s0508a2:2509_3": "Karaṇe hi idaṃ nissakkavacanaṃ lūkhanti satthalūkharajanalūkhādinā lūkhaṃ avaṇṇāmaṭṭhaṃ.",
  "atk-s0508a2:2509_4": "Dhāreyyāti nivāsanādivasena parihareyya, etena cīvarasantosaṃ vadati.",
  "atk-s0508a2:2510_0": "Nīca manaṃ karitvānāti “antamidaṃ, bhikkhave, jīvikāna”ntiādikaṃ sugatovādaṃ anussaritvā",
  "atk-s0508a2:2510_1": "nihatamānadappaṃ cittaṃ katvā. Sapadānanti gharesu avakhaṇḍarahitaṃ; anugharanti",
  "atk-s0508a2:2510_2": "attho. Tenāha “kulā kula”nti. Kulā kulanti kulato kulaṃ, kulānupubbiyā gharapaṭipāṭiyāti",
  "atk-s0508a2:2510_3": "attho. Piṇḍikāyāti missakabhikkhāya, iminā piṇḍapātasantosaṃ vadati. Guttadvāroti",
  "atk-s0508a2:2510_4": "supihitacakkhādidvāro. Susaṃvutoti hatthakukkuccādīnaṃ abhāvena suṭṭhu saṃvuto.",
  "atk-s0508a2:2511_0": "Lūkhenapi vāti apisaddo samuccaye, vā-saddo vikappe. Ubhayenapi lūkhenapi appenapi",
  "atk-s0508a2:2511_1": "yena kenaci sulabhena itarītarena santusse samaṃ sammā tusseyya. Tenāha “nāññaṃ patthe",
  "atk-s0508a2:2511_2": "rasaṃ bahu”nti. Nāññaṃ patthe rasaṃ bahunti attanā yathāladdhato aññaṃ madhurādirasaṃ",
  "atk-s0508a2:2511_3": "bahuṃ paṇītañca na pattheyya na piheyya, iminā gilānapaccayepi santoso dassito hoti.",
  "atk-s0508a2:2511_4": "Rasesu gedhavāraṇatthaṃ pana kāraṇaṃ vadanto rasesu anugiddhassa, jhāne na ramatī",
  "atk-s0508a2:2511_5": "mano”ti āha. Indriyasaṃvarampi aparipūrentassa kuto vikkhittacittasamādhānanti adhippāyo.",
  "atk-s0508a2:2512_0": "Evaṃ catūsu paccayesu sallekhapaṭipattiṃ dassetvā idāni avasiṭṭhakathāvatthūni dassetuṃ",
  "atk-s0508a2:2512_1": "“appiccho cevā”tiādi vuttaṃ. Tattha appicchoti, aniccho catūsu paccayesu icchārahito,",
  "atk-s0508a2:2512_2": "tena catubbidhapaccayesu taṇhuppādavikkhambhanamāha. Santuṭṭhoti, catūsu paccayesu",
  "atk-s0508a2:2512_3": "yathālābhasantosādinā santuṭṭho. Yo hi –",
  "atk-s0508a2:2513": "“Atītaṃ nānusoceyya, nappajappeyyanāgataṃ;",
  "atk-s0508a2:2514": "Paccuppannena yāpeyya, so ‘santuṭṭho’ti pavuccatī”ti.",
  "atk-s0508a2:2515_0": "Pavivittoti gaṇasaṅgaṇikaṃ pahāya kāyena pavivitto vūpakaṭṭho. Cittavivekādike hi",
  "atk-s0508a2:2515_1": "parato vakkhati. Vaseti sabbattha yojetabbaṃ. Moneyyadhammasamannāgamena muni. Asaṃsaṭṭhoti",
  "atk-s0508a2:2515_2": "dassanasavanasamullapanasambhogakāyasaṃsaggānaṃ abhāvena asaṃsaṭṭho yathāvuttasaṃsaggarahito.",
  "atk-s0508a2:2515_3": "Ubhayanti, gahaṭṭhehi anāgārehi cāti ubhayehipi asaṃsaṭṭho. Karaṇe hi idaṃ paccattavacanaṃ.",
  "atk-s0508a2:2516_0": "Attānaṃ dassaye tathāti ajaḷo amūgopi samāno yathā jaḷo vā mūgo vā, tathā attānaṃ",
  "atk-s0508a2:2516_1": "dasseyya, etena pāgabbiyappahānamāha. Jaḷo va mūgo vāti ca gāthāsukhatthaṃ rassattaṃ",
  "atk-s0508a2:2516_2": "kataṃ, samuccayattho ca vāsaddo. Nātivelaṃ sambhāseyyāti ativelaṃ atikkantapamāṇaṃ",
  "atk-s0508a2:2516_3": "na bhāseyya, mattabhāṇī assāti attho. Saṅghamajjhamhīti bhikkhusaṅghe, janasamūhe vā.",
  "atk-s0508a2:2517_0": "Na so upavade kañcīti so yathāvuttapaṭipattiko bhikkhu hīnaṃ vā majjhimaṃ vā ukkaṭṭhaṃ",
  "atk-s0508a2:2517_1": "vā yaṃkiñci na vācāya upavadeyya. Upaghātaṃ vivajjayeti kāyena upaghātaṃ pariviheṭhanaṃ",
  "atk-s0508a2:2517_2": "vajjeyya. Saṃvuto pātimokkhasminti pātimokkhamhi pātimokkhasaṃvarasīle saṃvuto assa,",
  "atk-s0508a2:2517_3": "pātimokkhasaṃvarena pihitakāyavāco siyāti attho. Mattaññū cassa bhojaneti pariyesanapaṭiggahaṇaparibhogavissajjanesu",
  "atk-s0508a2:2517_4": "bhojane pamāṇaññū siyā.",
  "atk-s0508a2:2518_0": "Suggahītanimittassāti “evaṃ me manasi karoto cittaṃ samāhitaṃ ahosī”ti tadākāraṃ",
  "atk-s0508a2:2518_1": "sallakkhento suṭṭhu gahitasamādhinimitto assa. “Suggahītanimitto so”tipi pāṭho, so",
  "atk-s0508a2:2518_2": "yogīti attho. Cittassuppādakovidoti evaṃ bhāvayato cittaṃ līnaṃ hoti, “evaṃ uddhata”nti",
  "atk-s0508a2:2518_3": "līnassa uddhatassa ca cittassa uppattikāraṇe kusalo assa. Līne hi citte dhammavicayavīriyapītisambojjhaṅgā",
  "atk-s0508a2:2518_4": "bhāvetabbā, uddhate passaddhisamādhiupekkhāsambojjhaṅgā. Satisambojjhaṅgo pana sabbattha",
  "atk-s0508a2:2518_5": "icchitabbo. Tenāha bhagavā – “yasmiñca kho, bhikkhave, samaye līnaṃ cittaṃ hoti,",
  "atk-s0508a2:2518_6": "kālo tasmiṃ samaye dhammavicayasambojjhaṅgassa bhāvanāyā”tiādi. Samathaṃ anuyuñjeyyāti",
  "atk-s0508a2:2518_7": "samathabhāvanaṃ bhāveyya, anuppannaṃ samādhiṃ uppādeyya, uppannañca yāva vasībhāvappatti,",
  "atk-s0508a2:2518_8": "tāva vaḍḍheyya byūheyyāti attho. Kālena ca vipassananti yathāladdhaṃ samādhiṃ nikantiyā",
  "atk-s0508a2:2518_9": "apariyādānena hānabhāgiyaṃ ṭhitibhāgiyaṃ vā akatvā nibbedhabhāgiyaṃva katvā kālena",
  "atk-s0508a2:2518_10": "vipassanañca anuyuñjeyya. Atha vā kālena ca vipassananti samathaṃ anuyuñjanto tassa",
  "atk-s0508a2:2518_11": "thirībhūtakāle saṅkocaṃ anāpajjitvā ariyamaggādhigamāya vipassanaṃ anuyuñjeyya. Yathāha –",
  "atk-s0508a2:2519": "“Atha vā samādhilābhena, vivittasayanena vā;",
  "atk-s0508a2:2520": "Bhikkhu vissāsamāpādi, appatto āsavakkhaya”nti. ;",
  "atk-s0508a2:2521_0": "Tena vuttaṃ – “vīriyasātaccasampanno”tiādi. Satatabhāvo sātaccaṃ, vīriyassa sātaccaṃ,",
  "atk-s0508a2:2521_1": "tena sampanno samannāgato, satatapavattavīriyo, niccapaggahitavīriyoti attho. Yuttayogo",
  "atk-s0508a2:2521_2": "sadā siyāti sabbakālaṃ bhāvanānuyutto siyā. Dukkhantanti vaṭṭadukkhassa antaṃ pariyosānaṃ",
  "atk-s0508a2:2521_3": "nirodhaṃ nibbānaṃ appatvā vissāsaṃ na eyya na gaccheyya. “Ahaṃ parisuddhasīlo jhānalābhī",
  "atk-s0508a2:2521_4": "abhiññālābhī vipassanaṃ matthakaṃ pāpetvā ṭhito”ti vā vissaṭṭho na bhaveyyāti attho.",
  "atk-s0508a2:2522_0": "Evaṃ viharamānassāti, evaṃ vivittasenāsanasevanādinā vipassanāvasena yuttayogatāpariyosānena",
  "atk-s0508a2:2522_1": "vidhinā viharantassa. Suddhikāmassāti, ñāṇadassanavisuddhiṃ accantavisuddhiṃ nibbānaṃ",
  "atk-s0508a2:2522_2": "arahattañca icchantassa. Saṃsāre bhayassa ikkhato bhikkhuno, kāmāsavādayo sabbe āsavā",
  "atk-s0508a2:2522_3": "khīyanti khayaṃ abbhatthaṃ gacchanti, tesaṃ khayagamaneneva saupādisesaanupādisesapabhedaṃ",
  "atk-s0508a2:2522_4": "duvidhampi nibbānaṃ adhigacchati pāpuṇāti.",
  "atk-s0508a2:2523": "Evaṃ thero tassa bhikkhuno ovādadānāpadesena attanā tathāpaṭipannabhāvaṃ dīpento aññaṃ byākāsi.",
  "atk-s0508a2:2524": "Vaṅgantaputtaupasenattheragāthāvaṇṇanā niṭṭhitā.",
  "atk-s0508a2:2525": "7. (Apara)-gotamattheragāthāvaṇṇanā",
  "atk-s0508a2:2526_0": "Vijāneyya sakaṃ atthantiādikā āyasmato aparassa gotamattherassa gāthā. Kā uppatti?",
  "atk-s0508a2:2526_1": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā",
  "atk-s0508a2:2526_2": "amhākaṃ bhagavato uppattito puretarameva sāvatthiyaṃ udiccabrāhmaṇakule nibbattitvā",
  "atk-s0508a2:2526_3": "vayappatto tiṇṇaṃ vedānaṃ pāragū hutvā, vādamaggaṃ uggahetvā attano vādassa upari",
  "atk-s0508a2:2526_4": "uttariṃ vadantaṃ alabhanto tehi tehi viggāhikakathaṃ anuyutto vicarati. Atha amhākaṃ",
  "atk-s0508a2:2526_5": "bhagavā loke uppajjitvā pavattitavaradhammacakko anupubbena yasādike veneyye vinetvā",
  "atk-s0508a2:2526_6": "anāthapiṇḍikassa abhiyācanāya sāvatthiṃ upagacchi. Tadā satthu jetavanapaṭiggahe",
  "atk-s0508a2:2526_7": "paṭiladdhasaddho satthāraṃ upasaṅkamitvā dhammaṃ sutvā pabbajjaṃ yāci. Satthā aññataraṃ",
  "atk-s0508a2:2526_8": "piṇḍacārikaṃ bhikkhuṃ āṇāpesi – “bhikkhu, imaṃ pabbājehī”ti. So tena pabbājiyamāno",
  "atk-s0508a2:2526_9": "khuraggeyeva arahattaṃ pāpuṇitvā kosalajanapadaṃ gantvā tattha ciraṃ vasitvā puna",
  "atk-s0508a2:2526_10": "sāvatthiṃ paccāgami. Taṃ bahū ñātakā brāhmaṇamahāsālā upasaṅkamitvā payirupāsitvā",
  "atk-s0508a2:2526_11": "nisinnā “imasmiṃ loke bahū samaṇabrāhmaṇā saṃsāre suddhivādā, tesu katamesaṃ nu kho",
  "atk-s0508a2:2526_12": "vādo niyyāniko, kathaṃ paṭipajjanto saṃsārato sujjhatī”ti pucchiṃsu. Thero tesaṃ",
  "atk-s0508a2:2526_13": "tamatthaṃ pakāsento –",
  "atk-s0508a2:2527": "587.",
  "atk-s0508a2:2528": "“Vijāneyya sakaṃ atthaṃ, avalokeyyātha pāvacanaṃ;",
  "atk-s0508a2:2529": "Yañcettha assa patirūpaṃ, sāmaññaṃ ajjhūpagatassa.",
  "atk-s0508a2:2530": "588.",
  "atk-s0508a2:2531": "“Mittaṃ idha ca kalyāṇaṃ, sikkhā vipulaṃ samādānaṃ;",
  "atk-s0508a2:2532": "Sussūsā ca garūnaṃ, etaṃ samaṇassa patirūpaṃ.",
  "atk-s0508a2:2533": "589.",
  "atk-s0508a2:2534": "“Buddhesu sagāravatā, dhamme apaciti yathābhūtaṃ;",
  "atk-s0508a2:2535": "Saṅghe ca cittīkāro, etaṃ samaṇassa patirūpaṃ.",
  "atk-s0508a2:2536": "590.",
  "atk-s0508a2:2537": "“Ācāragocare yutto, ājīvo sodhito agārayho;",
  "atk-s0508a2:2538": "Cittassa ca saṇṭhapanaṃ, etaṃ samaṇassa patirūpaṃ.",
  "atk-s0508a2:2539": "591.",
  "atk-s0508a2:2540": "“Cārittaṃ atha vārittaṃ, iriyāpathiyaṃ pasādaniyaṃ;",
  "atk-s0508a2:2541": "Adhicitte ca āyogo, etaṃ samaṇassa patirūpaṃ.",
  "atk-s0508a2:2542": "592.",
  "atk-s0508a2:2543": "“Āraññakāni senāsanāni, pantāni appasaddāni;",
  "atk-s0508a2:2544": "Bhajitabbāni muninā, etaṃ samaṇassa patirūpaṃ.",
  "atk-s0508a2:2545": "593.",
  "atk-s0508a2:2546": "“Sīlañca bāhusaccañca, dhammānaṃ pavicayo yathābhūtaṃ;",
  "atk-s0508a2:2547": "Saccānaṃ abhisamayo, etaṃ samaṇassa patirūpaṃ.",
  "atk-s0508a2:2548": "594.",
  "atk-s0508a2:2549": "“Bhāveyya ca aniccanti, anattasaññaṃ asubhasaññañca;",
  "atk-s0508a2:2550": "Lokamhi ca anabhiratiṃ, etaṃ samaṇassa patirūpaṃ.",
  "atk-s0508a2:2551": "595.",
  "atk-s0508a2:2552": "“Bhāveyya ca bojjhaṅge, iddhipādāni indriyāni balāni;",
  "atk-s0508a2:2553": "Aṭṭhaṅgamaggamariyaṃ, etaṃ samaṇassa patirūpaṃ.",
  "atk-s0508a2:2554": "596.",
  "atk-s0508a2:2555": "“Taṇhaṃ pajaheyya muni, samūlake āsave padāleyya;",
  "atk-s0508a2:2556": "Vihareyya vippamutto, etaṃ samaṇassa patirūpa”nti. –",
  "atk-s0508a2:2557": "Imā gāthā abhāsi.",
  "atk-s0508a2:2558_0": "Tattha vijāneyya sakaṃ atthanti, viññūjātiko puriso attano atthaṃ yāthāvato vicāretvā",
  "atk-s0508a2:2558_1": "jāneyya. Vicārento ca avalokeyyātha pāvacanaṃ idha loke puthusamaṇabrāhmaṇehi sammāsambuddhena",
  "atk-s0508a2:2558_2": "ca pavuttaṃ pāvacanaṃ, samayo. Tattha yaṃ niyyānikaṃ, taṃ olokeyya paññācakkhunā",
  "atk-s0508a2:2558_3": "passeyya. Ime hi nānātitthiyā samaṇabrāhmaṇā anicce “nicca”nti, anattani “attā”ti,",
  "atk-s0508a2:2558_4": "asuddhimaggañca “suddhimaggo”ti micchābhinivesino aññamaññañca viruddhavādā, tasmā",
  "atk-s0508a2:2558_5": "nesaṃ vādo aniyyāniko. Sammāsambuddho pana “sabbe saṅkhārā aniccā, sabbe dhammā anattā,",
  "atk-s0508a2:2558_6": "santaṃ nibbāna”nti sayambhūñāṇena yathābhūtaṃ abbhaññāya pavedeti, tasmā “tassa vādo",
  "atk-s0508a2:2558_7": "niyyāniko”ti satthu sāsanamahantataṃ olokeyyāti attho. Yañcettha assa patirūpaṃ,",
  "atk-s0508a2:2558_8": "sāmaññaṃ ajjhūpagatassāti, sāmaññaṃ samaṇabhāvaṃ pabbajjaṃ upagatassa kulaputtassa",
  "atk-s0508a2:2558_9": "yaṃ ettha sāsane pabbajitabhāve vā patirūpaṃ yuttarūpaṃ sāruppaṃ assa siyā, tampi apalokeyya.",
  "atk-s0508a2:2559_0": "Kiṃ pana tanti āha “mittaṃ idha ca kalyāṇa”ntiādi. Imasmiṃ sāsane kalyāṇamittaṃ seviyamānaṃ",
  "atk-s0508a2:2559_1": "samaṇassa patirūpanti yojanā. Esa nayo itaresupi. Kalyāṇamittañhi nissāya akusalaṃ",
  "atk-s0508a2:2559_2": "pajahati, kusalaṃ bhāveti, suddhamattānaṃ pariharati. Sikkhā vipulaṃ samādānanti",
  "atk-s0508a2:2559_3": "vipulaṃ sikkhāsamādānaṃ, mahatiyā nibbānāvahāya adhisīlādisikkhāya anuṭṭhānanti attho.",
  "atk-s0508a2:2559_4": "Sussūsā ca garūnanti garūnaṃ ācariyupajjhāyādīnaṃ kalyāṇamittānaṃ ovādassa sotukamyatā",
  "atk-s0508a2:2559_5": "pāricariyā ca. Etanti kalyāṇamittasevanādi.",
  "atk-s0508a2:2560_0": "Buddhesu sagāravatāti sabbaññubuddhesu “sammāsambuddho bhagavā”ti gāravayogo garucittīkāro.",
  "atk-s0508a2:2560_1": "Dhamme apaciti yathābhūtanti ariyadhamme yāthāvato apacāyanaṃ ādarena abhipūjanaṃ.",
  "atk-s0508a2:2560_2": "Saṅgheti ariyasaṅghe. Cittīkāroti sakkāro sammānanaṃ. Etanti ratanattayagarukaraṇaṃ.",
  "atk-s0508a2:2561_0": "Ācāragocare yuttoti kāyikavācasikavītikkamanasaṅkhātaṃ anācāraṃ, piṇḍapātādīnaṃ atthāya",
  "atk-s0508a2:2561_1": "upasaṅkamituṃ ayuttaṭṭhānabhūtaṃ vesiyādiagocarañca pahāya kāyikavācasikaavītikkamanasaṅkhātena",
  "atk-s0508a2:2561_2": "ācārena piṇḍapātādīnaṃ atthāya upasaṅkamituṃ yuttaṭṭhānabhūtena gocarena ca yutto",
  "atk-s0508a2:2561_3": "sampanno, sampannaācāragocaroti attho. Ājīvo sodhitoti veḷudānādiṃ buddhapaṭikuṭṭhaṃ",
  "atk-s0508a2:2561_4": "anesanaṃ pahāya anavajjuppāde paccaye sevantassa ājīvo sodhito hoti suvisuddho, sodhitattā",
  "atk-s0508a2:2561_5": "eva agārayho viññūhi. Cittassa ca saṇṭhapananti yathā cakkhādidvārehi rūpādiārammaṇesu",
  "atk-s0508a2:2561_6": "abhijjhādayo nappavattanti, evaṃ diṭṭhe diṭṭhamattādivasena cittassa sammā ṭhapanaṃ.",
  "atk-s0508a2:2561_7": "Etanti ācāragocarasampatti ājīvapārisuddhi indriyesu guttadvāratāti etaṃ tayaṃ.",
  "atk-s0508a2:2562_0": "Cārittanti caritvā paripūretabbasīlaṃ. Vārittanti viratiyā akaraṇena paripūretabbasīlaṃ.",
  "atk-s0508a2:2562_1": "Iriyāpathiyaṃ pasādaniyanti paresaṃ pasādāvahaṃ ākappasampattinimittaṃ iriyāpathanissitaṃ",
  "atk-s0508a2:2562_2": "sampajaññaṃ. Adhicitte ca āyogoti samathavipassanāsu anuyogo bhāvanā.",
  "atk-s0508a2:2563": "Āraññakānīti araññe pariyāpannāni. Pantānīti vivittāni.",
  "atk-s0508a2:2564_0": "Sīlanti catupārisuddhisīlaṃ. Heṭṭhā hi bhinditvā vuttaṃ, idha abhinditvā vadati.",
  "atk-s0508a2:2564_1": "Bāhusaccanti bahussutabhāvo. So hi bhāvanānuyogassa bahukāro, bojjhaṅgakosallaanuttarasītibhāvaadhicittayuttatādīsu",
  "atk-s0508a2:2564_2": "sammā pavicayabahulassa samathavipassanānuyogo sampajjati. Dhammānaṃ pavicayo yathābhūtanti",
  "atk-s0508a2:2564_3": "rūpārūpadhammānaṃ aviparītasalakkhaṇato sāmaññalakkhaṇato ca parivīmaṃsā. Iminā adhipaññādhammavipassanamāha.",
  "atk-s0508a2:2564_4": "Saccānaṃ abhisamayoti dukkhādīnaṃ ariyasaccānaṃ pariññābhisamayādivasena paṭivedho.",
  "atk-s0508a2:2565_0": "Svāyaṃ saccābhisamayo yathā hoti, taṃ dassetuṃ “bhāveyyā”tiādi vuttaṃ. Tattha bhāveyya",
  "atk-s0508a2:2565_1": "ca aniccanti “sabbe saṅkhārā aniccā”tiādinā avibhāgato “yaṃ kiñci rūpaṃ atītānāgatapaccuppanna”ntiādinā",
  "atk-s0508a2:2565_2": "vibhāgato vā sabbasaṅkhāresu aniccasaññaṃ bhāveyya uppādeyya ceva vaḍḍheyya cāti",
  "atk-s0508a2:2565_3": "attho. Anattasaññanti, “sabbe dhammā anattā”ti pavattaṃ anattasaññañca bhāveyyāti",
  "atk-s0508a2:2565_4": "yojanā. Evaṃ sesesupi. Asubhasaññanti, karajakāye sabbasmimpi vā tebhūmakasaṅkhāre",
  "atk-s0508a2:2565_5": "kilesāsucipaggharaṇato “asubhā”ti pavattasaññaṃ. Dukkhasaññāparivārā hi ayaṃ, eteneva",
  "atk-s0508a2:2565_6": "cettha dukkhasaññāpi gahitāti veditabbaṃ. Lokamhi ca anabhiratinti sabbaloke tebhūmakesu",
  "atk-s0508a2:2565_7": "saṅkhāresu anābhiratisaññaṃ. Etena ādīnavānupassanaṃ nibbidānupassanañca vadati.",
  "atk-s0508a2:2566_0": "Evaṃ pana vipassanābhāvanaṃ anuyutto taṃ ussukkāpento ime dhamme vaḍḍheyyāti dassento",
  "atk-s0508a2:2566_1": "“bhāveyya ca bojjhaṅge”ti gāthamāha. Tassattho – bodhiyā satiādisattavidhadhammasāmaggiyā,",
  "atk-s0508a2:2566_2": "bodhissa vā taṃsamaṅgino puggalassa aṅgāti bojjhaṅgā, satiādayo dhammā. Te satiādike",
  "atk-s0508a2:2566_3": "sattabojjhaṅge, chandaādīni cattāri iddhipādāni, saddhādīni pañcindriyāni, saddhādīniyeva",
  "atk-s0508a2:2566_4": "pañca balāni, sammādiṭṭhiādīnaṃ vasena aṭṭhaṅgaariyamaggañca. Ca-saddena satipaṭṭhānāni",
  "atk-s0508a2:2566_5": "sammappadhānāni ca gahitānīti sabbepi sattatiṃsappabhede bodhipakkhiyadhamme bhāveyya",
  "atk-s0508a2:2566_6": "uppādeyya ceva vaḍḍheyya ca. Tattha yadetesaṃ paṭhamamaggakkhaṇe uppādanaṃ, uparimaggakkhaṇe",
  "atk-s0508a2:2566_7": "ca vaḍḍhanaṃ, etaṃ samaṇassa bhikkhuno sāruppanti.",
  "atk-s0508a2:2567_0": "Evaṃ bodhipakkhiyasattatiṃsadhamme bhāvento yathā maggasaccaṃ bhāvanābhisamayavasena",
  "atk-s0508a2:2567_1": "abhisameti, evaṃ samudayasaccaṃ pahānābhisamayavasena, nirodhasaccaṃ sacchikiriyābhisamayavasena",
  "atk-s0508a2:2567_2": "abhisametīti dassento “taṇhaṃ pajaheyyā”ti osānagāthamāha. Tattha taṇhaṃ pajaheyyāti,",
  "atk-s0508a2:2567_3": "kāmataṇhādipabhedaṃ sabbaṃ taṇhaṃ ariyamaggena anavasesato samucchindeyya, monaṃ",
  "atk-s0508a2:2567_4": "vuccati ñāṇaṃ, tena samannāgatattā muni. Samūlake āsave padāleyyāti kāmarāgānusayādisamūlake",
  "atk-s0508a2:2567_5": "kāmāsavādike sabbepi āsave bhindeyya samucchindeyya. Vihareyya vippamuttoti evaṃ",
  "atk-s0508a2:2567_6": "sabbaso kilesānaṃ pahīnattā sabbadhi vimutto sabbūpadhipaṭinissaggaṃ nirodhaṃ nibbānaṃ",
  "atk-s0508a2:2567_7": "sacchikatvā vihareyya. Etanti yadetaṃ viharaṇaṃ, etaṃ samaṇassa samitapāpassa bhikkhuno",
  "atk-s0508a2:2567_8": "patirūpaṃ sāruppanti attho.",
  "atk-s0508a2:2568_0": "Evaṃ thero samaṇasāruppapaṭipattikittanamukhena sāsanassa niyyānikabhāvaṃ tabbilomato",
  "atk-s0508a2:2568_1": "bāhirakasamayassa aniyyānikatañca vibhāvesi. Taṃ sutvā te brāhmaṇamahāsālā sāsane",
  "atk-s0508a2:2568_2": "abhippasannā saraṇādīsu patiṭṭhahiṃsu.",
  "atk-s0508a2:2569": "(Apara)-gotamattheragāthāvaṇṇanā niṭṭhitā.",
  "atk-s0508a2:2570": "Dasakanipātavaṇṇanā niṭṭhitā.",
  "atk-s0508a2:2571": "11. Ekādasanipāto",
  "atk-s0508a2:2572": "1. Saṃkiccattheragāthāvaṇṇanā",
  "atk-s0508a2:2573_0": "Ekādasanipāte kiṃ tavattho vane tātātiādikā āyasmato saṃkiccattherassa gāthā. Kā",
  "atk-s0508a2:2573_1": "uppatti? Ayampi purimabuddhesu katādhikāro tattha tattha bhave vivaṭṭūpanissayaṃ",
  "atk-s0508a2:2573_2": "kusalaṃ upacinitvā imasmiṃ buddhuppāde sāvatthiyaṃ brāhmaṇamahāsālakule paṭisandhiṃ",
  "atk-s0508a2:2573_3": "gaṇhi. Tasmiṃ kucchigateyeva mātā byādhitā hutvā kālamakāsi. Tassā susānaṃ netvā",
  "atk-s0508a2:2573_4": "jhāpiyamānāya gabbhāsayo na jhāyi. Manussā sūlehi kucchiṃ vijjhantā dārakassa akkhikoṭiṃ",
  "atk-s0508a2:2573_5": "pahariṃsu. Te taṃ vijjhitvā aṅgārehi paṭicchādetvā pakkamiṃsu. Kucchipadesopi jhāyi,",
  "atk-s0508a2:2573_6": "aṅgāramatthake pana suvaṇṇabimbasadiso dārako padumagabbhe nipanno viya ahosi. Pacchimabhavikasattassa",
  "atk-s0508a2:2573_7": "hi sinerunā otthariyamānassapi arahattaṃ appatvā jīvitakkhayo nāma natthi.",
  "atk-s0508a2:2574_0": "Punadivase āḷāhanaṭṭhānaṃ gatā manussā tathānipannaṃ dārakaṃ disvā acchariyabbhutacittajātā",
  "atk-s0508a2:2574_1": "dārakaṃ ādāya gāmaṃ pavisitvā nemittake pucchiṃsu. Nemittakā “sace ayaṃ dārako agāraṃ",
  "atk-s0508a2:2574_2": "ajjhāvasissati, yāva sattamā kulaparivaṭṭā duggatā bhavissanti. Sace pabbajissati,",
  "atk-s0508a2:2574_3": "pañcahi samaṇasatehi parivuto vicarissatī”ti āhaṃsu. Ñātakā “hotu, vaḍḍhitakāle amhākaṃ",
  "atk-s0508a2:2574_4": "ayyassa sāriputtattherassa santike taṃ pabbājessāmā”ti vatvā saṅkunā chinnakkhikoṭitāya",
  "atk-s0508a2:2574_5": "saṃkiccoti vadantā aparabhāge saṃkiccoti vohariṃsu. So sattavassikakāle attano gabbhagatasseva",
  "atk-s0508a2:2574_6": "mātu maraṇaṃ, gabbhe ca attano pavattiṃ sutvā saṃvegajāto “pabbajissāmī”ti āha. Ñātakā",
  "atk-s0508a2:2574_7": "“sādhu, tātā”ti dhammasenāpatissa santikaṃ netvā, “bhante, imaṃ pabbājethā”ti adaṃsu.",
  "atk-s0508a2:2574_8": "Thero taṃ tacapañcakakammaṭṭhānaṃ datvā pabbājesi. So khuraggeyeva saha paṭisambhidāhi",
  "atk-s0508a2:2574_9": "arahattaṃ patvā tiṃsamattehi bhikkhūhi saddhiṃ araññe viharanto ce corahatthato mocetvā",
  "atk-s0508a2:2574_10": "sayampi te core dametvā pabbājetvā aññatarasmiṃ vihāre bahūhi bhikkhūhi saddhiṃ viharanto",
  "atk-s0508a2:2574_11": "te vivādapasute disvā “aññattha gacchāmī”ti bhikkhū āpucchi. Ayamettha saṅkhepo,",
  "atk-s0508a2:2574_12": "vitthāro pana dhammapadavatthumhi āgatanayeneva veditabbo. Atha naṃ aññataro upāsako",
  "atk-s0508a2:2574_13": "upaṭṭhātukāmo āsannaṭṭhāne vāsaṃ yācanto –",
  "atk-s0508a2:2575": "597.",
  "atk-s0508a2:2576": "“Kiṃ tavattho vane tāta, ujjuhānova pāvuse;",
  "atk-s0508a2:2577": "Verambhā ramaṇīyā te, paviveko hi jhāyina”nti. –",
  "atk-s0508a2:2578": "Paṭhamaṃ gāthamāha. Taṃ sutvā thero –",
  "atk-s0508a2:2579": "598.",
  "atk-s0508a2:2580": "“Yathā abbhāni verambho, vāto nudati pāvuse;",
  "atk-s0508a2:2581": "Saññā me abhikiranti, vivekapaṭisaññutā.",
  "atk-s0508a2:2582": "599.",
  "atk-s0508a2:2583": "“Apaṇḍaro aṇḍasambhavo, sīvathikāya niketacāriko;",
  "atk-s0508a2:2584": "Uppādayateva me satiṃ, sandehasmiṃ virāganissitaṃ.",
  "atk-s0508a2:2585": "600.",
  "atk-s0508a2:2586": "“Yañca aññe na rakkhanti, yo ca aññe na rakkhati;",
  "atk-s0508a2:2587": "Sa ve bhikkhu sukhaṃ seti, kāmesu anapekkhavā.",
  "atk-s0508a2:2588": "601.",
  "atk-s0508a2:2589": "“Acchodikā puthusilā, gonaṅgalamigāyutā;",
  "atk-s0508a2:2590": "Ambusevālasañchannā, te selā ramayanti maṃ.",
  "atk-s0508a2:2591": "602.",
  "atk-s0508a2:2592": "“Vasitaṃ me araññesu, kandarāsu guhāsu ca;",
  "atk-s0508a2:2593": "Senāsanesu pantesu, vāḷamiganisevite.",
  "atk-s0508a2:2594": "603.",
  "atk-s0508a2:2595": "“‘Ime haññantu vajjhantu, dukkhaṃ pappontu pāṇino’;",
  "atk-s0508a2:2596": "Saṅkappaṃ nābhijānāmi, anariyaṃ dosasaṃhitaṃ.",
  "atk-s0508a2:2597": "604.",
  "atk-s0508a2:2598": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:2599": "Ohito garuko bhāro, bhavanetti samūhatā.",
  "atk-s0508a2:2600": "605.",
  "atk-s0508a2:2601": "“Yassa catthāya pabbajito, agārasmānagāriyaṃ;",
  "atk-s0508a2:2602": "So me attho anuppatto, sabbasaṃyojanakkhayo.",
  "atk-s0508a2:2603": "606.",
  "atk-s0508a2:2604": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:2605": "Kālañca paṭikaṅkhāmi, nibbisaṃ bhatako yathā.",
  "atk-s0508a2:2606": "607.",
  "atk-s0508a2:2607": "“Nābhinandāmi maraṇaṃ, nābhinandāmi jīvitaṃ.",
  "atk-s0508a2:2608": "Kālañca paṭikaṅkhāmi, sampajāno patissato”ti. – imā gāthā abhāsi;",
  "atk-s0508a2:2609_0": "Tattha kiṃ tavattho vaneti kinti liṅgavipallāsena vuttaṃ. Vane ko tavattho, kiṃ payojananti",
  "atk-s0508a2:2609_1": "attho. Tātāti daharasāmaṇeratāya naṃ attano puttaṭṭhāne ṭhapetvā ālapati. Ujjuhānova",
  "atk-s0508a2:2609_2": "pāvuseti ujjuhāno kira nāma eko pabbato, so pana gahanasañchanno bahusoṇḍikandaro,",
  "atk-s0508a2:2609_3": "tahaṃ tahaṃ sandamānasalilo, vassakāle asappāyo, tasmā ujjuhāno vā pabbato etarahi",
  "atk-s0508a2:2609_4": "pāvusakāle tava kimatthiyoti attho. Keci panettha “ujjuhāno nāma eko sakuṇo sītaṃ",
  "atk-s0508a2:2609_5": "na sahati, vassakāle vanagumbe nilīno acchatī”ti vadanti. Tesaṃ matena ujjuhānassa",
  "atk-s0508a2:2609_6": "viya sakuṇassa pāvusakāle ko tava attho vaneti? Verambhā ramaṇīyā teti verambhavātā",
  "atk-s0508a2:2609_7": "vāyantā kiṃ te ramaṇīyāti yojanā. Keci “verambhā nāma ekā pabbataguhā, pabbhāro”ti",
  "atk-s0508a2:2609_8": "ca vadanti. Tañca ṭhānaṃ gamanāgamanayuttaṃ janasambādharahitaṃ chāyūdakasampannañca,",
  "atk-s0508a2:2609_9": "tasmā verambhā ramaṇīyā, vane vasituṃ yuttarūpā. Kasmā? Paviveko hi jhāyinaṃ yasmā",
  "atk-s0508a2:2609_10": "tādisānaṃ jhāyīnaṃ yattha katthaci pavivekoyeva icchitabbo, tasmā “dūraṃ araññaṭṭhānaṃ",
  "atk-s0508a2:2609_11": "agantvā verambhāyaṃ vasa, tātā”ti vadati. Ayañhettha adhippāyo – yasmā jhāyīnaṃ pavivekakkhame",
  "atk-s0508a2:2609_12": "nivāsaphāsuke senāsane laddheyeva jhānādayo sampajjanti, na aladdhe, tasmā na evarūpe",
  "atk-s0508a2:2609_13": "sītakāle yattha katthaci vane vasituṃ sakkā, guhāpabbhārādīsu pana sakkāti.",
  "atk-s0508a2:2610_0": "Evaṃ upāsakena vutte thero vanādayo eva maṃ ramentīti dassento “yathā abbhānī”tiādimāha.",
  "atk-s0508a2:2610_1": "Tassattho – yathā pāvuse kāle abbhāni valāhakāni verambhavāto nudati khipati nīharati,",
  "atk-s0508a2:2610_2": "evameva me cittaṃ vivekapaṭisaññutā saññā abhikiranti vivekaṭṭhānaṃyeva ākaḍḍhanti.",
  "atk-s0508a2:2611_0": "Kiñca? Apaṇḍaro kāḷavaṇṇo, aṇḍasambhavo aṇḍajo kāko, sīvathikāya susānaṭṭhāne, niketacāriko",
  "atk-s0508a2:2611_1": "tameva nivāsanaṭṭhānaṃ katvā vicaraṇako uppādayateva me satiṃ, sandehasmiṃ virāganissitanti,",
  "atk-s0508a2:2611_2": "kāyasmiṃ virāgūpasaṃhitaṃ kāyagatāsatikammaṭṭhānaṃ mayhaṃ uppādayatiyeva. Ekadivasaṃ",
  "atk-s0508a2:2611_3": "kira thero kākena khajjamānaṃ manussakuṇapaṃ passitvā asubhasaññaṃ paṭilabhi, taṃ",
  "atk-s0508a2:2611_4": "sandhāya evamāha. Tena kāye sabbaso chandarāgassa natthitāya vaneyeva vasitukāmomhīti",
  "atk-s0508a2:2611_5": "dasseti. Yañcāti ca-saddo samuccayattho, tena aññampi mama araññavāsakāraṇaṃ suṇāhīti",
  "atk-s0508a2:2611_6": "dasseti. Yaṃ pabbajitaṃ mettāvihāritāya alobhaniyaparikkhāratāya ca rakkhitabbassa",
  "atk-s0508a2:2611_7": "abhāvato aññe sevakādayo na rakkhanti. Yo ca pabbajito aññe kenaci kiñcanapalibodhabhūte",
  "atk-s0508a2:2611_8": "na rakkhati tādisānaṃyeva abhāvato. Sa ve bhikkhu sukhaṃ setīti, so bhikkhu samucchinnakilesakāmatāya",
  "atk-s0508a2:2611_9": "sabbaso vatthukāmesu anapekkhavā apekkhārahito yattha katthaci sukhaṃ seti. Tassa",
  "atk-s0508a2:2611_10": "anusaṅkitaparisaṅkitābhāvato araññamhi gāmamhi sadisamevāti attho.",
  "atk-s0508a2:2612_0": "Idāni pabbatavanādīnaṃ ramaṇīyataṃ vasitapubbatañca dassetuṃ “acchodikā”tiādi vuttaṃ.",
  "atk-s0508a2:2612_1": "Tattha vasitaṃ meti, vuṭṭhapubbaṃ mayā. Vāḷamiganiseviteti, sīhabyagghādīhi vāḷamigehi upasevite vane.",
  "atk-s0508a2:2613_0": "Saṅkappaṃ nābhijānāmīti, ime ye keci pāṇino sattā ususattiādīhi paharaṇehi haññantu",
  "atk-s0508a2:2613_1": "māriyantu muṭṭhippahārādīhi vajjhantu bādhīyantu, aññena vā yena kenaci ākārena dukkhaṃ",
  "atk-s0508a2:2613_2": "pappontu pāpuṇantūti; evaṃ dosasaṃhitaṃ paṭighasaṃyuttaṃ tato eva anariyaṃ byāpādavihiṃsādippabhedaṃ",
  "atk-s0508a2:2613_3": "pāpasaṅkappaṃ uppāditaṃ nābhijānāmi, micchāvitakko na uppannapubboti mettāvihāritaṃ dasseti.",
  "atk-s0508a2:2614": "Idāni “pariciṇṇo”tiādinā attano katakiccataṃ dasseti. Tattha pariciṇṇoti upāsito ovādānusāsanīkaraṇavasena. Ohitoti orohito. Garuko bhāroti garutaro khandhabhāro.",
  "atk-s0508a2:2615_0": "Nābhinandāmi maraṇanti “kathaṃ nu kho me maraṇaṃ siyā”ti maraṇaṃ na icchāmi. Nābhinandāmi",
  "atk-s0508a2:2615_1": "jīvitanti “kathaṃ nu kho ahaṃ ciraṃ jīveyya”nti jīvitampi na icchāmi. Etena maraṇe",
  "atk-s0508a2:2615_2": "jīvite ca samānacittataṃ dasseti. Kālañca paṭikaṅkhāmīti parinibbānakālaṃva āgamemi.",
  "atk-s0508a2:2615_3": "Nibbisanti nibbisanto, bhatiyā kammaṃ karonto. Bhatako yathāti yathā bhatako parassa",
  "atk-s0508a2:2615_4": "kammaṃ karonto kammasiddhiṃ anabhinandantopi kammaṃ karontova divasakkhayaṃ udikkhati,",
  "atk-s0508a2:2615_5": "evaṃ ahampi jīvitaṃ anabhinandantopi attabhāvassa yāpanena maraṇaṃ anabhinandantopi",
  "atk-s0508a2:2615_6": "pariyosānakālaṃ paṭikaṅkhāmīti. Sesaṃ vuttanayameva.",
  "atk-s0508a2:2616": "Saṃkiccattheragāthāvaṇṇanā niṭṭhitā.",
  "atk-s0508a2:2617": "Ekādasanipātavaṇṇanā niṭṭhitā.",
  "atk-s0508a2:2618": "12. Dvādasakanipāto",
  "atk-s0508a2:2619": "1. Sīlavattheragāthāvaṇṇanā",
  "atk-s0508a2:2620_0": "Dvādasakanipāte sīlamevātiādikā āyasmato sīlavattherassa gāthā. Kā uppatti? Ayampi",
  "atk-s0508a2:2620_1": "purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā",
  "atk-s0508a2:2620_2": "imasmiṃ buddhuppāde rājagahe bimbisārarañño putto hutvā nibbatti, sīlavātissa nāmaṃ",
  "atk-s0508a2:2620_3": "ahosi. Taṃ vayappattaṃ rājā ajātasattu māretukāmo caṇḍaṃ mattahatthiṃ āropetvā nānāvidhehi",
  "atk-s0508a2:2620_4": "upāyehi upakkamantopi māretuṃ nāsakkhi pacchimabhavikassa arahattaṃ appatvā antarā",
  "atk-s0508a2:2620_5": "jīvitantarāyābhāvato. Tassa pavattiṃ disvā bhagavā mahāmoggallānattheraṃ āṇāpesi",
  "atk-s0508a2:2620_6": "– “sīlavakumāraṃ ānehī”ti. Thero iddhibalena saddhiṃ hatthinā taṃ ānesi. Kumāro hatthito",
  "atk-s0508a2:2620_7": "oruyha bhagavantaṃ abhivādetvā ekamantaṃ nisīdi. Bhagavā tassa ajjhāsayānurūpaṃ dhammaṃ",
  "atk-s0508a2:2620_8": "desesi. So dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva",
  "atk-s0508a2:2620_9": "arahattaṃ patvā kosalaraṭṭhe vasati. Atha naṃ ajātasattu “mārethā”ti purise āṇāpesi.",
  "atk-s0508a2:2620_10": "Te therassa santikaṃ gantvā ṭhitā therena kathitaṃ dhammakathaṃ sutvā sañjātasaṃvegā",
  "atk-s0508a2:2620_11": "pasannacittā hutvā pabbajiṃsu. Thero tesaṃ –",
  "atk-s0508a2:2621": "608.",
  "atk-s0508a2:2622": "“Sīlamevidha sikkhetha, asmiṃ loke susikkhitaṃ.",
  "atk-s0508a2:2623": "Sīlañhi sabbasampattiṃ, upanāmeti sevitaṃ.",
  "atk-s0508a2:2624": "609.",
  "atk-s0508a2:2625": "“Sīlaṃ rakkheyya medhāvī, patthayāno tayo sukhe;",
  "atk-s0508a2:2626": "Pasaṃsaṃ vittilābhañca, pecca sagge pamodanaṃ.",
  "atk-s0508a2:2627": "610.",
  "atk-s0508a2:2628": "“Sīlavā hi bahū mitte, saññamenādhigacchati;",
  "atk-s0508a2:2629": "Dussīlo pana mittehi, dhaṃsate pāpamācaraṃ.",
  "atk-s0508a2:2630": "611.",
  "atk-s0508a2:2631": "“Avaṇṇañca akittiñca, dussīlo labhate naro;",
  "atk-s0508a2:2632": "Vaṇṇaṃ kittiṃ pasaṃsañca, sadā labhati sīlavā.",
  "atk-s0508a2:2633": "612.",
  "atk-s0508a2:2634": "“Ādi sīlaṃ patiṭṭhā ca, kalyāṇānañca mātukaṃ;",
  "atk-s0508a2:2635": "Pamukhaṃ sabbadhammānaṃ, tasmā sīlaṃ visodhaye.",
  "atk-s0508a2:2636": "613.",
  "atk-s0508a2:2637": "“Velā ca saṃvaraṃ sīlaṃ, cittassa abhihāsanaṃ;",
  "atk-s0508a2:2638": "Titthañca sabbabuddhānaṃ, tasmā sīlaṃ visodhaye.",
  "atk-s0508a2:2639": "614.",
  "atk-s0508a2:2640": "“Sīlaṃ balaṃ appaṭimaṃ, sīlaṃ āvudhamuttamaṃ;",
  "atk-s0508a2:2641": "Sīlamābharaṇaṃ seṭṭhaṃ, sīlaṃ kavacamabbhutaṃ.",
  "atk-s0508a2:2642": "615.",
  "atk-s0508a2:2643": "“Sīlaṃ setu mahesakkho, sīlaṃ gandho anuttaro;",
  "atk-s0508a2:2644": "Sīlaṃ vilepanaṃ seṭṭhaṃ, yena vāti disodisaṃ.",
  "atk-s0508a2:2645": "616.",
  "atk-s0508a2:2646": "“Sīlaṃ sambalamevaggaṃ, sīlaṃ pātheyyamuttamaṃ;",
  "atk-s0508a2:2647": "Sīlaṃ seṭṭho ativāho, yena yāti disodisaṃ.",
  "atk-s0508a2:2648": "617.",
  "atk-s0508a2:2649": "“Idheva nindaṃ labhati, peccāpāye ca dummano;",
  "atk-s0508a2:2650": "Sabbattha dummano bālo, sīlesu asamāhito.",
  "atk-s0508a2:2651": "618.",
  "atk-s0508a2:2652": "“Idheva kittiṃ labhati, pecca sagge ca summano;",
  "atk-s0508a2:2653": "Sabbattha sumano dhīro, sīlesu susamāhito.",
  "atk-s0508a2:2654": "619.",
  "atk-s0508a2:2655": "“Sīlameva idha aggaṃ, paññavā pana uttamo;",
  "atk-s0508a2:2656": "Manussesu ca devesu, sīlapaññāṇato jaya”nti. –",
  "atk-s0508a2:2657": "Imāhi gāthāhi dhammaṃ desesi.",
  "atk-s0508a2:2658_0": "Tattha sīlamevidha sikkhetha, asmiṃ loketi idhāti, nipātamattaṃ, imasmiṃ sattaloke",
  "atk-s0508a2:2658_1": "atthakāmo kulaputto cārittavārittādibhedaṃ ādito sīlameva sikkheyya, sikkhanto ca",
  "atk-s0508a2:2658_2": "naṃ susikkhitaṃ akhaṇḍādibhāvāpādanena suṭṭhu sikkhitaṃ suparisuddhaṃ paripuṇṇañca",
  "atk-s0508a2:2658_3": "katvā sikkheyya. Asmiṃ loketi vā imasmiṃ saṅkhāraloke sikkhitabbadhammesu sīlaṃ ādito",
  "atk-s0508a2:2658_4": "sikkheyya. Diṭṭhisampattiyāpi sīlassa patiṭṭhābhāvato āha “sīlaṃ hī”tiādi. Tattha",
  "atk-s0508a2:2658_5": "hīti kāraṇavacanaṃ. Yasmā sīlaṃ sevitaṃ paricitaṃ rakkhitaṃ manussasampatti, dibbasampatti,",
  "atk-s0508a2:2658_6": "nibbānasampattīti etaṃ sabbasampattiṃ taṃsamaṅgino sattassa upanāmeti āvahati.",
  "atk-s0508a2:2659_0": "Sīlaṃ sabbasampattiṃ upanāmetīti saṅkhepato vuttamatthaṃ vitthārato dassento “sīlaṃ",
  "atk-s0508a2:2659_1": "rakkheyyā”tiādimāha. Tattha rakkheyyāti gopeyya. Pāṇātipātādito hi viramanto vattapaṭivattañca",
  "atk-s0508a2:2659_2": "pūrento paṭipakkhābhibhavanato taṃ rakkhati nāma. Medhāvīti paññavā, idaṃ tassa rakkhanupāyadassanaṃ",
  "atk-s0508a2:2659_3": "ñāṇabalena hissa samādānaṃ avikopanañca hoti. Patthayānoti icchanto. Tayo sukheti",
  "atk-s0508a2:2659_4": "tīṇi sukhāni. Sukhanimittaṃ vā “sukha”nti adhippetaṃ. Pasaṃsanti kittiṃ, viññūhi",
  "atk-s0508a2:2659_5": "vā pasaṃsanaṃ. Vittilābhanti tuṭṭhilābhaṃ. “Vittalābha”nti ca paṭhanti, dhanalābhanti",
  "atk-s0508a2:2659_6": "attho. Sīlavā hi appamattatāya mahantaṃ bhogakkhandhaṃ adhigacchati. Peccāti kālaṅkatvā.",
  "atk-s0508a2:2659_7": "Sagge pamodananti devaloke iṭṭhehi kāmaguṇehi, modanañca patthayamānoti sambandho.",
  "atk-s0508a2:2659_8": "Idhaloke pasaṃsaṃ vittilābhaṃ paraloke dibbasampattiyā modanañca icchanto sīlaṃ rakkheyyāti yojanā.",
  "atk-s0508a2:2660_0": "Saññamenāti kāyādīnaṃ saṃyamena. Saṃyato hi kāyaduccaritādīhi kañci aviheṭhento abhayadānaṃ",
  "atk-s0508a2:2660_1": "dadanto piyamanāpatāya mittāni ganthati. Dhaṃsateti apeti. Pāpamācaranti pāṇātipātādipāpakammaṃ",
  "atk-s0508a2:2660_2": "karonto. Dussīlañhi puggalaṃ atthakāmā sattā na bhajanti, aññadatthu parivajjenti.",
  "atk-s0508a2:2661": "Avaṇṇanti aguṇaṃ, sammukhā garahaṃ vā. Akittinti, ayasaṃ asilokaṃ. Vaṇṇanti guṇaṃ. Kittinti silokaṃ patthaṭayasataṃ. Pasaṃsanti sammukhā thomanaṃ.",
  "atk-s0508a2:2662_0": "Ādīti mūlaṃ. Sīlañhi kusalānaṃ dhammānaṃ ādi. Yathāha – “tasmātiha tvaṃ, bhikkhu,",
  "atk-s0508a2:2662_1": "ādimeva visodhehi kusalesu dhammesu. Ko cādi kusalānaṃ dhammānaṃ? Sīlañca suvisuddha”nti.",
  "atk-s0508a2:2662_2": "Patiṭṭhāti adhiṭṭhānaṃ. Sīlañhi sabbesaṃ uttarimanussadhammānaṃ patiṭṭhā. Tenāha",
  "atk-s0508a2:2662_3": "– “sīle patiṭṭhāyā”tiādi. Kalyāṇānañca mātukanti samathavipassanādīnaṃ kalyāṇadhammānaṃ",
  "atk-s0508a2:2662_4": "mātubhūtaṃ, janakanti, attho. Pamukhaṃ sabbadhammānanti, sabbesaṃ pāmojjādīnaṃ anavajjadhammānaṃ",
  "atk-s0508a2:2662_5": "pamukhaṃ mukhabhūtaṃ, pavattidvāranti attho. Tasmāti ādibhāvādito. Visodhayeti akkhaṇḍādibhāvena sampādeyya.",
  "atk-s0508a2:2663_0": "Velāti duccaritehi anatikkamanīyaṭṭhena velā, sīmāti attho. Velāyati vā dussilyaṃ",
  "atk-s0508a2:2663_1": "calayati viddhaṃsetīti velā. Saṃvaraṃ sīlaṃ kāyaduccaritādīnaṃ uppattidvārassa pidahanato.",
  "atk-s0508a2:2663_2": "Abhihāsananti tosanaṃ avippaṭisārahetutāya cittassābhippamodanato. Titthañca sabbabuddhānanti",
  "atk-s0508a2:2663_3": "sāvakabuddhā, paccekabuddhā, sammāsambuddhāti sabbesaṃ buddhānaṃ kilesamalappavāhane",
  "atk-s0508a2:2663_4": "nibbānamahāsamuddāvagāhaṇe ca titthabhūtañca.",
  "atk-s0508a2:2664_0": "Sīlaṃ balaṃ appaṭimanti mārasenappamaddane asadisaṃ balaṃ senāthāmo ca. Āvudhamuttamanti",
  "atk-s0508a2:2664_1": "saṃkilesadhammānaṃ chedane uttamaṃ paharaṇaṃ. Guṇasarīropasobhanaṭṭhena ābharaṇaṃ.",
  "atk-s0508a2:2664_2": "Seṭṭhanti sabbakālaṃ uttamaṃ dabbañca. Sapāṇaparittānato kavacamabbhutaṃ. “Abbhida”nti",
  "atk-s0508a2:2664_3": "ca paṭhanti, abhejjanti attho.",
  "atk-s0508a2:2665_0": "Apāyamahoghātikkamane saṃsāramahoghātikkamane ca kilesehi asaṃsīdanaṭṭhena setu.",
  "atk-s0508a2:2665_1": "Mahesakkhoti mahabbalo. Gandho anuttaroti paṭivātaṃ sabbadisāsu vāyanato anuttaro",
  "atk-s0508a2:2665_2": "gandho sabbajanamanoharattā. Tenāha “yena vāti disodisa”nti yena sīlagandhena taṃsamaṅgī",
  "atk-s0508a2:2665_3": "disodisaṃ sabbā disā vāyati. “Disodisā”tipi pāḷi, dasa disāti attho.",
  "atk-s0508a2:2666_0": "Sambalamevagganti sambalaṃ nāma puṭabhattaṃ. Yathā puṭabhattaṃ gahetvā maggaṃ gacchanto",
  "atk-s0508a2:2666_1": "puriso antarāmagge jighacchādukkhena na kilamati, evaṃ sīlasampannopi suddhaṃ sīlasambalaṃ",
  "atk-s0508a2:2666_2": "gahetvā saṃsārakantāraṃ paṭipanno gatagataṭṭhāne na kilamatīti sīlaṃ aggaṃ sambalaṃ",
  "atk-s0508a2:2666_3": "nāma. Tathā sīlaṃ pātheyyamuttamaṃ corādīhi asādhāraṇattā tattha tattha icchitabbasampattinipphādanato",
  "atk-s0508a2:2666_4": "ca. Atikkāmento taṃ taṃ ṭhānaṃ yathicchitaṭṭhānaṃ vā vāheti sampāpetīti ativāho,",
  "atk-s0508a2:2666_5": "yānaṃ. Kenaci anupaddutaṃ hutvā icchitaṭṭhānappattihetutāya sīlaṃ seṭṭhaṃ ativāho.",
  "atk-s0508a2:2666_6": "Yenāti yena ativāhena yāti disodisanti agatiṃ gatiñcāpi taṃ taṃ disaṃ sukheneva gacchati.",
  "atk-s0508a2:2667_0": "Idheva nindaṃ labhatīti idhalokepi dummano rāgādīhi dūsitacitto “dussīlo pāpadhammo”ti",
  "atk-s0508a2:2667_1": "nindaṃ garahaṃ labhati. Pecca paralokepi apāye “purisattakali avajātā”tiādinā yamapurisādīhi",
  "atk-s0508a2:2667_2": "ca nindaṃ labhati. Na kevalaṃ nindameva labhati, atha kho sabbattha dummano bālo",
  "atk-s0508a2:2667_3": "idhaloke duccaritacaraṇena dūsitacitto paraloke kammakāraṇādivasena dukkhuppattiyāti",
  "atk-s0508a2:2667_4": "sabbattha bālo dummano hoti. Kathaṃ? Sīlesu asamāhito sammā sīlesu na ṭhapitacitto appatiṭṭhitacitto.",
  "atk-s0508a2:2668_0": "Idheva kittiṃ labhatīti idhalokepi sumano “sappuriso sīlavā kalyāṇadhammo”ti kittiṃ",
  "atk-s0508a2:2668_1": "labhati. Pecca paralokepi sagge “ayaṃ sappuriso sīlavā kalyāṇadhammo. Tathā hi devānaṃ",
  "atk-s0508a2:2668_2": "sahabyataṃ upapanno”tiādinā kittiṃ labhati. Na kevalaṃ kittimeva labhati, atha kho",
  "atk-s0508a2:2668_3": "dhīro dhitisampanno sīlesu suṭṭhu samāhito appitacitto supatiṭṭhitacitto sabbattha",
  "atk-s0508a2:2668_4": "idhaloke sucaritacaraṇena, paraloke sampattipaṭilābhena sumano somanassappatto hoti.",
  "atk-s0508a2:2668_5": "Sīlameva idha agganti duvidhaṃ sīlaṃ lokiyaṃ lokuttaranti. Tattha lokiyaṃ tāva kāmaloke",
  "atk-s0508a2:2668_6": "khattiyamahāsālādīsu, devaloke brahmaloke ca upapattivisesaṃ āvahati, lābhībhāvādikassa",
  "atk-s0508a2:2668_7": "ca kāraṇaṃ hoti. Lokuttaraṃ pana sakalampi vaṭṭadukkhaṃ atikkāmetīti sīlaṃ aggameva. Tathā hi vuttaṃ –",
  "atk-s0508a2:2669": "“Hīnena brahmacariyena, khattiye upapajjati;",
  "atk-s0508a2:2670": "Majjhimena ca devattaṃ, uttamena visujjhatī”ti. ;",
  "atk-s0508a2:2671_0": "Ākaṅkheyya ce, bhikkhave, bhikkhu – “lābhī assaṃ cīvarapiṇḍapātasenāsanagilānapaccayabhesajjaparikkhārāna”nti,",
  "atk-s0508a2:2671_1": "“sīlesvevassa paripūrakārī”ti, “ijjhati, bhikkhave, sīlavato cetopaṇidhi visuddhattā”ti ca.",
  "atk-s0508a2:2672_0": "Lokuttarasīlassa pana sabbaso pahīnapaṭipakkhassa sattamabhavato paṭṭhāya saṃsāradukkhaṃ",
  "atk-s0508a2:2672_1": "vinivattentassa aggabhāve vattabbameva natthi. Paññavā pana uttamoti “paññavā pana",
  "atk-s0508a2:2672_2": "puggalo uttamo paramo seṭṭhoyevā”ti puggalādhiṭṭhānena paññāya eva seṭṭhabhāvaṃ vadati.",
  "atk-s0508a2:2672_3": "Idāni sīlapaññānaṃ seṭṭhabhāvaṃ kiccato dassento “sīlapaññāṇato jaya”nti āha. Jayanti",
  "atk-s0508a2:2672_4": "ca liṅgavipallāso daṭṭhabbo, ahūti vā vacanaseso. Tattha pajānanaṭṭhena paññāṇaṃ,",
  "atk-s0508a2:2672_5": "sīlato paññāṇato ca paṭipakkhajayo. Na hi sīlena vinā paññā sambhavati, paññāya ca",
  "atk-s0508a2:2672_6": "vinā sīlaṃ kiccakaraṃ, aññamaññopakārakañcetaṃ. Vuttañhi “sīlaparidhotā paññā, paññāparidhotaṃ",
  "atk-s0508a2:2672_7": "sīla”nti manussesu ca devesūti idaṃ nesaṃ ṭhānavisesadassanaṃ. Tattha hi tāni savisesāni",
  "atk-s0508a2:2672_8": "vattanti, samādhi panettha sīlapakkhiko paññāya adhiṭṭhānabhāvato, paññāpakkhiko",
  "atk-s0508a2:2672_9": "vā bhāvetabbato sīlādhiṭṭhānato ca.",
  "atk-s0508a2:2673": "Evaṃ thero tesaṃ bhikkhūnaṃ sīlamukhena dhammaṃ desento attano suvisuddhasīlādiguṇatādīpanena aññaṃ byākāsi.",
  "atk-s0508a2:2674": "Sīlavattheragāthāvaṇṇanā niṭṭhitā.",
  "atk-s0508a2:2675": "2. Sunītattheragāthāvaṇṇanā",
  "atk-s0508a2:2676_0": "Nīce kulamhītiādikā āyasmato sunītattherassa gāthā. Kā uppatti? Ayampi purimabuddhesu",
  "atk-s0508a2:2676_1": "katādhikāro tattha tattha bhave puññāni upacinitvā devamanussesu saṃsaranto buddhassa",
  "atk-s0508a2:2676_2": "suññakāle kulagehe nibbattitvā vayappatto bālajanehi saddhiṃ kīḷāpasuto hutvā vicaranto",
  "atk-s0508a2:2676_3": "ekaṃ paccekabuddhaṃ gāme piṇḍāya carantaṃ disvā, “kiṃ tuyhaṃ sabbaso vaṇitasarīrassa",
  "atk-s0508a2:2676_4": "viya sakalaṃ kāyaṃ paṭicchādetvā bhikkhācaraṇena, nanu nāma kasivāṇijjādīhi jīvikā",
  "atk-s0508a2:2676_5": "kappetabbā? Tāni ce kātuṃ na sakkosi, ghare ghare muttakarīsādīni nīharanto pacchā",
  "atk-s0508a2:2676_6": "vatthusodhanena jīvāhī”ti akkosi. So tena kammena niraye paccitvā tasseva kammassa",
  "atk-s0508a2:2676_7": "vipākāvasesena manussalokepi bahūni jātisatāni pupphachaḍḍakakule nibbattitvā tathā",
  "atk-s0508a2:2676_8": "jīvikaṃ kappesi. Imasmiñca buddhuppāde pupphachaḍḍakakule eva nibbatto ukkārasodhanakammena",
  "atk-s0508a2:2676_9": "jīvikaṃ kappeti ghāsacchādanamattampi alabhanto.",
  "atk-s0508a2:2677_0": "Atha bhagavā pacchimayāme buddhāciṇṇaṃ mahākaruṇāsamāpattiṃ samāpajjitvā tato vuṭṭhāya",
  "atk-s0508a2:2677_1": "buddhacakkhunā lokaṃ volokento sunītassa hadayabbhantare ghaṭe padīpaṃ viya pajjalantaṃ",
  "atk-s0508a2:2677_2": "arahattūpanissayaṃ disvā vibhātāya rattiyā pubbaṇhasamayaṃ nivāsetvā pattacīvaramādāya",
  "atk-s0508a2:2677_3": "bhikkhusaṅghaparivuto rājagahaṃ piṇḍāya paviṭṭho. Yassaṃ vīthiyaṃ sunīto ukkārasodhanakammaṃ",
  "atk-s0508a2:2677_4": "karoti, taṃ vīthiṃ paṭipajji. Sunītopi tattha tattha vighāsuccārasaṅkārādikaṃ rāsiṃ",
  "atk-s0508a2:2677_5": "katvā piṭakesu pakkhipitvā kājenādāya pariharanto bhikkhusaṅghaparivutaṃ satthāraṃ",
  "atk-s0508a2:2677_6": "āgacchantaṃ disvā sārajjamāno sambhamākulahadayo gamanamaggaṃ nilīyanokāsañca alabhanto",
  "atk-s0508a2:2677_7": "kājaṃ bhittipasse ṭhapetvā ekena passena anupavisanto viya bhittiṃ allīno pañjaliko",
  "atk-s0508a2:2677_8": "aṭṭhāsi. “Bhittichiddena apakkamitukāmo ahosī”tipi vadanti.",
  "atk-s0508a2:2678_0": "Satthā tassa samīpaṃ patvā “ayaṃ attano kusalamūlasañcoditaṃ upagataṃ maṃ sārajjamāno",
  "atk-s0508a2:2678_1": "jātiyā kammassa ca nihīnatāya sammukhībhāvampi lajjati, handassa vesārajjaṃ uppādessāmī”ti",
  "atk-s0508a2:2678_2": "karavīkarutamañjunā sakalanagaraninnādavara-gambhīrena brahmassarena “sunītā”ti ālapitvā",
  "atk-s0508a2:2678_3": "“kiṃ imāya dukkhajīvikāya pabbajituṃ sakkhissatī”ti āha. Sunīto tena satthu vacanena",
  "atk-s0508a2:2678_4": "amatena viya abhisitto uḷāraṃ pītisomanassaṃ paṭisaṃvedento “bhagavā, sace mādisāpi",
  "atk-s0508a2:2678_5": "idha pabbajjaṃ labhanti, kasmāhaṃ na pabbajissāmi, pabbājetha maṃ bhagavā”ti āha.",
  "atk-s0508a2:2678_6": "Satthā “ehi, bhikkhū”ti āha. So tāvadeva ehibhikkhubhāvena pabbajjaṃ upasampadañca",
  "atk-s0508a2:2678_7": "labhitvā iddhimayapattacīvaradharo vassasaṭṭhikatthero viya hutvā satthu santike",
  "atk-s0508a2:2678_8": "aṭṭhāsi. Bhagavā taṃ vihāraṃ netvā kammaṭṭhānaṃ ācikkhi. So paṭhamaṃ aṭṭha samāpattiyo,",
  "atk-s0508a2:2678_9": "pañca ca abhiññāyo nibbattetvā vipassanaṃ vaḍḍhetvā chaḷabhiñño ahosi. Taṃ sakkādayo",
  "atk-s0508a2:2678_10": "devā brahmāno ca upasaṅkamitvā namassiṃsu. Tena vuttaṃ –",
  "atk-s0508a2:2679": "“Tā devatā sattasatā uḷārā, brahmā ca indo upasaṅkamitvā;",
  "atk-s0508a2:2680": "Ājānīyaṃ jātijarābhibhūtaṃ, sunītaṃ namassanti pasannacittā”tiādi.",
  "atk-s0508a2:2681_0": "Bhagavā taṃyeva devasaṅghapurakkhataṃ disvā sitaṃ katvā pasaṃsanto “tapena brahmacariyenā”ti",
  "atk-s0508a2:2681_1": "gāthāya dhammaṃ desesi. Atha naṃ sambahulā bhikkhū sīhanādaṃ nadāpetukāmā, “āvuso",
  "atk-s0508a2:2681_2": "sunīta, kasmā kulā tvaṃ pabbajito, kathaṃ vā pabbajito, kathañca saccāni paṭivijjhī”ti",
  "atk-s0508a2:2681_3": "pucchiṃsu. So taṃ sabbaṃ pakāsento –",
  "atk-s0508a2:2682": "620.",
  "atk-s0508a2:2683": "“Nīce kulamhi jātohaṃ, daliddo appabhojano;",
  "atk-s0508a2:2684": "Hīnakammaṃ mamaṃ āsi, ahosiṃ pupphachaḍḍako.",
  "atk-s0508a2:2685": "621.",
  "atk-s0508a2:2686": "“Jigucchito manussānaṃ, paribhūto ca vambhito;",
  "atk-s0508a2:2687": "Nīcaṃ manaṃ karitvāna, vandissaṃ bahukaṃ janaṃ.",
  "atk-s0508a2:2688": "622.",
  "atk-s0508a2:2689": "“Athaddasāsiṃ sambuddhaṃ, bhikkhusaṅghapurakkhataṃ;",
  "atk-s0508a2:2690": "Pavisantaṃ mahāvīraṃ, magadhānaṃ puruttamaṃ.",
  "atk-s0508a2:2691": "623.",
  "atk-s0508a2:2692": "“Nikkhipitvāna byābhaṅgiṃ, vandituṃ upasaṅkamiṃ;",
  "atk-s0508a2:2693": "Mameva anukampāya, aṭṭhāsi purisuttamo.",
  "atk-s0508a2:2694": "624.",
  "atk-s0508a2:2695": "“Vanditvā satthuno pāde, ekamantaṃ ṭhito tadā;",
  "atk-s0508a2:2696": "Pabbajjaṃ ahamāyāciṃ, sabbasattānamuttamaṃ.",
  "atk-s0508a2:2697": "625.",
  "atk-s0508a2:2698": "“Tato kāruṇiko satthā, sabbalokānukampako;",
  "atk-s0508a2:2699": "‘Ehi bhikkhū’ti maṃ āha, sā me āsūpasampadā.",
  "atk-s0508a2:2700": "626. “Sohaṃ eko araññasmiṃ, viharanto atandito.",
  "atk-s0508a2:2701": "Akāsiṃ satthu vacanaṃ, yathā maṃ ovadī jino.",
  "atk-s0508a2:2702": "627.",
  "atk-s0508a2:2703": "“Rattiyā paṭhamaṃ yāmaṃ, pubbajātimanussariṃ;",
  "atk-s0508a2:2704": "Rattiyā majjhimaṃ yāmaṃ, dibbacakkhuṃ visodhayiṃ;",
  "atk-s0508a2:2705": "Rattiyā pacchime yāme, tamokhandhaṃ padālayiṃ.",
  "atk-s0508a2:2706": "628.",
  "atk-s0508a2:2707": "“Tato ratyāvivasāne, sūriyuggamanaṃ pati; ;",
  "atk-s0508a2:2708": "Indo brahmā ca āgantvā, maṃ namassiṃsu pañjalī.",
  "atk-s0508a2:2709": "629.",
  "atk-s0508a2:2710": "“Namo te purisājañña, namo te purisuttama;",
  "atk-s0508a2:2711": "Yassa te āsavā khīṇā, dakkhiṇeyyosi mārisa.",
  "atk-s0508a2:2712": "630.",
  "atk-s0508a2:2713": "“Tato disvāna maṃ satthā, devasaṅghapurakkhataṃ;",
  "atk-s0508a2:2714": "Sitaṃ pātukaritvāna, imamatthaṃ abhāsatha.",
  "atk-s0508a2:2715": "631.",
  "atk-s0508a2:2716": "“Tapena brahmacariyena, saṃyamena damena ca;",
  "atk-s0508a2:2717": "Etena brāhmaṇo hoti, etaṃ brāhmaṇamuttama”nti. –",
  "atk-s0508a2:2718": "Imāhi gāthāhi sīhanādaṃ nadi.",
  "atk-s0508a2:2719_0": "Tattha nīceti lāmake sabbanihīne. Uccanīcabhāvo hi nāma sattānaṃ upādāyupādāya, ayaṃ",
  "atk-s0508a2:2719_1": "pana sabbanihīne pukkusakule uppannataṃ dassento “nīce kulamhi jāto”ti āha. Tena",
  "atk-s0508a2:2719_2": "vuttaṃ – “nīceti lāmake sabbanihīne”ti. Daliddoti duggato, daliddāpi keci kadāci",
  "atk-s0508a2:2719_3": "ghāsacchādanassa lābhino, akasiravuttino honti, ahaṃ pana sabbakālaṃ kasiravuttitāya",
  "atk-s0508a2:2719_4": "hīno uddhanaṃ upaṭṭhapitaukkhaliko dassanayuttaṃ thevakampi apassiṃ yevāti dassento",
  "atk-s0508a2:2719_5": "“appabhojano”ti āha. Nīcakulikā daliddāpi keci anīcakammājīvā honti, mayhaṃ pana",
  "atk-s0508a2:2719_6": "na tathāti dassento āha “hīnakammaṃ mamaṃ āsī”ti. Kīdisanti ce? Ahosiṃ pupphachaḍḍako,",
  "atk-s0508a2:2719_7": "hatthavikalassa hatthavāti viya upacāravasenāyaṃ imassa samaññā ahosi yadidaṃ “pupphachaḍḍako”ti.",
  "atk-s0508a2:2719_8": "Milātapupphasantharavaṇṇatāya vā ukkārabhūmiyā evaṃ vutto.",
  "atk-s0508a2:2720_0": "Jigucchitoti jātiyā ceva kammunā ca hīḷito. Manussānanti manussehi. Paribhūtoti avaññāto.",
  "atk-s0508a2:2720_1": "Vambhitoti khuṃsito. Nīcaṃ manaṃ karitvānāti aññe manusse sineruṃ viya ukkhipitvā",
  "atk-s0508a2:2720_2": "tesaṃ pādapaṃsutopi attānaṃ nihīnaṃ katvā pavattiyā nīcaṃ nihīnaṃ manaṃ katvā. Vandissaṃ",
  "atk-s0508a2:2720_3": "bahukaṃ jananti puthumahājanaṃ diṭṭhadiṭṭhakāle vandiṃ sirasi añjaliṃ karonto paṇāmiṃ.",
  "atk-s0508a2:2721_0": "Athāti adhikārantaradīpane nipāto. Addasāsinti addakkhiṃ. Magadhānanti magadhā nāma",
  "atk-s0508a2:2721_1": "jānapadino rājakumārā, tesaṃ nivāso ekopi janapado ruḷhiyā “magadhāna”nti vutto,",
  "atk-s0508a2:2721_2": "magadhajanapadassāti attho. Puruttamanti uttamaṃ nagaraṃ.",
  "atk-s0508a2:2722_0": "Byābhaṅginti kājaṃ. Pabbajjaṃ ahamāyācinti, “sunīta, pabbajituṃ sakkhissasī”ti satthārā",
  "atk-s0508a2:2722_1": "okāse kate ahaṃ pabbajjaṃ ayāciṃ. Āsūpasampadāti “ehi, bhikkhū”ti satthu vacanamattena",
  "atk-s0508a2:2722_2": "āsi upasampadā. Yathā maṃ ovadīti “evaṃ samathapubbaṅgamaṃ vipassanaṃ bhāvehī”ti",
  "atk-s0508a2:2722_3": "yathā maṃ ovadi, tathā satthuno vacanaṃ akāsiṃ paṭipajjiṃ. Rattiyātiādi tassā paṭipattiyā",
  "atk-s0508a2:2722_4": "rasadassanaṃ. Tattha pubbenivāsañāṇaṃ anāgataṃsañāṇañca bahukiccanti “paṭhamaṃ yāmaṃ",
  "atk-s0508a2:2722_5": "majjhimaṃ yāma”nti accantasaṃyogavasena upayogavacanaṃ vuttaṃ. Na tathā āsavakkhayañāṇaṃ",
  "atk-s0508a2:2722_6": "ekābhisamayavasena pavattanatoti “pacchime yāme”ti bhummavasena vuttanti daṭṭhabbaṃ.",
  "atk-s0508a2:2722_7": "Indoti sakko devarājā. Brahmāti mahābrahmā. Indabrahmaggahaṇena aññesaṃ kāmadevānaṃ",
  "atk-s0508a2:2722_8": "brahmūnañca āgamanaṃ vuttamevāti daṭṭhabbaṃ. Ukkaṭṭhaniddeso hesa yathā “rājā āgato”ti.",
  "atk-s0508a2:2722_9": "Namassiṃsūti kāyena vācāya ca namakkāraṃ akaṃsu.",
  "atk-s0508a2:2723_0": "Tattha kāyena kataṃ namakkāraṃ dassento “pañjalī”ti vatvā vācāya kataṃ dassetuṃ “namo",
  "atk-s0508a2:2723_1": "te”tiādi vuttaṃ. Devasaṅghapurakkhatanti devaggahaṇena upapattidevabhāvato brahmānopi",
  "atk-s0508a2:2723_2": "gahitā. Sitaṃ pātukaritvānāti attano ovādassa mahapphalataṃ devabrahmūnañca guṇasampattiṃ",
  "atk-s0508a2:2723_3": "nissāya satthā sitaṃ pātvākāsi. Pātukaronto ca na aññe viya dante vidaṃseti, mukhādhānaṃ",
  "atk-s0508a2:2723_4": "pana thokaṃ vivarati, tattakena ca abhibhūtadibbaphalikamuttarasmiyo avahasitatārakāsasimarīciyo",
  "atk-s0508a2:2723_5": "susukkadāṭhasambhavā ghanarasmiyo nikkhamitvā tikkhattuṃ satthu mukhaṃ padakkhiṇaṃ",
  "atk-s0508a2:2723_6": "karonti, taṃ disvā pacchato gacchantāpi satthā sitaṃ pātvākāsīti sañjānanti.",
  "atk-s0508a2:2724_0": "Tapenāti indriyasaṃvarena, “dhutadhammasamādānenā”ti keci. Saṃyamenāti sīlena. Damenāti",
  "atk-s0508a2:2724_1": "paññāya. Brahmacariyenāti avasiṭṭhaseṭṭhacariyāya. Etenāti yathāvuttena tapādinā.",
  "atk-s0508a2:2724_2": "Brāhmaṇo hoti bāhitapāpabhāvato. Etanti tapādi yathāvuttaṃ. Brāhmaṇamuttamanti uttamaṃ",
  "atk-s0508a2:2724_3": "brāhmaṇaṃ, brāhmaṇesu vā uttamaṃ sabbaseṭṭhaṃ, ahūti vacanaseso. Brāhmaṇanti vā brahmaññamāha,",
  "atk-s0508a2:2724_4": "evaṃ uttamaṃ brahmaññaṃ, na jaccādīti adhippāyo. Na hi jātikulapadesagottasampattiādayo",
  "atk-s0508a2:2724_5": "ariyabhāvassa kāraṇaṃ, adhisīlasikkhādayo eva pana kāraṇaṃ. Tenāha –",
  "atk-s0508a2:2725": "“Yathā saṅkāraṭhānasmiṃ, ujjhitasmiṃ mahāpathe;",
  "atk-s0508a2:2726": "Padumaṃ tattha jāyetha, sucigandhaṃ manoramaṃ.",
  "atk-s0508a2:2727": "“Evaṃ saṅkārabhūtesu, andhabhūte puthujjane;",
  "atk-s0508a2:2728": "Atirocati paññāya, sammāsambuddhasāvako”ti. ;",
  "atk-s0508a2:2729": "Evaṃ thero tehi bhikkhūhi pucchitamatthaṃ imāhi gāthāhi vissajjento sīhanādaṃ nadīti.",
  "atk-s0508a2:2730": "Sunītattheragāthāvaṇṇanā niṭṭhitā.",
  "atk-s0508a2:2731": "Dvādasakanipātavaṇṇanā niṭṭhitā.",
  "atk-s0508a2:2732": "13. Terasanipāto",
  "atk-s0508a2:2733": "1. Soṇakoḷivisattheragāthāvaṇṇanā",
  "atk-s0508a2:2734_0": "Terasanipāte yāhu raṭṭhetiādikā āyasmato soṇassa koḷivisassa gāthā. Kā uppatti? Ayampi",
  "atk-s0508a2:2734_1": "purimabuddhesu katādhikāro tattha tattha bhave puññāni upacini. Ayaṃ kira anomadassissa",
  "atk-s0508a2:2734_2": "bhagavato kāle mahāvibhavo seṭṭhi hutvā upāsakehi saddhiṃ vihāraṃ gantvā satthu santike",
  "atk-s0508a2:2734_3": "dhammaṃ sutvā pasannamānaso satthu caṅkamanaṭṭhāne sudhāya parikammaṃ kāretvā nānāvaṇṇehi",
  "atk-s0508a2:2734_4": "pupphehi santharitvā upari nānāvirāgavatthehi vitānaṃ bandhāpesi, tathā satthu bhikkhusaṅghassa",
  "atk-s0508a2:2734_5": "ca dīghasālaṃ kāretvā niyyādesi. So tena puññakammena devamanussesu saṃsaranto padumuttarassa",
  "atk-s0508a2:2734_6": "bhagavato kāle haṃsavatīnagare seṭṭhikule nibbatti, sirivaḍḍhotissa nāmaṃ ahosi.",
  "atk-s0508a2:2734_7": "So vayappatto vihāraṃ gantvā satthu santike dhammaṃ suṇanto satthāraṃ ekaṃ bhikkhuṃ",
  "atk-s0508a2:2734_8": "āraddhavīriyānaṃ aggaṭṭhāne ṭhapentaṃ disvā, sayampi taṃ ṭhānantaraṃ patthento sattāhaṃ",
  "atk-s0508a2:2734_9": "mahādānaṃ pavattetvā paṇidhānamakāsi. Satthāpi tassa patthanāya samijjhanabhāvaṃ",
  "atk-s0508a2:2734_10": "disvā byākaritvā pakkāmi.",
  "atk-s0508a2:2735_0": "Sopi yāvajīvaṃ kusalaṃ katvā devamanussesu saṃsaranto parinibbute kassapadasabale",
  "atk-s0508a2:2735_1": "anuppanne amhākaṃ bhagavati bārāṇasiyaṃ kulagehe nibbattitvā viññutaṃ patto gaṅgātīre",
  "atk-s0508a2:2735_2": "paṇṇasālaṃ karitvā ekaṃ paccekabuddhaṃ temāsaṃ catūhi paccayehi sakkaccaṃ upaṭṭhahi.",
  "atk-s0508a2:2735_3": "Paccekabuddho vuṭṭhavasso paripuṇṇaparikkhāro gandhamādanameva gato. Sopi kulaputto",
  "atk-s0508a2:2735_4": "yāvajīvaṃ tattha puññāni katvā tato cavitvā devamanussesu saṃsaranto amhākaṃ bhagavato",
  "atk-s0508a2:2735_5": "kāle campānagare usabhaseṭṭhissa gehe paṭisandhiṃ gaṇhi. Tassa paṭisandhiggahaṇato",
  "atk-s0508a2:2735_6": "paṭṭhāya seṭṭhissa mahābhogakkhandho abhivaḍḍhi. Tassa jātadivase sakalanagare mahāsakkārasampanno",
  "atk-s0508a2:2735_7": "ahosi, tassa pubbe paccekabuddhassa satasahassagghanikarattakambalapariccāgena suvaṇṇavaṇṇo",
  "atk-s0508a2:2735_8": "sukhumālataro ca attabhāvo ahosi, tenassa soṇoti nāmaṃ akaṃsu. Mahatā parivārena",
  "atk-s0508a2:2735_9": "vaḍḍhati, tassa hatthapādatalāni bandhujīvakapupphavaṇṇāni ahesuṃ, satavihatakappāsassa",
  "atk-s0508a2:2735_10": "viya samphasso pādatalesu maṇikuṇḍalāvaṭṭavaṇṇāni lomāni jāyiṃsu. Vayappattassa tassa",
  "atk-s0508a2:2735_11": "tiṇṇaṃ utūnaṃ anucchavike tayo pāsāde kāretvā nāṭakāni upaṭṭhāpesuṃ. So tattha mahatiṃ",
  "atk-s0508a2:2735_12": "sampattiṃ anubhavanto devakumāro viya paṭivasati.",
  "atk-s0508a2:2736_0": "Atha amhākaṃ satthari sabbaññutaṃ patvā pavattitavaradhammacakke rājagahaṃ upanissāya",
  "atk-s0508a2:2736_1": "viharante bimbisāraraññā pakkosāpito asītiyā gāmikasahassehi saddhiṃ rājagahaṃ āgato,",
  "atk-s0508a2:2736_2": "satthu santikaṃ gantvā dhammaṃ sutvā paṭiladdhasaddho mātāpitaro anujānāpetvā sāsane",
  "atk-s0508a2:2736_3": "pabbajitvā laddhūpasampado satthu santike kammaṭṭhānaṃ gahetvā, janasaṃsaggapariharaṇatthaṃ",
  "atk-s0508a2:2736_4": "sītavane vasanto “mama sarīraṃ sukhumālaṃ, na ca sakkā sukheneva sukhaṃ adhigantuṃ,",
  "atk-s0508a2:2736_5": "kāyaṃ kilametvā samaṇadhammaṃ kātuṃ vaṭṭatī”ti ṭhānacaṅkamameva adhiṭṭhāya, padhānamanuyuñjanto",
  "atk-s0508a2:2736_6": "pādatalesu phoṭesu uṭṭhahitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya",
  "atk-s0508a2:2736_7": "visesaṃ nibbattetuṃ asakkonto, “evaṃ vāyamantopi ahaṃ maggaṃ vā phalaṃ vā nibbattetuṃ",
  "atk-s0508a2:2736_8": "na sakkomi, kiṃ me pabbajjāya, hīnāyāvattitvā bhoge ca bhuñjissāmi, puññāni ca karissāmī”ti",
  "atk-s0508a2:2736_9": "cintesi. Satthā tassa cittācāraṃ ñatvā tattha gantvā vīṇūpamovādena ovaditvā vīriyasamatāyojanavidhiṃ",
  "atk-s0508a2:2736_10": "dassento kammaṭṭhānaṃ sodhetvā gijjhakūṭaṃ gato. Soṇattheropi satthu sammukhā ovādaṃ",
  "atk-s0508a2:2736_11": "labhitvā vīriyasamataṃ yojetvā vipassanaṃ ussukkāpetvā arahatte patiṭṭhāsi. Tena vuttaṃ apadāne –",
  "atk-s0508a2:2737": "“Anomadassissa munino, lokajeṭṭhassa tādino;",
  "atk-s0508a2:2738": "Sudhāya lepanaṃ katvā, caṅkamaṃ kārayiṃ ahaṃ.",
  "atk-s0508a2:2739": "“Nānāvaṇṇehi pupphehi, caṅkamaṃ santhariṃ ahaṃ;",
  "atk-s0508a2:2740": "Ākāse vitānaṃ katvā, bhojayiṃ buddhamuttamaṃ.",
  "atk-s0508a2:2741": "“Añjaliṃ paggahetvāna, abhivādetvāna subbataṃ;",
  "atk-s0508a2:2742": "Dīghasālaṃ bhagavato, niyyādesimahaṃ tadā.",
  "atk-s0508a2:2743": "“Mama saṅkappamaññāya, satthā loke anuttaro;",
  "atk-s0508a2:2744": "Paṭiggahesi bhagavā, anukampāya cakkhumā.",
  "atk-s0508a2:2745": "“Paṭiggahetvāna sambuddho, dakkhiṇeyyo sadevake;",
  "atk-s0508a2:2746": "Bhikkhusaṅghe nisīditvā, imā gāthā abhāsatha.",
  "atk-s0508a2:2747": "“Yo so haṭṭhena cittena, dīghasālaṃ adāsi me;",
  "atk-s0508a2:2748": "Tamahaṃ kittayissāmi, suṇātha mama bhāsato.",
  "atk-s0508a2:2749": "“Imassa maccukālamhi, puññakammasamaṅgino;",
  "atk-s0508a2:2750": "Sahassayuttassaratho, upaṭṭhissati tāvade.",
  "atk-s0508a2:2751": "“Tena yānenayaṃ poso, devalokaṃ gamissati;",
  "atk-s0508a2:2752": "Anumodissare devā, sampatte kulasambhave.",
  "atk-s0508a2:2753": "“Mahārahaṃ byamhaṃ seṭṭhaṃ, ratanamattikalepanaṃ;",
  "atk-s0508a2:2754": "Kūṭāgāravarūpetaṃ, byamhaṃ ajjhāvasissati.",
  "atk-s0508a2:2755": "“Tiṃsakappasahassāni, devaloke ramissati;",
  "atk-s0508a2:2756": "Pañcavīsati kappāni, devarājā bhavissati.",
  "atk-s0508a2:2757": "“Sattasattatikkhattuñca, cakkavattī bhavissati;",
  "atk-s0508a2:2758": "Yasodharasanāmā te, sabbepi ekanāmakā.",
  "atk-s0508a2:2759": "“Dve sampattī anubhotvā, vaḍḍhetvā puññasañcayaṃ;",
  "atk-s0508a2:2760": "Aṭṭhavīsatikappamhi, cakkavattī bhavissati.",
  "atk-s0508a2:2761": "“Tatrāpi byamhaṃ pavaraṃ, vissakammena māpitaṃ;",
  "atk-s0508a2:2762": "Dasasaddāvivittaṃ taṃ, puramajjhāvasissati.",
  "atk-s0508a2:2763": "“Aparimeyye ito kappe, bhūmipālo mahiddhiko;",
  "atk-s0508a2:2764": "Okkāko nāma nāmena, rājā raṭṭhe bhavissati.",
  "atk-s0508a2:2765": "“Soḷasitthisahassānaṃ, sabbāsaṃ pavarā ca sā;",
  "atk-s0508a2:2766": "Abhijātā khattiyānī, nava putte janessati.",
  "atk-s0508a2:2767": "“Nava putte janetvāna, khattiyānī marissati;",
  "atk-s0508a2:2768": "Taruṇī ca piyā kaññā, mahesittaṃ karissati.",
  "atk-s0508a2:2769": "“Okkākaṃ tosayitvāna, varaṃ kaññā labhissati;",
  "atk-s0508a2:2770": "Varaṃ laddhāna sā kaññā, putte pabbājayissati.",
  "atk-s0508a2:2771": "“Pabbājitā ca te sabbe, gamissanti naguttamaṃ;",
  "atk-s0508a2:2772": "Jātibhedabhayā sabbe, bhaginīhi vasissare.",
  "atk-s0508a2:2773": "“Ekā ca kaññā byādhīhi, bhavissati parikkhatā;",
  "atk-s0508a2:2774": "Mā no jāti pabhijjīti, nikhaṇissanti khattiyā.",
  "atk-s0508a2:2775": "“Khattiyo nīharitvāna, tāya saddhiṃ vasissati;",
  "atk-s0508a2:2776": "Bhavissati tadā bhedo, okkākakulasambhavo.",
  "atk-s0508a2:2777": "“Tesaṃ pajā bhavissanti, koḷiyā nāma jātiyā;",
  "atk-s0508a2:2778": "Tattha mānusakaṃ bhogaṃ, anubhossatinappakaṃ.",
  "atk-s0508a2:2779": "“Tamhā kāyā cavitvāna, devalokaṃ gamissati;",
  "atk-s0508a2:2780": "Tatrāpi pavaraṃ byamhaṃ, labhissati manoramaṃ.",
  "atk-s0508a2:2781": "“Devalokā cavitvāna, sukkamūlena codito;",
  "atk-s0508a2:2782": "Āgantvāna manussattaṃ, soṇo nāma bhavissati.",
  "atk-s0508a2:2783": "“Āraddhavīriyo pahitatto, padahaṃ satthu sāsane;",
  "atk-s0508a2:2784": "Sabbāsave pariññāya, nibbāyissatināsavo.",
  "atk-s0508a2:2785": "“Anantadassī bhagavā, gotamo sakyapuṅgavo;",
  "atk-s0508a2:2786": "Visesaññū mahāvīro, aggaṭṭhāne ṭhapessati.",
  "atk-s0508a2:2787": "“Vuṭṭhamhi deve caturaṅgulamhi, tiṇe anileritaaṅgaṇamhi;",
  "atk-s0508a2:2788": "Ṭhatvāna yogassa payuttatādino, tatottariṃ pāramatā na vijjati.",
  "atk-s0508a2:2789": "“Uttame damathe danto, cittaṃ me supaṇīhitaṃ;",
  "atk-s0508a2:2790": "Bhāro me ohito sabbo, nibbutomhi anāsavo.",
  "atk-s0508a2:2791": "“Aṅgīraso mahānāgo, abhijātova kesarī;",
  "atk-s0508a2:2792": "Bhikkhusaṅghe nisīditvā, etadagge ṭhapesi maṃ.",
  "atk-s0508a2:2793": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:2794": "Arahattaṃ pana patvā attano paṭipattiṃ paccavekkhitvā udānavasena aññābyākaraṇavasena ca –",
  "atk-s0508a2:2795": "632.",
  "atk-s0508a2:2796": "“Yāhu raṭṭhe samukkaṭṭho, rañño aṅgassa paddhagū;",
  "atk-s0508a2:2797": "Svājja dhammesu ukkaṭṭho, soṇo dukkhassa pāragū.",
  "atk-s0508a2:2798": "633.",
  "atk-s0508a2:2799": "“Pañca chinde pañca jahe, pañca cuttari bhāvaye;",
  "atk-s0508a2:2800": "Pañcasaṅgātigo bhikkhu, oghatiṇṇoti vuccati.",
  "atk-s0508a2:2801": "634.",
  "atk-s0508a2:2802": "“Unnaḷassa pamattassa, bāhirāsassa bhikkhuno;",
  "atk-s0508a2:2803": "Sīlaṃ samādhi paññā ca, pāripūriṃ na gacchati.",
  "atk-s0508a2:2804": "635.",
  "atk-s0508a2:2805": "“Yañhi kiccaṃ apaviddhaṃ, akiccaṃ pana karīyati;",
  "atk-s0508a2:2806": "Unnaḷānaṃ pamattānaṃ, tesaṃ vaḍḍhanti āsavā.",
  "atk-s0508a2:2807": "636.",
  "atk-s0508a2:2808": "“Yesañca susamāraddhā, niccaṃ kāyagatā sati;",
  "atk-s0508a2:2809": "Akiccaṃ te na sevanti, kicce sātaccakārino;",
  "atk-s0508a2:2810": "Satānaṃ sampajānānaṃ, atthaṃ gacchanti āsavā.",
  "atk-s0508a2:2811": "637.",
  "atk-s0508a2:2812": "“Ujumaggamhi akkhāte, gacchatha mā nivattatha;",
  "atk-s0508a2:2813": "Attanā codayattānaṃ, nibbānamabhihāraye.",
  "atk-s0508a2:2814": "638.",
  "atk-s0508a2:2815": "“Accāraddhamhi vīriyamhi, satthā loke anuttaro;",
  "atk-s0508a2:2816": "Vīṇopamaṃ karitvā me, dhammaṃ deseti cakkhumā;",
  "atk-s0508a2:2817": "Tassāhaṃ vacanaṃ sutvā, vihāsiṃ sāsane rato.",
  "atk-s0508a2:2818": "639.",
  "atk-s0508a2:2819": "“Samathaṃ paṭipādesiṃ, uttamatthassa pattiyā;",
  "atk-s0508a2:2820": "Tisso vijjā anuppattā, kataṃ buddhassa sāsanaṃ.",
  "atk-s0508a2:2821": "640.",
  "atk-s0508a2:2822": "“Nekkhamme adhimuttassa, pavivekañca cetaso;",
  "atk-s0508a2:2823": "Abyābajjhādhimuttassa, upādānakkhayassa ca.",
  "atk-s0508a2:2824": "641.",
  "atk-s0508a2:2825": "“Taṇhakkhayādhimuttassa, asammohañca cetaso;",
  "atk-s0508a2:2826": "Disvā āyatanuppādaṃ, sammā cittaṃ vimuccati.",
  "atk-s0508a2:2827": "642.",
  "atk-s0508a2:2828": "“Tassa sammā vimuttassa, santacittassa bhikkhuno;",
  "atk-s0508a2:2829": "Katassa paticayo natthi, karaṇīyaṃ na vijjati.",
  "atk-s0508a2:2830": "643.",
  "atk-s0508a2:2831": "“Selo yathā ekaghano, vātena na samīrati;",
  "atk-s0508a2:2832": "Evaṃ rūpā rasā saddā, gandhā phassā ca kevalā.",
  "atk-s0508a2:2833": "644.",
  "atk-s0508a2:2834": "“Iṭṭhā dhammā aniṭṭhā ca, nappavedhenti tādino;",
  "atk-s0508a2:2835": "Ṭhitaṃ cittaṃ visaññuttaṃ, vayañcassānupassatī”ti. – imā gāthā abhāsi;",
  "atk-s0508a2:2836_0": "Tattha yāhu raṭṭhe samukkaṭṭhoti yo ahu ahosi aṅgaraṭṭhe asītiyā gāmikasahassehi",
  "atk-s0508a2:2836_1": "bhogasampattiyā issariyasampattiyā ca sammā ativiya ukkaṭṭho seṭṭho. Rañño aṅgassa",
  "atk-s0508a2:2836_2": "paddhagūti catūhi saṅgahavatthūhi parisāya rañjanaṭṭhena rañño aṅgādhipatino bimbisārassa",
  "atk-s0508a2:2836_3": "parivārabhūto gahapativiseso tassa raṭṭhe kuṭumbiko ahūti yojetabbaṃ. Svājja dhammesu",
  "atk-s0508a2:2836_4": "ukkaṭṭhoti so soṇo ajjetarahi lokuttaradhammesu ukkaṭṭho jāto, gihikālepi kehici",
  "atk-s0508a2:2836_5": "ukkaṭṭhoyeva hutvā idāni pabbajitakālepi ukkaṭṭhoyeva hotīti attānameva paraṃ viya",
  "atk-s0508a2:2836_6": "dasseti. Dukkhassa pāragūti sakalassa vaṭṭadukkhassa pāraṃ pariyantaṃ gato, etena",
  "atk-s0508a2:2836_7": "dhammesu ukkaṭṭhoti avisesena vuttaṃ ukkaṭṭhabhāvaṃ viseseti arahattādhigamadīpanato.",
  "atk-s0508a2:2837_0": "Idāni yāya paṭipattiyā dukkhapāragū jāto, aññāpadesena taṃ dassento “pañca chinde”ti",
  "atk-s0508a2:2837_1": "gāthamāha. Tassattho – apāyakāmasugatisampāpakāni pañcorambhāgiyāni saṃyojanāni puriso",
  "atk-s0508a2:2837_2": "satthena pāde baddharajjukaṃ viya heṭṭhimena maggattayena chindeyya, rūpārūpabhavasampāpakāni",
  "atk-s0508a2:2837_3": "pañca uddhambhāgiyāni saṃyojanāni puriso gīvāya baddharajjukaṃ viya aggamaggena jaheyya,",
  "atk-s0508a2:2837_4": "chindeyya, tesaṃ pana uddhambhāgiyasaṃyojanānaṃ pahānāya pañca saddhādīni indriyāni",
  "atk-s0508a2:2837_5": "uttari bhāvaye bhāveyya. Evaṃbhūto pana bhikkhu rāgasaṅgo dosamohamānadiṭṭhisaṅgoti",
  "atk-s0508a2:2837_6": "pañcannaṃ saṅgānaṃ atikkamanena pañcasaṅgātigo hutvā, kāmogho, bhavogho, diṭṭhogho,",
  "atk-s0508a2:2837_7": "avijjoghoti catunnaṃ oghānaṃ tiṇṇattā oghatiṇṇoti vuccati.",
  "atk-s0508a2:2838_0": "Ayañca oghataraṇapaṭipattisīlādīnaṃ pāripūriyāva hoti, sīlādayo ca mānādippahānena",
  "atk-s0508a2:2838_1": "pāripūriṃ gacchanti, na aññathāti dassento “unnaḷassā”ti gāthamāha. Tattha unnaḷassāti",
  "atk-s0508a2:2838_2": "uggatatucchamānassa. Māno hi unnamanākāravuttiyā tucchabhāvena naḷo viyāti “naḷo”ti",
  "atk-s0508a2:2838_3": "vuccati. Pamattassāti sativossaggena pamādaṃ āpannassa. Bāhirāsassāti bāhiresu āyatanesu",
  "atk-s0508a2:2838_4": "āsāvato, kāmesu avītarāgassāti attho. Sīlaṃ samādhi paññā ca, pāripūriṃ na gacchatīti",
  "atk-s0508a2:2838_5": "tassa sīlādīnaṃ paṭipakkhasevino lokiyopi tāva sīlādiguṇo pāripūriṃ na gacchati, pageva lokuttaro.",
  "atk-s0508a2:2839_0": "Tattha kāraṇamāha “yañhi kicca”ntiādinā. Bhikkhuno hi pabbajitakālato paṭṭhāya aparimāṇasīlakkhandhagopanaṃ",
  "atk-s0508a2:2839_1": "araññavāso dhutaṅgapariharaṇaṃ bhāvanārāmatāti evamādi kiccaṃ nāma. Yehi pana idaṃ",
  "atk-s0508a2:2839_2": "yathāvuttaṃ attano kiccaṃ, taṃ apaviddhaṃ akaraṇena chaḍḍitaṃ. Akiccanti pattamaṇḍanaṃ",
  "atk-s0508a2:2839_3": "cīvarakāyabandhanaaṃsabaddhachattupāhanatālavaṇṭadhammakaraṇamaṇḍananti evamādi parikkhāramaṇḍanaṃ",
  "atk-s0508a2:2839_4": "paccayabāhuliyanti evamādi bhikkhuno akiccaṃ nāma, taṃ kayirati, tesaṃ mānanaḷaṃ",
  "atk-s0508a2:2839_5": "ukkhipitvā caraṇena unnaḷānaṃ sativossaggena pamattānaṃ cattāropi āsavā vaḍḍhanti.",
  "atk-s0508a2:2840_0": "Yesaṃ pana paññādiguṇo vaḍḍhati, te dassetuṃ “yesa”ntiādi vuttaṃ. Tattha susamāraddhāti",
  "atk-s0508a2:2840_1": "suṭṭhu paggahitā. Kāyagatā satīti, kāyānupassanābhāvanā. Akiccaṃ teti te etaṃ pattamaṇḍanādiakiccaṃ.",
  "atk-s0508a2:2840_2": "Na sevantīti na karonti. Kicceti, pabbajitakālato paṭṭhāya kattabbe aparimāṇasīlakkhandhagopanādike.",
  "atk-s0508a2:2840_3": "Sātaccakārinoti satatakārino tesaṃ satiyā avippavāsena satānaṃ sātthakasampajaññaṃ,",
  "atk-s0508a2:2840_4": "sappāyasampajaññaṃ, gocarasampajaññaṃ, asammohasampajaññanti catūhi sampajaññehi",
  "atk-s0508a2:2840_5": "sampajānānaṃ, cattāropi āsavā atthaṃ gacchanti parikkhayaṃ abhāvaṃ gacchantīti attho.",
  "atk-s0508a2:2841_0": "Idāni attano santike ṭhitabhikkhūnaṃ ovādaṃ dento “ujumaggamhī”ti gāthamāha. Tattha",
  "atk-s0508a2:2841_1": "ujumaggamhi akkhāteti antadvayaparivajjanena kāyavaṅkādippahānena ca ujuke majjhimapaṭipadābhūte",
  "atk-s0508a2:2841_2": "ariyamagge satthārā bhāsite. Gacchathāti paṭipajjatha. Mā nivattathāti antarā vosānaṃ",
  "atk-s0508a2:2841_3": "māpajjatha. Attanā codayattānanti idha atthakāmo kulaputto apāyabhayapaccavekkhaṇādinā",
  "atk-s0508a2:2841_4": "attanāva attānaṃ codento. Nibbānamabhihārayeti, attānaṃ nibbānaṃ abhihareyya upaneyya,",
  "atk-s0508a2:2841_5": "yathā naṃ sacchikaroti, tathā paṭipajjeyyāti attho.",
  "atk-s0508a2:2842_0": "Idāni mayāpi evameva paṭipannanti, attano paṭipattiṃ dassetuṃ “accāraddhamhī”tiādi",
  "atk-s0508a2:2842_1": "vuttaṃ. Accāraddhamhi vīriyamhīti vipassanaṃ bhāventena mayā samādhinā vīriyaṃ samarasaṃ",
  "atk-s0508a2:2842_2": "akatvā ativiya vīriye paggahite. Accāraddhavīriyatā cassa heṭṭhā vuttāyeva. Vīṇopamaṃ",
  "atk-s0508a2:2842_3": "karitvā meti āyasmato soṇassa “ye kho keci bhagavato sāvakā āraddhavīriyā viharanti.",
  "atk-s0508a2:2842_4": "Ahaṃ tesaṃ aññataro, atha ca pana me nānupādāya āsavehi cittaṃ vimuccati, tasmāhaṃ",
  "atk-s0508a2:2842_5": "vibbhamissāmī”ti citte uppanne satthā iddhiyā tassa sammukhe attānaṃ dassetvā “kasmā",
  "atk-s0508a2:2842_6": "tvaṃ, soṇa, ‘vibbhamissāmī’ti cittaṃ uppādesi, kusalo tvaṃ pubbe agāriyabhūto vīṇāya",
  "atk-s0508a2:2842_7": "tantissare”ti pucchitvā tena “evaṃ, bhante”ti vutte “taṃ kiṃ maññasi, soṇa? Yadā",
  "atk-s0508a2:2842_8": "te vīṇāya tantiyo accāyatā honti, api nu te vīṇā tasmiṃ samaye saravatī vā hoti kammaññā",
  "atk-s0508a2:2842_9": "vāti? No hetaṃ, bhante! Taṃ kiṃ maññasi, soṇa, yadā te vīṇāya tantiyo atisithilā",
  "atk-s0508a2:2842_10": "honti, api nu te vīṇā tasmiṃ samaye saravatī vā hoti kammaññā vāti? No hetaṃ, bhante.",
  "atk-s0508a2:2842_11": "Taṃ kiṃ maññasi, soṇa, yadā pana te vīṇāya tantiyo neva accāyatā honti, nātisithilā",
  "atk-s0508a2:2842_12": "same guṇe patiṭṭhitā, api nu te vīṇā tasmiṃ samaye saravatī vā hoti kammaññā vāti?",
  "atk-s0508a2:2842_13": "Evaṃ, bhante. Evameva kho, soṇa, accāraddhavīriyaṃ uddhaccāya saṃvattati, atilīnavīriyaṃ",
  "atk-s0508a2:2842_14": "kosajjāya saṃvattati, tasmātiha tvaṃ, soṇa, vīriyasamataṃ adhiṭṭhaha, indriyānañca",
  "atk-s0508a2:2842_15": "samataṃ paṭivijjhā”ti evaṃ vīṇaṃ upamaṃ katvā pavattitena vīṇopamovādena mayhaṃ dhammaṃ",
  "atk-s0508a2:2842_16": "desesi. Tassāhaṃ vacanaṃ sutvāti tassa bhagavato vacanaṃ vīṇopamovādaṃ sutvā antarā",
  "atk-s0508a2:2842_17": "uppannaṃ vibbhamitukāmataṃ pahāya satthu sāsane rato abhirato vihariṃ.",
  "atk-s0508a2:2843_0": "Viharanto ca samathaṃ paṭipādesiṃ vīriyasamataṃ yojento saddhāpaññānaṃ viya samādhivīriyānaṃ",
  "atk-s0508a2:2843_1": "samarasataṃ uppādento jhānādhiṭṭhānaṃ vipassanāsamādhiṃ sampādesiṃ vipassanaṃ ussukkāpesiṃ.",
  "atk-s0508a2:2843_2": "Tattha payojanaṃ āha “uttamatthassa pattiyā”ti. Uttamatthassa pattiyāti arahattādhigamāyāti attho.",
  "atk-s0508a2:2844_0": "Idāni yathā paṭipannassa samathavipassanā sampajjiṃsu, taṃ aññāpadesena dassento",
  "atk-s0508a2:2844_1": "“nekkhamme”tiādimāha. Tattha nekkhammeti pabbajjādike kāmanissaraṇe. Adhimuttassāti",
  "atk-s0508a2:2844_2": "tattha ninnapoṇapabbhārabhāvena yuttappayuttassa, paṭhamaṃ tāva pabbajjābhimukho",
  "atk-s0508a2:2844_3": "hutvā kāme pahāya pabbajitvā ca sīlavisodhanaṃ araññavāso dhutaṅgapariharaṇaṃ bhāvanābhiyogoti",
  "atk-s0508a2:2844_4": "evamādīsu anavajjadhammesu yuttappayuttassāti attho. Pavivekañca cetasoti cetaso",
  "atk-s0508a2:2844_5": "pavivekañca adhimuttassa evaṃ nekkhammādhimuttassa sato catukkapañcakajjhānānaṃ nibbattanena",
  "atk-s0508a2:2844_6": "viveke yuttassa payuttassa. Abyābajjhādhimuttassāti abyābajjhe nidukkhatāya adhimuttassa",
  "atk-s0508a2:2844_7": "jhānasamāpattiyo nibbattetvā samathasukhe yuttappayuttassa. Upādānakkhayassa cāti",
  "atk-s0508a2:2844_8": "catunnampi upādānānaṃ khayante arahatte adhimuttassa. Bhummatthe hi etaṃ sāmivacanaṃ.",
  "atk-s0508a2:2844_9": "Taṃ yathādhigataṃ jhānaṃ pādakaṃ katvā arahattādhigamāya vipassanaṃ anuyuñjantassāti attho.",
  "atk-s0508a2:2845_0": "Taṇhakkhayādhimuttassāti taṇhā khīyati etthāti taṇhakkhayo, nibbānaṃ, tasmiṃ adhimuttassa",
  "atk-s0508a2:2845_1": "upādiṃ bhayato, anupādiñca khemato dassanena nirodhe ninnapoṇapabbhārassa. Asammohañca",
  "atk-s0508a2:2845_2": "cetasoti asammohasampajaññavasena cittassa asammohapavattiṃ sammohasamucchindanena",
  "atk-s0508a2:2845_3": "vā cittassa asammohabhūtaṃ ariyamaggaṃ adhimuttassa. Disvā āyatanuppādanti cakkhādīnaṃ",
  "atk-s0508a2:2845_4": "āyatanānaṃ yathāsakapaccayehi khaṇe khaṇe uppādaṃ, tappaṭipakkhato nirodhañca vipassanāpaññāsahitāya",
  "atk-s0508a2:2845_5": "maggapaññāya disvā dassanahetu sammā cittaṃ vimuccatīti sammā hetunā ñāyena maggapaṭipāṭiyā",
  "atk-s0508a2:2845_6": "sabbāsavato cittaṃ vimuccati.",
  "atk-s0508a2:2846_0": "“Tassa sammā vimuttassā”tiādīsu ayaṃ saṅkhepattho – tassa vuttanayena sammadeva sabbasaṃkilesato",
  "atk-s0508a2:2846_1": "vimuttassa, tato eva accantupasamena santacittassa khīṇāsavabhikkhuno katassa kusalassa",
  "atk-s0508a2:2846_2": "akusalassa vā upacayo natthi maggeneva samugghātitattā, pariññādibhedaṃ karaṇīyaṃ",
  "atk-s0508a2:2846_3": "na vijjati katakiccattā. Evaṃ bhūtassa yathā ekaghano selo pabbato pakativātena na",
  "atk-s0508a2:2846_4": "samīrati na saṃkampati, evaṃ iṭṭhā ca aniṭṭhā ca rūpādayo ārammaṇadhammā tādino tādibhāvappattassa",
  "atk-s0508a2:2846_5": "ṭhitaṃ anejaṃ pahīnasabbasokatāya visaṃyuttaṃ cittaṃ nappavedhanti na cālenti. Assa",
  "atk-s0508a2:2846_6": "ca ārammaṇadhammassa kālena kālaṃ phalasamāpattiṃ samāpajjitvā vipassanto vayaṃ nirodhaṃ",
  "atk-s0508a2:2846_7": "khaṇe khaṇe bhijjanasabhāvaṃ anupassatīti aññaṃ byākāsi.",
  "atk-s0508a2:2847": "Soṇakoḷivisattheragāthāvaṇṇanā niṭṭhitā.",
  "atk-s0508a2:2848": "Terasanipātavaṇṇanā niṭṭhitā.",
  "atk-s0508a2:2849": "14. Cuddasakanipāto",
  "atk-s0508a2:2850": "1. Khadiravaniyarevatattheragāthāvaṇṇanā",
  "atk-s0508a2:2851_0": "Cuddasakanipāte yadā ahantiādikā āyasmato khadiravaniyarevatattherassa gāthā. Kā",
  "atk-s0508a2:2851_1": "uppatti? Kāmañcimassa therassa gāthā heṭṭhā ekakanipāte āgatā. Tattha panassa attano",
  "atk-s0508a2:2851_2": "bhāgineyyesu satijananamattaṃ dassitanti tassā ekakanipāte saṅgaho kato. Imā pana",
  "atk-s0508a2:2851_3": "therassa pabbajitakālato paṭṭhāya yāva parinibbānā paṭipattipakāsitā gāthā imasmiṃ",
  "atk-s0508a2:2851_4": "cuddasakanipāte saṅgahaṃ āropitā. Tattha aṭṭhuppatti heṭṭhā vuttāyeva. Ayaṃ pana",
  "atk-s0508a2:2851_5": "viseso – thero kira arahattaṃ patvā kālena kālaṃ satthu dhammasenāpatippabhūtīnaṃ",
  "atk-s0508a2:2851_6": "mahātherānañca upaṭṭhānaṃ gantvā katipāhameva tattha vasitvā khadiravanameva paccāgantvā",
  "atk-s0508a2:2851_7": "phalasamāpattisukhena brahmavihārehi ca vītināmeti. Evaṃ gacchante kāle jiṇṇo vuḍḍho",
  "atk-s0508a2:2851_8": "vayo anuppatto ahosi. So ekadivasaṃ buddhupaṭṭhānaṃ gacchanto antarāmagge sāvatthiyā",
  "atk-s0508a2:2851_9": "avidūre araññe vasi. Tena ca samayena corā nagare katakammā ārakkhamanussehi anubandhā",
  "atk-s0508a2:2851_10": "palāyantā therassa samīpe gahitabhaṇḍaṃ chaḍḍetvā palāyiṃsu. Manussā anudhāvantā",
  "atk-s0508a2:2851_11": "therassa samīpe bhaṇḍaṃ disvā theraṃ bandhitvā “coro”ti saññāya gahetvā rañño dassesuṃ,",
  "atk-s0508a2:2851_12": "“ayaṃ, deva, coro”ti. Rājā theraṃ muñcāpetvā, “kiṃ, bhante, tumhehi idaṃ corikakammaṃ",
  "atk-s0508a2:2851_13": "kataṃ vā, no vā”ti pucchi. Thero kiñcāpi jātito paṭṭhāya attanā tādisaṃ na katapubbaṃ,",
  "atk-s0508a2:2851_14": "taṃ pabbajitato paṭṭhāya pana akatabhāvassa, sabbaso kilesānaṃ samucchinnattā tādisassa",
  "atk-s0508a2:2851_15": "karaṇe abhabbatāya pakāsanatthaṃ samīpe ṭhitānaṃ bhikkhūnaṃ rañño ca dhammaṃ desento –",
  "atk-s0508a2:2852": "645.",
  "atk-s0508a2:2853": "“Yadā ahaṃ pabbajito, agārasmānagāriyaṃ;",
  "atk-s0508a2:2854": "Nābhijānāmi saṅkappaṃ, anariyaṃ dosasaṃhitaṃ.",
  "atk-s0508a2:2855": "646.",
  "atk-s0508a2:2856": "“‘Ime haññantu vajjhantu, dukkhaṃ pappontu pāṇino’;",
  "atk-s0508a2:2857": "Saṅkappaṃ nābhijānāmi, imasmiṃ dīghamantare.",
  "atk-s0508a2:2858": "647.",
  "atk-s0508a2:2859": "“Mettañca abhijānāmi, appamāṇaṃ subhāvitaṃ;",
  "atk-s0508a2:2860": "Anupubbaṃ paricitaṃ, yathā buddhena desitaṃ.",
  "atk-s0508a2:2861": "648.",
  "atk-s0508a2:2862": "“Sabbamitto sabbasakho, sabbabhūtānukampako;",
  "atk-s0508a2:2863": "Mettacittañca bhāvemi, abyāpajjarato sadā.",
  "atk-s0508a2:2864": "649.",
  "atk-s0508a2:2865": "“Asaṃhīraṃ asaṃkuppaṃ, cittaṃ āmodayāmahaṃ;",
  "atk-s0508a2:2866": "Brahmavihāraṃ bhāvemi, akāpurisasevitaṃ.",
  "atk-s0508a2:2867": "650.",
  "atk-s0508a2:2868": "“Avitakkaṃ samāpanno, sammāsambuddhasāvako;",
  "atk-s0508a2:2869": "Ariyena tuṇhībhāvena, upeto hoti tāvade.",
  "atk-s0508a2:2870": "651.",
  "atk-s0508a2:2871": "“Yathāpi pabbato selo, acalo suppatiṭṭhito;",
  "atk-s0508a2:2872": "Evaṃ mohakkhayā bhikkhu, pabbatova na vedhati.",
  "atk-s0508a2:2873": "652.",
  "atk-s0508a2:2874": "“Anaṅgaṇassa posassa, niccaṃ sucigavesino;",
  "atk-s0508a2:2875": "Vālaggamattaṃ pāpassa, abbhamattaṃva khāyati.",
  "atk-s0508a2:2876": "653.",
  "atk-s0508a2:2877": "“Nagaraṃ yathā paccantaṃ, guttaṃ santarabāhiraṃ;",
  "atk-s0508a2:2878": "Evaṃ gopetha attānaṃ, khaṇo vo mā upaccagā.",
  "atk-s0508a2:2879": "654.",
  "atk-s0508a2:2880": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:2881": "Kālañca paṭikaṅkhāmi, nibbisaṃ bhatako yathā.",
  "atk-s0508a2:2882": "655.",
  "atk-s0508a2:2883": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:2884": "Kālañca paṭikaṅkhāmi, sampajāno patissato.",
  "atk-s0508a2:2885": "656.",
  "atk-s0508a2:2886": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:2887": "Ohito garuko bhāro, bhavanetti samūhatā.",
  "atk-s0508a2:2888": "657.",
  "atk-s0508a2:2889": "“Yassa catthāya pabbajito, agārasmānagāriyaṃ;",
  "atk-s0508a2:2890": "So me attho anuppatto, sabbasaṃyojanakkhayo.",
  "atk-s0508a2:2891": "658.",
  "atk-s0508a2:2892": "“Sampādethappamādena, esā me anusāsanī;",
  "atk-s0508a2:2893": "Handāhaṃ parinibbissaṃ vippamuttomhi sabbadhī”ti. – imā gāthā abhāsi;",
  "atk-s0508a2:2894_0": "Tatthāyaṃ apubbapadavaṇṇanā imasmiṃ dīghamantareti, yadā ahaṃ pabbajitomhi, tato",
  "atk-s0508a2:2894_1": "paṭṭhāya ayañca me carimakālo, etasmiṃ dīghamantare kāle “idaṃ mayhaṃ hotū”ti abhijjhāvasena",
  "atk-s0508a2:2894_2": "vā, “ime sattā haññantū”tiādinā byāpādavasena vā anariyaṃ dosasaṃhitaṃ saṅkappaṃ",
  "atk-s0508a2:2894_3": "nābhijānāmīti yojanā.",
  "atk-s0508a2:2895_0": "Mettañca abhijānāmīti, mijjati siniyhati etāyāti mettā, abyāpādo. Mettā etissā atthīti",
  "atk-s0508a2:2895_1": "mettā, mettābhāvanā mettābrahmavihāro, taṃ mettaṃ. Ca-saddena karuṇaṃ muditaṃ upekkhañcāti",
  "atk-s0508a2:2895_2": "itarabrahmavihāre saṅgaṇhāti. Abhijānāmīti, abhimukhato jānāmi. Adhigatañhi jhānaṃ",
  "atk-s0508a2:2895_3": "paccavekkhato paccavekkhaṇañāṇassa abhimukhaṃ hoti. Kīdisanti āha “appamāṇa”ntiādi.",
  "atk-s0508a2:2895_4": "Tañhi yathā buddhena bhagavatā desitaṃ, tathā anodissakapharaṇavasena aparimāṇasattārammaṇatāya",
  "atk-s0508a2:2895_5": "appamāṇaṃ. Paguṇabalavabhāvāpādanena suṭṭhu bhāvitattā subhāvitaṃ. Paṭhamaṃ mettā,",
  "atk-s0508a2:2895_6": "tato karuṇā, tato muditā, pacchā upekkhāti evaṃ anupubbaṃ anukkamena paricitaṃ āsevitaṃ,",
  "atk-s0508a2:2895_7": "bahulīkataṃ abhijānāmīti yojanā.",
  "atk-s0508a2:2896_0": "Sabbesaṃ sattānaṃ mitto, sabbe vā te mayhaṃ mittāti sabbamitto. Mettañhi bhāvento",
  "atk-s0508a2:2896_1": "sattānaṃ piyo hoti. Sabbasakhoti, etthāpi eseva nayo. Sabbabhūtānukampakoti, sabbasattānaṃ",
  "atk-s0508a2:2896_2": "anuggaṇhanako. Mettacittañca bhāvemīti, mettāya sahitaṃ sampayuttaṃ cittaṃ visesato",
  "atk-s0508a2:2896_3": "bhāvemi, vaḍḍhemi, pakāsemi vā akathentepi bhāvanāya ukkaṃsagatabhāvato. “Mettaṃ",
  "atk-s0508a2:2896_4": "cittañca bhāvemī”ti vā pāṭho. Tassattho heṭṭhā vuttanayova. Abyāpajjaratoti, abyāpajje",
  "atk-s0508a2:2896_5": "sattānaṃ hitūpasaṃhāre abhirato. Sadāti, sabbakālaṃ, tena tattha sātaccakiriyaṃ dasseti.",
  "atk-s0508a2:2897_0": "Asaṃhīranti na saṃhīraṃ, āsannapaccatthikena rāgena anākaḍḍhaniyaṃ. Asaṃkuppanti",
  "atk-s0508a2:2897_1": "na kuppaṃ, dūrapaccatthikena byāpādena akopiyaṃ, evaṃbhūtaṃ katvā mama mettacittaṃ",
  "atk-s0508a2:2897_2": "āmodayāmi abhippamodayāmi brahmavihāraṃ bhāvemi. Akāpurisasevitanti, kāpurisehi nīcajanehi",
  "atk-s0508a2:2897_3": "asevitaṃ, akāpurisehi vā ariyehi buddhādīhi sevitaṃ brahmaṃ seṭṭhaṃ niddosaṃ mettādivihāraṃ",
  "atk-s0508a2:2897_4": "bhāvemi vaḍḍhemīti attho.",
  "atk-s0508a2:2898_0": "Evaṃ attuddesavasena pañcahi gāthāhi attano paṭipattiṃ dassetvā idāni taṃ aññāpadesena",
  "atk-s0508a2:2898_1": "dassento “avitakka”ntiādinā catasso gāthā abhāsi. Tattha avitakkaṃ samāpannoti, vitakkavirahitaṃ",
  "atk-s0508a2:2898_2": "dutiyādijhānaṃ samāpanno, etena thero brahmavihārabhāvanāya aññāpadesena attanā dutiyādijhānādhigamamāha.",
  "atk-s0508a2:2898_3": "Yasmā panāyaṃ thero tameva jhānaṃ pādakaṃ katvā vipassanaṃ vaḍḍhetvā ekāsaneneva",
  "atk-s0508a2:2898_4": "arahattaṃ gaṇhi, tasmā tamatthaṃ aññāpadeseneva dassento “avitakkaṃ samāpanno”ti",
  "atk-s0508a2:2898_5": "vatvā “sammāsambuddhasāvako. Ariyena tuṇhībhāvena, upeto hoti tāvade”ti āha. Tattha",
  "atk-s0508a2:2898_6": "vacīsaṅkhārābhāvato avitakkāvicārā samāpatti “ariyo tuṇhībhāvo”ti vadanti. “Sannipatitānaṃ",
  "atk-s0508a2:2898_7": "vo, bhikkhave, dvayaṃ karaṇīyaṃ dhammī vā kathā ariyo vā tuṇhībhāvo”ti pana vacanato",
  "atk-s0508a2:2898_8": "yā kāci samāpatti ariyo tuṇhībhāvo nāma. Idha pana catutthajjhānikā aggaphalasamāpatti adhippetā.",
  "atk-s0508a2:2899_0": "Idāni tassādhigatattā lokadhammehi akampanīyataṃ upamāya pakāsento “yathāpi pabbato”ti",
  "atk-s0508a2:2899_1": "gāthamāha. Tattha yathāpi pabbato seloti, yathā silāmayo ekaghanaselo pabbato, na",
  "atk-s0508a2:2899_2": "paṃsupabbato na missakapabbatoti attho. Acalo suppatiṭṭhitoti, suṭṭhu patiṭṭhitamūlo",
  "atk-s0508a2:2899_3": "pakativātehi acalo akampanīyo hoti, tasmā arahattaṃ nibbānañca evaṃ mohakkhayā bhikkhu,",
  "atk-s0508a2:2899_4": "pabbatova na vedhatīti mohassa anavasesappahānā, mohamūlakattā ca sabbākusalānaṃ",
  "atk-s0508a2:2899_5": "pahīnasabbākusalo bhikkhu yathā so pabbato pakativātehi, evaṃ lokadhammehi na vedhati",
  "atk-s0508a2:2899_6": "na kampati, mohakkhayoti vā yasmā arahattaṃ nibbānañca vuccati, tasmā mohakkhayāti",
  "atk-s0508a2:2899_7": "mohakkhayassa hetu nibbānassa arahattassa ca adhigatattā catūsu ariyasaccesu suppatiṭṭhito",
  "atk-s0508a2:2899_8": "asamāpannakālepi pabbato viya na vedhati, pageva samāpannakāleti adhippāyo.",
  "atk-s0508a2:2900_0": "Idāni pāpaṃ nāmetaṃ asucisīlo eva samācarati, na ca sucisīlo, sucisīlassa pana taṃ",
  "atk-s0508a2:2900_1": "aṇumattampi bhāriyaṃ hutvā upaṭṭhātīti dassento “anaṅgaṇassā”tiādigāthamāha. Tassattho",
  "atk-s0508a2:2900_2": "– rāgādiaṅgaṇābhāvato anaṅgaṇassa sabbakālaṃ sucianavajjadhamme eva gavesantassa",
  "atk-s0508a2:2900_3": "sappurisassa vālaggamattaṃ kesaggamattaṃ pāpassa lesamattampi sakalaṃ lokadhātuṃ",
  "atk-s0508a2:2900_4": "pharitvā ṭhitaṃ abbhamattaṃ hutvā upaṭṭhāti, tasmā na evarūpe kamme mādisā āsaṅkitabbāti adhippāyo.",
  "atk-s0508a2:2901_0": "Yasmā nikkilesesupi andhabālā evarūpe apavāde samuṭṭhāpenti, tasmā atthakāmehi sakkaccaṃ",
  "atk-s0508a2:2901_1": "attā rakkhitabboti ovādaṃ dento “nagaraṃ yathā”tiādigāthamāha. Tassattho – yathā",
  "atk-s0508a2:2901_2": "pana paccantanagaravāsīhi manussehi paccantaṃ nagaraṃ dvārapākārādīni thirāni karontehi",
  "atk-s0508a2:2901_3": "saantaraṃ, uddāpaparikhādīni thirāni karontehi sabāhiranti santarabāhiraṃ guttaṃ",
  "atk-s0508a2:2901_4": "karīyati, evaṃ tumhehipi satiṃ upaṭṭhapetvā ajjhattikāni cha dvārāni pidahitvā dvārarakkhitaṃ",
  "atk-s0508a2:2901_5": "satiṃ avissajjetvā yathā gayhamānāni bāhirāni cha āyatanāni ajjhattikāni upaghātāya",
  "atk-s0508a2:2901_6": "saṃvattanti, tathā aggahaṇena tānipi thirāni katvā tesaṃ appavesāya dvārarakkhitaṃ",
  "atk-s0508a2:2901_7": "satiṃ appahāya vicarantā attānaṃ gopetha. Kasmā? Khaṇo vo mā upaccagā. Yo hi evaṃ",
  "atk-s0508a2:2901_8": "attānaṃ na gopeti, taṃ puggalaṃ buddhuppādakkhaṇo, manussattabhāvakkhaṇo, majjhimadese",
  "atk-s0508a2:2901_9": "uppattikkhaṇo, sammādiṭṭhiyā paṭiladdhakkhaṇo, channaṃ āyatanānaṃ avekallakkhaṇoti",
  "atk-s0508a2:2901_10": "sabbopi ayaṃ khaṇo atikkamati, so khaṇo tumhe mā atikkamatūti.",
  "atk-s0508a2:2902_0": "Evaṃ thero imāya gāthāya sarājikaṃ parisaṃ bhikkhū ca ovaditvā puna maraṇe jīvite",
  "atk-s0508a2:2902_1": "ca attano samacittataṃ katakiccatañca pakāsento “nābhinandāmi maraṇa”ntiādimāha.",
  "atk-s0508a2:2902_2": "Taṃ heṭṭhā vuttatthameva.",
  "atk-s0508a2:2903_0": "Evaṃ pana vatvā attano parinibbānakālaṃ upaṭṭhitaṃ disvā saṅkhepeneva nesaṃ ovādaṃ",
  "atk-s0508a2:2903_1": "datvā parinibbānaṃ pavedento osānagāthamāha. Tattha sampādethappamādenāti sampādetabbaṃ",
  "atk-s0508a2:2903_2": "dānasīlādiṃ appamādena sampādetha, diṭṭhadhammikasamparāyikapabhede gahaṭṭhavatte",
  "atk-s0508a2:2903_3": "sīlānurakkhaṇe samathaanuyoge vipassanābhāvanāya ca appamattā hotha. Esā me anusāsanīti",
  "atk-s0508a2:2903_4": "dānasīlādīsu na pamajjathāti esā mama anusiṭṭhi ovādo.",
  "atk-s0508a2:2904_0": "Evaṃ sikhāpattaṃ parahitapaṭipattiṃ dīpetvā attahitapaṭipattiyāpi matthakaṃ gaṇhanto",
  "atk-s0508a2:2904_1": "“handāhaṃ parinibbissaṃ, vippamuttomhi sabbadhī”ti āha. Tattha vippamuttomhi sabbadhīti",
  "atk-s0508a2:2904_2": "sabbaso kilesehi bhavehi ca vippamutto amhi, tasmā ekaṃsena parinibbāyissāmīti.",
  "atk-s0508a2:2905": "Evaṃ pana vatvā ākāse pallaṅkena nisinno tejodhātuṃ samāpajjitvā pajjalanto anupādisesāya nibbānadhātuyā parinibbāyi.",
  "atk-s0508a2:2906": "Khadiravaniyarevatattheragāthāvaṇṇanā niṭṭhitā.",
  "atk-s0508a2:2907": "2. Godattattheragāthāvaṇṇanā",
  "atk-s0508a2:2908_0": "Yathāpi bhaddotiādikā āyasmato godattattherassa gāthā. Kā uppatti? Ayampi purimabuddhesu",
  "atk-s0508a2:2908_1": "katādhikāro tattha tattha bhave vivaṭṭūpanissayaṃ kusalaṃ upacinitvā devamanussesu",
  "atk-s0508a2:2908_2": "saṃsaranto imasmiṃ buddhuppāde sāvatthiyaṃ satthavāhakule nibbatto. Godattoti nāmena",
  "atk-s0508a2:2908_3": "vayappatto pitari kālaṅkate kuṭumbaṃ saṇṭhapento pañcahi sakaṭasatehi bhaṇḍaṃ ādāya",
  "atk-s0508a2:2908_4": "aparāparaṃ sañcaritvā vāṇijjena jīvikaṃ kappeti yathāvibhavaṃ puññānipi karoti. So",
  "atk-s0508a2:2908_5": "ekadivasaṃ antarāmagge dhure yuttagoṇe vahituṃ asakkonte patite manussesu taṃ vuṭṭhāpetuṃ",
  "atk-s0508a2:2908_6": "asakkontesu sayameva gantvā taṃ naṅguṭṭhe gāḷhaṃ vijjhi. Goṇo “ayaṃ asappuriso mama",
  "atk-s0508a2:2908_7": "balābalaṃ ajānanto gāḷhaṃ vijjhatī”ti kuddho manussavācāya, “bho godatta, ahaṃ ettakaṃ",
  "atk-s0508a2:2908_8": "kālaṃ attano balaṃ aniguhanto tuyhaṃ bhāraṃ vahiṃ, ajja pana asamatthabhāvena patitaṃ",
  "atk-s0508a2:2908_9": "maṃ ativiya bādhasi, hotu, ito cavitvā nibbattanibbattaṭṭhāne taṃ bādhetuṃ samattho",
  "atk-s0508a2:2908_10": "paṭisattu bhaveyya”nti patthanānurūpena akkosi. Taṃ sutvā godatto “evaṃ nāma satte",
  "atk-s0508a2:2908_11": "bādhetvā kiṃ imāya jīvikāyā”ti saṃvegajāto sabbaṃ vibhavaṃ pahāya aññatarassa mahātherassa",
  "atk-s0508a2:2908_12": "santike pabbajitvā vipassanāya kammaṃ karonto nacirasseva arahattaṃ patvā samāpattisukhena",
  "atk-s0508a2:2908_13": "vītināmento ekadivasaṃ attano santikaṃ upagatānaṃ gahaṭṭhapabbajitānaṃ ariyagaṇānaṃ",
  "atk-s0508a2:2908_14": "lokadhamme ārabbha dhammaṃ kathento –",
  "atk-s0508a2:2909": "659.",
  "atk-s0508a2:2910": "“Yathāpi bhaddo ājañño, dhure yutto dhurassaho;",
  "atk-s0508a2:2911": "Mathito atibhārena, saṃyugaṃ nātivattati.",
  "atk-s0508a2:2912": "660.",
  "atk-s0508a2:2913": "“Evaṃ paññāya ye tittā, samuddo vārinā yathā;",
  "atk-s0508a2:2914": "Na pare atimaññanti, ariyadhammova pāṇinaṃ.",
  "atk-s0508a2:2915": "661.",
  "atk-s0508a2:2916": "“Kāle kālavasaṃ pattā, bhavābhavavasaṃ gatā;",
  "atk-s0508a2:2917": "Narā dukkhaṃ nigacchanti, tedha socanti māṇavā.",
  "atk-s0508a2:2918": "662.",
  "atk-s0508a2:2919": "“Unnatā sukhadhammena, dukkhadhammena conatā;",
  "atk-s0508a2:2920": "Dvayena bālā haññanti, yathābhūtaṃ adassino.",
  "atk-s0508a2:2921": "663.",
  "atk-s0508a2:2922": "“Ye ca dukkhe sukhasmiñca, majjhe sibbinimaccagū;",
  "atk-s0508a2:2923": "Ṭhitā te indakhīlova, na te unnataonatā.",
  "atk-s0508a2:2924": "664.",
  "atk-s0508a2:2925": "“Na heva lābhe nālābhe, na yase na ca kittiyā;",
  "atk-s0508a2:2926": "Na nindāyaṃ pasaṃsāya, na te dukkhe sukhamhi ca.",
  "atk-s0508a2:2927": "665.",
  "atk-s0508a2:2928": "“Sabbattha te na limpanti, udabinduva pokkhare;",
  "atk-s0508a2:2929": "Sabbattha sukhitā dhīrā, sabbattha aparājitā.",
  "atk-s0508a2:2930": "666.",
  "atk-s0508a2:2931": "“Dhammena ca alābho yo, yo ca lābho adhammiko;",
  "atk-s0508a2:2932": "Alābho dhammiko seyyo, yañce lābho adhammiko.",
  "atk-s0508a2:2933": "667.",
  "atk-s0508a2:2934": "“Yaso ca appabuddhīnaṃ, viññūnaṃ ayaso ca yo;",
  "atk-s0508a2:2935": "Ayasova seyyo viññūnaṃ, na yaso appabuddhinaṃ.",
  "atk-s0508a2:2936": "668.",
  "atk-s0508a2:2937": "“Dummedhehi pasaṃsā ca, viññūhi garahā ca yā;",
  "atk-s0508a2:2938": "Garahāva seyyo viññūhi, yañce bālappasaṃsanā.",
  "atk-s0508a2:2939": "669.",
  "atk-s0508a2:2940": "“Sukhañca kāmamayikaṃ, dukkhañca pavivekiyaṃ;",
  "atk-s0508a2:2941": "Pavivekadukkhaṃ seyyo, yañce kāmamayaṃ sukhaṃ.",
  "atk-s0508a2:2942": "670.",
  "atk-s0508a2:2943": "“Jīvitañca adhammena, dhammena maraṇañca yaṃ;",
  "atk-s0508a2:2944": "Maraṇaṃ dhammikaṃ seyyo, yañce jīve adhammikaṃ.",
  "atk-s0508a2:2945": "671.",
  "atk-s0508a2:2946": "“Kāmakopappahīnā ye, santacittā bhavābhave;",
  "atk-s0508a2:2947": "Caranti loke asitā, natthi tesaṃ piyāpiyaṃ.",
  "atk-s0508a2:2948": "672.",
  "atk-s0508a2:2949": "“Bhāvayitvāna bojjhaṅge, indriyāni balāni ca;",
  "atk-s0508a2:2950": "Pappuyya paramaṃ santiṃ, parinibbantināsavā”ti. – imā gāthā abhāsi;",
  "atk-s0508a2:2951_0": "Tattha ājaññoti, usabhājānīyo. Dhure yuttoti, sakaṭadhure yojito. Dhurassahoti, dhuravāho.",
  "atk-s0508a2:2951_1": "Gāthāsukhatthañcettha dvisakārato niddeso kato, sakaṭabhāraṃ vahituṃ samatthoti attho.",
  "atk-s0508a2:2951_2": "Mathito atibhārenāti, atibhārena garubhārena pīḷito. “Maddito”tipi pāḷi, so evattho.",
  "atk-s0508a2:2951_3": "Saṃyuganti, attano khandhe ṭhapitaṃ yugaṃ nātivattati na atikkāmeti, sammā yo uddharitvā",
  "atk-s0508a2:2951_4": "dhuraṃ chaḍḍetvā na tiṭṭhati. Evanti yathā so dhorayho attano bhadrājānīyatāya attano",
  "atk-s0508a2:2951_5": "dhīravīratāya attano bhāraṃ nātivattati na pariccajati, evaṃ ye vārinā viya mahāsamuddo",
  "atk-s0508a2:2951_6": "lokiyalokuttarāya paññāya tittā dhātā paripuṇṇā, te pare nihīnapaññe na atimaññanti,",
  "atk-s0508a2:2951_7": "na paribhavanti. Tattha kāraṇamāha “ariyadhammova pāṇina”nti, pāṇinaṃ sattesu ayaṃ",
  "atk-s0508a2:2951_8": "ariyānaṃ dhammo yadidaṃ tesaṃ paññāya pāripūriṃ gatattā lābhādinā attānukkaṃsanaṃ",
  "atk-s0508a2:2951_9": "viya alābhādinā paresaṃ avambhanaṃ.",
  "atk-s0508a2:2952_0": "Evaṃ paññāpāripūriyā ariyānaṃ sukhavihāraṃ dassetvā tadabhāvato anariyānaṃ dukkhavihāraṃ",
  "atk-s0508a2:2952_1": "dassetuṃ “kāle”tiādi vuttaṃ. Tattha kāleti lābhālābhādinā samaṅgībhūtakāle. Kālavasaṃ",
  "atk-s0508a2:2952_2": "pattāti lābhādikālassa ca vasaṃ upagatā, lābhādinā somanassitā alābhādinā ca domanassitāti",
  "atk-s0508a2:2952_3": "attho. Bhavābhavavasaṃ gatāti bhavassa abhavassa ca vasaṃ upagatā vuddhihāniyo anuvattantā",
  "atk-s0508a2:2952_4": "te. Narā dukkhaṃ nigacchanti, tedha socanti māṇavāti te narā “māṇavā”ti laddhanāmā",
  "atk-s0508a2:2952_5": "sattā lābhālābhādivasena vuddhihānivasena anurodhapaṭivirodhaṃ āpannā idhaloke socanti,",
  "atk-s0508a2:2952_6": "paraloke ca nirayādidukkhaṃ gacchanti pāpuṇantīti attho.",
  "atk-s0508a2:2953_0": "“Unnatā”tiādināpi lokadhammavasena sattānaṃ anatthappattimeva dasseti. Tattha unnatā",
  "atk-s0508a2:2953_1": "sukhadhammenāti sukhahetunā sukhapaccayena bhogasampattiādinā unnatiṃ gatā, bhogamadādinā",
  "atk-s0508a2:2953_2": "mattāti attho. Dukkhadhammena conatāti dukkhahetunā dukkhapaccayena bhogavipattiādinā",
  "atk-s0508a2:2953_3": "nihīnataṃ gatā dāliddiyādinā kāpaññataṃ pattā. Dvayenāti yathāvuttena unnationatidvayena",
  "atk-s0508a2:2953_4": "lābhālābhādidvayena vā bālaputhujjanā haññanti, anurodhapaṭivirodhavasena vibādhīyanti",
  "atk-s0508a2:2953_5": "pīḷiyanti. Kasmā? Yathābhūtaṃ adassino yasmā te dhammasabhāvaṃ yāthāvato nabbhaññaṃsu,",
  "atk-s0508a2:2953_6": "pariññātakkhandhā pahīnakilesā ca na honti, tasmāti attho. “Yathābhūtaṃ adassanā”tipi",
  "atk-s0508a2:2953_7": "paṭhanti, adassanahetūti attho. Ye ca dukkhe sukhasmiñca, majjhe sibbinimaccagūti",
  "atk-s0508a2:2953_8": "ye pana ariyā dukkhavedanāya sukhavedanāya majjhattatāvedanāya ca tappaṭibaddhaṃ",
  "atk-s0508a2:2953_9": "chandarāgabhūtaṃ sibbiniṃ taṇhaṃ aggamaggādhigamena accagū atikkamiṃsu, te indakhīlo",
  "atk-s0508a2:2953_10": "viya vātehi lokadhammehi asampakampiyā ṭhitā, na te unnataonatā, kadācipi unnatā",
  "atk-s0508a2:2953_11": "vā onatā vā na honti sabbaso anunayapaṭighābhāvato.",
  "atk-s0508a2:2954_0": "Evaṃ vedanādhiṭṭhānaṃ arahato anupalepaṃ dassetvā idāni lokadhamme vibhajitvā sabbatthakamevassa",
  "atk-s0508a2:2954_1": "anupalepaṃ dassento “na hevā”tiādimāha. Tattha lābheti cīvarādīnaṃ paccayānaṃ paṭilābhe.",
  "atk-s0508a2:2954_2": "Alābheti tesaṃyeva appaṭilābhe apagame. Na yaseti parivārahāniyaṃ akittiyañca. Kittiyāti",
  "atk-s0508a2:2954_3": "parammukhā kittane patthaṭayasatāyaṃ. Nindāyanti sammukhā garahāyaṃ. Pasaṃsāyanti,",
  "atk-s0508a2:2954_4": "paccakkhato guṇābhitthavane. Dukkheti dukkhe uppanne. Sukheti etthāpi eseva nayo.",
  "atk-s0508a2:2955_0": "Sabbatthāti sabbasmiṃ yathāvutte aṭṭhavidhepi lokadhamme, sabbattha vā rūpādike visaye",
  "atk-s0508a2:2955_1": "te khīṇāsavā na limpanti sabbaso pahīnakilesattā. Yathā kiṃ? Udabinduva pokkhare",
  "atk-s0508a2:2955_2": "yathā kamaladale jalabindu allīyitvā ṭhitampi tena na limpati, jalabindunā ca kamaladalaṃ,",
  "atk-s0508a2:2955_3": "aññadatthu visaṃsaṭṭhameva, evametepi upaṭṭhite lābhādike, āpāthagate rūpādiārammaṇe",
  "atk-s0508a2:2955_4": "ca visaṃsaṭṭhā evaṃ. Tato eva dhīrā paṇḍitā sabbattha lābhādīsu ñāṇamukhena piyanimittānaṃ",
  "atk-s0508a2:2955_5": "sokādīnañca abhāvato sukhitā lābhādīhi ca anabhibhavanīyato sabbattha aparājitāva honti.",
  "atk-s0508a2:2956_0": "Idāni lābhālābhādīsu seyyaṃ niddhāretvā dassento “dhammenā”tiādimāha. Tattha dhammena",
  "atk-s0508a2:2956_1": "ca alābho yoti yo dhammaṃ rakkhantassa taṃnimittaṃ alābho lābhābhāvo, lābhahāni.",
  "atk-s0508a2:2956_2": "Yo ca lābho adhammiko adhammena aññāyena buddhapaṭikuṭṭhena vidhinā uppanno, tesu",
  "atk-s0508a2:2956_3": "dvīsu alābho dhammiko dhammāvaho seyyo, yādisaṃ lābhaṃ parivajjantassa akusalā dhammā",
  "atk-s0508a2:2956_4": "parihāyanti, kusalā dhammā abhivaḍḍhanti, tādiso alābho pāsaṃsataro atthāvaho. Yañce",
  "atk-s0508a2:2956_5": "lābho adhammikoti yo lābho adhammena uppanno, so na seyyoti adhippāyo.",
  "atk-s0508a2:2957_0": "Yaso ca appabuddhīnaṃ, viññūnaṃ ayaso ca yoti yo appabuddhīnaṃ duppaññānaṃ vasena",
  "atk-s0508a2:2957_1": "puggalassa yaso labbhati, yo ca viññūnaṃ paṇḍitānaṃ vasena ayaso yasahāni. Imesu",
  "atk-s0508a2:2957_2": "dvīsu ayasova seyyo viññūnaṃ. Te hissa yathā akusalā dhammā parihāyanti, kusalā dhammā",
  "atk-s0508a2:2957_3": "abhivaḍḍhanti, evaṃ yasahāniṃ iccheyyuṃ, tathā ca bhabbajātiko taṃ aguṇaṃ pahāya",
  "atk-s0508a2:2957_4": "guṇe patiṭṭheyya. Na yaso appabuddhīnanti duppaññānaṃ vasena yaso seyyo hoti, te",
  "atk-s0508a2:2957_5": "hi abhūtaguṇābhibyāhāravasenāpi naṃ uppādeyyuṃ, so cassa idha ceva viññūgarahādinā",
  "atk-s0508a2:2957_6": "samparāye ca duggatiyaṃ dukkhaparikkilesādinā anatthāvaho. Tenāha bhagavā – “lābho",
  "atk-s0508a2:2957_7": "siloko sakkāro, micchāladdho ca yo yaso”ti “sakkāro kāpurisaṃ hantī”ti ca.",
  "atk-s0508a2:2958": "Dummedhehīti, nippaññehi. Yañce bālappasaṃsanāti bālehi aviddasūhi yā nāma pasaṃsanā.",
  "atk-s0508a2:2959_0": "Kāmamayikanti vatthukāmamayaṃ, kāmaguṇe paṭicca uppannaṃ. Dukkhañca pavivekiyanti",
  "atk-s0508a2:2959_1": "pavivekato nibbattaṃ kāyakilamathavasena pavattaṃ visamāsanupatāpādihetukaṃ kāyikaṃ",
  "atk-s0508a2:2959_2": "dukkhaṃ, taṃ pana nirāmisavivaṭṭūpanissayatāya viññūnaṃ pāsaṃsā. Tena vuttaṃ “pavivekadukkhaṃ seyyo”ti.",
  "atk-s0508a2:2960_0": "Jīvitañca adhammenāti adhammena jīvikakappanaṃ jīvitahetu adhammacaraṇaṃ. Dhammena",
  "atk-s0508a2:2960_1": "maraṇaṃ nāma “imaṃ nāma pāpaṃ akarontaṃ taṃ māressāmī”ti kenaci vutte mārentepi tasmiṃ",
  "atk-s0508a2:2960_2": "pāpaṃ akatvā dhammaṃ avikopentassa dhammahetumaraṇaṃ dhammikaṃ seyyoti tādisaṃ maraṇaṃ",
  "atk-s0508a2:2960_3": "dhammato anapetattā dhammikaṃ saggasampāpanato nibbānupanissayato ca viññūnaṃ pāsaṃsataraṃ. Tathā hi vuttaṃ –",
  "atk-s0508a2:2961": "“Caje dhanaṃ aṅgavarassa hetu, aṅgaṃ caje jīvitaṃ rakkhamāno;",
  "atk-s0508a2:2962": "Aṅgaṃ dhanaṃ jīvitañcāpi sabbaṃ, caje naro dhammamanussaranto”ti. ;",
  "atk-s0508a2:2963": "Yañce jīve adhammikanti puriso yaṃ dhammato apetaṃ jīvikaṃ jīveyya, taṃ na seveyya viññūhi garahitattā apāyasampāpanato cāti adhippāyo.",
  "atk-s0508a2:2964": "Idāni yathāvuttaṃ khīṇāsavānaṃ anupalepaṃ kāraṇato dassento “kāmakopapahīnā”tiādigāthamāha.",
  "atk-s0508a2:2965_0": "Tattha kāmakopapahīnāti ariyamaggena sabbasova pahīnā anurodhapaṭivirodhā. Santacittā",
  "atk-s0508a2:2965_1": "bhavābhaveti khuddake ceva mahante ca bhave anavasesapahīnakilesapariḷāhatāya vūpasantacittā.",
  "atk-s0508a2:2965_2": "Loketi khandhādiloke. Asitāti taṇhādiṭṭhinissayavasena anissitā. Natthi tesaṃ piyāpiyanti",
  "atk-s0508a2:2965_3": "tesaṃ khīṇāsavānaṃ katthaci lābhādike rūpādivisaye ca piyaṃ vā apiyaṃ vā natthi,",
  "atk-s0508a2:2965_4": "taṃnimittānaṃ kilesānaṃ sabbaso samucchinnattā.",
  "atk-s0508a2:2966_0": "Idāni yāya bhāvanāya te evarūpā jātā, taṃ dassetvā anupādisesāya nibbānadhātuyā desanāya",
  "atk-s0508a2:2966_1": "kūṭaṃ gaṇhanto “bhāvayitvānā”ti osānagāthamāha. Tattha pappuyyāti, pāpuṇitvā. Sesaṃ",
  "atk-s0508a2:2966_2": "heṭṭhā vuttanayameva. Imā eva ca gāthā therassa aññābyākaraṇāpi ahesuṃ.",
  "atk-s0508a2:2967": "Godattattheragāthāvaṇṇanā niṭṭhitā.",
  "atk-s0508a2:2968": "Cuddasakanipātavaṇṇanā niṭṭhitā.",
  "atk-s0508a2:2969": "15. Soḷasakanipāto",
  "atk-s0508a2:2970": "1. Aññāsikoṇḍaññattheragāthāvaṇṇanā",
  "atk-s0508a2:2971_0": "Soḷasakanipāte esa bhiyyotiādikā āyasmato aññāsikoṇḍaññattherassa gāthā. Kā uppatti?",
  "atk-s0508a2:2971_1": "Ayampi padumuttarassa bhagavato kāle haṃsavatīnagare gahapatimahāsālakule nibbattitvā",
  "atk-s0508a2:2971_2": "viññutaṃ patvā ekadivasaṃ satthu santike dhammaṃ suṇanto satthāraṃ ekaṃ bhikkhuṃ",
  "atk-s0508a2:2971_3": "attano sāsane paṭhamaṃ paṭividdhadhammarattaññūnaṃ aggaṭṭhāne ṭhapentaṃ disvā sayampi",
  "atk-s0508a2:2971_4": "taṃ ṭhānantaraṃ patthento satasahassabhikkhuparivārassa satthuno sattāhaṃ mahādānaṃ",
  "atk-s0508a2:2971_5": "pavattetvā paṇidhānaṃ akāsi. Satthāpissa anantarāyataṃ disvā bhāviniṃ sampattiṃ byākāsi.",
  "atk-s0508a2:2971_6": "So yāvajīvaṃ puññāni katvā satthari parinibbute cetiye patiṭṭhāpiyamāne antocetiye",
  "atk-s0508a2:2971_7": "ratanagharaṃ kāresi, cetiyaṃ parivāretvā sahassaratanagghiyāni ca kāresi.",
  "atk-s0508a2:2972_0": "So evaṃ puññāni katvā, tato cavitvā, devamanussesu saṃsaranto vipassissa bhagavato",
  "atk-s0508a2:2972_1": "kāle mahākālo nāma kuṭumbiko hutvā aṭṭhakarīsamatte khette sāligabbhaṃ phāletvā,",
  "atk-s0508a2:2972_2": "gahitasālitaṇḍulehi asambhinnakhīrapāyāsaṃ sampādetvā, tattha madhusappisakkarādayo",
  "atk-s0508a2:2972_3": "pakkhipitvā, buddhappamukhassa saṅghassa adāsi. Sāligabbhaṃ phāletvā gahitagahitaṭṭhānaṃ",
  "atk-s0508a2:2972_4": "puna pūrati, puthukakāle puthukaggaṃ nāma adāsi. Lāyane lāyanaggaṃ, veṇikaraṇe veṇaggaṃ,",
  "atk-s0508a2:2972_5": "kalāpādikaraṇe kalāpaggaṃ, khalaggaṃ, bhaṇḍaggaṃ, minaggaṃ, koṭṭhagganti; evaṃ ekasasse",
  "atk-s0508a2:2972_6": "nava vāre aggadānaṃ nāma adāsi. Tampi sassaṃ atirekataraṃ sampannaṃ ahosi.",
  "atk-s0508a2:2973_0": "Evaṃ yāvajīvaṃ puññāni katvā, tato cuto devaloke nibbattitvā devesu ca manussesu",
  "atk-s0508a2:2973_1": "ca saṃsaranto, amhākaṃ bhagavato uppattito puretarameva kapilavatthunagarassa avidūre",
  "atk-s0508a2:2973_2": "doṇavatthunāmake brāhmaṇagāme brāhmaṇamahāsālakule nibbatti. Tassa koṇḍaññoti gottato",
  "atk-s0508a2:2973_3": "āgataṃ nāmaṃ ahosi. So vayappatto tayo vede uggahetvā lakkhaṇamantesu ca pāraṃ agamāsi.",
  "atk-s0508a2:2973_4": "Tena samayena amhākaṃ bodhisatto tusitapurato cavitvā kapilavatthupure suddhodanamahārājassa",
  "atk-s0508a2:2973_5": "gehe nibbatti. Tassa nāmaggahaṇadivase aṭṭhuttarasatesu brāhmaṇesu upanītesu ye aṭṭha",
  "atk-s0508a2:2973_6": "brāhmaṇā lakkhaṇapariggahaṇatthaṃ mahātalaṃ upanītā. So tesu sabbanavako hutvā, mahāpurisassa",
  "atk-s0508a2:2973_7": "lakkhaṇanipphattiṃ disvā, “ekaṃsena ayaṃ buddho bhavissatī”ti niṭṭhaṃ gantvā mahāsattassa",
  "atk-s0508a2:2973_8": "abhinikkhamanaṃ udikkhanto vicarati.",
  "atk-s0508a2:2974_0": "Bodhisattopi kho mahatā parivārena vaḍḍhamāno anukkamena vuddhippatto ñāṇaparipākaṃ",
  "atk-s0508a2:2974_1": "gantvā ekūnatiṃsatime vasse mahābhinikkhamanaṃ nikkhamanto anomānadītīre pabbajitvā",
  "atk-s0508a2:2974_2": "anukkamena uruvelaṃ gantvā padhānaṃ padahi. Tadā koṇḍañño māṇavo mahāsattassa pabbajitabhāvaṃ",
  "atk-s0508a2:2974_3": "sutvā, lakkhaṇapariggāhakabrāhmaṇānaṃ puttehi vappamāṇavādīhi saddhiṃ attapañcamo",
  "atk-s0508a2:2974_4": "pabbajitvā, anukkamena bodhisattassa santikaṃ upasaṅkamitvā, chabbassāni taṃ upaṭṭhahanto",
  "atk-s0508a2:2974_5": "tassa oḷārikāhāraparibhogena nibbinno apakkamitvā isipatanaṃ agamāsi. Atha kho bodhisatto",
  "atk-s0508a2:2974_6": "oḷārikāhāraparibhogena laddhakāyabalo vesākhapuṇṇamāyaṃ bodhirukkhamūle aparājitapallaṅke",
  "atk-s0508a2:2974_7": "nisinno tiṇṇaṃ mārānaṃ matthakaṃ madditvā, abhisambuddho hutvā, sattasattāhaṃ bodhimaṇḍeyeva",
  "atk-s0508a2:2974_8": "vītināmetvā, pañcavaggiyānaṃ ñāṇaparipākaṃ ñatvā, āsāḷhīpuṇṇamāyaṃ isipatanaṃ gantvā,",
  "atk-s0508a2:2974_9": "tesaṃ dhammacakkapavattanasuttantaṃ desesi. Desanāpariyosāne koṇḍaññatthero aṭṭhārasahi",
  "atk-s0508a2:2974_10": "brahmakoṭīhi saddhiṃ sotāpattiphale patiṭṭhāsi. Atha pañcamiyaṃ pakkhassa anattalakkhaṇasuttantadesanāya",
  "atk-s0508a2:2974_11": "arahattaṃ sacchākāsi. Tena vuttaṃ apadāne –",
  "atk-s0508a2:2975": "“Padumuttarasambuddhaṃ, lokajeṭṭhaṃ vināyakaṃ;",
  "atk-s0508a2:2976": "Buddhabhūmimanuppattaṃ, paṭhamaṃ addasaṃ ahaṃ.",
  "atk-s0508a2:2977": "“Yāvatā bodhiyā mūle, yakkhā sabbe samāgatā;",
  "atk-s0508a2:2978": "Sambuddhaṃ parivāretvā, vandanti pañjalīkatā.",
  "atk-s0508a2:2979": "“Sabbe devā tuṭṭhamanā, ākāse sañcaranti te;",
  "atk-s0508a2:2980": "Buddho ayaṃ anuppatto, andhakāratamonudo.",
  "atk-s0508a2:2981": "“Tesaṃ hāsaparetānaṃ, mahānādo avattatha;",
  "atk-s0508a2:2982": "Kilese jhāpayissāma, sammāsambuddhasāsane.",
  "atk-s0508a2:2983": "“Devānaṃ giramaññāya, vācāsabhimudīrihaṃ;",
  "atk-s0508a2:2984": "Haṭṭho haṭṭhena cittena, ādibhikkhamadāsahaṃ.",
  "atk-s0508a2:2985": "“Mama saṅkappamaññāya, satthā loke anuttaro;",
  "atk-s0508a2:2986": "Devasaṅghe nisīditvā, imā gāthā abhāsatha.",
  "atk-s0508a2:2987": "“Sattāhaṃ abhinikkhamma, bodhiṃ ajjhagamaṃ ahaṃ;",
  "atk-s0508a2:2988": "Idaṃ me paṭhamaṃ bhattaṃ, brahmacārissa yāpanaṃ.",
  "atk-s0508a2:2989": "“Tusitā hi idhāgantvā, yo me bhikkhaṃ upānayi;",
  "atk-s0508a2:2990": "Tamahaṃ kittayissāmi, suṇotha mama bhāsato.",
  "atk-s0508a2:2991": "“Tiṃsakappasahassāni, devarajjaṃ karissati;",
  "atk-s0508a2:2992": "Sabbe deve abhibhotvā, tidivaṃ āvasissati.",
  "atk-s0508a2:2993": "“Devalokā cavitvāna, manussattaṃ gamissati;",
  "atk-s0508a2:2994": "Sahassadhā cakkavattī, tattha rajjaṃ karissati.",
  "atk-s0508a2:2995": "“Kappasatasahassamhi, okkākakulasambhavo;",
  "atk-s0508a2:2996": "Gotamo nāma gottena, satthā loke bhavissati.",
  "atk-s0508a2:2997": "“Tidasā so cavitvāna, manussattaṃ gamissati;",
  "atk-s0508a2:2998": "Agārā pabbajitvāna, chabbassāni vasissati.",
  "atk-s0508a2:2999": "“Tato sattamake vasse, buddho saccaṃ kathessati;",
  "atk-s0508a2:3000": "Koṇḍañño nāma nāmena, paṭhamaṃ sacchikāhiti.",
  "atk-s0508a2:3001": "“Nikkhantenānupabbajiṃ, padhānaṃ sukataṃ mayā;",
  "atk-s0508a2:3002": "Kilese jhāpanatthāya, pabbajiṃ, anagāriyaṃ.",
  "atk-s0508a2:3003": "“Abhigantvāna sabbaññū, buddho loke sadevake;",
  "atk-s0508a2:3004": "Isināme migāraññe, amatabherimāhani.",
  "atk-s0508a2:3005": "“So dāni patto amataṃ, santipadamanuttaraṃ;",
  "atk-s0508a2:3006": "Sabbāsave pariññāya, viharāmi anāsavo.",
  "atk-s0508a2:3007": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:3008_0": "Atha naṃ satthā aparabhāge jetavanamahāvihāre bhikkhusaṅghamajjhe paññattavarabuddhāsane",
  "atk-s0508a2:3008_1": "nisinno paṭhamaṃ paṭividdhadhammabhāvaṃ dīpento, “etadaggaṃ, bhikkhave, mama sāvakānaṃ",
  "atk-s0508a2:3008_2": "bhikkhūnaṃ rattaññūnaṃ yadidaṃ aññāsikoṇḍañño”ti etadagge ṭhapesi. So dvīhi aggasāvakehi",
  "atk-s0508a2:3008_3": "attani karīyamānaṃ paramanipaccakāraṃ gāmantasenāsane ākiṇṇavihārañca pariharitukāmo,",
  "atk-s0508a2:3008_4": "vivekābhiratiyā viharitukāmo ca attano santikaṃ upagatānaṃ gahaṭṭhapabbajitānaṃ paṭisanthārakaraṇampi",
  "atk-s0508a2:3008_5": "papañcaṃ maññamāno satthāraṃ āpucchitvā himavantaṃ pavisitvā chaddantehi nāgehi upaṭṭhiyamāno",
  "atk-s0508a2:3008_6": "chaddantadahatīre dvādasa vassāni vasi. Evaṃ tattha vasantaṃ theraṃ ekadivasaṃ sakko",
  "atk-s0508a2:3008_7": "devarājā upasaṅkamitvā vanditvā ṭhito evamāha – “sādhu me, bhante, ayyo dhammaṃ desetū”ti.",
  "atk-s0508a2:3008_8": "Thero tassa catusaccagabbhaṃ tilakkhaṇāhataṃ suññatapaṭisaṃyuttaṃ nānānayavicittaṃ",
  "atk-s0508a2:3008_9": "amatogadhaṃ buddhalīlāya dhammaṃ desesi. Taṃ sutvā sakko attano pasādaṃ pavedento –",
  "atk-s0508a2:3009": "673.",
  "atk-s0508a2:3010": "“Esa bhiyyo pasīdāmi, sutvā dhammaṃ mahārasaṃ;",
  "atk-s0508a2:3011": "Virāgo desito dhammo, anupādāya sabbaso”ti. – paṭhamaṃ gāthamāha;",
  "atk-s0508a2:3012_0": "Tattha esa bhiyyo pasīdāmi, sutvā dhammaṃ mahārasanti yadipi anekavāraṃ satthu santike",
  "atk-s0508a2:3012_1": "dhammaṃ sutvā tattha abhippasanno. Idāni pana tumhehi kathitaṃ nānānayavicittatāya",
  "atk-s0508a2:3012_2": "asecanakatāya ca mahārasaṃ dhammaṃ sutvā eso ahaṃ tato bhiyyo pasīdāmi. Virāgo desito",
  "atk-s0508a2:3012_3": "dhammo, anupādāya sabbasoti sabbasaṃkilesato sabbasaṅkhārato ca virajjanato virāgajananato",
  "atk-s0508a2:3012_4": "virāgo. Tato eva rūpādīsu kañci dhammaṃ anupādāya aggahetvā vimuttisādhanavasena",
  "atk-s0508a2:3012_5": "pavattattā sabbaso anupādāya desito.",
  "atk-s0508a2:3013_0": "Evaṃ sakko devarājā therassa desanaṃ thometvā theraṃ abhivādetvā sakaṭṭhānameva gato.",
  "atk-s0508a2:3013_1": "Athekadivasaṃ thero micchāvitakkehi abhibhuyyamānānaṃ ekaccānaṃ puthujjanānaṃ cittācāraṃ",
  "atk-s0508a2:3013_2": "disvā tappaṭipakkhabhūtañcassa anukkamaṃ anussaritvā, attano ca sabbaso tato vinivattitamānasataṃ",
  "atk-s0508a2:3013_3": "āvajjetvā tadatthaṃ dīpetvā –",
  "atk-s0508a2:3014": "674.",
  "atk-s0508a2:3015": "“Bahūni loke citrāni, asmiṃ pathavimaṇḍale;",
  "atk-s0508a2:3016": "Mathenti maññe saṅkappaṃ, subhaṃ rāgūpasaṃhitaṃ.",
  "atk-s0508a2:3017": "675.",
  "atk-s0508a2:3018": "“Rajamuhatañca vātena, yathā meghopasammaye;",
  "atk-s0508a2:3019": "Evaṃ sammanti saṅkappā, yadā paññāya passatī”ti. – dve gāthā abhāsi;",
  "atk-s0508a2:3020_0": "Tattha bahūni loke citrānīti rūpādivasena tatthāpi nīlapītādivasena itthipurisādivasena",
  "atk-s0508a2:3020_1": "ca anekāni loke cittavicittāni ārammaṇajātāni. Asmiṃ pathavimaṇḍaleti paccakkhabhūtaṃ",
  "atk-s0508a2:3020_2": "manussalokaṃ sandhāya vadati. Mathenti maññe saṅkappanti tajjaṃ purisavāyāmasahitaṃ",
  "atk-s0508a2:3020_3": "araṇisahitaṃ viya aggiṃ ayonisomanasikārābhisaṅkhātāni micchāsaṅkappāni mathenti",
  "atk-s0508a2:3020_4": "maññe mathentāni viya tiṭṭhanti. Kīdisaṃ? Subhaṃ rāgūpasaṃhitaṃ, kāmavitakkanti attho.",
  "atk-s0508a2:3020_5": "So hi subhākāraggahaṇena “subho”ti voharīyati.",
  "atk-s0508a2:3021_0": "Rajamuhatañca vātenāti ca-iti nipātamattaṃ. Yathā gimhānaṃ pacchime māse vātena ūhataṃ",
  "atk-s0508a2:3021_1": "uṭṭhitaṃ rajaṃ mahāmegho vassanto upasammaye, vūpasameyya. Evaṃ sammanti saṅkappā,",
  "atk-s0508a2:3021_2": "yadā paññāya passatīti yadā ariyasāvako tāni lokacitrāni samudayato, assādato, ādīnavato,",
  "atk-s0508a2:3021_3": "nissaraṇato ca yathābhūtaṃ paññāya passati, atha yathā taṃ rajaṃ uhataṃ meghena,",
  "atk-s0508a2:3021_4": "evaṃ sammanti paññāya sabbepi micchāsaṅkappā. Na hi uppannāya sammādiṭṭhiyā micchāsaṅkappā",
  "atk-s0508a2:3021_5": "patiṭṭhaṃ labhanti. Yathā pana paññāya passati, taṃ dassento –",
  "atk-s0508a2:3022": "676.",
  "atk-s0508a2:3023": "“Sabbe saṅkhārā aniccāti, yadā paññāya passati;",
  "atk-s0508a2:3024": "Atha nibbindati dukkhe, esa maggo visuddhiyā.",
  "atk-s0508a2:3025": "677.",
  "atk-s0508a2:3026": "“Sabbe saṅkhārā dukkhāti…pe… esa maggo visuddhiyā.",
  "atk-s0508a2:3027": "678.",
  "atk-s0508a2:3028": "“Sabbe dhammā anattāti, yadā paññāya passati;",
  "atk-s0508a2:3029": "Atha nibbindati dukkhe, esa maggo visuddhiyā”ti. –",
  "atk-s0508a2:3030": "Tisso gāthā abhāsi.",
  "atk-s0508a2:3031_0": "Tattha sabbe saṅkhārāti chaḷārammaṇasaṅgahā sabbe tebhūmakā pañcakkhandhā. Aniccāti",
  "atk-s0508a2:3031_1": "“ādimajjhaantavantato, aniccantikato, tāvakālikato, tattha tattha bhijjanato na niccā”ti",
  "atk-s0508a2:3031_2": "yadā vipassanāpaññāya passati. Atha nibbindati dukkheti atha imasmiṃ vaṭṭadukkhe",
  "atk-s0508a2:3031_3": "nibbindati, nibbindanto dukkhaparijānanādividhinā saccāni paṭivijjhati. Esa maggo",
  "atk-s0508a2:3031_4": "visuddhiyāti esa yathāvutto vipassanāvidhi ñāṇadassanavisuddhiyā, accantavisuddhiyā",
  "atk-s0508a2:3031_5": "ca maggo adhigamupāyo.",
  "atk-s0508a2:3032": "Dukkhāti sappaṭibhayato, udayabbayasampaṭipīḷanato, dukkhamato, sukhapaṭikkhepato ca dukkhā. Sesaṃ vuttanayameva.",
  "atk-s0508a2:3033_0": "Sabbe dhammā anattāti sabbepi catubhūmakā dhammā anattā. Idha pana tebhūmakadhammāva",
  "atk-s0508a2:3033_1": "gahetabbā. Te hi asārato, avasavattanato, suññato, attapaṭikkhepato ca anattāti vipassitabbā.",
  "atk-s0508a2:3033_2": "Sesaṃ purimasadisameva.",
  "atk-s0508a2:3034": "Evaṃ vipassanāvidhiṃ dassetvā tena vidhinā katakiccaṃ attānaṃ aññaṃ viya katvā dassento –",
  "atk-s0508a2:3035": "679.",
  "atk-s0508a2:3036": "“Buddhānubuddho yo thero, koṇḍañño tibbanikkamo;",
  "atk-s0508a2:3037": "Pahīnajātimaraṇo, brahmacariyassa kevalī.",
  "atk-s0508a2:3038": "680.",
  "atk-s0508a2:3039": "“Oghapāso daḷhakhilo, pabbato duppadālayo;",
  "atk-s0508a2:3040": "Chetvā khilañca pāsañca, selaṃ bhetvāna dubbhidaṃ;",
  "atk-s0508a2:3041": "Tiṇṇo pāraṅgato jhāyī, mutto so mārabandhanā”ti. –",
  "atk-s0508a2:3042": "Gāthādvayamāha.",
  "atk-s0508a2:3043_0": "Tattha buddhānubuddhoti buddhānaṃ anubuddho, sammāsambuddhehi bujjhitāni saccāni",
  "atk-s0508a2:3043_1": "tesaṃ desanānusārena bujjhatīti attho. Thirehi asekkhehi sīlasārādīhi samannāgatoti,",
  "atk-s0508a2:3043_2": "thero. Koṇḍaññoti gottakittanaṃ. Tibbanikkamoti daḷhavīriyo, thiraparakkamo. Jātimaraṇānaṃ",
  "atk-s0508a2:3043_3": "pahīnakāraṇattā pahīnajātimaraṇo. Brahmacariyassa kevalīti maggabrahmacariyassa anavasesaṃ,",
  "atk-s0508a2:3043_4": "anavasesato vā maggabrahmacariyassa pāripūrako, atha vā kevalī nāma kilesehi asammissatāya",
  "atk-s0508a2:3043_5": "maggañāṇaṃ phalañāṇañca, taṃ imasmiṃ atthīti kevalī. Yasmā pana tadubhayampi maggabrahmacariyassa",
  "atk-s0508a2:3043_6": "vasena hoti na aññathā, tasmā “brahmacariyassa kevalī”ti vuttaṃ.",
  "atk-s0508a2:3044_0": "Oghapāsoti “kāmogho, bhavogho, diṭṭhogho, avijjogho”ti evaṃ vuttā cattāro oghā –",
  "atk-s0508a2:3044_1": "“antalikkhacaro pāso, yvāyaṃ carati mānaso”ti evaṃ vutto rāgapāso ca. Daḷhakhiloti",
  "atk-s0508a2:3044_2": "“satthari kaṅkhati, dhamme kaṅkhati, saṅghe kaṅkhati, sikkhāya kaṅkhati, sabrahmacārīsu",
  "atk-s0508a2:3044_3": "kupito hoti anattamano āhatacitto khilajāto”ti evaṃ vutto daḷho thiro pañcavidho",
  "atk-s0508a2:3044_4": "cetokhilo ca. Pacurajanehi padāletuṃ asakkuṇeyyatāya duppadālayo. Tato eva pabbatasadisatāya",
  "atk-s0508a2:3044_5": "pabbatoti ca saṅkhaṃ gato. “Dukkhe aññāṇa”ntiādinā vā nayena vutto aññāṇappabhedo",
  "atk-s0508a2:3044_6": "ca. Iti etaṃ sabbaṃ chetvā khilañca pāsañcāti etesu catubbidhesu saṃkilesadhammesu",
  "atk-s0508a2:3044_7": "yo khilañca pāsañca ariyamaggañāṇāsinā chinditvā. Selaṃ bhetvāna dubbhidanti yena",
  "atk-s0508a2:3044_8": "kenaci ñāṇena chindituṃ asakkuṇeyyaṃ aññāṇaselaṃ vajirūpamañāṇena chinditvā, cattāropi",
  "atk-s0508a2:3044_9": "oghe taritvā, tesaṃ paratīre nibbāne ṭhitattā tiṇṇo pāraṅgato. Ārammaṇūpanijjhānalakkhaṇena",
  "atk-s0508a2:3044_10": "lakkhaṇūpanijjhānalakkhaṇenāti duvidhenapi jhāyī; mutto so mārabandhanāti so evarūpo",
  "atk-s0508a2:3044_11": "khīṇāsavo sabbasmāpi kilesamārabandhanā mutto vippamutto visaṃyuttoti. Attānameva",
  "atk-s0508a2:3044_12": "sandhāya thero vadati.",
  "atk-s0508a2:3045_0": "Athekadivasaṃ thero, attano saddhivihārikaṃ ekaṃ bhikkhuṃ akalyāṇamittasaṃsaggena",
  "atk-s0508a2:3045_1": "kusītaṃ hīnavīriyaṃ uddhataṃ unnaḷaṃ viharantaṃ disvā, iddhiyā tattha gantvā, taṃ",
  "atk-s0508a2:3045_2": "“mā, āvuso, evaṃ kari, akalyāṇamitte pahāya kalyāṇamitte sevanto samaṇadhammaṃ karohī”ti",
  "atk-s0508a2:3045_3": "ovadi. So therassa vacanaṃ nādiyi. Thero tassa anādiyanena dhammasaṃvegappatto puggalādhiṭṭhānāya",
  "atk-s0508a2:3045_4": "kathāya micchāpaṭipattiṃ garahanto sammāpaṭipattiṃ vivekavāsañca pasaṃsanto –",
  "atk-s0508a2:3046": "681.",
  "atk-s0508a2:3047": "“Uddhato capalo bhikkhu, mitte āgamma pāpake;",
  "atk-s0508a2:3048": "Saṃsīdati mahoghasmiṃ, ūmiyā paṭikujjito.",
  "atk-s0508a2:3049": "682.",
  "atk-s0508a2:3050": "“Anuddhato acapalo, nipako saṃvutindriyo;",
  "atk-s0508a2:3051": "Kalyāṇamitto medhāvī, dukkhassantakaro siyā.",
  "atk-s0508a2:3052": "683.",
  "atk-s0508a2:3053": "“Kālapabbaṅgasaṅkāso, kiso dhamanisanthato;",
  "atk-s0508a2:3054": "Mattaññū annapānasmiṃ, adīnamanaso naro.",
  "atk-s0508a2:3055": "684.",
  "atk-s0508a2:3056": "“Phuṭṭho ḍaṃsehi makasehi, araññasmiṃ brahāvane;",
  "atk-s0508a2:3057": "Nāgo saṅgāmasīseva, sato tatrādhivāsaye.",
  "atk-s0508a2:3058": "685-6.",
  "atk-s0508a2:3059": "“Nābhinandāmi maraṇaṃ…pe… sampajāno patissato.",
  "atk-s0508a2:3060": "687.",
  "atk-s0508a2:3061": "“Pariciṇṇo mayā satthā…pe… bhavanetti samūhatā.",
  "atk-s0508a2:3062": "688.",
  "atk-s0508a2:3063": "“Yassa catthāya pabbajito, agārasmānagāriyaṃ;",
  "atk-s0508a2:3064": "So me attho anuppatto, kiṃ me saddhivihārinā”ti. –",
  "atk-s0508a2:3065": "Imā gāthā abhāsi.",
  "atk-s0508a2:3066_0": "Tattha uddhatoti uddhaccayutto asamāhito vikkhittacitto. Capaloti pattacīvaramaṇḍanādinā",
  "atk-s0508a2:3066_1": "cāpalyena samannāgato lolapakatiko. Mitte āgamma pāpaketi akalyāṇamitte nissāya samaṇadhammaṃ",
  "atk-s0508a2:3066_2": "akaronto. Saṃsīdati mahoghasmiṃ, ūmiyā paṭikujjitoti yathā mahāsamudde patitapuriso",
  "atk-s0508a2:3066_3": "samuddavīcīhi otthaṭo sīsaṃ ukkhipituṃ alabhanto tattheva saṃsīdati, evaṃ saṃsāramahoghasmiṃ",
  "atk-s0508a2:3066_4": "paribbhamanto kodhupāyāsaūmiyā paṭikujjito otthaṭo vipassanāvasena paññāsīsaṃ ukkhipituṃ",
  "atk-s0508a2:3066_5": "alabhanto tattheva saṃsīdati.",
  "atk-s0508a2:3067_0": "Nipakoti nipuṇo, attatthaparatthesu kusalo. Saṃvutindriyoti manacchaṭṭhānaṃ indriyānaṃ",
  "atk-s0508a2:3067_1": "saṃvaraṇena pihitindriyo. Kalyāṇamittoti kalyāṇehi mittehi samannāgato. Medhāvīti",
  "atk-s0508a2:3067_2": "dhammojapaññāya samaṅgībhūto. Dukkhassantakaro siyāti so tādiso sakalassāpi vaṭṭadukkhassa antakaro bhaveyya.",
  "atk-s0508a2:3068_0": "Kālapabbaṅgasaṅkāsotiādi vivekābhiratikittanaṃ. Nābhinandāmītiādi pana katakiccabhāvadassanaṃ.",
  "atk-s0508a2:3068_1": "Taṃ sabbaṃ heṭṭhā vuttatthameva. Osāne pana kiṃ me saddhivihārināti attano saddhivihārikaṃ",
  "atk-s0508a2:3068_2": "sandhāya vuttaṃ. Tasmā edisena dubbacena anādarena saddhivihārinā kiṃ me payojanaṃ",
  "atk-s0508a2:3068_3": "ekavihāroyeva mayhaṃ ruccatīti attho.",
  "atk-s0508a2:3069": "Evaṃ pana vatvā chaddantadahameva gato. Tattha dvādasa vassāni vasitvā upakaṭṭhe parinibbāne satthāraṃ upasaṅkamitvā parinibbānaṃ anujānāpetvā tattheva gantvā parinibbāyi.",
  "atk-s0508a2:3070": "Aññāsikoṇḍaññattheragāthāvaṇṇanā niṭṭhitā.",
  "atk-s0508a2:3071": "2. Udāyittheragāthāvaṇṇanā",
  "atk-s0508a2:3072_0": "Manussabhūtantiādikā āyasmato udāyittherassa gāthā. Kā uppatti? Ayampi purimabuddhesu",
  "atk-s0508a2:3072_1": "katādhikāro tattha tattha bhave vivaṭṭūpanissayaṃ puññaṃ upacinitvā devamanussesu",
  "atk-s0508a2:3072_2": "saṃsaranto imasmiṃ buddhuppāde kapilavatthusmiṃ brāhmaṇakule nibbattitvā udāyīti",
  "atk-s0508a2:3072_3": "laddhanāmo vayappatto satthu ñātisamāgame buddhānubhāvaṃ disvā, paṭiladdhasaddho",
  "atk-s0508a2:3072_4": "pabbajitvā vipassanāya kammaṃ karonto nacirasseva arahattaṃ pāpuṇi. Tayo hi ime udāyittherā",
  "atk-s0508a2:3072_5": "amaccaputto pubbe āgato kāḷudāyī, kovariyaputto lāludāyī, ayaṃ brāhmaṇaputto mahāudāyīti.",
  "atk-s0508a2:3072_6": "Svāyaṃ ekadivasaṃ satthārā setavāraṇaṃ sabbālaṅkārapaṭimaṇḍitaṃ mahājanena pasaṃsiyamānaṃ",
  "atk-s0508a2:3072_7": "aṭṭhuppattiṃ katvā nāgopamasuttante desite desanāpariyosāne attano ñāṇabalānurūpaṃ",
  "atk-s0508a2:3072_8": "satthu guṇe anussaritvā, buddhārammaṇāya pītiyā samussāhitamānaso “ayaṃ mahājano",
  "atk-s0508a2:3072_9": "imaṃ tiracchānagataṃ nāgaṃ pasaṃsati, na buddhamahānāgaṃ. Handāhaṃ buddhamahāgandhahatthino",
  "atk-s0508a2:3072_10": "guṇe pākaṭe karissāmī”ti satthāraṃ thomento –",
  "atk-s0508a2:3073": "689.",
  "atk-s0508a2:3074": "“Manussabhūtaṃ sambuddhaṃ, attadantaṃ samāhitaṃ;",
  "atk-s0508a2:3075": "Iriyamānaṃ brahmapathe, cittassūpasame rataṃ.",
  "atk-s0508a2:3076": "690.",
  "atk-s0508a2:3077": "“Yaṃ manussā namassanti, sabbadhammāna pāraguṃ;",
  "atk-s0508a2:3078": "Devāpi taṃ namassanti, iti me arahato sutaṃ.",
  "atk-s0508a2:3079": "691.",
  "atk-s0508a2:3080": "“Sabbasaṃyojanātītaṃ, vanā nibbanamāgataṃ;",
  "atk-s0508a2:3081": "Kāmehi nekkhammarataṃ, muttaṃ selāva kañcanaṃ.",
  "atk-s0508a2:3082": "692.",
  "atk-s0508a2:3083": "“Sa ve accaruci nāgo, himavāvaññe siluccaye;",
  "atk-s0508a2:3084": "Sabbesaṃ nāganāmānaṃ, saccanāmo anuttaro.",
  "atk-s0508a2:3085": "693.",
  "atk-s0508a2:3086": "“Nāgaṃ vo kittayissāmi, na hi āguṃ karoti so;",
  "atk-s0508a2:3087": "Soraccaṃ avihiṃsā ca, pādā nāgassa te duve.",
  "atk-s0508a2:3088": "694.",
  "atk-s0508a2:3089": "“Sati ca sampajaññañca, caraṇā nāgassa tepare;",
  "atk-s0508a2:3090": "Saddhāhattho mahānāgo, upekkhāsetadantavā.",
  "atk-s0508a2:3091": "695.",
  "atk-s0508a2:3092": "“Sati gīvā siro paññā, vīmaṃsā dhammacintanā;",
  "atk-s0508a2:3093": "Dhammakucchisamāvāso, viveko tassa vāladhi.",
  "atk-s0508a2:3094": "696.",
  "atk-s0508a2:3095": "“So jhāyī assāsarato, ajjhattaṃ susamāhito;",
  "atk-s0508a2:3096": "Gacchaṃ samāhito nāgo, ṭhito nāgo samāhito.",
  "atk-s0508a2:3097": "697.",
  "atk-s0508a2:3098": "“Sayaṃ samāhito nāgo, nisinnopi samāhito;",
  "atk-s0508a2:3099": "Sabbattha saṃvuto nāgo, esā nāgassa sampadā.",
  "atk-s0508a2:3100": "698.",
  "atk-s0508a2:3101": "“Bhuñjati anavajjāni, sāvajjāni na bhuñjati;",
  "atk-s0508a2:3102": "Ghāsamacchādanaṃ laddhā, sannidhiṃ parivajjayaṃ.",
  "atk-s0508a2:3103": "699.",
  "atk-s0508a2:3104": "“Saṃyojanaṃ aṇuṃ thūlaṃ, sabbaṃ chetvāna bandhanaṃ;",
  "atk-s0508a2:3105": "Yena yeneva gacchati, anapekkhova gacchati.",
  "atk-s0508a2:3106": "700.",
  "atk-s0508a2:3107": "“Yathāpi udake jātaṃ, puṇḍarīkaṃ pavaḍḍhati;",
  "atk-s0508a2:3108": "Nopalippati toyena, sucigandhaṃ manoramaṃ.",
  "atk-s0508a2:3109": "701.",
  "atk-s0508a2:3110": "“Tatheva ca loke jāto, buddho loke viharati;",
  "atk-s0508a2:3111": "Nopalippati lokena, toyena padumaṃ yathā.",
  "atk-s0508a2:3112": "702.",
  "atk-s0508a2:3113": "“Mahāgini pajjalito, anāhāropasammati;",
  "atk-s0508a2:3114": "Aṅgāresu ca santesu, nibbutoti pavuccati.",
  "atk-s0508a2:3115": "703.",
  "atk-s0508a2:3116": "“Atthassāyaṃ viññāpanī, upamā viññūhi desitā;",
  "atk-s0508a2:3117": "Viññissanti mahānāgā, nāgaṃ nāgena desitaṃ.",
  "atk-s0508a2:3118": "704.",
  "atk-s0508a2:3119": "“Vītarāgo vītadoso, vītamoho anāsavo;",
  "atk-s0508a2:3120": "Sarīraṃ vijahaṃ nāgo, parinibbissatyanāsavo”ti. – imā gāthā abhāsi;",
  "atk-s0508a2:3121_0": "Tattha manussabhūtanti manussesu bhūtaṃ, nibbattaṃ; manussattabhāvaṃ vā pattaṃ. Satthā",
  "atk-s0508a2:3121_1": "hi āsavakkhayañāṇādhigamena sabbagativimuttopi carimattabhāve gahitapaṭisandhivasena",
  "atk-s0508a2:3121_2": "“manusso”tveva voharīyatīti. Guṇavasena pana devānaṃ atidevo, brahmānaṃ atibrahmā.",
  "atk-s0508a2:3121_3": "Sambuddhanti sayameva bujjhitabbabuddhavantaṃ. Attadantanti attanāyeva dantaṃ. Bhagavā",
  "atk-s0508a2:3121_4": "hi attanāyeva uppāditena ariyamaggena cakkhutopi…pe… manatopi uttamena damathena",
  "atk-s0508a2:3121_5": "danto. Samāhitanti aṭṭhavidhena samādhinā maggaphalasamādhinā ca samāhitaṃ. Iriyamānaṃ",
  "atk-s0508a2:3121_6": "brahmapatheti catubbidhepi brahmavihārapathe, brahme vā seṭṭhe phalasamāpattipathe",
  "atk-s0508a2:3121_7": "samāpajjanavasena pavattamānaṃ. Kiñcāpi bhagavā na sabbakālaṃ yathāvutte brahmapathe",
  "atk-s0508a2:3121_8": "iriyati, tattha iriyasāmatthiyaṃ pana tanninnatañca upādāya “iriyamāna”nti vuttaṃ.",
  "atk-s0508a2:3121_9": "Cittassūpasame ratanti cittassa upasamahetubhūte sabbasaṅkhārasamathe, nibbāne, abhirataṃ.",
  "atk-s0508a2:3121_10": "Yaṃ manussā namassanti, sabbadhammāna pāragunti yaṃ sammāsambuddhaṃ sabbesaṃ khandhāyatanādidhammānaṃ",
  "atk-s0508a2:3121_11": "abhiññāpāragū, pariññāpāragū, pahānapāragū, bhāvanāpāragū, sacchikiriyapāragū, samāpattipāragūti",
  "atk-s0508a2:3121_12": "chadhā pāraguṃ paramukkaṃsagatasampattiṃ khattiyapaṇḍitādayo manussā namassanti.",
  "atk-s0508a2:3121_13": "Dhammānudhammapaṭipattiyā pūjentā kāyena vācāya manasā ca tanninnā tappoṇā tappabbhārā",
  "atk-s0508a2:3121_14": "honti. Devāpi taṃ namassantīti na kevalaṃ manussā eva, atha kho aparimāṇāsu lokadhātūsu",
  "atk-s0508a2:3121_15": "devāpi taṃ namassanti. Iti me arahato sutanti evaṃ mayā ārakattādīhi kāraṇehi arahato,",
  "atk-s0508a2:3121_16": "bhagavato, dhammasenāpatiādīnañca “satthā devamanussāna”ntiādikaṃ vadantānaṃ santike",
  "atk-s0508a2:3121_17": "evaṃ sutanti dasseti.",
  "atk-s0508a2:3122_0": "Sabbasaṃyojanātītanti sabbāni dasapi saṃyojanāni yathārahaṃ catūhi maggehi saha vāsanāya",
  "atk-s0508a2:3122_1": "atikkantaṃ. Vanā nibbanamāgatanti kilesavanato tabbirahitaṃ nibbanaṃ upagataṃ. Kāmehi",
  "atk-s0508a2:3122_2": "nekkhammaratanti sabbaso kāmehi nikkhamitvā pabbajjājhānavipassanādibhede nekkhamme",
  "atk-s0508a2:3122_3": "abhirataṃ. Muttaṃ selāva kañcananti asārato nissaṭasārasabhāvattā selato nissaṭakañcanasadisaṃ",
  "atk-s0508a2:3122_4": "devāpi taṃ namassantīti yojanā.",
  "atk-s0508a2:3123_0": "Sa ve accaruci nāgoti so ekaṃsato āguṃ na karoti, punabbhavaṃ na gacchati; nāgo viya",
  "atk-s0508a2:3123_1": "balavāti. “Nāgo”ti laddhanāmo sammāsambuddho, accarucīti attano kāyaruciyā ñāṇaruciyā",
  "atk-s0508a2:3123_2": "ca sadevakaṃ lokaṃ atikkamitvā ruci, sobhi. Yathā kiṃ? Himavāvaññe siluccaye, yathā",
  "atk-s0508a2:3123_3": "hi himavā pabbatarājā attano thiragarumahāsārabhāvādīhi guṇehi aññe pabbate atirocati,",
  "atk-s0508a2:3123_4": "evaṃ atirocatīti attho. Sabbesaṃ nāganāmānanti ahināgahatthināgapurisanāgānaṃ, sekhāsekhapaccekabuddhanāgānaṃ",
  "atk-s0508a2:3123_5": "vā. Saccanāmoti sacceneva nāganāmo. Taṃ pana saccanāmataṃ “na hi āguṃ karotī”tiādinā sayameva vakkhati.",
  "atk-s0508a2:3124_0": "Idāni buddhanāgaṃ avayavato ca dassento nāmato tāva dassetuṃ “na hi āguṃ karoti so”ti",
  "atk-s0508a2:3124_1": "āha. Yasmā āguṃ, pāpaṃ, sabbena sabbaṃ na karoti, tasmā nāgoti attho. Soraccanti",
  "atk-s0508a2:3124_2": "sīlaṃ. Avihiṃsāti karuṇā. Tadubhayaṃ sabbassapi guṇarāsissa pubbaṅgamanti, katvā",
  "atk-s0508a2:3124_3": "buddhanāgassa purimapādabhāvo tassa yuttoti āha “pādā nāgassa te duve”ti.",
  "atk-s0508a2:3125_0": "Aparapādabhāvena vadanto “sati ca sampajaññañca, caraṇā nāgassa tepare”ti āha. “Tyāpare”ti",
  "atk-s0508a2:3125_1": "vā pāṭho. Te aparetveva padavibhāgo. Anavajjadhammānaṃ ādāne saddhā hattho etassāti,",
  "atk-s0508a2:3125_2": "saddhāhattho. Suparisuddhavedanā ñāṇappabhedā upekkhā setadantā te etassa atthīti, upekkhāsetadantavā.",
  "atk-s0508a2:3126_0": "Uttamaṅgaṃ paññā, tassā adhiṭṭhānaṃ satīti āha “sati gīvā siro paññā”ti. Vīmaṃsā",
  "atk-s0508a2:3126_1": "dhammacintanāti yathā khāditabbākhāditabbassa soṇḍāya parāmasanaṃ ghāyanañca hatthināgassa",
  "atk-s0508a2:3126_2": "vīmaṃsā nāma hoti, evaṃ buddhanāgassa kusalādidhammacintanā vīmaṃsā. Samā vasanti",
  "atk-s0508a2:3126_3": "etthāti, samāvāso, bhājanaṃ kucchi eva samāvāso, abhiññāsamathānaṃ ādhānabhāvato",
  "atk-s0508a2:3126_4": "samathavipassanāsaṅkhāto dhammo kucchisamāvāso etassāti dhammakucchisamāvāso. Vivekoti",
  "atk-s0508a2:3126_5": "upadhiviveko. Tassāti buddhanāgassa. Vāladhi, pariyosānaṅgabhāvato.",
  "atk-s0508a2:3127_0": "Jhāyīti ārammaṇūpanijjhānena ca jhāyanasīlo. Assāsaratoti paramassāsabhūte nibbāne",
  "atk-s0508a2:3127_1": "rato. Ajjhattaṃ susamāhitoti visayajjhatte phalasamāpattiyaṃ suṭṭhu samāhito tadidaṃ",
  "atk-s0508a2:3127_2": "samādhānaṃ suṭṭhu sabbakālikanti dassetuṃ “gacchaṃ samāhito nāgo”tiādi vuttaṃ. Bhagavā",
  "atk-s0508a2:3127_3": "hi savāsanassa uddhaccassa pahīnattā vikkhepābhāvato niccaṃ samāhitova. Tasmā yaṃ",
  "atk-s0508a2:3127_4": "yaṃ iriyāpathaṃ kappeti, taṃ taṃ samāhitova kappesīti.",
  "atk-s0508a2:3128_0": "Sabbatthāti, sabbasmiṃ gocare, sabbasmiñca dvāre sabbaso pihitavutti. Tenāha – “sabbaṃ",
  "atk-s0508a2:3128_1": "kāyakammaṃ ñāṇapubbaṅgamaṃ ñāṇānuparivatta”ntiādi. Esā nāgassa sampadāti esā “na",
  "atk-s0508a2:3128_2": "hi āguṃ karoti so”tiādinā “sambuddha”ntiādinā eva vā yathāvuttā vakkhamānā ca buddhagandhahatthino",
  "atk-s0508a2:3128_3": "sampatti guṇaparipuṇṇā.",
  "atk-s0508a2:3129_0": "Bhuñjati anavajjānīti sammājīvassa ukkaṃsapāramippattiyā bhuñjati agarahitabbāni,",
  "atk-s0508a2:3129_1": "micchājīvassa sabbaso savāsanānañca pahīnattā sāvajjāni garahitabbāni na bhuñjati",
  "atk-s0508a2:3129_2": "anavajjāni bhuñjanto ca sannidhiṃ parivajjayaṃ bhuñjatīti yojanā.",
  "atk-s0508a2:3130_0": "Saṃyojananti vaṭṭadukkhena saddhiṃ santānaṃ saṃyojanato vaṭṭe osīdāpanasamatthaṃ",
  "atk-s0508a2:3130_1": "dasavidhampi saṃyojanaṃ. Aṇuṃ thūlanti khuddakañceva mahantañca. Sabbaṃ chetvāna",
  "atk-s0508a2:3130_2": "bandhananti maggañāṇena anavasesaṃ kilesabandhanaṃ chinditvā. Yena yenāti yena yena disābhāgena.",
  "atk-s0508a2:3131_0": "Yathā hi udake jātaṃ puṇḍarīkaṃ udake pavaḍḍhati nopalippati toyena, anupalepasabhāvattā,",
  "atk-s0508a2:3131_1": "tatheva loke jāto buddho loke viharati, nopalippati lokena taṇhādiṭṭhimānalepābhāvatoti yojanā.",
  "atk-s0508a2:3132": "Ginīti aggi. Anāhāroti anindhano.",
  "atk-s0508a2:3133_0": "Atthassāyaṃ viññāpanīti satthu guṇasaṅkhātassa upameyyatthassa viññāpanī, pakāsanī",
  "atk-s0508a2:3133_1": "ayaṃ nāgūpamā. Viññūhīti satthu paṭividdhacatusaccadhammaṃ parijānantehi attānaṃ",
  "atk-s0508a2:3133_2": "sandhāya vadati. Viññissantītiādi kāraṇavacanaṃ, yasmā nāgena mayā desitaṃ nāgaṃ",
  "atk-s0508a2:3133_3": "tathāgatagandhahatthiṃ mahānāgā khīṇāsavā attano visaye ṭhatvā vijānissanti, tasmā",
  "atk-s0508a2:3133_4": "aññesaṃ puthujjanānaṃ ñāpanatthaṃ ayaṃ upamā amhehi bhāsitāti adhippāyo.",
  "atk-s0508a2:3134_0": "Sarīraṃ vijahaṃ nāgo, parinibbissatyanāsavoti bodhimūle saupādisesaparinibbānena",
  "atk-s0508a2:3134_1": "anāsavo sammāsambuddhanāgo, idāni sarīraṃ attabhāvaṃ vijahanto khandhaparinibbānena parinibbāyissatīti.",
  "atk-s0508a2:3135": "Evaṃ cuddasahi upamāhi maṇḍetvā, soḷasahi gāthāhi, catusaṭṭhiyā pādehi satthu guṇe vaṇṇento anupādisesāya nibbānadhātuyā desanaṃ niṭṭhāpesi.",
  "atk-s0508a2:3136": "Udāyittheragāthāvaṇṇanā niṭṭhitā.",
  "atk-s0508a2:3137": "Soḷasakanipātavaṇṇanā niṭṭhitā.",
  "atk-s0508a2:3138": "16. Vīsatinipāto",
  "atk-s0508a2:3139": "1. Adhimuttattheragāthāvaṇṇanā",
  "atk-s0508a2:3140_0": "Vīsatinipāte yaññatthaṃ vātiādikā āyasmato aparassa adhimuttattherassa gāthā. Kā",
  "atk-s0508a2:3140_1": "uppatti? Ayampi purimabuddhesu katādhikāro tattha tattha bhave puññāni upacinanto",
  "atk-s0508a2:3140_2": "atthadassissa bhagavato kāle vibhavasampanne kule nibbattitvā viññutaṃ patto satthari",
  "atk-s0508a2:3140_3": "parinibbute bhikkhusaṅghaṃ upaṭṭhahanto mahādānāni pavattesi. So tena puññakammena",
  "atk-s0508a2:3140_4": "devamanussesu saṃsaranto imasmiṃ buddhuppāde āyasmato saṃkiccattherassa bhaginiyā",
  "atk-s0508a2:3140_5": "kucchimhi nibbatti, adhimuttotissa nāmaṃ ahosi. So vayappatto mātulattherassa santike",
  "atk-s0508a2:3140_6": "pabbajitvā vipassanāya kammaṃ karonto sāmaṇerabhūmiyaṃyeva ṭhito arahattaṃ pāpuṇi.",
  "atk-s0508a2:3140_7": "Tena vuttaṃ apadāne –",
  "atk-s0508a2:3141": "“Nibbute lokanāthamhi, atthadassīnaruttame;",
  "atk-s0508a2:3142": "Upaṭṭhahiṃ bhikkhusaṅghaṃ, vippasannena cetasā.",
  "atk-s0508a2:3143": "“Nimantetvā bhikkhusaṅghaṃ, ujubhūtaṃ samāhitaṃ;",
  "atk-s0508a2:3144": "Ucchunā maṇḍapaṃ katvā, bhojesiṃ saṅghamuttamaṃ.",
  "atk-s0508a2:3145": "“Yaṃ yaṃ yonupapajjāmi, devattaṃ athamānusaṃ;",
  "atk-s0508a2:3146": "Sabbe satte abhibhomi, puññakammassidaṃ phalaṃ.",
  "atk-s0508a2:3147": "“Aṭṭhārase kappasate, yaṃ dānamadadiṃ tadā;",
  "atk-s0508a2:3148": "Duggatiṃ nābhijānāmi, ucchudānassidaṃ phalaṃ.",
  "atk-s0508a2:3149": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:3150_0": "Arahattaṃ pana patvā samāpattisukhena vītināmento upasampajjitukāmo “mātaraṃ āpucchissāmī”ti",
  "atk-s0508a2:3150_1": "mātu santikaṃ gacchanto antarāmagge devatāya balikammakaraṇatthaṃ maṃsapariyesanaṃ",
  "atk-s0508a2:3150_2": "carantehi pañcasatehi corehi samāgacchi. Corā ca taṃ aggahesuṃ “devatāya bali bhavissatī”ti.",
  "atk-s0508a2:3150_3": "So corehi gahitopi abhīto acchambhī vippasannamukhova aṭṭhāsi. Taṃ disvā coragāmaṇiacchariyabbhutacittajāto pasaṃsanto –",
  "atk-s0508a2:3151": "705.",
  "atk-s0508a2:3152": "“Yaññatthaṃ vā dhanatthaṃ vā, ye hanāma mayaṃ pure;",
  "atk-s0508a2:3153": "Avasesaṃ bhayaṃ hoti, vedhanti vilapanti ca.",
  "atk-s0508a2:3154": "706.",
  "atk-s0508a2:3155": "“Tassa te natthi bhītattaṃ, bhiyyo vaṇṇo pasīdati;",
  "atk-s0508a2:3156": "Kasmā na paridevesi, evarūpe mahabbhaye”ti. – dve gāthā abhāsi;",
  "atk-s0508a2:3157_0": "Tattha yaññatthanti yajanatthaṃ devatānaṃ balikammakaraṇatthaṃ vā. Vā-saddo vikappanattho.",
  "atk-s0508a2:3157_1": "Dhanatthanti sāpateyyaharaṇatthaṃ. Ye hanāma mayaṃ pureti ye satte mayaṃ pubbe hanimha.",
  "atk-s0508a2:3157_2": "Atītatthe hi idaṃ vattamānavacanaṃ. Avaseti avase aserike katvā. Tanti tesaṃ. “Avasesanti”pi",
  "atk-s0508a2:3157_3": "paṭhanti. Amhehi gahitesu taṃ ekaṃ ṭhapetvā avasesānaṃ; ayameva vā pāṭho. Bhayaṃ",
  "atk-s0508a2:3157_4": "hotīti maraṇabhayaṃ hoti. Yena te vedhanti vilapanti,cittutrāsena vedhanti, “sāmi,",
  "atk-s0508a2:3157_5": "tumhākaṃ idañcidañca dassāma, dāsā bhavissāmā”tiādikaṃ vadantā vilapanti.",
  "atk-s0508a2:3158_0": "Tassa teti yo tvaṃ amhehi devatāya balikammatthaṃ jīvitā voropetukāmehi ukkhittāsikehi",
  "atk-s0508a2:3158_1": "santajjito, tassa te. Bhītattanti bhītabhāvo, bhayanti attho. Bhiyyo vaṇṇo pasīdatīti",
  "atk-s0508a2:3158_2": "pakativaṇṇato uparipi te mukhavaṇṇo vippasīdati. Therassa kira tadā “sace ime māressanti,",
  "atk-s0508a2:3158_3": "idānevāhaṃ anupādāya parinibbāyissāmi, dukkhabhāro vigacchissatī”ti uḷāraṃ pītisomanassaṃ",
  "atk-s0508a2:3158_4": "uppajji. Evarūpe mahabbhayeti edise mahati maraṇabhaye upaṭṭhite. Hetuatthe vā etaṃ bhummavacanaṃ.",
  "atk-s0508a2:3159": "Idāni thero coragāmaṇissa paṭivacanadānamukhena dhammaṃ desento –",
  "atk-s0508a2:3160": "707.",
  "atk-s0508a2:3161": "“Natthi cetasikaṃ dukkhaṃ, anapekkhassa gāmaṇi;",
  "atk-s0508a2:3162": "Atikkantā bhayā sabbe, khīṇasaṃyojanassa ve.",
  "atk-s0508a2:3163": "708.",
  "atk-s0508a2:3164": "“Khīṇāya bhavanettiyā, diṭṭhe dhamme yathātathe;",
  "atk-s0508a2:3165": "Na bhayaṃ maraṇe hoti, bhāranikkhepane yathā.",
  "atk-s0508a2:3166": "709.",
  "atk-s0508a2:3167": "“Suciṇṇaṃ brahmacariyaṃ me, maggo cāpi subhāvito;",
  "atk-s0508a2:3168": "Maraṇe me bhayaṃ natthi, rogānamiva saṅkhaye.",
  "atk-s0508a2:3169": "710.",
  "atk-s0508a2:3170": "“Suciṇṇaṃ brahmacariyaṃ me, maggo cāpi subhāvito;",
  "atk-s0508a2:3171": "Nirassādā bhavā diṭṭhā, visaṃ pitvāva chaḍḍitaṃ.",
  "atk-s0508a2:3172": "711.",
  "atk-s0508a2:3173": "“Pāragū anupādāno, katakicco anāsavo;",
  "atk-s0508a2:3174": "Tuṭṭho āyukkhayā hoti, mutto āghātanā yathā.",
  "atk-s0508a2:3175": "712.",
  "atk-s0508a2:3176": "“Uttamaṃ dhammataṃ patto, sabbaloke anatthiko;",
  "atk-s0508a2:3177": "Ādittāva gharā mutto, maraṇasmiṃ na socati.",
  "atk-s0508a2:3178": "713.",
  "atk-s0508a2:3179": "“Yadatthi saṅgataṃ kiñci, bhavo vā yattha labbhati;",
  "atk-s0508a2:3180": "Sabbaṃ anissaraṃ etaṃ, iti vuttaṃ mahesinā.",
  "atk-s0508a2:3181": "714.",
  "atk-s0508a2:3182": "“Yo taṃ tathā pajānāti, yathā buddhena desitaṃ;",
  "atk-s0508a2:3183": "Na gaṇhāti bhavaṃ kiñci, sutattaṃva ayoguḷaṃ.",
  "atk-s0508a2:3184": "715.",
  "atk-s0508a2:3185": "“Na me hoti ‘ahosi’nti, ‘bhavissa’nti na hoti me;",
  "atk-s0508a2:3186": "Saṅkhārā vigamissanti, tattha kā paridevanā.",
  "atk-s0508a2:3187": "716.",
  "atk-s0508a2:3188": "“Suddhaṃ dhammasamuppādaṃ, suddhaṃ saṅkhārasantatiṃ;",
  "atk-s0508a2:3189": "Passantassa yathābhūtaṃ, na bhayaṃ hoti gāmaṇi.",
  "atk-s0508a2:3190": "717.",
  "atk-s0508a2:3191": "“Tiṇakaṭṭhasamaṃ lokaṃ, yadā paññāya passati;",
  "atk-s0508a2:3192": "Mamattaṃ so asaṃvindaṃ, ‘natthi me’ti na socati.",
  "atk-s0508a2:3193": "718.",
  "atk-s0508a2:3194": "“Ukkaṇṭhāmi sarīrena, bhavenamhi anatthiko;",
  "atk-s0508a2:3195": "Soyaṃ bhijjissati kāyo, añño ca na bhavissati.",
  "atk-s0508a2:3196": "719.",
  "atk-s0508a2:3197": "“Yaṃ vo kiccaṃ sarīrena, taṃ karotha yadicchatha;",
  "atk-s0508a2:3198": "Na me tappaccayā tattha, doso pemañca hehitī”ti. –",
  "atk-s0508a2:3199": "Imā gāthā abhāsi.",
  "atk-s0508a2:3200": "720.",
  "atk-s0508a2:3201": "“Tassa taṃ vacanaṃ sutvā, abbhutaṃ lomahaṃsanaṃ;",
  "atk-s0508a2:3202": "Satthāni nikkhipitvāna, māṇavā etadabravu”nti. –",
  "atk-s0508a2:3203": "Ayaṃ saṅgītikārehi vuttagāthā. Ito aparā tisso corānaṃ, therassa ca vacanapaṭivacanagāthā –",
  "atk-s0508a2:3204": "721.",
  "atk-s0508a2:3205": "“Kiṃ bhadante karitvāna, ko vā ācariyo tava;",
  "atk-s0508a2:3206": "Kassa sāsanamāgamma, labbhate taṃ asokatā.",
  "atk-s0508a2:3207": "722.",
  "atk-s0508a2:3208": "“Sabbaññū sabbadassāvī, jino ācariyo mama;",
  "atk-s0508a2:3209": "Mahākāruṇiko satthā, sabbalokatikicchako.",
  "atk-s0508a2:3210": "723.",
  "atk-s0508a2:3211": "“Tenāyaṃ desito dhammo, khayagāmī anuttaro;",
  "atk-s0508a2:3212": "Tassa sāsanamāgamma, labbhate taṃ asokatā.",
  "atk-s0508a2:3213": "724.",
  "atk-s0508a2:3214": "“Sutvāna corā isino subhāsitaṃ, nikkhippa satthāni ca āvudhāni ca;",
  "atk-s0508a2:3215": "Tamhā ca kammā viramiṃsu eke, eke ca pabbajjamarocayiṃsu.",
  "atk-s0508a2:3216": "725.",
  "atk-s0508a2:3217": "“Te pabbajitvā sugatassa sāsane, bhāvetva bojjhaṅgabalāni paṇḍitā;",
  "atk-s0508a2:3218": "Udaggacittā sumanā katindriyā, phusiṃsu nibbānapadaṃ asaṅkhata”nti. –",
  "atk-s0508a2:3219": "Imāpi saṅgītikārehi vuttagāthā.",
  "atk-s0508a2:3220_0": "Tattha natthi cetasikaṃ dukkhaṃ, anapekkhassa, gāmaṇīti gāmaṇi, apekkhāya, taṇhāya,",
  "atk-s0508a2:3220_1": "abhāvena anapekkhassa mādisassa, lohitasabhāvo pubbo viya, cetasikaṃ dukkhaṃ domanassaṃ",
  "atk-s0508a2:3220_2": "natthi, domanassābhāvāpadesena bhayābhāvaṃ vadati. Tenāha “atikkantā bhayā sabbe”ti.",
  "atk-s0508a2:3220_3": "Atikkantā bhayā sabbeti khīṇasaṃyojanassa arahato pañcavīsati mahābhayā, aññe ca",
  "atk-s0508a2:3220_4": "sabbepi bhayā ekaṃsena atikkantā atītā, apagatāti attho.",
  "atk-s0508a2:3221_0": "Diṭṭhe dhamme yathātatheti catusaccadhamme pariññāpahānasacchikiriyabhāvanāvasena",
  "atk-s0508a2:3221_1": "maggapaññāya yathābhūtaṃ diṭṭhe. Maraṇeti maraṇahetu. Bhāranikkhepane yathāti yathā",
  "atk-s0508a2:3221_2": "koci puriso sīse ṭhitena mahatā garubhārena saṃsīdanto tassa nikkhepane, apanayane",
  "atk-s0508a2:3221_3": "na bhāyati, evaṃ sampadamidanti attho. Vuttañhetaṃ bhagavatā –",
  "atk-s0508a2:3222": "“Bhārā have pañcakkhandhā, bhārahāro ca puggalo;",
  "atk-s0508a2:3223": "Bhārādānaṃ dukhaṃ loke, bhāranikkhepanaṃ sukha”nti. ;",
  "atk-s0508a2:3224_0": "Suciṇṇanti suṭṭhu caritaṃ. Brahmacariyanti, sikkhattayasaṅgahaṃ sāsanabrahmacariyaṃ.",
  "atk-s0508a2:3224_1": "Tato eva maggo cāpi subhāvito aṭṭhaṅgiko ariyamaggopi sammadeva bhāvito. Rogānamiva",
  "atk-s0508a2:3224_2": "saṅkhayeti yathā bahūhi rogehi abhibhūtassa āturassa rogānaṃ saṅkhaye pītisomanassameva",
  "atk-s0508a2:3224_3": "hoti, evaṃ khandharogasaṅkhaye maraṇe mādisassa bhayaṃ natthi.",
  "atk-s0508a2:3225_0": "Nirassādā bhavā diṭṭhāti tīhi dukkhatāhi abhibhūtā, ekādasahi aggīhi ādittā, tayo",
  "atk-s0508a2:3225_1": "bhavā nirassādā, assādarahitā, mayā diṭṭhā. Visaṃ pitvāva chaḍḍitanti pamādavasena",
  "atk-s0508a2:3225_2": "visaṃ pivitvā tādisena payogena chaḍḍitaṃ viya maraṇe me bhayaṃ natthīti attho.",
  "atk-s0508a2:3226_0": "Mutto āghātanā yathāti yathā corehi māraṇatthaṃ āghātanaṃ nīto kenaci upāyena tato",
  "atk-s0508a2:3226_1": "mutto haṭṭhatuṭṭho hoti, evaṃ saṃsārapāraṃ, nibbānaṃ, gatattā pāragū, catūhipi upādānehi",
  "atk-s0508a2:3226_2": "anupādāno, pariññādīnaṃ soḷasannaṃ kiccānaṃ katattā katakicco kāmāsavādīhi anāsavo,",
  "atk-s0508a2:3226_3": "āyukkhayā āyukkhayahetu tuṭṭho somanassiko hoti.",
  "atk-s0508a2:3227_0": "Uttamanti seṭṭhaṃ. Dhammatanti, dhammasabhāvaṃ. Arahatte siddhe sijjhanahetu iṭṭhādīsu",
  "atk-s0508a2:3227_1": "tādibhāvaṃ. Sabbaloketi sabbalokasmimpi, dīghāyukasukhabahulatādivasena saṃyuttepi",
  "atk-s0508a2:3227_2": "loke. Anatthikoti, anapekkho. Ādittāva gharā muttoti yathā koci puriso samantato",
  "atk-s0508a2:3227_3": "ādittato pajjalitato gehato nissaṭo, tato nissaraṇanimittaṃ na socati, evaṃ khīṇāsavo",
  "atk-s0508a2:3227_4": "maraṇanimittaṃ na socati.",
  "atk-s0508a2:3228_0": "Yadatthi saṅgataṃ kiñcīti yaṃkiñci imasmiṃ loke atthi, vijjati, upalabbhati saṅgataṃ,",
  "atk-s0508a2:3228_1": "sattehi saṅkhārehi vā samāgamo, samodhānaṃ. “Saṅkhata”ntipi pāṭho, tassa yaṃkiñci",
  "atk-s0508a2:3228_2": "paccayehi samacca sambhuyya kataṃ, paṭiccasamuppannanti attho. Bhavo vā yattha labbhatīti",
  "atk-s0508a2:3228_3": "yasmiṃ sattanikāye yo upapattibhavo labbhati. Sabbaṃ anissaraṃ etanti sabbametaṃ",
  "atk-s0508a2:3228_4": "issararahitaṃ, na ettha kenaci “evaṃ hotū”ti issariyaṃ vattetuṃ sakkā. Iti vuttaṃ",
  "atk-s0508a2:3228_5": "mahesināti “sabbe dhammā anattā”ti evaṃ vuttaṃ mahesinā sammāsambuddhena. Tasmā “anissaraṃ",
  "atk-s0508a2:3228_6": "eta”nti pajānanto maraṇasmiṃ na socatīti yojanā.",
  "atk-s0508a2:3229_0": "Na gaṇhāti bhavaṃ kiñcīti yo ariyasāvako “sabbe saṅkhārā aniccā”tiādinā yathā buddhena",
  "atk-s0508a2:3229_1": "bhagavatā desitaṃ, tathā taṃ bhavattayaṃ vipassanāpaññāsahitāya maggapaññāya pajānāti.",
  "atk-s0508a2:3229_2": "So yathā koci puriso sukhakāmo divasaṃ santattaṃ ayoguḷaṃ hatthena na gaṇhāti, evaṃ",
  "atk-s0508a2:3229_3": "kiñci khuddakaṃ vā mahantaṃ vā bhavaṃ na gaṇhāti, na tattha taṇhaṃ karotīti attho.",
  "atk-s0508a2:3230_0": "Na me hoti “ahosi”nti “atītamaddhānaṃ ahaṃ īdiso ahosi”nti attadiṭṭhivasena na me",
  "atk-s0508a2:3230_1": "cittappavatti atthi diṭṭhiyā sammadeva ugghāṭitattā, dhammasabhāvassa ca sudiṭṭhattā.",
  "atk-s0508a2:3230_2": "“Bhavissa”nti na hoti meti tato eva “anāgatamaddhānaṃ ahaṃ ediso kathaṃ nu kho bhavissaṃ",
  "atk-s0508a2:3230_3": "bhaveyya”nti evampi me na hoti. Saṅkhārā vigamissantīti evaṃ pana hoti “yathāpaccayaṃ",
  "atk-s0508a2:3230_4": "pavattamānā saṅkhārāva, na ettha koci attā vā attaniyaṃ vā, te ca kho vigamissanti,",
  "atk-s0508a2:3230_5": "vinassissanti, khaṇe khaṇe bhijjissantī”ti. Tattha kā paridevanāti evaṃ passantassa",
  "atk-s0508a2:3230_6": "mādisassa tattha saṅkhāragate kā nāma paridevanā.",
  "atk-s0508a2:3231_0": "Suddhanti kevalaṃ, attasārena asammissaṃ. Dhammasamuppādanti paccayapaccayuppannadhammasamuppattiṃ",
  "atk-s0508a2:3231_1": "avijjādipaccayehi saṅkhārādidhammamattappavattiṃ. Saṅkhārasantatinti kilesakammavipākappabhedasaṅkhārapabandhaṃ.",
  "atk-s0508a2:3231_2": "Passantassa yathābhūtanti saha vipassanāya maggapaññāya yāthāvato jānantassa.",
  "atk-s0508a2:3232_0": "Tiṇakaṭṭhasamaṃ lokanti yathā araññe apariggahe tiṇakaṭṭhe kenaci gayhamāne aparassa",
  "atk-s0508a2:3232_1": "“mayhaṃ santakaṃ ayaṃ gaṇhatī”ti na hoti, evaṃ so asāmikatāya tiṇakaṭṭhasamaṃ saṅkhāralokaṃ",
  "atk-s0508a2:3232_2": "yadā paññāya passati, so tattha mamattaṃ asaṃvindaṃ asaṃvindanto alabhanto akaronto.",
  "atk-s0508a2:3232_3": "Natthi meti “ahu vata sohaṃ, taṃ me natthī”ti na socati.",
  "atk-s0508a2:3233_0": "Ukkaṇṭhāmi sarīrenāti asārakena abhinudena dukkhena akataññunā asuciduggandhajegucchapaṭikkūlasabhāvena",
  "atk-s0508a2:3233_1": "iminā kāyena ukkaṇṭhāmi imaṃ kāyaṃ nibbindanto evaṃ tiṭṭhāmi. Bhavenamhi anatthikoti",
  "atk-s0508a2:3233_2": "sabbenapi bhavena anatthiko amhi, na kiñci bhavaṃ patthemi. Soyaṃ bhijjissati kāyoti",
  "atk-s0508a2:3233_3": "ayaṃ mama kāyo idāni tumhākaṃ payogena aññathā vā aññattha bhijjissati. Añño ca na",
  "atk-s0508a2:3233_4": "bhavissatīti añño kāyo mayhaṃ āyatiṃ na bhavissati, punabbhavābhāvato.",
  "atk-s0508a2:3234_0": "Yaṃ vo kiccaṃ sarīrenāti yaṃ tumhākaṃ iminā sarīrena payojanaṃ, taṃ karotha yadicchatha,",
  "atk-s0508a2:3234_1": "icchatha ce. Na me tappaccayāti, taṃ nimittaṃ imassa sarīrassa tumhehi yathicchitakiccassa",
  "atk-s0508a2:3234_2": "karaṇahetu. Tatthāti tesu karontesu ca akarontesu ca. Doso pemañca hehitīti yathākkamaṃ",
  "atk-s0508a2:3234_3": "paṭigho anunayo na bhavissati, attano bhave apekkhāya sabbaso pahīnattāti adhippāyo.",
  "atk-s0508a2:3234_4": "Aññapaccayā aññattha ca paṭighānunayesu asantesupi tappaccayā, “tatthā”ti vacanaṃ",
  "atk-s0508a2:3234_5": "yathādhigatavasena vuttaṃ.",
  "atk-s0508a2:3235_0": "Tassāti adhimuttattherassa. Taṃ vacananti “natthi cetasikaṃ dukkha”ntiādikaṃ maraṇe",
  "atk-s0508a2:3235_1": "bhayābhāvādidīpakaṃ, tato eva abbhutaṃ lomahaṃsanaṃ vacanaṃ sutvā. Māṇavāti corā.",
  "atk-s0508a2:3235_2": "Corā hi “māṇavā”ti vuccanti “māṇavehi saha gacchanti katakammehi akatakammehipī”tiādīsu viya.",
  "atk-s0508a2:3236_0": "Kiṃ bhadante karitvānāti, bhante, kiṃ nāma tapokammaṃ katvā. Ko vā tava ācariyo kassa",
  "atk-s0508a2:3236_1": "sāsanaṃ, ovādaṃ nissāya ayaṃ asokatā maraṇakāle sokābhāvo labbhatīti etaṃ atthaṃ",
  "atk-s0508a2:3236_2": "abravuṃ, pucchāvasena kathesuṃ, bhāsiṃsu.",
  "atk-s0508a2:3237_0": "Taṃ sutvā thero tesaṃ paṭivacanaṃ dento “sabbaññū”tiādimāha. Tattha sabbaññūti paropadesena",
  "atk-s0508a2:3237_1": "vinā sabbapakārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa",
  "atk-s0508a2:3237_2": "adhigamena atītādibhedaṃ sabbaṃ jānātīti, sabbaññū. Teneva samantacakkhunā sabbassa",
  "atk-s0508a2:3237_3": "dassanato sabbadassāvī. Yamhi anāvaraṇañāṇaṃ, tadeva sabbaññutaññāṇaṃ, nattheva asādhāraṇañāṇapāḷiyā",
  "atk-s0508a2:3237_4": "virodho visayuppattimukhena aññehi asādhāraṇabhāvadassanatthaṃ ekasseva ñāṇassa dvidhā",
  "atk-s0508a2:3237_5": "vuttattā. Yaṃ panettha vattabbaṃ, taṃ itivuttakavaṇṇanāyaṃ vitthārato vuttamevāti",
  "atk-s0508a2:3237_6": "tattha vuttanayeneva veditabbaṃ. Pañcannampi mārānaṃ vijayato jino, hīnādivibhāgabhinne",
  "atk-s0508a2:3237_7": "sabbasmiṃ sattanikāye adhimuttavuttitāya mahatiyā karuṇāya samannāgatattā mahākāruṇiko,",
  "atk-s0508a2:3237_8": "diṭṭhadhammikasamparāyikaparamatthehi yathārahaṃ veneyyānaṃ anusāsanato satthā, tato",
  "atk-s0508a2:3237_9": "eva sabbalokassa kilesarogatikicchanato sabbalokatikicchako, sammāsambuddho ācariyo",
  "atk-s0508a2:3237_10": "mamāti yojanā. Khayagāmīti nibbānagāmī.",
  "atk-s0508a2:3238_0": "Evaṃ therena satthu sāsanassa ca guṇe pakāsite paṭiladdhasaddhā ekacce corā pabbajiṃsu,",
  "atk-s0508a2:3238_1": "ekacce upāsakattaṃ pavedesuṃ. Tamatthaṃ dīpento dhammasaṅgāhakā “sutvāna corā”tiādinā",
  "atk-s0508a2:3238_2": "dve gāthā abhāsiṃsu. Tattha isinoti adhisīlasikkhādīnaṃ esanaṭṭhena isino, adhimuttattherassa.",
  "atk-s0508a2:3238_3": "Nikkhippāti pahāya. Satthāni ca āvudhāni cāti asiādisatthāni ceva dhanukalāpādiāvudhāni",
  "atk-s0508a2:3238_4": "ca. Tamhā ca kammāti tato corakammato.",
  "atk-s0508a2:3239_0": "Te pabbajitvā sugatassa sāsaneti te corā sobhanagamanatādīhi sugatassa bhagavato",
  "atk-s0508a2:3239_1": "sāsane pabbajjaṃ upagantvā. Bhāvanāvisesādhigatāya odagyalakkhaṇāya pītiyā samannāgamena",
  "atk-s0508a2:3239_2": "udaggacittā. Sumanāti somanassappattā. Katindriyāti bhāvitindriyā. Phusiṃsūti aggamaggādhigamena",
  "atk-s0508a2:3239_3": "asaṅkhataṃ nibbānaṃ adhigacchiṃsu. Adhimutto kira core nibbisevane katvā, te tattheva",
  "atk-s0508a2:3239_4": "ṭhapetvā, mātu santikaṃ gantvā, mātaraṃ āpucchitvā, paccāgantvā tehi saddhiṃ upajjhāyassa",
  "atk-s0508a2:3239_5": "santikaṃ gantvā, pabbājetvā upasampadaṃ akāsi. Atha tesaṃ kammaṭṭhānaṃ ācikkhi, te",
  "atk-s0508a2:3239_6": "nacirasseva arahatte patiṭṭhahiṃsu. Tena vuttaṃ “pabbajitvā…pe… asaṅkhata”nti.",
  "atk-s0508a2:3240": "Adhimuttattheragāthāvaṇṇanā niṭṭhitā.",
  "atk-s0508a2:3241": "2. Pārāpariyattheragāthāvaṇṇanā",
  "atk-s0508a2:3242_0": "Samaṇassa ahu cintātiādikā āyasmato pārāpariyattherassa gāthā. Kā uppatti? Ayampi",
  "atk-s0508a2:3242_1": "purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā",
  "atk-s0508a2:3242_2": "sugatīsuyeva saṃsaranto imasmiṃ buddhuppāde sāvatthiyaṃ aññatarassa brāhmaṇamahāsālassa",
  "atk-s0508a2:3242_3": "putto hutvā nibbatti. Tassa vayappattassa gottavasena pārāpariyotveva samaññā ahosi.",
  "atk-s0508a2:3242_4": "So tayo vede uggahetvā brāhmaṇasippesu nipphattiṃ gato. Ekadivasaṃ satthu dhammadesanākāle",
  "atk-s0508a2:3242_5": "jetavanavihāraṃ gantvā parisapariyante nisīdi. Satthā tassa ajjhāsayaṃ oloketvā indriyabhāvanāsuttaṃ",
  "atk-s0508a2:3242_6": "desesi. So taṃ sutvā paṭiladdhasaddho pabbaji. Taṃ suttaṃ uggahetvā tadatthamanucintesi.",
  "atk-s0508a2:3242_7": "Yathā pana anucintesi, svāyamattho gāthāsu eva āvi bhavissati. So tathā anuvicintento",
  "atk-s0508a2:3242_8": "āyatanamukhena vipassanaṃ paṭṭhapetvā nacirasseva arahattaṃ patto. Aparabhāge attanā",
  "atk-s0508a2:3242_9": "cintitākāraṃ pakāsento –",
  "atk-s0508a2:3243": "726.",
  "atk-s0508a2:3244": "“Samaṇassa ahu cintā, pārāpariyassa bhikkhuno;",
  "atk-s0508a2:3245": "Ekakassa nisinnassa, pavivittassa jhāyino.",
  "atk-s0508a2:3246": "727.",
  "atk-s0508a2:3247": "“Kimānupubbaṃ puriso, kiṃ vataṃ kiṃ samācāraṃ;",
  "atk-s0508a2:3248": "Attano kiccakārīssa, na ca kañci viheṭhaye.",
  "atk-s0508a2:3249": "728.",
  "atk-s0508a2:3250": "“Indriyāni manussānaṃ, hitāya ahitāya ca;",
  "atk-s0508a2:3251": "Arakkhitāni ahitāya, rakkhitāni hitāya ca.",
  "atk-s0508a2:3252": "729.",
  "atk-s0508a2:3253": "“Indriyāneva sārakkhaṃ, indriyāni ca gopayaṃ;",
  "atk-s0508a2:3254": "Attano kiccakārīssa, na ca kañci viheṭhaye.",
  "atk-s0508a2:3255": "730.",
  "atk-s0508a2:3256": "“Cakkhundriyaṃ ce rūpesu, gacchantaṃ anivārayaṃ;",
  "atk-s0508a2:3257": "Anādīnavadassāvī, so dukkhā na hi muccati.",
  "atk-s0508a2:3258": "731.",
  "atk-s0508a2:3259": "“Sotindriyaṃ ce saddesu, gacchantaṃ anivārayaṃ;",
  "atk-s0508a2:3260": "Anādīnavadassāvī, so dukkhā na hi muccati.",
  "atk-s0508a2:3261": "732.",
  "atk-s0508a2:3262": "“Anissaraṇadassāvī, gandhe ce paṭisevati;",
  "atk-s0508a2:3263": "Na so muccati dukkhamhā, gandhesu adhimucchito.",
  "atk-s0508a2:3264": "733.",
  "atk-s0508a2:3265": "“Ambilaṃ madhuraggañca, tittakaggamanussaraṃ;",
  "atk-s0508a2:3266": "Rasataṇhāya gadhito, hadayaṃ nāvabujjhati.",
  "atk-s0508a2:3267": "734.",
  "atk-s0508a2:3268": "“Subhānyappaṭikūlāni, phoṭṭhabbāni anussaraṃ;",
  "atk-s0508a2:3269": "Ratto rāgādhikaraṇaṃ, vividhaṃ vindate dukhaṃ.",
  "atk-s0508a2:3270": "735.",
  "atk-s0508a2:3271": "“Manaṃ cetehi dhammehi, yo na sakkoti rakkhituṃ;",
  "atk-s0508a2:3272": "Tato naṃ dukkhamanveti, sabbehetehi pañcahi.",
  "atk-s0508a2:3273": "736.",
  "atk-s0508a2:3274": "“Pubbalohitasampuṇṇaṃ, bahussa kuṇapassa ca;",
  "atk-s0508a2:3275": "Naravīrakataṃ vagguṃ, samuggamiva cittitaṃ.",
  "atk-s0508a2:3276": "737.",
  "atk-s0508a2:3277": "“Kaṭukaṃ madhurassādaṃ, piyanibandhanaṃ dukhaṃ;",
  "atk-s0508a2:3278": "Khuraṃva madhunā littaṃ, ullihaṃ nāvabujjhati.",
  "atk-s0508a2:3279": "738.",
  "atk-s0508a2:3280": "“Itthirūpe itthisare, phoṭṭhabbepi ca itthiyā;",
  "atk-s0508a2:3281": "Itthigandhesu sāratto, vividhaṃ vindate dukhaṃ.",
  "atk-s0508a2:3282": "739.",
  "atk-s0508a2:3283": "“Itthisotāni sabbāni, sandanti pañca pañcasu;",
  "atk-s0508a2:3284": "Tesamāvaraṇaṃ kātuṃ, yo sakkoti vīriyavā.",
  "atk-s0508a2:3285": "740.",
  "atk-s0508a2:3286": "“So atthavā so dhammaṭṭho, so dakkho so vicakkhaṇo;",
  "atk-s0508a2:3287": "Kareyya ramamānopi, kiccaṃ dhammatthasaṃhitaṃ.",
  "atk-s0508a2:3288": "741.",
  "atk-s0508a2:3289": "“Atho sīdati saññuttaṃ, vajje kiccaṃ niratthakaṃ;",
  "atk-s0508a2:3290": "Na taṃ kiccanti maññitvā, appamatto vicakkhaṇo.",
  "atk-s0508a2:3291": "742.",
  "atk-s0508a2:3292": "“Yañca atthena saññuttaṃ, yā ca dhammagatā rati;",
  "atk-s0508a2:3293": "Taṃ samādāya vattetha, sā hi ve uttamā rati.",
  "atk-s0508a2:3294": "743.",
  "atk-s0508a2:3295": "“Uccāvacehupāyehi, paresamabhijigīsati;",
  "atk-s0508a2:3296": "Hantvā vadhitvā atha socayitvā, ālopati sāhasā yo paresaṃ.",
  "atk-s0508a2:3297": "744.",
  "atk-s0508a2:3298": "“Tacchanto āṇiyā āṇiṃ, nihanti balavā yathā;",
  "atk-s0508a2:3299": "Indriyānindriyeheva, nihanti kusalo tathā.",
  "atk-s0508a2:3300": "745.",
  "atk-s0508a2:3301": "“Saddhaṃ vīriyaṃ samādhiñca, satipaññañca bhāvayaṃ;",
  "atk-s0508a2:3302": "Pañca pañcahi hantvāna, anīgho yāti brāhmaṇo.",
  "atk-s0508a2:3303": "746.",
  "atk-s0508a2:3304": "“So atthavā so dhammaṭṭho, katvā vākyānusāsaniṃ;",
  "atk-s0508a2:3305": "Sabbena sabbaṃ buddhassa, so naro sukhamedhatī”ti. – imā gāthā abhāsi;",
  "atk-s0508a2:3306_0": "Tattha samaṇassāti pabbajitassa. Ahūti ahosi. Cintāti dhammacintā dhammavicāraṇā.",
  "atk-s0508a2:3306_1": "Pārāpariyassāti pārāparagottassa. “Pārācariyassā”tipi paṭhanti. Bhikkhunoti saṃsāre",
  "atk-s0508a2:3306_2": "bhayaṃ ikkhanasīlassa. Ekakassāti asahāyassa, etena kāyavivekaṃ dasseti. Pavivittassāti",
  "atk-s0508a2:3306_3": "pavivekahetunā kilesānaṃ vikkhambhanena vivekaṃ āraddhassa, etena cittavivekaṃ dasseti.",
  "atk-s0508a2:3306_4": "Tenāha “jhāyino”ti. Jhāyinoti jhāyanasīlassa, yonisomanasikāresu yuttassāti attho.",
  "atk-s0508a2:3306_5": "Sabbametaṃ thero attānaṃ paraṃ viya katvā vadati.",
  "atk-s0508a2:3307_0": "“Kimānupubba”ntiādinā taṃ cintanaṃ dasseti. Tattha paṭhamagāthāyaṃ tāva kimānupubbanti",
  "atk-s0508a2:3307_1": "anupubbaṃ anukkamo, anupubbameva vakkhamānesu vatasamācāresu ko anukkamo, kena anukkamena",
  "atk-s0508a2:3307_2": "te paṭipajjitabbāti attho. Puriso kiṃ vataṃ kiṃ samācāranti atthakāmo puriso samādiyitabbaṭṭhena",
  "atk-s0508a2:3307_3": "“vata”nti laddhanāmaṃ, kīdisaṃ sīlaṃ samācāraṃ, samācaranto, attano kiccakārī kattabbakārī",
  "atk-s0508a2:3307_4": "assa, kañci sattaṃ na ca viheṭhaye, na bādheyyāti attho. Attano kiccaṃ nāma samaṇadhammo,",
  "atk-s0508a2:3307_5": "saṅkhepato sīlasamādhipaññā, taṃ sampādentassa paraviheṭhanāya lesopi natthi tāya",
  "atk-s0508a2:3307_6": "sati samaṇabhāvasseva abhāvato.",
  "atk-s0508a2:3308_0": "Yathāha bhagavā – “na hi pabbajito parūpaghātī, na samaṇo hoti paraṃ viheṭhayanto”ti.",
  "atk-s0508a2:3308_1": "Ettha ca vataggahaṇena vārittasīlaṃ gahitaṃ, samācāraggahaṇena samācaritabbato cārittasīlena",
  "atk-s0508a2:3308_2": "saddhiṃ jhānavipassanādi, tasmā vārittasīlaṃ padhānaṃ. Tatthāpi ca yasmā indriyasaṃvare",
  "atk-s0508a2:3308_3": "siddhe sabbaṃ sīlaṃ surakkhitaṃ, sugopitameva hoti, tasmā indriyasaṃvarasīlaṃ tāva",
  "atk-s0508a2:3308_4": "dassetukāmo indriyānaṃ arakkhaṇe rakkhaṇe ca ādīnavānisaṃse vibhāvento “indriyāni",
  "atk-s0508a2:3308_5": "manussāna”ntiādimāha. Tattha indriyānīti rakkhitabbadhammanidassanaṃ, tasmā cakkhādīni",
  "atk-s0508a2:3308_6": "cha indriyānīti vuttaṃ hoti. Manussānanti rakkhaṇayogyapuggalanidassanaṃ. Hitāyāti",
  "atk-s0508a2:3308_7": "atthāya. Ahitāyāti anatthāya. Hontīti vacanaseso. Kathaṃ pana tāniyeva hitāya ca",
  "atk-s0508a2:3308_8": "ahitāya hontīti āha “rakkhitānī”tiādi. Tassattho – yassa cakkhādīni indriyāni satikavāṭena",
  "atk-s0508a2:3308_9": "apihitāni, tassa rūpādīsu abhijjhādipāpadhammapavattiyā dvārabhāvato anatthāya pihitāni,",
  "atk-s0508a2:3308_10": "tadabhāvato atthāya saṃvattantīti.",
  "atk-s0508a2:3309_0": "Indriyāneva sārakkhanti yasmā indriyasaṃvaro paripuṇṇo sīlasampadaṃ paripūreti, sīlasampadā",
  "atk-s0508a2:3309_1": "paripuṇṇā samādhisampadaṃ paripūreti, samādhisampadā paripuṇṇā paññāsampadaṃ paripūreti,",
  "atk-s0508a2:3309_2": "tasmā indriyārakkhā attahitapaṭipattiyāva mūlanti dassento āha “indriyāneva sārakkha”nti.",
  "atk-s0508a2:3309_3": "Satipubbaṅgamena ārakkhena saṃrakkhanto yonisomanasikārena indriyāni eva tāva sammadeva",
  "atk-s0508a2:3309_4": "rakkhanto, yathā akusalacorā tehi tehi dvārehi pavisitvā cittasantāne kusalaṃ bhaṇḍaṃ",
  "atk-s0508a2:3309_5": "na vilumpanti, tathā tāni pidahantoti attho. Sārakkhanti ca saṃ-saddassa sābhāvaṃ",
  "atk-s0508a2:3309_6": "katvā vuttaṃ, “sārāgo”tiādīsu viya. “Saṃrakkha”nti ca pāṭho. Indriyāni ca gopayanti",
  "atk-s0508a2:3309_7": "tasseva pariyāyavacanaṃ, pariyāyavacane payojanaṃ nettiaṭṭhakathāyaṃ vuttanayeneva",
  "atk-s0508a2:3309_8": "veditabbaṃ. “Attano kiccakārīssā”ti iminā attahitapaṭipattiṃ dasseti, “na ca kañci",
  "atk-s0508a2:3309_9": "viheṭhaye”ti iminā parahitapaṭipattiṃ, ubhayenāpi vā attahitapaṭipattimeva dasseti",
  "atk-s0508a2:3309_10": "parāviheṭhanassāpi attahitapaṭipattibhāvato. Atha vā padadvayenapi attahitapaṭipattiṃ",
  "atk-s0508a2:3309_11": "dasseti puthujjanassa sekkhassa ca parahitapaṭipattiyāpi attahitapaṭipattibhāvato.",
  "atk-s0508a2:3310_0": "Evaṃ rakkhitāni indriyāni hitāya hontīti vodānapakkhaṃ saṅkhepeneva dassetvā, arakkhitāni",
  "atk-s0508a2:3310_1": "ahitāya hontīti saṃkilesapakkhaṃ pana vibhajitvā dassento “cakkhundriyaṃ ce”tiādimāha.",
  "atk-s0508a2:3310_2": "Tattha cakkhundriyaṃ ce rūpesu, gacchantaṃ anivārayaṃ. Anādīnavadassāvīti yo nīlapītādibhedesu",
  "atk-s0508a2:3310_3": "iṭṭhāniṭṭhesu rūpāyatanesu gacchantaṃ yathāruci pavattantaṃ cakkhundriyaṃ anivārayaṃ,",
  "atk-s0508a2:3310_4": "anivārayanto appaṭibāhanto tathāpavattiyaṃ ādīnavadassāvī na hoti ce, diṭṭhadhammikaṃ",
  "atk-s0508a2:3310_5": "samparāyikañca ādīnavaṃ dosaṃ na passati ce. “Gacchantaṃ nivāraye anissaraṇadassāvī”ti",
  "atk-s0508a2:3310_6": "ca pāṭho. Tattha yo “diṭṭhe diṭṭhamattaṃ bhavissatī”ti vuttavidhinā diṭṭhamatteyeva",
  "atk-s0508a2:3310_7": "ṭhatvā satisampajaññavasena rūpāyatane pavattamāno tattha nissaraṇadassāvī nāma.",
  "atk-s0508a2:3310_8": "Vuttavipariyāyena anissaraṇadassāvī daṭṭhabbo. So dukkhā na hi muccatīti so evarūpo",
  "atk-s0508a2:3310_9": "puggalo vaṭṭadukkhato na muccateva. Ettha ca cakkhundriyassa anivāraṇaṃ nāma yathā",
  "atk-s0508a2:3310_10": "tena dvārena abhijjhādayo pāpadhammā anvāssaveyyuṃ, tathā pavattanaṃ, taṃ pana atthato",
  "atk-s0508a2:3310_11": "satisampajaññassa anuṭṭhāpanaṃ daṭṭhabbaṃ. Sesindriyesupi eseva nayo. Adhimucchitoti",
  "atk-s0508a2:3310_12": "adhimuttataṇhāya mucchaṃ āpanno. Ambilanti ambilarasaṃ. Madhuragganti madhurarasakoṭṭhāsaṃ.",
  "atk-s0508a2:3310_13": "Tathā tittakaggaṃ. Anussaranti assādavasena taṃ taṃ rasaṃ anuvicintento. Ganthitoti",
  "atk-s0508a2:3310_14": "rasataṇhāya tasmiṃ tasmiṃ rase ganthito bandho. “Gadhito”ti ca paṭhanti, gedhaṃ āpannoti",
  "atk-s0508a2:3310_15": "attho. Hadayaṃ nāvabujjhatīti “dukkhassantaṃ karissāmī”ti pabbajjādikkhaṇe uppannaṃ",
  "atk-s0508a2:3310_16": "cittaṃ na jānāti na sallakkheti, sāsanassa hadayaṃ abbhantaraṃ anavajjadhammānaṃ",
  "atk-s0508a2:3310_17": "sammaddanarasataṇhāya gadhito nāvabujjhati na jānāti, na paṭipajjatīti attho.",
  "atk-s0508a2:3311_0": "Subhānīti sundarāni. Appaṭikūlānīti manoramāni, iṭṭhāni. Phoṭṭhabbānīti upādiṇṇānupādiṇṇappabhede",
  "atk-s0508a2:3311_1": "phasse. Rattoti rajjanasabhāvena rāgena ratto. Rāgādhikaraṇanti rāgahetu. Vividhaṃ",
  "atk-s0508a2:3311_2": "vindate dukhanti rāgapariḷāhādivasena diṭṭhadhammikañca nirayasantāpādivasena abhisamparāyañca",
  "atk-s0508a2:3311_3": "nānappakāraṃ dukkhaṃ paṭilabhati.",
  "atk-s0508a2:3312_0": "Manaṃ cetehīti manañca etehi rūpārammaṇādīhi dhammārammaṇappabhedehi ca. Nanti puggalaṃ.",
  "atk-s0508a2:3312_1": "Sabbehīti sabbehi pañcahipi. Idaṃ vuttaṃ hoti – yo puggalo manaṃ, manodvāraṃ, etehi",
  "atk-s0508a2:3312_2": "yathāvuttehi rūpādīhi pañcahi dhammehi dhammārammaṇappabhedato ca. Tattha pavattanakapāpakammanivāraṇena",
  "atk-s0508a2:3312_3": "rakkhituṃ, gopituṃ na sakkoti, tato tassa arakkhaṇato naṃ puggalaṃ taṃnimittaṃ dukkhaṃ",
  "atk-s0508a2:3312_4": "anveti, anugacchati, anugacchantañca etehi pañcahipi rūpārammaṇādīhi chaṭṭhārammaṇena",
  "atk-s0508a2:3312_5": "saddhiṃ sabbehipi ārammaṇappaccayabhūtehi anugacchatīti. Ettha cakkhundriyaṃ, sotindriyañca",
  "atk-s0508a2:3312_6": "asampattaggāhibhāvato “gacchantaṃ anivāraya”nti vuttaṃ itaraṃ sampattaggāhīti “gandhe",
  "atk-s0508a2:3312_7": "ce paṭisevatī”tiādinā vuttaṃ. Tatthāpi ca rasataṇhā ca phoṭṭhabbataṇhā ca sattānaṃ",
  "atk-s0508a2:3312_8": "visesato balavatīti “rasataṇhāya gadhito, phoṭṭhabbāni anussarantoti” vuttanti daṭṭhabbaṃ.",
  "atk-s0508a2:3313_0": "Evaṃ aguttadvārassa puggalassa chahi dvārehi chasupi ārammaṇesu asaṃvaranimittaṃ",
  "atk-s0508a2:3313_1": "uppajjanakadukkhaṃ dassetvā svāyamasaṃvaro yasmā sarīrasabhāvānavabodhena hoti, tasmā",
  "atk-s0508a2:3313_2": "sarīrasabhāvaṃ vicinanto “pubbalohitasampuṇṇa”ntiādinā gāthādvayamāha. Tassattho",
  "atk-s0508a2:3313_3": "– sarīraṃ nāmetaṃ pubbena lohitena ca sampuṇṇaṃ bharitaṃ aññena ca pittasemhādinā",
  "atk-s0508a2:3313_4": "bahunā kuṇapena, tayidaṃ naravīrena naresu chekena sippācariyena kataṃ vaggu maṭṭhaṃ",
  "atk-s0508a2:3313_5": "lākhāparikammādinā cittitaṃ, anto pana gūthādiasucibharitaṃ samuggaṃ viya chavimattamanoharaṃ",
  "atk-s0508a2:3313_6": "bālajanasammohaṃ dukkhasabhāvatāya nirayādidukkhatāpanato ca kaṭukaṃ, parikappasambhavena",
  "atk-s0508a2:3313_7": "amūlakena assādamattena madhuratāya madhurassādaṃ, tato eva piyabhāvanibandhanena",
  "atk-s0508a2:3313_8": "piyanibandhanaṃ, dussahatāya appatītatāya ca dukhaṃ, īdise sarīre assādalobhena mahādukkhaṃ",
  "atk-s0508a2:3313_9": "paccanubhuyyamānaṃ anavabujjhanto loko madhuragiddho khuradhārālehakapuriso viya daṭṭhabboti.",
  "atk-s0508a2:3314_0": "Idāni ete cakkhādīnaṃ gocarabhūtā rūpādayo vuttā, te visesato purisassa itthipaṭibaddhā",
  "atk-s0508a2:3314_1": "kamanīyāti tattha saṃvaro kātabboti dassento “itthirūpe”tiādimāha. Tattha itthirūpeti",
  "atk-s0508a2:3314_2": "itthiyā catusamuṭṭhānikarūpāyatanasaṅkhāte vaṇṇe. Api ca yo koci itthiyā nivatthassa",
  "atk-s0508a2:3314_3": "alaṅkārassa vā gandhavaṇṇakādīnaṃ vā piḷandhanamālānaṃ vā kāyapaṭibaddho vaṇṇo purisassa",
  "atk-s0508a2:3314_4": "cakkhuviññāṇassa ārammaṇabhāvāya upakappati, sabbametaṃ “itthirūpa”ntveva veditabbaṃ.",
  "atk-s0508a2:3314_5": "Itthisareti itthiyā gītalapitahasitaruditasadde. Api ca itthiyā nivatthavatthassapi",
  "atk-s0508a2:3314_6": "alaṅkataalaṅkārassapi itthipayoganipphāditā veṇuvīṇāsaṅkhapaṇavādīnampi saddā idha",
  "atk-s0508a2:3314_7": "itthisaraggahaṇena gahitāti veditabbā. Sabbopeso purisassa cittaṃ ākaḍḍhatīti. “Itthirase”ti",
  "atk-s0508a2:3314_8": "pana pāḷiyā catusamuṭṭhānikarasāyatanavasena vuttaṃ. Itthiyā kiṃkārapaṭissāvitādivasena",
  "atk-s0508a2:3314_9": "assavaraso ceva paribhogaraso ca itthirasoti eke. Yo pana itthiyā oṭṭhamaṃsasammakkhitakheḷādiraso,",
  "atk-s0508a2:3314_10": "yo ca tāya purisassa dinnayāgubhattādīnaṃ raso, sabbopeso “itthiraso”tveva veditabbo.",
  "atk-s0508a2:3314_11": "Phoṭṭhabbepi ca itthiyā kāyasamphasso, itthisarīrārūḷhānaṃ vatthālaṅkāramālādīnaṃ",
  "atk-s0508a2:3314_12": "phasso “itthiphoṭṭhabbo”tveva veditabbo. Ettha ca yesaṃ itthirūpe itthisareti pāḷi,",
  "atk-s0508a2:3314_13": "tesaṃ api-saddena itthirasasaṅgaho daṭṭhabbo. Itthigandhesūti itthiyā catusamuṭṭhānikagandhāyatanesu.",
  "atk-s0508a2:3314_14": "Itthiyā sarīragandho nāma duggandho. Ekaccā hi itthī assagandhinī hoti, ekaccā meṇḍagandhinī,",
  "atk-s0508a2:3314_15": "ekaccā sedagandhinī, ekaccā soṇitagandhinī, tathāpi tāsu andhabālo rajjateva. Cakkavattino",
  "atk-s0508a2:3314_16": "pana itthiratanassa kāyato candanagandho vāyati, mukhato uppalagandho, ayaṃ na sabbāsaṃ",
  "atk-s0508a2:3314_17": "hotīti, itthiyā sarīre ārūḷho āgantuko anulimpanādigandho “itthigandho”ti veditabbo.",
  "atk-s0508a2:3314_18": "Sārattoti suṭṭhu ratto gadhito mucchito, idaṃ pana padaṃ “itthirūpe”tiādīsupi yojetabbaṃ.",
  "atk-s0508a2:3314_19": "Vividhaṃ vindate dukhanti itthirūpādīsu sarāganimittaṃ diṭṭhadhammikaṃ vadhabandhanādivasena",
  "atk-s0508a2:3314_20": "samparāyikaṃ pañcavidhabandhanādivasena nānappakāraṃ dukkhaṃ paṭilabhati.",
  "atk-s0508a2:3315_0": "Itthisotāni sabbānīti itthiyā rūpādiārammaṇāni sabbāni anavasesāni pañca taṇhāsotāni",
  "atk-s0508a2:3315_1": "sandanti. Pañcasūti purisassa pañcasu dvāresu. Tesanti tesaṃ pañcannaṃ sotānaṃ. Āvaraṇanti",
  "atk-s0508a2:3315_2": "saṃvaraṇaṃ, yathā asaṃvaro na uppajjati, evaṃ satisampajaññaṃ paccupaṭṭhapetvā saṃvaraṃ",
  "atk-s0508a2:3315_3": "pavattetuṃ yo sakkoti, so vīriyavā āraddhavīriyo akusalānaṃ dhammānaṃ pahānāya kusalānaṃ",
  "atk-s0508a2:3315_4": "dhammānaṃ upasampadāyāti attho.",
  "atk-s0508a2:3316_0": "Evaṃ rūpādigocare pabbajitassa paṭipattiṃ dassetvā idāni gahaṭṭhassa dassetuṃ “so",
  "atk-s0508a2:3316_1": "atthavā”tiādi vuttaṃ. Tattha so atthavā so dhammaṭṭho, so dakkho so vicakkhaṇoti",
  "atk-s0508a2:3316_2": "so puggalo imasmiṃ loke atthavā, buddhimā, dhamme ṭhito, dhamme dakkho, dhamme cheko,",
  "atk-s0508a2:3316_3": "analaso vā vicakkhaṇo iti kattabbatāsu kusalo nāma. Kareyya ramamānopi, kiccaṃ dhammatthasaṃhitanti",
  "atk-s0508a2:3316_4": "geharatiyā ramamānopi dhammatthasaṃhitaṃ dhammato atthato ca anapetameva taṃ taṃ",
  "atk-s0508a2:3316_5": "kattabbaṃ. Anuppannānaṃ bhogānaṃ uppādanaṃ, uppannānaṃ paripālanaṃ, paribhogañca",
  "atk-s0508a2:3316_6": "kareyya, aññamaññaṃ, avirodhena, aññamaññaṃ, abādhanena, tivaggatthaṃ anuyuñjeyyāti",
  "atk-s0508a2:3316_7": "adhippāyo. Ayañca nayo yesaṃ sammāpaṭipattiavirodhena tivaggatthassa vasena vattati",
  "atk-s0508a2:3316_8": "bimbisāramahārājādīnaṃ viya, tesaṃ vasena vutto. Na yesaṃ kesañci vasenāti daṭṭhabbaṃ.",
  "atk-s0508a2:3317_0": "Atho sīdati saññuttanti yadi idhaloke supasaṃhitaṃ diṭṭhadhammikaṃ atthaṃ pariggahetvā",
  "atk-s0508a2:3317_1": "ṭhitaṃ. Vajje kiccaṃ niratthakanti samparāyikattharahitaṃ anatthupasaṃhitaṃ kiccaṃ",
  "atk-s0508a2:3317_2": "sacepi vissajjeyya pariccajeyya. Na taṃ kiccanti maññitvā, appamatto vicakkhaṇoti",
  "atk-s0508a2:3317_3": "satiavippavāsena appamatto vicāraṇapaññāsambhavena vicakkhaṇo anatthupasaṃhitaṃ,",
  "atk-s0508a2:3317_4": "taṃ kiccaṃ mayā na kātabbanti maññitvā vivajjeyya.",
  "atk-s0508a2:3318_0": "Vivajjetvā pana yañca atthena saññuttaṃ, yā ca dhammagatā rati. Taṃ samādāya vattethāti",
  "atk-s0508a2:3318_1": "yaṃkiñci diṭṭhadhammikasamparāyikappabhedena atthena hitena saṃyuttaṃ tadubhayahitāvahaṃ,",
  "atk-s0508a2:3318_2": "yā ca adhikusaladhammagatā samathavipassanāsahitā rati, tadubhayaṃ sammā ādiyitvā",
  "atk-s0508a2:3318_3": "pariggahaṃ katvā vatteyya. “Sabbaṃ ratiṃ dhammarati jinātī”ti vacanato sā hi ekaṃsena",
  "atk-s0508a2:3318_4": "uttamatthassa pāpanato uttamā rati nāma.",
  "atk-s0508a2:3319_0": "Yaṃ pana kāmaratisaṃyuttaṃ kiccaṃ niratthakanti vuttaṃ, tassā anatthupasaṃhitabhāvaṃ",
  "atk-s0508a2:3319_1": "dassetuṃ “uccāvacehī”tiādi vuttaṃ. Tattha uccāvacehīti mahantehi ceva khuddakehi",
  "atk-s0508a2:3319_2": "ca. Upāyehīti nayehi. Paresamabhijigīsatīti paresaṃ santakaṃ āharituṃ icchati, pare",
  "atk-s0508a2:3319_3": "vā sabbathā hāpeti, jināpeti paraṃ hantvā, vadhitvā atha socayitvā, ālopati sāhasā",
  "atk-s0508a2:3319_4": "yo paresaṃ. Idaṃ vuttaṃ hoti – yo puggalo kāmahetu pare hananto, ghātento, socento",
  "atk-s0508a2:3319_5": "sandhicchedasandhiruhanapasayhāvahārādīhi nānupāyehi paresaṃ santakaṃ harituṃ vāyamanto",
  "atk-s0508a2:3319_6": "sāhasākāraṃ karoti, ālopati, jigīsati sāpateyyavasena pare hāpeti, tassa taṃ kiccaṃ",
  "atk-s0508a2:3319_7": "kāmaratisannissitaṃ anatthupasaṃhitaṃ ekantanihīnanti. Etena tappaṭipakkhato dhammagatāya",
  "atk-s0508a2:3319_8": "ratiyā ekaṃsato uttamabhāvaṃyeva vibhāveti.",
  "atk-s0508a2:3320_0": "Idāni yaṃ “tesamāvaraṇaṃ kātuṃ yo sakkotī”ti indriyānaṃ āvaraṇaṃ vuttaṃ, taṃ upāyena",
  "atk-s0508a2:3320_1": "saha vibhāvento “tacchanto āṇiyā āṇiṃ, nihanti balavā yathā”ti āha. Yathā balavā",
  "atk-s0508a2:3320_2": "kāyabalena, ñāṇabalena ca samannāgato tacchako rukkhadaṇḍagataṃ āṇiṃ nīharitukāmo",
  "atk-s0508a2:3320_3": "tato balavatiṃ āṇiṃ koṭento tato nīharati, tathā kusalo bhikkhu cakkhādīni indriyāni",
  "atk-s0508a2:3320_4": "vipassanābalena nihantukāmo indriyehi eva nihanti.",
  "atk-s0508a2:3321_0": "Katamehi panāti āha “saddha”ntiādi. Tassattho – adhimokkhalakkhaṇaṃ saddhaṃ, paggahalakkhaṇaṃ",
  "atk-s0508a2:3321_1": "vīriyaṃ, avikkhepalakkhaṇaṃ samādhiṃ, upaṭṭhānalakkhaṇaṃ satiṃ, dassanalakkhaṇaṃ",
  "atk-s0508a2:3321_2": "paññanti imānipi vimuttiparipācakāni pañcindriyāni bhāvento vaḍḍhento etehi pañcahi",
  "atk-s0508a2:3321_3": "indriyehi cakkhādīni pañcindriyāni anunayapaṭighādikilesuppattiyā dvārabhāvavihanena",
  "atk-s0508a2:3321_4": "hantvā, ariyamaggena tadupanissaye kilese samucchinditvā, tato eva anīgho niddukkho",
  "atk-s0508a2:3321_5": "brāhmaṇo anupādisesaparinibbānameva yāti upagacchatīti.",
  "atk-s0508a2:3322_0": "So atthavāti so yathāvutto brāhmaṇo uttamatthena samannāgatattā atthavā, taṃ sampāpake",
  "atk-s0508a2:3322_1": "dhamme ṭhitattā dhammaṭṭho. Sabbena sabbaṃ anavasesena vidhinā anavasesaṃ buddhassa",
  "atk-s0508a2:3322_2": "bhagavato vākyabhūtaṃ anusāsaniṃ katvā yathānusiṭṭhaṃ paṭipajjitvā ṭhito. Tato eva",
  "atk-s0508a2:3322_3": "so naro uttamapuriso nibbānasukhañca edhati, brūheti, vaḍḍhetīti.",
  "atk-s0508a2:3323": "Evaṃ therena attano cintitākāravibhāvanāvasena paṭipattiyā pakāsitattā idameva cassa aññābyākaraṇaṃ daṭṭhabbaṃ.",
  "atk-s0508a2:3324": "Pārāpariyattheragāthāvaṇṇanā niṭṭhitā.",
  "atk-s0508a2:3325": "3. Telakānittheragāthāvaṇṇanā",
  "atk-s0508a2:3326_0": "Cirarattaṃ vatātāpītiādikā āyasmato telakānittherassa gāthā. Kā uppatti? Ayampi purimabuddhesu",
  "atk-s0508a2:3326_1": "katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:3326_2": "satthu abhijātito puretaraṃyeva sāvatthiyaṃ aññatarasmiṃ brāhmaṇakule nibbattitvā",
  "atk-s0508a2:3326_3": "telakānīti laddhanāmo vayappatto hetusampannatāya kāme jigucchanto gharāvāsaṃ pahāya",
  "atk-s0508a2:3326_4": "paribbājakapabbajjaṃ pabbajitvā vivaṭṭajjhāsayo “ko so pāraṅgato loke”tiādinā vimokkhapariyesanaṃ",
  "atk-s0508a2:3326_5": "caramāno te te samaṇabrāhmaṇe upasaṅkamitvā pañhaṃ pucchati, te na sampāyanti. So",
  "atk-s0508a2:3326_6": "tena anārādhitacitto vicarati. Atha amhākaṃ bhagavati loke uppajjitvā pavattitavaradhammacakke",
  "atk-s0508a2:3326_7": "lokahitaṃ karonte ekadivasaṃ satthāraṃ upasaṅkamitvā dhammaṃ sutvā paṭiladdhasaddho",
  "atk-s0508a2:3326_8": "pabbajitvā vipassanāya kammaṃ karonto nacirasseva arahatte patiṭṭhāti. So ekadivasaṃ",
  "atk-s0508a2:3326_9": "bhikkhūhi saddhiṃ nisinno attanā adhigatavisesaṃ paccavekkhitvā tadanusārena attano",
  "atk-s0508a2:3326_10": "paṭipattiṃ anussaritvā taṃ sabbaṃ bhikkhūnaṃ ācikkhanto –",
  "atk-s0508a2:3327": "747.",
  "atk-s0508a2:3328": "“Cirarattaṃ vatātāpī, dhammaṃ anuvicintayaṃ;",
  "atk-s0508a2:3329": "Samaṃ cittassa nālatthaṃ, pucchaṃ samaṇabrāhmaṇe.",
  "atk-s0508a2:3330": "748.",
  "atk-s0508a2:3331": "“Ko so pāraṅgato loke, ko patto amatogadhaṃ;",
  "atk-s0508a2:3332": "Kassa dhammaṃ paṭicchāmi, paramatthavijānanaṃ.",
  "atk-s0508a2:3333": "749.",
  "atk-s0508a2:3334": "“Antovaṅkagato āsi, macchova ghasamāmisaṃ;",
  "atk-s0508a2:3335": "Baddho mahindapāsena, vepacityasuro yathā.",
  "atk-s0508a2:3336": "750.",
  "atk-s0508a2:3337": "“Añchāmi naṃ na muñcāmi, asmā sokapariddavā;",
  "atk-s0508a2:3338": "Ko me bandhaṃ muñcaṃ loke, sambodhiṃ vedayissati.",
  "atk-s0508a2:3339": "751.",
  "atk-s0508a2:3340": "“Samaṇaṃ brāhmaṇaṃ vā kaṃ, ādisantaṃ pabhaṅgunaṃ;",
  "atk-s0508a2:3341": "Kassa dhammaṃ paṭicchāmi, jarāmaccupavāhanaṃ.",
  "atk-s0508a2:3342": "752.",
  "atk-s0508a2:3343": "“Vicikicchākaṅkhāganthitaṃ, sārambhabalasaññutaṃ;",
  "atk-s0508a2:3344": "Kodhappattamanatthaddhaṃ, abhijappappadāraṇaṃ.",
  "atk-s0508a2:3345": "753.",
  "atk-s0508a2:3346": "“Taṇhādhanusamuṭṭhānaṃ, dve ca pannarasāyutaṃ;",
  "atk-s0508a2:3347": "Passa orasikaṃ bāḷhaṃ, bhetvāna yadi tiṭṭhati.",
  "atk-s0508a2:3348": "754.",
  "atk-s0508a2:3349": "“Anudiṭṭhīnaṃ appahānaṃ, saṅkappaparatejitaṃ;",
  "atk-s0508a2:3350": "Tena viddho pavedhāmi, pattaṃva māluteritaṃ.",
  "atk-s0508a2:3351": "755.",
  "atk-s0508a2:3352": "“Ajjhattaṃ me samuṭṭhāya, khippaṃ paccati māmakaṃ;",
  "atk-s0508a2:3353": "Chaphassāyatanī kāyo, yattha sarati sabbadā.",
  "atk-s0508a2:3354": "756.",
  "atk-s0508a2:3355": "“Taṃ na passāmi tekicchaṃ, yo metaṃ sallamuddhare;",
  "atk-s0508a2:3356": "Nānārajjena satthena, nāññena vicikicchitaṃ.",
  "atk-s0508a2:3357": "757.",
  "atk-s0508a2:3358": "“Ko me asattho avaṇo, sallamabbhantarapassayaṃ;",
  "atk-s0508a2:3359": "Ahiṃsaṃ sabbagattāni, sallaṃ me uddharissati.",
  "atk-s0508a2:3360": "758.",
  "atk-s0508a2:3361": "“Dhammappati hi so seṭṭho, visadosappavāhako;",
  "atk-s0508a2:3362": "Gambhīre patitassa me, thalaṃ pāṇiñca dassaye.",
  "atk-s0508a2:3363": "759.",
  "atk-s0508a2:3364": "“Rahadehamasmi ogāḷho, ahāriyarajamattike;",
  "atk-s0508a2:3365": "Māyāusūyasārambha, thinamiddhamapatthaṭe.",
  "atk-s0508a2:3366": "760.",
  "atk-s0508a2:3367": "“Uddhaccameghathanitaṃ, saṃyojanavalāhakaṃ;",
  "atk-s0508a2:3368": "Vāhā vahanti kuddiṭṭhiṃ, saṅkappā rāganissitā.",
  "atk-s0508a2:3369": "761.",
  "atk-s0508a2:3370": "“Savanti sabbadhi sotā, latā ubbhijja tiṭṭhati;",
  "atk-s0508a2:3371": "Te sote ko nivāreyya, taṃ lataṃ ko hi checchati.",
  "atk-s0508a2:3372": "762.",
  "atk-s0508a2:3373": "“Velaṃ karotha bhaddante, sotānaṃ sannivāraṇaṃ;",
  "atk-s0508a2:3374": "Mā te manomayo sotā, rukkhaṃva sahasā luve.",
  "atk-s0508a2:3375": "763.",
  "atk-s0508a2:3376": "“Evaṃ me bhayajātassa, apārā pāramesato;",
  "atk-s0508a2:3377": "Tāṇo paññāvudho satthā, isisaṅghanisevito.",
  "atk-s0508a2:3378": "764.",
  "atk-s0508a2:3379": "“Sopānaṃ sugataṃ suddhaṃ, dhammasāramayaṃ daḷhaṃ;",
  "atk-s0508a2:3380": "Pādāsi vuyhamānassa, mā bhāyīti ca mabravi.",
  "atk-s0508a2:3381": "765.",
  "atk-s0508a2:3382": "“Satipaṭṭhānapāsādaṃ, āruyha paccavekkhisaṃ;",
  "atk-s0508a2:3383": "Yaṃ taṃ pubbe amaññissaṃ, sakkāyābhirataṃ pajaṃ.",
  "atk-s0508a2:3384": "766.",
  "atk-s0508a2:3385": "“Yadā ca maggamaddakkhiṃ, nāvāya abhirūhanaṃ;",
  "atk-s0508a2:3386": "Anadhiṭṭhāya attānaṃ, titthamaddakkhimuttamaṃ.",
  "atk-s0508a2:3387": "767.",
  "atk-s0508a2:3388": "“Sallaṃ attasamuṭṭhānaṃ, bhavanettippabhāvitaṃ;",
  "atk-s0508a2:3389": "Etesaṃ appavattāya, desesi maggamuttamaṃ.",
  "atk-s0508a2:3390": "768.",
  "atk-s0508a2:3391": "“Dīgharattānusayitaṃ, cirarattamadhiṭṭhitaṃ;",
  "atk-s0508a2:3392": "Buddho mepānudī ganthaṃ, visadosappavāhano”ti. – imā gāthā abhāsi;",
  "atk-s0508a2:3393_0": "Tattha cirarattaṃ vatāti cirakālaṃ vata. Ātāpīti vīriyavā vimokkhadhammapariyesane",
  "atk-s0508a2:3393_1": "āraddhavīriyo. Dhammaṃ anuvicintayanti “kīdiso nu kho vimokkhadhammo, kathaṃ vā adhigantabbo”ti",
  "atk-s0508a2:3393_2": "vimuttidhammaṃ anuvicinanto gavesanto. Samaṃ cittassa nālatthaṃ, pucchaṃ samaṇabrāhmaṇeti",
  "atk-s0508a2:3393_3": "te te nānātitthiye samaṇabrāhmaṇe vimuttidhammaṃ pucchanto pakatiyā anupasantasabhāvassa",
  "atk-s0508a2:3393_4": "cittassa samaṃ vūpasamabhūtaṃ vaṭṭadukkhavissaraṇaṃ ariyadhammaṃ nālatthaṃ nādhigacchanti attho.",
  "atk-s0508a2:3394_0": "Ko so pāraṅgatotiādi pucchitākāradassanaṃ. Tattha ko so pāraṅgato loketi imasmiṃ",
  "atk-s0508a2:3394_1": "loke titthakārapaṭiññesu samaṇabrāhmaṇesu ko nu kho so saṃsārassa pāraṃ nibbānaṃ",
  "atk-s0508a2:3394_2": "upagato. Ko patto amatogadhanti nibbānapatiṭṭhaṃ vimokkhamaggaṃ ko patto adhigatoti",
  "atk-s0508a2:3394_3": "attho. Kassa dhammaṃ paṭicchāmīti kassa samaṇassa vā brāhmaṇassa vā ovādadhammaṃ",
  "atk-s0508a2:3394_4": "paṭiggaṇhāmi paṭipajjāmi. Paramatthavijānananti paramatthassa vijānanaṃ, aviparītappavattinivattiyo pavedentanti attho.",
  "atk-s0508a2:3395_0": "Antovaṅkagato āsīti vaṅkaṃ vuccati diṭṭhigataṃ manovaṅkabhāvato, sabbepi vā kilesā,",
  "atk-s0508a2:3395_1": "antoti pana hadayavaṅkassa anto, hadayabbhantaragatakilesavaṅko vā ahosīti attho.",
  "atk-s0508a2:3395_2": "Macchova ghasamāmisanti āmisaṃ ghasanto khādanto maccho viya, gilabaḷiso maccho viyāti",
  "atk-s0508a2:3395_3": "adhippāyo. Baddho mahindapāsena, vepacityasuro yathāti mahindassa sakkassa pāsena",
  "atk-s0508a2:3395_4": "baddho yathā vepacitti asurindo aserivihārī mahādukkhappatto, evamahaṃ pubbe kilesapāsena",
  "atk-s0508a2:3395_5": "baddho āsiṃ, aserivihārī mahādukkhappattoti adhippāyo.",
  "atk-s0508a2:3396_0": "Añchāmīti ākaḍḍhāmi. Nanti kilesapāsaṃ. Na muñcāmīti na mocemi. Asmā sokapariddavāti",
  "atk-s0508a2:3396_1": "imasmā sokaparidevavaṭṭato. Idaṃ vuttaṃ hoti – yathāpāsena baddho migo sūkaro vā",
  "atk-s0508a2:3396_2": "mocanupāyaṃ ajānanto paripphandamāno taṃ āviñchanto bandhanaṃ daḷhaṃ karoti, evaṃ",
  "atk-s0508a2:3396_3": "ahaṃ pubbe kilesapāsena paṭimukko mocanupāyaṃ ajānanto kāyasañcetanādivasena paripphandamāno",
  "atk-s0508a2:3396_4": "taṃ na mocesiṃ, aññadatthu taṃ daḷhaṃ karonto sokādinā paraṃ kilesaṃ eva pāpuṇinti.",
  "atk-s0508a2:3396_5": "Ko me bandhaṃ muñcaṃ loke, sambodhiṃ vedayissatīti imasmiṃ loke etaṃ kilesabandhanena",
  "atk-s0508a2:3396_6": "bandhaṃ muñcanto sambujjhati etenāti “sambodhī”ti laddhanāmaṃ vimokkhamaggaṃ ko me",
  "atk-s0508a2:3396_7": "vedayissati ācikkhissatīti attho. “Bandhamuñca”ntipi paṭhanti, bandhā, bandhassa",
  "atk-s0508a2:3396_8": "vā mocakaṃ sambodhinti yojanā.",
  "atk-s0508a2:3397_0": "Ādisantanti desentaṃ. Pabhaṅgunanti pabhañjanaṃ kilesānaṃ viddhaṃsanaṃ, pabhaṅgunaṃ",
  "atk-s0508a2:3397_1": "vā dhammappavattiṃ ādisantaṃ kathentaṃ jarāya maccuno ca pavāhanaṃ kassa dhammaṃ",
  "atk-s0508a2:3397_2": "paṭicchāmi. “Paṭipajjāmī”ti vā pāṭho, so evattho. Vicikicchākaṅkhāganthitanti “ahosiṃ",
  "atk-s0508a2:3397_3": "nu kho ahamatītamaddhāna”ntiādinayappavattāya vicikicchāya āsappanaparisappanākāravuttiyā",
  "atk-s0508a2:3397_4": "kaṅkhāya ca ganthitaṃ. Sārambhabalasaññutanti karaṇuttariyakaraṇalakkhaṇena balappattena",
  "atk-s0508a2:3397_5": "sārambhena yuttaṃ. Kodhappattamanatthaddhanti sabbattha kodhena yuttamanasā thaddhabhāvaṃ",
  "atk-s0508a2:3397_6": "gataṃ abhijappappadāraṇaṃ. Icchitālābhādivasena hi taṇhā sattānaṃ cittaṃ padālentī",
  "atk-s0508a2:3397_7": "viya pavattati. Dūre ṭhitassāpi vijjhanupāyatāya taṇhāva dhanu samupatiṭṭhati uppajjati",
  "atk-s0508a2:3397_8": "etasmāti taṇhādhanusamuṭṭhānaṃ, diṭṭhisallaṃ. Taṃ pana yasmā vīsativatthukā sakkāyadiṭṭhi,",
  "atk-s0508a2:3397_9": "dasavatthukā micchādiṭṭhīti tiṃsappabhedaṃ, tasmā vuttaṃ “dve ca pannarasāyuta”nti,",
  "atk-s0508a2:3397_10": "dvikkhattuṃ pannarasabhedavantanti attho. Passa orasikaṃ bāḷhaṃ, bhetvāna yadi tiṭṭhatīti",
  "atk-s0508a2:3397_11": "yaṃ urasambandhanīyatāya orasikaṃ bāḷhaṃ balavataraṃ bhetvāna hadayaṃ vinivijjhitvā",
  "atk-s0508a2:3397_12": "tasmiṃyeva hadaye tiṭṭhati, taṃ passāti attānameva ālapati.",
  "atk-s0508a2:3398_0": "Anudiṭṭhīnaṃ appahānanti anudiṭṭhibhūtānaṃ sesadiṭṭhīnaṃ appahānakāraṇaṃ. Yāva hi",
  "atk-s0508a2:3398_1": "sakkāyadiṭṭhi santānato na vigacchati, tāva sassatadiṭṭhiādīnaṃ appahānamevāti. Saṅkappaparatejitanti",
  "atk-s0508a2:3398_2": "saṅkappena micchāvitakkena pare parajane nissayalakkhaṇaṃ patipatite tejitaṃ ussāhitaṃ.",
  "atk-s0508a2:3398_3": "Tena viddho pavedhāmīti tena diṭṭhisallena yathā hadayaṃ āhacca tiṭṭhati, evaṃ viddho",
  "atk-s0508a2:3398_4": "pavedhāmi saṅkappāmi sassatucchedādivasena ito cito ca parivaṭṭāmi. Pattaṃva māluteritanti",
  "atk-s0508a2:3398_5": "mālutena vāyunā eritaṃ vaṇṭato muttaṃ dumapattaṃ viya.",
  "atk-s0508a2:3399_0": "Ajjhattaṃ me samuṭṭhāyāti yathā loke sallaṃ nāma bāhirato uṭṭhāya ajjhattaṃ nimmathetvā",
  "atk-s0508a2:3399_1": "bādhati, na evamidaṃ. Idaṃ pana ajjhattaṃ me mama attabhāve samuṭṭhāya so attabhāvasaññito",
  "atk-s0508a2:3399_2": "chaphassāyatanakāyo yathā khippaṃ sīghaṃ paccati, ḍayhati. Yathā kiṃ? Aggi viya sanissayaḍāhako",
  "atk-s0508a2:3399_3": "taṃyeva māmakaṃ mama santakaṃ attabhāvaṃ ḍahanto yattha uppanno, tattheva sarati pavattati.",
  "atk-s0508a2:3400_0": "Taṃ na passāmi tekicchanti tādisāya tikicchāya niyuttatāya tekicchaṃ sallakattaṃ",
  "atk-s0508a2:3400_1": "bhisakkaṃ taṃ na passāmi. Yo metaṃ sallamuddhareti yo bhisakko etaṃ diṭṭhisallaṃ",
  "atk-s0508a2:3400_2": "kilesasallañca uddhareyya, uddharanto ca nānārajjena rajjusadisasaṅkhātāya esanisalākāya",
  "atk-s0508a2:3400_3": "pavesetvāna satthena kantitvā nāññena mantāgadappayogena vicikicchitaṃ sallaṃ tikicchituṃ",
  "atk-s0508a2:3400_4": "sakkāti āharitvā yojetabbaṃ. Vicikicchitanti, ca nidassanamattametaṃ. Sabbassapi",
  "atk-s0508a2:3400_5": "kilesasallassa vasena attho veditabbo.",
  "atk-s0508a2:3401_0": "Asatthoti sattharahito. Avaṇoti vaṇena vinā. Abbhantarapassayanti abbhantarasaṅkhātaṃ",
  "atk-s0508a2:3401_1": "hadayaṃ nissāya ṭhitaṃ. Ahiṃsanti apīḷento. “Ahiṃsā”ti ca pāṭho, ahiṃsāya apīḷanenāti",
  "atk-s0508a2:3401_2": "attho. Ayañhettha saṅkhepattho – ko nu kho kiñci satthaṃ aggahetvā vaṇañca akaronto",
  "atk-s0508a2:3401_3": "tato eva sabbagattāni abādhento mama hadayabbhantaragataṃ pīḷājananato anto tudanato",
  "atk-s0508a2:3401_4": "anto ruddhanato ca paramattheneva sallabhūtaṃ kilesasallaṃ uddharissatīti.",
  "atk-s0508a2:3402_0": "Evaṃ dasahi gāthāhi pubbe attanā cintitākāraṃ dassetvā punapi taṃ pakārantarena dassetuṃ",
  "atk-s0508a2:3402_1": "“dhammappati hi so seṭṭho”tiādimāha. Tattha dhammappatīti dhammanimittaṃ dhammahetu.",
  "atk-s0508a2:3402_2": "Hīti nipātamattaṃ. So seṭṭhoti so puggalo uttamo. Visadosappavāhakoti yo mayhaṃ rāgādikilesassa",
  "atk-s0508a2:3402_3": "pavāhako ucchinnako. Gambhīre patitassa me, thalaṃ pāṇiñca dassayeti ko nu kho atigambhīre",
  "atk-s0508a2:3402_4": "saṃsāramahoghe patitassa mayhaṃ “mā bhāyī”ti assāsento nibbānathalaṃ taṃsampāpakaṃ",
  "atk-s0508a2:3402_5": "ariyamaggahatthañca dasseyya.",
  "atk-s0508a2:3403_0": "Rahadehamasmi ogāḷhoti mahati saṃsārarahade ahamasmi sasīsaṃ nimujjanavasena otiṇṇo",
  "atk-s0508a2:3403_1": "anupaviṭṭho. Ahāriyarajamattiketi apanetuṃ asakkuṇeyyo rāgādirajo mattikā kaddamo",
  "atk-s0508a2:3403_2": "etassāti ahāriyarajamattiko, rahado. Tasmiṃ rahadasmiṃ. “Ahāriyarajamantike”ti vā",
  "atk-s0508a2:3403_3": "pāṭho, antike ṭhitarāgādīsu dunnīharaṇīyarāgādirajeti attho. Santadosapaṭicchādanalakkhaṇā",
  "atk-s0508a2:3403_4": "māyā, parasampattiasahanalakkhaṇā usūyā, karaṇuttariyakaraṇalakkhaṇo sārambho, cittālasiyalakkhaṇaṃ",
  "atk-s0508a2:3403_5": "thinaṃ, kāyālasiyalakkhaṇaṃ middhanti ime pāpadhammā patthaṭā yaṃ rahadaṃ, tasmiṃ",
  "atk-s0508a2:3403_6": "māyāusūyasārambhathinamiddhamapatthaṭe, makāro cettha padasandhikaro vutto. Yathāvuttehi",
  "atk-s0508a2:3403_7": "imehi pāpadhammehi patthaṭeti attho.",
  "atk-s0508a2:3404_0": "Uddhaccameghathanitaṃ, saṃyojanavalāhakanti vacanavipallāsena vuttaṃ, bhantasabhāvaṃ",
  "atk-s0508a2:3404_1": "uddhaccaṃ meghathanitaṃ meghagajjitaṃ etesanti uddhaccameghathanitā. Dasavidhā saṃyojanā",
  "atk-s0508a2:3404_2": "eva valāhakā etesanti saṃyojanavalāhakā. Vāhā mahāudakavāhasadisā rāganissitā micchāsaṅkappā",
  "atk-s0508a2:3404_3": "asubhādīsu ṭhitā kuddiṭṭhiṃ maṃ vahanti apāyasamuddameva uddissa kaḍḍhantīti attho.",
  "atk-s0508a2:3405_0": "Savanti sabbadhi sotāti taṇhāsoto, diṭṭhisoto, mānasoto, avijjāsoto, kilesasototi",
  "atk-s0508a2:3405_1": "ime pañcapisotā cakkhudvārādīnaṃ vasena sabbesu rūpādīsu ārammaṇesu savanato “rūpataṇhā…pe…",
  "atk-s0508a2:3405_2": "dhammataṇhā”tiādinā sabbabhāgehi vā savanato sabbadhi savanti. Latāti paliveṭhanaṭṭhena",
  "atk-s0508a2:3405_3": "saṃsibbanaṭṭhena latā viyāti latā, taṇhā. Ubbhijja tiṭṭhatīti chahi dvārehi ubbhijjitvā",
  "atk-s0508a2:3405_4": "rūpādīsu ārammaṇesu tiṭṭhati. Te soteti taṇhādike sote mama santāne sandante maggasetubandhanena",
  "atk-s0508a2:3405_5": "ko purisaviseso nivāreyya, taṃ latanti taṇhālataṃ, maggasatthena ko checchati chindissati.",
  "atk-s0508a2:3406_0": "Velaṃ karothāti tesaṃ sotānaṃ velaṃ setuṃ karotha sannivāraṇaṃ. Bhaddanteti ālapanākāradassanaṃ.",
  "atk-s0508a2:3406_1": "Mā te manomayo sototi udakasoto oḷāriko, tassa bālamahājanenapi setuṃ katvā nivāraṇaṃ",
  "atk-s0508a2:3406_2": "sakkā. Ayaṃ pana manomayo soto sukhumo dunnivāraṇo. So yathā udakasoto vaḍḍhanto",
  "atk-s0508a2:3406_3": "kūle ṭhitaṃ rukkhaṃ pātetvāva nāseti, evaṃ tumhe apāyatīre ṭhite tattha sahasā pātetvā",
  "atk-s0508a2:3406_4": "apāyasamuddaṃ pāpento mā luve mā vināseyya mā anayabyasanaṃ pāpeyyāti attho.",
  "atk-s0508a2:3407_0": "Evaṃ ayaṃ thero purimattabhāve parimadditasaṅkhārattā ñāṇaparipākaṃ gatattā pavattidukkhaṃ",
  "atk-s0508a2:3407_1": "upadhārento yathā vicikicchādike saṃkilesadhamme pariggaṇhi, tamākāraṃ dassetvā idāni",
  "atk-s0508a2:3407_2": "jātasaṃvego kiṃkusalagavesī satthu santikaṃ gato yaṃ visesaṃ adhimucci, taṃ dassento",
  "atk-s0508a2:3407_3": "“evaṃ me bhayajātassā”tiādimāha. Tattha evaṃ me bhayajātassāti evaṃ vuttappakārena",
  "atk-s0508a2:3407_4": "saṃsāre jātabhayassa apārā orimatīrato sappaṭibhayato saṃsāravaṭṭato “kathaṃ nu kho",
  "atk-s0508a2:3407_5": "muñceyya”nti pāraṃ nibbānaṃ, esato gavesato, tāṇo sadevakassa lokassa tāṇabhūto kilesasamucchedanī",
  "atk-s0508a2:3407_6": "paññā āvudho etassāti paññāvudho. Diṭṭhadhammikādiatthena sattānaṃ yathārahaṃ anusāsanato",
  "atk-s0508a2:3407_7": "satthā, isisaṅghena aggasāvakādiariyapuggalasamūhena nisevito payirupāsito isisaṅghanisevito,",
  "atk-s0508a2:3407_8": "sopānanti desanāñāṇena suṭṭhu katattā abhisaṅkhatattā sukataṃ, upakkilesavirahitato",
  "atk-s0508a2:3407_9": "suddhaṃ, saddhāpaññādisārabhūtaṃ dhammasāramayaṃ paṭipakkhehi acalanīyato daḷhaṃ,",
  "atk-s0508a2:3407_10": "vipassanāsaṅkhātaṃ sopānaṃ mahoghena vuyhamānassa mayhaṃ satthā pādāsi, dadanto ca",
  "atk-s0508a2:3407_11": "“iminā te sotthi bhavissatī”ti samassāsento mā bhāyīti ca abravi, kathesi.",
  "atk-s0508a2:3408_0": "Satipaṭṭhānapāsādanti tena vipassanāsopānena kāyānupassanādinā laddhabbacatubbidhasāmaññaphalavisesena",
  "atk-s0508a2:3408_1": "catubhūmisampannaṃ satipaṭṭhānapāsādaṃ āruhitvā paccavekkhisaṃ catusaccadhammaṃ maggañāṇena",
  "atk-s0508a2:3408_2": "patiavekkhiṃ paṭivijjhiṃ. Yaṃ taṃ pubbe amaññissaṃ, sakkāyābhirataṃ pajanti evaṃ",
  "atk-s0508a2:3408_3": "paṭividdhasacco yaṃ sakkāye “ahaṃ mamā”ti abhirataṃ pajaṃ titthiyajanaṃ tena parikappitaattānañca",
  "atk-s0508a2:3408_4": "pubbe sārato amaññissaṃ. Yadā ca maggamaddakkhiṃ, nāvāya abhirūhananti ariyamagganāvāya",
  "atk-s0508a2:3408_5": "abhiruhanūpāyabhūtaṃ yadā vipassanāmaggaṃ yāthāvato addakkhiṃ. Tato paṭṭhāya taṃ",
  "atk-s0508a2:3408_6": "titthiyajanaṃ attānañca anadhiṭṭhāya citte aṭṭhapetvā aggahetvā titthaṃ nibbānasaṅkhātassa",
  "atk-s0508a2:3408_7": "amatamahāpārassa titthabhūtaṃ ariyamaggadassanaṃ sabbehi maggehi sabbehi kusaladhammehi",
  "atk-s0508a2:3408_8": "ukkaṭṭhaṃ addakkhiṃ, yāthāvato apassinti attho.",
  "atk-s0508a2:3409_0": "Evaṃ attano anuttaraṃ maggādhigamaṃ pakāsetvā idāni tassa desakaṃ sammāsambuddhaṃ",
  "atk-s0508a2:3409_1": "thomento “sallaṃ attasamuṭṭhāna”ntiādimāha. Tattha sallanti diṭṭhimānādikilesasallaṃ.",
  "atk-s0508a2:3409_2": "Attasamuṭṭhānanti “aha”nti mānaṭṭhānatāya “attā”ti ca laddhanāme attabhāve sambhūtaṃ.",
  "atk-s0508a2:3409_3": "Bhavanettippabhāvitanti bhavataṇhāsamuṭṭhitaṃ bhavataṇhāsannissayaṃ. Sā hi diṭṭhimānādīnaṃ",
  "atk-s0508a2:3409_4": "sambhavo. Etesaṃ appavattāyāti yathāvuttānaṃ pāpadhammānaṃ appavattiyā anuppādāya.",
  "atk-s0508a2:3409_5": "Desesi maggamuttamanti uttamaṃ seṭṭhaṃ ariyaṃ aṭṭhaṅgikaṃ maggaṃ, tadupāyañca vipassanāmaggaṃ kathesi.",
  "atk-s0508a2:3410_0": "Dīgharattānusayitanti anamatagge saṃsāre cirakālaṃ santāne anu anu sayitaṃ kāraṇalābhena",
  "atk-s0508a2:3410_1": "uppajjanārahabhāvena thāmagataṃ, tato ca cirarattaṃ adhiṭṭhitaṃ santānaṃ ajjhāruyha",
  "atk-s0508a2:3410_2": "ṭhitaṃ. Ganthanti abhijjhākāyaganthādiṃ mama santāne ganthabhūtaṃ kilesavisadosaṃ",
  "atk-s0508a2:3410_3": "pavāhano buddho bhagavā attano desanānubhāvena apānudī parijahāpesi, ganthesu hi",
  "atk-s0508a2:3410_4": "anavasesato pahīnesu appahīno nāma kileso natthīti.",
  "atk-s0508a2:3411": "Telakānittheragāthāvaṇṇanā niṭṭhitā.",
  "atk-s0508a2:3412": "4. Raṭṭhapālattheragāthāvaṇṇanā",
  "atk-s0508a2:3413_0": "Passa cittakatantiādikā āyasmato raṭṭhapālattherassa gāthā. Kā uppatti? Ayaṃ kira",
  "atk-s0508a2:3413_1": "padumuttarassa bhagavato uppattito puretarameva haṃsavatīnagare gahapatimahāsālakule",
  "atk-s0508a2:3413_2": "nibbattitvā vayappatto pitu accayena gharāvāse patiṭṭhito ratanakoṭṭhāgārakammikena",
  "atk-s0508a2:3413_3": "dassitaṃ aparimāṇaṃ kulavaṃsānugataṃ dhanaṃ disvā “imaṃ ettakaṃ dhanarāsiṃ mayhaṃ",
  "atk-s0508a2:3413_4": "pituayyakapayyakādayo attanā saddhiṃ gahetvā gantuṃ nāsakkhiṃsu, mayā pana gahetvā",
  "atk-s0508a2:3413_5": "gantuṃ vaṭṭatī”ti cintetvā kapaṇaddhikādīnaṃ mahādānaṃ adāsi. So abhiññālābhiṃ ekaṃ",
  "atk-s0508a2:3413_6": "tāpasaṃ upaṭṭhahanto tena devalokādhipacce niyojito yāvajīvaṃ puññāni katvā tato",
  "atk-s0508a2:3413_7": "cuto devaloke nibbattitvā dibbasampattiṃ anubhavanto tattha yāvatāyukaṃ ṭhatvā tato",
  "atk-s0508a2:3413_8": "cuto manussaloke bhinnaṃ raṭṭhaṃ sandhāretuṃ samatthassa kulassa ekaputtako hutvā nibbatti.",
  "atk-s0508a2:3414_0": "Tena ca samayena padumuttaro bhagavā loke uppajjitvā pavattitavaradhammacakko veneyyasatte",
  "atk-s0508a2:3414_1": "nibbānamahānagarasaṅkhātaṃ khemantabhūmiṃ sampāpesi. Atha so kulaputto anukkamena",
  "atk-s0508a2:3414_2": "viññutaṃ patto ekadivasaṃ upāsakehi saddhiṃ vihāraṃ gantvā satthāraṃ dhammaṃ desentaṃ",
  "atk-s0508a2:3414_3": "disvā pasannacitto parisapariyante nisīdi. Tena kho pana samayena satthā ekaṃ bhikkhuṃ",
  "atk-s0508a2:3414_4": "saddhāpabbajitānaṃ aggaṭṭhāne ṭhapesi. Taṃ disvā so pasannamānaso tadatthāya cittaṃ",
  "atk-s0508a2:3414_5": "ṭhapetvā satasahassabhikkhuparivutassa bhagavato mahatā sakkārena sattāhaṃ mahādānaṃ",
  "atk-s0508a2:3414_6": "pavattetvā paṇidhānaṃ akāsi. Satthā tassa anantarāyena ijjhanabhāvaṃ disvā “anāgate",
  "atk-s0508a2:3414_7": "gotamassa nāma sammāsambuddhassa sāsane saddhāpabbajitānaṃ aggo bhavissatī”ti byākāsi.",
  "atk-s0508a2:3414_8": "So satthāraṃ bhikkhusaṅghañca vanditvā uṭṭhāyāsanā pakkāmi. So tattha yāvatāyukaṃ",
  "atk-s0508a2:3414_9": "puññāni katvā tato cavitvā devamanussesu saṃsaranto ito dvenavute kappe phussassa",
  "atk-s0508a2:3414_10": "bhagavato kāle satthu vemātikabhātikesu tīsu rājaputtesu satthāraṃ upaṭṭhahantesu",
  "atk-s0508a2:3414_11": "tesaṃ puññakiriyāya kiccaṃ akāsi.",
  "atk-s0508a2:3415_0": "Evaṃ tattha tattha bhave taṃ taṃ bahuṃ kusalaṃ upacinitvā sugatīsuyeva saṃsaranto",
  "atk-s0508a2:3415_1": "imasmiṃ buddhuppāde kururaṭṭhe thullakoṭṭhikanigame raṭṭhapālaseṭṭhino gehe nibbatti,",
  "atk-s0508a2:3415_2": "tassa bhinnaṃ raṭṭhaṃ sandhāretuṃ samatthe kule nibbattattā raṭṭhapāloti vaṃsānugatameva",
  "atk-s0508a2:3415_3": "nāmaṃ ahosi. So mahatā parivārena vaḍḍhanto anukkamena yobbanapatto mātāpitūhi patirūpena",
  "atk-s0508a2:3415_4": "dārena saṃyojito mahante ca yase patiṭṭhāpito dibbasampattisadisaṃ sampattiṃ paccanubhoti.",
  "atk-s0508a2:3415_5": "Atha bhagavā kururaṭṭhe janapadacārikaṃ caranto thullakoṭṭhikaṃ anupāpuṇi. Taṃ sutvā",
  "atk-s0508a2:3415_6": "raṭṭhapālo kulaputto satthāraṃ upasaṅkamitvā satthu santike dhammaṃ sutvā paṭiladdhasaddho",
  "atk-s0508a2:3415_7": "pabbajitukāmo sattāhaṃ bhattacchedaṃ katvā kicchena kasirena mātāpitaro anujānāpetvā",
  "atk-s0508a2:3415_8": "satthāraṃ upasaṅkamitvā pabbajjaṃ yācitvā satthu āṇattiyā aññatarassa therassa santike",
  "atk-s0508a2:3415_9": "pabbajitvā yonisomanasikārena kammaṃ karonto vipassanaṃ vaḍḍhetvā arahattaṃ pāpuṇi.",
  "atk-s0508a2:3415_10": "Tena vuttaṃ apadāne –",
  "atk-s0508a2:3416": "“Padumuttarassa bhagavato, lokajeṭṭhassa tādino;",
  "atk-s0508a2:3417": "Varanāgo mayā dinno, īsādanto urūḷhavā.",
  "atk-s0508a2:3418": "“Setacchatto pasobhito, sakappano sahatthipo;",
  "atk-s0508a2:3419": "Agghāpetvāna taṃ sabbaṃ, saṅghārāmaṃ akārayiṃ.",
  "atk-s0508a2:3420": "“Catupaññāsasahassāni, pāsāde kārayiṃ ahaṃ;",
  "atk-s0508a2:3421": "Mahoghadānaṃ karitvāna, niyyādesiṃ mahesino.",
  "atk-s0508a2:3422": "“Anumodi mahāvīro, sayambhū aggapuggalo;",
  "atk-s0508a2:3423": "Sabbe jane hāsayanto, desesi amataṃ padaṃ.",
  "atk-s0508a2:3424": "“Taṃ me buddho viyākāsi, jalajuttaranāmako;",
  "atk-s0508a2:3425": "Bhikkhusaṅghe nisīditvā, imā gāthā abhāsatha.",
  "atk-s0508a2:3426": "“Catupaññāsasahassāni, pāsāde kārayī ayaṃ;",
  "atk-s0508a2:3427": "Kathayissāmi vipākaṃ, suṇotha mama bhāsato.",
  "atk-s0508a2:3428": "“Aṭṭhārasasahassāni, kūṭāgārā bhavissare;",
  "atk-s0508a2:3429": "Byamhuttamamhi nibbattā, sabbasoṇṇamayā ca te.",
  "atk-s0508a2:3430": "“Paññāsakkhattuṃ devindo, devarajjaṃ karissati;",
  "atk-s0508a2:3431": "Aṭṭhapaññāsakkhattuñca, cakkavattī bhavissati.",
  "atk-s0508a2:3432": "“Kappasatasahassamhi, okkākakulasambhavo;",
  "atk-s0508a2:3433": "Gotamo nāma gottena, satthā loke bhavissati.",
  "atk-s0508a2:3434": "“Devalokā cavitvāna, sukkamūlena codito;",
  "atk-s0508a2:3435": "Aḍḍhe kule mahābhoge, nibbattissati tāvade.",
  "atk-s0508a2:3436": "“So pacchā pabbajitvāna, sukkamūlena codito;",
  "atk-s0508a2:3437": "Raṭṭhapāloti nāmena, hessati satthu sāvako.",
  "atk-s0508a2:3438": "“Padhānapahitatto so, upasanto nirūpadhi;",
  "atk-s0508a2:3439": "Sabbāsave pariññāya, nibbāyissatināsavo.",
  "atk-s0508a2:3440": "“Uṭṭhāya abhinikkhamma, jahitā bhogasampadā;",
  "atk-s0508a2:3441": "Kheḷapiṇḍeva bhogamhi, pemaṃ mayhaṃ na vijjati.",
  "atk-s0508a2:3442": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0508a2:3443": "Dhāremi antimaṃ dehaṃ, sammāsambuddhasāsane.",
  "atk-s0508a2:3444": "“Paṭisambhidā catasso, vimokkhāpi ca aṭṭhime;",
  "atk-s0508a2:3445": "Chaḷabhiññā sacchikatā, kataṃ buddhassa sāsana”nti.",
  "atk-s0508a2:3446_0": "Arahattaṃ pana patvā satthāraṃ anujānāpetvā mātāpitaro passituṃ thullakoṭṭhikaṃ gantvā,",
  "atk-s0508a2:3446_1": "tattha sapadānaṃ piṇḍāya caranto pitu nivesane ābhidosikaṃ kummāsaṃ labhitvā taṃ",
  "atk-s0508a2:3446_2": "amataṃ viya paribhuñjanto, pitarā nimantito svātanāya adhivāsetvā, dutiyadivase pitu",
  "atk-s0508a2:3446_3": "nivesane piṇḍapātaṃ paribhuñjitvā alaṅkatapaṭiyatte itthāgārajane upagantvā “kīdisā",
  "atk-s0508a2:3446_4": "nāma tā, ayyaputta, accharāyo, yāsaṃ tvaṃ hetu brahmacariyaṃ carasī”tiādīni vatvā,",
  "atk-s0508a2:3446_5": "palobhanakammaṃ kātuṃ āraddhe tassa adhippāyaṃ parivattetvā aniccatādipaṭisaṃyuttaṃ dhammaṃ kathento –",
  "atk-s0508a2:3447": "769.",
  "atk-s0508a2:3448": "“Passa cittakataṃ bimbaṃ, arukāyaṃ samussitaṃ;",
  "atk-s0508a2:3449": "Āturaṃ bahusaṅkappaṃ, yassa natthi dhuvaṃ ṭhiti.",
  "atk-s0508a2:3450": "770.",
  "atk-s0508a2:3451": "“Passa cittakataṃ rūpaṃ, maṇinā kuṇḍalena ca;",
  "atk-s0508a2:3452": "Aṭṭhiṃ tacena onaddhaṃ, saha vatthehi sobhati.",
  "atk-s0508a2:3453": "771.",
  "atk-s0508a2:3454": "“Alattakakatā pādā, mukhaṃ cuṇṇakamakkhitaṃ;",
  "atk-s0508a2:3455": "Alaṃ bālassa mohāya, no ca pāragavesino.",
  "atk-s0508a2:3456": "772.",
  "atk-s0508a2:3457": "“Aṭṭhāpadakatā kesā, nettā añjanamakkhitā;",
  "atk-s0508a2:3458": "Alaṃ bālassa mohāya, no ca pāragavesino.",
  "atk-s0508a2:3459": "773.",
  "atk-s0508a2:3460": "“Añjanīva navā cittā, pūtikāyo alaṅkato;",
  "atk-s0508a2:3461": "Alaṃ bālassa mohāya, no ca pāragavesino.",
  "atk-s0508a2:3462": "774.",
  "atk-s0508a2:3463": "“Odahi migavo pāsaṃ, nāsadā vāguraṃ migo;",
  "atk-s0508a2:3464": "Bhutvā nivāpaṃ gacchāma, kandante migabandhake.",
  "atk-s0508a2:3465": "775.",
  "atk-s0508a2:3466": "“Chinno pāso migavassa, nāsadā vāguraṃ migo;",
  "atk-s0508a2:3467": "Bhutvā nivāpaṃ gacchāma, socante migaluddake”ti. – imā gāthā abhāsi;",
  "atk-s0508a2:3468_0": "Tattha cittakatanti cittaṃ kataṃ cittakataṃ, vatthābharaṇamālādīhi vicittaṃ katanti",
  "atk-s0508a2:3468_1": "attho. Bimbanti dīghādibhāvena yuttaṭṭhānesu dīghādīhi aṅgapaccaṅgehi maṇḍitaṃ attabhāvaṃ.",
  "atk-s0508a2:3468_2": "Arukāyanti navannaṃ vaṇamukhānaṃ lomakūpānañca vasena vissandamānaasuciṃ, sabbaso",
  "atk-s0508a2:3468_3": "ca arubhūtaṃ vaṇabhūtaṃ arūnaṃ vā kāyaṃ. Samussitanti tīhi aṭṭhisatehi samussitaṃ.",
  "atk-s0508a2:3468_4": "Āturanti sabbakālaṃ iriyāpathantarādīhi pariharitabbatāya niccaṃ gilānaṃ. Bahusaṅkappanti",
  "atk-s0508a2:3468_5": "bālajanena abhūtaṃ āropetvā bahudhā saṅkappitabbaṃ. Yassa natthi dhuvaṃ ṭhitīti yassa",
  "atk-s0508a2:3468_6": "kāyassa dhuvabhāvo ṭhitisabhāvo natthi, ekaṃsato bhedanavikiraṇaviddhaṃsanadhammoyeva.",
  "atk-s0508a2:3468_7": "Taṃ passāti samīpe ṭhitaṃ janaṃ, attānameva vā sandhāya vadati.",
  "atk-s0508a2:3469_0": "Rūpanti sarīraṃ. Sarīrampi hi “aṭṭhiñca paṭicca, nhāruñca paṭicca, maṃsañca paṭicca,",
  "atk-s0508a2:3469_1": "cammañca paṭicca, ākāso parivārito ‘rūpantveva saṅkhaṃ gacchatī”tiādīsu rūpanti vuccati.",
  "atk-s0508a2:3469_2": "Maṇinā kuṇḍalena cāti sīsūpagādiābharaṇagatena maṇinā kuṇḍalena cittakataṃ. Aṭṭhiṃ",
  "atk-s0508a2:3469_3": "tacena onaddhanti allacammena pariyonaddhaṃ atirekatisatapabhedaṃ aṭṭhiṃ passāti",
  "atk-s0508a2:3469_4": "yojanā. Kuṇḍalena cāti ca-saddena sesābharaṇālaṅkāre saṅgaṇhāti. Saha vatthehi sobhatīti",
  "atk-s0508a2:3469_5": "tayidaṃ rūpaṃ maṇinā cittakatampi vatthehi paṭicchāditameva sobhati, na apaṭicchāditanti",
  "atk-s0508a2:3469_6": "attho. Ye pana “aṭṭhitacenā”ti paṭhanti, tesaṃ aṭṭhitacenaṃ onaddhaṃ sobhati, onaddhattā",
  "atk-s0508a2:3469_7": "aṭṭhitacenāti attho.",
  "atk-s0508a2:3470_0": "Alattakakatāti alattakena katarañjanā lākhāya saṃrañjitā. Pādāti caraṇā. Mukhaṃ cuṇṇakamakkhitanti",
  "atk-s0508a2:3470_1": "mukhaṃ cuṇṇakena makkhitaṃ, yaṃ maṇḍanamanuyuttā sāsapakakkena mukhapīḷakādīni haritvā",
  "atk-s0508a2:3470_2": "loṇamattikāya duṭṭhalohitaṃ haritvā mukhacuṇṇakavilepanaṃ karonti, taṃ sandhāya vuttaṃ.",
  "atk-s0508a2:3470_3": "Alanti bālassa andhaputhujjanassa no ca pāragavesino vaṭṭābhiratassa mohāya sammohanāya",
  "atk-s0508a2:3470_4": "samatthaṃ tassa cittaṃ mohetuṃ pariyattaṃ, pāragavesino pana vivaṭṭābhiratassa no alaṃ na pariyattaṃ.",
  "atk-s0508a2:3471_0": "Aṭṭhāpadakatāti aṭṭhapadākārena katā sañcitā purimabhāge kese kappetvā nalāṭassa",
  "atk-s0508a2:3471_1": "paṭicchādanavasena katā kesaracanā aṭṭhapadaṃ nāma, yaṃ “alaka”ntipi vuccati. Nettā",
  "atk-s0508a2:3471_2": "añjanamakkhitāti ubhopi nayanāni anto dvīsu antesu ca yathā añjanacchāyā dissati, evaṃ añjitañjanāni.",
  "atk-s0508a2:3472_0": "Añjanīva navā cittā, pūtikāyo alaṅkatoti yathā añjanī añjananāḷikā navā abhinavā",
  "atk-s0508a2:3472_1": "mālākammamakaradantādivasena cittā bahi maṭṭhā ujjalā dassanīyā, anto pana na dassanīyā",
  "atk-s0508a2:3472_2": "hoti, evameva tāsaṃ kāyo nhānabbhañjanavatthālaṅkārehi alaṅkato bahi ujjalo, anto",
  "atk-s0508a2:3472_3": "pana pūti nānappakāraasucīhi bharito tiṭṭhatīti attho.",
  "atk-s0508a2:3473_0": "Odahīti oḍḍesi. Migavoti, migaluddako. Pāsanti, daṇḍavāguraṃ. Nāsadāti na saṅghaṭṭesi.",
  "atk-s0508a2:3473_1": "Vāguranti pāsaṃ. Nivāpanti migānaṃ khādanatthāya khittaṃ tiṇādighāsaṃ. Upamā kho",
  "atk-s0508a2:3473_2": "ayaṃ therena katā atthassa viññāpanāya. Ayañhettha attho – yathā migānaṃ māraṇatthāya",
  "atk-s0508a2:3473_3": "daṇḍavāguraṃ oḍḍetvā tattha nivāpaṃ vikiriya migaluddake nilīne ṭhite tattheko javaparakkamasampanno",
  "atk-s0508a2:3473_4": "cheko migo pāsaṃ aphusanto eva yathāsukhaṃ nivāpaṃ khāditvā, “vañcesi vata migo”ti",
  "atk-s0508a2:3473_5": "migaluddake viravante eva gacchati. Aparo migo balavā cheko javasampannova tattha",
  "atk-s0508a2:3473_6": "gantvā nivāpaṃ khāditvā tattha tattha pāsaṃ chinditvā, “vañcesi vata migo, pāso chinno”ti",
  "atk-s0508a2:3473_7": "migaluddake socante eva gacchati, evaṃ mayampi pubbe puthujjanakāle mātāpitūhi āsajjanatthāya",
  "atk-s0508a2:3473_8": "niyyādite bhoge bhuñjitvā tattha tattha asajjamānā nikkhantā. Idāni pana sabbaso",
  "atk-s0508a2:3473_9": "chinnakilesā apāsā hutvā ṭhitā, tehi dinnabhojanaṃ bhuñjitvā tesu socantesu eva gacchāmāti.",
  "atk-s0508a2:3474_0": "Evaṃ thero migaluddakaṃ viya mātāpitaro, hiraññasuvaṇṇaṃ itthāgārañca vāgurajālaṃ",
  "atk-s0508a2:3474_1": "viya, attanā pubbe bhuttabhoge ca idāni bhuttabhojanañca nivāpatiṇaṃ viya, attānaṃ",
  "atk-s0508a2:3474_2": "mahāmigaṃ viya ca katvā dasseti. Imā gāthā vatvā vehāsaṃ abbhuggantvā rañño korabyassa",
  "atk-s0508a2:3474_3": "migājinauyyāne maṅgalasilāpaṭṭe nisīdi. Therassa kira pitā sattasu dvārakoṭṭhakesu",
  "atk-s0508a2:3474_4": "aggaḷaṃ dāpetvā malle āṇāpesi “nikkhamituṃ mā detha, kāsāyāni apanetvā setakāni nivāsethā”ti,",
  "atk-s0508a2:3474_5": "tasmā thero ākāsena agamāsi. Atha rājā korabyo therassa tattha nisinnabhāvaṃ sutvā",
  "atk-s0508a2:3474_6": "taṃ upasaṅkamitvā sammodanīyaṃ kathaṃ sāraṇīyaṃ vītisāretvā “idha, bho raṭṭhapāla,",
  "atk-s0508a2:3474_7": "pabbajanto byādhipārijuññaṃ vā jarābhogañātipārijuññaṃ vā patto pabbajati. Tvaṃ pana",
  "atk-s0508a2:3474_8": "kiñcipi pārijuññaṃ anupagato eva kasmā pabbajito”ti pucchi. Athassa thero, “upaniyyati",
  "atk-s0508a2:3474_9": "loko addhuvo, atāṇo loko anabhissaro, assako loko sabbaṃ pahāya gamanīyaṃ, ūno loko",
  "atk-s0508a2:3474_10": "atitto taṇhādāso”ti imesaṃ catunnaṃ dhammuddesānaṃ attānaṃ vivittabhāvaṃ kathetvā",
  "atk-s0508a2:3474_11": "tassā desanāya anugītiṃ kathento –",
  "atk-s0508a2:3475": "776.",
  "atk-s0508a2:3476": "“Passāmi loke sadhane manusse, laddhāna vittaṃ na dadanti mohā;",
  "atk-s0508a2:3477": "Luddhā dhanaṃ sannicayaṃ karonti, bhiyyova kāme abhipatthayanti.",
  "atk-s0508a2:3478": "777.",
  "atk-s0508a2:3479": "“Rājā pasayhappathaviṃ vijetvā, sasāgarantaṃ mahimāvasanto;",
  "atk-s0508a2:3480": "Oraṃ samuddassa atittarūpo, pāraṃ samuddassapi patthayetha.",
  "atk-s0508a2:3481": "778.",
  "atk-s0508a2:3482": "“Rājā ca aññe ca bahū manussā, avītataṇhā maraṇaṃ upenti;",
  "atk-s0508a2:3483": "Ūnāva hutvāna jahanti dehaṃ, kāmehi lokamhi na hatthi titti.",
  "atk-s0508a2:3484": "779.",
  "atk-s0508a2:3485": "“Kandanti naṃ ñātī pakiriya kese, ‘aho vatā no amarā’ti cāhu;",
  "atk-s0508a2:3486": "Vatthena naṃ pārutaṃ nīharitvā, citaṃ samodhāya tato ḍahanti.",
  "atk-s0508a2:3487": "780.",
  "atk-s0508a2:3488": "“So ḍayhati sūlehi tujjamāno, ekena vatthena pahāya bhoge;",
  "atk-s0508a2:3489": "Na mīyamānassa bhavanti tāṇā, ñātī ca mittā atha vā sahāyā.",
  "atk-s0508a2:3490": "781.",
  "atk-s0508a2:3491": "“Dāyādakā tassa dhanaṃ haranti, satto pana gacchati yenakammaṃ;",
  "atk-s0508a2:3492": "Na mīyamānaṃ dhanamanveti kiñci, puttā ca dārā ca dhanañca raṭṭhaṃ.",
  "atk-s0508a2:3493": "782.",
  "atk-s0508a2:3494": "“Na dīghamāyuṃ labhate dhanena, na cāpi vittena jaraṃ vihanti;",
  "atk-s0508a2:3495": "Appaṃ hidaṃ jīvitamāhu dhīrā, asassataṃ vippariṇāmadhammaṃ.",
  "atk-s0508a2:3496": "783.",
  "atk-s0508a2:3497": "“Aḍḍhā daliddā ca phusanti phassaṃ, bālo ca dhīro ca tatheva phuṭṭho;",
  "atk-s0508a2:3498": "Bālo hi bālyā vadhitova seti, dhīro ca no vedhati phassaphuṭṭho.",
  "atk-s0508a2:3499": "784.",
  "atk-s0508a2:3500": "“Tasmā hi paññāva dhanena seyyā, yāya vosānamidhādhigacchati;",
  "atk-s0508a2:3501": "Abyositattā hi bhavābhavesu, pāpāni kammāni karoti mohā.",
  "atk-s0508a2:3502": "785.",
  "atk-s0508a2:3503": "“Upeti gabbhañca parañca lokaṃ, saṃsāramāpajja paramparāya;",
  "atk-s0508a2:3504": "Tassappapañño abhisaddahanto, upeti gabbhañca parañca lokaṃ.",
  "atk-s0508a2:3505": "786.",
  "atk-s0508a2:3506": "“Coro yathā sandhimukhe gahīto, sakammunā haññati pāpadhammo;",
  "atk-s0508a2:3507": "Evaṃ pajā pecca paramhi loke, sakammunā haññati pāpadhammo.",
  "atk-s0508a2:3508": "787.",
  "atk-s0508a2:3509": "“Kāmā hi citrā madhurā manoramā, virūparūpena mathenti cittaṃ;",
  "atk-s0508a2:3510": "Ādīnavaṃ kāmaguṇesu disvā, tasmā ahaṃ pabbajitomhi rāja.",
  "atk-s0508a2:3511": "788.",
  "atk-s0508a2:3512": "“Dumapphalānīva patanti māṇavā, daharā ca vuḍḍhā ca sarīrabhedā;",
  "atk-s0508a2:3513": "Etampi disvā pabbajitomhi rāja, apaṇṇakaṃ sāmaññameva seyyo.",
  "atk-s0508a2:3514": "789.",
  "atk-s0508a2:3515": "“Saddhāyāhaṃ pabbajito, upeto jinasāsane;",
  "atk-s0508a2:3516": "Avañjhā mayhaṃ pabbajjā, anaṇo bhuñjāmi bhojanaṃ.",
  "atk-s0508a2:3517": "790.",
  "atk-s0508a2:3518": "“Kāme ādittato disvā, jātarūpāni satthato;",
  "atk-s0508a2:3519": "Gabbhavokkantito dukkhaṃ, nirayesu mahabbhayaṃ.",
  "atk-s0508a2:3520": "791.",
  "atk-s0508a2:3521": "“Etamādīnavaṃ ñatvā, saṃvegaṃ alabhiṃ tadā;",
  "atk-s0508a2:3522": "Sohaṃ viddho tadā santo, sampatto āsavakkhayaṃ.",
  "atk-s0508a2:3523": "792.",
  "atk-s0508a2:3524": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:3525": "Ohito garuko bhāro, bhavanetti samūhatā.",
  "atk-s0508a2:3526": "793.",
  "atk-s0508a2:3527": "“Yassatthāya pabbajito, agārasmānagāriyaṃ;",
  "atk-s0508a2:3528": "So me attho anuppatto, sabbasaṃyojanakkhayo”ti. – imā gāthā avoca;",
  "atk-s0508a2:3529_0": "Tattha passāmi loketi ahaṃ, mahārāja, imasmiṃ loke sadhane dhanasampanne aḍḍhe manusse",
  "atk-s0508a2:3529_1": "passāmi, te pana laddhāna vittaṃ dhanaṃ labhitvā bhogasampattiyaṃ ṭhitā samaṇabrāhmaṇādīsu",
  "atk-s0508a2:3529_2": "kassaci kiñcipi na dadanti. Kasmā? Mohā kammassakatāpaññāya abhāvato. Luddhā lobhābhibhūtā",
  "atk-s0508a2:3529_3": "yathāladdhaṃ dhanaṃ sannicayaṃ sabbaso nicetabbaṃ nidhetabbaṃ karonti. Bhiyyova yathādhigatakāmato",
  "atk-s0508a2:3529_4": "upari kāme kāmaguṇe “tathāhaṃ edise ca bhoge paṭilabheyya”nti abhipatthayanti paccāsīsanti",
  "atk-s0508a2:3529_5": "tajjañca vāyāmaṃ karonti.",
  "atk-s0508a2:3530_0": "Bhiyyo kāmapatthanāya udāharaṇaṃ dassento “rājā”tiādimāha. Tattha pasayhappathaviṃ",
  "atk-s0508a2:3530_1": "vijetvāti attano vaṃsānugataṃ pathaviṃ balakkārena abhivijiya. Āvasantoti pasāsento.",
  "atk-s0508a2:3530_2": "Oraṃ samuddassāti anavasesaṃ samuddassa orabhāgaṃ labhitvāpi tena atittarūpo pāraṃ",
  "atk-s0508a2:3530_3": "samuddassa dīpantarampi patthayeyya.",
  "atk-s0508a2:3531": "Avītataṇhāti avigatataṇhā. Ūnāvāti aparipuṇṇamanorathāva. Kāmehi lokamhi na hatthi tittīti taṇhāvipannānaṃ imasmiṃ loke vatthukāmehi titti nāma natthi.",
  "atk-s0508a2:3532_0": "Kandanti nanti matapurisaṃ uddissa tassa guṇe kittentā kandanaṃ karonti. Aho vatā",
  "atk-s0508a2:3532_1": "no amarāti cāhūti aho vata amhākaṃ ñātī amarā siyunti ca kathenti, gāthāsukhatthañhettha",
  "atk-s0508a2:3532_2": "vatā-iti dīghaṃ katvā vuttaṃ.",
  "atk-s0508a2:3533": "So ḍayhati sūlehi tujjamānoti so matasatto chavaḍāhakehi sammā jhāpetuṃ sūlehi tujjamāno. Tāṇāti parittāṇakarā.",
  "atk-s0508a2:3534": "Yenakammanti yathākammaṃ. Dhananti dhanāyitabbaṃ yaṃkiñci vatthu. Puna dhananti hiraññasuvaṇṇaṃ sandhāya vadati.",
  "atk-s0508a2:3535_0": "“Na dīghamāyu”ntiādinā kāmaguṇassa jarāya ca paṭikārābhāvaṃ vatvā puna tassa ekantikabhāvaṃ",
  "atk-s0508a2:3535_1": "dassetuṃ “appaṃ hī”tiādi vuttaṃ. Phusantīti aniṭṭhaphassaṃ phusanti pāpuṇanti, tattha",
  "atk-s0508a2:3535_2": "aḍḍhadaliddatā akāraṇanti dasseti. Phassaṃ bālo ca dhīro ca tatheva phuṭṭhoti yathā",
  "atk-s0508a2:3535_3": "bālo iṭṭhāniṭṭhasamphassaṃ phuṭṭho, tatheva dhīro iṭṭhāniṭṭhaphassaṃ phuṭṭho hoti,",
  "atk-s0508a2:3535_4": "na ettha bālapaṇḍitānaṃ koci viseso. Ayaṃ pana viseso, bālo hi bālyā vadhitova setīti",
  "atk-s0508a2:3535_5": "bālapuggalo kenaci dukkhadhammena phuṭṭho socanto kilamanto urattāḷiṃ kandanto bālabhāvena",
  "atk-s0508a2:3535_6": "vadhito pīḷitova hutvā seti sayati. Ito cito ca āvaṭṭanto vivaṭṭanto virodhento vedhati",
  "atk-s0508a2:3535_7": "phassaphuṭṭhoti dhīro pana paṇḍito dukkhasamphassena samphuṭṭho na vedhati kampanamattampi tassa na hotīti.",
  "atk-s0508a2:3536_0": "Tasmāti yasmā bālapaṇḍitānaṃ lokadhamme edisī pavatti, tasmā hi paññāva dhanena seyyā,",
  "atk-s0508a2:3536_1": "yāya vosānamidhādhigacchatīti paññāva dhanato pāsaṃsatarā, yāya paññāya vosānaṃ bhavassa",
  "atk-s0508a2:3536_2": "pariyosānabhūtaṃ nibbānaṃ adhigacchati. Abyositattā hīti anadhigataniṭṭhattā. Bhavābhavesūti",
  "atk-s0508a2:3536_3": "mahantāmahantesu bhavesu.",
  "atk-s0508a2:3537_0": "Upeti gabbhañca parañca lokaṃ, saṃsāramāpajja paramparāyāti yo pāpāni katvā aparāparaṃ",
  "atk-s0508a2:3537_1": "saṃsaraṇamāpajjitvā upeti gabbhañca parañca lokaṃ gabbhaseyyāya paralokuppattiyā",
  "atk-s0508a2:3537_2": "ca na muccati, tassa pāpakammakārino puggalassa kiriyaṃ abhisaddahanto “attā ca me",
  "atk-s0508a2:3537_3": "hotī”ti pattiyāyanto aññopi appapañño bālo yathā paṭipajjitvā upeti gabbhañca parañca",
  "atk-s0508a2:3537_4": "lokaṃ, na tato parimuccati.",
  "atk-s0508a2:3538_0": "Coro yathāti yathā coro pāpadhammo gharasandhiṃ chindanto sandhimukhe ārakkhakapurisehi",
  "atk-s0508a2:3538_1": "gahito sakammunā tena attano sandhicchedakammunā kāraṇabhūtena kasādīhi tāḷanādivasena",
  "atk-s0508a2:3538_2": "haññati rājapurisehi bādhiyyati bajjhati ca. Evaṃ pajāti evamayaṃ sattaloko idha",
  "atk-s0508a2:3538_3": "pāpāni karitvā pecca patvā tena kammunā paramhi loke nirayādīsu haññati, pañcavidhabandhanakammakāraṇādivasena bādhiyyati.",
  "atk-s0508a2:3539_0": "Evametāhi ekādasahi gāthāhi yathārahaṃ cattāro dhammuddese pakāsetvā idāni kāmesu",
  "atk-s0508a2:3539_1": "saṃsāre ca ādīnavaṃ disvā saddhāya attano pabbajitabhāvaṃ pabbajitakiccassa ca matthakappattiṃ",
  "atk-s0508a2:3539_2": "vibhāvento “kāmā hī”tiādimāha. Tattha kāmāti vatthukāmā manāpiyā rūpādayo dhammā,",
  "atk-s0508a2:3539_3": "kilesakāmā sabbepi rāgappabhedā. Idha pana vatthukāmā veditabbā. Te hi rūpādivasena",
  "atk-s0508a2:3539_4": "anekappakāratāya citrā. Lokassādavasena iṭṭhākāratāya madhurā. Bālaputhujjanānaṃ",
  "atk-s0508a2:3539_5": "manaṃ ramentīti manoramā. Virūparūpenāti vividharūpena, anekavidhasabhāvenāti attho.",
  "atk-s0508a2:3539_6": "Te hi rūpādivasena citrā, nīlādivasena vividharūpā. Evaṃ tena virūparūpena tathā",
  "atk-s0508a2:3539_7": "tathā assādaṃ dassetvā mathenti cittaṃ pabbajjāya abhiramituṃ na dentīti iminā appassādabahudukkhatādinā",
  "atk-s0508a2:3539_8": "ādīnavaṃ kāmaguṇesu disvā tasmā taṃnimittaṃ ahaṃ pabbajito amhi. Dumapphalāni pakkakāle",
  "atk-s0508a2:3539_9": "aparipakkakāle ca yattha katthaci parūpakkamato sarasato vā patanti, evaṃ sattā daharā",
  "atk-s0508a2:3539_10": "ca vuḍḍhā ca sarīrassa bhedā patantiyeva. Etampi disvāti evaṃ aniccatampi paññācakkhunā",
  "atk-s0508a2:3539_11": "disvā, na kevalaṃ appassādatāditāya ādīnavamevāti adhippāyo. Apaṇṇakanti aviraddhanakaṃ",
  "atk-s0508a2:3539_12": "sāmaññameva samaṇabhāvova seyyo uttaritaro.",
  "atk-s0508a2:3540_0": "Saddhāyāti kammaṃ kammaphalaṃ buddhasubuddhataṃ dhammasudhammataṃ saṅghasuppaṭipattiñca",
  "atk-s0508a2:3540_1": "saddahitvā. Upeto jinasāsaneti satthu sāsane sammāpaṭipattiṃ upagato. Avañjhā mayhaṃ",
  "atk-s0508a2:3540_2": "pabbajjā arahattassa adhigatattā. Tato eva anaṇo bhuñjāmi bhojanaṃ nikkilesavasena",
  "atk-s0508a2:3540_3": "sāmibhāvato sāmiparibhogena paribhuñjanato.",
  "atk-s0508a2:3541_0": "Kāme ādittato disvāti vatthukāme kilesakāme ca ekādasahi aggīhi ādittabhāvato disvā.",
  "atk-s0508a2:3541_1": "Jātarūpāni satthatoti katākatappabhedā sabbasuvaṇṇavikatiyo anatthāvahatāya nisitasatthato.",
  "atk-s0508a2:3541_2": "Gabbhavokkantito dukkhanti gabbhavokkantito paṭṭhāya sabbasaṃsārapavattidukkhaṃ.",
  "atk-s0508a2:3541_3": "Nirayesu mahabbhayanti saussadesu aṭṭhasu mahānirayesu labbhamānaṃ mahābhayañca sabbattha disvāti yojanā.",
  "atk-s0508a2:3542_0": "Etamādīnavaṃ ñatvāti etaṃ kāmānaṃ ādittatādiṃ saṃsāre ādīnavaṃ dosaṃ ñatvā. Saṃvegaṃ",
  "atk-s0508a2:3542_1": "alabhiṃ tadāti tasmiṃ satthu santike dhammassa sutakāle bhavādike saṃvegaṃ alatthaṃ.",
  "atk-s0508a2:3542_2": "Viddho tadā santoti tasmiṃ gahaṭṭhakāle rāgasallādīhi viddho samāno idāni satthu",
  "atk-s0508a2:3542_3": "sāsanaṃ āgamma sampatto āsavakkhayaṃ, viddho vā cattāri saccāni, paṭividdhoti attho.",
  "atk-s0508a2:3542_4": "Sesaṃ antarantarādīsu vuttattā suviññeyyameva.",
  "atk-s0508a2:3543": "Evaṃ thero rañño korabyassa dhammaṃ desetvā satthu santikameva gato. Satthā ca aparabhāge ariyagaṇamajjhe nisinno theraṃ saddhāpabbajitānaṃ aggaṭṭhāne ṭhapesīti.",
  "atk-s0508a2:3544": "Raṭṭhapālattheragāthāvaṇṇanā niṭṭhitā.",
  "atk-s0508a2:3545": "5. Mālukyaputtattheragāthāvaṇṇanā",
  "atk-s0508a2:3546_0": "Rūpaṃ disvā sati muṭṭhātiādikā āyasmato mālukyaputtassa gāthā. Imassa āyasmato vatthu",
  "atk-s0508a2:3546_1": "heṭṭhā chakkanipāte vuttameva. Tā pana gāthā therena arahatte patiṭṭhitena ñātīnaṃ",
  "atk-s0508a2:3546_2": "dhammadesanāvasena bhāsitā. Idha pana puthujjanakāle “sādhu me, bhante, bhagavā saṃkhittena",
  "atk-s0508a2:3546_3": "dhammaṃ desetū”ti yācitena satthārā “taṃ kiṃ maññasi, mālukyaputta, ye te cakkhuviññeyyā",
  "atk-s0508a2:3546_4": "rūpā adiṭṭhā adiṭṭhapubbā, na ca passasi, na ca te hoti passeyyanti, atthi te tattha",
  "atk-s0508a2:3546_5": "chando vā rāgo vā pemaṃ vā”ti? “No hetaṃ, bhante”. “Ye te sotaviññeyyā saddā…pe…",
  "atk-s0508a2:3546_6": "ghāna…jivhā…kāya…manoviññeyyā dhammā aviññātā aviññātapubbā, na ca vijānāsi, na ca",
  "atk-s0508a2:3546_7": "te hoti vijāneyyanti, atthi te tattha chando vā rāgo vā pemaṃ vā”ti? “No hetaṃ, bhante”.",
  "atk-s0508a2:3546_8": "“Ettha ca te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṃ",
  "atk-s0508a2:3546_9": "bhavissati, sute sutamattaṃ, mute mutamattaṃ, viññāte viññātamattaṃ bhavissati. Yato",
  "atk-s0508a2:3546_10": "kho te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṃ, sute",
  "atk-s0508a2:3546_11": "sutamattaṃ, mute mutamattaṃ, viññāte viññātamattaṃ bhavissati, tato tvaṃ, mālukyaputta,",
  "atk-s0508a2:3546_12": "na tena. Yato tvaṃ, mālukyaputta, na tena, tato tvaṃ, mālukyaputta, na tattha. Yato",
  "atk-s0508a2:3546_13": "tvaṃ, mālukyaputta, na tattha, tato tvaṃ, mālukyaputta, nevidha na huraṃ na ubhayamantarena,",
  "atk-s0508a2:3546_14": "esevanto dukkhassā”ti. Saṃkhittena dhamme desite tassa dhammassa sādhukaṃ uggahitabhāvaṃ pakāsentena –",
  "atk-s0508a2:3547": "794.",
  "atk-s0508a2:3548": "“Rūpaṃ disvā sati muṭṭhā, piyaṃ nimittaṃ manasi karoto;",
  "atk-s0508a2:3549": "Sārattacitto vedeti, tañca ajjhosa tiṭṭhati.",
  "atk-s0508a2:3550": "795.",
  "atk-s0508a2:3551": "“Tassa vaḍḍhanti vedanā, anekā rūpasambhavā;",
  "atk-s0508a2:3552": "Abhijjhā ca vihesā ca, cittamassūpahaññati;",
  "atk-s0508a2:3553": "Evamācinato dukkhaṃ, ārā nibbāna vuccati.",
  "atk-s0508a2:3554": "796.",
  "atk-s0508a2:3555": "“Saddaṃ sutvā sati muṭṭhā, piyaṃ nimittaṃ manasi karoto;",
  "atk-s0508a2:3556": "Sārattacitto vedeti, tañca ajjhosa tiṭṭhati.",
  "atk-s0508a2:3557": "797.",
  "atk-s0508a2:3558": "“Tassa vaḍḍhanti vedanā, anekā saddasambhavā;",
  "atk-s0508a2:3559": "Abhijjhā ca vihesā ca, cittamassūpahaññati;",
  "atk-s0508a2:3560": "Evamācinato dukkhaṃ, ārā nibbāna vuccati.",
  "atk-s0508a2:3561": "798.",
  "atk-s0508a2:3562": "“Gandhaṃ ghatvā sati muṭṭhā, piyaṃ nimittaṃ manasi karoto;",
  "atk-s0508a2:3563": "Sārattacitto vedeti, tañca ajjhosa tiṭṭhati.",
  "atk-s0508a2:3564": "799.",
  "atk-s0508a2:3565": "“Tassa vaḍḍhanti vedanā, anekā gandhasambhavā;",
  "atk-s0508a2:3566": "Abhijjhā ca vihesā ca, cittamassūpahaññati;",
  "atk-s0508a2:3567": "Evamācinato dukkhaṃ, ārā nibbāna vuccati.",
  "atk-s0508a2:3568": "800.",
  "atk-s0508a2:3569": "“Rasaṃ bhotvā sati muṭṭhā, piyaṃ nimittaṃ manasi karoto;",
  "atk-s0508a2:3570": "Sārattacitto vedeti, tañca ajjhosa tiṭṭhati.",
  "atk-s0508a2:3571": "801.",
  "atk-s0508a2:3572": "“Tassa vaḍḍhanti vedanā, anekā rasasambhavā;",
  "atk-s0508a2:3573": "Abhijjhā ca vihesā ca, cittamassūpahaññati;",
  "atk-s0508a2:3574": "Evamācinato dukkhaṃ, ārā nibbāna vuccati.",
  "atk-s0508a2:3575": "802.",
  "atk-s0508a2:3576": "“Phassaṃ phussa sati muṭṭhā, piyaṃ nimittaṃ manasi karoto;",
  "atk-s0508a2:3577": "Sārattacitto vedeti, tañca ajjhosa tiṭṭhati.",
  "atk-s0508a2:3578": "803.",
  "atk-s0508a2:3579": "“Tassa vaḍḍhanti vedanā, anekā phassasambhavā;",
  "atk-s0508a2:3580": "Abhijjhā ca vihesā ca, cittamassūpahaññati;",
  "atk-s0508a2:3581": "Evamācinato dukkhaṃ, ārā nibbāna vuccati.",
  "atk-s0508a2:3582": "804.",
  "atk-s0508a2:3583": "“Dhammaṃ ñatvā sati muṭṭhā, piyaṃ nimittaṃ manasi karoto;",
  "atk-s0508a2:3584": "Sārattacitto vedeti, tañca ajjhosa tiṭṭhati.",
  "atk-s0508a2:3585": "805.",
  "atk-s0508a2:3586": "“Tassa vaḍḍhanti vedanā, anekā dhammasambhavā;",
  "atk-s0508a2:3587": "Abhijjhā ca vihesā ca, cittamassūpahaññati;",
  "atk-s0508a2:3588": "Evamācinato dukkhaṃ, ārā nibbāna vuccati.",
  "atk-s0508a2:3589": "806.",
  "atk-s0508a2:3590": "“Na so rajjati rūpesu, rūpaṃ disvā paṭissato;",
  "atk-s0508a2:3591": "Virattacitto vedeti, tañca nājjhosa tiṭṭhati.",
  "atk-s0508a2:3592": "807.",
  "atk-s0508a2:3593": "“Yathāssa passato rūpaṃ, sevato cāpi vedanaṃ;",
  "atk-s0508a2:3594": "Khīyati nopacīyati, evaṃ so caratī sato;",
  "atk-s0508a2:3595": "Evaṃ apacinato dukkhaṃ, santike nibbāna vuccati.",
  "atk-s0508a2:3596": "808.",
  "atk-s0508a2:3597": "“Na so rajjati saddesu, saddaṃ sutvā paṭissato;",
  "atk-s0508a2:3598": "Virattacitto vedeti, tañca nājjhosa tiṭṭhati.",
  "atk-s0508a2:3599": "809.",
  "atk-s0508a2:3600": "“Yathāssa suṇato saddaṃ, sevato cāpi vedanaṃ;",
  "atk-s0508a2:3601": "Khīyati nopacīyati, evaṃ so caratī sato;",
  "atk-s0508a2:3602": "Evaṃ apacinato dukkhaṃ, santike nibbāna vuccati.",
  "atk-s0508a2:3603": "810.",
  "atk-s0508a2:3604": "“Na so rajjati gandhesu, gandhaṃ ghatvā paṭissato;",
  "atk-s0508a2:3605": "Virattacitto vedeti, tañca nājjhosa tiṭṭhati.",
  "atk-s0508a2:3606": "811.",
  "atk-s0508a2:3607": "“Yathāssa ghāyato gandhaṃ, sevato cāpi vedanaṃ;",
  "atk-s0508a2:3608": "Khīyati nopacīyati, evaṃ so caratī sato;",
  "atk-s0508a2:3609": "Evaṃ apacinato dukkhaṃ, santike nibbāna vuccati.",
  "atk-s0508a2:3610": "812.",
  "atk-s0508a2:3611": "“Na so rajjati rasesu, rasaṃ bhotvā paṭissato;",
  "atk-s0508a2:3612": "Virattacitto vedeti, tañca nājjhosa tiṭṭhati.",
  "atk-s0508a2:3613": "813.",
  "atk-s0508a2:3614": "“Yathāssa sāyato rasaṃ, sevato cāpi vedanaṃ;",
  "atk-s0508a2:3615": "Khīyati nopacīyati, evaṃ so caratī sato;",
  "atk-s0508a2:3616": "Evaṃ apacinato dukkhaṃ, santike nibbāna vuccati.",
  "atk-s0508a2:3617": "814.",
  "atk-s0508a2:3618": "“Na so rajjati phassesu, phassaṃ phussa paṭissato;",
  "atk-s0508a2:3619": "Virattacitto vedeti, tañca nājjhosa tiṭṭhati.",
  "atk-s0508a2:3620": "815.",
  "atk-s0508a2:3621": "“Yathāssa phusato phassaṃ, sevato cāpi vedanaṃ;",
  "atk-s0508a2:3622": "Khīyati nopacīyati, evaṃ so caratī sato;",
  "atk-s0508a2:3623": "Evaṃ apacinato dukkhaṃ, santike nibbāna vuccati.",
  "atk-s0508a2:3624": "816.",
  "atk-s0508a2:3625": "“Na so rajjati dhammesu, dhammaṃ ñatvā paṭissato;",
  "atk-s0508a2:3626": "Virattacitto vedeti, tañca nājjhosa tiṭṭhati.",
  "atk-s0508a2:3627": "817.",
  "atk-s0508a2:3628": "“Yathāssa vijānato dhammaṃ, sevato cāpi vedanaṃ;",
  "atk-s0508a2:3629": "Khīyati nopacīyati, evaṃ so caratī sato;",
  "atk-s0508a2:3630": "Evaṃ apacinato dukkhaṃ, santike nibbāna vuccatī”ti. –",
  "atk-s0508a2:3631": "Imā gāthā abhāsi.",
  "atk-s0508a2:3632_0": "Tattha rūpaṃ disvāti cakkhuviññeyyaṃ rūpaṃ cakkhudvārena upalabhitvā. Sati muṭṭhā,",
  "atk-s0508a2:3632_1": "piyaṃ nimittaṃ manasi karototi tasmiṃ rūpe diṭṭhamatte eva aṭṭhatvā subhanimittaṃ",
  "atk-s0508a2:3632_2": "manasi karoto subhākāraggahaṇavasena ayoniso manasi karoto sati muṭṭhā hoti. Tathā",
  "atk-s0508a2:3632_3": "ca sati sārattacitto vedeti taṃ rūpārammaṇaṃ ratto, giddho, gadhito hutvā anubhavati,",
  "atk-s0508a2:3632_4": "assādeti, abhinandati. Tathābhūto ca tañca ajjhosa tiṭṭhatīti tañca rūpārammaṇaṃ",
  "atk-s0508a2:3632_5": "ajjhosāya “sukhaṃ sukha”nti abhinivissa gilitvā pariniṭṭhāpetvā tiṭṭhati.",
  "atk-s0508a2:3633_0": "Tassa vaḍḍhanti vedanā, anekā rūpasambhavāti tassa evarūpassa puggalassa rūpasambhavā",
  "atk-s0508a2:3633_1": "rūpārammaṇā sukhādibhedena anekā vedanā kilesuppattihetubhūtā vaḍḍhanti. Abhijjhā",
  "atk-s0508a2:3633_2": "ca vihesā ca, cittamassūpahaññatīti piyarūpe sārajjanavasena uppajjamānāya abhijjhāya,",
  "atk-s0508a2:3633_3": "apiyarūpe byāpajjanavasena piyarūpasseva vipariṇāmaññathābhāvāya uppajjamānāya sokādilakkhaṇāya",
  "atk-s0508a2:3633_4": "vihesāya ca assa puggalassa cittaṃ upahaññati bādhīyati. Evamācinato dukkhanti vuttākārena",
  "atk-s0508a2:3633_5": "taṃ taṃ vedanassādavasena bhavābhisaṅkhāraṃ ācinato vaṭṭadukkhaṃ pavattati. Tenāha",
  "atk-s0508a2:3633_6": "bhagavā – “vedanāpaccayā taṇhā…pe… dukkhakkhandhassa samudayo hotī”ti. Tathābhūtassa",
  "atk-s0508a2:3633_7": "ārā ārakā dūre nibbānaṃ vuccati, tassa taṃ dullabhanti attho. Saddaṃ sutvātiādigāthāsupi",
  "atk-s0508a2:3633_8": "vuttanayeneva attho veditabbo. Tattha ghatvāti ghāyitvā. Bhotvāti sāyitvā. Phussāti",
  "atk-s0508a2:3633_9": "phusitvā. Dhammaṃ ñatvāti dhammārammaṇaṃ vijānitvā.",
  "atk-s0508a2:3634_0": "Evaṃ chadvāragocare sārajjantassa vaṭṭaṃ dassetvā idāni tattha virajjantassa vivaṭṭaṃ",
  "atk-s0508a2:3634_1": "dassento “na so rajjati rūpesū”tiādimāha. Tattha na so rajjati rūpesu, rūpaṃ disvā",
  "atk-s0508a2:3634_2": "paṭissatoti yo puggalo rūpaṃ disvā āpāthagataṃ rūpārammaṇaṃ cakkhudvārikena viññāṇasantānena",
  "atk-s0508a2:3634_3": "gahetvā catusampajaññavasena sampajānakāritāya paṭissato hoti, so rūpārammaṇesu na",
  "atk-s0508a2:3634_4": "rajjati rāgaṃ na janeti, aññadatthu virattacitto vedeti, rūpārammaṇamhi samudayādito",
  "atk-s0508a2:3634_5": "yathābhūtaṃ pajānanto nibbindati, nibbindanto taṃ tatthuppannavedanañca virattacitto",
  "atk-s0508a2:3634_6": "vedeti, tathābhūto ca tañca najjhosa tiṭṭhatīti taṃ rūpārammaṇaṃ sammadeva virattacittatāya",
  "atk-s0508a2:3634_7": "ajjhosāya na tiṭṭhati “etaṃ mama, esohamasmi, eso me attā”ti taṇhāmānadiṭṭhivasena nābhinivisati.",
  "atk-s0508a2:3635_0": "Yathāssa passato rūpanti assa yogino yathā tattha abhijjhādayo nappavattanti, evaṃ",
  "atk-s0508a2:3635_1": "aniccādito rūpaṃ passantassa. Sevato cāpi vedananti taṃ ārabbha uppannaṃ vedanaṃ",
  "atk-s0508a2:3635_2": "taṃsampayuttadhamme ca gocarasevanāya sevato cāpi. Khīyatīti sabbaṃ kilesavaṭṭaṃ",
  "atk-s0508a2:3635_3": "parikkhayaṃ pariyādānaṃ gacchati. Nopacīyatīti na upaciyati na ācayaṃ gacchati. Evaṃ",
  "atk-s0508a2:3635_4": "so caratī satoti evaṃ kilesāpanayanapaṭipattiyā sato sampajāno hutvā carati, viharati.",
  "atk-s0508a2:3635_5": "Evaṃ apacinato dukkhanti vuttanayena apacayagāminiyā maggapaññāya sakalaṃ vaṭṭadukkhaṃ",
  "atk-s0508a2:3635_6": "apacinantassa. Santike nibbāna vuccatīti saupādisesaanupādisesanibbānadhātusamīpe",
  "atk-s0508a2:3635_7": "evāti vuccati asaṅkhatāya dhātuyā sacchikatattā. Na so rajjati saddesūtiādīsupi imināva",
  "atk-s0508a2:3635_8": "nayena attho veditabbo.",
  "atk-s0508a2:3636": "Evaṃ thero imāhi gāthāhi satthu ovādassa attanā upadhāritabhāvaṃ pavedetvā uṭṭhāyāsanā satthāraṃ vanditvā gato nacirasseva vipassanaṃ vaḍḍhetvā arahattaṃ pāpuṇīti.",
  "atk-s0508a2:3637": "Mālukyaputtattheragāthāvaṇṇanā niṭṭhitā.",
  "atk-s0508a2:3638": "6. Selattheragāthāvaṇṇanā",
  "atk-s0508a2:3639_0": "Paripuṇṇakāyotiādikā āyasmato selattherassa gāthā. Kā uppatti? Ayaṃ kira padumuttarabhagavato",
  "atk-s0508a2:3639_1": "kāle kulagehe nibbattitvā viññutaṃ patto gaṇapāmokkho hutvā tīṇi purisasatāni samādapetvā",
  "atk-s0508a2:3639_2": "tehi saddhiṃ satthu gandhakuṭiṃ kāretvā katapariyositāya gandhakuṭiyā sabhikkhusaṅghassa",
  "atk-s0508a2:3639_3": "bhagavato mahādānaṃ pavattetvā satthāraṃ bhikkhū ca ticīvarena acchādesi. So tena",
  "atk-s0508a2:3639_4": "puññakammena ekaṃ buddhantaraṃ devaloke eva vasitvā tato cuto devamanussesu saṃsaranto",
  "atk-s0508a2:3639_5": "imasmiṃ buddhuppāde aṅguttarāpesu āpaṇe nāma brāhmaṇagāme brāhmaṇakule nibbattitvā",
  "atk-s0508a2:3639_6": "seloti laddhanāmo ahosi. So vayappatto tīsu vedesu, brāhmaṇasippesu ca nipphattiṃ",
  "atk-s0508a2:3639_7": "gantvā tīṇi māṇavakasatāni mante vācento āpaṇe paṭivasati. Tena ca samayena satthā",
  "atk-s0508a2:3639_8": "sāvatthito nikkhamitvā aḍḍhateḷasahi bhikkhusatehi saddhiṃ aṅguttarāpesu cārikaṃ",
  "atk-s0508a2:3639_9": "caranto selassa, antevāsikānañca ñāṇaparipākaṃ disvā aññatarasmiṃ vanasaṇḍe viharati.",
  "atk-s0508a2:3639_10": "Atha keṇiyo nāma jaṭilo satthu āgamanaṃ sutvā tattha gantvā saddhiṃ bhikkhusaṅghena",
  "atk-s0508a2:3639_11": "satthāraṃ svātanāya nimantetvā sake assame pahūtaṃ khādanīyaṃ bhojanīyaṃ paṭiyādeti.",
  "atk-s0508a2:3639_12": "Tasmiñca samaye selo brāhmaṇo saddhiṃ tīhi māṇavakasatehi jaṅghāvihāraṃ anuvicaranto",
  "atk-s0508a2:3639_13": "keṇiyassa assamaṃ pavisitvā jaṭile kaṭṭhaphālanuddhanasampādanādinā dānūpakaraṇaṃ",
  "atk-s0508a2:3639_14": "sajjente disvā, “kiṃ nu kho te, keṇiya, mahāyañño paccupaṭṭhito”tiādiṃ pucchitvā",
  "atk-s0508a2:3639_15": "tena “buddho bhagavā mayā svātanāya nimantito”ti vutte “buddho”ti vacanaṃ sutvāva",
  "atk-s0508a2:3639_16": "haṭṭho udaggo pītisomanassajāto tāvadeva māṇavakehi saddhiṃ satthāraṃ upasaṅkamitvā",
  "atk-s0508a2:3639_17": "katapaṭisanthāro ekamantaṃ nisinno bhagavato kāye bāttiṃsamahāpurisalakkhaṇāni disvā",
  "atk-s0508a2:3639_18": "“imehi lakkhaṇehi samannāgato rājā vā hoti cakkavattī, buddho vā loke vivaṭṭacchado,",
  "atk-s0508a2:3639_19": "ayaṃ pana pabbajito, no ca kho naṃ jānāmi ‘buddho vā, no vā’, sutaṃ kho pana metaṃ",
  "atk-s0508a2:3639_20": "brāhmaṇānaṃ vuddhānaṃ mahallakānaṃ ācariyapācariyānaṃ bhāsamānānaṃ ‘ye te bhavanti",
  "atk-s0508a2:3639_21": "arahanto sammāsambuddhā, te sake vaṇṇe bhaññamāne attānaṃ pātukarontī’ti asammāsambuddho",
  "atk-s0508a2:3639_22": "hi sammukhe ṭhatvā buddhaguṇehi abhitthavīyamāno sārajjati maṅkubhāvaṃ āpajjati avesārajjappattatāya",
  "atk-s0508a2:3639_23": "ananuyogakkhamattā, yaṃnūnāhaṃ samaṇaṃ gotamaṃ sammukhā sāruppāhi gāthāhi abhitthaveyya”nti",
  "atk-s0508a2:3639_24": "evaṃ pana cintetvā –",
  "atk-s0508a2:3640": "818.",
  "atk-s0508a2:3641": "“Paripuṇṇakāyo suruci, sujāto cārudassano;",
  "atk-s0508a2:3642": "Suvaṇṇavaṇṇosi bhagavā, susukkadāṭhosi vīriyavā.",
  "atk-s0508a2:3643": "819.",
  "atk-s0508a2:3644": "“Narassa hi sujātassa, ye bhavanti viyañjanā;",
  "atk-s0508a2:3645": "Sabbe te tava kāyasmiṃ, mahāpurisalakkhaṇā.",
  "atk-s0508a2:3646": "820.",
  "atk-s0508a2:3647": "“Pasannanetto sumukho, brahā uju patāpavā;",
  "atk-s0508a2:3648": "Majjhe samaṇasaṅghassa, ādiccova virocasi.",
  "atk-s0508a2:3649": "821.",
  "atk-s0508a2:3650": "“Kalyāṇadassano bhikkhu, kañcanasannibhattaco;",
  "atk-s0508a2:3651": "Kiṃ te samaṇabhāvena, evaṃ uttamavaṇṇino.",
  "atk-s0508a2:3652": "822.",
  "atk-s0508a2:3653": "“Rājā arahasi bhavituṃ, cakkavattī rathesabho;",
  "atk-s0508a2:3654": "Cāturanto vijitāvī, jambusaṇḍassa issaro.",
  "atk-s0508a2:3655": "823.",
  "atk-s0508a2:3656": "“Khattiyā bhogī rājāno, anuyantā bhavanti te;",
  "atk-s0508a2:3657": "Rājābhirājā manujindo, rajjaṃ kārehi gotamā”ti. –",
  "atk-s0508a2:3658": "Chahi gāthāhi bhagavantaṃ abhitthavi.",
  "atk-s0508a2:3659_0": "Tattha paripuṇṇakāyoti abhibyattarūpānaṃ dvattiṃsāya mahāpurisalakkhaṇānaṃ paripuṇṇatāya",
  "atk-s0508a2:3659_1": "ahīnaṅgapaccaṅgatāya ca paripuṇṇasarīro. Surucīti sundarasarīrappabho. Sujātoti ārohapariṇāhasampattiyā,",
  "atk-s0508a2:3659_2": "saṇṭhānasampattiyā ca sunibbatto. Cārudassanoti sucirampi passantānaṃ atittijanakaṃ",
  "atk-s0508a2:3659_3": "appaṭikkūlaṃ ramaṇīyaṃ cāru eva dassanaṃ assāti cārudassano. Keci panāhu “cārudassanoti",
  "atk-s0508a2:3659_4": "sundaranetto”ti. Suvaṇṇavaṇṇoti suvaṇṇasadisavaṇṇo. Asīti bhavasi, idaṃ padaṃ “paripuṇṇakāyo",
  "atk-s0508a2:3659_5": "asī”tiādinā sabbapadehi yojetabbaṃ. Susukkadāṭhoti suṭṭhu sukkadāṭho. Bhagavato hi",
  "atk-s0508a2:3659_6": "dāṭhāhi candakiraṇā viya dhavalarasmiyo niccharanti. Vīriyavāti vīriyapāramīpāripūriyā",
  "atk-s0508a2:3659_7": "caturaṅgasamannāgatavīriyādhiṭṭhānato catubbidhassa sammappadhānassa sampattiyā ca atisayayutto.",
  "atk-s0508a2:3660_0": "Narassa hi sujātassāti samatiṃsāya pāramīnaṃ, ariyassa vā cakkavattīvattassa paripūritattā",
  "atk-s0508a2:3660_1": "suṭṭhu sammadeva jātassa narassa, mahāpurisassāti attho. Sabbe teti ye mahāpurisabhāvaṃ",
  "atk-s0508a2:3660_2": "loke aggapuggalabhāvaṃ byañjayantīti byañjanāti laddhavohārasuppatiṭṭhitapādatādibāttiṃsamahāpurisalakkhaṇasaṅkhātā",
  "atk-s0508a2:3660_3": "tambanakhatuṅganakhatādiasītianubyañjanasaṅkhātā ca rūpaguṇā, te anavasesā, tava",
  "atk-s0508a2:3660_4": "kāyasmiṃ santīti vacanaseso.",
  "atk-s0508a2:3661": "Mahāpurisalakkhaṇāti pubbe vuttabyañjanāneva vacanantarena nigamento āha.",
  "atk-s0508a2:3662_0": "Idāni tesu lakkhaṇesu attanā abhirucitehi lakkhaṇehi bhagavantaṃ thomento “pasannanetto”tiādimāha.",
  "atk-s0508a2:3662_1": "Bhagavā hi pañca vaṇṇapasādasampattiyā pasannanetto. Paripuṇṇacandamaṇḍalasadisamukhatāya",
  "atk-s0508a2:3662_2": "sumukho. Ārohapariṇāhasampattiyā brahā. Brahmujugattatāya uju. Jutimantatāya patāpavā.",
  "atk-s0508a2:3663_0": "Idāni tameva patāpavantataṃ ādiccūpamāya vibhāvento “majjhe samaṇasaṅghassā”tiādimāha.",
  "atk-s0508a2:3663_1": "Tattha ādiccova virocasīti yathā ādicco uggacchanto sabbaṃ tamagataṃ vidhametvā ālokaṃ",
  "atk-s0508a2:3663_2": "karonto virocati, evaṃ tvampi anto ceva bahi ca sabbaṃ avijjātamaṃ viddhaṃsetvā ñāṇālokaṃ karonto virocasi.",
  "atk-s0508a2:3664": "Dassanīyarūpatāya aṅgīgatānaṃ dassanasampattīnaṃ āvahanato, kalyāṇehi pañcahi dassanehi samannāgatattā ca kalyāṇadassano. Uttamavaṇṇinoti uttamavaṇṇasampannassa.",
  "atk-s0508a2:3665_0": "Cakkavattīti cakkaratanaṃ vatteti, catūhi sampatticakkehi vatteti, tehi ca pare vatteti.",
  "atk-s0508a2:3665_1": "Parahitāya iriyāpathacakkānaṃ vatto etasmiṃ atthīti cakkavattī. Atha vā catūhi acchariyadhammehi",
  "atk-s0508a2:3665_2": "ca saṅgahavatthūhi ca samannāgamena parehi anabhibhavanīyassa āṇācakkassa vatto etasmiṃ",
  "atk-s0508a2:3665_3": "atthītipi cakkavattī. Rathesabhoti rathikesu ājānīyausabhapuriso, mahārathikoti attho.",
  "atk-s0508a2:3665_4": "Cāturantoti catusamuddantāya pathaviyā issaro. Vijitāvīti vijitavijayo. Jambusaṇḍassāti",
  "atk-s0508a2:3665_5": "jambudīpassa, pākaṭena hi issariyāni dassento evamāha. Cakkavattī pana saparittadīpānaṃ",
  "atk-s0508a2:3665_6": "catunnampi mahādīpānaṃ issarova.",
  "atk-s0508a2:3666_0": "Khattiyāti jātikhattiyā. Bhogīti bhogiyā. Rājānoti ye keci rajjaṃ kārentā. Anuyantāti",
  "atk-s0508a2:3666_1": "anugāmino sevakā. Rājābhirājāti rājūnaṃ pūjanīyo rājā hutvā, cakkavattīti adhippāyo.",
  "atk-s0508a2:3666_2": "Manujindoti manussādhipati, manussānaṃ paramissaroti attho.",
  "atk-s0508a2:3667": "Evaṃ selena vutte bhagavā “ye te bhavanti arahanto sammāsambuddhā, te sake vaṇṇe bhaññamāne attānaṃ pātukarontī”ti imaṃ selassa manorathaṃ pūrento –",
  "atk-s0508a2:3668": "824.",
  "atk-s0508a2:3669": "“Rājāhamasmi sela, (selāti bhagavā) dhammarājā anuttaro;",
  "atk-s0508a2:3670": "Dhammena cakkaṃ vattemi, cakkaṃ appaṭivattiya”nti. – imaṃ gāthamāha;",
  "atk-s0508a2:3671_0": "Tatrāyaṃ adhippāyo – yaṃ maṃ tvaṃ, sela, yācasi, “rājā arahasi bhavituṃ cakkavattī”ti,",
  "atk-s0508a2:3671_1": "ettha appossukko hohi, rājāhamasmi, sati ca rājatte yathā añño rājā samānopi yojanasataṃ",
  "atk-s0508a2:3671_2": "vā anusāsati, dve tīṇi cattāri pañca yojanasatāni vā yojanasahassaṃ vā cakkavattī",
  "atk-s0508a2:3671_3": "hutvāpi catudīpapariyantamattaṃ vā, nāhamevaṃ paricchinnavisayo. Ahañhi dhammarājā",
  "atk-s0508a2:3671_4": "anuttaro bhavaggato avīcipariyantaṃ katvā tiriyaṃ aparimeyyalokadhātuyo anusāsāmi.",
  "atk-s0508a2:3671_5": "Yāvatā hi apadādibhedā sattā, ahaṃ tesaṃ aggo. Na hi me koci sīlena vā…pe… vimuttiñāṇadassanena",
  "atk-s0508a2:3671_6": "vā sadiso natthi, kuto bhiyyo. Svāhaṃ evaṃ dhammarājā anuttaro, anuttareneva catusatipaṭṭhānādibhedabodhipakkhiyasaṅkhātena",
  "atk-s0508a2:3671_7": "dhammena cakkaṃ vattemi, “idaṃ pajahatha, idaṃ upasampajja viharathā”tiādinā āṇācakkaṃ.",
  "atk-s0508a2:3671_8": "“Idaṃ kho pana, bhikkhave, dukkhaṃ ariyasacca”ntiādinā pariyattidhammena dhammacakkameva",
  "atk-s0508a2:3671_9": "vā. Cakkaṃ appaṭivattiyanti yaṃ cakkaṃ appaṭivattiyaṃ hoti samaṇena vā…pe… kenaci vā lokasminti.",
  "atk-s0508a2:3672": "Evaṃ attānamāvikarontaṃ bhagavantaṃ disvā pītisomanassajāto selo puna daḷhīkaraṇatthaṃ –",
  "atk-s0508a2:3673": "825.",
  "atk-s0508a2:3674": "“Sambuddho paṭijānāsi, (iti selo brāhmaṇo) dhammarājā anuttaro;",
  "atk-s0508a2:3675": "Dhammena cakkaṃ vattemi, iti bhāsatha gotama.",
  "atk-s0508a2:3676": "826.",
  "atk-s0508a2:3677": "“Ko nu senāpati bhoto, sāvako satthuranvayo;",
  "atk-s0508a2:3678": "Ko tetamanuvatteti, dhammacakkaṃ pavattita”nti. – gāthādvayamāha;",
  "atk-s0508a2:3679": "Tattha ko nu senāpatīti dhammarañño bhoto dhammena pavattitassa cakkassa anupavattanako senāpati ko nūti pucchi.",
  "atk-s0508a2:3680": "Tena ca samayena bhagavato dakkhiṇapasse āyasmā sāriputto nisinno hoti, suvaṇṇapuñjo viya siriyā sobhamāno. Taṃ dassento bhagavā –",
  "atk-s0508a2:3681": "827.",
  "atk-s0508a2:3682": "“Mayā pavattitaṃ cakkaṃ, (selāti bhagavā) dhammacakkaṃ anuttaraṃ;",
  "atk-s0508a2:3683": "Sāriputto anuvatteti, anujāto tathāgata”nti. – gāthamāha;",
  "atk-s0508a2:3684": "Tattha anujāto tathāgatanti, tathāgataṃ anujāto, tathā gatena hetunā ariyāya jātiyā jātoti attho.",
  "atk-s0508a2:3685_0": "Evaṃ “ko nu senāpati bhoto”ti selena vuttapañhaṃ byākaritvā yaṃ selo āha “sambuddho",
  "atk-s0508a2:3685_1": "paṭijānāsī”ti tattha naṃ nikkaṅkhaṃ kātukāmo “nāhaṃ paṭiññāmatteneva paṭijānāmi,",
  "atk-s0508a2:3685_2": "api cāhaṃ iminā kāraṇena buddho”ti ñāpetuṃ –",
  "atk-s0508a2:3686": "828.",
  "atk-s0508a2:3687": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0508a2:3688": "Pahātabbaṃ pahīnaṃ me, tasmā buddhosmi brāhmaṇā”ti. – gāthamāha;",
  "atk-s0508a2:3689_0": "Tattha abhiññeyyanti cattāri saccāni cattāri ariyasaccāni. Catunnañhi saccānaṃ ariyasaccānañca",
  "atk-s0508a2:3689_1": "sāmaññaggahaṇametaṃ yadidaṃ abhiññeyyanti. Tattha ariyasaccesu yaṃ bhāvetabbaṃ maggasaccaṃ,",
  "atk-s0508a2:3689_2": "yañca pahātabbaṃ samudayasaccaṃ, tadubhayaggahaṇena tesaṃ phalabhūtāni nirodhasaccadukkhasaccānipi",
  "atk-s0508a2:3689_3": "gahitāneva honti hetuggahaṇeneva phalasiddhito. Tena tattha “sacchikātabbaṃ sacchikataṃ,",
  "atk-s0508a2:3689_4": "pariññeyyaṃ pariññāta”nti idampi vuttameva hoti. “Abhiññeyyaṃ abhiññāta”nti vā iminā",
  "atk-s0508a2:3689_5": "ca sabbassapi ñeyyassa abhiññātasambuddhabhāvaṃ uddesavasena pakāsetvā tadekadesaṃ",
  "atk-s0508a2:3689_6": "niddesavasena dassento “bhāvetabbañca bhāvita”ntiādimāha. Atha vā “bhāvetabbaṃ bhāvitaṃ,",
  "atk-s0508a2:3689_7": "pahātabbaṃ pahīna”nti iminā attano ñāṇapahānasampadākittanamukhena taṃmūlakattā sabbepi",
  "atk-s0508a2:3689_8": "buddhaguṇā kittitā hontīti āha “tasmā buddhosmi, brāhmaṇā”ti. Abhiññeyyaabhiññātaggahaṇena",
  "atk-s0508a2:3689_9": "hi sabbaso vijjāvimuttīnaṃ gahitattā saphalaṃ catusaccabhāvaṃ saddhiṃ hetusampattiyā",
  "atk-s0508a2:3689_10": "dassento bujjhitabbaṃ sabbaṃ bujjhitvā buddho jātosmīti ñāyena hetunā attano buddhabhāvaṃ vibhāveti.",
  "atk-s0508a2:3690": "Evaṃ nippariyāyena attānaṃ pātukaritvā attani kaṅkhāvitaraṇatthaṃ brāhmaṇaṃ ussāhento –",
  "atk-s0508a2:3691": "829.",
  "atk-s0508a2:3692": "“Vinayassu mayi kaṅkhaṃ, adhimuccassu brāhmaṇa;",
  "atk-s0508a2:3693": "Dullabhaṃ dassanaṃ hoti, sambuddhānaṃ abhiṇhaso.",
  "atk-s0508a2:3694": "830.",
  "atk-s0508a2:3695": "“Yesaṃ ve dullabho loke, pātubhāvo abhiṇhaso;",
  "atk-s0508a2:3696": "Sohaṃ brāhmaṇa buddhosmi, sallakatto anuttaro.",
  "atk-s0508a2:3697": "831.",
  "atk-s0508a2:3698": "“Brahmabhūto atitulo, mārasenappamaddano;",
  "atk-s0508a2:3699": "Sabbāmitte vase katvā, modāmi akutobhayo”ti. – gāthattayamāha;",
  "atk-s0508a2:3700_0": "Tattha vinayassūti vinehi chinda. Kaṅkhanti vicikicchaṃ. Adhimuccassūti adhimokkhaṃ",
  "atk-s0508a2:3700_1": "kara “sammāsambuddho”ti saddaha. Dullabhaṃ dassanaṃ hoti, sambuddhānanti yato kappānaṃ",
  "atk-s0508a2:3700_2": "asaṅkhyeyyampi buddhasuñño loko hoti. Sallakattoti, rāgādisallakattano. Brahmabhūtoti",
  "atk-s0508a2:3700_3": "seṭṭhabhūto. Atituloti tulaṃ atīto, nirupamoti attho. Mārasenappamaddanoti “kāmā",
  "atk-s0508a2:3700_4": "te paṭhamā senā”ti evaṃ āgatāya mārasenāya pamaddano. Sabbāmitteti khandhakilesābhisaṅkhāramaccudevaputtamārasaṅkhāte",
  "atk-s0508a2:3700_5": "sabbapaccatthike. Vase katvāti attano vase katvā. Modāmi akutobhayoti kutoci nibbhayo",
  "atk-s0508a2:3700_6": "samādhisukhena, phalanibbānasukhena ca modāmi.",
  "atk-s0508a2:3701": "Evaṃ vutte selo brāhmaṇo tāvadeva bhagavati sañjātapasādo pabbajjāpekkho hutvā –",
  "atk-s0508a2:3702": "832.",
  "atk-s0508a2:3703": "“Idaṃ bhonto nisāmetha, yathā bhāsati cakkhumā;",
  "atk-s0508a2:3704": "Sallakatto mahāvīro, sīhova nadatī vane.",
  "atk-s0508a2:3705": "833.",
  "atk-s0508a2:3706": "“Brahmabhūtaṃ atitulaṃ, mārasenappamaddanaṃ;",
  "atk-s0508a2:3707": "Ko disvā nappasīdeyya, api kaṇhābhijātiko.",
  "atk-s0508a2:3708": "834.",
  "atk-s0508a2:3709": "“Yo maṃ icchati anvetu, yo vā nicchati gacchatu;",
  "atk-s0508a2:3710": "Idhāhaṃ pabbajissāmi, varapaññassa santike”ti. –",
  "atk-s0508a2:3711": "Gāthattayamāha. Yathā taṃ paripākagatāya upanissayasampattiyā codiyamāno.",
  "atk-s0508a2:3712": "Tattha kaṇhābhijātikoti, nīcajātiko, tamotamaparāyaṇabhāve ṭhito.",
  "atk-s0508a2:3713": "Tato tepi māṇavakā hetusampannatāya tattheva pabbajjāpekkhā hutvā –",
  "atk-s0508a2:3714": "835.",
  "atk-s0508a2:3715": "“Etaṃ ce ruccati bhoto, sammāsambuddhasāsanaṃ;",
  "atk-s0508a2:3716": "Mayampi pabbajissāma, varapaññassa santike”ti. –",
  "atk-s0508a2:3717": "Gāthamāhaṃsu, yathā taṃ tena saddhiṃ katādhikārā kulaputtā.",
  "atk-s0508a2:3718": "Atha selo tesu māṇavakesu tuṭṭhacitto te dassento pabbajjañca yācamāno –",
  "atk-s0508a2:3719": "836.",
  "atk-s0508a2:3720": "“Brāhmaṇā tisatā ime, yācanti pañjalīkatā;",
  "atk-s0508a2:3721": "Brahmacariyaṃ carissāma, bhagavā tava santike”ti. – gāthamāha;",
  "atk-s0508a2:3722_0": "Tato bhagavā yasmā selo heṭṭhā vuttanayena padumuttarassa bhagavato kāle tesaṃyeva",
  "atk-s0508a2:3722_1": "tiṇṇaṃ purisasatānaṃ gaṇajeṭṭho hutvā ropitakusalamūlo, idāni pacchimabhavepi tesaṃyeva",
  "atk-s0508a2:3722_2": "ācariyo hutvā nibbatto, ñāṇañcassa tesañca paripakkaṃ, ehibhikkhubhāvassa ca upanissayo",
  "atk-s0508a2:3722_3": "atthi, tasmā te sabbeva ehibhikkhubhāvena pabbajjāya pabbājento –",
  "atk-s0508a2:3723": "837.",
  "atk-s0508a2:3724": "“Svākhātaṃ brahmacariyaṃ, (selāti bhagavā) sandiṭṭhikamakālikaṃ;",
  "atk-s0508a2:3725": "Yattha amoghā pabbajjā, appamattassa sikkhato”ti. – gāthamāha;",
  "atk-s0508a2:3726_0": "Tattha sandiṭṭhikanti paccakkhaṃ. Akālikanti maggānantaraphaluppattito na kālantare",
  "atk-s0508a2:3726_1": "pattabbaphalaṃ. Yatthāti yaṃnimittā. Maggabrahmacariyanimittā hi pabbajjā amoghā",
  "atk-s0508a2:3726_2": "anipphalā, yatthāti vā yasmiṃ sāsane appamattassa sativippavāsarahitassa tīsu sikkhāsu sikkhato.",
  "atk-s0508a2:3727_0": "Evañca vatvā “etha, bhikkhavo”ti bhagavā avoca. Tāvadeva te sabbe iddhimayapattacīvaradharā",
  "atk-s0508a2:3727_1": "hutvā saṭṭhivassikattherā viya bhagavantaṃ abhivādetvā parivāresuṃ. So evaṃ pabbajitvā",
  "atk-s0508a2:3727_2": "vipassanāya kammaṃ karonto sattame divase sapariso arahattaṃ pāpuṇi. Tena vuttaṃ apadāne –",
  "atk-s0508a2:3728": "“Nagare haṃsavatiyā, vīthisāmī ahosahaṃ;",
  "atk-s0508a2:3729": "Mama ñātī samānetvā, idaṃ vacanamabraviṃ.",
  "atk-s0508a2:3730": "“Buddho loke samuppanno, puññakkhetto anuttaro;",
  "atk-s0508a2:3731": "Āsi so sabbalokassa, āhutīnaṃ paṭiggaho.",
  "atk-s0508a2:3732": "“Khattiyā negamā ceva, mahāsālā ca brāhmaṇā;",
  "atk-s0508a2:3733": "Pasannacittā sumanā, pūgadhammaṃ akaṃsu te.",
  "atk-s0508a2:3734": "“Hatthārohā anīkaṭṭhā, rathikā pattikārakā;",
  "atk-s0508a2:3735": "Pasannacittā sumanā, pūgadhammaṃ akaṃsu te.",
  "atk-s0508a2:3736": "“Uggā ca rājaputtā ca, vesiyānā ca brāhmaṇā;",
  "atk-s0508a2:3737": "Pasannacittā sumanā, pūgadhammaṃ akaṃsu te.",
  "atk-s0508a2:3738": "“Āḷārikā kappakā ca, nhāpakā mālakārakā;",
  "atk-s0508a2:3739": "Pasannacittā sumanā, pūgadhammaṃ akaṃsu te.",
  "atk-s0508a2:3740": "“Rajakā pesakārā ca, cammakārā ca nhāpitā;",
  "atk-s0508a2:3741": "Pasannacittā sumanā, pūgadhammaṃ akaṃsu te.",
  "atk-s0508a2:3742": "“Usukārā bhamakārā, cammakārā ca tacchakā;",
  "atk-s0508a2:3743": "Pasannacittā sumanā, pūgadhammaṃ akaṃsu te.",
  "atk-s0508a2:3744": "“Kammārā soṇṇakārā ca, tipulohakarā tathā;",
  "atk-s0508a2:3745": "Pasannacittā sumanā, pūgadhammaṃ akaṃsu te.",
  "atk-s0508a2:3746": "“Bhatakā ceṭakā ceva, dāsakammakarā bahū;",
  "atk-s0508a2:3747": "Yathāsakena thāmena, pūgadhammaṃ akaṃsu te.",
  "atk-s0508a2:3748": "“Udahārā kaṭṭhahārā, kassakā tiṇahārakā;",
  "atk-s0508a2:3749": "Yathāsakena thāmena, pūgadhammaṃ akaṃsu te.",
  "atk-s0508a2:3750": "“Pupphikā mālikā ceva, paṇṇikā phalahārakā;",
  "atk-s0508a2:3751": "Yathāsakena thāmena, pūgadhammaṃ akaṃsu te.",
  "atk-s0508a2:3752": "“Gaṇikā kumbhadāsī ca, pūvikā macchikāpi ca;",
  "atk-s0508a2:3753": "Yathāsakena thāmena, pūgadhammaṃ akaṃsu te.",
  "atk-s0508a2:3754": "“Etha sabbe samāgantvā, gaṇaṃ bandhāma ekato;",
  "atk-s0508a2:3755": "Adhikāraṃ karissāma, puññakkhette anuttare.",
  "atk-s0508a2:3756": "“Te me sutvāna vacanaṃ, gaṇaṃ bandhiṃsu tāvade;",
  "atk-s0508a2:3757": "Upaṭṭhānasālaṃ sukataṃ, bhikkhusaṅghassa kārayuṃ.",
  "atk-s0508a2:3758": "“Niṭṭhāpetvāna taṃ sālaṃ, udaggo tuṭṭhamānaso;",
  "atk-s0508a2:3759": "Pareto tehi sabbehi, sambuddhamupasaṅkamiṃ.",
  "atk-s0508a2:3760": "“Upasaṅkamma sambuddhaṃ, lokanāthaṃ narāsabhaṃ;",
  "atk-s0508a2:3761": "Vanditvā satthuno pāde, idaṃ vacanamabraviṃ.",
  "atk-s0508a2:3762": "“Ime tīṇi satā vīra, purisā ekato gaṇā;",
  "atk-s0508a2:3763": "Upaṭṭhānasālaṃ sukataṃ, niyyādenti tuvaṃ muni.",
  "atk-s0508a2:3764": "“Bhikkhusaṅghassa purato, sampaṭicchatva cakkhumā;",
  "atk-s0508a2:3765": "Tiṇṇaṃ satānaṃ purato, imā gāthā abhāsatha.",
  "atk-s0508a2:3766": "“Tisatāpi ca jeṭṭho ca, anuvattiṃsu ekato;",
  "atk-s0508a2:3767": "Sampattiñhi karitvāna, sabbe anubhavissatha.",
  "atk-s0508a2:3768": "“Pacchime bhave sampatte, sītibhāvamanuttaraṃ;",
  "atk-s0508a2:3769": "Ajaraṃ amataṃ santaṃ, nibbānaṃ phassayissatha.",
  "atk-s0508a2:3770": "“Evaṃ buddho viyākāsi, sabbaññū samaṇuttaro;",
  "atk-s0508a2:3771": "Buddhassa vacanaṃ sutvā, somanassaṃ pavedayiṃ.",
  "atk-s0508a2:3772": "“Tiṃsakappasahassāni, devaloke ramiṃ ahaṃ;",
  "atk-s0508a2:3773": "Devādhipo pañcasataṃ, devarajjamakārayiṃ.",
  "atk-s0508a2:3774": "“Sahassakkhattuṃ rājā ca, cakkavattī ahosahaṃ;",
  "atk-s0508a2:3775": "Devarajjaṃ karontassa, mahādevā avandisuṃ.",
  "atk-s0508a2:3776": "“Idha mānusake rajjaṃ, parisā honti bandhavā;",
  "atk-s0508a2:3777": "Pacchime bhave sampatte, vāseṭṭho nāma brāhmaṇo.",
  "atk-s0508a2:3778": "“Asītikoṭi nicayo, tassa putto ahosahaṃ;",
  "atk-s0508a2:3779": "Selo iti mamaṃ nāmaṃ, chaḷaṅge pāramiṃ gato.",
  "atk-s0508a2:3780": "“Jaṅghāvihāraṃ vicaraṃ, sasissehi purakkhato;",
  "atk-s0508a2:3781": "Jaṭābhārikabharitaṃ, keṇiyaṃ nāma tāpasaṃ.",
  "atk-s0508a2:3782": "“Paṭiyattāhutiṃ disvā, idaṃ vacanamabraviṃ;",
  "atk-s0508a2:3783": "Āvāho vā vivāho vā, rājā vā te nimantito.",
  "atk-s0508a2:3784": "“Āhutiṃ yiṭṭhukāmohaṃ, brāhmaṇe devasammate;",
  "atk-s0508a2:3785": "Na nimantemi rājānaṃ, āhutī me na vijjati.",
  "atk-s0508a2:3786": "“Na catthi mayhamāvāho, vivāho me na vijjati;",
  "atk-s0508a2:3787": "Sakyānaṃ nandijanano, seṭṭho loke sadevake.",
  "atk-s0508a2:3788": "“Sabbalokahitatthāya, sabbasattasukhāvaho;",
  "atk-s0508a2:3789": "So me nimantito ajja, tassetaṃ paṭiyādanaṃ.",
  "atk-s0508a2:3790": "“Timbarūsakavaṇṇābho, appameyyo anūpamo;",
  "atk-s0508a2:3791": "Rūpenāsadiso buddho, svātanāya nimantito.",
  "atk-s0508a2:3792": "“Ukkāmukhapahaṭṭhova, khadiraṅgārasannibho;",
  "atk-s0508a2:3793": "Vijjūpamo mahāvīro, so me buddho nimantito.",
  "atk-s0508a2:3794": "“Pabbatagge yathā acci, puṇṇamāyeva candimā;",
  "atk-s0508a2:3795": "Naḷaggivaṇṇasaṅkāso, so me buddho nimantito.",
  "atk-s0508a2:3796": "“Asambhīto bhayātīto, bhavantakaraṇo muni;",
  "atk-s0508a2:3797": "Sīhūpamo mahāvīro, so me buddho nimantito.",
  "atk-s0508a2:3798": "“Kusalo buddhadhammehi, apasayho parehi so;",
  "atk-s0508a2:3799": "Nāgūpamo mahāvīro, so me buddho nimantito.",
  "atk-s0508a2:3800": "“Saddhammācārakusalo, buddhanāgo asādiso;",
  "atk-s0508a2:3801": "Usabhūpamo mahāvīro, so me buddho nimantito.",
  "atk-s0508a2:3802": "“Anantavaṇṇo amitayaso, vicittasabbalakkhaṇo;",
  "atk-s0508a2:3803": "Sakkūpamo mahāvīro, so me buddho nimantito.",
  "atk-s0508a2:3804": "“Vasī gaṇī patāpī ca, tejassī ca durāsado;",
  "atk-s0508a2:3805": "Brahmūpamo mahāvīro, so me buddho nimantito.",
  "atk-s0508a2:3806": "“Pattadhammo dasabalo, balātibalapārago;",
  "atk-s0508a2:3807": "Dharaṇūpamo mahāvīro, so me buddho nimantito.",
  "atk-s0508a2:3808": "“Sīlavīcisamākiṇṇo, dhammaviññāṇakhobhito;",
  "atk-s0508a2:3809": "Udadhūpamo mahāvīro, so me buddho nimantito.",
  "atk-s0508a2:3810": "“Durāsado duppasaho, acalo uggato brahā;",
  "atk-s0508a2:3811": "Nerūpamo mahāvīro, so me buddho nimantito.",
  "atk-s0508a2:3812": "“Anantañāṇo asamasamo, atulo aggataṃ gato;",
  "atk-s0508a2:3813": "Gaganūpamo mahāvīro, so me buddho nimantito.",
  "atk-s0508a2:3814": "“Patiṭṭhā bhayabhītānaṃ, tāṇo saraṇagāminaṃ;",
  "atk-s0508a2:3815": "Assāsako mahāvīro, so me buddho nimantito.",
  "atk-s0508a2:3816": "“Āsayo buddhimantānaṃ, puññakkhettaṃ sukhesinaṃ;",
  "atk-s0508a2:3817": "Ratanākaro mahāvīro, so me buddho nimantito.",
  "atk-s0508a2:3818": "“Assāsako vedakaro, sāmaññaphaladāyako;",
  "atk-s0508a2:3819": "Meghūpamo mahāvīro, so me buddho nimantito.",
  "atk-s0508a2:3820": "“Lokacakkhu mahātejo, sabbatamavinodano;",
  "atk-s0508a2:3821": "Sūriyūpamo mahāvīro, so me buddho nimantito.",
  "atk-s0508a2:3822": "“Ārammaṇavimuttīsu, sabhāvadassano muni;",
  "atk-s0508a2:3823": "Candūpamo mahāvīro, so me buddho nimantito.",
  "atk-s0508a2:3824": "“Buddho samussito loke, lakkhaṇehi alaṅkato;",
  "atk-s0508a2:3825": "Appameyyo mahāvīro, so me buddho nimantito.",
  "atk-s0508a2:3826": "“Yassa ñāṇaṃ appameyyaṃ, sīlaṃ yassa anūpamaṃ;",
  "atk-s0508a2:3827": "Vimutti asadisā yassa, so me buddho nimantito.",
  "atk-s0508a2:3828": "“Yassa dhīti asadisā, thāmo yassa acintiyo;",
  "atk-s0508a2:3829": "Yassa parakkamo jeṭṭho, so me buddho nimantito.",
  "atk-s0508a2:3830": "“Rāgo doso ca moho ca, visā sabbe samūhatā;",
  "atk-s0508a2:3831": "Agadūpamo mahāvīro, so me buddho nimantito.",
  "atk-s0508a2:3832": "“Klesabyādhibahudukkha-sabbatamavinodano;",
  "atk-s0508a2:3833": "Vejjūpamo mahāvīro, so me buddho nimantito.",
  "atk-s0508a2:3834": "“Buddhoti bho yaṃ vadesi, ghosopeso sudullabho;",
  "atk-s0508a2:3835": "Buddho buddhoti sutvāna, pīti me udapajjatha.",
  "atk-s0508a2:3836": "“Abbhantaraṃ agaṇhantaṃ, pīti me bahi nicchare;",
  "atk-s0508a2:3837": "Sohaṃ pītimano santo, idaṃ vacanamabraviṃ.",
  "atk-s0508a2:3838": "“Kahaṃ nu kho so bhagavā, lokajeṭṭho narāsabho;",
  "atk-s0508a2:3839": "Tattha gantvā namassissaṃ, sāmaññaphaladāyakaṃ.",
  "atk-s0508a2:3840": "“Paggayha dakkhiṇaṃ bāhuṃ, vedajāto katañjalī;",
  "atk-s0508a2:3841": "Ācikkhi me dhammarājaṃ, sokasallavinodanaṃ.",
  "atk-s0508a2:3842": "“Udentaṃva mahāmeghaṃ, nīlaṃ añjanasannibhaṃ;",
  "atk-s0508a2:3843": "Sāgaraṃ viya dissantaṃ, passasetaṃ mahāvanaṃ.",
  "atk-s0508a2:3844": "“Ettha so vasate buddho, adantadamako muni;",
  "atk-s0508a2:3845": "Vinayanto ca veneyye, bodhento bodhipakkhiye.",
  "atk-s0508a2:3846": "“Pipāsitova udakaṃ, bhojanaṃva jighacchito;",
  "atk-s0508a2:3847": "Gāvī yathā vacchagiddhā, evāhaṃ viciniṃ jinaṃ.",
  "atk-s0508a2:3848": "“Ācāraupacāraññū, dhammānucchavisaṃvaraṃ;",
  "atk-s0508a2:3849": "Sikkhāpemi sake sisse, gacchante jinasantikaṃ.",
  "atk-s0508a2:3850": "“Durāsadā bhagavanto, sīhāva ekacārino;",
  "atk-s0508a2:3851": "Pade padaṃ nikkhipantā, āgaccheyyātha māṇavā.",
  "atk-s0508a2:3852": "“Āsīviso yathā ghoro, migarājāva kesarī;",
  "atk-s0508a2:3853": "Mattova kuñjaro dantī, evaṃ buddhā durāsadā.",
  "atk-s0508a2:3854": "“Ukkāsitañca khipitaṃ, ajjhupekkhiya māṇavā;",
  "atk-s0508a2:3855": "Pade padaṃ nikkhipantā, upetha buddhasantikaṃ.",
  "atk-s0508a2:3856": "“Paṭisallānagarukā, appasaddā durāsadā;",
  "atk-s0508a2:3857": "Durūpasaṅkamā buddhā, garū honti sadevake.",
  "atk-s0508a2:3858": "“Yadāhaṃ pañhaṃ pucchāmi, paṭisammodayāmi vā;",
  "atk-s0508a2:3859": "Appasaddā tadā hotha, munibhūtāva tiṭṭhatha.",
  "atk-s0508a2:3860": "“Yaṃ so deseti sambuddho, khemaṃ nibbānapattiyā;",
  "atk-s0508a2:3861": "Tamevatthaṃ nisāmetha, saddhammasavanaṃ sukhaṃ.",
  "atk-s0508a2:3862": "“Upasaṅkamma sambuddhaṃ, sammodiṃ muninā ahaṃ;",
  "atk-s0508a2:3863": "Taṃ kathaṃ vītisāretvā, lakkhaṇe upadhārayiṃ.",
  "atk-s0508a2:3864": "“Lakkhaṇe dve ca kaṅkhāmi, passāmi tiṃsalakkhaṇe;",
  "atk-s0508a2:3865": "Kosohitavatthaguyhaṃ, iddhiyā dassayī muni.",
  "atk-s0508a2:3866": "“Jivhaṃ ninnāmayitvāna, kaṇṇasote ca nāsike;",
  "atk-s0508a2:3867": "Paṭimasi nalāṭantaṃ, kevalaṃ chādayī jino.",
  "atk-s0508a2:3868": "“Tassāhaṃ lakkhaṇe disvā, paripuṇṇe sabyañjane;",
  "atk-s0508a2:3869": "Buddhoti niṭṭhaṃ gantvāna, saha sissehi pabbajiṃ.",
  "atk-s0508a2:3870": "“Satehi tīhi sahito, pabbajiṃ anagāriyaṃ;",
  "atk-s0508a2:3871": "Aḍḍhamāse asampatte, sabbe pattāmha nibbutiṃ.",
  "atk-s0508a2:3872": "“Ekato kammaṃ katvāna, puññakkhette anuttare;",
  "atk-s0508a2:3873": "Ekato saṃsaritvāna, ekato vinivattayuṃ.",
  "atk-s0508a2:3874": "“Gopānasiyo datvāna, pūgadhamme vasiṃ ahaṃ",
  "atk-s0508a2:3875": "Tena kammena sukatena, aṭṭha hetū labhāmahaṃ.",
  "atk-s0508a2:3876": "“Disāsu pūjito homi, bhogā ca amitā mama;",
  "atk-s0508a2:3877": "Patiṭṭhā homi sabbesaṃ, tāso mama na vijjati.",
  "atk-s0508a2:3878": "“Byādhayo me na vijjanti, dīghāyuṃ pālayāmi ca;",
  "atk-s0508a2:3879": "Sukhumacchaviko homi, āvāse patthite vase.",
  "atk-s0508a2:3880": "“Aṭṭha gopānasī datvā, pūgadhamme vasiṃ ahaṃ;",
  "atk-s0508a2:3881": "Paṭisambhidārahattañca, etaṃ me aparaṭṭhamaṃ.",
  "atk-s0508a2:3882": "“Sabbavositavosāno, katakicco anāsavo;",
  "atk-s0508a2:3883": "Aṭṭha gopānasī nāma, tava putto mahāmuni.",
  "atk-s0508a2:3884": "“Pañca thambhāni datvāna, pūgadhamme vasiṃ ahaṃ;",
  "atk-s0508a2:3885": "Tena kammena sukatena, pañca hetū labhāmahaṃ.",
  "atk-s0508a2:3886": "“Acalo homi mettāya, anūnaṅgo bhavāmahaṃ;",
  "atk-s0508a2:3887": "Ādeyyavacano homi, na dhaṃsemi yathā ahaṃ.",
  "atk-s0508a2:3888": "“Abhantaṃ hoti me cittaṃ, akhilo homi kassaci;",
  "atk-s0508a2:3889": "Tena kammena sukatena, vimalo homi sāsane.",
  "atk-s0508a2:3890": "“Sagāravo sappatisso, katakicco anāsavo;",
  "atk-s0508a2:3891": "Sāvako te mahāvīra, bhikkhu taṃ vandate muni.",
  "atk-s0508a2:3892": "“Katvā sukatapallaṅkaṃ, sālāyaṃ paññapesahaṃ;",
  "atk-s0508a2:3893": "Tena kammena sukatena, pañca hetū labhāmahaṃ.",
  "atk-s0508a2:3894": "“Ucce kule pajāyitvā, mahābhogo bhavāmahaṃ;",
  "atk-s0508a2:3895": "Sabbasampattiko homi, maccheraṃ me na vijjati.",
  "atk-s0508a2:3896": "“Gamane patthite mayhaṃ, pallaṅko upatiṭṭhati;",
  "atk-s0508a2:3897": "Saha pallaṅkaseṭṭhena, gacchāmi mama patthitaṃ.",
  "atk-s0508a2:3898": "“Tena pallaṅkadānena, tamaṃ sabbaṃ vinodayiṃ;",
  "atk-s0508a2:3899": "Sabbābhiññābalappatto, thero vandati taṃ muni.",
  "atk-s0508a2:3900": "“Parikiccattakiccāni, sabbakiccāni sādhayiṃ;",
  "atk-s0508a2:3901": "Tena kammena sukatena, pāvisiṃ abhayaṃ puraṃ.",
  "atk-s0508a2:3902": "“Pariniṭṭhitasālamhi, paribhogamadāsahaṃ;",
  "atk-s0508a2:3903": "Tena kammena sukatena, seṭṭhattaṃ ajjhupāgato.",
  "atk-s0508a2:3904": "“Ye keci damakā loke, hatthiasse damenti ye;",
  "atk-s0508a2:3905": "Karitvā kāraṇā nānā, dāruṇena damenti te.",
  "atk-s0508a2:3906": "“Na hevaṃ tvaṃ mahāvīra, damesi naranāriyo;",
  "atk-s0508a2:3907": "Adaṇḍena asatthena, damesi uttame dame.",
  "atk-s0508a2:3908": "“Dānassa vaṇṇe kittento, desanākusalo muni;",
  "atk-s0508a2:3909": "Ekapañhaṃ kathentova, bodhesi tisate muni.",
  "atk-s0508a2:3910": "“Dantā mayaṃ sārathinā, suvimuttā anāsavā;",
  "atk-s0508a2:3911": "Sabbābhiññābalapattā, nibbutā upadhikkhaye.",
  "atk-s0508a2:3912": "“Satasahassito kappe, yaṃ dānamadadiṃ tadā;",
  "atk-s0508a2:3913": "Atikkantā bhayā sabbe, sālādānassidaṃ phalaṃ.",
  "atk-s0508a2:3914": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:3915": "Arahattaṃ pana patvā satthāraṃ upasaṅkamitvā aññaṃ byākaronto –",
  "atk-s0508a2:3916": "838.",
  "atk-s0508a2:3917": "“Yaṃ taṃ saraṇamāgamha, ito aṭṭhame cakkhuma;",
  "atk-s0508a2:3918": "Sattarattena bhagavā, dantāmha tava sāsane”ti. –",
  "atk-s0508a2:3919_0": "Gāthamāha. Tassattho – pañcahi cakkhūhi cakkhuma bhagavā yasmā mayaṃ ito atīte aṭṭhame",
  "atk-s0508a2:3919_1": "divase taṃ saraṇaṃ agamimha. Tasmā sattarattena tava sāsane damakena dantā amha,",
  "atk-s0508a2:3919_2": "aho te saraṇagamanassa ānubhāvoti. Tato paraṃ –",
  "atk-s0508a2:3920": "839.",
  "atk-s0508a2:3921": "“Tuvaṃ buddho tuvaṃ satthā, tuvaṃ mārābhibhū muni;",
  "atk-s0508a2:3922": "Tuvaṃ anusaye chetvā, tiṇṇo tāresimaṃ pajaṃ.",
  "atk-s0508a2:3923": "840.",
  "atk-s0508a2:3924": "“Upadhī te samatikkantā, āsavā te padālitā;",
  "atk-s0508a2:3925": "Sīhova anupādāno, pahīnabhayabheravo”ti. –",
  "atk-s0508a2:3926": "Imāhi dvīhi gāthāhi abhitthavitvā osānagāthāya satthāraṃ vandanaṃ yācati –",
  "atk-s0508a2:3927": "841.",
  "atk-s0508a2:3928": "“Bhikkhavo tisatā ime, tiṭṭhanti pañjalīkatā;",
  "atk-s0508a2:3929": "Pāde vīra pasārehi, nāgā vandantu satthuno”ti.",
  "atk-s0508a2:3930_0": "Tattha tuvaṃ buddhoti tvameva imasmiṃ loke sabbaññubuddho. Diṭṭhadhammikādiatthena",
  "atk-s0508a2:3930_1": "sattānaṃ anusāsanato tvameva satthā. Sabbesaṃ mārānaṃ abhibhavanato mārābhibhū. Munibhāvato",
  "atk-s0508a2:3930_2": "muni. Anusaye chetvāti kāmarāgādike anusaye ariyamaggasatthena chinditvā. Tiṇṇoti",
  "atk-s0508a2:3930_3": "sayaṃ saṃsāramahoghaṃ tiṇṇo, desanāhatthena imaṃ pajaṃ sattakāyaṃ tāresi. Upadhīti",
  "atk-s0508a2:3930_4": "khandhūpadhiādayo sabbe upadhī. Adupādānoti sabbaso pahīnakāmupādānādiko. Evaṃ vatvā",
  "atk-s0508a2:3930_5": "thero sapariso satthāraṃ abhivandatīti.",
  "atk-s0508a2:3931": "Selattheragāthāvaṇṇanā niṭṭhitā.",
  "atk-s0508a2:3932": "7. Kāḷigodhāputtabhaddiyattheragāthāvaṇṇanā",
  "atk-s0508a2:3933_0": "Yātaṃ me hatthigīvāyātiādikā āyasmato bhaddiyattherassa gāthā. Kā uppatti? Ayampi",
  "atk-s0508a2:3933_1": "purimabuddhesu katādhikāro padumuttarassa bhagavato kāle mahābhogakule nibbattitvā",
  "atk-s0508a2:3933_2": "viññutaṃ patto ekadivasaṃ satthu santike dhammaṃ suṇanto satthārā ekaṃ bhikkhuṃ uccākulikānaṃ",
  "atk-s0508a2:3933_3": "aggaṭṭhāne ṭhapiyamānaṃ disvā sayampi taṃ ṭhānantaraṃ patthetvā sattāhaṃ buddhappamukhassa",
  "atk-s0508a2:3933_4": "bhikkhusaṅghassa mahādānaṃ datvā paṇidhānaṃ akāsi. Satthāpissa anantarāyena samijjhanabhāvaṃ",
  "atk-s0508a2:3933_5": "disvā byākāsi. Sopi taṃ byākaraṇaṃ sutvā uccākulikasaṃvattanikaṃ kammaṃ pucchitvā",
  "atk-s0508a2:3933_6": "dhammassavanassa kārāpanaṃ, dhammamaṇḍape āsanadānaṃ, bījanīdānaṃ, dhammakathikānaṃ",
  "atk-s0508a2:3933_7": "pūjāsakkārakaraṇaṃ, uposathāgāre paṭissayadānanti evamādiṃ yāvajīvaṃ bahupuññaṃ katvā",
  "atk-s0508a2:3933_8": "tato cuto devamanussesu saṃsaranto kassapassa bhagavato aparabhāge amhākaṃ bhagavato",
  "atk-s0508a2:3933_9": "uppattiyā puretaraṃ bārāṇasiyaṃ kuṭumbiyaghare nibbatto sambahule paccekabuddhe piṇḍāya",
  "atk-s0508a2:3933_10": "caritvā ekasmiṃyeva ṭhāne samāgantvā bhattavissaggaṃ karonte disvā tattha pāsāṇaphalakāni",
  "atk-s0508a2:3933_11": "attharitvā pādodakādiṃ upaṭṭhapento yāvajīvaṃ upaṭṭhahi.",
  "atk-s0508a2:3934_0": "So ekaṃ buddhantaraṃ devamanussesu saṃsaritvā imasmiṃ buddhuppāde kapilavatthunagare",
  "atk-s0508a2:3934_1": "sākiyarājakule nibbatti, bhaddiyotissa nāmaṃ ahosi. So vayappatto anuruddhādīhi pañcahi",
  "atk-s0508a2:3934_2": "khattiyehi saddhiṃ satthari anupiyambavane viharante satthu santike pabbajitvā arahattaṃ",
  "atk-s0508a2:3934_3": "pāpuṇi. Taṃ satthā aparabhāge jetavane ariyagaṇamajjhe nisinno uccākulikānaṃ bhikkhūnaṃ",
  "atk-s0508a2:3934_4": "aggaṭṭhāne ṭhapesi. So phalasukhena nibbānasukhena ca vītināmento araññagatopi rukkhamūlagatopi",
  "atk-s0508a2:3934_5": "suññāgāragatopi “aho sukhaṃ, aho sukha”nti abhikkhaṇaṃ udānaṃ udānesi. Taṃ sutvā",
  "atk-s0508a2:3934_6": "bhikkhū satthu ārocesuṃ – “āyasmā bhaddiyo kāḷigodhāya putto abhikkhaṇaṃ ‘aho sukhaṃ,",
  "atk-s0508a2:3934_7": "aho sukha’nti vadati, anabhirato maññe brahmacariyaṃ caratī”ti. Satthā taṃ pakkosāpetvā",
  "atk-s0508a2:3934_8": "“saccaṃ kira tvaṃ, bhaddiya, abhikkhaṇaṃ ‘aho sukhaṃ, aho sukha’nti vadasī”ti pucchi.",
  "atk-s0508a2:3934_9": "So “saccaṃ bhagavā”ti paṭijānitvā “pubbe me, bhante, rajjaṃ kārentassa susaṃvihitārakkho",
  "atk-s0508a2:3934_10": "ahosiṃ, tathāpi bhīto ubbiggo ussaṅkito vihāsiṃ. Idāni pana pabbajito abhīto anubbiggo",
  "atk-s0508a2:3934_11": "anussaṅkito viharāmī”ti vatvā –",
  "atk-s0508a2:3935": "842.",
  "atk-s0508a2:3936": "“Yātaṃ me hatthigīvāya, sukhumā vatthā padhāritā;",
  "atk-s0508a2:3937": "Sālīnaṃ odano bhutto, sucimaṃsūpasecano.",
  "atk-s0508a2:3938": "843.",
  "atk-s0508a2:3939": "“Sojja bhaddo sātatiko, uñchāpattāgate rato;",
  "atk-s0508a2:3940": "Jhāyati anupādāno, putto godhāya bhaddiyo.",
  "atk-s0508a2:3941": "844.",
  "atk-s0508a2:3942": "“Paṃsukūlī sātatiko, uñchāpattāgate rato;",
  "atk-s0508a2:3943": "Jhāyati anupādāno, putto godhāya bhaddiyo.",
  "atk-s0508a2:3944": "845.",
  "atk-s0508a2:3946": "“Piṇḍapātī sātatiko…pe….",
  "atk-s0508a2:3947": "846.",
  "atk-s0508a2:3948": "“Tecīvarī sātatiko…pe….",
  "atk-s0508a2:3949": "847.",
  "atk-s0508a2:3950": "“Sapadānacārī sātatiko…pe….",
  "atk-s0508a2:3951": "848.",
  "atk-s0508a2:3952": "“Ekāsanī sātatiko…pe….",
  "atk-s0508a2:3953": "849.",
  "atk-s0508a2:3954": "“Pattapiṇḍī sātatiko…pe….",
  "atk-s0508a2:3955": "850.",
  "atk-s0508a2:3956": "“Khalupacchābhattī sātatiko…pe….",
  "atk-s0508a2:3957": "851.",
  "atk-s0508a2:3958": "“Āraññiko sātatiko…pe….",
  "atk-s0508a2:3959": "852.",
  "atk-s0508a2:3960": "“Rukkhamūliko sātatiko…pe….",
  "atk-s0508a2:3961": "853.",
  "atk-s0508a2:3962": "“Abbhokāsī sātatiko…pe….",
  "atk-s0508a2:3963": "854.",
  "atk-s0508a2:3964": "“Sosāniko sātatiko…pe….",
  "atk-s0508a2:3965": "855.",
  "atk-s0508a2:3966": "“Yathāsanthatiko sātatiko…pe….",
  "atk-s0508a2:3967": "856.",
  "atk-s0508a2:3968": "“Nesajjiko sātatiko…pe….",
  "atk-s0508a2:3969": "857.",
  "atk-s0508a2:3970": "“Appiccho sātatiko…pe….",
  "atk-s0508a2:3971": "858.",
  "atk-s0508a2:3972": "“Santuṭṭho sātatiko…pe….",
  "atk-s0508a2:3973": "859.",
  "atk-s0508a2:3974": "“Pavivitto sātatiko…pe….",
  "atk-s0508a2:3975": "860.",
  "atk-s0508a2:3976": "“Asaṃsaṭṭho sātatiko…pe….",
  "atk-s0508a2:3977": "861.",
  "atk-s0508a2:3978": "“Āraddhavīriyo sātatiko…pe….",
  "atk-s0508a2:3979": "862.",
  "atk-s0508a2:3980": "“Hitvā satapalaṃ kaṃsaṃ, sovaṇṇaṃ satarājikaṃ;",
  "atk-s0508a2:3981": "Aggahiṃ mattikāpattaṃ, idaṃ dutiyābhisecanaṃ.",
  "atk-s0508a2:3982": "863.",
  "atk-s0508a2:3983": "“Ucce maṇḍalipākāre, daḷhamaṭṭālakoṭṭhake;",
  "atk-s0508a2:3984": "Rakkhito khaggahatthehi, uttamaṃ vihariṃ pure.",
  "atk-s0508a2:3985": "864.",
  "atk-s0508a2:3986": "“Sojja bhaddo anutrāsī, pahīnabhayabheravo;",
  "atk-s0508a2:3987": "Jhāyati vanamogayha, putto godhāya bhaddiyo.",
  "atk-s0508a2:3988": "865.",
  "atk-s0508a2:3989": "“Sīlakkhandhe patiṭṭhāya, satiṃ paññañca bhāvayaṃ;",
  "atk-s0508a2:3990": "Pāpuṇiṃ anupubbena, sabbasaṃyojanakkhaya”nti. –",
  "atk-s0508a2:3991": "Imāhi gāthāhi satthu purato sīhanādaṃ nadi.",
  "atk-s0508a2:3992_0": "Tattha yātaṃ me hatthigīvāyāti, bhante, pubbe mayā gacchantenāpi hatthigīvāya hatthikkhandhe",
  "atk-s0508a2:3992_1": "nisīditvā yātaṃ caritaṃ. Vatthāni pariharantenāpi sukhumā sukhasamphassā kāsikavatthavisesā",
  "atk-s0508a2:3992_2": "dhāritā. Odanaṃ bhuñjantenāpi tivassikānaṃ purāṇagandhasālīnaṃ odano tittirakapiñjarādinā",
  "atk-s0508a2:3992_3": "sucinā maṃsena upasittatāya sucimaṃsūpasecano bhutto, tathāpi taṃ sukhaṃ na mayhaṃ",
  "atk-s0508a2:3992_4": "cittaparitosakaraṃ ahosi, yathā etarahi vivekasukhanti dassento āha “sojja bhaddo”tiādi.",
  "atk-s0508a2:3992_5": "Ettha ca hatthiggahaṇeneva assarathayānāni, vatthaggahaṇena sabbarājālaṅkārā, odanaggahaṇena",
  "atk-s0508a2:3992_6": "sabbabhojanavikati gahitāti veditabbaṃ. Sojjāti so ajja etarahi pabbajjāyaṃ ṭhito.",
  "atk-s0508a2:3992_7": "Bhaddoti sīlādiguṇehi samannāgatattā bhaddo. Sātatikoti samaṇadhamme diṭṭhadhammasukhavihāre",
  "atk-s0508a2:3992_8": "sātaccayutto. Uñchāpattāgate ratoti uñchācariyāya patte āgate pattapariyāpanne abhirato,",
  "atk-s0508a2:3992_9": "teneva santuṭṭhoti adhippāyo. Jhāyatīti phalasamāpattijhānena jhāyati. Putto godhāyāti",
  "atk-s0508a2:3992_10": "kāḷigodhāya nāma khattiyāya putto. Bhaddiyoti evaṃnāmo attānameva thero aññaṃ viya katvā vadati.",
  "atk-s0508a2:3993_0": "Gahapaticīvaraṃ paṭikkhipitvā paṃsukūlikaṅgasamādānena paṃsukūliko. Saṅghabhattaṃ",
  "atk-s0508a2:3993_1": "paṭikkhipitvā piṇḍapātikaṅgasamādānena piṇḍapātiko. Atirekacīvaraṃ paṭikkhipitvā",
  "atk-s0508a2:3993_2": "tecīvarikaṅgasamādānena tecīvariko. Loluppacāraṃ paṭikkhipitvā sapadānacārikaṅgasamādānena",
  "atk-s0508a2:3993_3": "sapadānacārī. Nānāsanabhojanaṃ paṭikkhipitvā ekāsanikaṅgasamādānena ekāsaniko. Dutiyakabhājanaṃ",
  "atk-s0508a2:3993_4": "paṭikkhipitvā pattapiṇḍikaṅgasamādānena pattapiṇḍiko. Atirittabhojanaṃ paṭikkhipitvā",
  "atk-s0508a2:3993_5": "khalupacchābhattikaṅgasamādānena khalupacchābhattiko. Gāmantasenāsanaṃ paṭikkhipitvā",
  "atk-s0508a2:3993_6": "āraññikaṅgasamādānena āraññiko. Channavāsaṃ paṭikkhipitvā rukkhamūlikaṅgasamādānena",
  "atk-s0508a2:3993_7": "rukkhamūliko. Channarukkhamūlāni paṭikkhipitvā abbhokāsikaṅgasamādānena abbhokāsiko.",
  "atk-s0508a2:3993_8": "Nasusānaṃ paṭikkhipitvā sosānikaṅgasamādānena sosāniko. Senāsanaloluppaṃ paṭikkhipitvā",
  "atk-s0508a2:3993_9": "yathāsanthatikaṅgasamādānena yathāsanthatiko. Sayanaṃ paṭikkhipitvā nesajjikaṅgasamādānena",
  "atk-s0508a2:3993_10": "nesajjiko. Ayamettha saṅkhepo. Vitthārato pana dhutaṅgakathā visuddhimagge vuttanayeneva gahetabbā.",
  "atk-s0508a2:3994_0": "Ucceti uccādiṭṭhāne, uparipāsādatāya vā ucce. Maṇḍalipākāreti maṇḍalākārena pākāraparikkhitte.",
  "atk-s0508a2:3994_1": "Daḷhamaṭṭālakoṭṭhaketi thirehi aṭṭālehi dvārakoṭṭhakehi ca samannāgate, nagareti attho.",
  "atk-s0508a2:3995": "Satiṃ paññañcāti ettha satisīsena samādhiṃ vadati. Phalasamāpattinirodhasamāpattiyo sandhāya “satiṃ paññañca bhāvaya”nti vutto. Sesaṃ tattha tattha vuttanayattā uttānameva.",
  "atk-s0508a2:3996": "Evaṃ thero satthu sammukhā sīhanādaṃ nadi. Taṃ sutvā bhikkhū abhippasannā ahesuṃ.",
  "atk-s0508a2:3997": "Kāḷigodhāputtabhaddiyattheragāthāvaṇṇanā niṭṭhitā.",
  "atk-s0508a2:3998": "8. Aṅgulimālattheragāthāvaṇṇanā",
  "atk-s0508a2:3999_0": "Gacchaṃ vadesītiādikā āyasmato aṅgulimālattherassa gāthā. Kā uppatti? Ayampi purimabuddhesu",
  "atk-s0508a2:3999_1": "katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde",
  "atk-s0508a2:3999_2": "sāvatthiyaṃ kosalarañño purohitassa bhaggavassa nāma brāhmaṇassa putto hutvā nibbatti.",
  "atk-s0508a2:3999_3": "Tassa jātadivase sakalanagare āvudhāni pajjaliṃsu, rañño ca maṅgalāvudhaṃ sayanapīṭhe",
  "atk-s0508a2:3999_4": "ṭhapitaṃ pajjali, taṃ disvā rājā bhīto saṃviggo niddaṃ na labhi. Purohito tāyaṃ velāyaṃ",
  "atk-s0508a2:3999_5": "nakkhattayogaṃ ullokento “coranakkhattena jāto”ti sanniṭṭhānamakāsi. So vibhātāya",
  "atk-s0508a2:3999_6": "rattiyā rañño santikaṃ gato sukhaseyyaṃ pucchi. Rājā “kuto, ācariya, sukhaseyyaṃ,",
  "atk-s0508a2:3999_7": "rattiyaṃ mayhaṃ maṅgalāvudhaṃ pajjali, tassa ko nu kho vipāko bhavissatī”ti? “Mā",
  "atk-s0508a2:3999_8": "bhāyi, mahārāja, mayhaṃ ghare dārako jāto. Tassa ānubhāvena sakalanagarepi āvudhāni",
  "atk-s0508a2:3999_9": "pajjaliṃsū”ti. “Kiṃ bhavissati, ācariyā”ti? “Dārako coro bhavissatī”ti. “Kiṃ ekacārī",
  "atk-s0508a2:3999_10": "coro, udāhu gaṇajeṭṭhako”ti? “Ekacāriko, deva”. “Kiṃ naṃ māremā”ti? “Ekacāriko ce,",
  "atk-s0508a2:3999_11": "paṭijaggatha tāva na”nti āha. Tassa nāmaṃ karontā yasmā jāyamāno rañño cittaṃ vihesento",
  "atk-s0508a2:3999_12": "jāto, tasmā hiṃsakoti katvā pacchā diṭṭhaṃ adiṭṭhanti viya ahiṃsakoti vohariṃsu.",
  "atk-s0508a2:4000_0": "So vayappatto pubbakammabalena sattannaṃ hatthīnaṃ balaṃ dhāreti. Tassidaṃ pubbakammaṃ",
  "atk-s0508a2:4000_1": "– buddhasuññe loke kassako hutvā nibbatto ekaṃ paccekabuddhaṃ vassodakena tintaṃ",
  "atk-s0508a2:4000_2": "allacīvaraṃ sītapīḷitaṃ attano khettabhūmiṃ upagataṃ disvā “puññakkhettaṃ me upaṭṭhita”nti",
  "atk-s0508a2:4000_3": "somanassajāto aggiṃ katvā adāsi. So tassa kammassa balena nibbattanibbattaṭṭhāne",
  "atk-s0508a2:4000_4": "thāmajavabalasampanno ca hutvā imasmiṃ pacchimattabhāve sattannaṃ hatthīnaṃ balaṃ",
  "atk-s0508a2:4000_5": "dhāreti. So takkasilaṃ gantvā disāpāmokkhassa ācariyassa santike dhammantevāsī hutvā",
  "atk-s0508a2:4000_6": "sippaṃ uggaṇhato ācariyabrāhmaṇaṃ tassa bhariyañca sakkaccaṃ paṭijaggati. Tenassa",
  "atk-s0508a2:4000_7": "sā brāhmaṇī gehe labbhamānena bhattādinā saṅgahaṃ karoti. Taṃ asahamānā aññe māṇavā",
  "atk-s0508a2:4000_8": "ācariyena saddhiṃ bhedaṃ akaṃsu. Brāhmaṇo tesaṃ vacanaṃ dve tayo vāre asaddahanto",
  "atk-s0508a2:4000_9": "hutvā pacchā saddahitvā “mahābalo māṇavo, na sakkā kenaci mārāpetuṃ, upāyena naṃ",
  "atk-s0508a2:4000_10": "māressāmī”ti cintetvā niṭṭhitasippaṃ attano nagaraṃ gantuṃ āpucchantaṃ māṇavaṃ āha",
  "atk-s0508a2:4000_11": "– “tāta ahiṃsaka, niṭṭhitasippena nāma antevāsinā ācariyassa garudakkhiṇā dātabbā,",
  "atk-s0508a2:4000_12": "taṃ mayhaṃ dehī”ti. “Sādhu, ācariya, kiṃ dassāmī”ti? “Manussānaṃ sahassadakkhiṇahatthaṅgaliyo",
  "atk-s0508a2:4000_13": "ānehī”ti. Brāhmaṇassa kira ayamassa adhippāyo – bahūsu māriyamānesu ekantato eko",
  "atk-s0508a2:4000_14": "naṃ māreyyāti. Taṃ sutvā ahiṃsako attano ciraparicitaṃ nikkaruṇataṃ purakkhatvā sannaddhapañcāvudho",
  "atk-s0508a2:4000_15": "kosalarañño vijite jālinaṃ vanaṃ pavisitvā mahāmaggasamīpe pabbatantare vasanto pabbatasikhare",
  "atk-s0508a2:4000_16": "ṭhatvā maggena gacchante manusse oloketvā vegena gantvā aṅguliyo gahetvā rukkhagge",
  "atk-s0508a2:4000_17": "olambesi. Tā gijjhāpi kākāpi khādiṃsu, bhūmiyaṃ nikkhittā pūtibhāvaṃ agamaṃsu. Evaṃ",
  "atk-s0508a2:4000_18": "gaṇanāya aparipūramānāya laddhā laddhā aṅguliyo suttena ganthitvā mālaṃ katvā yaññopacitaṃ",
  "atk-s0508a2:4000_19": "viya aṃse olambesi. Tato paṭṭhāya aṅgulimālotvevassa samaññā ahosi.",
  "atk-s0508a2:4001_0": "Evaṃ tasmiṃ manusse mārente maggo avaḷañjo ahosi. So magge manusse alabhanto gāmūpacāraṃ",
  "atk-s0508a2:4001_1": "gantvā nilīyitvā āgatāgate manusse māretvā aṅguliyo gahetvā gacchati. Taṃ ñatvā manussā",
  "atk-s0508a2:4001_2": "gāmato apakkamiṃsu, gāmā suññā ahesuṃ, tathā nigamā janapadā ca. Evaṃ tena so padeso",
  "atk-s0508a2:4001_3": "ubbāsito ahosi. Aṅgulimālassa ca ekāya ūnā sahassaaṅguliyo saṅgahā ahesuṃ. Atha manussā",
  "atk-s0508a2:4001_4": "taṃ corupaddavaṃ kosalarañño ārocesuṃ. Rājā pātova nagare bheriṃ carāpesi, “sīghaṃ",
  "atk-s0508a2:4001_5": "aṅgulimālacoraṃ gaṇhāma, balakāyo āgacchatū”ti. Taṃ sutvā aṅgulimālassa mātā mantāṇī",
  "atk-s0508a2:4001_6": "nāma brāhmaṇī tassa pitaraṃ āha – “putto kira te coro hutvā idañcidañca karoti, taṃ",
  "atk-s0508a2:4001_7": "‘īdisaṃ mā karī’ti saññāpetvā ānehi, aññathā naṃ rājā ghāteyyā”ti. Brāhmaṇo “na mayhaṃ",
  "atk-s0508a2:4001_8": "tādisehi puttehi attho, rājā yaṃ vā taṃ vā karotū”ti āha. Atha brāhmaṇī puttasinehena",
  "atk-s0508a2:4001_9": "pātheyyaṃ gahetvā “mama puttaṃ saññāpetvā ānessāmī”ti maggaṃ paṭipajji.",
  "atk-s0508a2:4002_0": "Bhagavā “ayaṃ ‘aṅgulimālaṃ ānessāmī’ti gacchati, sace sā gamissati, aṅgulimālo ‘aṅgulisahassaṃ",
  "atk-s0508a2:4002_1": "pūressāmī’ti mātarampi māressati. So ca pacchimabhaviko, sacāhaṃ na gamissaṃ, mahājāni",
  "atk-s0508a2:4002_2": "abhavissā”ti ñatvā pacchābhattaṃ piṇḍapātapaṭikkanto sayameva pattacīvaraṃ gahetvā",
  "atk-s0508a2:4002_3": "aṅgulimālaṃ uddissa tiṃsayojanikaṃ maggaṃ padasāva paṭipajjamāno antarāmagge gopālakādīhi",
  "atk-s0508a2:4002_4": "vāriyamānopi jālinaṃ vanaṃ upagacchi. Tasmiñca khaṇe tassa mātā tena diṭṭhā, so mātaraṃ",
  "atk-s0508a2:4002_5": "dūratova disvā “mātarampi māretvā ajja ūnaṅguliṃ pūressāmī”ti asiṃ ukkhipitvā upadhāvi.",
  "atk-s0508a2:4002_6": "Tesaṃ ubhinnaṃ antare bhagavā attānaṃ dassesi. Aṅgulimālo bhagavantaṃ disvā “kiṃ",
  "atk-s0508a2:4002_7": "me mātaraṃ vadhitvā aṅguliyā gahitena? Jīvatu me mātā, yaṃnūnāhaṃ imaṃ samaṇaṃ jīvitā",
  "atk-s0508a2:4002_8": "voropetvā aṅguliṃ gaṇheyya”nti ukkhittāsiko bhagavantaṃ piṭṭhito piṭṭhito anubandhi.",
  "atk-s0508a2:4002_9": "Atha kho bhagavā tathārūpaṃ iddhābhisaṅkhāraṃ abhisaṅkhāsi, yathā pakatiiriyāpathena",
  "atk-s0508a2:4002_10": "gacchantampi attānaṃ aṅgulimālo sabbathāmena dhāvantopi na sakkoti sampāpuṇituṃ.",
  "atk-s0508a2:4002_11": "So parihīnajavo ghurughurupassāsī kacchehi sedaṃ muñcanto padaṃ uddharitumpi asakkonto",
  "atk-s0508a2:4002_12": "khāṇu viya ṭhito bhagavantaṃ “tiṭṭha tiṭṭha, samaṇā”ti āha. Bhagavā gacchantova “ṭhito",
  "atk-s0508a2:4002_13": "ahaṃ, aṅgulimāla, tvañca tiṭṭhā”ti āha. So “ime kho samaṇā sakyaputtiyā saccavādino,",
  "atk-s0508a2:4002_14": "ayaṃ samaṇo gacchantoyeva ‘ṭhito ahaṃ, aṅgulimāla, tvañca tiṭṭhā’ti āha, ahañcamhi",
  "atk-s0508a2:4002_15": "ṭhito, ko nu kho imassa adhippāyo, pucchitvā naṃ jānissāmī”ti bhagavantaṃ gāthāya ajjhabhāsi –",
  "atk-s0508a2:4003": "866.",
  "atk-s0508a2:4004": "“Gacchaṃ vadesi samaṇa ṭhitomhi, mamañca brūsi ṭhitamaṭṭhitoti;",
  "atk-s0508a2:4005": "Pucchāmi taṃ samaṇa etamatthaṃ, kathaṃ ṭhito tvaṃ ahamaṭṭhitomhī”ti.",
  "atk-s0508a2:4006_0": "Tattha samaṇāti bhagavantaṃ ālapati. Mamanti maṃ. Kathanti kenākārena. Ayañhettha",
  "atk-s0508a2:4006_1": "attho – samaṇa, tvaṃ gacchantova samāno “ṭhitomhī”ti vadesi. Mamañca ṭhitaṃyeva “aṭṭhito”ti",
  "atk-s0508a2:4006_2": "brūsi, vadesi. Kāraṇenettha bhavitabbaṃ, tasmā taṃ samaṇaṃ ahaṃ evamatthaṃ pucchāmi.",
  "atk-s0508a2:4006_3": "Kathaṃ kenākārena tvaṃ ṭhito ahosi, ahañca aṭṭhitomhīti. Evaṃ vutte bhagavā –",
  "atk-s0508a2:4007": "867.",
  "atk-s0508a2:4008": "“Ṭhito ahaṃ aṅgulimāla sabbadā, sabbesu bhūtesu nidhāya daṇḍaṃ;",
  "atk-s0508a2:4009": "Tuvañca pāṇesu asaññatosi, tasmā ṭhitohaṃ tuvamaṭṭhitosī”ti. –",
  "atk-s0508a2:4010": "Gāthāya taṃ ajjhabhāsi.",
  "atk-s0508a2:4011_0": "Tattha ṭhito ahaṃ, aṅgulimāla, sabbadā, sabbesu bhūtesu nidhāya daṇḍanti, aṅgulimāla,",
  "atk-s0508a2:4011_1": "ahaṃ sabbadā sabbakāle ādimajjhapariyosānesu tasathāvarabhedesu sabbesu sattesu daṇḍaṃ",
  "atk-s0508a2:4011_2": "nidhāya nihitadaṇḍo nihitasattho lajjī dayāpanno, tato aññathā avattanato evarūpeneva",
  "atk-s0508a2:4011_3": "ṭhito. Tuvañca pāṇesu asaññatosīti tvaṃ pana sattesu saññamarahito asi, luddo lohitapāṇi",
  "atk-s0508a2:4011_4": "hatapahate niviṭṭho adayāpanno, tasmā asaññato virativasena aṭṭhito. Tato eva tāsu",
  "atk-s0508a2:4011_5": "tāsu gatīsu paribbhamanatopi tuvaṃ idāni iriyāpathena ṭhitopi aṭṭhito asi, ahaṃ pana",
  "atk-s0508a2:4011_6": "vuttappakārena ṭhitoti. Tato aṅgulimālo yathābhuccaguṇappabhāvitassa jalatale telassa",
  "atk-s0508a2:4011_7": "viya sakalaṃ lokaṃ abhibyāpetvā ṭhitassa bhagavato kittisaddassa sutapubbattā hetusampattiyā",
  "atk-s0508a2:4011_8": "ñāṇassa ca paripākagatattā “ayaṃ so bhagavā”ti sañjātapītisomanasso “mahā ayaṃ sīhanādo,",
  "atk-s0508a2:4011_9": "mahantaṃ gajjitaṃ, nayidaṃ aññassa bhavissati, samaṇassa maññe gotamassa etaṃ gajjitaṃ,",
  "atk-s0508a2:4011_10": "diṭṭho vatamhi mahesinā sammāsambuddhena, mayhaṃ saṅgahakaraṇatthaṃ bhagavā idhāgato”ti cintetvā –",
  "atk-s0508a2:4012": "868.",
  "atk-s0508a2:4013": "“Cirassaṃ vata me mahito mahesī, mahāvanaṃ samaṇo paccapādi;",
  "atk-s0508a2:4014": "Sohaṃ cajissāmi sahassapāpaṃ, sutvāna gāthaṃ tava dhammayutta”nti. –",
  "atk-s0508a2:4015": "Imaṃ gāthaṃ abhāsi.",
  "atk-s0508a2:4016_0": "Tattha cirassaṃ vatāti cirakālena vata. Meti mayhaṃ anuggahatthāya. Mahitoti sadevakena",
  "atk-s0508a2:4016_1": "lokena mahatiyā pūjāya pūjito. Mahante sīlakkhandhādiguṇe esi, gavesīti mahesī. Mahāvanaṃ",
  "atk-s0508a2:4016_2": "samaṇo paccapādīti imaṃ mahāraññaṃ samitasabbapāpo bhagavā paṭipajji. Sohaṃ cajissāmi",
  "atk-s0508a2:4016_3": "sahassapāpaṃ, sutvāna gāthaṃ tava dhammayuttanti sohaṃ dhammayuttaṃ dhammūpasaṃhitaṃ",
  "atk-s0508a2:4016_4": "tava gāthaṃ suṇiṃ. Sohaṃ taṃ sutvāna “cirassampi cirakālenapi saṅgataṃ paricitaṃ",
  "atk-s0508a2:4016_5": "pāpasahassaṃ pajahissa”nti cintetvā idāni naṃ aññadatthu pariccajissāmīti attho.",
  "atk-s0508a2:4016_6": "Evaṃ pana vatvā yathā paṭipajji, yathā ca bhagavatā anuggahito, taṃ dassetuṃ –",
  "atk-s0508a2:4017": "869.",
  "atk-s0508a2:4018": "“Icceva coro asimāvudhañca, sobbhe papāte narake anvakāsi;",
  "atk-s0508a2:4019": "Avandi coro sugatassa pāde, tattheva pabbajjamayāci buddhaṃ.",
  "atk-s0508a2:4020": "870.",
  "atk-s0508a2:4021": "“Buddho ca kho kāruṇiko mahesi, yo satthā lokassa sadevakassa;",
  "atk-s0508a2:4022": "Tamehi bhikkhūti tadā avoca, eseva tassa ahu bhikkhubhāvo”ti.",
  "atk-s0508a2:4023": "Saṅgītikārā imā dve gāthā ṭhapesuṃ.",
  "atk-s0508a2:4024_0": "Tattha iccevāti iti eva evaṃ vatvā anantarameva. Coroti aṅgulimālo. Asinti khaggaṃ.",
  "atk-s0508a2:4024_1": "Āvudhanti sesāvudhaṃ. Sobbheti samantato chinnataṭe. Papāteti ekato chinnataṭe. Naraketi",
  "atk-s0508a2:4024_2": "bhūmiyā phalitavivare. Idha pana tīhipi padehi yattha patitaṃ aññena gahetuṃ na sakkā,",
  "atk-s0508a2:4024_3": "tādisaṃ pabbatantarameva vadati. Anvakāsīti anu akāsi, pañcavidhampi attano āvudhaṃ",
  "atk-s0508a2:4024_4": "anu khipi chaḍḍesi, tāni chaḍḍetvā bhagavato pādesu sirasā nipatitvā “pabbājetha",
  "atk-s0508a2:4024_5": "maṃ, bhante”ti āha. Tena vuttaṃ “avandi coro sugatassa pāde, tattheva pabbajjamayāci",
  "atk-s0508a2:4024_6": "buddha”nti. Evaṃ tena pabbajjāya yācitāya satthā tassa purimakammaṃ olokento ehibhikkhubhāvāya",
  "atk-s0508a2:4024_7": "hetusampattiṃ disvā dakkhiṇahatthaṃ pasāretvā – “ehi, bhikkhu, svākhāto dhammo, cara",
  "atk-s0508a2:4024_8": "brahmacariyaṃ, sammā dukkhassa antakiriyāyā”ti āha. Sā eva ca tassa pabbajjā upasampadā",
  "atk-s0508a2:4024_9": "ca ahosi. Tenāha “tamehi bhikkhūti tadā avoca, eseva tassa ahu bhikkhubhāvo”ti.",
  "atk-s0508a2:4025": "Evaṃ thero satthu santike ehibhikkhubhāvena pabbajjaṃ upasampadañca labhitvā vipassanāya kammaṃ karonto arahattaṃ patvā vimuttisukhaṃ paṭisaṃvedento pītisomanassajāto udānavasena –",
  "atk-s0508a2:4026": "871.",
  "atk-s0508a2:4027": "“Yo ca pubbe pamajjitvā, pacchā so nappamajjati;",
  "atk-s0508a2:4028": "Somaṃ lokaṃ pabhāseti, abbhā muttova candimā.",
  "atk-s0508a2:4029": "872.",
  "atk-s0508a2:4030": "“Yassa pāpaṃ kataṃ kammaṃ, kusalena pidhīyati;",
  "atk-s0508a2:4031": "Somaṃ lokaṃ pabhāseti, abbhā muttova candimā.",
  "atk-s0508a2:4032": "873.",
  "atk-s0508a2:4033": "“Yo have daharo bhikkhu, yuñjati buddhasāsane;",
  "atk-s0508a2:4034": "Somaṃ lokaṃ pabhāseti, abbhā muttova candimā”ti. – gāthattayaṃ abhāsi;",
  "atk-s0508a2:4035_0": "Tassattho – yo puggalo gahaṭṭho vā pabbajito vā kalyāṇamittasaṃsaggato pubbe pāpamittasaṃsaggena",
  "atk-s0508a2:4035_1": "vā attano vā paṭisaṅkhānābhāvena pamajjitvā sammāpaṭipattiyaṃ pamādaṃ āpajjitvā,",
  "atk-s0508a2:4035_2": "pacchā kalyāṇamittasaṃsaggena yoniso ummujjanto nappamajjati, sammā paṭipajjati,",
  "atk-s0508a2:4035_3": "samathavipassanaṃ anuyuñjanto tisso vijjā cha abhiññā pāpuṇāti, so abbhādīhi mutto",
  "atk-s0508a2:4035_4": "cando viya okāsalokaṃ attanā adhigatāhi vijjābhiññāhi imaṃ khandhādilokaṃ obhāsetīti.",
  "atk-s0508a2:4036": "Yassa puggalassa kataṃ upacitaṃ pāpakammaṃ kammakkhayakarena lokuttarakusalena avipākārahabhāvassa āharitattā vipākuppādane dvārapidhānena pidhīyati thakīyati. Sesaṃ vuttanayameva.",
  "atk-s0508a2:4037_0": "Daharoti taruṇo, tenassa yogakkhamasarīrataṃ dasseti. So hi uppannaṃ vātātapaparissayaṃ",
  "atk-s0508a2:4037_1": "abhibhavitvā yogaṃ kātuṃ sakkoti. Yuñjati buddhasāsane sikkhattaye yuttappayutto",
  "atk-s0508a2:4037_2": "hoti, sakkaccaṃ sampādetīti attho.",
  "atk-s0508a2:4038_0": "Evaṃ pītisomanassajāto vimuttisukhena viharanto yadā nagaraṃ piṇḍāya pavisati, tadā",
  "atk-s0508a2:4038_1": "aññenapi khitto leḍḍu therassa kāye nipatati, aññenapi khitto daṇḍo tasseva kāye",
  "atk-s0508a2:4038_2": "nipatati. So bhinnena pattena vihāraṃ pavisitvā satthu santikaṃ gacchati. Satthā",
  "atk-s0508a2:4038_3": "taṃ ovadati “adhivāsehi, tvaṃ brāhmaṇa, adhivāsehi, tvaṃ brāhmaṇa, yassa kho, tvaṃ",
  "atk-s0508a2:4038_4": "brāhmaṇa, kammassa vipākena bahūni vassasahassāni niraye pacceyyāsi, tassa, tvaṃ",
  "atk-s0508a2:4038_5": "brāhmaṇa, kammassa vipākaṃ diṭṭheva dhamme paṭisaṃvedesī”ti. Atha thero anodhiso",
  "atk-s0508a2:4038_6": "sabbasattesu mettacittaṃ upaṭṭhapetvā –",
  "atk-s0508a2:4039": "874.",
  "atk-s0508a2:4040": "“Disāpi me dhammakathaṃ suṇantu, disāpi me yuñjantu buddhasāsane;",
  "atk-s0508a2:4041": "Disāpi me te manuje bhajantu, ye dhammamevādapayanti santo.",
  "atk-s0508a2:4042": "875.",
  "atk-s0508a2:4043": "“Disā hi me khantivādānaṃ, avirodhappasaṃsinaṃ;",
  "atk-s0508a2:4044": "Suṇantu dhammaṃ kālena, tañca anuvidhīyantu.",
  "atk-s0508a2:4045": "876.",
  "atk-s0508a2:4046": "“Na hi jātu so mamaṃ hiṃse, aññaṃ vā pana kañci naṃ;",
  "atk-s0508a2:4047": "Pappuyya paramaṃ santiṃ, rakkheyya tasathāvare.",
  "atk-s0508a2:4048": "877.",
  "atk-s0508a2:4049": "“Udakañhi nayanti nettikā, usukārā damayanti tejanaṃ;",
  "atk-s0508a2:4050": "Dāruṃ damayanti tacchakā, attānaṃ damayanti paṇḍitā.",
  "atk-s0508a2:4051": "878.",
  "atk-s0508a2:4052": "“Daṇḍeneke damayanti, aṅkusebhi kasāhi ca;",
  "atk-s0508a2:4053": "Adaṇḍena asatthena, ahaṃ dantomhi tādinā.",
  "atk-s0508a2:4054": "879.",
  "atk-s0508a2:4055": "“Ahiṃsakoti me nāmaṃ, hiṃsakassa pure sato;",
  "atk-s0508a2:4056": "Ajjāhaṃ saccanāmomhi, na naṃ hiṃsāmi kañci naṃ.",
  "atk-s0508a2:4057": "880.",
  "atk-s0508a2:4058": "“Coro ahaṃ pure āsiṃ, aṅgulimāloti vissuto;",
  "atk-s0508a2:4059": "Vuyhamāno mahoghena, buddhaṃ saraṇamāgamaṃ.",
  "atk-s0508a2:4060": "881.",
  "atk-s0508a2:4061": "“Lohitapāṇi pure āsiṃ, aṅgulimāloti vissuto;",
  "atk-s0508a2:4062": "Saraṇagamanaṃ passa, bhavanetti samūhatā.",
  "atk-s0508a2:4063": "882.",
  "atk-s0508a2:4064": "“Tādisaṃ kammaṃ katvāna, bahuṃ duggatigāminaṃ;",
  "atk-s0508a2:4065": "Phuṭṭho kammavipākena, anaṇo bhuñjāmi bhojanaṃ.",
  "atk-s0508a2:4066": "883.",
  "atk-s0508a2:4067": "“Pamādamanuyuñjanti, bālā dummedhino janā;",
  "atk-s0508a2:4068": "Appamādañca medhāvī, dhanaṃ seṭṭhaṃva rakkhati.",
  "atk-s0508a2:4069": "884.",
  "atk-s0508a2:4070": "“Mā pamādamanuyuñjetha, mā kāmaratisanthavaṃ;",
  "atk-s0508a2:4071": "Appamatto hi jhāyanto, pappoti paramaṃ sukhaṃ.",
  "atk-s0508a2:4072": "885.",
  "atk-s0508a2:4073": "“Svāgataṃ nāpagataṃ, netaṃ dummantitaṃ mama;",
  "atk-s0508a2:4074": "Savibhattesu dhammesu, yaṃ seṭṭhaṃ tadupāgamaṃ.",
  "atk-s0508a2:4075": "886.",
  "atk-s0508a2:4076": "“Svāgataṃ nāpagataṃ, netaṃ dummantitaṃ mama;",
  "atk-s0508a2:4077": "Tisso vijjā anuppattā, kataṃ buddhassa sāsanaṃ.",
  "atk-s0508a2:4078": "887.",
  "atk-s0508a2:4079": "“Araññe rukkhamūle vā, pabbatesu guhāsu vā;",
  "atk-s0508a2:4080": "Tattha tattheva aṭṭhāsiṃ, ubbiggamanaso tadā.",
  "atk-s0508a2:4081": "888.",
  "atk-s0508a2:4082": "“Sukhaṃ sayāmi ṭhāyāmi, sukhaṃ kappemi jīvitaṃ;",
  "atk-s0508a2:4083": "Ahatthapāso mārassa, aho satthānukampito.",
  "atk-s0508a2:4084": "889.",
  "atk-s0508a2:4085": "“Brahmajacco pure āsiṃ, udicco ubhato ahu.",
  "atk-s0508a2:4086": "Sojja putto sugatassa, dhammarājassa satthuno.",
  "atk-s0508a2:4087": "890.",
  "atk-s0508a2:4088": "“Vītataṇho anādāno, guttadvāro susaṃvuto;",
  "atk-s0508a2:4089": "Aghamūlaṃ vadhitvāna, patto me āsavakkhayo.",
  "atk-s0508a2:4090": "891.",
  "atk-s0508a2:4091": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:4092": "Ohito garuko bhāro, bhavanetti samūhatā”ti. – imā gāthā abhāsi;",
  "atk-s0508a2:4093_0": "Tattha disāpīti mayhaṃ disāpi amittā paccatthikāpi ye maṃ evaṃ upavadanti “yathā",
  "atk-s0508a2:4093_1": "mayaṃ aṅgulimālassa vasena ñātiviyogadukkhaparetā dukkhaṃ pāpuṇāma, evaṃ aṅgulimālopi",
  "atk-s0508a2:4093_2": "dukkhaṃ pāpuṇātū”ti. Me dhammakathaṃ suṇantūti mayā satthu santike sutaṃ catusaccadhammapaṭisaṃyuttaṃ",
  "atk-s0508a2:4093_3": "kathaṃ suṇantu. Yuñjantūti sutvā ca tadatthāya paṭipajjantu. Te manuje bhajantūti",
  "atk-s0508a2:4093_4": "tādise sappurise kalyāṇamitte bhajantu sevantu. Ye dhammamevādapayanti santoti ye",
  "atk-s0508a2:4093_5": "sappurisā kusaladhammameva, uttarimanussadhammameva, nibbattitalokuttaradhammameva",
  "atk-s0508a2:4093_6": "ca ādapenti samādapenti gaṇhāpenti.",
  "atk-s0508a2:4094_0": "Khantivādānanti adhivāsanakhantimeva vadantānaṃ tato eva avirodhappasaṃsinanti kenaci",
  "atk-s0508a2:4094_1": "avirodhabhūtāya mettāya eva pasaṃsanasīlānaṃ. Suṇantu dhammaṃ kālenāti yuttappayuttakāle",
  "atk-s0508a2:4094_2": "tesaṃ santike dhammaṃ suṇantu. Tañca anuvidhīyantūti tañca yathāsutaṃ dhammaṃ sammadeva",
  "atk-s0508a2:4094_3": "uggahitvā anukarontu dhammānudhammaṃ paṭipajjantūti attho.",
  "atk-s0508a2:4095_0": "Na hi jātu so mamaṃ hiṃseti so mayhaṃ diso paccatthiko jātu, ekaṃseneva maṃ na hiṃse,",
  "atk-s0508a2:4095_1": "na bādheyya. Aññaṃ vā pana kañci nanti na kevalaṃ maṃyeva, aññaṃ vāpi kañci sattaṃ",
  "atk-s0508a2:4095_2": "na hiṃseyya, pappuyya paramaṃ santinti, paramaṃ uttamaṃ santiṃ nibbānaṃ pāpuṇeyya,",
  "atk-s0508a2:4095_3": "pāpuṇitvā ca rakkheyya tasathāvareti sabbe ca satte paramāya rakkhāya rakkheyya,",
  "atk-s0508a2:4095_4": "sissaṃ puttaṃ viya paripāleyyāti attho.",
  "atk-s0508a2:4096_0": "Evaṃ thero imāhi gāthāhi pare pāpato parimocento parittakiriyaṃ nāma katvā attano",
  "atk-s0508a2:4096_1": "paṭipattiṃ pakāsento “udakaṃ hī”ti gāthamāha. Tattha pathaviyā thalaṭṭhānaṃ khaṇitvā",
  "atk-s0508a2:4096_2": "ninnaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā attanā icchikicchitaṭṭhānaṃ",
  "atk-s0508a2:4096_3": "udakaṃ nentīti nettikā, udakahārino. Tejananti kaṇḍaṃ. Idaṃ vuttaṃ hoti – nettikā",
  "atk-s0508a2:4096_4": "attano ruciyā udakaṃ nayanti, usukārāpi tāpetvā vaṅkābhāvaṃ harantā tejanaṃ usuṃ",
  "atk-s0508a2:4096_5": "damayanti, ujukaṃ karonti, tacchakāpi nemiādīnaṃ atthāya tacchantā dāruṃ damayanti",
  "atk-s0508a2:4096_6": "attano ruciyā ujuṃ vā vaṅkaṃ vā karonti. Evaṃ ettakaṃ ārammaṇaṃ katvā paṇḍitā sappaññā",
  "atk-s0508a2:4096_7": "ariyamaggaṃ uppādentā attānaṃ damenti, arahattappattā pana ekantadantā nāma hontīti.",
  "atk-s0508a2:4097_0": "Idāni purisadammasārathinā satthārā attano damitākāraṃ kataññutañca pakāsento “daṇḍeneke”tiādikā",
  "atk-s0508a2:4097_1": "pañca gāthā abhāsi. Tattha daṇḍeneke damayantīti rājarājamahāmattādayo daṇḍena, hatthiassādinā",
  "atk-s0508a2:4097_2": "balakāyena ca paccatthikādike damenti, gopālādayo ca gāvādike daṇḍena yaṭṭhiyā damenti.",
  "atk-s0508a2:4097_3": "Hatthācariyā hatthiṃ aṅkusehi, assācariyā asse kasāhi ca damenti. Adaṇḍena asatthena,",
  "atk-s0508a2:4097_4": "ahaṃ dantomhi tādināti ahaṃ pana iṭṭhādīsu tādibhāvappattena sammāsambuddhena vinā",
  "atk-s0508a2:4097_5": "eva daṇḍena, vinā satthena, nihitadaṇḍanihitasatthabhāvena danto damito nibbisevano gato amhi.",
  "atk-s0508a2:4098_0": "Ahiṃsakoti me nāmaṃ, hiṃsakassa pure satoti satthārā samāgamato pubbe hiṃsakassa",
  "atk-s0508a2:4098_1": "me samānassa ahiṃsakoti nāmamattaṃ ahosi. Ajjāhanti idāni panāhaṃ “ahiṃsako”ti saccanāmo",
  "atk-s0508a2:4098_2": "avitathanāmo amhi. Tasmā na naṃ hiṃsāmi kañcipi sattaṃ na hiṃsāmi na bādhemi, nanti nipātamattaṃ.",
  "atk-s0508a2:4099_0": "Vissutoti “pāṇātipātī luddo lohitapāṇī”tiādinā paññāto. Mahoghenāti kāmoghādinā mahatā",
  "atk-s0508a2:4099_1": "oghena, tassa oghassa vicchedakaraṃ buddhaṃ saraṇaṃ buddhasaṅkhātaṃ saraṇaṃ agamaṃ upagacchiṃ.",
  "atk-s0508a2:4100": "Lohitapāṇīti pāṇamatipātanena paresaṃ lohitena ruhirena makkhitapāṇi. Saraṇagamanaṃ passāti mahapphalaṃ mama saraṇagamanaṃ passāti attānamevālapati.",
  "atk-s0508a2:4101_0": "Tādisaṃ kammanti anekasatapurisavadhaṃ dāruṇaṃ tathārūpaṃ pāpakammaṃ. Phuṭṭho kammavipākenāti",
  "atk-s0508a2:4101_1": "pubbe katassa pāpakammassa vipākena phuṭṭho, sabbaso pahīnakammo vipākamattaṃ paccanubhonto.",
  "atk-s0508a2:4101_2": "Atha vā phuṭṭho kammavipākenāti upanissayabhūtassa kusalakammassa phalabhūtena lokuttaramaggena,",
  "atk-s0508a2:4101_3": "lokuttarakammasseva vā phalena vimuttisukhena phuṭṭho. Sabbaso kilesānaṃ khīṇattā",
  "atk-s0508a2:4101_4": "anaṇo bhuñjāmi bhojanaṃ, bhojanāpadesena cattāropi paccaye vadati.",
  "atk-s0508a2:4102_0": "Idāni pubbe attano pamādavihāraṃ garahāmukhena pacchā appamādapaṭipattiṃ pasaṃsanto",
  "atk-s0508a2:4102_1": "tattha ca paresaṃ ussāhaṃ janento “pamādamanuyuñjantī”tiādikā gāthā abhāsi. Tattha",
  "atk-s0508a2:4102_2": "bālāti bālyena samannāgatā idhalokaparalokatthaṃ ajānantā. Dummedhinoti nippaññā,",
  "atk-s0508a2:4102_3": "te pamāde ādīnavaṃ apassantā pamādaṃ anuyuñjanti pavattenti, pamādeneva kālaṃ vītināmenti.",
  "atk-s0508a2:4102_4": "Medhāvīti dhammojapaññāya samannāgato pana paṇḍito kulavaṃsāgataṃ seṭṭhaṃ uttamaṃ",
  "atk-s0508a2:4102_5": "sattaratanadhanaṃ viya appamādaṃ rakkhati. Yathā hi “uttamaṃ dhanaṃ nissāya bhogasampattiṃ",
  "atk-s0508a2:4102_6": "pāpuṇissāma, puttadāraṃ posessāma, sugatimaggaṃ sodhessāmā”ti dhane ānisaṃsaṃ passantā",
  "atk-s0508a2:4102_7": "dhanaṃ rakkhanti; evaṃ paṇḍitopi “appamādaṃ nissāya paṭhamajjhānādīni paṭilabhissāmi,",
  "atk-s0508a2:4102_8": "maggaphalāni pāpuṇissāmi, tisso vijjā cha abhiññā sampādessāmī”ti appamāde ānisaṃsaṃ",
  "atk-s0508a2:4102_9": "passanto dhanaṃ seṭṭhaṃva appamādaṃ rakkhatīti attho.",
  "atk-s0508a2:4103_0": "Mā pamādanti pamādaṃ mā anuyuñjetha pamādena kālaṃ mā vītināmayittha. Kāmaratisanthavanti",
  "atk-s0508a2:4103_1": "vatthukāmesu, kilesakāmesu ca ratisaṅkhātaṃ taṇhāsanthavampi mā anuyuñjetha mā vindittha",
  "atk-s0508a2:4103_2": "mā paṭilabhittha. Appamatto hīti upaṭṭhitasatitāya appamatto puggalo jhāyanto jhāyanappasuto",
  "atk-s0508a2:4103_3": "paramaṃ uttamaṃ nibbānasukhaṃ pāpuṇāti.",
  "atk-s0508a2:4104_0": "Svāgataṃ nāpagatanti yaṃ tadā mama satthu santike āgataṃ āgamanaṃ, satthu vā tasmiṃ",
  "atk-s0508a2:4104_1": "mahāvane āgamanaṃ, taṃ svāgataṃ svāgamanaṃ nāpagataṃ, atthato apetaṃ vigataṃ na hoti.",
  "atk-s0508a2:4104_2": "Netaṃ dummantitaṃ mamāti yaṃ tadā mayā “satthu santike pabbajissāmī”ti mantitaṃ,",
  "atk-s0508a2:4104_3": "idampi mama na dummantitaṃ, sumantitameva. Kasmā? Savibhattesu dhammesūti sāvajjānavajjādivasena",
  "atk-s0508a2:4104_4": "pakārato vibhattesu dhammesu yaṃ seṭṭhaṃ uttamaṃ pavaraṃ nibbānaṃ. Tadupāgamaṃ tadeva upagacchinti attho.",
  "atk-s0508a2:4105_0": "“Tadā puthujjanakāle payogāsayavipannatāya araññādīsu dukkhaṃ vihāsiṃ, idāni payogāsayasampannatāya",
  "atk-s0508a2:4105_1": "tattha sukhaṃ viharāmī”ti sukhavihārabhāvañceva “pubbe jātimattena brāhmaṇo, idāni",
  "atk-s0508a2:4105_2": "satthu orasaputtatāya brāhmaṇo”ti paramatthabrāhmaṇabhāvañca dassento “araññe”tiādimāha.",
  "atk-s0508a2:4105_3": "Tattha sukhaṃ sayāmīti sayantopi sukhaṃ sukhena nidukkhena cittutrāsādīnaṃ abhāvena",
  "atk-s0508a2:4105_4": "cetodukkharahito sayāmi. Ṭhāyāmīti ṭhāmi. Ahatthapāso mārassāti kilesamārādīnaṃ agocaro.",
  "atk-s0508a2:4105_5": "Aho satthānukampitoti satthārānukampito aho.",
  "atk-s0508a2:4106": "Brahmajaccoti brāhmaṇajātiko. Udicco ubhatoti mātito ca pitito ca ubhato udito saṃsuddhagahaṇiko. Sesaṃ tattha tattha vuttanayameva.",
  "atk-s0508a2:4107": "Aṅgulimālattheragāthāvaṇṇanā niṭṭhitā.",
  "atk-s0508a2:4108": "9. Anuruddhattheragāthāvaṇṇanā",
  "atk-s0508a2:4109_0": "Pahāya mātāpitarotiādikā āyasmato anuruddhattherassa gāthā. Kā uppatti? Ayampi purimabuddhesu",
  "atk-s0508a2:4109_1": "katādhikāro padumuttarassa bhagavato kāle vibhavasampanno kuṭumbiko hutvā nibbatti.",
  "atk-s0508a2:4109_2": "So ekadivasaṃ vihāraṃ gantvā satthu santike dhammaṃ suṇanto satthāraṃ ekaṃ bhikkhuṃ",
  "atk-s0508a2:4109_3": "dibbacakkhukānaṃ aggaṭṭhāne ṭhapentaṃ disvā sayampi taṃ ṭhānantaraṃ patthetvā satasahassabhikkhuparivārassa",
  "atk-s0508a2:4109_4": "bhagavato sattāhaṃ mahādānaṃ pavattetvā sattame divase bhagavato, bhikkhusaṅghassa",
  "atk-s0508a2:4109_5": "ca uttamāni vatthāni datvā paṇidhānamakāsi. Satthāpissa anantarāyena samijjhanabhāvaṃ",
  "atk-s0508a2:4109_6": "disvā “anāgate gotamassa nāma sammāsambuddhassa sāsane dibbacakkhukānaṃ aggo bhavissatī”ti",
  "atk-s0508a2:4109_7": "byākāsi. Sopi tattha puññāni karonto satthari parinibbute niṭṭhite sattayojanike",
  "atk-s0508a2:4109_8": "suvaṇṇacetiye anekasahassehi dīparukkhehi dīpakapallikāhi ca “dibbacakkhuñāṇassa",
  "atk-s0508a2:4109_9": "upanissayapaccayo hotū”ti uḷāraṃ dīpapūjaṃ akāsi.",
  "atk-s0508a2:4110_0": "Evaṃ yāvajīvaṃ puññāni katvā devamanussesu saṃsaranto kassapassa bhagavato kāle bārāṇasiyaṃ",
  "atk-s0508a2:4110_1": "kuṭumbikagehe nibbattitvā viññutaṃ patto satthari parinibbute niṭṭhite yojanike kanakathūpe",
  "atk-s0508a2:4110_2": "bahū kaṃsapātiyo kāretvā sappimaṇḍassa pūretvā majjhe ekekaṃ guḷapiṇḍaṃ ṭhapetvā",
  "atk-s0508a2:4110_3": "mukhavaṭṭiyā mukhavaṭṭiṃ phusāpento cetiyaṃ parikkhipāpetvā attanā ekaṃ mahatiṃ kaṃsapātiṃ",
  "atk-s0508a2:4110_4": "kāretvā sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṃ",
  "atk-s0508a2:4110_5": "cetiyaṃ anupariyāyi.",
  "atk-s0508a2:4111_0": "Evaṃ tasmimpi attabhāve yāvajīvaṃ kusalaṃ katvā tato cuto devaloke nibbattitvā tattha",
  "atk-s0508a2:4111_1": "yāvatāyukaṃ ṭhatvā tato cuto anuppanne buddhe bārāṇasiyaṃyeva duggatakule nibbatti,",
  "atk-s0508a2:4111_2": "annabhārotissa nāmaṃ ahosi. So sumanaseṭṭhissa nāma gehe kammaṃ karonto jīvati. So",
  "atk-s0508a2:4111_3": "ekadivasaṃ upariṭṭhaṃ nāma paccekabuddhaṃ nirodhasamāpattito vuṭṭhāya gandhamādanapabbatato",
  "atk-s0508a2:4111_4": "ākāsenāgantvā bārāṇasīnagaradvāre otaritvā cīvaraṃ pārupitvā nagare piṇḍāya pavisantaṃ",
  "atk-s0508a2:4111_5": "disvā pasannacitto pattaṃ gahetvā attano atthāya ṭhapitaṃ ekaṃ bhāgabhattaṃ patte",
  "atk-s0508a2:4111_6": "pakkhipitvā paccekabuddhassa dātukāmo ārabhi. Bhariyāpissa attano bhāgabhattaṃ tattheva",
  "atk-s0508a2:4111_7": "pakkhipi. So taṃ netvā paccekabuddhassa hatthe ṭhapesi. Paccekabuddho taṃ gahetvā",
  "atk-s0508a2:4111_8": "anumodanaṃ katvā pakkāmi. Taṃ disvā rattiṃ sumanaseṭṭhissa chatte adhivatthā devatā",
  "atk-s0508a2:4111_9": "“aho dānaṃ paramadānaṃ, upariṭṭhe, suppatiṭṭhita”nti mahāsaddena anumodi. Taṃ sutvā",
  "atk-s0508a2:4111_10": "sumanaseṭṭhi “evaṃ devatāya anumoditaṃ idameva uttamadāna”nti cintetvā tattha pattiṃ",
  "atk-s0508a2:4111_11": "yāci. Annabhāro pana tassa pattiṃ adāsi. Tena pasannacitto sumanaseṭṭhi tassa sahassaṃ",
  "atk-s0508a2:4111_12": "datvā “ito paṭṭhāya tuyhaṃ sahatthena kammakaraṇakiccaṃ natthi, patirūpaṃ gehaṃ katvā",
  "atk-s0508a2:4111_13": "niccaṃ vasāhī”ti āha.",
  "atk-s0508a2:4112_0": "Yasmā nirodhato vuṭṭhitassa paccekabuddhassa dinnapiṇḍapāto taṃdivasameva uḷārataravipāko",
  "atk-s0508a2:4112_1": "hoti, tasmā taṃdivasaṃ sumanaseṭṭhi rañño santikaṃ gacchanto taṃ gahetvā agamāsi.",
  "atk-s0508a2:4112_2": "Rājā pana taṃ ādaravasena olokesi. Seṭṭhi “mahārāja, ayaṃ oloketabbayuttoyevā”ti",
  "atk-s0508a2:4112_3": "vatvā tadā tena katapuññaṃ attanāpissa sahassaṃ dinnabhāvaṃ kathesi. Taṃ sutvā rājā",
  "atk-s0508a2:4112_4": "tussitvā sahassaṃ datvā asukasmiṃ nāma ṭhāne gehaṃ katvā vasā”ti gehaṭṭhānamassa",
  "atk-s0508a2:4112_5": "āṇāpesi. Tassa taṃ ṭhānaṃ sodhāpentassa mahantiyo nidhikumbhiyo uṭṭhahiṃsu. Tā disvā",
  "atk-s0508a2:4112_6": "so rañño ārocesi. Rājā sabbaṃ dhanaṃ uddharāpetvā rāsikataṃ disvā “ettakaṃ dhanaṃ",
  "atk-s0508a2:4112_7": "imasmiṃ nagare kassa gehe atthī”ti? “Na kassaci, devā”ti. “Tena hi ayaṃ annabhāro",
  "atk-s0508a2:4112_8": "imasmiṃ nagare mahādhanaseṭṭhi nāma hotū”ti taṃdivasameva tassa seṭṭhichattaṃ ussāpesi.",
  "atk-s0508a2:4113_0": "So tato paṭṭhāya yāvajīvaṃ kusalakammaṃ katvā tato cuto devamanussesu saṃsaritvā",
  "atk-s0508a2:4113_1": "imasmiṃ buddhuppāde kapilavatthunagare sukkodanasakkassa gehe paṭisandhiṃ gaṇhi,",
  "atk-s0508a2:4113_2": "anuruddhotissa nāmaṃ ahosi. So mahānāmassa sakkassa kaniṭṭhabhātā, satthu cūḷapitu",
  "atk-s0508a2:4113_3": "putto paramasukhumālo mahāpuñño tiṇṇaṃ utūnaṃ anucchavikesu tīsu pāsādesu alaṅkatanāṭakitthīhi",
  "atk-s0508a2:4113_4": "parivuto devo viya sampattiṃ anubhavanto suddhodanamahārājena ussāhitehi sakyarājūhi",
  "atk-s0508a2:4113_5": "satthu parivāratthaṃ pesitehi bhaddiyakumārādīhi anupiyambavane viharantaṃ satthāraṃ",
  "atk-s0508a2:4113_6": "upasaṅkamitvā satthu santike pabbajitvā antovasseyeva dibbacakkhuṃ nibbattetvā, puna",
  "atk-s0508a2:4113_7": "dhammasenāpatissa santike kammaṭṭhānaṃ gahetvā cetiyaraṭṭhe pācīnavaṃsadāyaṃ gantvā",
  "atk-s0508a2:4113_8": "samaṇadhammaṃ karonto sattamahāpurisavitakke vitakketvā aṭṭhamaṃ jānituṃ nāsakkhi.",
  "atk-s0508a2:4113_9": "Tassa taṃ pavattiṃ ñatvā satthā aṭṭhamaṃ mahāpurisavitakkaṃ kathetvā catupaccayasantosabhāvanārāmapaṭimaṇḍitaṃ",
  "atk-s0508a2:4113_10": "mahāariyavaṃsapaṭipadaṃ deseti. So desanānusārena vipassanaṃ vaḍḍhetvā abhiññāpaṭisambhidāparivāraṃ",
  "atk-s0508a2:4113_11": "arahattaṃ sacchākāsi. Tena vuttaṃ apadāne –",
  "atk-s0508a2:4114": "“Sumedhaṃ bhagavantāhaṃ, lokajeṭṭhaṃ narāsabhaṃ;",
  "atk-s0508a2:4115": "Vūpakaṭṭhaṃ viharantaṃ, addasaṃ lokanāyakaṃ.",
  "atk-s0508a2:4116": "“Upagantvāna sambuddhaṃ, sumedhaṃ lokanāyakaṃ;",
  "atk-s0508a2:4117": "Añjaliṃ paggahetvāna, buddhaseṭṭhamayācahaṃ.",
  "atk-s0508a2:4118": "“Anukampa mahāvīra, lokajeṭṭha narāsabha;",
  "atk-s0508a2:4119": "Padīpaṃ te padassāmi, rukkhamūlamhi jhāyato.",
  "atk-s0508a2:4120": "“Adhivāsesi so dhīro, sayambhū vadataṃ varo;",
  "atk-s0508a2:4121": "Dumesu vinivijjhitvā, yantaṃ yojiyahaṃ tadā.",
  "atk-s0508a2:4122": "“Sahassavaṭṭiṃ pādāsiṃ, buddhassa lokabandhuno;",
  "atk-s0508a2:4123": "Sattāhaṃ pajjalitvāna, dīpā vūpasamiṃsu me.",
  "atk-s0508a2:4124": "“Tena cittappasādena, cetanāpaṇidhīhi ca;",
  "atk-s0508a2:4125": "Jahitvā mānusaṃ dehaṃ, vimānamupapajjahaṃ.",
  "atk-s0508a2:4126": "“Upapannassa devattaṃ, byamhaṃ āsi sunimmitaṃ;",
  "atk-s0508a2:4127": "Samantato pajjalati, dīpadānassidaṃ phalaṃ.",
  "atk-s0508a2:4128": "“Samantā yojanasataṃ, virocesimahaṃ tadā;",
  "atk-s0508a2:4129": "Sabbe deve abhibhomi, dīpadānassidaṃ phalaṃ.",
  "atk-s0508a2:4130": "“Tiṃsakappāni devindo, devarajjamakārayiṃ;",
  "atk-s0508a2:4131": "Na maṃ kecītimaññanti, dīpadānassidaṃ phalaṃ.",
  "atk-s0508a2:4132": "“Aṭṭhavīsatikkhattuñca, cakkavattī ahosahaṃ;",
  "atk-s0508a2:4133": "Divā rattiñca passāmi, samantā yojanaṃ tadā.",
  "atk-s0508a2:4134": "“Sahassalokaṃ ñāṇena, passāmi satthu sāsane;",
  "atk-s0508a2:4135": "Dibbacakkhumanuppatto, dīpadānassidaṃ phalaṃ.",
  "atk-s0508a2:4136": "“Sumedho nāma sambuddho, tiṃsakappasahassito;",
  "atk-s0508a2:4137": "Tassa dīpo mayā dinno, vippasannena cetasā.",
  "atk-s0508a2:4138": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:4139_0": "Atha naṃ satthā aparabhāge jetavanamahāvihāre ariyagaṇamajjhe nisinno dibbacakkhukānaṃ",
  "atk-s0508a2:4139_1": "aggaṭṭhāne ṭhapesi “etadaggaṃ, bhikkhave, mama sāvakānaṃ bhikkhūnaṃ dibbacakkhukānaṃ",
  "atk-s0508a2:4139_2": "yadidaṃ anuruddho”ti.",
  "atk-s0508a2:4140_0": "So vimuttisukhaṃ paṭisaṃvedī viharanto ekadivasaṃ attano paṭipattiṃ paccavekkhitvā",
  "atk-s0508a2:4140_1": "pītisomanassajāto udānavasena “pahāya mātāpitaro”tiādikā gāthā abhāsi. Keci pana",
  "atk-s0508a2:4140_2": "“therassa pabbajjaṃ arahattappattiñca pakāsentehi saṅgītikārehi ādito catasso gāthā",
  "atk-s0508a2:4140_3": "bhāsitā. Tato parā therassa ariyavaṃsapaṭipattiyā ārādhitacittena bhagavatā bhāsitā.",
  "atk-s0508a2:4140_4": "Itarā sabbāpi tena tena kāraṇena thereneva bhāsitā”ti vadanti. Iti sabbathāpi imā",
  "atk-s0508a2:4140_5": "gāthā therena bhāsitāpi, theraṃ uddissa bhāsitāpi therassa cetā gāthāti veditabbā. Seyyathidaṃ –",
  "atk-s0508a2:4141": "892.",
  "atk-s0508a2:4142": "“Pahāya mātāpitaro, bhaginī ñātibhātaro;",
  "atk-s0508a2:4143": "Pañca kāmaguṇe hitvā, anuruddhova jhāyati.",
  "atk-s0508a2:4144": "893.",
  "atk-s0508a2:4145": "“Sameto naccagītehi, sammatāḷappabodhano;",
  "atk-s0508a2:4146": "Na tena suddhimajjhagaṃ, mārassa visaye rato.",
  "atk-s0508a2:4147": "894.",
  "atk-s0508a2:4148": "“Etañca samatikkamma, rato buddhassa sāsane;",
  "atk-s0508a2:4149": "Sabboghaṃ samatikkamma, anuruddhova jhāyati.",
  "atk-s0508a2:4150": "895.",
  "atk-s0508a2:4151": "“Rūpā saddā rasā gandhā, phoṭṭhabbā ca manoramā;",
  "atk-s0508a2:4152": "Ete ca samatikkamma, anuruddhova jhāyati.",
  "atk-s0508a2:4153": "896.",
  "atk-s0508a2:4154": "“Piṇḍapātamatikkanto, eko adutiyo muni;",
  "atk-s0508a2:4155": "Esati paṃsukūlāni anuruddho anāsavo.",
  "atk-s0508a2:4156": "897.",
  "atk-s0508a2:4157": "“Vicinī aggahī dhovi, rajayī dhārayī muni;",
  "atk-s0508a2:4158": "Paṃsukūlāni matimā, anuruddho anāsavo.",
  "atk-s0508a2:4159": "898.",
  "atk-s0508a2:4160": "“Mahiccho ca asantuṭṭho, saṃsaṭṭho yo ca uddhato;",
  "atk-s0508a2:4161": "Tassa dhammā ime honti, pāpakā saṃkilesikā.",
  "atk-s0508a2:4162": "899.",
  "atk-s0508a2:4163": "“Sato ca hoti appiccho, santuṭṭho avighātavā;",
  "atk-s0508a2:4164": "Pavivekarato vitto, niccamāraddhavīriyo.",
  "atk-s0508a2:4165": "900.",
  "atk-s0508a2:4166": "“Tassa dhammā ime honti, kusalā bodhipakkhikā;",
  "atk-s0508a2:4167": "Anāsavo ca so hoti, iti vuttaṃ mahesinā.",
  "atk-s0508a2:4168": "901.",
  "atk-s0508a2:4169": "“Mama saṅkappamaññāya, satthā loke anuttaro;",
  "atk-s0508a2:4170": "Manomayena kāyena, iddhiyā upasaṅkami.",
  "atk-s0508a2:4171": "902.",
  "atk-s0508a2:4172": "“Yadā me ahu saṅkappo, tato uttari desayi;",
  "atk-s0508a2:4173": "Nippapañcarato buddho, nippapañcamadesayi.",
  "atk-s0508a2:4174": "903.",
  "atk-s0508a2:4175": "“Tassāhaṃ dhammamaññāya, vihāsiṃ sāsane rato;",
  "atk-s0508a2:4176": "Tisso vijjā anuppattā, kataṃ buddhassa sāsanaṃ.",
  "atk-s0508a2:4177": "904.",
  "atk-s0508a2:4178": "“Pañcapaññāsavassāni, yato nesajjiko ahaṃ;",
  "atk-s0508a2:4179": "Pañcavīsativassāni, yato middhaṃ samūhataṃ.",
  "atk-s0508a2:4180": "905.",
  "atk-s0508a2:4181": "“Nāhu assāsapassāsā, ṭhitacittassa tādino;",
  "atk-s0508a2:4182": "Anejo santimārabbha, cakkhumā parinibbuto.",
  "atk-s0508a2:4183": "906.",
  "atk-s0508a2:4184": "“Asallīnena cittena, vedanaṃ ajjhavāsayi;",
  "atk-s0508a2:4185": "Pajjotasseva nibbānaṃ, vimokkho cetaso ahu.",
  "atk-s0508a2:4186": "907.",
  "atk-s0508a2:4187": "“Ete pacchimakā dāni, munino phassapañcamā;",
  "atk-s0508a2:4188": "Nāññe dhammā bhavissanti, sambuddhe parinibbute.",
  "atk-s0508a2:4189": "908.",
  "atk-s0508a2:4190": "“Natthi dāni punāvāso, devakāyasmi jālini;",
  "atk-s0508a2:4191": "Vikkhīṇo jātisaṃsāro, natthi dāni punabbhavo.",
  "atk-s0508a2:4192": "909.",
  "atk-s0508a2:4193": "“Yassa muhuttena sahassadhā, loko saṃvidito sabrahmakappo;",
  "atk-s0508a2:4194": "Vasī iddhiguṇe cutūpapāte, kāle passati devatā sa bhikkhu.",
  "atk-s0508a2:4195": "910.",
  "atk-s0508a2:4196": "“Annabhāro pure āsiṃ, daliddo ghāsahārako;",
  "atk-s0508a2:4197": "Samaṇaṃ paṭipādesiṃ, upariṭṭhaṃ yasassinaṃ.",
  "atk-s0508a2:4198": "911.",
  "atk-s0508a2:4199": "“Somhi sakyakule jāto, anuruddhoti maṃ vidū;",
  "atk-s0508a2:4200": "Upeto naccagītehi, sammatāḷappabodhano.",
  "atk-s0508a2:4201": "912.",
  "atk-s0508a2:4202": "“Athaddasāsiṃ sambuddhaṃ, satthāraṃ akutobhayaṃ;",
  "atk-s0508a2:4203": "Tasmiṃ cittaṃ pasādetvā, pabbajiṃ anagāriyaṃ.",
  "atk-s0508a2:4204": "913.",
  "atk-s0508a2:4205": "“Pubbenivāsaṃ jānāmi, yattha me vusitaṃ pure;",
  "atk-s0508a2:4206": "Tāvatiṃsesu devesu, aṭṭhāsiṃ sakkajātiyā.",
  "atk-s0508a2:4207": "914.",
  "atk-s0508a2:4208": "“Sattakkhattuṃ manussindo, ahaṃ rajjamakārayiṃ;",
  "atk-s0508a2:4209": "Cāturanto vijitāvī, jambusaṇḍassa issaro;",
  "atk-s0508a2:4210": "Adaṇḍena asatthena, dhammena anusāsayiṃ.",
  "atk-s0508a2:4211": "915.",
  "atk-s0508a2:4212": "“Ito satta tato satta, saṃsārāni catuddasa;",
  "atk-s0508a2:4213": "Nivāsamabhijānissaṃ, devaloke ṭhito tadā.",
  "atk-s0508a2:4214": "916.",
  "atk-s0508a2:4215": "“Pañcaṅgike samādhimhi, sante ekodibhāvite;",
  "atk-s0508a2:4216": "Paṭippassaddhiladdhamhi, dibbacakkhu visujjhi me.",
  "atk-s0508a2:4217": "917.",
  "atk-s0508a2:4218": "“Cutūpapātaṃ jānāmi, sattānaṃ āgatiṃ gatiṃ;",
  "atk-s0508a2:4219": "Itthabhāvaññathābhāvaṃ, jhāne pañcaṅgike ṭhito.",
  "atk-s0508a2:4220": "918.",
  "atk-s0508a2:4221": "“Pariciṇṇo mayā satthā…pe… bhavanetti samūhatā.",
  "atk-s0508a2:4222": "919.",
  "atk-s0508a2:4223": "“Vajjīnaṃ veḷuvagāme, ahaṃ jīvitasaṅkhayā;",
  "atk-s0508a2:4224": "Heṭṭhato veḷugumbasmiṃ, nibbāyissaṃ anāsavo”ti.",
  "atk-s0508a2:4225_0": "Tattha pahāyāti pajahitvā. Mātāpitaroti mātarañca pitarañca. Ayañhettha adhippāyo",
  "atk-s0508a2:4225_1": "– yathā aññe keci ñātipārijuññena vā bhogapārijuññena vā abhibhūtā pabbajanti, pabbajitā",
  "atk-s0508a2:4225_2": "ca kiccantarapasutā viharanti, na evaṃ mayaṃ. Mayaṃ pana mahantaṃ ñātiparivaṭṭaṃ,",
  "atk-s0508a2:4225_3": "mahantañca bhogakkhandhaṃ pahāya kāmesu nirapekkhā pabbajitāti. Jhāyatīti ārammaṇūpanijjhānaṃ",
  "atk-s0508a2:4225_4": "lakkhaṇūpanijjhānañcāti, duvidhampi jhānaṃ anuyutto viharati.",
  "atk-s0508a2:4226_0": "Sameto naccagītehīti naccehi ca gītehi ca samaṅgībhūto, naccāni passanto gītāni suṇantoti",
  "atk-s0508a2:4226_1": "attho. “Sammato”ti ca paṭhanti, naccagītehi pūjitoti attho. Sammatāḷappabodhanoti",
  "atk-s0508a2:4226_2": "sammatāḷasaddehi paccūsakāle pabodhetabbo. Na tena suddhimajjhaganti tena kāmabhogena",
  "atk-s0508a2:4226_3": "saṃsārasuddhiṃ nādhigacchiṃ. Mārassa visaye ratoti kilesamārassa visayabhūte kāmaguṇe",
  "atk-s0508a2:4226_4": "rato. “Kilesamārassa visayabhūtena kāmaguṇabhogena saṃsārasuddhi hotī”ti evaṃdiṭṭhiko",
  "atk-s0508a2:4226_5": "ahutvāti attho. Tenāha “etañca samatikkammā”tiādi. Tattha etanti etaṃ pañcavidhampi",
  "atk-s0508a2:4226_6": "kāmaguṇaṃ. Samatikkammāti samatikkamitvā, anapekkho chaḍḍetvāti attho. Sabboghanti",
  "atk-s0508a2:4226_7": "kāmoghādikaṃ sabbampi oghaṃ.",
  "atk-s0508a2:4227_0": "Pañca kāmaguṇe sarūpato dassetuṃ “rūpā saddā”tiādi vuttaṃ. Tattha manoramāti lobhanīyaṭṭhena",
  "atk-s0508a2:4227_1": "manaṃ ramayantīti manoramā, manāpiyāti vuttaṃ hoti. Yathāha “katame pañca manāpiyā",
  "atk-s0508a2:4227_2": "rūpā, manāpiyā saddā”tiādi.",
  "atk-s0508a2:4228_0": "Piṇḍapātamatikkantoti piṇḍapātaggahaṇaṃ atikkanto, piṇḍapātaggahaṇato nivattentoti",
  "atk-s0508a2:4228_1": "attho. Ekoti ekākī apacchāsamaṇo. Adutiyoti nittaṇho. Taṇhā hi purisassa dutiyo nāma.",
  "atk-s0508a2:4228_2": "Yathāha “taṇhādutiyo puriso”ti. Esatīti pariyesati.",
  "atk-s0508a2:4229_0": "Vicinīti esantova tattha tattha saṅkārakūṭādike paṃsukūluppattiṭṭhāne vicini. Aggahīti",
  "atk-s0508a2:4229_1": "vicinitvā asucimakkhitampi ajigucchanto gaṇhi. Dhovīti, vikkhālesi. Rajayīti dhovitvā",
  "atk-s0508a2:4229_2": "gahitaṃ sibbitvā kappiyarajanena rajayi. Dhārayīti rajitvā kappabinduṃ datvā dhāresi,",
  "atk-s0508a2:4229_3": "nivāsesi ceva pārupi ca.",
  "atk-s0508a2:4230_0": "Idāni pācīnavaṃsadāye satthārā dinnaovādaṃ tassa ca attanā matthakappattabhāvaṃ dīpento",
  "atk-s0508a2:4230_1": "“mahiccho ca asantuṭṭho”tiādikā gāthā abhāsi. Tattha mahicchoti mahatiyā paccayicchāya",
  "atk-s0508a2:4230_2": "samannāgato, uḷāruḷāre bahū ca paccaye icchantoti attho. Asantuṭṭhoti nissantuṭṭho,",
  "atk-s0508a2:4230_3": "yathālābhasantosādinā santosena virahito. Saṃsaṭṭhoti gihīhi ceva pabbajitehi ca",
  "atk-s0508a2:4230_4": "ananulomikena saṃsaggena saṃsaṭṭho. Uddhatoti ukkhitto. Tassāti “mahiccho”tiādinā",
  "atk-s0508a2:4230_5": "vuttapuggalassa. Dhammāti mahicchatā asantoso, saṃsaṭṭhatā vikkhepoti īdisā. Lāmakaṭṭhena",
  "atk-s0508a2:4230_6": "pāpakā. Saṃkilesikāti tassa cittassa malīnabhāvakaraṇato saṃkilesikā dhammā honti.",
  "atk-s0508a2:4231_0": "Sato ca hoti appicchoti yadā panāyaṃ puggalo kalyāṇamitte sevanto bhajanto payirupāsanto",
  "atk-s0508a2:4231_1": "saddhammaṃ suṇanto yoniso manasi karonto satimā ca mahicchataṃ pahāya appiccho ca",
  "atk-s0508a2:4231_2": "hoti. Asantosaṃ pahāya santuṭṭho, cittassa vighātakaraṃ vikkhepaṃ pahāya avighātavā",
  "atk-s0508a2:4231_3": "avikkhitto samāhito, gaṇasaṅgaṇikaṃ pahāya pavivekarato, vivekābhiratiyā nibbidāya",
  "atk-s0508a2:4231_4": "dhammapītiyā vitto sumano tuṭṭhacitto, sabbaso kosajjapahānena āraddhavīriyo.",
  "atk-s0508a2:4232_0": "Tassa evaṃ appicchatādiguṇasamannāgatassa ime satipaṭṭhānādayo sattatiṃsappabhedā",
  "atk-s0508a2:4232_1": "tividhavipassanāsaṅgahā kosallasambhūtaṭṭhena kusalā, maggapariyāpannā bodhipakkhikā",
  "atk-s0508a2:4232_2": "dhammā honti. So tehi samannāgato sabbaso āsavānaṃ khepanena aggamaggakkhaṇato paṭṭhāya",
  "atk-s0508a2:4232_3": "anāsavo ca hoti. Iti evaṃ vuttaṃ mahesinā sammāsambuddhena pācīnavaṃsadāye mahāpurisavitakke",
  "atk-s0508a2:4232_4": "matthakaṃ pāpanavasenāti adhippāyo.",
  "atk-s0508a2:4233_0": "Mama saṅkappamaññāyāti “apicchassāyaṃ, bhikkhave, dhammo, nāyaṃ dhammo mahicchassā”tiādinā",
  "atk-s0508a2:4233_1": "mahāpurisavitakkavasena āraddhaṃ, te ca matthakaṃ pāpetuṃ asamatthabhāvena ṭhitaṃ",
  "atk-s0508a2:4233_2": "mama saṅkappaṃ jānitvā. Manomayenāti manomayena viya, manasā nimmitasadisena pariṇāmitenāti",
  "atk-s0508a2:4233_3": "attho. Iddhiyāti “ayaṃ kāyo idaṃ cittaṃ viya hotū”ti evaṃ pavattaadhiṭṭhāniddhiyā.",
  "atk-s0508a2:4234_0": "Yadā me ahu saṅkappoti yasmiṃ kāle mayhaṃ “kīdiso nu kho aṭṭhamo mahāpurisavitakko”ti",
  "atk-s0508a2:4234_1": "parivitakko ahosi. Tato mama saṅkappamaññāya iddhiyā upasaṅkamīti yojanā. Uttari",
  "atk-s0508a2:4234_2": "desayīti “nippapañcārāmassāyaṃ, bhikkhave, dhammo nippapañcaratino, nāyaṃdhammo papañcārāmassa",
  "atk-s0508a2:4234_3": "papañcaratino”ti imamaṭṭhamaṃ mahāpurisavitakkaṃ pūrento upari desayi. Taṃ pana desitaṃ",
  "atk-s0508a2:4234_4": "dhammaṃ desento āha “nippapañcarato buddho, nippapañcamadesayī”ti. Papañcā nāma rāgādayo",
  "atk-s0508a2:4234_5": "kilesā, tesaṃ vūpasamatāya, tadabhāvato ca lokuttaradhammā nippapañcā nāma. Tasmiṃ",
  "atk-s0508a2:4234_6": "nippapañce rato abhirato sammāsambuddho yathā taṃ pāpuṇāmi, tathā tādisaṃ dhammaṃ",
  "atk-s0508a2:4234_7": "adesayi, sāmukkaṃsikaṃ catusaccadhammadesanaṃ pakāsayīti attho.",
  "atk-s0508a2:4235": "Tassāhaṃ dhammamaññāyāti tassā satthu desanāya dhammaṃ jānitvā yathānusiṭṭhaṃ paṭipajjanto vihāsiṃ sikkhattayasaṅgahe sāsane rato abhirato hutvāti attho.",
  "atk-s0508a2:4236_0": "Satthārā attano samāgamaṃ tena sādhitamatthaṃ dassetvā idāni attano pabbajitakālato",
  "atk-s0508a2:4236_1": "paṭṭhāya āraddhavīriyataṃ, kāye anapekkhatāya seyyasukhapassasukhānaṃ pariccāgaṃ,",
  "atk-s0508a2:4236_2": "appamiddhakālato paṭṭhāya āraddhavīriyatañca dassento “pañcapaññāsavassānī”ti gāthamāha.",
  "atk-s0508a2:4236_3": "Tattha yato nesajjiko ahanti yato paṭṭhāya “yogānukūlatā kammaṭṭhānapariyuṭṭhitasappurisacariyā",
  "atk-s0508a2:4236_4": "sallekhavuttī”ti evamādiguṇe disvā nesajjiko ahosiṃ tāni pañcapaññāsa vassāni. Yato",
  "atk-s0508a2:4236_5": "middhaṃ samūhatanti yato paṭṭhāya mayā niddā pariccattā tāni pañcavīsativassāni.",
  "atk-s0508a2:4236_6": "“Therassa pañcapaññāsāya vassesu nesajjikassa sato ādito pañcavīsativassāni niddā",
  "atk-s0508a2:4236_7": "nāhosi, tato paraṃ sarīrakilamathena pacchimayāme niddā ahosī”ti vadanti.",
  "atk-s0508a2:4237_0": "“Nāhu assāsapassāsā” tiādikā tisso gāthā satthu parinibbānakāle bhikkhūhi “kiṃ bhagavā",
  "atk-s0508a2:4237_1": "parinibbuto”ti puṭṭho parinibbānabhāvaṃ pavedento āha. Tattha nāhu assāsapassāsā,",
  "atk-s0508a2:4237_2": "ṭhitacittassa tādinoti anulomapaṭilomato anekākāravokārā sabbā samāpattiyo samāpajjitvā",
  "atk-s0508a2:4237_3": "vuṭṭhāya sabbapacchā catutthajjhāne ṭhitacittassa tādino buddhassa bhagavato assāsapassāsā",
  "atk-s0508a2:4237_4": "nāhu nāhesunti attho. Etena yasmā catutthajjhānaṃ samāpannassa kāyasaṅkhārā nirujjhanti.",
  "atk-s0508a2:4237_5": "Kāyasaṅkhārāti ca assāsapassāsā vuccanti, tasmā catutthajjhānakkhaṇato paṭṭhāya assāsapassāsā",
  "atk-s0508a2:4237_6": "nāhesunti dasseti. Taṇhāsaṅkhātāya ejāya abhāvato anejo, samādhismiṃ ṭhitattā vā",
  "atk-s0508a2:4237_7": "anejo. Santimārabbhāti anupādisesaṃ nibbānaṃ ārabbha paṭicca sandhāya. Cakkhumāti",
  "atk-s0508a2:4237_8": "pañcahi cakkhūhi cakkhumā. Parinibbutoti parinibbāyi. Ayañhettha attho – nibbānārammaṇacatutthajjhānaphalasamāpattiṃ",
  "atk-s0508a2:4237_9": "samāpajjitvā tadanantarameva anupādisesāya nibbānadhātuyā parinibbutoti.",
  "atk-s0508a2:4238_0": "Asallīnenāti alīnena asaṃkuṭitena suvikasiteneva cittena. Vedanaṃ ajjhavāsayīti sato",
  "atk-s0508a2:4238_1": "sampajāno hutvā māraṇantikaṃ vedanaṃ adhivāsesi, na vedanānuvattī hutvā ito cito",
  "atk-s0508a2:4238_2": "ca samparivatti. Pajjotasseva nibbānaṃ, vimokkho cetaso ahūti yathā telañca paṭicca,",
  "atk-s0508a2:4238_3": "vaṭṭiñca paṭicca pajjalanto pajjoto padīpo tesaṃ parikkhaye nibbāyati. Nibbuto ca",
  "atk-s0508a2:4238_4": "katthaci gantvā na tiṭṭhati, aññadatthu antaradhāyati, adassanameva gacchati; evaṃ",
  "atk-s0508a2:4238_5": "kilesābhisaṅkhāre nissāya pavattamāno khandhasantāno tesaṃ parikkhaye nibbāyati,",
  "atk-s0508a2:4238_6": "nibbuto ca katthaci gantvā na tiṭṭhati, aññadatthu antaradhāyati, adassanameva gacchatīti",
  "atk-s0508a2:4238_7": "dasseti. Tena vuttaṃ “nibbanti dhīrā yathāyaṃ padīpo”ti, “accī yathā vātavegena khittā”ti ca ādi.",
  "atk-s0508a2:4239_0": "Eteti parinibbānakkhaṇe satthu santāne pavattamānānaṃ dhammānaṃ attano paccakkhatāya",
  "atk-s0508a2:4239_1": "vuttaṃ. Pacchimakā tato paraṃ cittuppādābhāvato. Dānīti etarahi. Phassapañcamāti",
  "atk-s0508a2:4239_2": "phassapañcamakānaṃ dhammānaṃ pākaṭabhāvato vuttaṃ. Tathā hi cittuppādakathāyampi",
  "atk-s0508a2:4239_3": "phassapañcamakāva ādito vuttā. Aññe dhammāti saha nissayena aññe cittacetasikā dhammā,",
  "atk-s0508a2:4239_4": "na parinibbānacittacetasikā. Nanu tepi na bhavissantevāti? Saccaṃ na bhavissanti,",
  "atk-s0508a2:4239_5": "āsaṅkābhāvato pana te sandhāya “na bhavissantī”ti na vattabbameva. “Itare pana sekkhaputhujjanānaṃ",
  "atk-s0508a2:4239_6": "viya bhavissanti nu kho”ti siyā āsaṅkāti tadāsaṅkānivattanatthaṃ “nāññe dhammā bhavissantī”ti vuttaṃ.",
  "atk-s0508a2:4240_0": "Natthi dāni punāvāso, devakāyasmi jālinīti, ettha jālinīti devataṃ ālapati, devate",
  "atk-s0508a2:4240_1": "devakāyasmiṃ devasamūhe upapajjanavasena puna āvāso āvasanaṃ idāni mayhaṃ natthīti",
  "atk-s0508a2:4240_2": "attho. Tattha kāraṇamāha “vikkhīṇo”tiādinā. Sā kira devatā purimattabhāve therassa",
  "atk-s0508a2:4240_3": "pādaparicārikā, tasmā idāni theraṃ jiṇṇaṃ vuddhaṃ disvā purimasinehena āgantvā “tattha",
  "atk-s0508a2:4240_4": "cittaṃ paṇidhehi, yattha te vusitaṃ pure”ti devūpapattiṃ yāci. Atha “dāni natthī”tiādinā",
  "atk-s0508a2:4240_5": "thero tassā paṭivacanaṃ adāsi. Taṃ sutvā devatā vihatāsā tatthevantaradhāyi.",
  "atk-s0508a2:4241_0": "Atha thero vehāsaṃ abbhuggantvā attano ānubhāvaṃ sabrahmacārīnaṃ pakāsento “yassa",
  "atk-s0508a2:4241_1": "muhuttenā”ti gāthamāha. Tassattho – yassa khīṇāsavabhikkhuno muhuttamattena eva sahassadhā",
  "atk-s0508a2:4241_2": "sahassappakāro tisahassimahāsahassipabhedo, loko sabrahmakappo sahabrahmaloko, saṃvidito",
  "atk-s0508a2:4241_3": "sammadeva vidito ñāto paccakkhaṃ kato, evaṃ iddhiguṇe iddhisampadāya cutūpapāte ca",
  "atk-s0508a2:4241_4": "vasībhāvappatto so bhikkhu upagatakāle devatā passati, na tassa devatānaṃ dassane",
  "atk-s0508a2:4241_5": "parihānīti. Therena kira jāliniyā devatāya paṭivacanadānavasena “natthi dānī”ti gāthāya",
  "atk-s0508a2:4241_6": "vuttāya bhikkhū jāliniṃ apassantā “kiṃ nu kho thero dhammālapanavasena kiñci ālapatī”ti",
  "atk-s0508a2:4241_7": "cintesuṃ. Tesaṃ cittācāraṃ ñatvā thero “yassa muhuttenā”ti imaṃ gāthamāha.",
  "atk-s0508a2:4242_0": "Annabhāro pureti evaṃnāmo purimattabhāve. Ghāsahārakoti ghāsamattassa atthāya bhattiṃ",
  "atk-s0508a2:4242_1": "katvā jīvanako. Samaṇanti samitapāpaṃ. Paṭipādesinti paṭimukho hutvā pādāsiṃ, pasādena",
  "atk-s0508a2:4242_2": "abhimukho hutvā āhāradānaṃ adāsinti adhippāyo. Upariṭṭhanti evaṃnāmakaṃ paccekabuddhaṃ.",
  "atk-s0508a2:4242_3": "Yasassinanti kittimantaṃ patthaṭayasaṃ. Imāya gāthāya yāva carimattabhāvā uḷārasampattihetubhūtaṃ",
  "atk-s0508a2:4242_4": "attano pubbakammaṃ dasseti. Tenāha “somhi sakyakule jāto”tiādi.",
  "atk-s0508a2:4243_0": "Ito sattāti ito manussalokato cavitvā devaloke dibbena ādhipaccena satta. Tato sattāti",
  "atk-s0508a2:4243_1": "tato devalokato cavitvā manussaloke cakkavattibhāvena satta. Saṃsārāni catuddasāti",
  "atk-s0508a2:4243_2": "catuddasa bhavantarasaṃsaraṇāni. Nivāsamabhijānissanti pubbenivāsaṃ aññāsiṃ. Devaloke",
  "atk-s0508a2:4243_3": "ṭhito tadāti tañca kho na imasmiṃyeva attabhāve, api ca kho yadā ito anantarātīte",
  "atk-s0508a2:4243_4": "attabhāve devaloke ṭhito, tadā aññāsinti attho.",
  "atk-s0508a2:4244_0": "Idāni attanā dibbacakkhuñāṇacutūpapātañāṇānaṃ adhigatākāraṃ dassento “pañcaṅgike”tiādinā",
  "atk-s0508a2:4244_1": "dve gāthā abhāsi. Tattha pañcaṅgike samādhimhīti abhiññāpādakacatutthajjhānasamādhimhi.",
  "atk-s0508a2:4244_2": "So hi pītipharaṇatā, sukhapharaṇatā, cetopharaṇatā, ālokapharaṇatā, paccavekkhaṇanimittanti",
  "atk-s0508a2:4244_3": "imehi pañcahi aṅgehi samannāgatattā pañcaṅgiko samādhīti vuccati. Santeti paṭipakkhavūpasamena",
  "atk-s0508a2:4244_4": "aṅgasantatāya ca sante. Ekodibhāviteti ekodibhāvagate, suciṇṇe vasībhāvappatteti",
  "atk-s0508a2:4244_5": "attho. Paṭippassaddhiladdhamhīti kilesānaṃ paṭippassaddhiyā laddhe. Dibbacakkhu visujjhi",
  "atk-s0508a2:4244_6": "meti evaṃvidhe samādhimhi sampādite mayhaṃ dibbacakkhuñāṇaṃ visujjhi, ekādasahi upakkilesehi",
  "atk-s0508a2:4244_7": "vimuttiyā visuddhaṃ ahosi.",
  "atk-s0508a2:4245_0": "Cutūpapātaṃ jānāmīti sattānaṃ cutiñca upapattiñca jānāmi, jānanto ca “ime sattā amumhā",
  "atk-s0508a2:4245_1": "lokamhā āgantvā idhūpapannā, imamhā ca lokā gantvā amumhi loke upapajjissantī”ti",
  "atk-s0508a2:4245_2": "sattānaṃ āgatiṃ gatiñca jānāmi, jānanto eva ca nesaṃ itthabhāvaṃ manussabhāvaṃ tato",
  "atk-s0508a2:4245_3": "aññathābhāvaṃ aññathātiracchānabhāvañca upapattito puretarameva jānāmi. Tayidaṃ sabbampi",
  "atk-s0508a2:4245_4": "pañcaṅgike samādhimhi sampādite evāti dassento āha “jhāne pañcaṅgike ṭhito”ti. Tattha",
  "atk-s0508a2:4245_5": "pañcaṅgike jhāne ṭhito patiṭṭhito hutvā evaṃ jānāmīti attho.",
  "atk-s0508a2:4246_0": "Evaṃ vijjāttayaṃ dassetvā tappasaṅgena pubbe dassitampi tatiyavijjaṃ saha kiccanipphattiyā",
  "atk-s0508a2:4246_1": "dassento “pariciṇṇo mayā satthā”tiādinā gāthādvayamāha. Tattha vajjīnaṃ veḷuvagāmeti",
  "atk-s0508a2:4246_2": "vajjiraṭṭhassa veḷuvagāme, vajjiraṭṭhe yattha pacchimavassaṃ upagacchi veḷuvagāme.",
  "atk-s0508a2:4246_3": "Heṭṭhato veḷugumbasminti tattha aññatarassa veḷugumbassa heṭṭhā. Nibbāyissanti nibbāyissāmi,",
  "atk-s0508a2:4246_4": "anupādisesāya nibbānadhātuyā parinibbāyissāmīti attho.",
  "atk-s0508a2:4247": "Anuruddhattheragāthāvaṇṇanā niṭṭhitā.",
  "atk-s0508a2:4248": "10. Pārāpariyattheragāthāvaṇṇanā",
  "atk-s0508a2:4249_0": "Samaṇassa ahu cintātiādikā āyasmato pārāpariyattherassa gāthā. Imassa vatthu heṭṭhā",
  "atk-s0508a2:4249_1": "āgatameva. Tā ca gāthā satthari dharante attano puthujjanakāle manacchaṭṭhānaṃ indriyānaṃ",
  "atk-s0508a2:4249_2": "niggaṇhanacintāya pakāsanavasena bhāsitā. Imā pana aparabhāge satthari parinibbute",
  "atk-s0508a2:4249_3": "attano ca parinibbāne upaṭṭhite tadā āyatiñca bhikkhūnaṃ uddhammapaṭipattiyā pakāsanavasena bhāsitā. Tattha –",
  "atk-s0508a2:4250": "920.",
  "atk-s0508a2:4251": "“Samaṇassa ahu cintā, pupphitamhi mahāvane;",
  "atk-s0508a2:4252": "Ekaggassa nisinnassa, pavivittassa jhāyino”ti. –",
  "atk-s0508a2:4253_0": "Ayaṃ gāthā saṅgītikārehi ṭhapitā. Tassattho heṭṭhā vuttanayova. Ayaṃ pana sambandho",
  "atk-s0508a2:4253_1": "– satthari aggasāvakesu ekaccesu mahātheresu ca parinibbutesu atītasatthuke pāvacane",
  "atk-s0508a2:4253_2": "subbacesu sikkhākāmesu bhikkhūsu dullabhesu, dubbacesu micchāpaṭipattibahulesu bhikkhūsu",
  "atk-s0508a2:4253_3": "ca jātesu supupphite mahante sālavane nisinnassa pavivittassa ekaggassa jhāyanasīlassa,",
  "atk-s0508a2:4253_4": "samitapāpatāya samaṇassa, pārāpariyattherassa paṭipattiṃ nissāya cintā vīmaṃsā ahosīti itarā –",
  "atk-s0508a2:4254": "921.",
  "atk-s0508a2:4255": "“Aññathā lokanāthamhi, tiṭṭhante purisuttame;",
  "atk-s0508a2:4256": "Iriyaṃ āsi bhikkhūnaṃ, aññathā dāni dissati.",
  "atk-s0508a2:4257": "922.",
  "atk-s0508a2:4258": "“Sītavātaparittāṇaṃ, hirikopīnachādanaṃ;",
  "atk-s0508a2:4259": "Mattaṭṭhiyaṃ abhuñjiṃsu, santuṭṭhā itarītare.",
  "atk-s0508a2:4260": "923.",
  "atk-s0508a2:4261": "“Paṇītaṃ yadi vā lūkhaṃ, appaṃ vā yadi vā bahuṃ;",
  "atk-s0508a2:4262": "Yāpanatthaṃ abhuñjiṃsu, agiddhā nādhimucchitā.",
  "atk-s0508a2:4263": "924.",
  "atk-s0508a2:4264": "“Jīvitānaṃ parikkhāre, bhesajje atha paccaye;",
  "atk-s0508a2:4265": "Na bāḷhaṃ ussukā āsuṃ, yathā te āsavakkhaye.",
  "atk-s0508a2:4266": "925.",
  "atk-s0508a2:4267": "“Araññe rukkhamūlesu, kandarāsu guhāsu ca;",
  "atk-s0508a2:4268": "Vivekamanubrūhantā, vihaṃsu tapparāyaṇā.",
  "atk-s0508a2:4269": "926.",
  "atk-s0508a2:4270": "“Nīcā niviṭṭhā subharā, mudū athaddhamānasā;",
  "atk-s0508a2:4271": "Abyāsekā amukharā, atthacintāvasānugā.",
  "atk-s0508a2:4272": "927.",
  "atk-s0508a2:4273": "“Tato pāsādikaṃ āsi, gataṃ bhuttaṃ nisevitaṃ;",
  "atk-s0508a2:4274": "Siniddhā teladhārāva, ahosi iriyāpatho.",
  "atk-s0508a2:4275": "928.",
  "atk-s0508a2:4276": "“Sabbāsavaparikkhīṇā, mahājhāyī mahāhitā;",
  "atk-s0508a2:4277": "Nibbutā dāni te therā, parittā dāni tādisā.",
  "atk-s0508a2:4278": "929.",
  "atk-s0508a2:4279": "“Kusalānañca dhammānaṃ, paññāya ca parikkhayā;",
  "atk-s0508a2:4280": "Sabbākāravarūpetaṃ, lujjate jinasāsanaṃ.",
  "atk-s0508a2:4281": "930.",
  "atk-s0508a2:4282": "“Pāpakānañca dhammānaṃ, kilesānañca yo utu;",
  "atk-s0508a2:4283": "Upaṭṭhitā vivekāya, ye ca saddhammasesakā.",
  "atk-s0508a2:4284": "931.",
  "atk-s0508a2:4285": "“Te kilesā pavaḍḍhantā, āvisanti bahuṃ janaṃ;",
  "atk-s0508a2:4286": "Kīḷanti maññe bālehi, ummattehiva rakkhasā.",
  "atk-s0508a2:4287": "932.",
  "atk-s0508a2:4288": "“Kilesehābhibhūtā te, tena tena vidhāvitā;",
  "atk-s0508a2:4289": "Narā kilesavatthūsu, sasaṅgāmeva ghosite.",
  "atk-s0508a2:4290": "933.",
  "atk-s0508a2:4291": "“Pariccajitvā saddhammaṃ, aññamaññehi bhaṇḍare;",
  "atk-s0508a2:4292": "Diṭṭhigatāni anventā, idaṃ seyyoti maññare.",
  "atk-s0508a2:4293": "934.",
  "atk-s0508a2:4294": "“Dhanañca puttaṃ bhariyañca, chaḍḍayitvāna niggatā;",
  "atk-s0508a2:4295": "Kaṭacchubhikkhahetūpi, akicchāni nisevare.",
  "atk-s0508a2:4296": "935.",
  "atk-s0508a2:4297": "“Udarāvadehakaṃ bhutvā, sayantuttānaseyyakā;",
  "atk-s0508a2:4298": "Kathā vaḍḍhenti paṭibuddhā, yā kathā satthugarahitā.",
  "atk-s0508a2:4299": "936.",
  "atk-s0508a2:4300": "“Sabbakārukasippāni, cittiṃ katvāna sikkhare;",
  "atk-s0508a2:4301": "Avūpasantā ajjhattaṃ, sāmaññatthotiacchati.",
  "atk-s0508a2:4302": "937.",
  "atk-s0508a2:4303": "“Mattikaṃ telacuṇṇañca, udakāsanabhojanaṃ;",
  "atk-s0508a2:4304": "Gihīnaṃ upanāmenti, ākaṅkhantā bahuttaraṃ.",
  "atk-s0508a2:4305": "938.",
  "atk-s0508a2:4306": "“Dantaponaṃ kapitthañca, pupphaṃ khādaniyāni ca;",
  "atk-s0508a2:4307": "Piṇḍapāte ca sampanne, ambe āmalakāni ca.",
  "atk-s0508a2:4308": "939.",
  "atk-s0508a2:4309": "“Bhesajjesu yathā vejjā, kiccākicce yathā gihī;",
  "atk-s0508a2:4310": "Gaṇikāva vibhūsāyaṃ, issare khattiyā yathā.",
  "atk-s0508a2:4311": "940.",
  "atk-s0508a2:4312": "“Nekatikā vañcanikā, kūṭasakkhī apāṭukā;",
  "atk-s0508a2:4313": "Bahūhi parikappehi, āmisaṃ paribhuñjare.",
  "atk-s0508a2:4314": "941.",
  "atk-s0508a2:4315": "“Lesakappe pariyāye, parikappenudhāvitā;",
  "atk-s0508a2:4316": "Jīvikatthā upāyena, saṅkaḍḍhanti bahuṃ dhanaṃ.",
  "atk-s0508a2:4317": "942.",
  "atk-s0508a2:4318": "“Upaṭṭhāpenti parisaṃ, kammato no ca dhammato;",
  "atk-s0508a2:4319": "Dhammaṃ paresaṃ desenti, lābhato no ca atthato.",
  "atk-s0508a2:4320": "943.",
  "atk-s0508a2:4321": "“Saṅghalābhassa bhaṇḍanti, saṅghato paribāhirā;",
  "atk-s0508a2:4322": "Paralābhopajīvantā, ahirīkā na lajjare.",
  "atk-s0508a2:4323": "944.",
  "atk-s0508a2:4324": "“Nānuyuttā tathā eke, muṇḍā saṅghāṭipārutā;",
  "atk-s0508a2:4325": "Sambhāvanaṃyevicchanti, lābhasakkāramucchitā.",
  "atk-s0508a2:4326": "945.",
  "atk-s0508a2:4327": "“Evaṃ nānappayātamhi, na dāni sukaraṃ tathā;",
  "atk-s0508a2:4328": "Aphusitaṃ vā phusituṃ, phusitaṃ vānurakkhituṃ.",
  "atk-s0508a2:4329": "946.",
  "atk-s0508a2:4330": "“Yathā kaṇṭakaṭṭhānamhi, careyya anupāhano;",
  "atk-s0508a2:4331": "Satiṃ upaṭṭhapetvāna, evaṃ gāme munī care.",
  "atk-s0508a2:4332": "947.",
  "atk-s0508a2:4333": "“Saritvā pubbake yogī, tesaṃ vattamanussaraṃ;",
  "atk-s0508a2:4334": "Kiñcāpi pacchimo kālo, phuseyya amataṃ padaṃ.",
  "atk-s0508a2:4335": "948.",
  "atk-s0508a2:4336": "“Idaṃ vatvā sālavane, samaṇo bhāvitindriyo;",
  "atk-s0508a2:4337": "Brāhmaṇo parinibbāyī, isi khīṇapunabbhavo”ti. –",
  "atk-s0508a2:4338": "Imā gāthā thereneva bhāsitā.",
  "atk-s0508a2:4339_0": "Tattha iriyaṃ āsi bhikkhūnanti purisuttame lokanāthamhi sammāsambuddhe tiṭṭhante",
  "atk-s0508a2:4339_1": "dharante etarahi paṭipattibhāvato. Aññathā aññena pakārena bhikkhūnaṃ iriyaṃ caritaṃ",
  "atk-s0508a2:4339_2": "ahosi yathānusiṭṭhaṃ paṭipattibhāvato. Aññathā dāni dissatīti idāni pana tato aññathā",
  "atk-s0508a2:4339_3": "bhikkhūnaṃ iriyaṃ dissati ayāthāvapaṭipattibhāvatoti adhippāyo.",
  "atk-s0508a2:4340_0": "Idāni satthari dharante yenākārena bhikkhūnaṃ paṭipatti ahosi, taṃ tāva dassetuṃ",
  "atk-s0508a2:4340_1": "“sītavātaparittāṇa”ntiādi vuttaṃ. Tattha mattaṭṭhiyanti taṃ mattaṃ payojanaṃ. Yāvadeva",
  "atk-s0508a2:4340_2": "sītavātaparittāṇaṃ, yāvadeva hirīkopīnapaṭicchādanaṃ katvā cīvaraṃ paribhuñjiṃsu.",
  "atk-s0508a2:4340_3": "Kathaṃ? Santuṭṭhā itarītare yasmiṃ tasmiṃ hīne paṇīte vā yathāladdhe paccaye santosaṃ āpannā.",
  "atk-s0508a2:4341_0": "Paṇītanti uḷāraṃ sappiādinā saṃsaṭṭhaṃ, tadabhāvena lūkhaṃ. Appanti, catupañcālopamattampi.",
  "atk-s0508a2:4341_1": "Bahuṃ yāpanatthaṃ abhuñjiṃsūti paṇītaṃ bahuṃ bhuñjantāpi yāpanamattameva āhāraṃ bhuñjiṃsu.",
  "atk-s0508a2:4341_2": "Tato eva agiddhā gedhaṃ anāpannā. Nādhimucchitā na ajjhositā akkhabbhañjanaṃ viya",
  "atk-s0508a2:4341_3": "sākaṭikā, vaṇalepanaṃ viya vaṇino abhuñjiṃsu.",
  "atk-s0508a2:4342_0": "Jīvitānaṃ parikkhāre, bhesajje atha paccayepi jīvitānaṃ pavattiyā parikkhārabhūte",
  "atk-s0508a2:4342_1": "bhesajjasaṅkhāte paccaye gilānapaccaye. Yathā teti yathā te purimakā bhikkhū āsavakkhaye",
  "atk-s0508a2:4342_2": "ussukā yuttā āsuṃ, tathā te rogābhibhūtāpi gilānapaccaye bāḷhaṃ ativiya ussukā nāhesunti attho.",
  "atk-s0508a2:4343": "Tapparāyaṇāti vivekaparāyaṇā vivekapoṇā. Evaṃ catūhi gāthāhi catupaccayasantosaṃ bhāvanābhiratiñca dassentena tesaṃ ariyavaṃsapaṭipadā dassitā.",
  "atk-s0508a2:4344_0": "Nīcāti “mayaṃ paṃsukūlikā piṇḍapātikā”ti attukkaṃsanaparavambhanāni akatvā nīcavuttino,",
  "atk-s0508a2:4344_1": "nivātavuttinoti attho. Niviṭṭhāti sāsane niviṭṭhasaddhā. Subharāti appicchatādibhāvena",
  "atk-s0508a2:4344_2": "suposā. Mudūti vattapaṭipattiyaṃ sakale ca brahmacariye mudū, suparikammakatasuvaṇṇaṃ",
  "atk-s0508a2:4344_3": "viya viniyogakkhamā. Mudūti vā abhākuṭikā uttānamukhā pupphitamukhena paṭisanthāravuttino,",
  "atk-s0508a2:4344_4": "sutitthaṃ viya sukhāvahāti vuttaṃ hoti. Athaddhamānasāti akathinacittā tena subbacabhāvamāha.",
  "atk-s0508a2:4344_5": "Abyāsekāti sativippavāsābhāvato kilesabyāsekarahitā, antarantarā taṇhādiṭṭhimānādīhi",
  "atk-s0508a2:4344_6": "avokiṇṇāti attho. Amukharāti na mukharā, na mukhena kharā vacīpāgabbhiyarahitāti",
  "atk-s0508a2:4344_7": "vā attho. Atthacintāvasānugāti hitacintāvasānugāhitacintāvasikā, attano paresañca",
  "atk-s0508a2:4344_8": "hitacintameva anuparivattanakā.",
  "atk-s0508a2:4345_0": "Tatoti tasmā nīcavuttādihetu. Pāsādikanti pasādajanikaṃ paṭipattiṃ passantānaṃ suṇantānañca",
  "atk-s0508a2:4345_1": "pasādāvahaṃ. Gatanti abhikkantapaṭikkantaparivattanādigamanaṃ. Gatanti vā kāyavācāpavatti.",
  "atk-s0508a2:4345_2": "Bhuttanti catupaccayaparibhogo. Nisevitanti gocaranisevanaṃ. Siniddhā teladhārāvāti",
  "atk-s0508a2:4345_3": "yathā anivattitā kusalajanābhisiñcitā savantī teladhārā avicchinnā siniddhā maṭṭhā",
  "atk-s0508a2:4345_4": "dassanīyā pāsādikā hoti, evaṃ tesaṃ ākappasampannānaṃ iriyāpatho acchiddo saṇho maṭṭho",
  "atk-s0508a2:4345_5": "dassanīyo pāsādiko ahosi.",
  "atk-s0508a2:4346_0": "Mahājhāyīti mahantehi jhānehi jhāyanasīlā, mahantaṃ vā nibbānaṃ jhāyantīti mahājhāyī.",
  "atk-s0508a2:4346_1": "Tato eva mahāhitā, mahantehi hitehi samannāgatāti attho. Te therāti te yathāvuttappakārā",
  "atk-s0508a2:4346_2": "paṭipattiparāyaṇā therā idāni parinibbutāti attho. Parittā dāni tādisāti idāni pacchime",
  "atk-s0508a2:4346_3": "kāle tādisā tathārūpā therā parittā appakā katipayā evāti vuttaṃ hoti.",
  "atk-s0508a2:4347_0": "Kusalānañca dhammānanti vivaṭṭassa upanissayabhūtānaṃ vimokkhasambhārānaṃ anavajjadhammānaṃ.",
  "atk-s0508a2:4347_1": "Paññāya cāti tathārūpāya paññāya ca. Parikkhayāti abhāvato anuppattito. Kāmañcettha",
  "atk-s0508a2:4347_2": "paññāpi siyā anavajjadhammā, bahukārabhāvadassanatthaṃ panassā visuṃ gahaṇaṃ yathā",
  "atk-s0508a2:4347_3": "puññañāṇasambhārāti. Sabbākāravarūpetanti ādikalyāṇatādīhi sabbehi ākāravarehi pakāravisesehi",
  "atk-s0508a2:4347_4": "upetaṃ yuttaṃ jinassa bhagavato sāsanaṃ lujjati vinassatīti attho.",
  "atk-s0508a2:4348_0": "Pāpakānañca dhammānaṃ, kilesānañca yo utūti kāyaduccaritādīnaṃ pāpadhammānaṃ lobhādīnañca",
  "atk-s0508a2:4348_1": "kilesānaṃ yo utu yo kālo, so ayaṃ vattatīti vacanaseso. Upaṭṭhitā vivekāya, ye ca",
  "atk-s0508a2:4348_2": "saddhammasesakāti ye pana evarūpe kāle kāyacittaupadhivivekatthāya upaṭṭhitā āraddhavīriyā,",
  "atk-s0508a2:4348_3": "te ca sesapaṭipattisaddhammakā honti. Ayañhettha adhippāyo – suvisuddhasīlācārāpi",
  "atk-s0508a2:4348_4": "samānā idāni ekacce bhikkhū iriyāpathasaṇṭhāpanaṃ, samathavipassanābhāvanāvidhānaṃ,",
  "atk-s0508a2:4348_5": "mahāpalibodhūpacchedo, khuddakapalibodhūpacchedoti evamādipubbakiccaṃ sampādetvā",
  "atk-s0508a2:4348_6": "bhāvanamanuyuñjanti. Te sesapaṭipattisaddhammakā, paṭipattiṃ matthakaṃ pāpetuṃ na sakkontīti.",
  "atk-s0508a2:4349_0": "Te kilesā pavaḍḍhantāti ye bhagavato orasaputtehi ca tadā parikkhayaṃ pariyādānaṃ",
  "atk-s0508a2:4349_1": "gamitā kilesā, te etarahi laddhokāsā bhikkhūsu vuddhiṃ virūḷhiṃ vepullaṃ āpajjantā.",
  "atk-s0508a2:4349_2": "Āvisanti bahuṃ jananti kalyāṇamittarahitaṃ ayonisomanasikārabahulaṃ andhabālajanaṃ",
  "atk-s0508a2:4349_3": "abhibhavitvā avasaṃ karontā āvisanti santānaṃ anupavisanti. Evaṃbhūtā ca te kīḷanti",
  "atk-s0508a2:4349_4": "maññe bālehi, ummattehiva rakkhasā, yathā nāma keḷisīlā rakkhasā bhisakkarahite ummatte",
  "atk-s0508a2:4349_5": "āvisitvā te anayabyasanaṃ āpādentā tehi kīḷanti, evaṃ te kilesā sammāsambuddhabhisakkarahite",
  "atk-s0508a2:4349_6": "andhabāle bhikkhū āvisitvā tesaṃ diṭṭhadhammikādibhedaṃ anatthaṃ uppādentā tehi saddhiṃ",
  "atk-s0508a2:4349_7": "kīḷanti maññe, kīḷantā viya hontīti attho.",
  "atk-s0508a2:4350_0": "Tena tenāti tena tena ārammaṇabhāgena. Vidhāvitāti virūpaṃ dhāvitā asāruppavasena",
  "atk-s0508a2:4350_1": "paṭipajjantā. Kilesavatthūsūti paṭhamaṃ uppannaṃ kilesā pacchā uppajjanakānaṃ kāraṇabhāvato",
  "atk-s0508a2:4350_2": "kilesāva kilesavatthūni, tesu kilesavatthūsu samūhitesu. Sasaṅgāmeva ghositeti hiraññasuvaṇṇamaṇimuttādikaṃ",
  "atk-s0508a2:4350_3": "dhanaṃ vippakiritvā “yaṃ yaṃ hiraññasuvaṇṇādi yassa yassa hatthagataṃ, taṃ taṃ tassa",
  "atk-s0508a2:4350_4": "tasseva hotū”ti evaṃ kāmaghosanā sasaṅgāmaghosanā nāma. Tatthāyamattho – kilesavatthūsu",
  "atk-s0508a2:4350_5": "“yo yo kileso yaṃ yaṃ sattaṃ gaṇhāti abhibhavati, so so tassa tassa hotū”ti kilesasenāpatinā",
  "atk-s0508a2:4350_6": "mārena sasaṅgāme ghosite viya. Tehi tehi kilesehi abhibhūtā te bālaputhujjanā tena",
  "atk-s0508a2:4350_7": "tena ārammaṇabhāgena vidhāvitā vositāti.",
  "atk-s0508a2:4351_0": "Te evaṃ vidhāvitā kiṃ karontīti āha “pariccajitvā saddhammaṃ, aññamaññehi bhaṇḍare”ti.",
  "atk-s0508a2:4351_1": "Tassattho – paṭipattisaddhammaṃ chaḍḍetvā āmisakiñjakkhahetu aññamaññehi bhaṇḍare",
  "atk-s0508a2:4351_2": "kalahaṃ karontīti. Diṭṭhigatānīti “viññāṇamattameva atthi, nattheva rūpadhammā”ti,",
  "atk-s0508a2:4351_3": "“yathā puggalo nāma paramatthato natthi, evaṃ sabhāvadhammāpi paramatthato natthi,",
  "atk-s0508a2:4351_4": "vohāramattamevā”ti ca evamādīni diṭṭhigatāni micchāgāhe anventā anugacchantā idaṃ",
  "atk-s0508a2:4351_5": "seyyo idameva seṭṭhaṃ, aññaṃ micchāti maññanti.",
  "atk-s0508a2:4352_0": "Niggatāti gehato nikkhantā. Kaṭacchubhikkhahetūpīti kaṭacchumattabhikkhānimittampi.",
  "atk-s0508a2:4352_1": "Taṃ dadantassa gahaṭṭhassa ananulomikasaṃsaggavasena akiccāni pabbajitena akattabbāni",
  "atk-s0508a2:4352_2": "kammāni nisevare karonti.",
  "atk-s0508a2:4353_0": "Udarāvadehakaṃ bhutvāti “ūnūdaro mitāhāro”ti vuttavacanaṃ acintetvā udarapūraṃ bhuñjitvā.",
  "atk-s0508a2:4353_1": "Sayantuttānaseyyakāti “dakkhiṇena passena sīhaseyyaṃ kappeti pāde pādaṃ accādhāya",
  "atk-s0508a2:4353_2": "sato sampajāno”ti vuttavidhānaṃ ananussaritvā uttānaseyyakā sayanti. Yā kathā satthugarahitāti",
  "atk-s0508a2:4353_3": "rājakathāditiracchānakathaṃ sandhāya vadati.",
  "atk-s0508a2:4354_0": "Sabbakārukasippānīti sabbehi vessādīhi kārukehi kattabbāni bhattatālavaṇṭakaraṇādīni",
  "atk-s0508a2:4354_1": "hatthasippāni. Cittiṃ katvānāti sakkaccaṃ sādaraṃ katvā. Avūpasantā ajjhattanti kilesavūpasamābhāvato",
  "atk-s0508a2:4354_2": "gadduhanamattampi samādhānābhāvato ca ajjhattaṃ avūpasantā, avūpasantacittāti attho.",
  "atk-s0508a2:4354_3": "Sāmaññatthoti samaṇadhammo. Atiacchatīti tesaṃ ājīvakiccapasutatāya ekadesampi aphusanato",
  "atk-s0508a2:4354_4": "visuṃyeva nisīdati, anallīyatīti vuttaṃ hoti.",
  "atk-s0508a2:4355_0": "Mattikanti pākatikaṃ vā pañcavaṇṇaṃ vā gihīnaṃ viniyogakkhamaṃ mattikaṃ. Telacuṇṇañcāti",
  "atk-s0508a2:4355_1": "pākatikaṃ, abhisaṅkhataṃ vā telañca cuṇṇañca. Udakāsanabhojananti udakañca āsanañca",
  "atk-s0508a2:4355_2": "bhojanañca. Ākaṅkhantā bahuttaranti bahuṃ piṇḍapātādiuttaruttaraṃ ākaṅkhantā “amhehi",
  "atk-s0508a2:4355_3": "mattikādīsu dinnesu manussā daḷhabhattikā hutvā bahuṃ uttaruttaraṃ catupaccayajātaṃ",
  "atk-s0508a2:4355_4": "dassantī”ti adhippāyena gihīnaṃ upanāmentīti attho.",
  "atk-s0508a2:4356_0": "Dante punanti sodhenti etenāti dantaponaṃ, dantakaṭṭhaṃ. Kapitthanti kapitthaphalaṃ.",
  "atk-s0508a2:4356_1": "Pupphanti sumanacampakādipupphaṃ. Khādanīyānīti aṭṭhārasavidhepi khajjakavisese.",
  "atk-s0508a2:4356_2": "Piṇḍapāte ca sampanneti vaṇṇādisampayutte odanavisese. “Ambe āmalakāni cā”ti ca-saddena",
  "atk-s0508a2:4356_3": "mātuluṅgatālanāḷikerādiphalāni avuttāni saṅgaṇhāti. Sabbattha gihīnaṃ upanāmenti",
  "atk-s0508a2:4356_4": "ākaṅkhantā bahuttaranti yojanā.",
  "atk-s0508a2:4357_0": "Bhesajjesu yathā vejjāti gihīnaṃ bhesajjappayogesu yathā vejjā, tathā bhikkhū paṭipajjantīti",
  "atk-s0508a2:4357_1": "adhippāyo. Kiccākicce yathā gihīti gahaṭṭhānaṃ khuddake ceva mahante ca kicce kattabbe",
  "atk-s0508a2:4357_2": "gihī viya. Gaṇikāva vibhūsāyanti attano sarīrassa vibhūsane rūpūpajīviniyo viya.",
  "atk-s0508a2:4357_3": "Issare khattiyā yathāti issare issariyapavattane yathā khattiyā, evaṃ kulapatī hutvā vattantīti attho.",
  "atk-s0508a2:4358_0": "Nekatikāti nikatiyaṃ niyuttā, amaṇiṃyeva maṇiṃ, asuvaṇṇaṃyeva suvaṇṇaṃ katvā paṭirūpasāciyoganiratā.",
  "atk-s0508a2:4358_1": "Vañcanikāti kūṭamānādīhi vippalambakā. Kūṭasakkhīti ayāthāvasakkhino. Apāṭukāti vāmakā,",
  "atk-s0508a2:4358_2": "asaṃyatavuttīti attho. Bahūhi parikappehīti yathāvuttehi aññehi ca bahūhi micchājīvappakārehi.",
  "atk-s0508a2:4359_0": "Lesakappeti kappiyalese kappiyapaṭirūpe. Pariyāyeti, paccayesu pariyāyassa yoge.",
  "atk-s0508a2:4359_1": "Parikappeti vaḍḍhiādivikappane, sabbattha visaye bhummaṃ. Anudhāvitāti mahicchatādīhi",
  "atk-s0508a2:4359_2": "pāpadhammehi anudhāvitā vositā. Jīvikatthā jīvikappayojanā ājīvahetukā. Upāyenāti",
  "atk-s0508a2:4359_3": "parikathādinā upāyena paccayuppādananayena. Saṅkaḍḍhantīti saṃharanti.",
  "atk-s0508a2:4360_0": "Upaṭṭhāpenti parisanti parisāya attānaṃ upaṭṭhapenti, yathā parisā attānaṃ upaṭṭhapenti,",
  "atk-s0508a2:4360_1": "evaṃ parisaṃ saṅgaṇhantīti attho. Kammatoti kammahetu. Te hi attano kattabbaveyyāvaccanimittaṃ",
  "atk-s0508a2:4360_2": "upaṭṭhapenti. No ca dhammatoti dhammanimittaṃ no ca upaṭṭhapenti. Yo satthārā ullumpanasabhāvasaṇṭhitāya",
  "atk-s0508a2:4360_3": "parisāya saṅgaho anuññāto, tena na saṅgaṇhantīti attho. Lābhatoti lābhahetu, “ayyo",
  "atk-s0508a2:4360_4": "bahussuto, bhāṇako, ‘dhammakathiko’ti evaṃ sambhāvento mahājano mayhaṃ lābhasakkāre",
  "atk-s0508a2:4360_5": "upanayissatī”ti icchācāre ṭhatvā lābhanimittaṃ paresaṃ dhammaṃ desenti. No ca atthatoti",
  "atk-s0508a2:4360_6": "yo so vimuttāyatanasīse ṭhatvā saddhammaṃ kathentena pattabbo attho, na taṃdiṭṭhadhammikādibhedahitanimittaṃ",
  "atk-s0508a2:4360_7": "dhammaṃ desentīti attho.",
  "atk-s0508a2:4361_0": "Saṅghalābhassa bhaṇḍantīti saṅghalābhahetu bhaṇḍanti “mayhaṃ pāpuṇāti, na tuyha”ntiādinā",
  "atk-s0508a2:4361_1": "kalahaṃ karonti. Saṅghato paribāhirāti, ariyasaṅghato bahibhūtā ariyasaṅghe tadabhāvato.",
  "atk-s0508a2:4361_2": "Paralābhopajīvantāti sāsane lābhassa andhabālaputhujjanehi pare sīlādiguṇasampanne",
  "atk-s0508a2:4361_3": "sekkhe uddissa uppannattā taṃ paralābhaṃ, parato vā dāyakato laddhabbalābhaṃ upajīvantā",
  "atk-s0508a2:4361_4": "bhaṇḍanakārakā bhikkhū pāpajigucchāya abhāvato ahirikā samānā ca “mayaṃ paralābhaṃ",
  "atk-s0508a2:4361_5": "bhuñjāma, parapaṭibaddhajīvikā”tipi na lajjare na hirīyanti.",
  "atk-s0508a2:4362_0": "Nānuyuttāti samaṇakaraṇehi dhammehi ananuyuttā. Tathāti yathā pubbe vuttā bandhanakārakādayo,",
  "atk-s0508a2:4362_1": "tathā. Eketi ekacce. Muṇḍā saṅghāṭipārutāti kevalaṃ muṇḍitakesatāya muṇḍā pilotikakhaṇḍehi",
  "atk-s0508a2:4362_2": "saṅghaṭitaṭṭhena “saṅghāṭī”ti laddhanāmena cīvarena pārutasarīrā. Sambhāvanaṃyevicchanti,",
  "atk-s0508a2:4362_3": "lābhasakkāramucchitāti lābhasakkārāsāya mucchitā ajjhositā hutvā, “pesalo dhutavādo",
  "atk-s0508a2:4362_4": "bahussuto”ti vā madhuravacanamanuyuttā “ariyo”ti ca kevalaṃ sambhāvanaṃ bahumānaṃyeva",
  "atk-s0508a2:4362_5": "icchanti esanti, na tannimitte guṇeti attho.",
  "atk-s0508a2:4363_0": "Evanti “kusalānañca dhammānaṃ paññāya ca parikkhayā”ti vuttanayena. Nānappayātamhīti",
  "atk-s0508a2:4363_1": "nānappakāre bhedanadhamme payāte samakate, nānappakārena vā saṃkilesadhamme payātuṃ",
  "atk-s0508a2:4363_2": "pavattituṃ āraddhe. Na dāni sukaraṃ tathāti idāni imasmiṃ dullabhakalyāṇamitte dullabhasappāyasaddhammassavane",
  "atk-s0508a2:4363_3": "ca kāle yathā satthari dharante aphusitaṃ aphuṭṭhaṃ, anadhigataṃ jhānavipassanaṃ",
  "atk-s0508a2:4363_4": "phusituṃ adhigantuṃ, phusitaṃ vā hānabhāgiyaṃ ṭhitibhāgiyameva vā ahutvā yathā visesabhāgiyaṃ",
  "atk-s0508a2:4363_5": "hoti, tathā anurakkhituṃ pāletuṃ sukaraṃ, tathā na sukaraṃ, tathā sampādetuṃ na sakkāti attho.",
  "atk-s0508a2:4364_0": "Idāni attano parinibbānakālassa āsannattā saṃkhittena ovādena sabrahmacāriṃ ovadanto",
  "atk-s0508a2:4364_1": "“yathā kaṇṭakaṭṭhānamhī”tiādimāha. Tassattho – yathā puriso kenacideva payojanena",
  "atk-s0508a2:4364_2": "kaṇṭakanicite padese anupāhano vicaranto “mā maṃ kaṇṭako vijjhī”ti satiṃ upaṭṭhapetvāva",
  "atk-s0508a2:4364_3": "vicarati, evaṃ kilesakaṇṭakanicite gocaragāme payojanena caranto muni satiṃ upaṭṭhapetvāna",
  "atk-s0508a2:4364_4": "satisampajaññayutto appamattova careyya kammaṭṭhānaṃ avijahantoti vuttaṃ hoti.",
  "atk-s0508a2:4365_0": "Saritvā pubbake yogī, tesaṃ vattamanussaranti purimake yoge bhāvanāya yuttatāya yogī",
  "atk-s0508a2:4365_1": "āraddhavipassake saritvā tesaṃ vattaṃ āgamānusārena sammāpaṭipattibhāvanāvidhiṃ anussaranto",
  "atk-s0508a2:4365_2": "dhuranikkhepaṃ akatvā yathāpaṭipajjanto. Kiñcāpi pacchimo kāloti yadipāyaṃ atītasatthuko",
  "atk-s0508a2:4365_3": "carimo kālo, tathāpi yathādhammameva paṭipajjanto vipassanaṃ ussukkāpento phuseyya",
  "atk-s0508a2:4365_4": "amataṃ padaṃ nibbānaṃ adhigaccheyya.",
  "atk-s0508a2:4366": "Idaṃ vatvāti, yathādassitaṃ saṃkilesavodānesu imaṃ paṭipattividhiṃ kathetvā. Ayañca osānagāthā saṅgītikārehi therassa parinibbānaṃ pakāsetuṃ vuttāti veditabbā.",
  "atk-s0508a2:4367": "Pārāpariyattheragāthāvaṇṇanā niṭṭhitā.",
  "atk-s0508a2:4368": "Vīsatinipātavaṇṇanā niṭṭhitā.",
  "atk-s0508a2:4369": "17. Tiṃsanipāto",
  "atk-s0508a2:4370": "1. Phussattheragāthāvaṇṇanā",
  "atk-s0508a2:4371_0": "Tiṃsanipāte pāsādike bahū disvātiādikā āyasmato phussattherassa gāthā. Kā uppatti?",
  "atk-s0508a2:4371_1": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā",
  "atk-s0508a2:4371_2": "devamanussesu saṃsaranto imasmiṃ buddhuppāde ekassa maṇḍalikarañño putto hutvā nibbatti,",
  "atk-s0508a2:4371_3": "phussoti nāmaṃ ahosi. So viññutaṃ patto khattiyakumārehi sikkhitabbasippesu nipphattiṃ",
  "atk-s0508a2:4371_4": "gato. Upanissayasampannattā kāmesu alaggacitto aññatarassa mahātherassa santike dhammaṃ",
  "atk-s0508a2:4371_5": "sutvā paṭiladdhasaddho pabbajitvā cariyānukūlaṃ kammaṭṭhānaṃ gahetvā bhāvanaṃ anuyuñjanto",
  "atk-s0508a2:4371_6": "jhānāni nibbattetvā jhānapādakaṃ vipassanaṃ paṭṭhapetvā nacirasseva chaḷabhiñño ahosi.",
  "atk-s0508a2:4371_7": "Athekadivasaṃ paṇḍaragotto nāma eko tāpaso tassa santike dhammaṃ sutvā nisinno sambahule",
  "atk-s0508a2:4371_8": "bhikkhū sīlācārasampanne susaṃvutindriye bhāvitakāye bhāvitacitte disvā pasannacitto",
  "atk-s0508a2:4371_9": "“sādhu vatāyaṃ paṭipatti loke ciraṃ tiṭṭheyyā”ti cintetvā “kathaṃ nu kho, bhante,",
  "atk-s0508a2:4371_10": "anāgatamaddhānaṃ bhikkhūnaṃ paṭipatti bhavissatī”ti theraṃ pucchi. Tamatthaṃ dassento saṅgītikārā –",
  "atk-s0508a2:4372": "949.",
  "atk-s0508a2:4373": "“Pāsādike bahū disvā, bhāvitatte susaṃvute;",
  "atk-s0508a2:4374": "Isi paṇḍarasagotto, apucchi phussasavhaya”nti. – gāthaṃ ādito ṭhapesuṃ;",
  "atk-s0508a2:4375_0": "Tattha pāsādiketi attano paṭipattiyā pasādārahe. Bahūti sambahule. Bhāvitatteti samathavipassanābhāvanāhi",
  "atk-s0508a2:4375_1": "bhāvitacitte. Susaṃvuteti suṭṭhu saṃvutindriye. Isīti tāpaso. Paṇḍarasagottoti paṇḍarassa",
  "atk-s0508a2:4375_2": "nāma isino vaṃse jātattā tena samānagotto. Phussasavhayanti phussasaddena avhātabbaṃ,",
  "atk-s0508a2:4375_3": "phussanāmakanti attho.",
  "atk-s0508a2:4376": "950.",
  "atk-s0508a2:4377": "“Kiṃ chandā kimadhippāyā, kimākappā bhavissare;",
  "atk-s0508a2:4378": "Anāgatamhi kālamhi, taṃ me akkhāhi pucchito”ti. –",
  "atk-s0508a2:4379": "Ayaṃ tassa isino pucchāgāthā.",
  "atk-s0508a2:4380_0": "Tattha kiṃ chandāti imasmiṃ sāsane anāgate bhikkhū kīdisacchandā kīdisādhimuttikā,",
  "atk-s0508a2:4380_1": "kiṃ hīnādhimuttikā, udāhu paṇītādhimuttikāti attho. Kimadhippāyāti kīdisādhippāyā",
  "atk-s0508a2:4380_2": "kīdisajjhāsayā, kiṃ saṃkilesajjhāsayā, udāhu vodānajjhāsayāti attho. Atha vā chandā",
  "atk-s0508a2:4380_3": "nāma kattukamyatā, tasmā kīdisī tesaṃ kattukamyatāti attho. Adhippāyo ajjhāsayoyeva.",
  "atk-s0508a2:4380_4": "Kimākappāti kīdisākappā. Ākappāti ca vesagahaṇādivārittacārittavantoti attho. Bhavissareti",
  "atk-s0508a2:4380_5": "bhavissanti. Taṃ meti taṃ anāgate bhikkhūnaṃ chandādhippāyākappabhedaṃ pucchito mayhaṃ",
  "atk-s0508a2:4380_6": "akkhāhi kathehīti theraṃ ajjhesati. Tassa thero tamatthaṃ ācikkhanto sakkaccasavane tāva niyojetuṃ –",
  "atk-s0508a2:4381": "951.",
  "atk-s0508a2:4382": "“Suṇohi vacanaṃ mayhaṃ, isi paṇḍarasavhaya;",
  "atk-s0508a2:4383": "Sakkaccaṃ upadhārehi, ācikkhissāmyanāgata”nti. – gāthamāha;",
  "atk-s0508a2:4384_0": "Tassattho – bho paṇḍaranāma isi, yaṃ tvaṃ maṃ pucchasi, taṃ te anāgataṃ ācikkhissāmi,",
  "atk-s0508a2:4384_1": "ācikkhato pana mama vacanaṃ suṇāhi anāgatatthadīpanato saṃvegāvahato ca sakkaccaṃ upadhārehīti.",
  "atk-s0508a2:4385": "Atha thero anāgataṃsañāṇena bhikkhūnaṃ bhikkhunīnañca bhāviniṃ pavattiṃ yathābhūtaṃ disvā tassa ācikkhanto –",
  "atk-s0508a2:4386": "952.",
  "atk-s0508a2:4387": "“Kodhanā upanāhī ca, makkhī thambhī saṭhā bahū;",
  "atk-s0508a2:4388": "Issukī nānāvādā ca, bhavissanti anāgate.",
  "atk-s0508a2:4389": "953.",
  "atk-s0508a2:4390": "“Aññātamānino dhamme, gambhīre tīragocarā;",
  "atk-s0508a2:4391": "Lahukā agarū dhamme, aññamaññamagāravā.",
  "atk-s0508a2:4392": "954.",
  "atk-s0508a2:4393": "“Bahū ādīnavā loke, uppajjissantyanāgate;",
  "atk-s0508a2:4394": "Sudesitaṃ imaṃ dhammaṃ, kilesissanti dummatī.",
  "atk-s0508a2:4395": "955.",
  "atk-s0508a2:4396": "“Guṇahīnāpi saṅghamhi, voharantā visāradā;",
  "atk-s0508a2:4397": "Balavanto bhavissanti, mukharā assutāvino.",
  "atk-s0508a2:4398": "956.",
  "atk-s0508a2:4399": "“Guṇavantopi saṅghamhi, voharantā yathātthato;",
  "atk-s0508a2:4400": "Dubbalā te bhavissanti, hirīmanā anatthikā.",
  "atk-s0508a2:4401": "957.",
  "atk-s0508a2:4402": "“Rajataṃ jātarūpañca, khettaṃ vatthumajeḷakaṃ.",
  "atk-s0508a2:4403": "Dāsidāsañca dummedhā, sādiyissantyanāgate.",
  "atk-s0508a2:4404": "958.",
  "atk-s0508a2:4405": "“Ujjhānasaññino bālā, sīlesu asamāhitā;",
  "atk-s0508a2:4406": "Unnaḷā vicarissanti, kalahābhiratā magā.",
  "atk-s0508a2:4407": "959.",
  "atk-s0508a2:4408": "“Uddhatā ca bhavissanti, nīlacīvarapārutā;",
  "atk-s0508a2:4409": "Kuhā thaddhā lapā siṅgī, carissantyariyā viya.",
  "atk-s0508a2:4410": "960.",
  "atk-s0508a2:4411": "“Telasaṇṭhehi kesehi, capalā añjanakkhikā;",
  "atk-s0508a2:4412": "Rathiyāya gamissanti, dantavaṇṇikapārutā.",
  "atk-s0508a2:4413": "961.",
  "atk-s0508a2:4414": "“Ajegucchaṃ vimuttehi, surattaṃ arahaddhajaṃ;",
  "atk-s0508a2:4415": "Jigucchissanti kāsāvaṃ, odātesu samucchitā.",
  "atk-s0508a2:4416": "962.",
  "atk-s0508a2:4417": "“Lābhakāmā bhavissanti, kusītā hīnavīriyā;",
  "atk-s0508a2:4418": "Kicchantā vanapatthāni, gāmantesu vasissare.",
  "atk-s0508a2:4419": "963.",
  "atk-s0508a2:4420": "“Ye ye lābhaṃ labhissanti, micchājīvaratā sadā;",
  "atk-s0508a2:4421": "Te teva anusikkhantā, bhajissanti asaṃyatā.",
  "atk-s0508a2:4422": "964.",
  "atk-s0508a2:4423": "“Ye ye alābhino lābhaṃ, na te pujjā bhavissare;",
  "atk-s0508a2:4424": "Supesalepi te dhīre, sevissanti na te tadā.",
  "atk-s0508a2:4425": "965.",
  "atk-s0508a2:4426": "“Milakkhurajanaṃ rattaṃ, garahantā sakaṃ dhajaṃ;",
  "atk-s0508a2:4427": "Titthiyānaṃ dhajaṃ keci, dhārissantyavadātakaṃ.",
  "atk-s0508a2:4428": "966.",
  "atk-s0508a2:4429": "“Agāravo ca kāsāve, tadā tesaṃ bhavissati;",
  "atk-s0508a2:4430": "Paṭisaṅkhā ca kāsāve, bhikkhūnaṃ na bhavissati.",
  "atk-s0508a2:4431": "967.",
  "atk-s0508a2:4432": "“Abhibhūtassa dukkhena, sallaviddhassa ruppato;",
  "atk-s0508a2:4433": "Paṭisaṅkhā mahāghorā, nāgassāsi acintiyā.",
  "atk-s0508a2:4434": "968.",
  "atk-s0508a2:4435": "“Chaddanto hi tadā disvā, surattaṃ arahaddhajaṃ;",
  "atk-s0508a2:4436": "Tāvadevabhaṇī gāthā, gajo atthopasaṃhitā.",
  "atk-s0508a2:4437": "969.",
  "atk-s0508a2:4438": "“Anikkasāvo kāsāvaṃ, yo vatthaṃ paridhassati;",
  "atk-s0508a2:4439": "Apeto damasaccena, na so kāsāvamarahati.",
  "atk-s0508a2:4440": "970.",
  "atk-s0508a2:4441": "“Yo ca vantakasāvassa, sīlesu susamāhito;",
  "atk-s0508a2:4442": "Upeto damasaccena, sa ve kāsāvamarahati.",
  "atk-s0508a2:4443": "971.",
  "atk-s0508a2:4444": "“Vipannasīlo dummedho, pākaṭo kāmakāriyo;",
  "atk-s0508a2:4445": "Vibbhantacitto nissukko, na so kāsāvamarahati.",
  "atk-s0508a2:4446": "972.",
  "atk-s0508a2:4447": "“Yo ca sīlena sampanno, vītarāgo samāhito;",
  "atk-s0508a2:4448": "Odātamanasaṅkappo, sa ve kāsāvamarahati.",
  "atk-s0508a2:4449": "973.",
  "atk-s0508a2:4450": "“Uddhato unnaḷo bālo, sīlaṃ yassa na vijjati;",
  "atk-s0508a2:4451": "Odātakaṃ arahati, kāsāvaṃ kiṃ karissati.",
  "atk-s0508a2:4452": "974.",
  "atk-s0508a2:4453": "“Bhikkhū ca bhikkhuniyo ca, duṭṭhacittā anādarā;",
  "atk-s0508a2:4454": "Tādīnaṃ mettacittānaṃ, niggaṇhissantyanāgate.",
  "atk-s0508a2:4455": "975.",
  "atk-s0508a2:4456": "“Sikkhāpentāpi therehi, bālā cīvaradhāraṇaṃ;",
  "atk-s0508a2:4457": "Na suṇissanti dummedhā, pākaṭā kāmakāriyā.",
  "atk-s0508a2:4458": "976.",
  "atk-s0508a2:4459": "“Te tathā sikkhitā bālā, aññamaññaṃ agāravā;",
  "atk-s0508a2:4460": "Nādiyissantupajjhāye, khaḷuṅko viya sārathiṃ.",
  "atk-s0508a2:4461": "977.",
  "atk-s0508a2:4462": "“Evaṃ anāgataddhānaṃ, paṭipatti bhavissati;",
  "atk-s0508a2:4463": "Bhikkhūnaṃ bhikkhunīnañca, patte kālamhi pacchime.",
  "atk-s0508a2:4464": "978.",
  "atk-s0508a2:4465": "“Purā āgacchate etaṃ, anāgataṃ mahabbhayaṃ;",
  "atk-s0508a2:4466": "Subbacā hotha sakhilā, aññamaññaṃ sagāravā.",
  "atk-s0508a2:4467": "979.",
  "atk-s0508a2:4468": "“Mettacittā kāruṇikā, hotha sīlesu saṃvutā;",
  "atk-s0508a2:4469": "Āraddhavīriyā pahitattā, niccaṃ daḷhaparakkamā.",
  "atk-s0508a2:4470": "980.",
  "atk-s0508a2:4471": "“Pamādaṃ bhayato disvā, appamādañca khemato;",
  "atk-s0508a2:4472": "Bhāvethaṭṭhaṅgikaṃ maggaṃ, phusantā amataṃ pada”nti. – imā gāthā abhāsi;",
  "atk-s0508a2:4473_0": "Tattha kodhanāti kujjhanasīlā. Bhavissanti anāgateti sambandho. Kiṃ therassa kāle",
  "atk-s0508a2:4473_1": "tathā nāhesunti? Na nāhesuṃ. Tadā pana kalyāṇamittabahulatāya ovādakesu viññāpakesu",
  "atk-s0508a2:4473_2": "sabrahmacārīsu bahūsu vijjamānesu kilesesu balavantesu paṭisaṅkhānabahulatāya ca",
  "atk-s0508a2:4473_3": "yebhuyyena bhikkhū akkodhanā ahesuṃ, āyatiṃ tabbipariyāye atikodhanā bhavissanti,",
  "atk-s0508a2:4473_4": "tasmā “anāgate”ti vuttaṃ. Sesapadesupi eseva nayo. Upanāhīti āghātavatthūsu āghātassa",
  "atk-s0508a2:4473_5": "upanayhanasīlā upanāhasambhavato vā upanāhī. Tattha purimakāliko byāpādo kodho, aparakāliko",
  "atk-s0508a2:4473_6": "upanāho. Sakiṃ pavatto vā doso kodho, anekakkhattuṃ pavatto upanāho. Paresaṃ vijjamāne",
  "atk-s0508a2:4473_7": "guṇe makkhanti puñjanti, tesaṃ vā udakapuñjaniyā viya udakassa makkho makkhanaṃ puñjanaṃ",
  "atk-s0508a2:4473_8": "etesaṃ atthīti makkhī. Atimānalakkhaṇo thambho etesaṃ atthīti thambhī. Saṭhāti asantaguṇavibhāvanalakkhaṇena",
  "atk-s0508a2:4473_9": "sāṭheyyena samannāgatā. Issukīti parasampattikhiyyanalakkhaṇāya issāya samannāgatā.",
  "atk-s0508a2:4473_10": "Nānāvādāti aññamaññaṃ viruddhavādā viruddhadiṭṭhikā, kalahakārakā cāti attho.",
  "atk-s0508a2:4474_0": "Aññātamānino dhamme, gambhīre tīragocarāti gambhīre durobhāse saddhamme aññāte eva",
  "atk-s0508a2:4474_1": "“ñātoti, diṭṭho”ti evaṃ mānino, tato eva tassa orabhāge pavattitāya orimatīragocarā.",
  "atk-s0508a2:4474_2": "Lahukāti lahusabhāvā capalā. Agarū dhammeti saddhamme gāravarahitā. Aññamaññamagāravāti",
  "atk-s0508a2:4474_3": "aññamaññasmiṃ appatissā, saṅghe sabrahmacārīsu ca garugāravavirahitā. Bahū ādīnavāti",
  "atk-s0508a2:4474_4": "vuttappakārā, vakkhamānā ca bahū anekadosā antarāyā. Loketi sattaloke. Uppajjissantyanāgateti",
  "atk-s0508a2:4474_5": "anāgate pātu bhavissanti. Sudesitaṃ imaṃ dhammanti, sammāsambuddhena suṭṭhu aviparītaṃ",
  "atk-s0508a2:4474_6": "ādikalyāṇādippakārena desitaṃ imaṃ āgamasaddhammaṃ. Kilesissantīti kiliṭṭhaṃ kilesadūsitaṃ",
  "atk-s0508a2:4474_7": "karissanti, “āpattiṃ ‘anāpattī’ti garukāpattiṃ ‘lahukāpattī”’tiādinā duccaritasaṃkilesena",
  "atk-s0508a2:4474_8": "asaddhammena saṇhasukhumaṃ rūpārūpadhammaṃ paṭikkhipissanti, diṭṭhisaṃkilesena ubhayatrāpi",
  "atk-s0508a2:4474_9": "taṇhāsaṃkilesena saṃkilesissanti malinaṃ karissanti. Dummatīti nippaññā. Vuttañhetaṃ",
  "atk-s0508a2:4474_10": "bhagavatā – “bhavissanti, bhikkhave, bhikkhū anāgatamaddhānaṃ…pe… abhidhammakathaṃ",
  "atk-s0508a2:4474_11": "vedallakathaṃ kathentā kaṇhadhammaṃ okkamamānā na bujjhissantī”ti.",
  "atk-s0508a2:4475_0": "Guṇahīnāti sīlādiguṇavirahitā dussīlā, alajjino ca. Atha vā guṇahīnāti vinayavārittādiguṇena",
  "atk-s0508a2:4475_1": "hīnā dhammavinaye appakataññuno. Saṅghamhīti saṅghamajjhe. Voharantāti kathentā,",
  "atk-s0508a2:4475_2": "saṅghe vinicchayakathāya vattamānāya yaṃkiñci bhaṇantā. Visāradāti nibbhayā pagabbhā.",
  "atk-s0508a2:4475_3": "Balavantoti pakkhabalena balavanto. Mukharāti mukhakharā kharavādino. Assutāvinoti",
  "atk-s0508a2:4475_4": "na sutavanto, kevalaṃ lābhasakkārasilokasannissayena guṇadharā hutvā “dhammaṃ ‘adhammo’ti,",
  "atk-s0508a2:4475_5": "adhammañca ‘dhammo’ti, vinayaṃ ‘avinayo’ti, avinayañca ‘vinayo”’ti evaṃ attanā yathicchitamatthaṃ",
  "atk-s0508a2:4475_6": "saṅghamajjhe patiṭṭhapentā balavanto bhavissanti.",
  "atk-s0508a2:4476_0": "Guṇavantoti sīlādiguṇasampannā. Voharantā yathātthatoti atthānurūpaṃ, aviparītatthaṃ",
  "atk-s0508a2:4476_1": "“dhammaṃ ‘dhammo’ti, adhammaṃ ‘adhammo’ti, vinayaṃ ‘vinayo’ti avinayaṃ ‘avinayo”’ti",
  "atk-s0508a2:4476_2": "evaṃ dīpentā. Dubbalā te bhavissantīti parisāyaṃ alajjussannatāya balavirahitā te",
  "atk-s0508a2:4476_3": "bhavissanti, tesaṃ vacanaṃ na tiṭṭhissati. Hirīmanā anatthikāti hirīmanto kenaci",
  "atk-s0508a2:4476_4": "anatthikā. Te hi dhammena vattuṃ samatthāpi pāpajigucchatāya appakiccatāya ca kehici",
  "atk-s0508a2:4476_5": "virodhaṃ akarontā attano vādaṃ patiṭṭhāpetuṃ na vāyamantā diṭṭhāvikammaṃ vā adhiṭṭhānaṃ",
  "atk-s0508a2:4476_6": "vā akatvā tuṇhī honti.",
  "atk-s0508a2:4477_0": "Rajatanti rūpiyaṃ, tena kahāpaṇalohamāsakādīnampi saṅgaho daṭṭhabbo. Jātarūpanti",
  "atk-s0508a2:4477_1": "suvaṇṇaṃ, tena maṇimuttādīnampi saṅgaho daṭṭhabbo. Vā-saddo samuccayattho “apadā",
  "atk-s0508a2:4477_2": "vā”tiādīsu viya. “Rajatajātarūpañcā”ti vā pāṭho. Khettanti yattha pubbaṇṇāparaṇṇaṃ",
  "atk-s0508a2:4477_3": "ruhati, taṃ khettaṃ. Tadatthaṃ akatabhūmibhāgo vatthu. Ajeḷakanti eḷakā nāma ajāyeva,",
  "atk-s0508a2:4477_4": "te ṭhapetvā avasesā pasujātī ajā nāma. Ajeḷakaggahaṇeneva hettha gomahiṃsādīnampi",
  "atk-s0508a2:4477_5": "saṅgaho kato. Dāsidāsañcāti dāsiyo ca dāse ca. Dummedhāti aviddasuno, kappiyākappiyaṃ",
  "atk-s0508a2:4477_6": "sāruppāsāruppaṃ ajānantā attano atthāya sādiyissanti sampaṭicchissanti.",
  "atk-s0508a2:4478_0": "Ujjhānasaññinoti pare heṭṭhato katvā olokanacittā, anujjhāyitabbaṭṭhānepi vā ujjhānasīlā.",
  "atk-s0508a2:4478_1": "Bālāti duccintitacintanādinā bālalakkhaṇena samannāgatā, tato eva sīlesu asamāhitā",
  "atk-s0508a2:4478_2": "catupārisuddhisīlesu na samāhitacittā. Unnaḷāti, samussitatucchamānā. Vicarissantīti",
  "atk-s0508a2:4478_3": "mānaddhajaṃ ukkhipitvā vicarissanti. Kalahābhiratā magāti sārambhabahulatāya karaṇuttariyapasutā",
  "atk-s0508a2:4478_4": "kalahe eva abhiratā magasadisā migā viya attahitāpekkhā ghāsesanābhiratā dubbalavihesaparāti attho.",
  "atk-s0508a2:4479_0": "Uddhatāti uddhaccena samannāgatā cittekaggatārahitā. Nīlacīvarapārutāti akappiyarajanarattena",
  "atk-s0508a2:4479_1": "nīlavaṇṇena cīvarena pārutā, tādisaṃ cīvaraṃ nivāsetvā ceva pārupitvā ca vicaraṇakā.",
  "atk-s0508a2:4479_2": "Kuhāti sāmantajappanādinā kuhanavatthunā kuhakā, asantaguṇasambhāvanicchāya kohaññaṃ",
  "atk-s0508a2:4479_3": "katvā paresaṃ vimhāpayā. Thaddhāti kodhena mānena ca thaddhamānasā kakkhaḷahadayā.",
  "atk-s0508a2:4479_4": "Lapāti lapanakā kuhanavuttikā, pasannamānasehi manussehi “kena, bhante, ayyassa attho”ti",
  "atk-s0508a2:4479_5": "paccayadāyakānaṃ vadāpanakā, payuttavācāvasena, nippesikatāvasena ca paccayatthaṃ",
  "atk-s0508a2:4479_6": "lapakāti vā attho. Siṅgīti “tattha katamaṃ siṅgaṃ? Yaṃ siṅgaṃ siṅgāratā cāturatā",
  "atk-s0508a2:4479_7": "cāturiyaṃ parikkhatatā pārikkhatiya”nti evaṃ vuttehi siṅgasadisehi pākaṭakilesehi",
  "atk-s0508a2:4479_8": "samannāgatā, siṅgāracaritāti attho. “Ariyā viyā”ti idaṃ “kuhā”ti etasseva atthadassanaṃ.",
  "atk-s0508a2:4479_9": "Kuhakānañhi ariyānamiva ṭhitabhāvaṃ dassento ariyā viya vicarantīti āha.",
  "atk-s0508a2:4480_0": "Telasaṇṭhehīti sitthakatelena vā udakatelena vā osaṇṭhitehi. Capalāti kāyamaṇḍanaparikkhāramaṇḍanādinā",
  "atk-s0508a2:4480_1": "cāpallena yuttā. Añjanakkhikāti alaṅkārañjanena añjitanettā. Rathiyāya gamissantīti",
  "atk-s0508a2:4480_2": "bhikkhācariyāya kulūpasaṅkamanāpadesehi, mahāracchāya ito cito ca paribbhamissanti.",
  "atk-s0508a2:4480_3": "Dantavaṇṇikapārutāti dantavaṇṇarattena cīvarena pārutasarīrā.",
  "atk-s0508a2:4481_0": "Ajegucchanti ajigucchitabbaṃ. Vimuttehīti ariyehi. Surattanti kappiyarajanena suṭṭhu",
  "atk-s0508a2:4481_1": "rattaṃ, arahantānaṃ buddhādīnaṃ ciṇṇatāya arahaddhajaṃ jigucchissanti kāsāvaṃ. Kasmā?",
  "atk-s0508a2:4481_2": "Odātesu samucchitā gedhaṃ āpannā. Dantavaṇṇapārupanassa hi idaṃ kāraṇavacanaṃ. Te",
  "atk-s0508a2:4481_3": "hi setakaṃ sambhāventā “sabbena sabbaṃ setake gahite liṅgapariccāgo eva siyā”ti dantavaṇṇaṃ pārupanti.",
  "atk-s0508a2:4482_0": "Lābhakāmāti lābhagiddhā. Bhikkhācariyāsupi kosajjayogato kusītā. Samaṇadhammaṃ kātuṃ",
  "atk-s0508a2:4482_1": "cittassa ussāhābhāvena hīnavīriyā. Kicchantāti, kilamantā, vanapatthesu vasituṃ kicchantā",
  "atk-s0508a2:4482_2": "kilantacittāti attho. Gāmantesūti gāmantasenāsanesu gāmasamīpesu senāsanesu, gāmadvāresu",
  "atk-s0508a2:4482_3": "vā senāsanesu. Vasissareti vasissanti.",
  "atk-s0508a2:4483_0": "Te teva anusikkhantāti ye ye micchājīvappayogena laddhalābhā, te te eva puggale anusikkhantā",
  "atk-s0508a2:4483_1": "bhamissanti. Bhamissantīti sayampi te viya micchājīvena lābhaṃ uppādetuṃ rājakulādīni",
  "atk-s0508a2:4483_2": "sevantā paribbhamissanti. “Bhajissantī”ti vā pāṭho, sevissantīti attho. Asaṃyatāti sīlasaṃyamarahitā.",
  "atk-s0508a2:4484_0": "Ye ye alābhino lābhanti ye ye bhikkhū micchājīvaparivajjanena appapuññatāya ca lābhassa",
  "atk-s0508a2:4484_1": "paccayassa na lābhino, te pujjā pūjanīyā pāsaṃsā tadā anāgate kāle na bhavissanti.",
  "atk-s0508a2:4484_2": "Supesalepi te dhīreti dhitisampannatāya dhīre suṭṭhu pesalepi te bhikkhū na sevissanti,",
  "atk-s0508a2:4484_3": "tadā anāgate te lābhino lābhakāmāva bhikkhūti attho.",
  "atk-s0508a2:4485_0": "Milakkhurajanaṃ rattanti kālakacchakarajanena rattaṃ. Samāsapadañhetaṃ, gāthāsukhatthaṃ",
  "atk-s0508a2:4485_1": "sānunāsikaniddeso. Garahantā sakaṃ dhajanti attano dhajabhūtaṃ kāsāvaṃ jigucchantā.",
  "atk-s0508a2:4485_2": "Sāsane pabbajitānañhi kāsāvo dhajo nāma. Titthiyānaṃ dhajaṃ kecīti keci sakyaputtiyabhāvaṃ",
  "atk-s0508a2:4485_3": "paṭijānantā eva titthiyānaṃ setavatthikānaṃ dhajabhūtaṃ avadātakaṃ setavatthaṃ dhāressanti.",
  "atk-s0508a2:4486_0": "Agāravo ca kāsāveti arahaddhajabhūte kāsāve agāravo abahumānaṃ tadā anāgate tesaṃ",
  "atk-s0508a2:4486_1": "bhavissati. Paṭisaṅkhā ca kāsāveti “paṭisaṅkhā yoniso cīvaraṃ paṭisevāmī”tiādinā",
  "atk-s0508a2:4486_2": "nayena paccavekkhaṇamattampi kāsāvaparibhoge na bhavissati.",
  "atk-s0508a2:4487_0": "Kāsāvaṃ dhārentena kāsāvaṃ bahumānena “duccaritato oramitabba”nti kāsāvassa garukātabbabhāve",
  "atk-s0508a2:4487_1": "chaddantajātakamudāharanto “abhibhūtassa dukkhenā”tiādimāha. Tattha sallaviddhassāti",
  "atk-s0508a2:4487_2": "puthunā savisena sallena viddhassa, tato eva mahatā dukkhena abhibhūtassa. Ruppatoti",
  "atk-s0508a2:4487_3": "sarīravikāraṃ āpajjato. Mahāghorāti sarīrajīvitesu nirapekkhatāya bhimmā garutarā",
  "atk-s0508a2:4487_4": "paṭisaṅkhā aññehi acintiyā cintāmattena pavattetuṃ asakkuṇeyyā chaddantamahānāgassaāsi,",
  "atk-s0508a2:4487_5": "ahosi. Chaddantanāgarājakāle hi bodhisatto soṇuttarena nāma nesādena paṭicchannaṭṭhāne",
  "atk-s0508a2:4487_6": "ṭhatvā visapītena sallena viddho mahatā dukkhena abhibhūto taṃ gahetvā paridahitaṃ",
  "atk-s0508a2:4487_7": "kāsāvaṃ disvā “ayaṃ ariyaddhajena paṭicchanno, na mayā hiṃsitabbo”ti tattha mettacittameva",
  "atk-s0508a2:4487_8": "paccupaṭṭhapetvā uparidhammaṃ desesi. Yathāha –",
  "atk-s0508a2:4488": "“Samappito puthusallena nāgo,",
  "atk-s0508a2:4489": "Aduṭṭhacitto luddakamajjhabhāsi;",
  "atk-s0508a2:4490": "Kimatthayaṃ kissa vā samma hetu,",
  "atk-s0508a2:4491": "Mamaṃ vadhī kassa vāyaṃ payogo”tiādi. ;",
  "atk-s0508a2:4492_0": "Imamatthaṃ dassento thero “chaddanto hī”tiādimāha. Tattha surattaṃ arahaddhajanti",
  "atk-s0508a2:4492_1": "soṇuttarena paridahitakāsāvaṃ sandhāyāha. Abhaṇīti abhāsi. Gāthāti gāthāyo. Gajoti",
  "atk-s0508a2:4492_2": "chaddanto nāgarājā. Atthopasaṃhitāti atthasannissitā hitā, hitayuttāti attho.",
  "atk-s0508a2:4493_0": "Chaddantanāgarājena vuttagāthāsu anikkasāvoti rāgādīhi kasāvehi kasāvo, paridahissatīti",
  "atk-s0508a2:4493_1": "nivāsanapārupanaattharaṇavasena paribhuñjissati. “Paridhassatī”ti vā pāṭho. Apeto",
  "atk-s0508a2:4493_2": "damasaccenāti indriyadamena ceva paramatthasaccapakkhikena vacīsaccena ca apeto,",
  "atk-s0508a2:4493_3": "viyutto pariccattoti attho. Na soti so evarūpo puggalo kāsāvaṃ paridahituṃ nārahati.",
  "atk-s0508a2:4494_0": "Vantakasāvassāti catūhi maggehi vantakasāvo chaḍḍitakasāvo pahīnakasāvo assa bhaveyyāti",
  "atk-s0508a2:4494_1": "attho. Sīlesūti catupārisuddhisīlesu. Susamāhitoti suṭṭhu samāhito. Upetoti indriyadamena",
  "atk-s0508a2:4494_2": "ceva vuttappakārena saccena ca upagato samannāgato. Sa veti so evarūpo puggalo taṃ",
  "atk-s0508a2:4494_3": "gandhakāsāvavatthaṃ ekantena arahatīti attho.",
  "atk-s0508a2:4495_0": "Vipannasīloti bhinnasīlo. Dummedhoti nippañño sīlavisodhanapaññāya virahito. Pākaṭoti",
  "atk-s0508a2:4495_1": "“dussīlo aya”nti pākaṭo pakāso, vikkhittindriyatāya vā pākaṭo pākaṭindriyoti attho.",
  "atk-s0508a2:4495_2": "Kāmakāriyoti bhinnasaṃvaratāya yathicchitakārako, kāmassa vā mārassa yathākāmakaraṇīyo.",
  "atk-s0508a2:4495_3": "Vibbhantacittoti rūpādīsu visayesu vikkhittacitto. Nissukkoti asukko sukkadhammarahito",
  "atk-s0508a2:4495_4": "hirottappavivajjito, kusaladhammasampādanaussukkarahito vā.",
  "atk-s0508a2:4496": "Vītarāgoti vigatacchandarāgo. Odātamanasaṅkappoti suvisuddhamanovitakko, anāvilasaṅkappo vā.",
  "atk-s0508a2:4497": "Kāsāvaṃ kiṃ karissatīti yassa sīlaṃ natthi, tassa kāsāvaṃ kiṃ nāma payojanaṃ sādhessati, cittakatasadisaṃ tassa pabbajitaliṅganti attho.",
  "atk-s0508a2:4498_0": "Duṭṭhacittāti rāgādidosehi dūsitacittā. Anādarāti satthari dhamme aññamaññañca ādararahitā",
  "atk-s0508a2:4498_1": "agāravā. Tādīnaṃ mettacittānanti mettābhāvanāya sampayuttahadaye teneva arahattādhigamena",
  "atk-s0508a2:4498_2": "iṭṭhādīsu tādibhāvappatte uḷāraguṇe. Upayogatthe hi idaṃ sāmivacanaṃ. Niggaṇhissantīti",
  "atk-s0508a2:4498_3": "“sīlādisampanne disvā te sambhāventā vipannasīle amhe na bahuṃ maññissantī”ti attani",
  "atk-s0508a2:4498_4": "agāravabhayena yathā te ubbāḷhā pakkamissanti, tathā bādhissantīti attho.",
  "atk-s0508a2:4499_0": "Sikkhāpentāpīti sikkhāpiyamānāpi. Kammatthe hi ayaṃ kattuniddeso. Therehīti attano",
  "atk-s0508a2:4499_1": "ācariyupajjhāyehi. Cīvaradhāraṇanti idaṃ samaṇapaṭipattiyā nidassanamattaṃ, tasmā",
  "atk-s0508a2:4499_2": "“evaṃ te abhikkamitabbaṃ, evaṃ te paṭikkamitabba”ntiādinā sikkhāpiyamānāpīti attho.",
  "atk-s0508a2:4499_3": "Na suṇissantīti ovādaṃ na gaṇhissanti.",
  "atk-s0508a2:4500_0": "Te tathā sikkhitā bālāti te andhabālā ācariyupajjhāyehi sikkhāpiyamānāpi anādaratāya",
  "atk-s0508a2:4500_1": "asikkhitāti. Nādiyissantupajjhāyeti upajjhāye ācariye ca ādaraṃ na karonti, tesaṃ",
  "atk-s0508a2:4500_2": "anusāsaniyaṃ na tiṭṭhanti. Yathā kiṃ? Khaḷuṅko viya sārathiṃ yathā khaḷuṅko duṭṭhasso",
  "atk-s0508a2:4500_3": "assadamakaṃ nādiyati na tassa upadese tiṭṭhati, evaṃ tepi upajjhāyācariye na bhāyanti",
  "atk-s0508a2:4500_4": "na sārajjantīti attho.",
  "atk-s0508a2:4501_0": "“Eva”ntiādi vuttassevatthassa nigamanaṃ. Tattha evanti vuttappakārena. Anāgataddhānanti",
  "atk-s0508a2:4501_1": "anāgatamaddhānaṃ, anāgate kāleti attho. Taṃyeva sarūpato dassento “patte kālamhi",
  "atk-s0508a2:4501_2": "pacchime”ti āha. Tattha katamo pacchimakālo? “Tatiyasaṅgītito paṭṭhāya pacchimakālo”ti",
  "atk-s0508a2:4501_3": "keci, taṃ eke nānujānanti. Sāsanassa hi pañcayugāni vimuttiyugaṃ, samādhiyugaṃ, sīlayugaṃ,",
  "atk-s0508a2:4501_4": "sutayugaṃ, dānayuganti. Tesu paṭhamaṃ vimuttiyugaṃ, tasmiṃ antarahite samādhiyugaṃ",
  "atk-s0508a2:4501_5": "vattati, tasmimpi antarahite sīlayugaṃ vattati, tasmimpi antarahite sutayugaṃ vattateva.",
  "atk-s0508a2:4501_6": "Aparisuddhasīlo hi ekadesena pariyattibāhusaccaṃ paggayha tiṭṭhati lābhādikāmatāya.",
  "atk-s0508a2:4501_7": "Yadā pana mātikāpariyosānā pariyatti sabbaso antaradhāyati, tato paṭṭhāya liṅgamattameva",
  "atk-s0508a2:4501_8": "avasissati, tadā yathā tathā dhanaṃ saṃharitvā dānamukhena vissajjenti, sā kira nesaṃ",
  "atk-s0508a2:4501_9": "carimā sammāpaṭipatti. Tattha sutayugato paṭṭhāya pacchimakālo, “sīlayugato paṭṭhāyā”ti apare.",
  "atk-s0508a2:4502_0": "Evaṃ thero pacchime kāle uppajjanakaṃ mahābhayaṃ dassetvā puna tattha sannipatitabhikkhūnaṃ",
  "atk-s0508a2:4502_1": "ovādaṃ dadanto “purā āgacchate”tiādinā tisso gāthā abhāsi. Tattha purā āgacchate",
  "atk-s0508a2:4502_2": "etanti etaṃ mayā tumhākaṃ vuttaṃ paṭipattiantarāyakaraṃ anāgataṃ mahābhayaṃ āgacchati",
  "atk-s0508a2:4502_3": "purā, yāva āgamissati, tāvadevāti attho. Subbacāti vacanakkhamā sovacassakārakehi",
  "atk-s0508a2:4502_4": "dhammehi samannāgatā, garūnaṃ anusāsaniyo padakkhiṇaggāhino hothāti attho. Sakhilāti muduhadayā.",
  "atk-s0508a2:4503_0": "Mettacittāti sabbasattesu hitūpasaṃhāralakkhaṇāya mettāya sampayuttacittā. Kāruṇikāti",
  "atk-s0508a2:4503_1": "karuṇāya niyuttā paresaṃ dukkhāpanayanākāravuttiyā karuṇāya samannāgatā. Āraddhavīriyāti",
  "atk-s0508a2:4503_2": "akusalānaṃ pahānāya kusalānaṃ upasampadāya paggahitavīriyā. Pahitattāti nibbānaṃ",
  "atk-s0508a2:4503_3": "paṭipesitacittā. Niccanti sabbakālaṃ. Daḷhaparakkamāti thiravīriyā.",
  "atk-s0508a2:4504": "Pamādanti pamajjanaṃ, kusalānaṃ dhammānaṃ ananuṭṭhānaṃ, akusalesu ca dhammesu cittavossaggo. Vuttañhi –",
  "atk-s0508a2:4505_0": "“Tattha katamo pamādo? Kāyaduccarite vā vacīduccarite vā manoduccarite vā pañcasu",
  "atk-s0508a2:4505_1": "vā kāmaguṇesu cittassa vossaggo vossaggānuppadānaṃ, kusalānaṃ dhammānaṃ bhāvanāya",
  "atk-s0508a2:4505_2": "asakkaccakiriyatā”tiādi.",
  "atk-s0508a2:4506_0": "Appamādanti appamajjanaṃ, so pamādassa paṭipakkhato veditabbo. Atthato hi appamādo",
  "atk-s0508a2:4506_1": "nāma satiyā avippavāso, upaṭṭhitāya satiyā eva cetaṃ nāmaṃ. Ayañhettha attho – yasmā",
  "atk-s0508a2:4506_2": "pamādamūlakā sabbe anatthā, appamādamūlakā ca sabbe atthā, tasmā pamādaṃ bhayato",
  "atk-s0508a2:4506_3": "upaddavato disvā appamādañca khemato anupaddavato disvā appamādapaṭipattiyā sikhābhūtaṃ",
  "atk-s0508a2:4506_4": "sīlādikkhandhattayasaṅgahaṃ sammādiṭṭhiādīnaṃ aṭṭhannaṃ aṅgānaṃ vasena aṭṭhaṅgikaṃ",
  "atk-s0508a2:4506_5": "ariyamaggaṃ bhāvetha, amataṃ nibbānaṃ phusantā sacchikarontā attano santāne uppādetha,",
  "atk-s0508a2:4506_6": "dassanamaggamatte aṭṭhatvā upari tiṇṇaṃ maggānaṃ uppādanavasena vaḍḍhetha, evaṃ vo",
  "atk-s0508a2:4506_7": "appamādabhāvanā sikhāpattā bhavissatīti.",
  "atk-s0508a2:4507": "Evaṃ thero sampattaparisaṃ ovadati. Imā eva cimassa therassa aññābyākaraṇagāthā ahesunti.",
  "atk-s0508a2:4508": "Phussattheragāthāvaṇṇanā niṭṭhitā.",
  "atk-s0508a2:4509": "2. Sāriputtattheragāthāvaṇṇanā",
  "atk-s0508a2:4510_0": "Yathācārī yathāsatotiādikā āyasmato sāriputtattherassa gāthā. Tassa āyasmato mahāmoggallānattherassa",
  "atk-s0508a2:4510_1": "ca vatthu evaṃ veditabbaṃ – atīte ito satasahassakappādhike asaṅkhyeyyamatthake āyasmā",
  "atk-s0508a2:4510_2": "sāriputto brāhmaṇamahāsālakule nibbatti, nāmena saradamāṇavo nāma ahosi. Mahāmoggallāno",
  "atk-s0508a2:4510_3": "gahapatimahāsālakule nibbatti, nāmena sirivaḍḍhakuṭumbiko nāma ahosi. Te ubhopi sahapaṃsukīḷakasahāyā",
  "atk-s0508a2:4510_4": "ahesuṃ. Tesu saradamāṇavo pitu accayena kulasantakaṃ dhanaṃ paṭipajjitvā ekadivasaṃ",
  "atk-s0508a2:4510_5": "rahogato cintesi – “imesaṃ sattānaṃ maraṇaṃ nāma ekantikaṃ, tasmā mayā ekaṃ pabbajjaṃ",
  "atk-s0508a2:4510_6": "upagantvā mokkhamaggo gavesitabbo”ti sahāyaṃ upasaṅkamitvā, samma, ahaṃ pabbajitukāmo,",
  "atk-s0508a2:4510_7": "kiṃ tvaṃ pabbajituṃ sakkhissasī”ti vatvā tena “na sakkhissāmī”ti vutte “hotu ahameva",
  "atk-s0508a2:4510_8": "pabbajissāmī”ti ratanakoṭṭhāgārāni vivarāpetvā kapaṇaddhikādīnaṃ mahādānaṃ datvā",
  "atk-s0508a2:4510_9": "pabbatapādaṃ gantvā isipabbajjaṃ pabbaji. Tassa pabbajjaṃ anupabbajitā catusattatisahassamattā",
  "atk-s0508a2:4510_10": "brāhmaṇaputtā ahesuṃ. So pañca abhiññāyo aṭṭha ca samāpattiyo nibbattetvā tesampi",
  "atk-s0508a2:4510_11": "jaṭilānaṃ kasiṇaparikammaṃ ācikkhi. Tepi sabbe pañcābhiññā aṭṭha samāpattiyo nibbattesuṃ.",
  "atk-s0508a2:4511_0": "Tena samayena anomadassī nāma sammāsambuddho loke uppajjitvā pavattitavaradhammacakko",
  "atk-s0508a2:4511_1": "satte saṃsāramahoghato tāretvā ekadivasaṃ “saradatāpasassa ca antevāsikānañca saṅgahaṃ",
  "atk-s0508a2:4511_2": "karissāmī”ti eko adutiyo pattacīvaramādāya ākāsena gantvā “buddhabhāvaṃ me jānātū”ti",
  "atk-s0508a2:4511_3": "tāpasassa passantasseva ākāsato otaritvā pathaviyaṃ patiṭṭhāsi. Saradatāpaso satthu",
  "atk-s0508a2:4511_4": "sarīre mahāpurisalakkhaṇāni upadhāretvā “sabbaññubuddhoyevāya”nti niṭṭhaṃ gantvā",
  "atk-s0508a2:4511_5": "paccuggamanaṃ katvā āsanaṃ paññāpetvā adāsi. Nisīdi bhagavā paññatte āsane. Saradatāpaso",
  "atk-s0508a2:4511_6": "satthu santike ekamantaṃ nisīdi.",
  "atk-s0508a2:4512_0": "Tasmiṃ samaye tassa antevāsikā catusattatisahassamattā jaṭilā paṇītapaṇītāni ojavantāni",
  "atk-s0508a2:4512_1": "phalāphalāni gahetvā āgatā satthāraṃ disvā sañjātappasādā attano ācariyassa ca satthu",
  "atk-s0508a2:4512_2": "ca nisinnākāraṃ oloketvā, “ācariya, mayaṃ pubbe ‘tumhehi mahantataro koci natthī’ti",
  "atk-s0508a2:4512_3": "vicarāma, ayaṃ pana puriso tumhehi mahantataro maññe”ti āhaṃsu. “Kiṃ vadetha, tātā?",
  "atk-s0508a2:4512_4": "Sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha?",
  "atk-s0508a2:4512_5": "Sabbaññubuddhena maṃ tulyaṃ mā karitthā”ti. Atha te tāpasā ācariyassa vacanaṃ sutvā",
  "atk-s0508a2:4512_6": "“yāva mahā vatāyaṃ purisuttamo”ti sabbeva pādesu nipatitvā satthāraṃ vandiṃsu.",
  "atk-s0508a2:4513_0": "Atha te ācariyo āha – “tātā, satthu anucchaviko no deyyadhammo natthi, satthā ca",
  "atk-s0508a2:4513_1": "bhikkhācāravelāya idhāgato, handa mayaṃ deyyadhammaṃ yathābalaṃ dassāma. Tumhehi",
  "atk-s0508a2:4513_2": "yaṃ yaṃ paṇītaṃ phalāphalaṃ ābhataṃ, taṃ taṃ āharathā”ti āharāpetvā hatthe dhovitvā",
  "atk-s0508a2:4513_3": "sayaṃ tathāgatassa patte patiṭṭhāpesi. Satthārā ca phalāphale paṭiggaṇhitamatte devatā",
  "atk-s0508a2:4513_4": "dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhojanakiccaṃ",
  "atk-s0508a2:4513_5": "niṭṭhāpetvā satthari nisinne sabbe antevāsike pakkositvā satthu santike sāraṇīyaṃ",
  "atk-s0508a2:4513_6": "kathaṃ kathento nisīdi. Satthā “dve aggasāvakā bhikkhusaṅghena saddhiṃ āgacchantū”ti",
  "atk-s0508a2:4513_7": "cintesi. Te satthu cittaṃ ñatvā tāvadeva satasahassakhīṇāsavaparivārā aggasāvakā",
  "atk-s0508a2:4513_8": "āgantvā satthāraṃ vanditvā ekamantaṃ aṭṭhaṃsu.",
  "atk-s0508a2:4514_0": "Tato saradatāpaso antevāsike āmantesi – “tātā, satthu bhikkhusaṅghassa ca pupphāsanena",
  "atk-s0508a2:4514_1": "pūjā kātabbā, tasmā pupphāni āharathā”ti. Te tāvadeva iddhiyā vaṇṇagandhasampannāni",
  "atk-s0508a2:4514_2": "pupphāni āharitvā buddhassa yojanappamāṇaṃ pupphāsanaṃ paññāpesuṃ, ubhinnaṃ aggasāvakānaṃ",
  "atk-s0508a2:4514_3": "tigāvutaṃ, sesabhikkhūnaṃ aḍḍhayojanikādibhedaṃ, saṅghanavakassa usabhamattaṃ paññāpesuṃ.",
  "atk-s0508a2:4514_4": "Evaṃ tesaṃ paññattesu āsanesu saradatāpaso tathāgatassa purato añjaliṃ paggayha ṭhito",
  "atk-s0508a2:4514_5": "– “bhante, mayhaṃ anuggahatthāya imaṃ pupphāsanaṃ abhiruhathā”ti āha. Nisīdi bhagavā",
  "atk-s0508a2:4514_6": "pupphāsane. Satthari nisinne dve aggasāvakā sesabhikkhū ca attano attano pattāsane",
  "atk-s0508a2:4514_7": "nisīdiṃsu. Satthā “tesaṃ mahapphalaṃ hotū”ti nirodhaṃ samāpajji. Satthu samāpannabhāvaṃ",
  "atk-s0508a2:4514_8": "ñatvā dve aggasāvakāpi sesabhikkhūpi nirodhaṃ samāpajjiṃsu. Tāpaso sattāhaṃ nirantaraṃ",
  "atk-s0508a2:4514_9": "pupphacchattaṃ dhārento aṭṭhāsi. Itare pana vanamūlaphalāphalaṃ paribhuñjitvā sesakāle",
  "atk-s0508a2:4514_10": "añjaliṃ paggayha aṭṭhaṃsu.",
  "atk-s0508a2:4515_0": "Satthā sattāhassa accayena nirodhato vuṭṭhāya aggasāvakaṃ nisabhattheraṃ āmantesi",
  "atk-s0508a2:4515_1": "– “tāpasānaṃ pupphāsanānumodanaṃ karohī”ti. Thero sāvakapāramīñāṇe ṭhatvā tesaṃ pupphāsanānumodanaṃ",
  "atk-s0508a2:4515_2": "akāsi. Tassa desanāvasāne satthā dutiyaṃ aggasāvakaṃ anomattheraṃ āmantesi – “tvampi",
  "atk-s0508a2:4515_3": "imesaṃ dhammaṃ desehī”ti. Sopi tepiṭakaṃ buddhavacanaṃ sammasitvā tesaṃ dhammaṃ kathesi.",
  "atk-s0508a2:4515_4": "Dvinnampi desanāya ekassapi dhammābhisamayo nāhosi. Atha satthā buddhavisaye ṭhatvā",
  "atk-s0508a2:4515_5": "dhammadesanaṃ ārabhi. Desanāvasāne ṭhapetvā saradatāpasaṃ avasesā sabbepi catusattatisahassamattā",
  "atk-s0508a2:4515_6": "jaṭilā arahattaṃ pāpuṇiṃsu. Satthā “etha, bhikkhavo”ti hatthaṃ pasāresi. Te tāvadeva",
  "atk-s0508a2:4515_7": "antarahitatāpasavesā aṭṭhaparikkhāravaradharā saṭṭhivassikattherā viya ahesuṃ.",
  "atk-s0508a2:4516_0": "Saradatāpaso pana “aho vatāhampi ayaṃ nisabhatthero viya anāgate ekassa buddhassa",
  "atk-s0508a2:4516_1": "aggasāvako bhaveyya”nti satthu desanākāle uppannaparivitakkatāya aññavihito hutvā",
  "atk-s0508a2:4516_2": "maggaphalāni paṭivijjhituṃ nāsakkhi. Atha tathāgataṃ vanditvā tathā paṇidhānaṃ akāsi.",
  "atk-s0508a2:4516_3": "Satthāpissa anantarāyena samijjhanabhāvaṃ disvā – “ito tvaṃ kappasatasahassādhikaṃ",
  "atk-s0508a2:4516_4": "ekaṃ asaṅkhyeyyaṃ atikkamitvā gotamassa nāma sammāsambuddhassa aggasāvako sāriputto",
  "atk-s0508a2:4516_5": "nāma bhavissasī”ti byākaritvā dhammakathaṃ vatvā bhikkhusaṅghaparivuto ākāsaṃ pakkhandi.",
  "atk-s0508a2:4517_0": "Saradatāpasopi sahāyakassa sirivaḍḍhassa santikaṃ gantvā, samma, mayā anomadassissa",
  "atk-s0508a2:4517_1": "bhagavato pādamūle anāgate uppajjanakassa gotamassa nāma sammāsambuddhassa aggasāvakaṭṭhānaṃ",
  "atk-s0508a2:4517_2": "patthitaṃ, tvampi tassa dutiyasāvakaṭṭhānaṃ patthehīti.",
  "atk-s0508a2:4518_0": "Sirivaḍḍho taṃ upadesaṃ sutvā attano nivesanadvāre aṭṭhakarīsamattaṃ ṭhānaṃ samatalaṃ",
  "atk-s0508a2:4518_1": "kāretvā lājapañcamāni pupphāni vikiritvā nīluppalacchadanaṃ maṇḍapaṃ kāretvā buddhāsanaṃ",
  "atk-s0508a2:4518_2": "paññāpetvā bhikkhūnampi āsanāni paññāpetvā mahantaṃ sakkārasammānaṃ sajjetvā, saradatāpasena",
  "atk-s0508a2:4518_3": "satthāraṃ nimantāpetvā sattāhaṃ mahādānaṃ pavattetvā, buddhappamukhaṃ bhikkhusaṅghaṃ",
  "atk-s0508a2:4518_4": "mahārahehi vatthehi acchādetvā, dutiyasāvakabhāvāya paṇidhānaṃ akāsi. Satthāpissa",
  "atk-s0508a2:4518_5": "anantarāyena samijjhanabhāvaṃ disvā vuttanayena byākaritvā bhattānumodanaṃ katvā",
  "atk-s0508a2:4518_6": "pakkāmi. Sirivaḍḍho haṭṭhapahaṭṭho yāvajīvaṃ kusalakammaṃ katvā dutiyacittavāre kāmāvacaradevaloke",
  "atk-s0508a2:4518_7": "nibbatti. Saradatāpaso cattāro brahmavihāre bhāvetvā brahmaloke nibbatti.",
  "atk-s0508a2:4519_0": "Tato paṭṭhāya nesaṃ ubhinnampi antarākammaṃ na kathitaṃ. Amhākaṃ pana bhagavato uppattito",
  "atk-s0508a2:4519_1": "puretarameva saradatāpaso rājagahassa avidūre upatissagāme rūpasāriyā brāhmaṇiyā",
  "atk-s0508a2:4519_2": "kucchimhi paṭisandhiṃ gaṇhi. Taṃdivasamevassa sahāyopi rājagahasseva avidūre kolitagāme",
  "atk-s0508a2:4519_3": "moggaliyā brāhmaṇiyā kucchimhi paṭisandhiṃ gaṇhi. Tāni kira dvepi kulāni yāva sattamā",
  "atk-s0508a2:4519_4": "kulaparivaṭṭā ābaddhapaṭibaddhasahāyakāneva. Tesaṃ dvinnaṃ ekadivasameva gabbhaparihāramadaṃsu.",
  "atk-s0508a2:4519_5": "Dasamāsaccayena jātānampi tesaṃ chasaṭṭhi dhātiyo upaṭṭhāpesuṃ, nāmaggahaṇadivase",
  "atk-s0508a2:4519_6": "rūpasāribrāhmaṇiyā puttassa upatissagāme jeṭṭhakulassa puttattā upatissoti nāmaṃ",
  "atk-s0508a2:4519_7": "akaṃsu. Itarassa kolitagāme jeṭṭhakulassa puttattā kolitoti nāmaṃ akaṃsu. Te ubhopi",
  "atk-s0508a2:4519_8": "mahatā parivārena vaḍḍhantā vuddhimanvāya sabbasippānaṃ pāraṃ agamaṃsu.",
  "atk-s0508a2:4520_0": "Athekadivasaṃ te rājagahe giraggasamajjaṃ passantā mahājanaṃ sannipatitaṃ disvā ñāṇassa",
  "atk-s0508a2:4520_1": "paripākagatattā yoniso ummujjantā “sabbepime oraṃ vassasatānaṃ maccumukhe patissantī”ti",
  "atk-s0508a2:4520_2": "saṃvegaṃ paṭilabhitvā “amhehi mokkhadhammo pariyesitabbo, tañca pariyesantehi ekaṃ",
  "atk-s0508a2:4520_3": "pabbajjaṃ laddhuṃ vaṭṭatī”ti nicchayaṃ katvā pañcahi māṇavakasatehi saddhiṃ sañcayassa",
  "atk-s0508a2:4520_4": "paribbājakassa santike pabbajiṃsu. Tesaṃ pabbajitakālato paṭṭhāya sañcayo lābhaggayasaggappatto",
  "atk-s0508a2:4520_5": "ahosi. Te katipāheneva sabbaṃ sañcayassa samayaṃ pariggaṇhitvā tattha sāraṃ adisvā",
  "atk-s0508a2:4520_6": "tato nikkhamitvā tattha tattha te te paṇḍitasammate samaṇabrāhmaṇe pañhaṃ pucchanti,",
  "atk-s0508a2:4520_7": "te tehi puṭṭhā neva sampāyanti, aññadatthu teyeva tesaṃ pañhaṃ vissajjenti. Evaṃ",
  "atk-s0508a2:4520_8": "te mokkhaṃ pariyesantā katikaṃ akaṃsu – “amhesu yo paṭhamaṃ amataṃ adhigacchati,",
  "atk-s0508a2:4520_9": "so itarassa ārocetū”ti.",
  "atk-s0508a2:4521_0": "Tena ca samayena amhākaṃ satthari paṭhamābhisambodhiṃ patvā pavattitavaradhammacakke",
  "atk-s0508a2:4521_1": "anupubbena uruvelakassapādike sahassajaṭile dametvā rājagahe viharante ekadivasaṃ",
  "atk-s0508a2:4521_2": "upatisso paribbājako paribbājakārāmaṃ gacchanto āyasmantaṃ assajittheraṃ rājagahe",
  "atk-s0508a2:4521_3": "piṇḍāya carantaṃ disvā “na mayā evarūpo ākappasampanno pabbajito diṭṭhapubbo, santadhammena",
  "atk-s0508a2:4521_4": "nāma ettha bhavitabba”nti sañjātappasādo pañhaṃ pucchituṃ āyasmantaṃ udikkhanto piṭṭhito",
  "atk-s0508a2:4521_5": "piṭṭhito anubandhi. Theropi laddhapiṇḍapāto paribhuñjituṃ patirūpaṃ okāsaṃ gato.",
  "atk-s0508a2:4521_6": "Paribbājako attano paribbājakapīṭhaṃ paññāpetvā adāsi. Bhattakiccapariyosāne cassa",
  "atk-s0508a2:4521_7": "attano kuṇḍikāya udakaṃ adāsi.",
  "atk-s0508a2:4522_0": "Evaṃ so ācariyavattaṃ katvā katabhattakiccena therena saddhiṃ paṭisanthāraṃ katvā",
  "atk-s0508a2:4522_1": "“ko vā te satthā, kassa vā tvaṃ dhammaṃ rocesī”ti pucchi. Thero sammāsambuddhaṃ apadisi.",
  "atk-s0508a2:4522_2": "Puna tena “kiṃvādī panāyasmato satthā”ti puṭṭho “imassa sāsanassa gambhīrataṃ dassessāmī”ti",
  "atk-s0508a2:4522_3": "attano navakabhāvaṃ pavedetvā saṅkhepavasena cassa sāsanadhammaṃ kathento “ye dhammā",
  "atk-s0508a2:4522_4": "hetuppabhavā”ti gāthamāha. Paribbājako paṭhamapadadvayameva sutvā sahassanayasampanne",
  "atk-s0508a2:4522_5": "sotāpattiphale patiṭṭhāsi, itaraṃ padadvayaṃ sotāpannakāle niṭṭhāsi. Gāthāpariyosāne",
  "atk-s0508a2:4522_6": "pana sotāpanno hutvā upari visese appavattente “bhavissati ettha kāraṇa”nti sallakkhetvā",
  "atk-s0508a2:4522_7": "theraṃ āha – “mā, bhante, upari dhammadesanaṃ vaḍḍhayittha, ettakameva hotu, kahaṃ",
  "atk-s0508a2:4522_8": "amhākaṃ satthā vasatī”ti? “Veḷuvane”ti. “Bhante, tumhe purato gacchatha, ahaṃ mayhaṃ",
  "atk-s0508a2:4522_9": "sahāyakassa katapaṭiññaṃ mocetvā taṃ gahetvā āgamissāmī”ti pañcapatiṭṭhitena vanditvā",
  "atk-s0508a2:4522_10": "tikkhattuṃ padakkhiṇaṃ katvā theraṃ uyyojetvā paribbājakārāmaṃ agamāsi.",
  "atk-s0508a2:4523_0": "Kolitaparibbājako taṃ dūratova āgacchantaṃ disvā “mukhavaṇṇo na aññadivasesu viya,",
  "atk-s0508a2:4523_1": "addhānena amataṃ adhigataṃ bhavissatī”ti tenevassa visesādhigamaṃ sambhāvetvā amatādhigamaṃ",
  "atk-s0508a2:4523_2": "pucchi. Sopissa “āmāvuso, amataṃ adhigata”nti paṭijānitvā tameva gāthaṃ abhāsi. Gāthāpariyosāne",
  "atk-s0508a2:4523_3": "kolito sotāpattiphale patiṭṭhahitvā āha – “kahaṃ no satthā”ti? “Veḷuvane”ti. “Tena",
  "atk-s0508a2:4523_4": "hi, āvuso, āyāma, satthāraṃ passissāmā”ti. Upatisso sabbakālampi ācariyapūjakova,",
  "atk-s0508a2:4523_5": "tasmā sañcayassa santikaṃ gantvā satthu guṇe pakāsetvā tampi satthu santikaṃ netukāmo",
  "atk-s0508a2:4523_6": "ahosi. So lābhāsāpakato antevāsikabhāvaṃ anicchanto “na sakkomi cāṭi hutvā udakasiñcanaṃ",
  "atk-s0508a2:4523_7": "hotu”nti paṭikkhipi. Te anekehi kāraṇehi taṃ saññāpetuṃ asakkontā attano ovāde vattamānehi",
  "atk-s0508a2:4523_8": "aḍḍhateyyasatehi antevāsikehi saddhiṃ veḷuvanaṃ agamaṃsu. Satthā te dūratova āgacchante",
  "atk-s0508a2:4523_9": "disvā “etaṃ me sāvakayugaṃ bhavissati aggaṃ bhaddayuga”nti vatvā tesaṃ parisāya cariyavasena",
  "atk-s0508a2:4523_10": "dhammaṃ desetvā arahatte patiṭṭhāpetvā ehibhikkhubhāvena upasampadaṃ adāsi. Yathā",
  "atk-s0508a2:4523_11": "tesaṃ, evaṃ aggasāvakānampi iddhimayapattacīvaraṃ āgatameva. Uparimaggattayakiccaṃ",
  "atk-s0508a2:4523_12": "pana na niṭṭhāti. Kasmā? Sāvakapāramīñāṇassa mahantatāya.",
  "atk-s0508a2:4524_0": "Tesu āyasmā mahāmoggallāno pabbajitadivasato sattame divase magadharaṭṭhe kallavālagāme",
  "atk-s0508a2:4524_1": "samaṇadhammaṃ karonto thinamiddhe okkante satthārā saṃvejito thinamiddhaṃ vinodetvā",
  "atk-s0508a2:4524_2": "dhātukammaṭṭhānaṃ suṇanto eva uparimaggattayaṃ adhigantvā sāvakapāramīñāṇassa matthakaṃ",
  "atk-s0508a2:4524_3": "pāpuṇi. Āyasmā sāriputto pabbajitadivasato aḍḍhamāsaṃ atikkamitvā satthārā saddhiṃ",
  "atk-s0508a2:4524_4": "rājagahe sūkarakhataleṇe viharanto attano bhāgineyyassa dīghanakhaparibbājakassa",
  "atk-s0508a2:4524_5": "vedanāpariggahasuttante desiyamāne desanānusārena ñāṇaṃ pesetvā parassa vaḍḍhitaṃ",
  "atk-s0508a2:4524_6": "bhattaṃ bhuñjanto viya sāvakapāramīñāṇassa matthakaṃ pāpuṇi. Iti dvinnampi aggasāvakānaṃ",
  "atk-s0508a2:4524_7": "satthu samīpe eva sāvakapāramīñāṇaṃ matthakaṃ pattaṃ. Tena vuttaṃ apadāne –",
  "atk-s0508a2:4525": "“Himavantassa avidūre, lambako nāma pabbato;",
  "atk-s0508a2:4526": "Assamo sukato mayhaṃ, paṇṇasālā sumāpitā.",
  "atk-s0508a2:4527": "“Uttānakūlā nadikā, supatitthā manoramā;",
  "atk-s0508a2:4528": "Susuddhapulinākiṇṇā, avidūre mamassamaṃ.",
  "atk-s0508a2:4529": "“Asakkharā apabbhārā, sādu appaṭigandhikā;",
  "atk-s0508a2:4530": "Sandatī nadikā tattha, sobhayantā mamassamaṃ.",
  "atk-s0508a2:4531": "“Kumbhīlā makarā cettha, susumārā ca kacchapā;",
  "atk-s0508a2:4532": "Caranti nadiyā tattha, sobhayantā mamassamaṃ.",
  "atk-s0508a2:4533": "“Pāṭhīnā pāvusā macchā, balajā muñjarohitā;",
  "atk-s0508a2:4534": "Vaggaḷā papatāyantā, sobhayanti mamassamaṃ.",
  "atk-s0508a2:4535": "“Ubho kūlesu nadiyā, pupphino phalino dumā;",
  "atk-s0508a2:4536": "Ubhato abhilambantā, sobhayanti mamassamaṃ.",
  "atk-s0508a2:4537": "“Ambā sālā ca tilakā, pāṭalī sinduvārakā;",
  "atk-s0508a2:4538": "Dibbagandhā sampavanti, pupphitā mama assame.",
  "atk-s0508a2:4539": "“Cammakā saḷalā nīpā, nāgapunnāgaketakā;",
  "atk-s0508a2:4540": "Dibbagandhā sampavanti, pupphitā mama assame.",
  "atk-s0508a2:4541": "“Atimuttā asokā ca, bhaginīmālā ca pupphitā;",
  "atk-s0508a2:4542": "Aṅkolā bimbijālā ca, pupphitā mama assame.",
  "atk-s0508a2:4543": "“Ketakā kandali ceva, godhukā tiṇasūlikā;",
  "atk-s0508a2:4544": "Dibbagandhaṃ sampavantā, sobhayanti mamassamaṃ.",
  "atk-s0508a2:4545": "“Kaṇikārā kaṇṇikā ca, asanā ajjunā bahū;",
  "atk-s0508a2:4546": "Dibbagandhaṃ sampavantā, sobhayanti mamassamaṃ.",
  "atk-s0508a2:4547": "“Punnāgā giripunnāgā, koviḷārā ca pupphitā;",
  "atk-s0508a2:4548": "Dibbagandhaṃ sampavantā, sobhayanti mamassamaṃ.",
  "atk-s0508a2:4549": "“Uddālakā ca kuṭajā, kadambā vakulā bahū;",
  "atk-s0508a2:4550": "Dibbagandhaṃ sampavantā, sobhayanti mamassamaṃ.",
  "atk-s0508a2:4551": "“Āḷakā isimuggā ca, kadalimātuluṅgiyo;",
  "atk-s0508a2:4552": "Gandhodakena saṃvaḍḍhā, phalāni dhārayanti te.",
  "atk-s0508a2:4553": "“Aññe pupphanti padumā, aññe jāyanti kesarī;",
  "atk-s0508a2:4554": "Aññe opupphā padumā, pupphitā taḷāke tadā.",
  "atk-s0508a2:4555": "“Gabbhaṃ gaṇhanti padumā, niddhāvanti muḷāliyo;",
  "atk-s0508a2:4556": "Siṅghāṭipattamākiṇṇā, sobhanti taḷāke tadā.",
  "atk-s0508a2:4557": "“Nayitā ambagandhī ca, uttalī bandhujīvakā;",
  "atk-s0508a2:4558": "Dibbagandhā sampavanti, pupphitā taḷāke tadā.",
  "atk-s0508a2:4559": "“Pāṭhīnā pāvusā macchā, balajā muñjarohitā;",
  "atk-s0508a2:4560": "Saṃgulā maggurā ceva, vasanti taḷāke tadā.",
  "atk-s0508a2:4561": "“Kumbhīlā susumārā ca, tantigāhā ca rakkhasā;",
  "atk-s0508a2:4562": "Oguhā ajagarā ca, vasanti taḷāke tadā.",
  "atk-s0508a2:4563": "“Pārevatā ravihaṃsā, cakkavākā nadīcarā;",
  "atk-s0508a2:4564": "Kokilā sukasāḷikā, upajīvanti taṃ saraṃ.",
  "atk-s0508a2:4565": "“Kukutthakā kuḷīrakā, vane pokkharasātakā;",
  "atk-s0508a2:4566": "Dindibhā suvapotā ca, upajīvanti taṃ saraṃ.",
  "atk-s0508a2:4567": "“Haṃsā koñcā mayūrā ca, kokilā tambacūḷakā;",
  "atk-s0508a2:4568": "Pampakā jīvaṃjīvā ca, upajīvanti taṃ saraṃ.",
  "atk-s0508a2:4569": "“Kosikā poṭṭhasīsā ca, kurarā senakā bahū;",
  "atk-s0508a2:4570": "Mahākāḷā ca sakuṇā, upajīvanti taṃ saraṃ.",
  "atk-s0508a2:4571": "“Pasadā ca varāhā ca, camarā gaṇḍakā bahū;",
  "atk-s0508a2:4572": "Rohiccā sukapotā ca, upajīvanti taṃ saraṃ.",
  "atk-s0508a2:4573": "“Sīhabyagghā ca dīpī ca, acchakokataracchakā;",
  "atk-s0508a2:4574": "Tidhā pabhinnamātaṅgā, upajīvanti taṃ saraṃ.",
  "atk-s0508a2:4575": "“Kinnarā vānarā ceva, athopi vanakammikā;",
  "atk-s0508a2:4576": "Cetā ca luddakā ceva, upajīvanti taṃ saraṃ.",
  "atk-s0508a2:4577": "“Tindukāni piyālāni, madhuke kāsumāriyo;",
  "atk-s0508a2:4578": "Dhuvaṃ phalāni dhārenti, avidūre mamassamaṃ.",
  "atk-s0508a2:4579": "“Kosambā saḷalā nimbā, sāduphalasamāyutā;",
  "atk-s0508a2:4580": "Dhuvaṃ phalāni dhārenti, avidūre mamassamaṃ.",
  "atk-s0508a2:4581": "“Harītakā āmalakā, ambajambuvibhītakā;",
  "atk-s0508a2:4582": "Kolā bhallātakā billā, phalāni dhārayanti te.",
  "atk-s0508a2:4583": "“Āluvā ca kaḷambā ca, biḷālītakkaḷāni ca;",
  "atk-s0508a2:4584": "Jīvakā sutakā ceva, bahukā mama assame.",
  "atk-s0508a2:4585": "“Assamassāvidūramhi, taḷākāsuṃ sunimmitā;",
  "atk-s0508a2:4586": "Acchodakā sītajalā, supatitthā manoramā.",
  "atk-s0508a2:4587": "“Padumuppalasañchannā, puṇḍarīkasamāyutā;",
  "atk-s0508a2:4588": "Mandālakehi sañchannā, dibbagandhopavāyati.",
  "atk-s0508a2:4589": "“Evaṃ sabbaṅgasampanne, pupphite phalite vane;",
  "atk-s0508a2:4590": "Sukate assame ramme, viharāmi ahaṃ tadā.",
  "atk-s0508a2:4591": "“Sīlavā vatasampanno, jhāyī jhānarato sadā;",
  "atk-s0508a2:4592": "Pañcābhiññābalappatto, suruci nāma tāpaso.",
  "atk-s0508a2:4593": "“Catuvīsasahassāni, sissā mayhaṃ upaṭṭhahuṃ;",
  "atk-s0508a2:4594": "Sabbe maṃ brāhmaṇā ete, jātimanto yasassino.",
  "atk-s0508a2:4595": "“Lakkhaṇe itihāse ca, sanighaṇḍusakeṭubhe;",
  "atk-s0508a2:4596": "Padakā veyyākaraṇā, sadhamme pāramiṃ gatā.",
  "atk-s0508a2:4597": "“Uppātesu nimittesu, lakkhaṇesu ca kovidā;",
  "atk-s0508a2:4598": "Pathabyā bhūmantalikkhe, mama sissā susikkhitā.",
  "atk-s0508a2:4599": "“Appicchā nipakā ete, appāhārā alolupā;",
  "atk-s0508a2:4600": "Lābhālābhena santuṭṭhā, parivārenti maṃ sadā.",
  "atk-s0508a2:4601": "“Jhāyī jhānaratā dhīrā, santacittā samāhitā;",
  "atk-s0508a2:4602": "Ākiñcaññaṃ patthayantā, parivārenti maṃ sadā.",
  "atk-s0508a2:4603": "“Abhiññāpāramippattā, pettike gocare ratā;",
  "atk-s0508a2:4604": "Antalikkhacarā dhīrā, parivārenti maṃ sadā.",
  "atk-s0508a2:4605": "“Saṃvutā chasu dvāresu, anejā rakkhitindriyā;",
  "atk-s0508a2:4606": "Asaṃsaṭṭhā ca te dhīrā, mama sissā durāsadā.",
  "atk-s0508a2:4607": "“Pallaṅkena nisajjāya, ṭhānacaṅkamanena ca;",
  "atk-s0508a2:4608": "Vītināmenti te rattiṃ, mama sissā durāsadā.",
  "atk-s0508a2:4609": "“Rajjanīye na rajjanti, dussanīye na dussare;",
  "atk-s0508a2:4610": "Mohanīye na muyhanti, mama sissā durāsadā.",
  "atk-s0508a2:4611": "“Iddhiṃ vīmaṃsamānā te, vattanti niccakālikaṃ;",
  "atk-s0508a2:4612": "Pathaviṃ te pakampenti, sārabbhena durāsadā.",
  "atk-s0508a2:4613": "“Kīḷamānā ca te sissā, kīḷanti jhānakīḷitaṃ.",
  "atk-s0508a2:4614": "Jambuto phalamānenti, mama sissā durāsadā.",
  "atk-s0508a2:4615": "“Aññe gacchanti goyānaṃ, aññe pubbavidehakaṃ;",
  "atk-s0508a2:4616": "Aññe ca uttarakuruṃ, esanāya durāsadā.",
  "atk-s0508a2:4617": "“Purato pesenti khāriṃ, pacchato ca vajanti te;",
  "atk-s0508a2:4618": "Catuvīsasahassehi, chāditaṃ hoti ambaraṃ.",
  "atk-s0508a2:4619": "“Aggipākī anaggī ca, dantodukkhalikāpi ca;",
  "atk-s0508a2:4620": "Asmena koṭṭitā keci, pavattaphalabhojanā.",
  "atk-s0508a2:4621": "“Udakorohaṇā keci, sāyaṃ pāto sucīratā;",
  "atk-s0508a2:4622": "Toyābhisecanakarā, mama sissā durāsadā.",
  "atk-s0508a2:4623": "“Parūḷhakacchanakhalomā, paṅkadantā rajassirā;",
  "atk-s0508a2:4624": "Gandhitā sīlagandhena, mama sissā durāsadā.",
  "atk-s0508a2:4625": "“Pātova sannipatitvā, jaṭilā uggatāpanā;",
  "atk-s0508a2:4626": "Lābhālābhaṃ pakittetvā, gacchanti ambare tadā.",
  "atk-s0508a2:4627": "“Etesaṃ pakkamantānaṃ, mahāsaddo pavattati;",
  "atk-s0508a2:4628": "Ajinacammasaddena, muditā honti devatā.",
  "atk-s0508a2:4629": "“Disodisaṃ pakkamanti, antalikkhacarā isī;",
  "atk-s0508a2:4630": "Sake balenupatthaddhā, te gacchanti yadicchakaṃ.",
  "atk-s0508a2:4631": "“Pathavīkampakā ete, sabbeva nabhacārino;",
  "atk-s0508a2:4632": "Uggatejā duppasahā, sāgarova akhobhiyā.",
  "atk-s0508a2:4633": "“Ṭhānacaṅkamino keci, keci nesajjikā isī;",
  "atk-s0508a2:4634": "Pavattabhojanā keci, mama sissā durāsadā.",
  "atk-s0508a2:4635": "“Mettāvihārino ete, hitesī sabbapāṇinaṃ;",
  "atk-s0508a2:4636": "Anattukkaṃsakā sabbe, na te vambhenti kassaci.",
  "atk-s0508a2:4637": "“Sīharājāvasambhītā, gajarājāva thāmavā;",
  "atk-s0508a2:4638": "Durāsadā byagghāriva, āgacchanti mamantike.",
  "atk-s0508a2:4639": "“Vijjādharā devatā ca, nāgagandhabbarakkhasā;",
  "atk-s0508a2:4640": "Kumbhaṇḍā dānavā garuḷā, upajīvanti taṃ saraṃ.",
  "atk-s0508a2:4641": "“Te jaṭākhāribharitā, ajinuttaravāsanā;",
  "atk-s0508a2:4642": "Antalikkhacarā sabbe, upajīvanti taṃ saraṃ.",
  "atk-s0508a2:4643": "“Sadānucchavikā ete, aññamaññaṃ sagāravā;",
  "atk-s0508a2:4644": "Catubbīsasahassānaṃ, khipitasaddo na vijjati.",
  "atk-s0508a2:4645": "“Pāde pādaṃ nikkhipantā, appasaddā susaṃvutā;",
  "atk-s0508a2:4646": "Upasaṅkamma sabbeva, sirasā vandare mamaṃ.",
  "atk-s0508a2:4647": "“Tehi sissehi parivuto, santehi ca tapassibhi;",
  "atk-s0508a2:4648": "Vasāmi assame tattha, jhāyī jhānarato ahaṃ.",
  "atk-s0508a2:4649": "“Isīnaṃ sīlagandhena, pupphagandhena cūbhayaṃ;",
  "atk-s0508a2:4650": "Phalīnaṃ phalagandhena, gandhito hoti assamo.",
  "atk-s0508a2:4651": "“Rattindivaṃ na jānāmi, arati me na vijjati;",
  "atk-s0508a2:4652": "Sake sisse ovadanto, bhiyyo hāsaṃ labhāmahaṃ.",
  "atk-s0508a2:4653": "“Pupphānaṃ pupphamānānaṃ, phalānañca vipaccataṃ;",
  "atk-s0508a2:4654": "Dibbagandhā pavāyanti, sobhayantā mamassamaṃ.",
  "atk-s0508a2:4655": "“Samādhimhā vuṭṭhahitvā, atāpī nipako ahaṃ;",
  "atk-s0508a2:4656": "Khāribhāraṃ gahetvāna, vanaṃ ajjhogahiṃ ahaṃ.",
  "atk-s0508a2:4657": "“Uppāte supine cāpi, lakkhaṇesu susikkhito;",
  "atk-s0508a2:4658": "Pavattamānaṃ mantapadaṃ, dhārayāmi ahaṃ tadā.",
  "atk-s0508a2:4659": "“Anomadassī bhagavā, lokajeṭṭho narāsabho;",
  "atk-s0508a2:4660": "Vivekakāmo sambuddho, himavantamupāgami.",
  "atk-s0508a2:4661": "“Ajjhogāhetvā himavantaṃ, aggo kāruṇiko muni;",
  "atk-s0508a2:4662": "Pallaṅkaṃ ābhujitvāna, nisīdi purisuttamo.",
  "atk-s0508a2:4663": "“Tamaddasāhaṃ sambuddhaṃ, sappabhāsaṃ manoramaṃ;",
  "atk-s0508a2:4664": "Indīvaraṃva jalitaṃ, ādittaṃva hutāsanaṃ.",
  "atk-s0508a2:4665": "“Jalantaṃ dīparukkhaṃva, vijjutaṃ gagane yathā;",
  "atk-s0508a2:4666": "Suphullaṃ sālarājaṃva, addasaṃ lokanāyakaṃ.",
  "atk-s0508a2:4667": "“Ayaṃ nāgo mahāvīro, dukkhassantakaro muni;",
  "atk-s0508a2:4668": "Imaṃ dassanamāgamma, sabbadukkhā pamuccare.",
  "atk-s0508a2:4669": "“Disvānāhaṃ devadevaṃ, lakkhaṇaṃ upadhārayiṃ;",
  "atk-s0508a2:4670": "Buddho nu kho na vā buddho, handa passāmi cakkhumaṃ.",
  "atk-s0508a2:4671": "“Sahassārāni cakkāni, dissanti caraṇuttame;",
  "atk-s0508a2:4672": "Lakkhaṇānissa disvāna, niṭṭhaṃ gacche tathāgate.",
  "atk-s0508a2:4673": "“Sammajjaniṃ gahetvāna, sammajjitvānahaṃ tadā;",
  "atk-s0508a2:4674": "Atha pupphe samānetvā, buddhaseṭṭhaṃ apūjayiṃ.",
  "atk-s0508a2:4675": "“Pūjayitvāna sambuddhaṃ, oghatiṇṇamanāsavaṃ;",
  "atk-s0508a2:4676": "Ekaṃsaṃ ajinaṃ katvā, namassiṃ lokanāyakaṃ.",
  "atk-s0508a2:4677": "“Yena ñāṇena sambuddho, viharati anāsavo;",
  "atk-s0508a2:4678": "Taṃ ñāṇaṃ kittayissāmi, suṇātha mama bhāsato.",
  "atk-s0508a2:4679": "“Samuddharasimaṃ lokaṃ, sayambhū amitodaya;",
  "atk-s0508a2:4680": "Tava dassanamāgamma, kaṅkhāsotaṃ taranti te.",
  "atk-s0508a2:4681": "“Tuvaṃ satthā ca ketu ca, dhajo yūpo ca pāṇinaṃ;",
  "atk-s0508a2:4682": "Parāyaṇo patiṭṭhā ca, dīpo ca dvipaduttamo.",
  "atk-s0508a2:4683": "“Sakkā samudde udakaṃ, pametuṃ āḷhakena vā;",
  "atk-s0508a2:4684": "Na tveva tava sabbaññu, ñāṇaṃ sakkā pametave.",
  "atk-s0508a2:4685": "“Dhāretuṃ pathaviṃ sakkā, ṭhapetvā tulamaṇḍale;",
  "atk-s0508a2:4686": "Na tveva tava sabbaññu, ñāṇaṃ sakkā dharetave.",
  "atk-s0508a2:4687": "“Ākāso minituṃ sakkā, rajjuyā aṅgulena vā;",
  "atk-s0508a2:4688": "Na tveva tava sabbaññu, ñāṇaṃ sakkā pametave.",
  "atk-s0508a2:4689": "“Mahāsamudde udakaṃ, pathaviñcākhilañjahe;",
  "atk-s0508a2:4690": "Buddhañāṇaṃ upādāya, upamāto na yujjare.",
  "atk-s0508a2:4691": "“Sadevakassa lokassa, cittaṃ yesaṃ pavattati;",
  "atk-s0508a2:4692": "Antojālīkatā ete, tava ñāṇamhi cakkhuma.",
  "atk-s0508a2:4693": "“Yena ñāṇena pattosi, kevalaṃ bodhimuttamaṃ;",
  "atk-s0508a2:4694": "Tena ñāṇena sabbaññu, maddasī paratitthiye.",
  "atk-s0508a2:4695": "“Imā gāthā thavitvāna, suruci nāma tāpaso;",
  "atk-s0508a2:4696": "Ajinaṃ pattharitvāna, pathaviyaṃ nisīdi so.",
  "atk-s0508a2:4697": "“Cullāsītisahassāni, ajjhogāḷho mahaṇṇave;",
  "atk-s0508a2:4698": "Accuggato tāvadeva, girirājā pavuccati.",
  "atk-s0508a2:4699": "“Tāva accuggato neru, āyato vitthato ca so;",
  "atk-s0508a2:4700": "Cuṇṇito aṇubhedena, koṭisatasahassaso.",
  "atk-s0508a2:4701": "“Lakkhe ṭhapiyamānamhi, parikkhayamagacchatha;",
  "atk-s0508a2:4702": "Na tveva tava sabbaññu, ñāṇaṃ sakkā pametave.",
  "atk-s0508a2:4703": "“Sukhumacchikena jālena, udakaṃ yo parikkhipe;",
  "atk-s0508a2:4704": "Ye keci udake pāṇā, antojālīkatā siyuṃ.",
  "atk-s0508a2:4705": "“Tatheva hi mahāvīra, ye keci puthutitthiyā;",
  "atk-s0508a2:4706": "Diṭṭhigahanapakkhandā, parāmāsena mohitā.",
  "atk-s0508a2:4707": "“Tava suddhena ñāṇena, anāvaraṇadassinā;",
  "atk-s0508a2:4708": "Antojālīkatā ete, ñāṇaṃ te nātivattare.",
  "atk-s0508a2:4709": "“Bhagavā tamhi samaye, anomadassī mahāyaso;",
  "atk-s0508a2:4710": "Vuṭṭhahitvā samādhimhā, disaṃ olokayī jino.",
  "atk-s0508a2:4711": "“Anomadassimunino, nisabho nāma sāvako;",
  "atk-s0508a2:4712": "Parivuto satasahassehi, santacittehi tādibhi.",
  "atk-s0508a2:4713": "“Khīṇāsavehi suddhehi, chaḷabhiññehi jhāyibhi;",
  "atk-s0508a2:4714": "Cittamaññāya buddhassa, upesi lokanāyakaṃ.",
  "atk-s0508a2:4715": "“Antalikkhe ṭhitā tattha, padakkhiṇamakaṃsu te;",
  "atk-s0508a2:4716": "Namassantā pañjalikā, otaruṃ buddhasantike.",
  "atk-s0508a2:4717": "“Anomadassī bhagavā, lokajeṭṭho narāsabho;",
  "atk-s0508a2:4718": "Bhikkhusaṅghe nisīditvā, sitaṃ pātukarī jino.",
  "atk-s0508a2:4719": "“Varuṇo nāmupaṭṭhāko, anomadassissa satthuno;",
  "atk-s0508a2:4720": "Ekaṃsaṃ cīvaraṃ katvā, apucchi lokanāyakaṃ.",
  "atk-s0508a2:4721": "“Ko nu kho bhagavā hetu, sitakammassa satthuno;",
  "atk-s0508a2:4722": "Na hi buddhā ahetūhi, sitaṃ pātukaronti te.",
  "atk-s0508a2:4723": "“Anomadassī bhagavā, lokajeṭṭho narāsabho;",
  "atk-s0508a2:4724": "Bhikkhumajjhe nisīditvā, imaṃ gāthaṃ abhāsatha.",
  "atk-s0508a2:4725": "“Yo maṃ pupphena pūjesi, ñāṇañcāpi anutthavi;",
  "atk-s0508a2:4726": "Tamahaṃ kittayissāmi, suṇotha mama bhāsato.",
  "atk-s0508a2:4727": "“Buddhassa giramaññāya, sabbe devā samāgatā;",
  "atk-s0508a2:4728": "Saddhammaṃ sotukāmā te, sambuddhamupasaṅkamuṃ.",
  "atk-s0508a2:4729": "“Dasasu lokadhātūsu, devakāyā mahiddhikā;",
  "atk-s0508a2:4730": "Saddhammaṃ sotukāmā te, sambuddhamupasaṅkamuṃ.",
  "atk-s0508a2:4731": "“Hatthī assā rathā pattī, senā ca caturaṅginī;",
  "atk-s0508a2:4732": "Parivāressantimaṃ niccaṃ, buddhapūjāyidaṃ phalaṃ.",
  "atk-s0508a2:4733": "“Saṭṭhitūriyasahassāni, bheriyo samalaṅkatā;",
  "atk-s0508a2:4734": "Upaṭṭhissantimaṃ niccaṃ, buddhapūjāyidaṃ phalaṃ.",
  "atk-s0508a2:4735": "“Soḷasitthisahassāni, nāriyo samalaṅkatā;",
  "atk-s0508a2:4736": "Vicittavatthābharaṇā, āmuttamaṇikuṇḍalā.",
  "atk-s0508a2:4737": "“Aḷārapamhā hasulā, susaññā tanumajjhimā;",
  "atk-s0508a2:4738": "Parivāressantimaṃ niccaṃ, buddhapūjāyidaṃ phalaṃ.",
  "atk-s0508a2:4739": "“Kappasatasahassāni, devaloke ramissati;",
  "atk-s0508a2:4740": "Sahassakkhattuṃ cakkavattī, rājā raṭṭhe bhavissati.",
  "atk-s0508a2:4741": "“Sahassakkhattuṃ devindo, devarajjaṃ karissati;",
  "atk-s0508a2:4742": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a2:4743": "“Pacchime bhavasampatte, manussattaṃ gamissati;",
  "atk-s0508a2:4744": "Brāhmaṇī sāriyā nāma, dhārayissati kucchinā.",
  "atk-s0508a2:4745": "“Mātuyā nāmagottena, paññāyissatiyaṃ naro;",
  "atk-s0508a2:4746": "Sāriputtoti nāmena, tikkhapañño bhavissati.",
  "atk-s0508a2:4747": "“Asītikoṭī chaḍḍetvā, pabbajissatikiñcano;",
  "atk-s0508a2:4748": "Gavesanto santipadaṃ, carissati mahiṃ imaṃ.",
  "atk-s0508a2:4749": "“Aparimeyye ito kappe, okkākakulasambhavo;",
  "atk-s0508a2:4750": "Gotamo nāma gottena, satthā loke bhavissati.",
  "atk-s0508a2:4751": "“Tassa dhammesu dāyādo, oraso dhammanimmito;",
  "atk-s0508a2:4752": "Sāriputtoti nāmena, hessati aggasāvako.",
  "atk-s0508a2:4753": "“Ayaṃ bhāgīrathī gaṅgā, himavantā pabhāvitā;",
  "atk-s0508a2:4754": "Mahāsamuddamappeti, tappayantī mahodadhiṃ.",
  "atk-s0508a2:4755": "“Tathevāyaṃ sāriputto, sake tīsu visārado;",
  "atk-s0508a2:4756": "Paññāya pāramiṃ gantvā, tappayissati pāṇine.",
  "atk-s0508a2:4757": "“Himavantamupādāya, sāgarañca mahodadhiṃ;",
  "atk-s0508a2:4758": "Etthantare yaṃ pulinaṃ, gaṇanāto asaṅkhiyaṃ.",
  "atk-s0508a2:4759": "“Tampi sakkā asesena, saṅkhātuṃ gaṇanā yathā;",
  "atk-s0508a2:4760": "Na tveva sāriputtassa, paññāyanto bhavissati.",
  "atk-s0508a2:4761": "“Lakkhe ṭhapiyamānamhi, khīye gaṅgāya vālukā;",
  "atk-s0508a2:4762": "Na tveva sāriputtassa, paññāyanto bhavissati.",
  "atk-s0508a2:4763": "“Mahāsamudde ūmiyo, gaṇanāto asaṅkhiyā;",
  "atk-s0508a2:4764": "Tatheva sāriputtassa, paññāyanto na hessati.",
  "atk-s0508a2:4765": "“Ārādhayitvā sambuddhaṃ, gotamaṃ sakyapuṅgavaṃ;",
  "atk-s0508a2:4766": "Paññāya pāramiṃ gantvā, hessati aggasāvako.",
  "atk-s0508a2:4767": "“Pavattitaṃ dhammacakkaṃ, sakyaputtena tādinā;",
  "atk-s0508a2:4768": "Anuvattessati sammā, vassento dhammavuṭṭhiyo.",
  "atk-s0508a2:4769": "“Sabbametaṃ abhiññāya, gotamo sakyapuṅgavo;",
  "atk-s0508a2:4770": "Bhikkhusaṅghe nisīditvā, aggaṭṭhāne ṭhapessati.",
  "atk-s0508a2:4771": "“Aho me sukataṃ kammaṃ, anomadassissa satthuno;",
  "atk-s0508a2:4772": "Yassāhaṃ kāraṃ katvāna, sabbattha pāramiṃ gato.",
  "atk-s0508a2:4773": "“Aparimeyye kataṃ kammaṃ, phalaṃ dasseti me idha;",
  "atk-s0508a2:4774": "Sumutto saravegova, kilese jhāpayiṃ ahaṃ.",
  "atk-s0508a2:4775": "“Asaṅkhataṃ gavesanto, nibbānaṃ acalaṃ padaṃ;",
  "atk-s0508a2:4776": "Vicinaṃ titthiye sabbe, esāhaṃ saṃsariṃ bhave.",
  "atk-s0508a2:4777": "“Yathāpi byādhito poso, pariyeseyya osadhaṃ;",
  "atk-s0508a2:4778": "Vicineyya vanaṃ sabbaṃ, byādhito parimuttiyā.",
  "atk-s0508a2:4779": "“Asaṅkhataṃ gavesanto, nibbānaṃ amataṃ padaṃ;",
  "atk-s0508a2:4780": "Abbokiṇṇaṃ pañcasataṃ, pabbajiṃ isipabbajaṃ.",
  "atk-s0508a2:4781": "“Jaṭābhārena bharito, ajinuttaranivāsano;",
  "atk-s0508a2:4782": "Abhiññāpāramiṃ gantvā, brahmalokaṃ agacchihaṃ.",
  "atk-s0508a2:4783": "“Natthi bāhirake suddhi, ṭhapetvā jinasāsanaṃ;",
  "atk-s0508a2:4784": "Ye keci buddhimā sattā, sujjhanti jinasāsane.",
  "atk-s0508a2:4785": "“Attakāramayaṃ etaṃ, nayidaṃ itihītihaṃ;",
  "atk-s0508a2:4786": "Asaṅkhataṃ gavesanto, kutitthe sañcariṃ ahaṃ.",
  "atk-s0508a2:4787": "“Yathā sāratthiko poso, kadaliṃ chetvāna phālaye;",
  "atk-s0508a2:4788": "Na tattha sāraṃ vindeyya, sārena rittako hi so.",
  "atk-s0508a2:4789": "“Tatheva titthiyā loke, nānādiṭṭhī bahujjanā.",
  "atk-s0508a2:4790": "Asaṅkhatena rittāse, sārena kadalī yathā.",
  "atk-s0508a2:4791": "“Pacchime bhavasampatte, brahmabandhu ahosahaṃ;",
  "atk-s0508a2:4792": "Mahābhogaṃ chaḍḍetvāna, pabbajiṃ anagāriyaṃ.",
  "atk-s0508a2:4793": "“Ajjhāyako mantadharo, tiṇṇaṃ vedāna pāragū;",
  "atk-s0508a2:4794": "Brāhmaṇo sañcayo nāma, tassa mūle vasāmahaṃ.",
  "atk-s0508a2:4795": "“Sāvako te mahāvīra, assaji nāma brāhmaṇo;",
  "atk-s0508a2:4796": "Durāsado uggatejo, piṇḍāya caratī tadā.",
  "atk-s0508a2:4797": "“Tamaddasāsiṃ sappaññaṃ, muniṃ mone samāhitaṃ;",
  "atk-s0508a2:4798": "Santacittaṃ mahānāgaṃ, suphullaṃ padumaṃ yathā.",
  "atk-s0508a2:4799": "“Disvā me cittamuppajji, sudantaṃ suddhamānasaṃ;",
  "atk-s0508a2:4800": "Usabhaṃ pavaraṃ vīraṃ, arahāyaṃ bhavissati.",
  "atk-s0508a2:4801": "“Pāsādiko iriyati, abhirūpo susaṃvuto;",
  "atk-s0508a2:4802": "Uttame damathe danto, amatadassī bhavissati.",
  "atk-s0508a2:4803": "“Yaṃnūnāhaṃ uttamatthaṃ, puccheyyaṃ tuṭṭhamānasaṃ;",
  "atk-s0508a2:4804": "So me puṭṭho kathessati, paṭipucchāmahaṃ tadā.",
  "atk-s0508a2:4805": "“Piṇḍapātaṃ carantassa, pacchato agamāsahaṃ;",
  "atk-s0508a2:4806": "Okāsaṃ paṭimānento, pucchituṃ amataṃ padaṃ.",
  "atk-s0508a2:4807": "“Vīthintare anuppattaṃ, upagantvāna pucchahaṃ;",
  "atk-s0508a2:4808": "Kathaṃ gottosi tvaṃ vīra, kassa sissosi mārisa.",
  "atk-s0508a2:4809": "“So me puṭṭho viyākāsi, asambhītova kesarī;",
  "atk-s0508a2:4810": "Buddho loke samuppanno, tassa sissomhi āvuso.",
  "atk-s0508a2:4811": "“Kīdisaṃ te mahāvīra, anujāto mahāyaso;",
  "atk-s0508a2:4812": "Buddhassa sāsanaṃ dhammaṃ, sādhu me kathayassu bho.",
  "atk-s0508a2:4813": "“So me puṭṭho kathī sabbaṃ, gambhīraṃ nipuṇaṃ padaṃ;",
  "atk-s0508a2:4814": "Taṇhāsallassa hantāraṃ, sabbadukkhāpanūdanaṃ.",
  "atk-s0508a2:4815": "“Ye dhammā hetuppabhavā, tesaṃ hetuṃ tathāgato āha;",
  "atk-s0508a2:4816": "Tesañca yo nirodho, evaṃvādī mahāsamaṇo.",
  "atk-s0508a2:4817": "“Sohaṃ vissajjite pañhe, paṭhamaṃ phalamajjhagaṃ;",
  "atk-s0508a2:4818": "Virajo vimalo āsiṃ, sutvāna jinasāsanaṃ.",
  "atk-s0508a2:4819": "“Sutvāna munino vākyaṃ, passitvā dhammamuttamaṃ;",
  "atk-s0508a2:4820": "Pariyogāḷhasaddhammo, imaṃ gāthamabhāsahaṃ.",
  "atk-s0508a2:4821": "“Eseva dhammo yadi tāvadeva, paccabyatha padamasokaṃ;",
  "atk-s0508a2:4822": "Adiṭṭhaṃ abbhatītaṃ, bahukehi kappanahutehi.",
  "atk-s0508a2:4823": "“Yvāhaṃ dhammaṃ gavesanto, kutitthe sañcariṃ ahaṃ;",
  "atk-s0508a2:4824": "So me attho anuppatto, kālo me nappamajjituṃ.",
  "atk-s0508a2:4825": "“Tositohaṃ assajinā, patvāna acalaṃ padaṃ;",
  "atk-s0508a2:4826": "Sahāyakaṃ gavesanto, assamaṃ agamāsahaṃ.",
  "atk-s0508a2:4827": "“Dūratova mamaṃ disvā, sahāyo me susikkhito;",
  "atk-s0508a2:4828": "Iriyāpathasampanno, idaṃ vacanamabravi.",
  "atk-s0508a2:4829": "“Pasannamukhanettosi, munibhāvova dissati;",
  "atk-s0508a2:4830": "Amatādhigato kacci, nibbānamaccutaṃ padaṃ.",
  "atk-s0508a2:4831": "“Subhānurūpo āyāsi, āneñjakārito viya;",
  "atk-s0508a2:4832": "Dantova dantadamatho, upasantosi brāhmaṇa.",
  "atk-s0508a2:4833": "“Amataṃ mayādhigataṃ, sokasallāpanūdanaṃ;",
  "atk-s0508a2:4834": "Tvampi taṃ adhigacchesi, gacchāma buddhasantikaṃ.",
  "atk-s0508a2:4835": "“Sādhūti so paṭissutvā, sahāyo me susikkhito;",
  "atk-s0508a2:4836": "Hatthena hatthaṃ gaṇhitvā, upagamma tavantikaṃ.",
  "atk-s0508a2:4837": "“Ubhopi pabbajissāma, sakyaputta tavantike;",
  "atk-s0508a2:4838": "Tava sāsanamāgamma, viharāma anāsavā.",
  "atk-s0508a2:4839": "“Kolito iddhiyā seṭṭho, ahaṃ paññāya pārago;",
  "atk-s0508a2:4840": "Ubhova ekato hutvā, sāsanaṃ sobhayāmase.",
  "atk-s0508a2:4841": "“Apariyositasaṅkappo, kutitthe sañcariṃ ahaṃ;",
  "atk-s0508a2:4842": "Tava dassanamāgamma, saṅkappo pūrito mama.",
  "atk-s0508a2:4843": "“Pathaviyaṃ patiṭṭhāya, pupphanti samaye dumā;",
  "atk-s0508a2:4844": "Dibbagandhā sampavanti, tosenti sabbapāṇinaṃ.",
  "atk-s0508a2:4845": "“Tathevāhaṃ mahāvīra, sakyaputta mahāyasa;",
  "atk-s0508a2:4846": "Sāsane te patiṭṭhāya, samayesāmi pupphituṃ.",
  "atk-s0508a2:4847": "“Vimuttipupphaṃ esanto, bhavasaṃsāramocanaṃ;",
  "atk-s0508a2:4848": "Vimuttipupphalābhena, tosemi sabbapāṇinaṃ.",
  "atk-s0508a2:4849": "“Yāvatā buddhakhettamhi, ṭhapetvāna mahāmuniṃ;",
  "atk-s0508a2:4850": "Paññāya sadiso natthi, tava puttassa cakkhuma.",
  "atk-s0508a2:4851": "“Suvinītā ca te sissā, parisā casusikkhitā;",
  "atk-s0508a2:4852": "Uttame damathe dantā, parivārenti taṃ sadā.",
  "atk-s0508a2:4853": "“Jhāyī jhānaratā dhīrā, santacittā samāhitā;",
  "atk-s0508a2:4854": "Munī moneyyasampannā, parivārenti taṃ sadā.",
  "atk-s0508a2:4855": "“Appicchā nipakā dhīrā, appāhārā alolupā;",
  "atk-s0508a2:4856": "Lābhālābhena santuṭṭhā, parivārenti taṃ sadā.",
  "atk-s0508a2:4857": "“Āraññikā dhutaratā, jhāyino lūkhacīvarā;",
  "atk-s0508a2:4858": "Vivekābhiratā dhīrā, parivārenti taṃ sadā.",
  "atk-s0508a2:4859": "“Paṭipannā phalaṭṭhā ca, sekhā phalasamaṅgino;",
  "atk-s0508a2:4860": "Āsīsakā uttamatthaṃ, parivārenti taṃ sadā.",
  "atk-s0508a2:4861": "“Sotāpannā ca vimalā, sakadāgāmino ca ye;",
  "atk-s0508a2:4862": "Anāgāmī ca arahā, parivārenti taṃ sadā.",
  "atk-s0508a2:4863": "“Satipaṭṭhānakusalā, bojjhaṅgabhāvanāratā;",
  "atk-s0508a2:4864": "Sāvakā te bahū sabbe, parivārenti taṃ sadā.",
  "atk-s0508a2:4865": "“Iddhipādesu kusalā, samādhibhāvanāratā;",
  "atk-s0508a2:4866": "Sammappadhānānuyuttā, parivārenti taṃ sadā.",
  "atk-s0508a2:4867": "“Tevijjā chaḷabhiññā ca, iddhiyā pāramiṃ gatā;",
  "atk-s0508a2:4868": "Paññāya pāramiṃ pattā, parivārenti taṃ sadā.",
  "atk-s0508a2:4869": "“Edisā te mahāvīra, tava sissā susikkhitā;",
  "atk-s0508a2:4870": "Durāsadā uggatejā, parivārenti taṃ sadā.",
  "atk-s0508a2:4871": "“Tehi sissehi parivuto, saññatehi tapassibhi;",
  "atk-s0508a2:4872": "Migarājāvasambhīto, uḷurājāva sobhasi.",
  "atk-s0508a2:4873": "“Pathaviyaṃ patiṭṭhāya, ruhanti dharaṇīruhā;",
  "atk-s0508a2:4874": "Vepullataṃ pāpuṇanti, phalañca dassayanti te.",
  "atk-s0508a2:4875": "“Pathavīsadiso tvaṃsi, sakyaputta mahāyasa;",
  "atk-s0508a2:4876": "Sāsane te patiṭṭhāya, labhanti amataṃ phalaṃ.",
  "atk-s0508a2:4877": "“Sindhu sarassatī ceva, nandiyo candabhāgikā;",
  "atk-s0508a2:4878": "Gaṅgā ca yamunā ceva, sarabhū ca atho mahī.",
  "atk-s0508a2:4879": "“Etāsaṃ sandamānānaṃ, sāgarova sampaṭicchati;",
  "atk-s0508a2:4880": "Jahanti purimaṃ nāmaṃ, sāgaroteva ñāyati.",
  "atk-s0508a2:4881": "“Tathevime catubbaṇṇā, pabbajitvā tavantike;",
  "atk-s0508a2:4882": "Jahanti purimaṃ nāmaṃ, buddhaputtāti ñāyare.",
  "atk-s0508a2:4883": "“Yathāpi cando vimalo, gacchaṃ ākāsadhātuyā;",
  "atk-s0508a2:4884": "Sabbe tāragaṇe loke, ābhāya atirocati.",
  "atk-s0508a2:4885": "“Tatheva tvaṃ mahāvīra, parivuto devamānuse;",
  "atk-s0508a2:4886": "Ete sabbe atikkamma, jalasi sabbadā tuvaṃ.",
  "atk-s0508a2:4887": "“Gambhīre uṭṭhitā ūmī, na velamativattare;",
  "atk-s0508a2:4888": "Sabbā velaṃva phusanti, sañcuṇṇā vikiranti tā.",
  "atk-s0508a2:4889": "“Tatheva titthiyā loke, nānādiṭṭhī bahujjanā;",
  "atk-s0508a2:4890": "Dhammaṃ vāditukāmā te, nātivattanti taṃ muniṃ.",
  "atk-s0508a2:4891": "“Sace ca taṃ pāpuṇanti, paṭivādehi cakkhuma;",
  "atk-s0508a2:4892": "Tavantikaṃ upagantvā, sañcuṇṇāva bhavanti te.",
  "atk-s0508a2:4893": "“Yathāpi udake jātā, kumudā mandālakā bahū;",
  "atk-s0508a2:4894": "Upalimpanti toyena, kaddamakalalena ca.",
  "atk-s0508a2:4895": "“Tatheva bahukā sattā, loke jātā virūhare;",
  "atk-s0508a2:4896": "Aṭṭitā rāgadosena, kaddame kumudaṃ yathā.",
  "atk-s0508a2:4897": "“Yathāpi padumaṃ jalajaṃ, jalamajjhe virūhati;",
  "atk-s0508a2:4898": "Na so limpati toyena, parisuddho hi kesarī.",
  "atk-s0508a2:4899": "“Tatheva tvaṃ mahāvīra, loke jāto mahāmuni;",
  "atk-s0508a2:4900": "Nopalimpasi lokena, toyena padumaṃ yathā.",
  "atk-s0508a2:4901": "“Yathāpi rammake māse, bahū pupphanti vārijā;",
  "atk-s0508a2:4902": "Nātikkamanti taṃ māsaṃ, samayo pupphanāya so.",
  "atk-s0508a2:4903": "“Tatheva tvaṃ mahāvīra, pupphito te vimuttiyā;",
  "atk-s0508a2:4904": "Sāsanaṃ nātivattanti, padumaṃ vārijaṃ yathā.",
  "atk-s0508a2:4905": "“Supupphito sālarājā, dibbagandhaṃ pavāyati;",
  "atk-s0508a2:4906": "Aññasālehi parivuto, sālarājāva sobhati.",
  "atk-s0508a2:4907": "“Tatheva tvaṃ mahāvīra, buddhañāṇena pupphito;",
  "atk-s0508a2:4908": "Bhikkhusaṅghaparivuto, sālarājāva sobhasi.",
  "atk-s0508a2:4909": "“Yathāpi selo himavā, osadho sabbapāṇinaṃ;",
  "atk-s0508a2:4910": "Nāgānaṃ asurānañca, devatānañca ālayo.",
  "atk-s0508a2:4911": "“Tatheva tvaṃ mahāvīra, osadho viya pāṇinaṃ;",
  "atk-s0508a2:4912": "Tevijjā chaḷabhiññā ca, iddhiyā pāramiṃ gatā.",
  "atk-s0508a2:4913": "“Anusiṭṭhā mahāvīra, tayā kāruṇikena te;",
  "atk-s0508a2:4914": "Ramanti dhammaratiyā, vasanti tava sāsane.",
  "atk-s0508a2:4915": "“Migarājā yathā sīho, abhinikkhamma āsayā;",
  "atk-s0508a2:4916": "Catuddisānuviloketvā, tikkhattuṃ abhinādati.",
  "atk-s0508a2:4917": "“Sabbe migā uttasanti, migarājassa gajjato;",
  "atk-s0508a2:4918": "Tathā hi jātimā eso, pasū tāseti sabbadā.",
  "atk-s0508a2:4919": "“Gajjato te mahāvīra, vasudhā sampakampati;",
  "atk-s0508a2:4920": "Bodhaneyyāvabujjhanti, tasanti mārakāyikā.",
  "atk-s0508a2:4921": "“Tasanti titthiyā sabbe, nadato te mahāmuni;",
  "atk-s0508a2:4922": "Kākā senāva vibbhantā, migaraññā yathā migā.",
  "atk-s0508a2:4923": "“Ye keci gaṇino loke, satthāroti pavuccare;",
  "atk-s0508a2:4924": "Paramparāgataṃ dhammaṃ, desenti parisāya te.",
  "atk-s0508a2:4925": "“Na hevaṃ tvaṃ mahāvīra, dhammaṃ desesi pāṇinaṃ;",
  "atk-s0508a2:4926": "Sāmaṃ saccāni bujjhitvā, kevalaṃ bodhipakkhiyaṃ.",
  "atk-s0508a2:4927": "“Āsayānusayaṃ ñatvā; indriyānaṃ balābalaṃ;",
  "atk-s0508a2:4928": "Bhabbābhabbe viditvāna, mahāmeghova gajjasi.",
  "atk-s0508a2:4929": "“Cakkavāḷapariyantā, nisinnā parisā bhave;",
  "atk-s0508a2:4930": "Nānādiṭṭhī vicinantaṃ, vimaticchedanāya taṃ.",
  "atk-s0508a2:4931": "“Sabbesaṃ cittamaññāya, opammakusalo muni;",
  "atk-s0508a2:4932": "Ekaṃ pañhaṃ kathentova, vimatiṃ chindasi pāṇinaṃ.",
  "atk-s0508a2:4933": "“Upatissasadiseheva, vasudhā pūritā bhave;",
  "atk-s0508a2:4934": "Sabbeva te pañjalikā, kittayuṃ lokanāyakaṃ.",
  "atk-s0508a2:4935": "“Kappaṃ vā te kittayantā, nānāvaṇṇehi kittayuṃ;",
  "atk-s0508a2:4936": "Parimetuṃ na sakkeyyuṃ, appameyyo tathāgato.",
  "atk-s0508a2:4937": "“Yathā sakena thāmena, kittito hi mayā jino;",
  "atk-s0508a2:4938": "Kappakoṭīpi kittentā, evameva pakittayuṃ.",
  "atk-s0508a2:4939": "“Sace hi koci devo vā, manusso vā susikkhito;",
  "atk-s0508a2:4940": "Pametuṃ parikappeyya, vighātaṃva labheyya so.",
  "atk-s0508a2:4941": "“Sāsane te patiṭṭhāya, sakyaputta mahāyasa;",
  "atk-s0508a2:4942": "Paññāya pāramiṃ gantvā, viharāmi anāsavo.",
  "atk-s0508a2:4943": "“Titthiye sampamaddāmi, vattemi jinasāsanaṃ;",
  "atk-s0508a2:4944": "Dhammasenāpati ajja, sakyaputtassa sāsane.",
  "atk-s0508a2:4945": "“Aparimeyye kataṃ kammaṃ, phalaṃ dassesi me idha;",
  "atk-s0508a2:4946": "Sukhitto saravegova, kilese jhāpayī mama.",
  "atk-s0508a2:4947": "“Yo koci manujo bhāraṃ, dhāreyya matthake sadā;",
  "atk-s0508a2:4948": "Bhārena dukkhito assa, bhārehi bharito tathā.",
  "atk-s0508a2:4949": "“Ḍayhamāno tīhaggīhi, bhavesu saṃsariṃ ahaṃ;",
  "atk-s0508a2:4950": "Bharito bhavabhārena, giriṃ uccārito yathā.",
  "atk-s0508a2:4951": "“Oropito ca me bhāro, bhavā ugghāṭitā mayā;",
  "atk-s0508a2:4952": "Karaṇīyaṃ kataṃ sabbaṃ, sakyaputtassa sāsane.",
  "atk-s0508a2:4953": "“Yāvatā buddhakhettamhi, ṭhapetvā sakyapuṅgavaṃ;",
  "atk-s0508a2:4954": "Ahaṃ aggomhi paññāya, sadiso me na vijjati.",
  "atk-s0508a2:4955": "“Samādhimhi sukusalo, iddhiyā pāramiṃ gato;",
  "atk-s0508a2:4956": "Icchamāno cahaṃ ajja, sahassaṃ abhinimmine.",
  "atk-s0508a2:4957": "“Anupubbavihārassa, vasībhūto mahāmuni;",
  "atk-s0508a2:4958": "Kathesi sāsanaṃ mayhaṃ, nirodho sayanaṃ mama.",
  "atk-s0508a2:4959": "“Dibbacakkhu visuddhaṃ me, samādhikusalo ahaṃ;",
  "atk-s0508a2:4960": "Sammappadhānānuyutto, bojjhaṅgabhāvanārato.",
  "atk-s0508a2:4961": "“Sāvakena hi pattabbaṃ, sabbameva kataṃ mayā;",
  "atk-s0508a2:4962": "Lokanāthaṃ ṭhapetvāna, sadiso me na vijjati.",
  "atk-s0508a2:4963": "“Samāpattīnaṃ kusalo, jhānavimokkhāna khippapaṭilābhī;",
  "atk-s0508a2:4964": "Bojjhaṅgabhāvanārato, sāvakaguṇapāramigatosmi.",
  "atk-s0508a2:4965": "“Sāvakaguṇenapi phussena, buddhiyā parisuttamabhāravā;",
  "atk-s0508a2:4966": "Yaṃ saddhāsaṅgahitaṃ cittaṃ, sadā sabrahmacārīsu.",
  "atk-s0508a2:4967": "“Uddhatavisova sappo, chinnavisāṇova usabho;",
  "atk-s0508a2:4968": "Nikkhittamānadappova, upemi garugāravena gaṇaṃ.",
  "atk-s0508a2:4969": "“Yadi rūpinī bhaveyya, paññā me vasumatīpi na sameyya;",
  "atk-s0508a2:4970": "Anomadassissa bhagavato, phalametaṃ ñāṇathavanāya.",
  "atk-s0508a2:4971": "“Pavattitaṃ dhammacakkaṃ, sakyaputtena tādinā;",
  "atk-s0508a2:4972": "Anuvattemahaṃ sammā, ñāṇathavanāyidaṃ phalaṃ.",
  "atk-s0508a2:4973": "“Mā me kadāci pāpiccho, kusīto hīnavīriyo;",
  "atk-s0508a2:4974": "Appassuto anācāro, sameto ahu katthaci.",
  "atk-s0508a2:4975": "“Bahussuto ca medhāvī, sīlesu susamāhito;",
  "atk-s0508a2:4976": "Cetosamathānuyutto, api muddhani tiṭṭhatu.",
  "atk-s0508a2:4977": "“Taṃ vo vadāmi bhaddante, tāvantettha samāgatā;",
  "atk-s0508a2:4978": "Appicchā hotha santuṭṭhā, jhāyī jhānaratā sadā.",
  "atk-s0508a2:4979": "“Yamahaṃ paṭhamaṃ disvā, virajo vimalo ahuṃ;",
  "atk-s0508a2:4980": "So me ācariyo dhīro, assaji nāma sāvako.",
  "atk-s0508a2:4981": "“Tassāhaṃ vāhasā ajja, dhammasenāpatī ahuṃ;",
  "atk-s0508a2:4982": "Sabbattha pāramiṃ patvā, viharāmi anāsavo.",
  "atk-s0508a2:4983": "“Yo me ācariyo āsi, assaji nāma sāvako;",
  "atk-s0508a2:4984": "Yassaṃ disāyaṃ vasati, ussīsamhi karomahaṃ.",
  "atk-s0508a2:4985": "“Mama kammaṃ saritvāna, gotamo sakyapuṅgavo;",
  "atk-s0508a2:4986": "Bhikkhusaṅghe nisīditvā, aggaṭṭhāne ṭhapesi maṃ.",
  "atk-s0508a2:4987": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a2:4988_0": "Aparabhāge pana satthā jetavanamahāvihāre ariyagaṇamajjhe nisinno attano sāvake tena",
  "atk-s0508a2:4988_1": "tena guṇavisesena etadagge ṭhapento – “etadaggaṃ, bhikkhave, mama sāvakānaṃ bhikkhūnaṃ",
  "atk-s0508a2:4988_2": "mahāpaññānaṃ yadidaṃ sāriputto”ti theraṃ mahāpaññabhāvena etadagge ṭhapesi. So evaṃ",
  "atk-s0508a2:4988_3": "sāvakapāramīñāṇassa matthakaṃ patvā dhammasenāpatiṭṭhāne patiṭṭhahitvā sattahitaṃ",
  "atk-s0508a2:4988_4": "karonto ekadivasaṃ sabrahmacārīnaṃ attano cariyavibhāvanamukhena aññaṃ byākaronto –",
  "atk-s0508a2:4989": "981.",
  "atk-s0508a2:4990": "“Yathācārī yathāsato satīmā, yatasaṅkappajjhāyi appamatto;",
  "atk-s0508a2:4991": "Ajjhattarato samāhitatto, eko santusito tamāhu bhikkhuṃ.",
  "atk-s0508a2:4992": "982.",
  "atk-s0508a2:4993": "“Allaṃ sukkhaṃ vā bhuñjanto, na bāḷhaṃ suhito siyā;",
  "atk-s0508a2:4994": "Ūnūdaro mitāhāro, sato bhikkhu paribbaje.",
  "atk-s0508a2:4995": "983.",
  "atk-s0508a2:4996": "“Cattāro pañca ālope, abhutvā udakaṃ pive;",
  "atk-s0508a2:4997": "Alaṃ phāsuvihārāya, pahitattassa bhikkhuno.",
  "atk-s0508a2:4998": "984.",
  "atk-s0508a2:4999": "“Kappiyaṃ tañce chādeti, cīvaraṃ idamatthikaṃ;",
  "atk-s0508a2:5000": "Alaṃ phāsuvihārāya, pahitattassa bhikkhuno.",
  "atk-s0508a2:5001": "985.",
  "atk-s0508a2:5002": "“Pallaṅkena nisinnassa, jaṇṇuke nābhivassati;",
  "atk-s0508a2:5003": "Alaṃ phāsuvihārāya, pahitattassa bhikkhuno.",
  "atk-s0508a2:5004": "986.",
  "atk-s0508a2:5005": "“Yo sukhaṃ dukkhato adda, dukkhamaddakkhi sallato;",
  "atk-s0508a2:5006": "Ubhayantarena nāhosi, kena lokasmi kiṃ siyā.",
  "atk-s0508a2:5007": "987.",
  "atk-s0508a2:5008": "“Mā me kadāci pāpiccho, kusīto hīnavīriyo;",
  "atk-s0508a2:5009": "Appassuto anādaro, kena lokasmi kiṃ siyā.",
  "atk-s0508a2:5010": "988.",
  "atk-s0508a2:5011": "“Bahussuto ca medhāvī, sīlesu susamāhito;",
  "atk-s0508a2:5012": "Cetosamathamanuyutto, api muddhani tiṭṭhatu.",
  "atk-s0508a2:5013": "989.",
  "atk-s0508a2:5014": "“Yo papañcamanuyutto, papañcābhirato mago;",
  "atk-s0508a2:5015": "Virādhayī so nibbānaṃ, yogakkhemaṃ anuttaraṃ.",
  "atk-s0508a2:5016": "990.",
  "atk-s0508a2:5017": "“Yo ca papañcaṃ hitvāna, nippapañcapathe rato;",
  "atk-s0508a2:5018": "Ārādhayī so nibbānaṃ, yogakkhemaṃ anuttaraṃ.",
  "atk-s0508a2:5019": "991.",
  "atk-s0508a2:5020": "“Gāme vā yadi vāraññe, ninne vā yadi vā thale;",
  "atk-s0508a2:5021": "Yattha arahanto viharanti, taṃ bhūmirāmaṇeyyakaṃ.",
  "atk-s0508a2:5022": "992.",
  "atk-s0508a2:5023": "“Ramaṇīyāni araññāni, yattha na ramatī jano;",
  "atk-s0508a2:5024": "Vītarāgā ramissanti, na te kāmagavesino.",
  "atk-s0508a2:5025": "993.",
  "atk-s0508a2:5026": "“Nidhīnaṃva pavattāraṃ, yaṃ passe vajjadassinaṃ;",
  "atk-s0508a2:5027": "Niggayhavādiṃ medhāviṃ, tādisaṃ paṇḍitaṃ bhaje;",
  "atk-s0508a2:5028": "Tādisaṃ bhajamānassa, seyyo hoti na pāpiyo.",
  "atk-s0508a2:5029": "994.",
  "atk-s0508a2:5030": "“Ovadeyyānusāseyya, asabbhā ca nivāraye;",
  "atk-s0508a2:5031": "Satañhi so piyo hoti, asataṃ hoti appiyo.",
  "atk-s0508a2:5032": "995.",
  "atk-s0508a2:5033": "“Aññassa bhagavā buddho, dhammaṃ desesi cakkhumā;",
  "atk-s0508a2:5034": "Dhamme desiyamānamhi, sotamādhesimatthiko;",
  "atk-s0508a2:5035": "Taṃ me amoghaṃ savanaṃ, vimuttomhi anāsavo.",
  "atk-s0508a2:5036": "996.",
  "atk-s0508a2:5037": "“Neva pubbenivāsāya, napi dibbassa cakkhuno;",
  "atk-s0508a2:5038": "Cetopariyāya iddhiyā, cutiyā upapattiyā;",
  "atk-s0508a2:5039": "Sotadhātuvisuddhiyā, paṇidhī me na vijjati.",
  "atk-s0508a2:5040": "997.",
  "atk-s0508a2:5041": "“Rukkhamūlaṃva nissāya, muṇḍo saṅghāṭipāruto;",
  "atk-s0508a2:5042": "Paññāya uttamo thero, upatissova jhāyati.",
  "atk-s0508a2:5043": "998.",
  "atk-s0508a2:5044": "“Avitakkaṃ samāpanno, sammāsambuddhasāvako;",
  "atk-s0508a2:5045": "Ariyena tuṇhībhāvena, upeto hoti tāvade.",
  "atk-s0508a2:5046": "999.",
  "atk-s0508a2:5047": "“Yathāpi pabbato selo, acalo suppatiṭṭhito;",
  "atk-s0508a2:5048": "Evaṃ mohakkhayā bhikkhu, pabbatova na vedhati.",
  "atk-s0508a2:5049": "1000.",
  "atk-s0508a2:5050": "“Anaṅgaṇassa posassa, niccaṃ sucigavesino;",
  "atk-s0508a2:5051": "Vālaggamattaṃ pāpassa, abbhamattaṃva khāyati.",
  "atk-s0508a2:5052": "1001.",
  "atk-s0508a2:5053": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:5054": "Nikkhipissaṃ imaṃ kāyaṃ, sampajāno paṭissato.",
  "atk-s0508a2:5055": "1002.",
  "atk-s0508a2:5056": "“Nābhinandāmi maraṇaṃ, nābhinandāmi jīvitaṃ;",
  "atk-s0508a2:5057": "Kālañca paṭikaṅkhāmi, nibbisaṃ bhatako yathā.",
  "atk-s0508a2:5058": "1003.",
  "atk-s0508a2:5059": "“Ubhayena midaṃ maraṇameva, nāmaraṇaṃ pacchā vā pure vā;",
  "atk-s0508a2:5060": "Paṭipajjatha mā vinassatha, khaṇo vo mā upaccagā.",
  "atk-s0508a2:5061": "1004.",
  "atk-s0508a2:5062": "“Nagaraṃ yathā paccantaṃ, guttaṃ santarabāhiraṃ;",
  "atk-s0508a2:5063": "Evaṃ gopetha attānaṃ, khaṇo vo mā upaccagā;",
  "atk-s0508a2:5064": "Khaṇātītā hi socanti, nirayamhi samappitā.",
  "atk-s0508a2:5065": "1005.",
  "atk-s0508a2:5066": "“Upasanto uparato, mantabhāṇī anuddhato;",
  "atk-s0508a2:5067": "Dhunāti pāpake dhamme, dumapattaṃva māluto.",
  "atk-s0508a2:5068": "1006.",
  "atk-s0508a2:5069": "“Upasanto uparato, mantabhāṇī anuddhato;",
  "atk-s0508a2:5070": "Appāsi pāpake dhamme, dumapattaṃva māluto.",
  "atk-s0508a2:5071": "1007.",
  "atk-s0508a2:5072": "“Upasanto anāyāso, vippasanno anāvilo;",
  "atk-s0508a2:5073": "Kalyāṇasīlo medhāvī, dukkhassantakaro siyā.",
  "atk-s0508a2:5074": "1008.",
  "atk-s0508a2:5075": "“Na vissase ekatiyesu evaṃ, agārisu pabbajitesu cāpi;",
  "atk-s0508a2:5076": "Sādhūpi hutvāna asādhu honti, asādhu hutvā puna sādhu honti.",
  "atk-s0508a2:5077": "1009.",
  "atk-s0508a2:5078": "“Kāmacchando ca byāpādo, thinamiddhañca bhikkhuno;",
  "atk-s0508a2:5079": "Uddhaccaṃ vicikicchā ca, pañcete cittakelisā.",
  "atk-s0508a2:5080": "1010.",
  "atk-s0508a2:5081": "“Yassa sakkariyamānassa, asakkārena cūbhayaṃ;",
  "atk-s0508a2:5082": "Samādhi na vikampati, appamādavihārino.",
  "atk-s0508a2:5083": "1011.",
  "atk-s0508a2:5084": "“Taṃ jhāyinaṃ sātatikaṃ, sukhumadiṭṭhipassakaṃ;",
  "atk-s0508a2:5085": "Upādānakkhayārāmaṃ, āhu sappuriso iti.",
  "atk-s0508a2:5086": "1012.",
  "atk-s0508a2:5087": "“Mahāsamuddo pathavī, pabbato anilopi ca;",
  "atk-s0508a2:5088": "Upamāya na yujjanti, satthu varavimuttiyā.",
  "atk-s0508a2:5089": "1013.",
  "atk-s0508a2:5090": "“Cakkānuvattako thero, mahāñāṇī samāhito;",
  "atk-s0508a2:5091": "Pathavāpaggisamāno, na rajjati na dussati.",
  "atk-s0508a2:5092": "1014.",
  "atk-s0508a2:5093": "“Paññāpāramitaṃ patto, mahābuddhi mahāmati;",
  "atk-s0508a2:5094": "Ajaḷo jaḷasamāno, sadā carati nibbuto.",
  "atk-s0508a2:5095": "1015.",
  "atk-s0508a2:5096": "“Pariciṇṇo mayā satthā…pe… bhavanettisamūhatā.",
  "atk-s0508a2:5097": "1016.",
  "atk-s0508a2:5098": "“Sampādethappamādena, esā me anusāsanī;",
  "atk-s0508a2:5099": "Handāhaṃ parinibbissaṃ, vippamuttomhi sabbadhī”ti. –",
  "atk-s0508a2:5100": "Imā gāthā abhāsi. Imā hi kāci gāthā therena bhāsitā, kāci theraṃ ārabbha bhagavatā bhāsitā, sabbā pacchā attano cariyapavedanavasena therena bhāsitattā therasseva gāthā ahesuṃ.",
  "atk-s0508a2:5101_0": "Tattha yathācārīti yathā kāyādīhi saṃyato, saṃvuto hutvā carati viharati, yathācaraṇasīloti",
  "atk-s0508a2:5101_1": "vā yathācārī, sīlasampannoti attho. Yathāsatoti yathāsanto. Gāthāsukhatthañhi anunāsikalopaṃ",
  "atk-s0508a2:5101_2": "katvā niddeso kato, santo viya, ariyehi nibbisesoti attho. Satīmāti paramāya satiyā",
  "atk-s0508a2:5101_3": "samannāgato. Yatasaṅkappajjhāyīti sabbaso micchāsaṅkappaṃ pahāya nekkhammasaṅkappādivasena",
  "atk-s0508a2:5101_4": "saṃyatasaṅkappo hutvā ārammaṇūpanijjhānena lakkhaṇūpanijjhānena ca jhāyanasīlo. Appamattoti",
  "atk-s0508a2:5101_5": "tasmiṃyeva yathācāribhāve yatasaṅkappo hutvā jhāyanena ca pamādarahito sabbattha",
  "atk-s0508a2:5101_6": "suppatiṭṭhitasatisampajañño. Ajjhattaratoti gocarajjhatte kammaṭṭhānabhāvanāya abhirato.",
  "atk-s0508a2:5101_7": "Samāhitattoti tāya eva bhāvanāya ekaggacitto. Ekoti asahāyo gaṇasaṃsaggaṃ, kilesasaṃsaggañca",
  "atk-s0508a2:5101_8": "pahāya kāyavivekaṃ, cittavivekañca paribrūhayanto. Santusitoti paccayasantosena ca",
  "atk-s0508a2:5101_9": "bhāvanārāmasantosena ca sammadeva tusito tuṭṭho. Bhāvanāya hi uparūpari visesaṃ āvahantiyā",
  "atk-s0508a2:5101_10": "uḷāraṃ pītipāmojjaṃ uppajjati, matthakaṃ pattāya pana vattabbameva natthi. Tamāhu",
  "atk-s0508a2:5101_11": "bhikkhunti taṃ evarūpaṃ puggalaṃ sikkhattayapāripūriyā bhayaṃ ikkhanatāya bhinnakilesatāya",
  "atk-s0508a2:5101_12": "ca bhikkhūti vadanti.",
  "atk-s0508a2:5102_0": "Idāni yathāvuttasantosadvaye paccayasantosaṃ tāva dassento “allaṃ sukkhaṃ vā”tiādimāha.",
  "atk-s0508a2:5102_1": "Tattha allanti sappiādiupasekena tintaṃ siniddhaṃ. Sukkhanti tadabhāvena lūkhaṃ.",
  "atk-s0508a2:5102_2": "Vā-saddo aniyamattho, allaṃ vā sukkhaṃ vāti. Bāḷhanti ativiya. Suhitoti dhāto na",
  "atk-s0508a2:5102_3": "siyāti attho. Kathaṃ pana siyāti āha “ūnūdaro mitāhāro”ti paṇītaṃ lūkhaṃ vāpi bhojanaṃ",
  "atk-s0508a2:5102_4": "bhuñjanto bhikkhu yāvadatthaṃ abhuñjitvā ūnūdaro sallahukudaro, tato eva mitāhāro",
  "atk-s0508a2:5102_5": "parimitabhojano aṭṭhaṅgasamannāgataṃ āhāraṃ āharanto tattha mattaññutāya paccavekkhaṇasatiyā",
  "atk-s0508a2:5102_6": "ca sato hutvā paribbaje vihareyya.",
  "atk-s0508a2:5103_0": "Yathā pana ūnūdaro mitāhāro ca nāma hoti, taṃ dassetuṃ “cattāro”tiādi vuttaṃ. Tattha",
  "atk-s0508a2:5103_1": "abhutvāti cattāro vā pañca vā ālope kabaḷe abhuñjitvā tattakassa āhārassa okāsaṃ",
  "atk-s0508a2:5103_2": "ṭhapetvā pānīyaṃ piveyya. Ayañhi āhāre sallahukavutti. Nibbānañhi pesitacittassa",
  "atk-s0508a2:5103_3": "bhikkhuno phāsuvihārāya jhānādīnaṃ adhigamayogyatāya sukhavihārāya alaṃ pariyattanti",
  "atk-s0508a2:5103_4": "attho. Iminā kucchiparihāriyaṃ piṇḍapātaṃ vadanto piṇḍapāte itarītarasantosaṃ dasseti.",
  "atk-s0508a2:5103_5": "“Bhutvānā”ti vā pāṭho, so catupañcālopamattenāpi āhārena sarīraṃ yāpetuṃ samatthassa",
  "atk-s0508a2:5103_6": "ativiya thirapakatikassa puggalassa vasena vutto siyā, uttaragāthāhipi saṃsandati",
  "atk-s0508a2:5103_7": "eva appakasseva cīvarassa senāsanassa ca vakkhamānattā.",
  "atk-s0508a2:5104_0": "Kappiyanti yaṃ kappiyakappiyānulomesu khomādīsu aññataranti attho. Tañce chādetīti",
  "atk-s0508a2:5104_1": "kappiyaṃ cīvaraṃ samānaṃ chādetabbaṃ ṭhānaṃ chādeti ce, satthārā anuññātajātiyaṃ",
  "atk-s0508a2:5104_2": "santaṃ heṭṭhimantena anuññātapamāṇayuttaṃ ce hotīti attho. Idamatthikanti idaṃ payojanatthaṃ",
  "atk-s0508a2:5104_3": "satthārā vuttapayojanatthaṃ yāvadeva sītādipaṭighātanatthañceva hirīkopīnapaṭicchādanatthañcāti",
  "atk-s0508a2:5104_4": "attho. Etena kāyaparihāriyaṃ cīvaraṃ tattha itarītarasantosañca vadati.",
  "atk-s0508a2:5105_0": "Pallaṅkena nisinnassāti pallaṅkaṃ vuccati samantato ūrubaddhāsanaṃ, tena nisinnassa,",
  "atk-s0508a2:5105_1": "tisandhipallaṅkaṃ ābhujitvā nisinnassāti attho. Jaṇṇuke nābhivassatīti yassaṃ kuṭiyaṃ",
  "atk-s0508a2:5105_2": "tathā nisinnassa deve vassante jaṇṇukadvayaṃ vassodakena na temiyati, ettakampi sabbapariyantasenāsanaṃ,",
  "atk-s0508a2:5105_3": "sakkā hi tattha nisīditvā atthakāmarūpena kulaputtena sadatthaṃ nipphādetuṃ. Tenāha",
  "atk-s0508a2:5105_4": "“alaṃ phāsuvihārāya, pahitattassa bhikkhuno”ti.",
  "atk-s0508a2:5106_0": "Evaṃ thero imāhi catūhi gāthāhi ye te bhikkhū mahicchā asantuṭṭhā, tesaṃ paramukkaṃsagataṃ",
  "atk-s0508a2:5106_1": "sallekhaovādaṃ pakāsetvā idāni vedanāmukhena bhāvanārāmasantosaṃ dassento “yo sukha”ntiādimāha.",
  "atk-s0508a2:5106_2": "Tattha sukhanti sukhavedanaṃ. Dukkhatoti vipariṇāmadukkhato. Addāti addasa, vipassanāpaññāsahitāya",
  "atk-s0508a2:5106_3": "maggapaññāya yathābhūtaṃ yo apassīti attho. Sukhavedanā hi paribhogakāle assādiyamānāpi",
  "atk-s0508a2:5106_4": "visamissaṃ viya bhojanaṃ vipariṇāmakāle dukkhāyeva hoti. Tenettha dukkhānupassanaṃ",
  "atk-s0508a2:5106_5": "dasseti. Dukkhamaddakkhi sallatoti dukkhavedanaṃ yo sallanti passi. Dukkhavedanā",
  "atk-s0508a2:5106_6": "hi yathā sallaṃ sarīraṃ anupavisantampi anupavisitvā ṭhitampi uddhariyamānampi pīḷanameva",
  "atk-s0508a2:5106_7": "janeti, evaṃ uppajjamānāpi ṭhitippattāpi bhijjamānāpi vibādhatiyevāti. Etenettha",
  "atk-s0508a2:5106_8": "dukkhānupassanaṃyeva ukkaṃsetvā vadati, tena ca “yaṃ dukkhaṃ tadanattā”ti vacanato",
  "atk-s0508a2:5106_9": "vedanādvaye attattaniyagāhaṃ viniveṭheti. Ubhayantarenāti ubhayesaṃ antare, sukhadukkhavedanānaṃ",
  "atk-s0508a2:5106_10": "majjhabhūte adukkhamasukheti attho. Nāhosīti yathābhūtāvabodhane attattaniyābhinivesanaṃ",
  "atk-s0508a2:5106_11": "ahosi. Kena lokasmi kiṃ siyāti evaṃ vedanāmukhena pañcapi upādānakkhandhe parijānitvā",
  "atk-s0508a2:5106_12": "tappaṭibaddhaṃ sakalakilesajālaṃ samucchinditvā ṭhito kena nāma kilesena lokasmiṃ",
  "atk-s0508a2:5106_13": "baddho, devatādīsu kiṃ vā āyati siyā, aññadatthu chinnabandhano apaññattikova siyāti adhippāyo.",
  "atk-s0508a2:5107_0": "Idāni micchāpaṭipanne puggale garahanto sammāpaṭipanne pasaṃsanto “mā me”tiādikā",
  "atk-s0508a2:5107_1": "catasso gāthā abhāsi. Tattha mā me kadāci pāpicchoti yo asantaguṇasambhāvanicchāya",
  "atk-s0508a2:5107_2": "pāpiccho, samaṇadhamme ussāhābhāvena kusīto, tatoyeva hīnavīriyo, saccapaṭiccasamuppādādipaṭisaṃyuttassa",
  "atk-s0508a2:5107_3": "sutassa abhāvena appassuto, ovādānusāsanīsu ādarābhāvena anādaro, tādiso atihīnapuggalo",
  "atk-s0508a2:5107_4": "mama santike kadācipi mā hotu. Kasmā? Kena lokasmi kiṃ siyāti lokasmiṃ sattanikāye",
  "atk-s0508a2:5107_5": "tassa tādisassa puggalassa kena ovādena kiṃ bhavitabbaṃ, kena vā katena kiṃ siyā,",
  "atk-s0508a2:5107_6": "niratthakamevāti attho.",
  "atk-s0508a2:5108_0": "Bahussuto cāti yo puggalo sīlādipaṭisaṃyuttassa suttageyyādibhedassa bahuno sutassa",
  "atk-s0508a2:5108_1": "sambhavena bahussuto, dhammojapaññāya pārihāriyapaññāya paṭivedhapaññāya ca vasena",
  "atk-s0508a2:5108_2": "medhāvī, sīlesu ca suṭṭhu patiṭṭhitattā susamāhito, cetosamathaṃ lokiyalokuttarabhedaṃ",
  "atk-s0508a2:5108_3": "cittasamādhānaṃ anuyutto, tādiso puggalo mayhaṃ matthakepi tiṭṭhatu, pageva sahavāso.",
  "atk-s0508a2:5109_0": "Yo papañcamanuyuttoti yo pana puggalo kammārāmatādivasena rūpābhisaṅgādivasena ca",
  "atk-s0508a2:5109_1": "pavattiyā papañcanaṭṭhena taṇhādibhedaṃ papañcaṃ anuyutto, tattha ca anādīnavadassanena",
  "atk-s0508a2:5109_2": "abhirato magasadiso, so nibbānaṃ virādhayi, so nibbānā suvidūravidūre ṭhito.",
  "atk-s0508a2:5110_0": "Yo ca papañcaṃ hitvānāti yo pana puggalo taṇhāpapañcaṃ pahāya tadabhāvato nippapañcassa",
  "atk-s0508a2:5110_1": "nibbānassa pathe adhigamupāye ariyamagge rato bhāvanābhisamaye abhirato, so nibbānaṃ",
  "atk-s0508a2:5110_2": "ārādhayi sādhesi adhigacchīti attho.",
  "atk-s0508a2:5111_0": "Athekadivasaṃ thero attano kaniṭṭhabhātikassa revatattherassa kaṇṭakanicitakhadirarukkhasañchanne",
  "atk-s0508a2:5111_1": "nirudakakantāre vāsaṃ disvā taṃ pasaṃsanto “gāme vā”tiādikā dve gāthā abhāsi. Tattha",
  "atk-s0508a2:5111_2": "gāme vāti kiñcāpi arahanto gāmante kāyavivekaṃ na labhanti, cittavivekaṃ pana labhanteva.",
  "atk-s0508a2:5111_3": "Tesañhi dibbapaṭibhāgānipi ārammaṇāni cittaṃ cāletuṃ na sakkonti, tasmā gāme vā hotu",
  "atk-s0508a2:5111_4": "araññādīsu aññataraṃ vā, yattha arahanto viharanti, taṃ bhūmirāmaṇeyyakanti so bhūmippadeso",
  "atk-s0508a2:5111_5": "ramaṇīyo evāti attho.",
  "atk-s0508a2:5112_0": "Araññānīti supupphitatarusaṇḍamaṇḍitāni vimalasalilāsayasampannāni araññāni ramaṇīyānīti",
  "atk-s0508a2:5112_1": "sambandho. Yatthāti yesu araññesu vikasitesu viya ramamānesu kāmapakkhiko kāmagavesako",
  "atk-s0508a2:5112_2": "jano na ramati. Vītarāgāti vigatarāgā pana khīṇāsavā bhamaramadhukarā viya padumavanesu",
  "atk-s0508a2:5112_3": "tathārūpesu araññesu ramissantīti. Na te kāmagavesinoti yasmā te vītarāgā kāmagavesino na hontīti attho.",
  "atk-s0508a2:5113_0": "Puna thero rādhaṃ nāma duggatabrāhmaṇaṃ anukampāya pabbājetvā, upasampādetvā tameva",
  "atk-s0508a2:5113_1": "pacchāsamaṇaṃ katvā vicaranto ekadivasaṃ tassa ca subbacabhāvena tussitvā ovādaṃ",
  "atk-s0508a2:5113_2": "dento “nidhīnaṃvā”tiādimāha. Tattha nidhīnaṃvāti tattha tattha nidahitvā ṭhapitānaṃ",
  "atk-s0508a2:5113_3": "hiraññasuvaṇṇādipūrānaṃ nidhikumbhīnaṃ. Pavattāranti kicchajīvike duggatamanusse",
  "atk-s0508a2:5113_4": "anukampaṃ katvā “ehi te sukhena jīvituṃ upāyaṃ dassessāmī”ti nidhiṭṭhānaṃ netvā hatthaṃ",
  "atk-s0508a2:5113_5": "pasāretvā “imaṃ gahetvā sukhaṃ jīvāhī”ti ācikkhitāraṃ viya. Vajjadassinanti dve vajjadassino",
  "atk-s0508a2:5113_6": "– “iminā naṃ asāruppena vā khalitena vā saṅghamajjhe niggaṇhissāmī”ti randhagavesako",
  "atk-s0508a2:5113_7": "ca, aññātaṃ ñāpetukāmo ñātaṃ assādento sīlādivuddhikāmatāya taṃ taṃ vajjaṃ olokento",
  "atk-s0508a2:5113_8": "ullumpanasabhāvasaṇṭhito cāti, ayaṃ idha adhippeto. Yathā hi duggatamanusso “imaṃ",
  "atk-s0508a2:5113_9": "nidhiṃ gaṇhāhī”ti niggayhamānopi nidhidassane kopaṃ na karoti, pamuditova hoti, evaṃ",
  "atk-s0508a2:5113_10": "evarūpesu puggalesu asāruppaṃ vā khalitaṃ vā disvā ācikkhante kopo na kātabbo, tuṭṭhacitteneva",
  "atk-s0508a2:5113_11": "bhavitabbaṃ, “bhante, punapi maṃ evarūpaṃ vadeyyāthā”ti pavāretabbameva. Niggayhavādinti",
  "atk-s0508a2:5113_12": "yo vajjaṃ disvā ayaṃ me saddhivihāriko, antevāsiko, upakārakoti acintetvā vajjānurūpaṃ",
  "atk-s0508a2:5113_13": "tajjento paṇāmento daṇḍakammaṃ karonto sikkhāpeti, ayaṃ niggayhavādī nāma sammāsambuddho",
  "atk-s0508a2:5113_14": "viya. Vuttañhetaṃ – “niggayha niggayhāhaṃ, ānanda, vakkhāmi; pavayha pavayha, ānanda,",
  "atk-s0508a2:5113_15": "vakkhāmi. Yo sāro so ṭhassatī”ti. Medhāvinti dhammojapaññāya samannāgataṃ. Tādisanti",
  "atk-s0508a2:5113_16": "evarūpaṃ paṇḍitaṃ. Bhajeti payirupāseyya. Tādisañhi ācariyaṃ bhajamānassa antevāsikassa",
  "atk-s0508a2:5113_17": "seyyo hoti, na pāpiyo, vuḍḍhiyeva hoti, no parihānīti attho.",
  "atk-s0508a2:5114_0": "Athekadā assajipunabbasukehi kīṭāgirismiṃ āvāse dūsite satthārā āṇatto attano parisāya",
  "atk-s0508a2:5114_1": "mahāmoggallānena ca saddhiṃ tattha gato dhammasenāpati assajipunabbasukesu ovādaṃ",
  "atk-s0508a2:5114_2": "anādiyantesu imaṃ gāthamāha. Tattha ovadeyyāti ovādaṃ anusiṭṭhiṃ dadeyya. Anusāseyyāti",
  "atk-s0508a2:5114_3": "tasseva pariyāyavacanaṃ. Atha vā uppanne vatthusmiṃ vadanto ovadati nāma, anuppanne",
  "atk-s0508a2:5114_4": "“ayasopi te siyā”tiādiṃ anāgataṃ uddissa vadanto anusāsati nāma. Sammukhā vadanto",
  "atk-s0508a2:5114_5": "vā ovadati nāma, parammukhā dūtaṃ, sāsanaṃ vā pesetvā vadanto anusāsati nāma. Sakiṃ",
  "atk-s0508a2:5114_6": "vadanto vā ovadati nāma, punappunaṃ vadanto anusāsati nāma. Asabbhā cāti akusalā",
  "atk-s0508a2:5114_7": "dhammā ca nivāraye, kusale dhamme ca patiṭṭhāpeyyāti attho. Satañhi soti evarūpo",
  "atk-s0508a2:5114_8": "puggalo sādhūnaṃ piyo hoti. Ye pana asantā asappurisā vitiṇṇaparalokā āmisacakkhukā",
  "atk-s0508a2:5114_9": "jīvikatthāya pabbajitā, tesaṃ so ovādako anusāsako “na tvaṃ amhākaṃ upajjhāyo, na",
  "atk-s0508a2:5114_10": "ācariyo, kasmā amhe vadasī”ti evaṃ mukhasattīhi vijjhantānaṃ appiyo hotīti.",
  "atk-s0508a2:5115_0": "“Yaṃ ārabbha satthā dhammaṃ deseti, so eva upanissayasampanno”ti bhikkhūsu kathāya",
  "atk-s0508a2:5115_1": "samuṭṭhitāya “nayidameta”nti dassento “aññassā”ti gāthamāha. Tattha aññassāti attano",
  "atk-s0508a2:5115_2": "bhāgineyyaṃ dīghanakhaparibbājakaṃ sandhāyāha. Tassa hi satthārā vedanāpariggahasutte",
  "atk-s0508a2:5115_3": "desiyamāne ayaṃ mahāthero bhāvanāmagge adhigantvā sāvakapāramīñāṇassa matthakaṃ patto.",
  "atk-s0508a2:5115_4": "Sotamodhesimatthikoti satthāraṃ bījayamāno ṭhito atthiko hutvā sussūsanto sotaṃ odahiṃ.",
  "atk-s0508a2:5115_5": "Taṃ me amoghaṃ savananti taṃ tathā sutaṃ savanaṃ mayhaṃ amoghaṃ avañjhaṃ ahosi, aggasāvakena",
  "atk-s0508a2:5115_6": "pattabbaṃ sampattīnaṃ avassayo ahosi. Tenāha “vimuttomhī”tiādi.",
  "atk-s0508a2:5116_0": "Tattha neva pubbenivāsāyāti attano paresañca pubbenivāsajānanañāṇatthāya, paṇidhī",
  "atk-s0508a2:5116_1": "me neva vijjatīti yojanā. Parikammakaraṇavasena tadatthaṃ cittapaṇidhānamattampi",
  "atk-s0508a2:5116_2": "nevatthi neva ahosīti attho. Cetopariyāyāti cetopariyañāṇassa. Iddhiyāti iddhividhañāṇassa.",
  "atk-s0508a2:5116_3": "Cutiyā upapattiyāti, sattānaṃ cutiyā upapattiyā ca jānanañāṇāya cutūpapātañāṇatthāya.",
  "atk-s0508a2:5116_4": "Sotadhātuvisuddhiyāti dibbasotañāṇassa. Paṇidhī me na vijjatīti imesaṃ abhiññāvisesānaṃ",
  "atk-s0508a2:5116_5": "atthāya parikammavasena cittassa paṇidhi cittābhinīhāro me natthi nāhosīti attho.",
  "atk-s0508a2:5116_6": "Sabbaññuguṇā viya hi buddhānaṃ aggamaggādhigameneva sāvakānaṃ sabbe sāvakaguṇā hatthagatā",
  "atk-s0508a2:5116_7": "honti, na tesaṃ adhigamāya visuṃ parikammakaraṇakiccaṃ atthīti.",
  "atk-s0508a2:5117_0": "Rukkhamūlantiādikā tisso gāthā kapotakandarāyaṃ viharantassa yakkhena pahatakāle",
  "atk-s0508a2:5117_1": "samāpattibalena attano nibbikāratādīpanavasena vuttā. Tattha muṇḍoti na voropitakeso.",
  "atk-s0508a2:5117_2": "Saṅghāṭipārutoti saṅghāṭiṃ pārupitvā nisinno. “Saṅghāṭiyā supāruto”ti ca paṭhanti.",
  "atk-s0508a2:5117_3": "Paññāya uttamo theroti thero hutvā paññāya uttamo, sāvakesu paññāya seṭṭhoti attho.",
  "atk-s0508a2:5117_4": "Jhāyatīti ārammaṇūpanijjhānena lakkhaṇūpanijjhānena ca jhāyati, bahulaṃ samāpattivihārena viharatīti attho.",
  "atk-s0508a2:5118_0": "Upeto hoti tāvadeti yadā yakkhena sīse pahato, tāvadeva avitakkaṃ catutthajjhānikaphalasamāpattiṃ",
  "atk-s0508a2:5118_1": "samāpanno ariyena tuṇhībhāvena upeto samannāgato ahosi. Atītatthe hi hotīti idaṃ vattamānavacanaṃ.",
  "atk-s0508a2:5119": "Pabbatova na vedhatīti mohakkhayā bhinnasabbakileso bhikkhu. So selamayapabbato viya acalo suppatiṭṭhito iṭṭhādinā kenaci na vedhati, sabbattha nibbikāro hotīti attho.",
  "atk-s0508a2:5120_0": "Athekadivasaṃ therassa asatiyā nivāsanakaṇṇe olambante aññataro sāmaṇero, “bhante,",
  "atk-s0508a2:5120_1": "parimaṇḍalaṃ nivāsetabba”nti āha. Taṃ sutvā “bhaddaṃ tayā suṭṭhu vutta”nti sirasā",
  "atk-s0508a2:5120_2": "viya sampaṭicchanto tāvadeva thokaṃ apakkamitvā parimaṇḍalaṃ nivāsetvā “mādisānaṃ",
  "atk-s0508a2:5120_3": "ayampi dosoyevā”ti dassento “anaṅgaṇassā”ti gāthamāha.",
  "atk-s0508a2:5121_0": "Puna maraṇe jīvite ca attano samacittataṃ dassento “nābhinandāmī”tiādinā dve gāthā",
  "atk-s0508a2:5121_1": "vatvā paresaṃ dhammaṃ kathento “ubhayena mida”ntiādinā gāthādvayamāha. Tattha ubhayenāti",
  "atk-s0508a2:5121_2": "ubhayesu, ubhosu kālesūti attho. Midanti ma-kāro padasandhikaro. Idaṃ maraṇameva,",
  "atk-s0508a2:5121_3": "maraṇaṃ attheva nāma, amaraṇaṃ nāma natthi. Kesu ubhosu kālesūti āha “pacchā vā pure",
  "atk-s0508a2:5121_4": "vā”ti majjhimavayassa pacchā vā jarājiṇṇakāle pure vā daharakāle maraṇameva maraṇaṃ",
  "atk-s0508a2:5121_5": "ekantikameva. Tasmā paṭipajjatha sammā paṭipattiṃ pūretha vippaṭipajjitvā mā vinassatha",
  "atk-s0508a2:5121_6": "apāyesu mahādukkhaṃ mānubhavatha. Khaṇo vo mā upaccagāti aṭṭhahi akkhaṇehi vivajjito",
  "atk-s0508a2:5121_7": "ayaṃ navamo khaṇo mā tumhe atikkamīti attho.",
  "atk-s0508a2:5122_0": "Athekadivasaṃ āyasmantaṃ mahākoṭṭhikaṃ disvā tassa guṇaṃ pakāsento “upasanto”tiādinā",
  "atk-s0508a2:5122_1": "tisso gāthā abhāsi. Tattha anuddesikavasena “dhunātī”ti vuttamevatthaṃ puna therasannissitaṃ",
  "atk-s0508a2:5122_2": "katvā vadanto “appāsī”tiādimāha. Tattha appāsīti adhunā pahāsīti attho. Anāyāsoti",
  "atk-s0508a2:5122_3": "aparissamo, kilesadukkharahitoti attho. Vippasanno anāviloti vippasanno asaddhiyādīnaṃ",
  "atk-s0508a2:5122_4": "abhāvena suṭṭhu pasannacitto anāvilasaṅkappatāya anāvilo.",
  "atk-s0508a2:5123_0": "Na vissaseti gāthā devadattaṃ saddahitvā tassa diṭṭhiṃ rocetvā ṭhite vajjiputtake",
  "atk-s0508a2:5123_1": "ārabbha vuttā. Tattha na vissaseti vissaṭṭho na bhaveyya, na saddaheyyāti attho.",
  "atk-s0508a2:5123_2": "Ekatiyesūti ekaccesu anavaṭṭhitasabhāvesu puthujjanesu. Evanti yathā tumhe “devadatto",
  "atk-s0508a2:5123_3": "sammā paṭipanno”ti vissāsaṃ āpajjittha, evaṃ. Agārisūti gahaṭṭhesu. Sādhūpi hutvānāti",
  "atk-s0508a2:5123_4": "yasmā puthujjanabhāvo nāma assapiṭṭhe ṭhapitakumbhaṇḍaṃ viya thusarāsimhi nikhātakhāṇukaṃ",
  "atk-s0508a2:5123_5": "viya ca anavaṭṭhito, tasmā ekacce ādito sādhū hutvā ṭhitāpi pacchā asādhū honti.",
  "atk-s0508a2:5123_6": "Yathā devadatto pubbe sīlasampanno abhiññāsamāpattilābhī hutvā lābhasakkārapakato",
  "atk-s0508a2:5123_7": "idāni parihīnaviseso chinnapakkhakāko viya āpāyiko jāto. Tasmā tādiso diṭṭhamattena",
  "atk-s0508a2:5123_8": "“sādhū”ti na vissāsitabbo. Ekacce pana kalyāṇamittasaṃsaggābhāvena ādito asādhū hutvāpi",
  "atk-s0508a2:5123_9": "pacchā kalyāṇasaṃsaggena sādhū hontiyeva, tasmā devadattasadise sādhupatirūpe “sādhū”ti",
  "atk-s0508a2:5123_10": "na vissāseyyāti attho.",
  "atk-s0508a2:5124_0": "Yesaṃ kāmacchandādayo cittupakkilesā avigatā, te asādhū. Yesaṃ te vigatā, te sādhūti",
  "atk-s0508a2:5124_1": "dassetuṃ “kāmacchando”ti gāthaṃ vatvā asādhāraṇato ukkaṃsagataṃ sādhulakkhaṇaṃ dassetuṃ",
  "atk-s0508a2:5124_2": "“yassa sakkariyamānassā”tiādinā gāthādvayaṃ vuttaṃ.",
  "atk-s0508a2:5125_0": "Asādhāraṇato pana ukkaṃsagataṃ taṃ dassetuṃ satthāraṃ attānañca udāharanto “mahāsamuddo”tiādikā",
  "atk-s0508a2:5125_1": "gāthā abhāsi. Tattha mahāsamuddoti ayaṃ mahāsamuddo, mahāpathavī selo pabbato, puratthimādibhedato",
  "atk-s0508a2:5125_2": "anilo ca attano acetanābhāvena iṭṭhāniṭṭhaṃ sahanti, na paṭisaṅkhānabalena, satthā",
  "atk-s0508a2:5125_3": "pana yassā arahattuppattiyā vasena uttame tādibhāve ṭhito iṭṭhādīsu sabbattha samo",
  "atk-s0508a2:5125_4": "nibbikāro, tassā satthu varavimuttiyā aggaphalavimuttiyā te mahāsamuddādayo upamāya",
  "atk-s0508a2:5125_5": "upamābhāvena na yujjanti kalabhāgampi na upentīti attho.",
  "atk-s0508a2:5126_0": "Cakkānuvattakoti satthārā vattitassa dhammacakkassa anuvattako. Theroti asekkhehi",
  "atk-s0508a2:5126_1": "sīlakkhandhādīhi samannāgamena thero. Mahāñāṇīti mahāpañño. Samāhitoti upacārappanāsamādhinā",
  "atk-s0508a2:5126_2": "anuttarasamādhinā ca samāhito. Paṭhavāpaggisamānoti iṭṭhādiārammaṇasannipāte nibbikāratāya",
  "atk-s0508a2:5126_3": "pathaviyā āpena agginā ca sadisavuttiko. Tenāha “na rajjati na dussatī”ti.",
  "atk-s0508a2:5127_0": "Paññāpāramitaṃ pattoti sāvakañāṇassa pāramiṃ pārakoṭiṃ patto. Mahābuddhīti mahāputhuhāsajavanatikkhanibbedhikabhāvappattāya",
  "atk-s0508a2:5127_1": "mahatiyā buddhiyā paññāya samannāgato. Mahāmatīti dhammanvayaveditasaṅkhātāya mahatiyā",
  "atk-s0508a2:5127_2": "nayaggāhamatiyā samannāgato. Ye hi te catubbidhā, soḷasavidhā, catucattālīsavidhā,",
  "atk-s0508a2:5127_3": "tesattatividhā ca paññappabhedā. Tesaṃ sabbaso anavasesānaṃ adhigatattā mahāpaññatā",
  "atk-s0508a2:5127_4": "divisesayogato ca ayaṃ mahāthero sātisayaṃ “mahābuddhī”ti vattabbataṃ arahati. Yathāha bhagavā –",
  "atk-s0508a2:5128_0": "“Paṇḍito, bhikkhave, sāriputto; mahāpañño, bhikkhave, sāriputto; puthupañño, bhikkhave,",
  "atk-s0508a2:5128_1": "sāriputto; hāsapañño, bhikkhave, sāriputto; javanapañño, bhikkhave, sāriputto; tikkhapañño,",
  "atk-s0508a2:5128_2": "bhikkhave, sāriputto; nibbedhikapañño, bhikkhave, sāriputto”tiādi.",
  "atk-s0508a2:5129_0": "Tatthāyaṃ paṇḍitabhāvādīnaṃ vibhāgavibhāvanā. Dhātukusalatā, āyatanakusalatā, paṭiccasamuppādakusalatā,",
  "atk-s0508a2:5129_1": "ṭhānāṭṭhānakusalatāti imehi catūhi kāraṇehi paṇḍito. Mahāpaññatādīnaṃ vibhāgadassane ayaṃ pāḷi –",
  "atk-s0508a2:5130_0": "“Katamā mahāpaññā? Mahante atthe pariggaṇhātīti mahāpaññā, mahante dhamme pariggaṇhātīti",
  "atk-s0508a2:5130_1": "mahāpaññā, mahantā niruttiyo pariggaṇhātīti mahāpaññā, mahantāni paṭibhānāni pariggaṇhātīti",
  "atk-s0508a2:5130_2": "mahāpaññā, mahante sīlakkhandhe pariggaṇhātīti mahāpaññā, mahante samādhikkhandhe",
  "atk-s0508a2:5130_3": "pariggaṇhātīti mahāpaññā, mahante paññākkhandhe pariggaṇhātīti mahāpaññā, mahante",
  "atk-s0508a2:5130_4": "vimuttikkhandhe pariggaṇhātīti mahāpaññā, mahante vimuttiñāṇadassanakkhandhe pariggaṇhātīti",
  "atk-s0508a2:5130_5": "mahāpaññā, mahantāni ṭhānāṭṭhānāni pariggaṇhātīti mahāpaññā, mahantā vihārasamāpattiyo",
  "atk-s0508a2:5130_6": "pariggaṇhātīti mahāpaññā, mahantāni ariyasaccāni pariggaṇhātīti mahāpaññā, mahante",
  "atk-s0508a2:5130_7": "satipaṭṭhāne pariggaṇhātīti mahāpaññā, mahante sammappadhāne pariggaṇhātīti mahāpaññā,",
  "atk-s0508a2:5130_8": "mahante iddhipāde pariggaṇhātīti mahāpaññā, mahantāni indriyāni pariggaṇhātīti mahāpaññā,",
  "atk-s0508a2:5130_9": "mahantāni balāni pariggaṇhātīti mahāpaññā, mahante bojjhaṅge pariggaṇhātīti mahāpaññā,",
  "atk-s0508a2:5130_10": "mahante ariyamagge pariggaṇhātīti mahāpaññā, mahantāni sāmaññaphalāni pariggaṇhātīti",
  "atk-s0508a2:5130_11": "mahāpaññā, mahantā abhiññāyo pariggaṇhātīti mahāpaññā, mahantaṃ paramatthaṃ nibbānaṃ",
  "atk-s0508a2:5130_12": "pariggaṇhātīti mahāpaññā.",
  "atk-s0508a2:5131_0": "“Katamā puthupaññā? Puthunānākhandhesu ñāṇaṃ pavattatīti puthupaññā, puthunānādhātūsu",
  "atk-s0508a2:5131_1": "ñāṇaṃ pavattatīti puthupaññā, puthunānāāyatanesu ñāṇaṃ pavattatīti puthupaññā, puthunānāpaṭiccasamuppādesu",
  "atk-s0508a2:5131_2": "ñāṇaṃ pavattatīti puthupaññā, puthunānāsuññatamanupalabbhesu ñāṇaṃ pavattatīti puthupaññā,",
  "atk-s0508a2:5131_3": "puthunānāatthesu ñāṇaṃ pavattatīti puthupaññā, puthunānādhammesu ñāṇaṃ pavattatīti",
  "atk-s0508a2:5131_4": "puthupaññā, puthunānāniruttīsu ñāṇaṃ pavattatīti puthupaññā, puthunānāpaṭibhānesu",
  "atk-s0508a2:5131_5": "ñāṇaṃ pavattatīti puthupaññā, puthunānāsīlakkhandhesu ñāṇaṃ pavattatīti puthupaññā,",
  "atk-s0508a2:5131_6": "puthunānāsamādhikkhandhesu ñāṇaṃ pavattatīti puthupaññā, puthunānāpaññākkhandhesu",
  "atk-s0508a2:5131_7": "ñāṇaṃ pavattatīti puthupaññā, puthunānāvimuttikkhandhesu ñāṇaṃ pavattatīti puthupaññā,",
  "atk-s0508a2:5131_8": "puthunānāvimuttiñāṇadassanakkhandhesu ñāṇaṃ pavattatīti puthupaññā, puthunānāṭhānāṭṭhānesu",
  "atk-s0508a2:5131_9": "ñāṇaṃ pavattatīti puthupaññā, puthunānāvihārasamāpattīsu ñāṇaṃ pavattatīti puthupaññā,",
  "atk-s0508a2:5131_10": "puthunānāariyasaccesu ñāṇaṃ pavattatīti puthupaññā, puthunānāsatipaṭṭhānesu ñāṇaṃ",
  "atk-s0508a2:5131_11": "pavattatīti puthupaññā, puthunānāsammappadhānesu ñāṇaṃ pavattatīti puthupaññā, puthunānāiddhipādesu",
  "atk-s0508a2:5131_12": "ñāṇaṃ pavattatīti puthupaññā, puthunānāindriyesu ñāṇaṃ pavattatīti puthupaññā, puthunānābalesu",
  "atk-s0508a2:5131_13": "ñāṇaṃ pavattatīti puthupaññā, puthunānābojjhaṅgesu ñāṇaṃ pavattatīti puthupaññā,",
  "atk-s0508a2:5131_14": "puthunānāariyamaggesu ñāṇaṃ pavattatīti puthupaññā, puthunānāsāmaññaphalesu ñāṇaṃ",
  "atk-s0508a2:5131_15": "pavattatīti puthupaññā, puthunānāabhiññāsu ñāṇaṃ pavattatīti puthupaññā, puthujjanasādhāraṇe",
  "atk-s0508a2:5131_16": "dhamme atikkamma paramatthe nibbāne ñāṇaṃ pavattatīti puthupaññā.",
  "atk-s0508a2:5132_0": "“Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlāni",
  "atk-s0508a2:5132_1": "paripūretīti hāsapaññā, hāsabahulo…pe… pāmojjabahulo indriyasaṃvaraṃ paripūretīti",
  "atk-s0508a2:5132_2": "hāsapaññā, hāsabahulo…pe… pāmojjabahulo bhojane mattaññutaṃ paripūretīti hāsapaññā,",
  "atk-s0508a2:5132_3": "hāsabahulo…pe… pāmojjabahulo jāgariyānuyogaṃ paripūretīti hāsapaññā, hāsabahulo…pe…",
  "atk-s0508a2:5132_4": "pāmojjabahulo sīlakkhandhaṃ…pe… samādhikkhandhaṃ, paññākkhandhaṃ, vimuttikkhandhaṃ,",
  "atk-s0508a2:5132_5": "vimuttiñāṇadassanakkhandhaṃ paripūretīti…pe… paṭivijjhatīti. Vihārasamāpattiyo paripūretīti,",
  "atk-s0508a2:5132_6": "ariyasaccāni paṭivijjhatīti, satipaṭṭhāne bhāvetīti, sammappadhāne bhāvetīti, iddhipāde",
  "atk-s0508a2:5132_7": "bhāvetīti, indriyāni bhāvetīti, balāni bhāvetīti, bojjhaṅge bhāvetīti, ariyamaggaṃ",
  "atk-s0508a2:5132_8": "bhāvetīti…pe… sāmaññaphalāni sacchikarotīti hāsapaññā, hāsabahulo vedabahulo tuṭṭhibahulo",
  "atk-s0508a2:5132_9": "pāmojjabahulo abhiññāyo paṭivijjhatīti hāsapaññā; hāsabahulo vedabahulo tuṭṭhibahulo",
  "atk-s0508a2:5132_10": "pāmojjabahulo paramatthaṃ nibbānaṃ sacchikarotīti hāsapaññā.",
  "atk-s0508a2:5133_0": "“Katamā javanapaññā? Yaṃ kiñci rūpaṃ atītānāgatapaccuppannaṃ…pe… yaṃ dūre santike",
  "atk-s0508a2:5133_1": "vā, sabbaṃ rūpaṃ aniccato khippaṃ javatīti javanapaññā, dukkhato khippaṃ javatīti",
  "atk-s0508a2:5133_2": "javanapaññā, anattato khippaṃ javatīti javanapaññā; yā kāci vedanā…pe… yaṃ kiñci",
  "atk-s0508a2:5133_3": "viññāṇaṃ atītānāgatapaccuppannaṃ…pe… sabbaṃ viññāṇaṃ aniccato khippaṃ javatīti javanapaññā,",
  "atk-s0508a2:5133_4": "dukkhato khippaṃ javatīti javanapaññā, anattato khippaṃ javatīti javanapaññā. Cakkhu…pe…",
  "atk-s0508a2:5133_5": "jarāmaraṇaṃ atītānāgatapaccuppannaṃ, aniccato khippaṃ javatīti javanapaññā, dukkhato",
  "atk-s0508a2:5133_6": "khippaṃ javatīti javanapaññā, anattato khippaṃ javatīti javanapaññā.",
  "atk-s0508a2:5134_0": "“Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti",
  "atk-s0508a2:5134_1": "tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti",
  "atk-s0508a2:5134_2": "javanapaññā…pe… vedanā…pe… saññā… saṅkhārā… viññāṇaṃ… cakkhu…pe… jarāmaraṇaṃ atītānāgatapaccuppannaṃ",
  "atk-s0508a2:5134_3": "aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā tīrayitvā",
  "atk-s0508a2:5134_4": "vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0508a2:5135_0": "“Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ",
  "atk-s0508a2:5135_1": "vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā vibhūtaṃ",
  "atk-s0508a2:5135_2": "katvā rūpanirodhe khippaṃ javatīti javanapaññā. Vedanā…pe… saññā… saṅkhārā… viññāṇaṃ…",
  "atk-s0508a2:5135_3": "cakkhu…pe… jarāmaraṇaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ",
  "atk-s0508a2:5135_4": "khayadhammaṃ vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā",
  "atk-s0508a2:5135_5": "vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0508a2:5136_0": "“Katamā tikkhapaññā? Khippaṃ kilese chindatīti tikkhapaññā, uppannaṃ kāmavitakkaṃ",
  "atk-s0508a2:5136_1": "nādhivāseti pajahati vinodeti byantīkaroti anabhāvaṃ gametīti tikkhapaññā; uppannaṃ",
  "atk-s0508a2:5136_2": "byāpādavitakkaṃ nādhivāseti pajahati vinodeti byantīkaroti anabhāvaṃ gametīti tikkhapaññā;",
  "atk-s0508a2:5136_3": "uppannaṃ vihiṃsāvitakkaṃ nādhivāseti…pe… uppannuppanne pāpake akusale dhamme nādhivāseti",
  "atk-s0508a2:5136_4": "pajahati vinodeti byantīkaroti anabhāvaṃ gametīti tikkhapaññā; uppannaṃ rāgaṃ nādhivāseti",
  "atk-s0508a2:5136_5": "pajahati vinodeti byantīkaroti anabhāvaṃ gametīti tikkhapaññā; uppannaṃ dosaṃ…pe…",
  "atk-s0508a2:5136_6": "uppannaṃ mohaṃ… uppannaṃ kodhaṃ… uppannaṃ upanāhaṃ… makkhaṃ… paḷāsaṃ… issaṃ… macchariyaṃ…",
  "atk-s0508a2:5136_7": "māyaṃ… sāṭheyyaṃ… thambhaṃ… sārambhaṃ… mānaṃ… atimānaṃ… madaṃ… pamādaṃ… sabbe kilese…",
  "atk-s0508a2:5136_8": "sabbe duccarite… sabbe abhisaṅkhāre…pe… sabbe bhavagāmikamme nādhivāseti pajahati",
  "atk-s0508a2:5136_9": "vinodeti byantīkaroti anabhāvaṃ gametīti tikkhapaññā. Ekasmiṃ āsane cattāro ca ariyamaggā,",
  "atk-s0508a2:5136_10": "cattāri sāmaññaphalāni, catasso paṭisambhidāyo, cha abhiññāyo adhigatā honti sacchikatā",
  "atk-s0508a2:5136_11": "phassitā paññāyāti tikkhapaññā.",
  "atk-s0508a2:5137_0": "“Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo",
  "atk-s0508a2:5137_1": "ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0508a2:5137_2": "anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā,",
  "atk-s0508a2:5137_3": "anibbiddhapubbaṃ apadālitapubbaṃ dosakkhandhaṃ nibbijjhati padāletīti nibbedhikapaññā,",
  "atk-s0508a2:5137_4": "anibbiddhapubbaṃ apadālitapubbaṃ mohakkhandhaṃ nibbijjhati padāletīti nibbedhikapaññā;",
  "atk-s0508a2:5137_5": "anibbiddhapubbaṃ apadālitapubbaṃ kodhaṃ…pe… upanāhaṃ…pe… sabbe bhavagāmikamme nibbijjhati",
  "atk-s0508a2:5137_6": "padāletīti nibbedhikapaññā”ti.",
  "atk-s0508a2:5138": "Evaṃ yathāvuttavibhāgāya mahatiyā paññāya samannāgatattā “mahābuddhī”ti vuttaṃ.",
  "atk-s0508a2:5139": "Apica anupadadhammavipassanāvasenāpi imassa therassa mahāpaññatā veditabbā. Vuttañhetaṃ –",
  "atk-s0508a2:5140": "“Sāriputto, bhikkhave, aḍḍhamāsaṃ anupadadhammavipassanaṃ vipassati. Tatridaṃ, bhikkhave, sāriputtassa anupadadhammavipassanāya hoti.",
  "atk-s0508a2:5141_0": "“Idha, bhikkhave, sāriputto vivicceva kāmehi…pe… paṭhamaṃ jhānaṃ upasampajja viharati.",
  "atk-s0508a2:5141_1": "Ye ca paṭhame jhāne dhammā vitakko ca…pe… cittekaggatā ca phasso vedanā saññā cetanā",
  "atk-s0508a2:5141_2": "cittaṃ chando adhimokkho vīriyaṃ sati upekkhā manasikāro, tyāssa dhammā anupadavavatthitā",
  "atk-s0508a2:5141_3": "honti, tyāssa dhammā viditā uppajjanti, viditā upaṭṭhahanti, viditā abbhatthaṃ gacchanti.",
  "atk-s0508a2:5141_4": "So evaṃ pajānāti ‘evaṃ kira me dhammā ahutvā sambhonti, hutvā paṭiventī’ti. So tesu",
  "atk-s0508a2:5141_5": "dhammesu anupāyo anapāyo anissito appaṭibaddho vippamutto visaṃyutto vimariyādīkatena",
  "atk-s0508a2:5141_6": "cetasā viharati. So ‘atthi uttari nissaraṇa’nti pajānāti. Tabbahulīkārā atthitvevassa hoti.",
  "atk-s0508a2:5142_0": "“Puna caparaṃ, bhikkhave, sāriputto vitakkavicārānaṃ vūpasamā…pe… dutiyaṃ jhānaṃ…",
  "atk-s0508a2:5142_1": "tatiyaṃ jhānaṃ… catutthaṃ jhānaṃ upasampajja viharati. Ākāsānañcāyatanaṃ… viññāṇañcāyatanaṃ…",
  "atk-s0508a2:5142_2": "ākiñcaññāyatanaṃ… sabbaso ākiñcaññāyatanaṃ samatikkamma nevasaññānāsaññāyatanaṃ upasampajja",
  "atk-s0508a2:5142_3": "viharati. So tāya samāpattiyā sato vuṭṭhahati, so tāya samāpattiyā sato vuṭṭhahitvā",
  "atk-s0508a2:5142_4": "ye dhammā atītā niruddhā vipariṇatā, te dhamme samanupassati “evaṃ kira me dhammā",
  "atk-s0508a2:5142_5": "ahutvā sambhonti, hutvā paṭiventī”ti. So tesu dhammesu anupāyo anapāyo anissito appaṭibaddho",
  "atk-s0508a2:5142_6": "vippamutto visaṃyutto vimariyādīkatena cetasā viharati. So ‘atthi uttari nissaraṇa’nti",
  "atk-s0508a2:5142_7": "pajānāti. Tabbahulīkārā atthitvevassa hoti.",
  "atk-s0508a2:5143_0": "“Puna caparaṃ, bhikkhave, sāriputto sabbaso nevasaññānāsaññāyatanaṃ samatikkamma",
  "atk-s0508a2:5143_1": "saññāvedayitanirodhaṃ upasampajja viharati. Paññāya cassa disvā āsavā parikkhīṇā",
  "atk-s0508a2:5143_2": "honti. So tāya samāpattiyā sato vuṭṭhahati, so tāya samāpattiyā sato vuṭṭhahitvā",
  "atk-s0508a2:5143_3": "ye dhammā atītā niruddhā vipariṇatā, te dhamme samanupassati ‘evaṃ kira me dhammā",
  "atk-s0508a2:5143_4": "ahutvā sambhonti, hutvā paṭiventī’ti. So tesu dhammesu anupāyo anapāyo anissito appaṭibaddho",
  "atk-s0508a2:5143_5": "vippamutto visaṃyutto vimariyādīkatena cetasā viharati, so ‘natthi uttari nissaraṇa’nti",
  "atk-s0508a2:5143_6": "pajānāti. Tabbahulīkārā natthitvevassa hoti.",
  "atk-s0508a2:5144_0": "“Yaṃ kho taṃ, bhikkhave, sammā vadamāno vadeyya ‘vasippatto pāramippatto ariyasmiṃ",
  "atk-s0508a2:5144_1": "sīlasmiṃ, vasippatto pāramippatto ariyasmiṃ samādhismiṃ, vasippatto pāramippatto",
  "atk-s0508a2:5144_2": "ariyāya paññāya, vasippatto pāramippatto ariyāya vimuttiyā’ti. Sāriputtamevetaṃ sammā",
  "atk-s0508a2:5144_3": "vadamāno vadeyyā”ti.",
  "atk-s0508a2:5145_0": "Evaṃ mahāputhuhāsajavanatikkhanibbedhikabhāvappattāya mahatiyā buddhiyā samannāgatattā",
  "atk-s0508a2:5145_1": "thero mahābuddhīti attho. Dhammanvayaveditā panassa sampasādanīyasuttena dīpetabbā.",
  "atk-s0508a2:5145_2": "Tattha hi sabbaññutaññāṇasadiso therassa nayaggāho vutto. Ajaḷo jaḷasamānoti sāvakesu",
  "atk-s0508a2:5145_3": "paññāya ukkaṃsagatattā sabbathāpi ajaḷo samāno paramappicchatāya attānaṃ ajānantaṃ",
  "atk-s0508a2:5145_4": "viya katvā, dassanena jaḷasadiso mandasarikkho kilesapariḷāhābhāvena nibbuto sītibhūto",
  "atk-s0508a2:5145_5": "sadā carati niccaṃ viharatīti attho.",
  "atk-s0508a2:5146": "Pariciṇṇoti gāthā therena attano katakiccataṃ pakāsentena bhāsitā, sāpi vuttatthāyeva.",
  "atk-s0508a2:5147": "Sampādethappamādenāti ayaṃ pana attano parinibbānakāle sannipatitānaṃ bhikkhūnaṃ ovādadānavasena bhāsitā. Sāpi vuttatthāyevāti.",
  "atk-s0508a2:5148": "Sāriputtattheragāthāvaṇṇanā niṭṭhitā.",
  "atk-s0508a2:5149": "3. Ānandattheragāthāvaṇṇanā",
  "atk-s0508a2:5150_0": "Pisuṇena ca kodhanenātiādikā āyasmato ānandattherassa gāthā. Kā uppatti? Ayampi purimabuddhesu",
  "atk-s0508a2:5150_1": "katādhikāro padumuttarassa bhagavato kāle haṃsavatīnagare satthu vemātikabhātā hutvā",
  "atk-s0508a2:5150_2": "nibbatti, sumanotissa nāmaṃ ahosi. Pitā panassa ānandarājā nāma. So attano puttassa",
  "atk-s0508a2:5150_3": "sumanakumārassa vayappattassa haṃsavatito vīsayojanasate ṭhāne bhoganagaraṃ adāsi.",
  "atk-s0508a2:5150_4": "So kadāci kadāci āgantvā attānañca pitarañca passati. Tadā rājā satthārañca satasahassaparimāṇaṃ",
  "atk-s0508a2:5150_5": "bhikkhusaṅghañca sayameva sakkaccaṃ upaṭṭhahi, aññesaṃ upaṭṭhātuṃ na deti.",
  "atk-s0508a2:5151_0": "Tena samayena paccanto kupito ahosi. Kumāro tassa kupitabhāvaṃ rañño anārocetvā sayameva",
  "atk-s0508a2:5151_1": "taṃ vūpasameti. Taṃ sutvā rājā tuṭṭhamānaso puttaṃ pakkosāpetvā “varaṃ te, tāta dammi,",
  "atk-s0508a2:5151_2": "varaṃ gaṇhāhī”ti āha. Kumāro “satthāraṃ bhikkhusaṅghañca temāsaṃ upaṭṭhahanto jīvitaṃ",
  "atk-s0508a2:5151_3": "avañjhaṃ kātuṃ icchāmī”ti āha. “Etaṃ na sakkā, aññaṃ vadehī”ti. “Deva, khattiyānaṃ",
  "atk-s0508a2:5151_4": "dvekathā nāma natthi, etadeva me dehi, na mayhaṃ aññena attho”ti. “Sace satthā anujānāti,",
  "atk-s0508a2:5151_5": "dinnamevā”ti. So “satthu cittaṃ jānissāmī”ti vihāraṃ gato.",
  "atk-s0508a2:5152_0": "Tena ca samayena bhagavā bhattakiccaṃ niṭṭhāpetvā gandhakuṭiṃ paviṭṭho hoti. So bhikkhū",
  "atk-s0508a2:5152_1": "upasaṅkamitvā “ahaṃ, bhante, bhagavantaṃ dassanāya āgato, dassetha me bhagavanta”nti",
  "atk-s0508a2:5152_2": "āha. Bhikkhū “sumano nāma thero satthu upaṭṭhāko, tassa santikaṃ gacchāhī”ti āhaṃsu.",
  "atk-s0508a2:5152_3": "So therassa santikaṃ gantvā vanditvā “satthāraṃ, bhante, me dassethā”ti āha. Atha",
  "atk-s0508a2:5152_4": "thero tassa passantasseva pathaviyaṃ nimujjitvā satthāraṃ upasaṅkamitvā “bhante,",
  "atk-s0508a2:5152_5": "rājaputto tumhākaṃ dassanāya āgato”ti āha. “Tena hi, bhikkhu, bahi āsanaṃ paññāpehī”ti.",
  "atk-s0508a2:5152_6": "Thero punapi tassa passantasseva buddhāsanaṃ gahetvā antogandhakuṭiyaṃ nimujjitvā",
  "atk-s0508a2:5152_7": "bahipariveṇe pātubhavitvā gandhakuṭipariveṇe āsanaṃ paññāpesi. Kumāro taṃ disvā “mahanto",
  "atk-s0508a2:5152_8": "vatāyaṃ bhikkhū”ti cittaṃ uppādesi.",
  "atk-s0508a2:5153_0": "Bhagavāpi gandhakuṭito nikkhamitvā paññattāsane nisīdi. Rājaputto satthāraṃ vanditvā,",
  "atk-s0508a2:5153_1": "paṭisanthāraṃ katvā, ayaṃ, bhante, thero tumhākaṃ sāsane vallabho maññeti. “Āma kumāra,",
  "atk-s0508a2:5153_2": "vallabho”ti? “Kiṃ katvā, bhante, esa vallabho hotī”ti?“Dānādīni puññāni katvā”ti.",
  "atk-s0508a2:5153_3": "“Bhagavā, ahampi ayaṃ thero viya anāgate buddhasāsane vallabho hotukāmo”ti satthāhaṃ",
  "atk-s0508a2:5153_4": "khandhāvārabhattaṃ nāma datvāpi sattame divase, bhante, mayā pitu santikā temāsaṃ",
  "atk-s0508a2:5153_5": "tumhākaṃ paṭijagganavaro laddho, temāsaṃ me vassāvāsaṃ adhivāsethāti. Bhagavā, “atthi",
  "atk-s0508a2:5153_6": "nu kho tattha gatena attho”ti oloketvā “atthī”ti disvā “suññāgāre kho, kumāra, tathāgatā",
  "atk-s0508a2:5153_7": "abhiramantī”ti āha. Kumāro “aññātaṃ bhagavā, aññātaṃ sugatā”ti vatvā “ahaṃ, bhante,",
  "atk-s0508a2:5153_8": "purimataraṃ gantvā vihāraṃ kāremi, mayā pesite bhikkhusatasahassena saddhiṃ āgacchathā”ti",
  "atk-s0508a2:5153_9": "paṭiññaṃ gahetvā pitu santikaṃ gantvā “dinnā me, deva, bhagavatā paṭiññā, mayā pahite",
  "atk-s0508a2:5153_10": "bhagavantaṃ peseyyāthā”ti pitaraṃ vanditvā, nikkhamitvā yojane yojane vihāraṃ karonto",
  "atk-s0508a2:5153_11": "vīsayojanasataṃ addhānaṃ gato. Gantvā ca attano nagare vihāraṭṭhānaṃ vicinanto sobhanassa",
  "atk-s0508a2:5153_12": "nāma kuṭumbikassa uyyānaṃ disvā satasahassena kiṇitvā satasahassaṃ vissajjetvā vihāraṃ",
  "atk-s0508a2:5153_13": "kāresi. Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya",
  "atk-s0508a2:5153_14": "kuṭileṇamaṇḍape kāretvā pākāraparikkhepaṃ dvārakoṭṭhakañca niṭṭhāpetvā pitu santikaṃ",
  "atk-s0508a2:5153_15": "pesesi “niṭṭhitaṃ mayhaṃ kiccaṃ, satthāraṃ pahiṇathā”ti.",
  "atk-s0508a2:5154_0": "Rājā bhagavantaṃ bhojetvā “bhagavā sumanassa kiccaṃ niṭṭhitaṃ, tumhākaṃ gamanaṃ paccāsīsatī”ti",
  "atk-s0508a2:5154_1": "āha. Bhagavā satasahassabhikkhuparivuto yojane yojane vihāresu vasamāno agamāsi.",
  "atk-s0508a2:5154_2": "Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno",
  "atk-s0508a2:5154_3": "satasahassena kīte sobhane nāma uyyāne satasahassena kāritaṃ vihāraṃ pavesetvā –",
  "atk-s0508a2:5155": "“Satasahassena me kītaṃ, satasahassena māpitaṃ;",
  "atk-s0508a2:5156": "Sobhanaṃ nāma uyyānaṃ, paṭiggaṇha mahāmunī”ti. –",
  "atk-s0508a2:5157_0": "Taṃ niyyādesi. So vassūpanāyikadivase mahādānaṃ pavattetvā “imināva nīhārena dānaṃ",
  "atk-s0508a2:5157_1": "dadeyyāthā”ti puttadāre amacce ca kiccakaraṇīyesu ca niyojetvā sayaṃ sumanattherassa",
  "atk-s0508a2:5157_2": "vasanaṭṭhānasamīpeyeva vasanto temāsaṃ satthāraṃ upaṭṭhahanto upakaṭṭhāya pavāraṇāya",
  "atk-s0508a2:5157_3": "gāmaṃ pavisitvā sattāhaṃ mahādānaṃ pavattetvā sattame divase satthu bhikkhusatasahassassa",
  "atk-s0508a2:5157_4": "ca pādamūle ticīvarāni ṭhapetvā vanditvā, “bhante, yadetaṃ mayā sattāhaṃ khandhāvāradānato",
  "atk-s0508a2:5157_5": "paṭṭhāya puññaṃ kataṃ, na taṃ saggasampattiādīnaṃ atthāya, atha kho ahaṃ ayaṃ sumanatthero",
  "atk-s0508a2:5157_6": "viya anāgate ekassa buddhassa upaṭṭhāko bhaveyya”nti paṇidhānaṃ akāsi. Satthāpissa",
  "atk-s0508a2:5157_7": "anantarāyataṃ disvā byākaritvā pakkāmi.",
  "atk-s0508a2:5158_0": "Sopi tasmiṃ buddhuppāde vassasatasahassaṃ puññāni katvā tato parampi tattha tattha",
  "atk-s0508a2:5158_1": "bhave uḷārāni puññakammāni upacinitvā devamanussesu saṃsaranto kassapassa bhagavato",
  "atk-s0508a2:5158_2": "kāle piṇḍāya carato ekassa therassa pattaggahaṇatthaṃ uttarasāṭakaṃ datvā pūjaṃ akāsi.",
  "atk-s0508a2:5158_3": "Puna sagge nibbattitvā tato cuto bārāṇasirājā hutvā aṭṭha paccekabuddhe disvā te",
  "atk-s0508a2:5158_4": "bhojetvā attano maṅgaluyyāne aṭṭha paṇṇasālāyo kāretvā tesaṃ nisīdanatthāya aṭṭha",
  "atk-s0508a2:5158_5": "sabbaratanamayapīṭhe ceva maṇiādhārake ca paṭiyādetvā dasavassasahassāni upaṭṭhānaṃ",
  "atk-s0508a2:5158_6": "akāsi. Etāni pākaṭaṭṭhānāni.",
  "atk-s0508a2:5159_0": "Kappasatasahassaṃ pana tattha tattha bhave puññāni karontova amhākaṃ bodhisattena",
  "atk-s0508a2:5159_1": "saddhiṃ tusitapure nibbattitvā tato cuto amitodanasakkassa gehe nibbatti. Tassa sabbe",
  "atk-s0508a2:5159_2": "ñātake ānandite karonto jātoti ānandotveva nāmaṃ ahosi. So anukkamena vayappatto",
  "atk-s0508a2:5159_3": "katābhinikkhamane sammāsambodhiṃ patvā pavattitavaradhammacakke paṭhamaṃ kapilavatthuṃ",
  "atk-s0508a2:5159_4": "gantvā tato nikkhante bhagavati tassa parivāratthaṃ pabbajituṃ nikkhantehi bhaddiyādīhi",
  "atk-s0508a2:5159_5": "saddhiṃ nikkhamitvā bhagavato santike pabbajitvā nacirasseva āyasmato puṇṇassa mantāṇiputtassa",
  "atk-s0508a2:5159_6": "santike dhammakathaṃ sutvā sotāpattiphale patiṭṭhahi.",
  "atk-s0508a2:5160_0": "Tena ca samayena bhagavato paṭhamabodhiyaṃ vīsativassāni anibaddhaupaṭṭhākā ahesuṃ.",
  "atk-s0508a2:5160_1": "Ekadā nāgasamālo pattacīvaraṃ gahetvā vicari, ekadā nāgito, ekadā upavāno, ekadā",
  "atk-s0508a2:5160_2": "sunakkhatto, ekadā cundo samaṇuddeso, ekadā sāgato, ekadā meghiyo, te yebhuyyena",
  "atk-s0508a2:5160_3": "satthu cittaṃ nārādhayiṃsu. Athekadivasaṃ bhagavā gandhakuṭipariveṇe paññattavarabuddhāsane",
  "atk-s0508a2:5160_4": "bhikkhusaṅghaparivuto nisinno bhikkhū āmantesi – “ahaṃ, bhikkhave, idānimhi mahallako,",
  "atk-s0508a2:5160_5": "ekacce bhikkhū ‘iminā maggena gacchāmā’ti vutte aññena gacchanti, ekacce mayhaṃ pattacīvaraṃ",
  "atk-s0508a2:5160_6": "bhūmiyaṃ nikkhipanti, mayhaṃ nibaddhupaṭṭhākaṃ bhikkhuṃ jānāthā”ti. Taṃ sutvā bhikkhūnaṃ",
  "atk-s0508a2:5160_7": "dhammasaṃvego udapādi. Athāyasmā sāriputto uṭṭhāya bhagavantaṃ vanditvā – “ahaṃ,",
  "atk-s0508a2:5160_8": "bhante, tumhe upaṭṭhahissāmī”ti āha. Taṃ bhagavā paṭikkhipi. Etenupāyena mahāmoggallānaṃ",
  "atk-s0508a2:5160_9": "ādiṃ katvā sabbe mahāsāvakā – “ahaṃ upaṭṭhahissāmi, ahaṃ upaṭṭhahissāmī”ti uṭṭhahiṃsu",
  "atk-s0508a2:5160_10": "ṭhapetvā āyasmantaṃ ānandaṃ, tepi bhagavā paṭikkhipi. So pana tuṇhīyeva nisīdi. Atha",
  "atk-s0508a2:5160_11": "naṃ bhikkhū āhaṃsu – “āvuso, tvampi satthu upaṭṭhākaṭṭhānaṃ yācāhī”ti. Yācitvā laddhaṭṭhānaṃ",
  "atk-s0508a2:5160_12": "nāma kīdisaṃ hoti, sace ruccati, satthā sayameva vakkhatīti. Atha bhagavā “na, bhikkhave,",
  "atk-s0508a2:5160_13": "ānando aññehi ussāhetabbo, sayameva jānitvā maṃ upaṭṭhahissatī”ti āha. Tato bhikkhū",
  "atk-s0508a2:5160_14": "“uṭṭhehi, āvuso ānanda, satthāraṃ upaṭṭhākaṭṭhānaṃ yācāhī”ti āhaṃsu.",
  "atk-s0508a2:5161_0": "Thero uṭṭhahitvā “sace me, bhante, bhagavā attanā laddhaṃ paṇītacīvaraṃ na dassati,",
  "atk-s0508a2:5161_1": "paṇītapiṇḍapātaṃ na dassati, ekagandhakuṭiyaṃ vasituṃ na dassati, nimantanaṃ gahetvā",
  "atk-s0508a2:5161_2": "na gamissati, evāhaṃ bhagavantaṃ upaṭṭhahissāmī”ti āha. “Ettake guṇe labhato satthu",
  "atk-s0508a2:5161_3": "upaṭṭhāne ko bhāro”ti upavādamocanatthaṃ ime cattāro paṭikkhepā ca – “sace, bhante,",
  "atk-s0508a2:5161_4": "bhagavā mayā gahitanimantanaṃ gamissati, sacāhaṃ desantarato āgatāgate tāvadeva dassetuṃ",
  "atk-s0508a2:5161_5": "lacchāmi; yadā me kaṅkhā uppajjati, tāvadeva bhagavantaṃ upasaṅkamituṃ lacchāmi,",
  "atk-s0508a2:5161_6": "sace bhagavā parammukhā desitaṃ dhammaṃ puna mayhaṃ kathessati, evāhaṃ bhagavantaṃ",
  "atk-s0508a2:5161_7": "upaṭṭhahissāmī”ti “ettakampi satthu santike anuggahaṃ na labhatī”ti upavādamocanatthañceva",
  "atk-s0508a2:5161_8": "dhammabhaṇḍāgārikabhāvapāramīpūraṇatthañca imā catasso āyācanā cāti aṭṭha vare gahetvā",
  "atk-s0508a2:5161_9": "nibaddhupaṭṭhāko ahosi. Tasseva ṭhānantarassa atthāya kappasatasahassaṃ pūritānaṃ",
  "atk-s0508a2:5161_10": "pāramīnaṃ phalaṃ pāpuṇi. So upaṭṭhākaṭṭhānaṃ laddhadivasato paṭṭhāya dasabalaṃ duvidhena",
  "atk-s0508a2:5161_11": "udakena, tividhena dantakaṭṭhena, hatthapādaparikammena piṭṭhiparikammena, gandhakuṭipariveṇasammajjanenāti",
  "atk-s0508a2:5161_12": "evamādīhi kiccehi upaṭṭhahanto “imāya nāma velāya satthu idaṃ nāma laddhuṃ vaṭṭati,",
  "atk-s0508a2:5161_13": "idaṃ nāma kātuṃ vaṭṭatī”ti divasabhāgaṃ santikāvacaro hutvā, rattibhāge mahantaṃ",
  "atk-s0508a2:5161_14": "daṇḍadīpikaṃ gahetvā gandhakuṭipariveṇaṃ nava vāre anupariyāyati, satthari pakkosante",
  "atk-s0508a2:5161_15": "paṭivacanadānāya thinamiddhavinodanatthaṃ.",
  "atk-s0508a2:5162_0": "Atha naṃ satthā jetavane ariyagaṇamajjhe nisinno anekapariyāyena pasaṃsitvā “bahussutānaṃ",
  "atk-s0508a2:5162_1": "satimantānaṃ gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesi.",
  "atk-s0508a2:5162_2": "Evaṃ satthārā pañcasu ṭhānesu etadagge ṭhapito catūhi acchariyabbhutadhammehi samannāgato",
  "atk-s0508a2:5162_3": "satthu dhammakosārakkho ayaṃ mahāthero sekhova samāno satthari parinibbute heṭṭhā",
  "atk-s0508a2:5162_4": "vuttanayena bhikkhūhi samuttejito devatāya ca saṃvejito “sveyeva ca dāni dhammasaṅgīti",
  "atk-s0508a2:5162_5": "kātabbā, na kho pana metaṃ patirūpaṃ, yvāyaṃ sekho sakaraṇīyo hutvā asekhehi therehi",
  "atk-s0508a2:5162_6": "saddhiṃ dhammaṃ saṅgāyituṃ sannipātaṃ gantu”nti sañjātussāho vipassanaṃ paṭṭhapetvā",
  "atk-s0508a2:5162_7": "bahudevarattiṃ vipassanāya kammaṃ karonto caṅkame vīriyasamataṃ alabhitvā vihāraṃ",
  "atk-s0508a2:5162_8": "pavisitvā sayane nisīditvā sayitukāmo kāyaṃ āvaṭṭesi. Appattañca sīsaṃ bimbohanaṃ",
  "atk-s0508a2:5162_9": "pādā ca bhūmito muttamattā, etasmiṃ antare anupādāya āsavehi cittaṃ vimucci chaḷabhiñño",
  "atk-s0508a2:5162_10": "ahosi. Tena vuttaṃ apadāne –",
  "atk-s0508a2:5163": "“Ārāmadvārā nikkhamma, padumuttaro mahāmuni;",
  "atk-s0508a2:5164": "Vassento amataṃ vuṭṭhiṃ, nibbāpesi mahājanaṃ.",
  "atk-s0508a2:5165": "“Satasahassaṃ te dhīrā, chaḷabhiññā mahiddhikā;",
  "atk-s0508a2:5166": "Parivārenti sambuddhaṃ, chāyāva anapāyinī.",
  "atk-s0508a2:5167": "“Hatthikkhandhagato āsiṃ, setacchattaṃ varuttamaṃ;",
  "atk-s0508a2:5168": "Sucārurūpaṃ disvāna, vitti me udapajjatha.",
  "atk-s0508a2:5169": "“Oruyha hatthikhandhamhā, upagacchiṃ narāsabhaṃ;",
  "atk-s0508a2:5170": "Ratanāmayachattaṃ me, buddhaseṭṭhassa dhārayiṃ.",
  "atk-s0508a2:5171": "“Mama saṅkappamaññāya, padumuttaro mahāisi;",
  "atk-s0508a2:5172": "Taṃ kathaṃ ṭhapayitvāna, imā gāthā abhāsatha.",
  "atk-s0508a2:5173": "“Yo so chattamadhāresi, soṇṇālaṅkārabhūsitaṃ;",
  "atk-s0508a2:5174": "Tamahaṃ kittayissāmi, suṇotha mama bhāsato.",
  "atk-s0508a2:5175": "“Ito gantvā ayaṃ poso, tusitaṃ āvasissati;",
  "atk-s0508a2:5176": "Anubhossati sampattiṃ, accharāhi purakkhato.",
  "atk-s0508a2:5177": "“Catutiṃsatikkhattuñca, devarajjaṃ karissati;",
  "atk-s0508a2:5178": "Balādhipo aṭṭhasataṃ, vasudhaṃ āvasissati.",
  "atk-s0508a2:5179": "“Aṭṭhapaññāsakkhattuñca, cakkavattī bhavissati;",
  "atk-s0508a2:5180": "Padesarajjaṃ vipulaṃ, mahiyā kārayissati.",
  "atk-s0508a2:5181": "“Kappasatasahassamhi, okkākakulasambhavo;",
  "atk-s0508a2:5182": "Gotamo nāma gottena, satthā loke bhavissati.",
  "atk-s0508a2:5183": "“Sakyānaṃ kulaketussa, ñātibandhu bhavissati;",
  "atk-s0508a2:5184": "Ānando nāma nāmena, upaṭṭhāko mahesino.",
  "atk-s0508a2:5185": "“Ātāpī nipako cāpi, bāhusaccesu kovido;",
  "atk-s0508a2:5186": "Nivātavutti atthaddho, sabbapāṭhī bhavissati.",
  "atk-s0508a2:5187": "“Padhānapahitatto so, upasanto nirūpadhi;",
  "atk-s0508a2:5188": "Sabbāsave pariññāya, nibbāyissatināsavo.",
  "atk-s0508a2:5189": "“Santi āraññakā nāgā, kuñjarā saṭṭhihāyanā;",
  "atk-s0508a2:5190": "Tidhāpabhinnā mātaṅgā, īsādantā urūḷhavā.",
  "atk-s0508a2:5191": "“Anekasatasahassā, paṇḍitāpi mahiddhikā;",
  "atk-s0508a2:5192": "Sabbe te buddhanāgassa, na hontupaṇidhimhi te.",
  "atk-s0508a2:5193": "“Ādiyā me namassāmi, majjhime atha pacchime;",
  "atk-s0508a2:5194": "Pasannacitto sumano, buddhaseṭṭhaṃ upaṭṭhahiṃ.",
  "atk-s0508a2:5195": "“Ātāpī nipako cāpi, sampajāno paṭissato;",
  "atk-s0508a2:5196": "Sotāpattiphalaṃ patto, sekhabhūmīsu kovido.",
  "atk-s0508a2:5197": "“Satasahassito kappe, yaṃ kammamabhinīhariṃ;",
  "atk-s0508a2:5198": "Tāhaṃ bhūmimanuppatto, ṭhitā saddhammamācalā.",
  "atk-s0508a2:5199": "“Svāgataṃ vata me āsi…pe… kataṃ buddhassa sāsana”nti.",
  "atk-s0508a2:5200_0": "Chaḷabhiñño pana hutvā saṅgītimaṇḍapaṃ pavisitvā dhammaṃ saṅgāyanto tattha tattha",
  "atk-s0508a2:5200_1": "bhikkhūnaṃ ovādadānavasena attano paṭipattidīpanādivasena ca bhāsitagāthā ekajjhaṃ",
  "atk-s0508a2:5200_2": "katvā anukkameva khuddakanikāyasaṅgāyanakāle theragāthāsu saṅgītiṃ āropento –",
  "atk-s0508a2:5201": "1017.",
  "atk-s0508a2:5202": "“Pisuṇena ca kodhanena ca, maccharinā ca vibhūtanandinā;",
  "atk-s0508a2:5203": "Sakhitaṃ na kareyya paṇḍito, pāpo kāpurisena saṅgamo.",
  "atk-s0508a2:5204": "1018.",
  "atk-s0508a2:5205": "“Saddhena ca pesalena ca, paññavatā bahussutena ca;",
  "atk-s0508a2:5206": "Sakhitaṃ kareyya paṇḍito, bhaddo sappurisena saṅgamo.",
  "atk-s0508a2:5207": "1019.",
  "atk-s0508a2:5208": "“Passa cittakataṃ bimbaṃ, arukāyaṃ samussitaṃ;",
  "atk-s0508a2:5209": "Āturaṃ bahusaṅkappaṃ, yassa natthi dhuvaṃ ṭhiti.",
  "atk-s0508a2:5210": "1020.",
  "atk-s0508a2:5211": "“Passa cittakataṃ rūpaṃ, maṇinā kuṇḍalena ca;",
  "atk-s0508a2:5212": "Aṭṭhitacena onaddhaṃ, saha vatthehi sobhati.",
  "atk-s0508a2:5213": "1021.",
  "atk-s0508a2:5214": "“Alattakakatā pādā, mukhaṃ cuṇṇakamakkhitaṃ;",
  "atk-s0508a2:5215": "Alaṃ bālassa mohāya, no ca pāragavesino.",
  "atk-s0508a2:5216": "1022.",
  "atk-s0508a2:5217": "“Aṭṭhapadakatā kesā, nettā añjanamakkhitā;",
  "atk-s0508a2:5218": "Alaṃ bālassa mohāya, no ca pāragavesino.",
  "atk-s0508a2:5219": "1023.",
  "atk-s0508a2:5220": "“Añjanīva navā cittā, pūtikāyo alaṅkato;",
  "atk-s0508a2:5221": "Alaṃ bālassa mohāya, no ca pāragavesino.",
  "atk-s0508a2:5222": "“Odahi migavo pāsaṃ, nāsadā vāguraṃ migo;",
  "atk-s0508a2:5223": "Bhutvā nivāpaṃ gacchāma, kandante migabandhake.",
  "atk-s0508a2:5224": "“Chinno pāso migavassa, nāsadā vāguraṃ migo;",
  "atk-s0508a2:5225": "Bhutvā nivāpaṃ gacchāma, socante migaluddake.",
  "atk-s0508a2:5226": "1024.",
  "atk-s0508a2:5227": "“Bahussuto cittakathī, buddhassa paricārako;",
  "atk-s0508a2:5228": "Pannabhāro visaññutto, seyyaṃ kappeti gotamo.",
  "atk-s0508a2:5229": "1025.",
  "atk-s0508a2:5230": "“Khīṇāsavo visaññutto, saṅgātīto sunibbuto;",
  "atk-s0508a2:5231": "Dhāreti antimaṃ dehaṃ, jātimaraṇapāragū.",
  "atk-s0508a2:5232": "1026.",
  "atk-s0508a2:5233": "“Yasmiṃ patiṭṭhitā dhammā, buddhassādiccabandhuno;",
  "atk-s0508a2:5234": "Nibbānagamane magge, soyaṃ tiṭṭhati gotamo.",
  "atk-s0508a2:5235": "1027.",
  "atk-s0508a2:5236": "“Dvāsīti buddhato gaṇhiṃ, dve sahassāni bhikkhuto;",
  "atk-s0508a2:5237": "Caturāsītisahassāni, ye me dhammā pavattino.",
  "atk-s0508a2:5238": "1028.",
  "atk-s0508a2:5239": "“Appassutāyaṃ puriso, balibaddova jīrati;",
  "atk-s0508a2:5240": "Maṃsāni tassa vaḍḍhanti, paññā tassa na vaḍḍhati.",
  "atk-s0508a2:5241": "1029.",
  "atk-s0508a2:5242": "“Bahussuto appassutaṃ, yo sutenātimaññati;",
  "atk-s0508a2:5243": "Andho padīpadhārova, tatheva paṭibhāti maṃ.",
  "atk-s0508a2:5244": "1030.",
  "atk-s0508a2:5245": "“Bahussutaṃ upāseyya, sutañca na vināsaye;",
  "atk-s0508a2:5246": "Taṃ mūlaṃ brahmacariyassa, tasmā dhammadharo siyā.",
  "atk-s0508a2:5247": "1031.",
  "atk-s0508a2:5248": "“Pubbāparaññū atthaññū, niruttipadakovido;",
  "atk-s0508a2:5249": "Suggahītañca gaṇhāti, atthañcopaparikkhati.",
  "atk-s0508a2:5250": "1032.",
  "atk-s0508a2:5251": "“Khantyā chandikato hoti, ussahitvā tuleti taṃ;",
  "atk-s0508a2:5252": "Samaye so padahati, ajjhattaṃ susamāhito.",
  "atk-s0508a2:5253": "1033.",
  "atk-s0508a2:5254": "“Bahussutaṃ dhammadharaṃ, sappaññaṃ buddhasāvakaṃ;",
  "atk-s0508a2:5255": "Dhammaviññāṇamākaṅkhaṃ, taṃ bhajetha tathāvidhaṃ.",
  "atk-s0508a2:5256": "1034.",
  "atk-s0508a2:5257": "“Bahussuto dhammadharo, kosārakkho mahesino;",
  "atk-s0508a2:5258": "Cakkhu sabbassa lokassa, pūjanīyo bahussuto.",
  "atk-s0508a2:5259": "1035.",
  "atk-s0508a2:5260": "“Dhammārāmo dhammarato, dhammaṃ anuvicintayaṃ;",
  "atk-s0508a2:5261": "Dhammaṃ anussaraṃ bhikkhu, saddhammā na parihāyati.",
  "atk-s0508a2:5262": "1036.",
  "atk-s0508a2:5263": "“Kāyamaccheragaruno, hiyyamāne anuṭṭhahe;",
  "atk-s0508a2:5264": "Sarīrasukhagiddhassa, kuto samaṇaphāsutā.",
  "atk-s0508a2:5265": "1037.",
  "atk-s0508a2:5266": "“Na pakkhanti disā sabbā, dhammā na paṭibhanti maṃ;",
  "atk-s0508a2:5267": "Gate kalyāṇamittamhi, andhakāraṃva khāyati.",
  "atk-s0508a2:5268": "1038.",
  "atk-s0508a2:5269": "“Abbhatītasahāyassa, atītagatasatthuno;",
  "atk-s0508a2:5270": "Natthi etādisaṃ mittaṃ, yathā kāyagatā sati.",
  "atk-s0508a2:5271": "1039.",
  "atk-s0508a2:5272": "“Ye purāṇā atītā te, navehi na sameti me;",
  "atk-s0508a2:5273": "Svajja ekova jhāyāmi, vassupetova pakkhimā.",
  "atk-s0508a2:5274": "1040.",
  "atk-s0508a2:5275": "“Dassanāya abhikkante, nānāverajjake bahū;",
  "atk-s0508a2:5276": "Mā vārayittha sotāro, passantu samayo mamaṃ.",
  "atk-s0508a2:5277": "1041.",
  "atk-s0508a2:5278": "“Dassanāya abhikkante, nānāverajjake puthu;",
  "atk-s0508a2:5279": "Karoti satthā okāsaṃ, na nivāreti cakkhumā.",
  "atk-s0508a2:5280": "1042.",
  "atk-s0508a2:5281": "“Paṇṇavīsati vassāni, sekhabhūtassa me sato;",
  "atk-s0508a2:5282": "Na kāmasaññā uppajji, passa dhammasudhammataṃ.",
  "atk-s0508a2:5283": "1043.",
  "atk-s0508a2:5284": "“Paṇṇavīsati vassāni, sekhabhūtassa me sato;",
  "atk-s0508a2:5285": "Na dosasaññā uppajji, passa dhammasudhammataṃ.",
  "atk-s0508a2:5286": "1044.",
  "atk-s0508a2:5287": "“Paṇṇavīsati vassāni, bhagavantaṃ upaṭṭhahiṃ;",
  "atk-s0508a2:5288": "Mettena kāyakammena, chāyāva anapāyinī.",
  "atk-s0508a2:5289": "1045.",
  "atk-s0508a2:5290": "“Paṇṇavīsati vassāni, bhagavantaṃ upaṭṭhahiṃ;",
  "atk-s0508a2:5291": "Mettena vacīkammena, chāyāva anapāyinī.",
  "atk-s0508a2:5292": "1046.",
  "atk-s0508a2:5293": "“Paṇṇavīsati vassāni, bhagavantaṃ upaṭṭhahiṃ;",
  "atk-s0508a2:5294": "Mettena manokammena, chāyāva anapāyinī.",
  "atk-s0508a2:5295": "1047.",
  "atk-s0508a2:5296": "“Buddhassa caṅkamantassa, piṭṭhito anucaṅkamiṃ;",
  "atk-s0508a2:5297": "Dhamme desiyamānamhi, ñāṇaṃ me udapajjatha.",
  "atk-s0508a2:5298": "1048.",
  "atk-s0508a2:5299": "“Ahaṃ sakaraṇīyomhi, sekho appattamānaso;",
  "atk-s0508a2:5300": "Satthu ca parinibbānaṃ, yo amhaṃ anukampako.",
  "atk-s0508a2:5301": "1049.",
  "atk-s0508a2:5302": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0508a2:5303": "Sabbakāravarūpete, sambuddhe parinibbute.",
  "atk-s0508a2:5304": "1050.",
  "atk-s0508a2:5305": "“Bahussuto dhammadharo, kosārakkho mahesino;",
  "atk-s0508a2:5306": "Cakkhu sabbassa lokassa, ānando parinibbuto.",
  "atk-s0508a2:5307": "1051.",
  "atk-s0508a2:5308": "“Bahussuto dhammadharo, kosārakkho mahesino;",
  "atk-s0508a2:5309": "Cakkhu sabbassa lokassa, andhakāre tamonudo.",
  "atk-s0508a2:5310": "1052.",
  "atk-s0508a2:5311": "“Gatimanto satimanto, dhitimanto ca yo isi;",
  "atk-s0508a2:5312": "Saddhammadhārako thero, ānando ratanākaro.",
  "atk-s0508a2:5313": "1053.",
  "atk-s0508a2:5314": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:5315": "Ohito garuko bhāro, natthi dāni punabbhavo”ti. –",
  "atk-s0508a2:5316": "Imā gāthā abhāsi.",
  "atk-s0508a2:5317_0": "Tattha pisuṇena cāti ādito dve gāthā chabbaggiye bhikkhū devadattapakkhiyehi bhikkhūhi",
  "atk-s0508a2:5317_1": "saddhiṃ saṃsaggaṃ karonte disvā tesaṃ ovādadānavasena vuttā. Tattha pisuṇenāti pisuṇāya",
  "atk-s0508a2:5317_2": "vācāya. Tāya hi yutto puggalo “pisuṇo”ti vutto yathā nīlaguṇayutto paṭo nīloti. Kodhanenāti",
  "atk-s0508a2:5317_3": "kujjhanasīlena. Attasampattinigūhaṇalakkhaṇassa maccherassa sambhavato maccharinā.",
  "atk-s0508a2:5317_4": "Vibhūtanandināti sattānaṃ vibhūtaṃ vibhavanaṃ vināsaṃ icchantena, vibhūtaṃ vā visuṃ",
  "atk-s0508a2:5317_5": "bhāvo bhedo, taṃ nandanena, sabbametaṃ devadattapakkhiyeva sandhāya vuttaṃ. Te hi",
  "atk-s0508a2:5317_6": "pañcavatthudīpanāya bahū jane sammāpaṭipanne bhindantā satthari bahiddhatāya thaddhamacchariyādimacchariyapakatā",
  "atk-s0508a2:5317_7": "mahājanassa mahato anatthāya paṭipajjiṃsu. Sakhitanti sahāyabhāvaṃ saṃsaggaṃ na kareyya,",
  "atk-s0508a2:5317_8": "kiṃkāraṇā? Pāpo kāpurisena saṅgamo kāpurisena pāpapuggalena samāgamo nihīno lāmako.",
  "atk-s0508a2:5317_9": "Ye hissa diṭṭhānugatiṃ āpajjanti. Tesaṃ ducintitādibhedaṃ bālalakkhaṇameva āvahati,",
  "atk-s0508a2:5317_10": "pageva vacanakarassa. Tenāha bhagavā – “yāni kānici, bhikkhave, bhayāni uppajjanti,",
  "atk-s0508a2:5317_11": "sabbāni tāni bālato uppajjanti, no paṇḍitato”tiādi.",
  "atk-s0508a2:5318_0": "Yena pana saṃsaggo kātabbo, taṃ dassetuṃ “saddhena cā”tiādi vuttaṃ. Tattha saddhenāti",
  "atk-s0508a2:5318_1": "kammakammaphalasaddhāya ceva, ratanattayasaddhāya ca samannāgatena. Pesalenāti piyasīlena",
  "atk-s0508a2:5318_2": "sīlasampannena. Paññavatāti udayatthagāminiyā nibbedhikāya paññāya vasena paññāsampannena.",
  "atk-s0508a2:5318_3": "Bahussutenāti pariyattipaṭivedhabāhusaccānaṃ pāripūriyā bahussutena. Bhaddoti tena",
  "atk-s0508a2:5318_4": "tādisena sādhunā saṅgamo bhaddo sundaro kalyāṇo diṭṭhadhammikādibhedaṃ atthaṃ āvahatīti adhippāyo.",
  "atk-s0508a2:5319_0": "Passa cittakatantiādikā satta gāthā attano rūpasampattiṃ disvā kāmasaññaṃ uppādentiyā",
  "atk-s0508a2:5319_1": "uttarāya nāma upāsikāya kāyavicchandajananatthaṃ bhāsitā. “Ambapāliṃ gaṇikaṃ disvā",
  "atk-s0508a2:5319_2": "vikkhittacittānaṃ ovādadānattha”ntipi vadanti. Tā heṭṭhā vuttatthā eva.",
  "atk-s0508a2:5320_0": "Bahussuto cittakathītiādikā dve gāthā therena arahattaṃ patvā udānavasena bhāsitā.",
  "atk-s0508a2:5320_1": "Tattha paricārakoti upaṭṭhāko. Seyyaṃ kappetīti arahattappattisamanantaraṃ sayitattā",
  "atk-s0508a2:5320_2": "vuttaṃ. Thero hi bahudeva rattiṃ caṅkamena vītināmetvā sarīraṃ utuṃ gāhāpetuṃ ovarakaṃ",
  "atk-s0508a2:5320_3": "pavisitvā sayituṃ mañcake nisinno pādā ca bhūmito muttā, appattañca sīsaṃ bimbohanaṃ,",
  "atk-s0508a2:5320_4": "etthantare arahattaṃ patvā sayi.",
  "atk-s0508a2:5321": "Khīṇāsavoti parikkhīṇacaturāsavo, tato eva catūhipi yogehi visaṃyutto, rāgasaṅgādīnaṃ atikkantattā saṅgātīto, sabbaso kilesapariḷāhassa vūpasantattā sunibbuto sītibhūtoti attho.",
  "atk-s0508a2:5322_0": "Yasmiṃ patiṭṭhitā dhammāti theraṃ uddissa khīṇāsavamahābrahmunā bhāsitā gāthā. Upaṭṭhitāya",
  "atk-s0508a2:5322_1": "hi dhammasaṅgītiyā theraṃ uddissa yehi bhikkhūhi “eko bhikkhu vissagandhaṃ vāyatī”ti",
  "atk-s0508a2:5322_2": "vuttaṃ. Atha thero adhigate arahatte sattapaṇṇiguhādvāraṃ saṅghassa sāmaggīdānatthaṃ",
  "atk-s0508a2:5322_3": "āgato, tassa khīṇāsavabhāvappakāsanena suddhāvāsamahābrahmā. Te bhikkhū lajjāpento",
  "atk-s0508a2:5322_4": "“yasmiṃ patiṭṭhitā dhammā”ti gāthamāha. Tassattho – buddhassa bhagavato dhammā teneva",
  "atk-s0508a2:5322_5": "adhigatā paveditā ca paṭivedhapariyattidhammā. Yasmiṃ purisavisese patiṭṭhitā, soyaṃ",
  "atk-s0508a2:5322_6": "gottato gotamo dhammabhaṇḍāgāriko saupādisesanibbānassa adhigatattā idāni anupādisesanibbānagamane",
  "atk-s0508a2:5322_7": "magge patiṭṭhahi, tassa ekaṃsabhāgīti.",
  "atk-s0508a2:5323_0": "Athekadivasaṃ gopakamoggallāno nāma brāhmaṇo theraṃ pucchi – “tvaṃ bahussutoti buddhassa",
  "atk-s0508a2:5323_1": "sāsane pākaṭo, kittakā dhammā te satthārā bhāsitā, tayā dhāritā”ti? Tassa thero paṭivacanaṃ",
  "atk-s0508a2:5323_2": "dento “dvāsītī”ti gāthamāha. Tattha dvāsīti sahassānīti yojanā, buddhato gaṇhinti",
  "atk-s0508a2:5323_3": "sammāsambuddhato uggaṇhiṃ dvisahassādhikāni asītidhammakkhandhasahassāni satthu santikā",
  "atk-s0508a2:5323_4": "adhigaṇhinti attho. Dve sahassāni bhikkhutoti dve dhammakkhandhasahassāni bhikkhuto",
  "atk-s0508a2:5323_5": "gaṇhiṃ, dhammasenāpatiādīnaṃ bhikkhūnaṃ santikā adhigacchiṃ. Caturāsītisahassānīti",
  "atk-s0508a2:5323_6": "tadubhayaṃ samodhānetvā catusahassādhikāni asītisahassāni. Ye me dhammā pavattinoti",
  "atk-s0508a2:5323_7": "ye yathāvuttaparimāṇā dhammakkhandhā mayhaṃ paguṇā vācuggatā jivhagge parivattantīti.",
  "atk-s0508a2:5324_0": "Athekadā thero sāsane pabbajitvā vipassanādhurepi ganthadhurepi ananuyuttaṃ ekaṃ",
  "atk-s0508a2:5324_1": "puggalaṃ disvā bāhusaccābhāve ādīnavaṃ pakāsento “appassutāya”nti gāthamāha. Tattha",
  "atk-s0508a2:5324_2": "appassutāyanti ekassa dvinnaṃ vā paṇṇāsānaṃ, atha vā pana vaggānaṃ antamaso ekassa",
  "atk-s0508a2:5324_3": "dvinnaṃ vā suttantānampi uggahitānaṃ abhāvena appassuto ayaṃ, kammaṭṭhānaṃ pana uggahetvā",
  "atk-s0508a2:5324_4": "anuyuñjanto bahussutova. Balibaddova jīratīti yathā balibaddo jīramāno vaḍḍhamāno",
  "atk-s0508a2:5324_5": "neva mātu na pitu, na sesañātakānaṃ atthāya vaḍḍhati, atha kho niratthakameva jīrati;",
  "atk-s0508a2:5324_6": "evamevaṃ ayampi na upajjhāyavattaṃ karoti, na ācariyavattaṃ, na āgantukavattādīni,",
  "atk-s0508a2:5324_7": "na bhāvanaṃ anuyuñjati, niratthakameva jīrati. Maṃsāni tassa vaḍḍhantīti yathā balibaddassa",
  "atk-s0508a2:5324_8": "“kasanabhāravahanādīsu asamattho eso”ti araññe vissaṭṭhassa yathā tathā vicarantassa",
  "atk-s0508a2:5324_9": "khādantassa pivantassa maṃsāni tassa vaḍḍhanti; evamevaṃ imassāpi upajjhāyādīhi vissaṭṭhassa",
  "atk-s0508a2:5324_10": "saṅghaṃ nissāya cattāro paccaye labhitvā uddhaṃvirecanādīni katvā kāyaṃ posentassa",
  "atk-s0508a2:5324_11": "maṃsāni vaḍḍhanti thūlasarīro hutvā vicarati. Paññāti lokiyalokuttarā panassa paññā",
  "atk-s0508a2:5324_12": "ekaṅgulimattāpi na vaḍḍhati, araññe gacchalatādīni viya assa chadvārāni nissāya taṇhā",
  "atk-s0508a2:5324_13": "ceva navavidhamāno ca vaḍḍhatīti adhippāyo.",
  "atk-s0508a2:5325_0": "Bahussutoti gāthā attano bāhusaccaṃ nissāya aññaṃ atimaññantaṃ ekaṃ bhikkhuṃ uddissa",
  "atk-s0508a2:5325_1": "vuttā. Tattha sutenāti sutahetu attano bāhusaccanimittaṃ. Atimaññatīti atikkamitvā",
  "atk-s0508a2:5325_2": "maññati attānaṃ ukkaṃsento paraṃ paribhavati. Tathevāti yathā andho andhakāre telapajjotaṃ",
  "atk-s0508a2:5325_3": "dhārento ālokadānena paresaṃyeva atthāvaho, na attano, tatheva pariyattibāhusaccena",
  "atk-s0508a2:5325_4": "sutavā puggalo sutena anupapanno attano atthaṃ aparipūrento andho ñāṇālokadānena",
  "atk-s0508a2:5325_5": "paresaṃyeva atthāvaho, na attano, dīpadhāro andho viya mayhaṃ upaṭṭhātīti.",
  "atk-s0508a2:5326_0": "Idāni bāhusacce ānisaṃsaṃ dassento “bahussuta”nti gāthamāha. Tattha upāseyyāti payirupāseyya.",
  "atk-s0508a2:5326_1": "Sutañca na vināsayeti bahussutaṃ payirupāsitvā laddhaṃ sutañca na vināseyya, na susseyya",
  "atk-s0508a2:5326_2": "dhāraṇaparicayaparipucchāmanasikārehi vaḍḍheyya. Taṃ mūlaṃ brahmacariyassāti yasmā",
  "atk-s0508a2:5326_3": "bahussutaṃ payirupāsitvā laddhaṃ taṃ sutaṃ pariyattibāhusaccaṃ maggabrahmacariyassa",
  "atk-s0508a2:5326_4": "mūlaṃ padhānakāraṇaṃ. Tasmā dhammadharo siyā vimuttāyatanasīse ṭhatvā yathāsutassa",
  "atk-s0508a2:5326_5": "dhammassa dhāraṇe paṭhamaṃ pariyattidhammadharo bhaveyya.",
  "atk-s0508a2:5327_0": "Idāni pariyattibāhusaccena sādhetabbamatthaṃ dassetuṃ “pubbāparaññū”tiādi vuttaṃ.",
  "atk-s0508a2:5327_1": "Tattha pubbañca aparañca jānātīti pubbāparaññū. Ekissā hi gāthāya pubbabhāge apaññāyamānepi",
  "atk-s0508a2:5327_2": "pubbabhāge vā paññāyamāne aparabhāge apaññāyamānepi “imassa aparabhāgassa iminā pubbabhāgena,",
  "atk-s0508a2:5327_3": "imassa vā pubbabhāgassa iminā aparabhāgena bhavitabba”nti jānanto pubbāparaññū nāma.",
  "atk-s0508a2:5327_4": "Attatthādibhedaṃ tassa tassa bhāsitassa atthaṃ jānātīti atthaññū. Niruttipadakovidoti",
  "atk-s0508a2:5327_5": "niruttiyaṃ sesapadesupi cāti catūsupi paṭisambhidāsu cheko. Suggahītañca gaṇhātīti",
  "atk-s0508a2:5327_6": "teneva kovidabhāvena atthato byañjanato ca dhammaṃ sugahitameva katvā gaṇhāti. Atthañcopaparikkhatīti",
  "atk-s0508a2:5327_7": "yathāsutassa yathāpariyattassa dhammassa atthaṃ upaparikkhati “iti sīlaṃ, iti samādhi,",
  "atk-s0508a2:5327_8": "iti paññā, ime rūpārūpadhammā”ti manasā anupekkhati.",
  "atk-s0508a2:5328_0": "Khantyā chandikato hotīti tesu manasā anupekkhitesu dhammesu diṭṭhinijjhānakkhantiyā",
  "atk-s0508a2:5328_1": "nijjhānaṃ khamāpetvā rūpapariggahādimukhena vipassanābhinivese chandikato chandajāto",
  "atk-s0508a2:5328_2": "hoti. Tathābhūto ca vipassanāya kammaṃ karonto ussahitvā tuleti taṃtaṃpaccayanāmarūpadassanavasena",
  "atk-s0508a2:5328_3": "ussāhaṃ katvā tato paraṃ tilakkhaṇaṃ āropetvā tuleti “anicca”ntipi, “dukkha”ntipi,",
  "atk-s0508a2:5328_4": "“anattā”tipi taṃ nāmarūpaṃ tīreti vipassati. Samaye so padahati, ajjhattaṃ susamāhitoti",
  "atk-s0508a2:5328_5": "so evaṃ passanto paggahetabbādisamaye cittassa paggaṇhanādinā padahati, padahanto",
  "atk-s0508a2:5328_6": "ca ajjhattaṃ gocarajjhatte vipassanāsamādhinā maggasamādhinā ca suṭṭhu samāhito bhaveyya,",
  "atk-s0508a2:5328_7": "asamādhānahetubhūte kilese pajaheyya. Svāyaṃ guṇo sabbopi yasmā bahussutaṃ dhammadharaṃ",
  "atk-s0508a2:5328_8": "sappaññaṃ buddhasāvakaṃ payirupāsantassa hoti, tasmā asaṅkhataṃ dhammaṃ ārabbha dukkhādīsu",
  "atk-s0508a2:5328_9": "pariññādivisiṭṭhakiccatāya dhammaviññāṇasaṅkhātaṃ dhammañāṇaṃ ākaṅkhanto tathāvidhaṃ",
  "atk-s0508a2:5328_10": "vuttappakāraṃ kalyāṇamittaṃ bhajetha, seveyya payirupāseyyāti attho.",
  "atk-s0508a2:5329_0": "Evaṃ bahupakāratāya tassa pūjanīyakaṃ dassento “bahussuto”ti gāthamāha. Tassattho",
  "atk-s0508a2:5329_1": "– suttageyyādi bahu sutaṃ etassāti bahussuto. Tameva desanādhammaṃ suvaṇṇabhājane",
  "atk-s0508a2:5329_2": "pakkhittasīhavasā viya avinassantaṃ dhāretīti dhammadharo. Tato eva mahesino bhagavato",
  "atk-s0508a2:5329_3": "dhammakosaṃ dhammaratanaṃ ārakkhatīti kosārakkho. Yasmā sadevakassa lokassa samadassanena",
  "atk-s0508a2:5329_4": "cakkhubhūto, tasmā cakkhu sabbassa lokassa pūjanīyo mānanīyoti, bahussutabhāvena",
  "atk-s0508a2:5329_5": "bahujanassa pūjanīyabhāvadassanatthaṃ nigamanavasena punapi “bahussuto”ti vuttaṃ.",
  "atk-s0508a2:5330_0": "Evarūpaṃ kalyāṇamittaṃ labhitvāpi kārakasseva aparihāni, na akārakassāti dassento",
  "atk-s0508a2:5330_1": "“dhammārāmo”ti gāthamāha. Tattha nivāsanaṭṭhena samathavipassanādhammo ārāmo, tasmiṃ",
  "atk-s0508a2:5330_2": "eva dhamme rato abhiratoti dhammarato, tasseva dhammassa punappunaṃ vicintanena dhammaṃ",
  "atk-s0508a2:5330_3": "anuvicintayaṃ dhammaṃ āvajjento manasi karotīti attho. Anussaranti tameva dhammaṃ",
  "atk-s0508a2:5330_4": "anussaranto. Saddhammāti evarūpo bhikkhu sattatiṃsapabhedā bodhipakkhiyadhammā navavidhalokuttaradhammā",
  "atk-s0508a2:5330_5": "ca na parihāyati, na kadāci tassa tato parihāni hotīti attho.",
  "atk-s0508a2:5331_0": "Athekadivasaṃ kāye avītarāgaṃ kusītaṃ hīnavīriyaṃ kosallāyā ti nāmaṃ bhikkhuṃ saṃvejento",
  "atk-s0508a2:5331_1": "“kāyamaccheragaruno”ti gāthamāha. Tattha kāyamaccheragarunoti “kāyadaḷhībahulassa",
  "atk-s0508a2:5331_2": "kāye mamattassa ācariyupajjhāyānampi kāyena kattabbaṃ kiñci akatvā vicarantassa.",
  "atk-s0508a2:5331_3": "Hiyyamāneti attano kāye jīvite ca khaṇe khaṇe parihiyyamāne. Anuṭṭhaheti sīlādīnaṃ",
  "atk-s0508a2:5331_4": "paripūraṇavasena uṭṭhānavīriyaṃ na kareyya. Sarīrasukhagiddhassāti attano sarīrassa",
  "atk-s0508a2:5331_5": "sukhāpaneneva gedhaṃ āpannassa. Kuto samaṇaphāsutāti evarūpassa puggalassa sāmaññavasena",
  "atk-s0508a2:5331_6": "kuto sukhavihāro, phāsuvihāro na tassa vijjatīti attho.",
  "atk-s0508a2:5332_0": "Na pakkhantītiādikā āyasmato sāriputtassa dhammasenāpatino parinibbutabhāvaṃ sutvā",
  "atk-s0508a2:5332_1": "therena bhāsitā. Tattha na pakkhanti disā sabbāti puratthimādibhedā sabbā disā na",
  "atk-s0508a2:5332_2": "pakkhayanti, disāmūḷhoti attho. Dhammā na paṭibhanti manti pubbe suṭṭhu paguṇāpi",
  "atk-s0508a2:5332_3": "pariyattidhammā idāni sakkaccaṃ samannāhariyamānāpi mayhaṃ na upaṭṭhahanti. Gate",
  "atk-s0508a2:5332_4": "kalyāṇamittamhīti sadevakassa lokassa kalyāṇamittabhūte dhammasenāpatimhi anupādisesanibbānaṃ",
  "atk-s0508a2:5332_5": "gate. Andhakāraṃva khāyatīti sabbopāyaṃ loko andhakāro viya upaṭṭhāti.",
  "atk-s0508a2:5333_0": "Abbhatītasahāyassāti apagatasahāyassa, kalyāṇamittarahitassāti attho. Atītagatasatthunoti",
  "atk-s0508a2:5333_1": "āyasmato atīto hutvā nibbānagatasatthukassa, satthari parinibbuteti attho. Yathā",
  "atk-s0508a2:5333_2": "kāyagatā satīti kāyagatāsatibhāvanā takkarassa yathā ekantahitāvahā, evaṃ etādisaṃ",
  "atk-s0508a2:5333_3": "anāthassa puggalassa ekantahitāvahaṃ aññaṃ mittaṃ nāma natthi, sanāthassa aññāpi",
  "atk-s0508a2:5333_4": "bhāvanā hitāvahā evāti adhippāyo.",
  "atk-s0508a2:5334_0": "Purāṇāti porāṇā, sāriputtādike kalyāṇamitte sandhāya vadati. Navehīti navakehi. Na",
  "atk-s0508a2:5334_1": "sameti meti mayhaṃ cittaṃ na samāgacchati, na te mama cittaṃ ārādhentīti attho. Svajja",
  "atk-s0508a2:5334_2": "ekova jhāyāmīti sohaṃ ajja vuḍḍhatarehi virahito ekova hutvā jhāyāmi jhānapasuto",
  "atk-s0508a2:5334_3": "homi. Vassupetoti vassakāle kulāvakaṃ upeto pakkhī viya. “Vāsupeto”tipi pāḷi, vāsaṃ upagatoti attho.",
  "atk-s0508a2:5335_0": "Dassanāya abhikkanteti gāthā satthārā bhāsitā. Tassattho – mama dassanāya abhikkante",
  "atk-s0508a2:5335_1": "nānāvidhavidesapavāsikabahujane, ānanda, mama upasaṅkamanaṃ mā vāresi. Kasmā? Te",
  "atk-s0508a2:5335_2": "sotāro dhammassa, mamaṃ passantu, ayameva dassanāya samayoti.",
  "atk-s0508a2:5336_0": "Taṃ sutvā thero “dassanāya abhikkante”ti aparaṃ gāthamāha. Imāya hi gāthāya sambandhatthaṃ",
  "atk-s0508a2:5336_1": "purimagāthā idha nikkhittā. Teneva sacāhaṃ desantarato āgatāgate tāvadeva dassetuṃ",
  "atk-s0508a2:5336_2": "lacchāmīti etassa padassa atthasiddhiṃ dasseti.",
  "atk-s0508a2:5337_0": "Paṇṇavīsati vassānīti pañca gāthā attano aggupaṭṭhākabhāvaṃ dīpetuṃ vuttā. Āraddhakammaṭṭhānabhāvena",
  "atk-s0508a2:5337_1": "hi satthu upaṭṭhānapasutabhāvena ca therassa maggena asamucchinnāpi kāmasaññādayo",
  "atk-s0508a2:5337_2": "na uppajjiṃsu, kāyavacīmanokammāni ca sabbakālaṃ satthari mettāpubbaṅgamāni mettānuparivattāni",
  "atk-s0508a2:5337_3": "ahesuṃ. Tattha paṇṇavīsati vassānīti pañcavīsati saṃvaccharāni. Sekhabhūtassa me",
  "atk-s0508a2:5337_4": "satoti sekhabhūmiyaṃ sotāpattiphale ṭhitassa me sato. Kāmasaññāti kāmasahagatā saññā",
  "atk-s0508a2:5337_5": "na uppajji, ettha ca kāmasaññādianuppattivacanena attano āsayasuddhiṃ dasseti, “mettena",
  "atk-s0508a2:5337_6": "kāyakammenā”tiādinā payogasuddhiṃ. Tattha gandhakuṭiyaṃ paribhaṇḍakaraṇādinā satthu",
  "atk-s0508a2:5337_7": "vattapaṭivattakaraṇena ca mettaṃ kāyakammaṃ veditabbaṃ, dhammadesanākālārocanādinā",
  "atk-s0508a2:5337_8": "mettaṃ vacīkammaṃ, rahogatassa satthāraṃ uddissa hitūpasaṃhāramanasikārena mettaṃ",
  "atk-s0508a2:5337_9": "manokammaṃ. Ñāṇaṃ me udapajjathāti attano sekkhabhūmipattimāha.",
  "atk-s0508a2:5338_0": "Ahaṃ sakaraṇīyomhīti satthu parinibbāne upaṭṭhite maṇḍalamāḷaṃ pavisitvā kapisīsaṃ",
  "atk-s0508a2:5338_1": "ālambitvā sokābhibhūtena vuttagāthā. Tattha sakaraṇīyomhīti dukkhaparijānanādinā",
  "atk-s0508a2:5338_2": "karaṇīyena sakaraṇīyo amhi. Appattamānasoti anadhigatārahatto. Satthu ca parinibbānanti",
  "atk-s0508a2:5338_3": "mayhaṃ satthu parinibbānañca upaṭṭhitaṃ. Yo amhaṃ anukampakoti yo satthā mayhaṃ anuggāhako.",
  "atk-s0508a2:5339": "Tadāsi yaṃ bhiṃsanakanti gāthā satthu parinibbānakāle pathavīkampanadevadundubhiphalanādike disvā sañjātasaṃvegena vuttagāthā.",
  "atk-s0508a2:5340_0": "Bahussutotiādikā tisso gāthā theraṃ pasaṃsantehi saṅgītikārehi ṭhapitā. Tattha gatimantoti",
  "atk-s0508a2:5340_1": "asadisāya ñāṇagatiyā samannāgato. Satimantoti paramena satinepakkena samannāgato.",
  "atk-s0508a2:5340_2": "Dhitimantoti asādhāraṇāya byañjanatthāvadhāraṇasamatthāya dhitisampattiyā samannāgato.",
  "atk-s0508a2:5340_3": "Ayañhi thero ekapadeyeva ṭhatvā saṭṭhipadasahassāni satthārā kathitaniyāmeneva gaṇhāti,",
  "atk-s0508a2:5340_4": "gahitañca suvaṇṇabhājane pakkhittasīhavasā viya sabbakālaṃ na vinassati, aviparītabyañjanāvadhāraṇasamatthāya",
  "atk-s0508a2:5340_5": "satipubbaṅgamāya paññāya, atthāvadhāraṇasamatthāya paññāpubbaṅgamāya satiyā ca samannāgato.",
  "atk-s0508a2:5340_6": "Tenāha bhagavā – “etadaggaṃ, bhikkhave, mama sāvakānaṃ bhikkhūnaṃ bahussutāna”ntiādi.",
  "atk-s0508a2:5340_7": "Tathā cāha dhammasenāpati – “āyasmā ānando atthakusalo”tiādi. Ratanākaroti saddhammaratanassa ākarabhūto.",
  "atk-s0508a2:5341": "Pariciṇṇoti gāthā parinibbānakāle therena bhāsitā, sā vuttatthā eva.",
  "atk-s0508a2:5342": "Ānandattheragāthāvaṇṇanā niṭṭhitā.",
  "atk-s0508a2:5343": "Tiṃsanipātavaṇṇanā niṭṭhitā.",
  "atk-s0508a2:5344": "18. Cattālīsanipāto",
  "atk-s0508a2:5345": "1. Mahākassapattheragāthāvaṇṇanā",
  "atk-s0508a2:5346_0": "Cattālīsanipāte na gaṇena purakkhatotiādikā āyasmato mahākassapattherassa gāthā.",
  "atk-s0508a2:5346_1": "Kā uppatti? Ayaṃ kira padumuttarassa bhagavato kāle haṃsavatīnagare vedeho nāma asītikoṭivibhavo",
  "atk-s0508a2:5346_2": "kuṭumbiko ahosi. So buddhamāmako, dhammamāmako, saṅghamāmako upāsako hutvā viharanto",
  "atk-s0508a2:5346_3": "ekasmiṃ uposathadivase pātova subhojanaṃ bhuñjitvā uposathaṅgāni adhiṭṭhāya gandhapupphādīni",
  "atk-s0508a2:5346_4": "gahetvā vihāraṃ gantvā satthāraṃ pūjetvā vanditvā ekamantaṃ nisīdi.",
  "atk-s0508a2:5347_0": "Tasmiñca khaṇe satthā mahānisabhattheraṃ nāma tatiyasāvakaṃ “etadaggaṃ, bhikkhave,",
  "atk-s0508a2:5347_1": "mama sāvakānaṃ bhikkhūnaṃ dhutavādānaṃ, yadidaṃ nisabho”ti etadagge ṭhapesi. Upāsako",
  "atk-s0508a2:5347_2": "taṃ sutvā pasanno dhammakathāvasāne mahājane uṭṭhāya gate satthāraṃ vanditvā “sve",
  "atk-s0508a2:5347_3": "mayhaṃ bhikkhaṃ adhivāsethā”ti nimantesi. “Mahā kho, upāsaka, bhikkhusaṅgho”ti. “Kittako,",
  "atk-s0508a2:5347_4": "bhante”ti? “Aṭṭhasaṭṭhibhikkhusatasahassa”nti. “Bhante, ekaṃ sāmaṇerampi vihāre asesetvā",
  "atk-s0508a2:5347_5": "mayhaṃ bhikkhaṃ adhivāsethā”ti. Satthā adhivāsesi. Upāsako satthu adhivāsanaṃ viditvā",
  "atk-s0508a2:5347_6": "gehaṃ gantvā mahādānaṃ sajjetvā punadivase satthu kālaṃ ārocāpesi. Satthā pattacīvaramādāya",
  "atk-s0508a2:5347_7": "bhikkhusaṅghaparivuto upāsakassa gharaṃ gantvā paññattāsane nisinno dakkhiṇodakāvasāne",
  "atk-s0508a2:5347_8": "yāguādīni sampaṭicchanto bhattavissaggaṃ akāsi. Upāsakopi satthu santike nisīdi.",
  "atk-s0508a2:5348_0": "Tasmiṃ antare mahānisabhatthero piṇḍāya caranto tameva vīthiṃ paṭipajji. Upāsako",
  "atk-s0508a2:5348_1": "disvā uṭṭhāya gantvā theraṃ vanditvā “pattaṃ, bhante, dethā”ti āha. Thero pattaṃ",
  "atk-s0508a2:5348_2": "adāsi. “Bhante, idheva pavisatha, satthāpi gehe nisinno”ti. “Na vaṭṭissati, upāsakā”ti.",
  "atk-s0508a2:5348_3": "So therassa pattaṃ gahetvā piṇḍapātassa pūretvā adāsi. Tato theraṃ anugantvā nivatto",
  "atk-s0508a2:5348_4": "satthu santike nisīditvā evamāha – “mahānisabhatthero, bhante, ‘satthāpi gehe nisinno’ti",
  "atk-s0508a2:5348_5": "vuttepi pavisituṃ na icchi, atthi nu kho etassa tumhākaṃ guṇehi atirekaguṇo”ti. Buddhānañca",
  "atk-s0508a2:5348_6": "vaṇṇamaccheraṃ nāma natthi, tasmā satthā evamāha – “upāsaka, mayaṃ bhikkhaṃ āgamayamānā",
  "atk-s0508a2:5348_7": "gehe nisīdāma, so pana bhikkhu na evaṃ nisīditvā bhikkhaṃ udikkhati, mayaṃ gāmantasenāsane",
  "atk-s0508a2:5348_8": "vasāma, so araññasmiṃyeva vasati, mayaṃ channe vasāma, so abbhokāseyeva vasatī”ti",
  "atk-s0508a2:5348_9": "bhagavā “ayañca ayañcetassa guṇo”ti mahāsamuddaṃ pūrayamāno viya tassa guṇaṃ kathesi.",
  "atk-s0508a2:5349_0": "Upāsako pakatiyāpi jalamānapadīpo telena āsitto viya suṭṭhutaraṃ pasanno hutvā cintesi",
  "atk-s0508a2:5349_1": "– “kiṃ mayhaṃ aññāya sampattiyā, anāgate ekassa buddhassa santike dhutavādānaṃ aggabhāvatthāya",
  "atk-s0508a2:5349_2": "patthanaṃ karissāmī”ti. So punapi satthāraṃ nimantetvā teneva niyāmena satta divase",
  "atk-s0508a2:5349_3": "mahādānaṃ datvā sattame divase buddhappamukhassa mahābhikkhusaṅghassa ticīvarāni",
  "atk-s0508a2:5349_4": "datvā satthu pādamūle nipajjitvā evamāha – “yaṃ me, bhante, satta divase dānaṃ dentassa",
  "atk-s0508a2:5349_5": "mettaṃ kāyakammaṃ, mettaṃ vacīkammaṃ, mettaṃ manokammaṃ paccupaṭṭhitaṃ, imināhaṃ",
  "atk-s0508a2:5349_6": "na aññaṃ devasampattiṃ vā sakkamārabrahmasampattiṃ vā patthemi, idaṃ pana me kammaṃ",
  "atk-s0508a2:5349_7": "anāgate ekassa buddhassa santike mahānisabhattherena pattaṭṭhānantaraṃ pāpuṇanatthāya",
  "atk-s0508a2:5349_8": "terasadhutaṅgadharānaṃ aggabhāvassa adhikāro hotū”ti. Satthā “mahantaṃ ṭhānaṃ iminā",
  "atk-s0508a2:5349_9": "patthitaṃ, samijjhissati nu kho, no”ti olokento samijjhanabhāvaṃ disvā āha – “manāpaṃ",
  "atk-s0508a2:5349_10": "te ṭhānaṃ patthitaṃ, anāgate satasahassakappāvasāne gotamo nāma buddho uppajjissati,",
  "atk-s0508a2:5349_11": "tassa tvaṃ tatiyasāvako mahākassapatthero nāma bhavissasī”ti byākāsi. Taṃ sutvā upāsako",
  "atk-s0508a2:5349_12": "“buddhānaṃ dve kathā nāma natthī”ti punadivase pattabbaṃ viya taṃ sampattiṃ amaññittha.",
  "atk-s0508a2:5349_13": "So yāvatāyukaṃ dānaṃ datvā, sīlaṃ samādāya rakkhitvā, nānappakāraṃ kalyāṇakammaṃ",
  "atk-s0508a2:5349_14": "katvā, kālaṃ katvā, sagge nibbatti.",
  "atk-s0508a2:5350_0": "Tato paṭṭhāya devamanussesu sampattiṃ anubhavanto ito ekanavute kappe vipassisammāsambuddhe",
  "atk-s0508a2:5350_1": "bandhumatīnagaraṃ upanissāya kheme migadāye viharante devalokā cavitvā aññatarasmiṃ",
  "atk-s0508a2:5350_2": "parijiṇṇabrāhmaṇakule nibbatti. Tasmiñca kāle vipassī bhagavā sattame sattame saṃvacchare",
  "atk-s0508a2:5350_3": "dhammaṃ kathesi, mahantaṃ kolāhalaṃ hoti. Sakalajambudīpe devatā “satthā dhammaṃ",
  "atk-s0508a2:5350_4": "kathessatī”ti ārocesuṃ. Brāhmaṇo taṃ sāsanaṃ assosi. Tassa ca nivāsanasāṭako ekoyeva",
  "atk-s0508a2:5350_5": "hoti, tathā brāhmaṇiyā. Pārupanaṃ pana dvinnampi ekameva. So sakalanagare “ekasāṭakabrāhmaṇo”ti",
  "atk-s0508a2:5350_6": "paññāyi. So brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā",
  "atk-s0508a2:5350_7": "sayaṃ taṃ vatthaṃ pārupitvā gacchati. Brāhmaṇīnaṃ sannipāte sati sayaṃ gehe acchati,",
  "atk-s0508a2:5350_8": "brāhmaṇī taṃ vatthaṃ pārupitvā gacchati. Tasmiṃ pana divase brāhmaṇo brāhmaṇiṃ āha",
  "atk-s0508a2:5350_9": "– “bhoti, kiṃ rattiṃ dhammaṃ suṇissasi, divā”ti? “Mayaṃ mātugāmajātikā nāma rattiṃ",
  "atk-s0508a2:5350_10": "sotuṃ na sakkoma, divā sossāmā”ti brāhmaṇaṃ gehe ṭhapetvā taṃ vatthaṃ pārupitvā upāsikāhi",
  "atk-s0508a2:5350_11": "saddhiṃ divā gantvā satthāraṃ vanditvā ekamante nisinnā dhammaṃ sutvā upāsikāhiyeva",
  "atk-s0508a2:5350_12": "saddhiṃ āgamāsi. Atha brāhmaṇo brāhmaṇiṃ gehe ṭhapetvā taṃ vatthaṃ pārupitvā vihāraṃ gato.",
  "atk-s0508a2:5351_0": "Tasmiṃ samaye satthā parisamajjhe alaṅkatadhammāsane nisinno cittabījaniṃ ādāya ākāsagaṅgaṃ",
  "atk-s0508a2:5351_1": "otārento viya, sineruṃ manthaṃ katvā sāgaraṃ nimmathento viya, dhammakathaṃ kathesi.",
  "atk-s0508a2:5351_2": "Brāhmaṇassa parisapariyante nisinnassa dhammaṃ suṇantassa paṭhamayāmasmiṃyeva sakalasarīraṃ",
  "atk-s0508a2:5351_3": "pūrayamānā pañcavaṇṇā pīti uppajji. So pārutavatthaṃ saṅgharitvā “dasabalassa dassāmī”ti",
  "atk-s0508a2:5351_4": "cintesi. Athassa ādīnavasahassaṃ dassayamānaṃ maccheraṃ uppajji. So “brāhmaṇiyā mayhañca",
  "atk-s0508a2:5351_5": "ekameva vatthaṃ, aññaṃ kiñci pārupanaṃ natthi, apārupitvā ca nāma bahi vicarituṃ",
  "atk-s0508a2:5351_6": "na sakkā”ti sabbathāpi adātukāmo ahosi, athassa nikkhante paṭhamayāme majjhimayāmepi",
  "atk-s0508a2:5351_7": "tatheva pīti uppajji. Tatheva cintetvā tatheva adātukāmo ahosi. Athassa majjhimayāme",
  "atk-s0508a2:5351_8": "nikkhante pacchimayāmepi tatheva pīti uppajji. Tadā so “yaṃ vā hotu taṃ vā pacchāpi",
  "atk-s0508a2:5351_9": "jānissāmī”ti vatthaṃ saṅgharitvā satthu pādamūle ṭhapesi. Tato vāmahatthaṃ ābhujitvā",
  "atk-s0508a2:5351_10": "dakkhiṇena hatthena tikkhattuṃ apphoṭetvā “jitaṃ me, jitaṃ me”ti tayo vāre nadi.",
  "atk-s0508a2:5352_0": "Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.",
  "atk-s0508a2:5352_1": "Rañño ca nāma “jitaṃ me”ti saddo amanāpo hoti. So purisaṃ pesesi – “gaccha, etaṃ",
  "atk-s0508a2:5352_2": "puccha kiṃ vadasī”ti. So tena gantvā pucchito “avasesā hatthiyānādīni āruyha asicammādīni",
  "atk-s0508a2:5352_3": "gahetvā parasenaṃ jinanti, na taṃ acchariyaṃ. Ahaṃ pana pacchato āgacchantassa kūṭagoṇassa",
  "atk-s0508a2:5352_4": "muggarena sīsaṃ bhinditvā taṃ palāpento viya maccheracittaṃ madditvā pārutavatthaṃ",
  "atk-s0508a2:5352_5": "dasabalassa adāsiṃ, taṃ me macchariyaṃ jita”nti āha. So puriso āgantvā taṃ pavattiṃ",
  "atk-s0508a2:5352_6": "rañño ārocesi. Rājā āha – “amhe, bhaṇe, dasabalassa anurūpaṃ na jānimha, brāhmaṇo",
  "atk-s0508a2:5352_7": "jānī”ti vatthayugaṃ pesesi. Taṃ disvā brāhmaṇo cintesi – “ayaṃ mayhaṃ tuṇhīnisinnassa",
  "atk-s0508a2:5352_8": "paṭhamaṃ kiñci adatvā satthu guṇe kathentassa adāsi. Satthu guṇe paṭicca uppannena",
  "atk-s0508a2:5352_9": "pana mayhaṃ ko attho”ti tampi vatthayugaṃ dasabalasseva adāsi. Rājāpi “kiṃ brāhmaṇena",
  "atk-s0508a2:5352_10": "kata”nti pucchitvā “tampi tena vatthayugaṃ tathāgatasseva dinna”nti sutvā aññānipi",
  "atk-s0508a2:5352_11": "dve vatthayugāni pesesi, so tānipi adāsi. Rājā aññānipi cattārīti evaṃ yāva dvattiṃsavatthayugāni",
  "atk-s0508a2:5352_12": "pesesi. Atha brāhmaṇo “idaṃ vaḍḍhetvā vaḍḍhetvā gahaṇaṃ viya hotī”ti attano atthāya",
  "atk-s0508a2:5352_13": "ekaṃ, brāhmaṇiyā ekanti dve vatthayugāni gahetvā tiṃsayugāni tathāgatasseva adāsi.",
  "atk-s0508a2:5352_14": "Tato paṭṭhāya ca so satthu vissāsiko jāto.",
  "atk-s0508a2:5353_0": "Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ",
  "atk-s0508a2:5353_1": "attanā pārutarattakambalaṃ datvā āha – “ito paṭṭhāya imaṃ pārupitvā dhammaṃ suṇāhī”ti.",
  "atk-s0508a2:5353_2": "So “kiṃ me iminā kambalena imasmiṃ pūtikāye upanītenā”ti cintetvā antogandhakuṭiyaṃ",
  "atk-s0508a2:5353_3": "tathāgatassa mañcassa upari vitānaṃ katvā agamāsi. Athekadivasaṃ rājā pātova vihāraṃ",
  "atk-s0508a2:5353_4": "gantvā antogandhakuṭiyaṃ satthu santike nisīdi. Tasmiñca samaye chabbaṇṇā buddharasmiyo",
  "atk-s0508a2:5353_5": "kambale paṭihaññanti, kambalo ativiya virocati. Rājā ullokento sañjānitvā āha – “amhākaṃ,",
  "atk-s0508a2:5353_6": "bhante, esa kambalo, amhehi ekasāṭakabrāhmaṇassa dinno”ti. “Tumhehi, mahārāja, brāhmaṇo",
  "atk-s0508a2:5353_7": "pūjito, brāhmaṇena mayaṃ pūjitā”ti. Rājā “brāhmaṇo yuttaṃ aññāsi, na maya”nti pasīditvā",
  "atk-s0508a2:5353_8": "yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā sabbaṭṭhakaṃ nāma dānaṃ",
  "atk-s0508a2:5353_9": "datvā purohitaṭṭhāne ṭhapesi. Sopi “aṭṭhaṭṭhakaṃ nāla catusaṭṭhi hotī”ti catusaṭṭhi",
  "atk-s0508a2:5353_10": "salākabhattāni upanibandhāpetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.",
  "atk-s0508a2:5354_0": "Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ",
  "atk-s0508a2:5354_1": "buddhānaṃ antare bārāṇasiyaṃ kuṭumbiyaghare nibbatto. So vuddhimanvāya gharāvāsaṃ",
  "atk-s0508a2:5354_2": "vasanto ekadivasaṃ araññe jaṅghavihāraṃ carati. Tasmiñca samaye paccekabuddho nadītīre",
  "atk-s0508a2:5354_3": "cīvarakammaṃ karonto anuvāte appahonte saṅgharitvā ṭhapetuṃ āraddho. So disvā “kasmā,",
  "atk-s0508a2:5354_4": "bhante, saṅgharitvā ṭhapethā”ti āha. “Anuvāto nappahotī”ti. “Iminā, bhante, karothā”ti",
  "atk-s0508a2:5354_5": "uttarasāṭakaṃ datvā “nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.",
  "atk-s0508a2:5355_0": "Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.",
  "atk-s0508a2:5355_1": "Athassa bhaginī paccekabuddhassa piṇḍapātaṃ datvā tassa bhariyaṃ sandhāya “evarūpaṃ",
  "atk-s0508a2:5355_2": "bālaṃ yojanasatena parivajjeyya”nti patthanaṃ paṭṭhapesi. Sā gehaṅgaṇe ṭhitā sutvā",
  "atk-s0508a2:5355_3": "“imāya dinnabhattaṃ mā esa bhuñjatū”ti pattaṃ gahetvā piṇḍapātaṃ chaḍḍetvā kalalassa",
  "atk-s0508a2:5355_4": "pūretvā adāsi. Itarā disvā “bāle, tvaṃ maṃ tāva akkosa vā pahara vā, evarūpassa pana",
  "atk-s0508a2:5355_5": "dve asaṅkhyeyyāni pūritapāramissa pattato bhattaṃ chaḍḍetvā kalalaṃ dātuṃ na yutta”nti",
  "atk-s0508a2:5355_6": "āha. Athassa bhariyāya paṭisaṅkhānaṃ uppajji. Sā “tiṭṭhatha, bhante”ti kalalaṃ chaḍḍetvā",
  "atk-s0508a2:5355_7": "pattaṃ dhovitvā gandhacuṇṇena. Ubbaṭṭetvā paṇītabhattassa catumadhurassa ca pūretvā",
  "atk-s0508a2:5355_8": "upari āsittena padumagabbhavaṇṇena sappinā vijjotamānaṃ paccekabuddhassa hatthe ṭhapetvā",
  "atk-s0508a2:5355_9": "“yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū”ti patthanaṃ paṭṭhapesi.",
  "atk-s0508a2:5355_10": "Paccekabuddho anumoditvā ākāsaṃ pakkhandi.",
  "atk-s0508a2:5356_0": "Tepi jāyampatikā yāvatāyukaṃ kusalaṃ katvā sagge nibbattitvā puna tato cavitvā upāsako",
  "atk-s0508a2:5356_1": "kassapasammāsambuddhakāle bārāṇasiyaṃ asītikoṭivibhavassa seṭṭhino putto hutvā nibbatti,",
  "atk-s0508a2:5356_2": "itarāpi tādisasseva seṭṭhino dhītā hutvā nibbatti. Tassa vuddhippattassa tameva seṭṭhidhītaraṃ",
  "atk-s0508a2:5356_3": "ānayiṃsu. Tassā pubbe aniṭṭhavipākassa pāpakammassa ānubhāvena patikulaṃ paviṭṭhamattāya",
  "atk-s0508a2:5356_4": "ummārabbhantare sakalasarīraṃ ugghāṭitavaccakuṭi viya duggandhaṃ jātaṃ. Seṭṭhikumāro",
  "atk-s0508a2:5356_5": "“kassāyaṃ gandho”ti pucchitvā, “seṭṭhikaññāyā”ti sutvā, “nīharatha, nīharathā”ti",
  "atk-s0508a2:5356_6": "ābhataniyāmeneva kulagharaṃ pesesi. Sā eteneva nīhārena sattasu ṭhānesu paṭinivattitā.",
  "atk-s0508a2:5357_0": "Tena ca samayena kassapadasabalo parinibbāyi. Tassa ghanakoṭṭimāhi satasahassagghanikāhi",
  "atk-s0508a2:5357_1": "rattasuvaṇṇiṭṭhakāhi yojanubbedhaṃ cetiyaṃ ārabhiṃsu. Tasmiṃ cetiye karīyamāne sā",
  "atk-s0508a2:5357_2": "seṭṭhidhītā cintesi – “ahaṃ sattasu ṭhānesu paṭinivattitā, kiṃ me jīvitenā”ti attano",
  "atk-s0508a2:5357_3": "ābharaṇabhaṇḍaṃ bhañjāpetvā suvaṇṇiṭṭhakaṃ kāresi ratanāyataṃ vidatthivitthinnaṃ",
  "atk-s0508a2:5357_4": "caturaṅgulubbedhaṃ. Tato haritālamanosilāpiṇḍaṃ gahetvā aṭṭha uppalahatthake ādāya",
  "atk-s0508a2:5357_5": "cetiyakaraṇaṭṭhānaṃ gatā. Tasmiñca khaṇe ekā iṭṭhakāpanti parikkhipitvā āgacchamānā",
  "atk-s0508a2:5357_6": "ghaṭaniṭṭhakāya ūnā hoti, seṭṭhidhītā vaḍḍhakiṃ āha – “imaṃ iṭṭhakaṃ ettha ṭhapethā”ti.",
  "atk-s0508a2:5357_7": "“Amma, bhaddake kāle āgatāsi, sayameva ṭhapehī”ti. Sā āruyha telena haritālamanosilāpiṇḍaṃ",
  "atk-s0508a2:5357_8": "yojetvā tena bandhanena iṭṭhakaṃ patiṭṭhapetvā upari aṭṭhahi uppalahatthakehi pūjaṃ",
  "atk-s0508a2:5357_9": "katvā vanditvā “nibbattanibbattaṭṭhāne me kāyato candanagandho vāyatu, mukhato uppalagandho”ti",
  "atk-s0508a2:5357_10": "patthanaṃ katvā cetiyaṃ vanditvā padakkhiṇaṃ katvā agamāsi.",
  "atk-s0508a2:5358_0": "Atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa taṃ ārabbha",
  "atk-s0508a2:5358_1": "sati udapādi. Nagarepi nakkhattaṃ saṅghuṭṭhaṃ hoti. So upaṭṭhāke āha – “tadā idha",
  "atk-s0508a2:5358_2": "ānītā seṭṭhidhītā atthi, kahaṃ sā”ti? “Kulagehe sāmī”ti. “Ānetha naṃ, nakkhattaṃ",
  "atk-s0508a2:5358_3": "kīḷissāmā”ti. Te gantvā taṃ vanditvā ṭhitā “kiṃ, tātā, āgatatthā”ti tāya puṭṭhā taṃ",
  "atk-s0508a2:5358_4": "pavattiṃ ācikkhiṃsu. “Tātā, mayā ābharaṇabhaṇḍena cetiyaṃ pūjitaṃ, ābharaṇaṃ me natthī”ti.",
  "atk-s0508a2:5358_5": "Te gantvā seṭṭhiputtassa ārocesuṃ. Ānetha naṃ, piḷandhanaṃ labhissatīti. Te ānayiṃsu.",
  "atk-s0508a2:5358_6": "Tassā saha gharapavesanena sakalagehaṃ candanagandho ceva nīluppalagandho ca vāyi.",
  "atk-s0508a2:5358_7": "Seṭṭhiputto taṃ pucchi – “paṭhamaṃ tava sarīrato duggandho vāyi, idāni pana te sarīrato",
  "atk-s0508a2:5358_8": "candanagandho, mukhato uppalagandho vāyati. Kiṃ eta”nti? Sā ādito paṭṭhāya attanā",
  "atk-s0508a2:5358_9": "katakammaṃ ārocesi. Seṭṭhiputto “niyyānikaṃ vata buddhasāsana”nti pasīditvā yojanikaṃ",
  "atk-s0508a2:5358_10": "suvaṇṇacetiyaṃ kambalakañcukena parikkhipitvā tattha tattha rathacakkappamāṇehi suvaṇṇapadumehi",
  "atk-s0508a2:5358_11": "alaṅkari. Tesaṃ dvādasahatthā olambakā honti.",
  "atk-s0508a2:5359_0": "So tattha yāvatāyukaṃ ṭhatvā sagge nibbattitvā tato cuto bārāṇasito yojanamatte ṭhāne",
  "atk-s0508a2:5359_1": "aññatarasmiṃ amaccakule nibbatti, seṭṭhikaññāpi devalokato cavitvā rājakule jeṭṭhadhītā",
  "atk-s0508a2:5359_2": "hutvā nibbatti. Tesu vayappattesu kumārassa vasanagāme nakkhattaṃ saṅghuṭṭhaṃ. So",
  "atk-s0508a2:5359_3": "mātaraṃ āha – “sāṭakaṃ me, amma, dehi, nakkhattaṃ kīḷissāmī”ti. Sā dhotavatthaṃ nīharitvā",
  "atk-s0508a2:5359_4": "adāsi. “Amma, thūlaṃ ida”nti āha. Sā aññaṃ nīharitvā adāsi, tampi paṭikkhipi. Atha",
  "atk-s0508a2:5359_5": "naṃ mātā āha – “tāta, yādise gehe mayaṃ jātā, natthi no ito sukhumatarassa paṭilābhāya",
  "atk-s0508a2:5359_6": "puñña”nti. “Tena hi labhanaṭṭhānaṃ gacchāmi ammā”ti. “Putta, ahaṃ ajjeva tuyhaṃ bārāṇasinagare",
  "atk-s0508a2:5359_7": "rajjapaṭilābhampi icchāmī”ti. So mātaraṃ vanditvā āha – “gacchāmi, ammā”ti. “Gaccha,",
  "atk-s0508a2:5359_8": "tātā”ti. Evaṃ kirassā cittaṃ ahosi – “kahaṃ gamissati? Idha vā ettha vā gehe nisīdissatī”ti.",
  "atk-s0508a2:5359_9": "So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ",
  "atk-s0508a2:5359_10": "pārupitvā nipajji. So ca bārāṇasirañño kālaṅkatassa sattamo divaso hoti.",
  "atk-s0508a2:5360_0": "Amaccā rañño sarīrakiccaṃ katvā rājaṅgaṇe nisīditvā mantayiṃsu – “rañño ekā dhītāva",
  "atk-s0508a2:5360_1": "atthi, putto natthi, arājakaṃ rajjaṃ nassati, ko rājā hotī”ti? “Tvaṃ hohi, tvaṃ hohī”ti",
  "atk-s0508a2:5360_2": "āhaṃsu. Purohito āha – “bahuṃ oloketuṃ na vaṭṭati, phussarathaṃ vissajjemā”ti. Te",
  "atk-s0508a2:5360_3": "kumudavaṇṇe cattāro sindhave yojetvā pañcavidhaṃ rājakakudhabhaṇḍaṃ setacchattañca",
  "atk-s0508a2:5360_4": "rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho",
  "atk-s0508a2:5360_5": "pācīnadvārena nikkhamitvā uyyānābhimukho ahosi. “Paricayena uyyānābhimukho gacchati,",
  "atk-s0508a2:5360_6": "nivattemā”ti keci āhaṃsu. Purohito “mā nivattayitthā”ti āha. Ratho kumāraṃ padakkhiṇaṃ",
  "atk-s0508a2:5360_7": "katvā ārohanasajjo hutvā aṭṭhāsi, purohito pārupanakaṇṇaṃ apanetvā pādatalāni olokento,",
  "atk-s0508a2:5360_8": "“tiṭṭhatu ayaṃ dīpo, dvisahassadīpaparivāresu catūsu mahādīpesu esa rajjaṃ kāretuṃ",
  "atk-s0508a2:5360_9": "yutto”ti vatvā “punapi tūriyāni paggaṇhatha, punapi paggaṇhathā”ti tikkhattuṃ tūriyāni paggaṇhāpesi.",
  "atk-s0508a2:5361_0": "Atha kumāro mukhaṃ vivaritvā oloketvā, “kena kammena āgatatthā”ti āha. “Deva, tumhākaṃ",
  "atk-s0508a2:5361_1": "rajjaṃ pāpuṇātī”ti. “Rājā kaha”nti? “Devattaṃ gato, sāmī”ti. “Kati divasā atikkantā”ti?",
  "atk-s0508a2:5361_2": "“Ajja sattamo divaso”ti. “Putto vā dhītā vā natthī”ti? “Dhītā atthi deva, putto natthī”ti.",
  "atk-s0508a2:5361_3": "“Karissāmi rajja”nti. Te tāvadeva abhisekamaṇḍapaṃ kāretvā rājadhītaraṃ sabbālaṅkārehi",
  "atk-s0508a2:5361_4": "alaṅkaritvā, uyyānaṃ ānetvā kumārassa abhisekaṃ akaṃsu. Athassa katābhisekassa satasahassagghanakaṃ",
  "atk-s0508a2:5361_5": "vatthaṃ upahariṃsu. So “kimidaṃ, tātā”ti āha. “Nivāsanavatthaṃ devā”ti. “Nanu, tātā,",
  "atk-s0508a2:5361_6": "thūla”nti? “Manussānaṃ paribhogavatthesu ito sukhumataraṃ natthi, devā”ti. “Tumhākaṃ",
  "atk-s0508a2:5361_7": "rājā evarūpaṃ nivāsesī”ti? “Āma, devā”ti. “Na maññe puññavā tumhākaṃ rājā, suvaṇṇabhiṅgāraṃ",
  "atk-s0508a2:5361_8": "āharatha, labhissāma vattha”nti. Suvaṇṇabhiṅgāraṃ āhariṃsu. So uṭṭhāya hatthe dhovitvā",
  "atk-s0508a2:5361_9": "mukhaṃ vikkhāletvā hatthena udakaṃ ādāya puratthimadisāyaṃ abbhukkiri. Tāvadeva ghanapathaviṃ",
  "atk-s0508a2:5361_10": "bhinditvā aṭṭha kapparukkhā uṭṭhahiṃsu. Puna udakaṃ gahetvā dakkhiṇāyaṃ pacchimāyaṃ",
  "atk-s0508a2:5361_11": "uttarāyanti evaṃ catūsu disāsu abbhukkiri. Sabbadisāsu aṭṭhaṭṭhakaṃ katvā dvattiṃsa",
  "atk-s0508a2:5361_12": "kapparukkhā uṭṭhahiṃsu. So ekaṃ dibbadussaṃ nivāsetvā ekaṃ pārupitvā “nandarañño",
  "atk-s0508a2:5361_13": "vijite suttakantikā itthiyo mā suttaṃ kantiṃsūti evaṃ bheriṃ carāpethā”ti vatvā chattaṃ",
  "atk-s0508a2:5361_14": "ussāpetvā alaṅkatapaṭiyatto hatthikkhandhavaragato nagaraṃ pavisitvā pāsādaṃ āruyha",
  "atk-s0508a2:5361_15": "mahāsampattiṃ anubhavi.",
  "atk-s0508a2:5362_0": "Evaṃ kāle gacchante ekadivasaṃ devī rañño mahāsampattiṃ disvā, “aho tapassī”ti kāruññākāraṃ",
  "atk-s0508a2:5362_1": "dasseti. “Kimidaṃ, devī”ti ca puṭṭhā “atimahatī te, deva, sampatti. Atīte buddhānaṃ",
  "atk-s0508a2:5362_2": "saddahitvā kalyāṇaṃ akattha, idāni anāgatassa paccayaṃ kusalaṃ na karothā”ti āha.",
  "atk-s0508a2:5362_3": "“Kassa dassāma, sīlavanto natthī”ti? “Asuñño, deva, jambudīpo arahantehi, tumhe dānameva",
  "atk-s0508a2:5362_4": "sajjetha, ahaṃ arahante lacchāmī”ti āha. Rājā punadivase pācīnadvāre dānaṃ sajjāpesi.",
  "atk-s0508a2:5362_5": "Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā",
  "atk-s0508a2:5362_6": "“sace etissaṃ disāyaṃ arahanto atthi, sveva āgantvā amhākaṃ bhikkhaṃ gaṇhantū”ti",
  "atk-s0508a2:5362_7": "āha. Tassaṃ disāyaṃ arahanto nāhesuṃ, taṃ sakkāraṃ kapaṇayācakānaṃ adaṃsu. Punadivase",
  "atk-s0508a2:5362_8": "dakkhiṇadvāre dānaṃ sajjetvā tatheva akāsi, punadivase pacchimadvāre. Uttaradvāre",
  "atk-s0508a2:5362_9": "sajjitadivase pana deviyā tatheva nimantentiyā himavante vasantānaṃ padumavatiyā",
  "atk-s0508a2:5362_10": "puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi,",
  "atk-s0508a2:5362_11": "“mārisā, nandarājā, tumhe nimanteti, adhivāsetha tassā”ti. Te adhivāsetvā punadivase",
  "atk-s0508a2:5362_12": "anotattadahe mukhaṃ dhovitvā, ākāsena āgantvā uttaradvāre otariṃsu. Manussā disvā",
  "atk-s0508a2:5362_13": "gantvā “pañcasatā, deva, paccekabuddhā āgatā”ti rañjo ārocesuṃ. Rājā saddhiṃ deviyā",
  "atk-s0508a2:5362_14": "gantvā, vanditvā, pattaṃ gahetvā paccekabuddhe pāsādaṃ āropetvā, tatra nesaṃ dānaṃ",
  "atk-s0508a2:5362_15": "datvā, bhattakiccāvasāne rājā saṅghattherassa, devī, saṅghanavakassa pādamūle nipajjitvā",
  "atk-s0508a2:5362_16": "“ayyā paccayehi na kilamissanti, mayaṃ puññena na hāyissāma. Amhākaṃ yāvajīvaṃ idha",
  "atk-s0508a2:5362_17": "nivāsāya paṭiññaṃ dethā”ti paṭiññaṃ kāretvā uyyāne pañcapaṇṇasālāsatāni pañcacaṅkamanasatānīti",
  "atk-s0508a2:5362_18": "sabbākārena nivāsanaṭṭhānāni sampādetvā tattha vasāpesuṃ.",
  "atk-s0508a2:5363_0": "Evaṃ kāle gacchante rañño paccanto kupito. So “ahaṃ paccantaṃ vūpasametuṃ gacchāmi,",
  "atk-s0508a2:5363_1": "tvaṃ paccekabuddhesu mā pamajjī”ti deviṃ ovaditvā gato. Tasmiṃ anāgateyeva paccekabuddhānaṃ",
  "atk-s0508a2:5363_2": "āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane",
  "atk-s0508a2:5363_3": "ālambanaphalakaṃ ālambitvā ṭhitakova anupādisesāya nibbānadhātuyā parinibbāyi. Etenupāyena",
  "atk-s0508a2:5363_4": "sesāpīti sabbeva parinibbutā. Punadivase devī paccekabuddhānaṃ nisīdanaṭṭhānaṃ haritūpalittaṃ",
  "atk-s0508a2:5363_5": "kāretvā pupphāni vikiritvā, dhūpaṃ datvā tesaṃ āgamanaṃ olokayantī nisinnā āgamanaṃ",
  "atk-s0508a2:5363_6": "apassantī purisaṃ pesesi – “gaccha, tāta, jānāhi, kiṃ ayyānaṃ kiñci aphāsuka”nti?",
  "atk-s0508a2:5363_7": "So gantvā mahāpadumassa paṇṇasālāya dvāraṃ vivaritvā tattha apassanto caṅkamanaṃ",
  "atk-s0508a2:5363_8": "gantvā ālambanaphalakaṃ nissāya ṭhitaṃ disvā vanditvā “kālo, bhante”ti āha. “Parinibbutasarīraṃ",
  "atk-s0508a2:5363_9": "kiṃ kathessati? So niddāyati maññe”ti gantvā piṭṭhipāde hatthena parāmasitvā pādānaṃ",
  "atk-s0508a2:5363_10": "sītalatāya ceva thaddhatāya ca parinibbutabhāvaṃ ñatvā, dutiyassa santikaṃ agamāsi.",
  "atk-s0508a2:5363_11": "Evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta, paccekabuddhā”ti",
  "atk-s0508a2:5363_12": "puṭṭho “parinibbutā, devī”ti āha. Devī kandantī rodantī nikkhamitvā nāgarehi saddhiṃ",
  "atk-s0508a2:5363_13": "tattha gantvā sādhukīḷitaṃ kāretvā paccekabuddhānaṃ sarīrakiccaṃ kāretvā dhātuyo",
  "atk-s0508a2:5363_14": "gahetvā cetiyaṃ patiṭṭhāpesi.",
  "atk-s0508a2:5364_0": "Rājā paccantaṃ vūpasametvā āgato paccuggamanaṃ āgataṃ deviṃ pucchi – “kiṃ, bhadde,",
  "atk-s0508a2:5364_1": "paccekabuddhesu nappamajji, nirogā ayyā”ti? “Parinibbutā devā”ti. Rājā cinteti “evarūpānampi",
  "atk-s0508a2:5364_2": "paṇḍitānaṃ maraṇaṃ uppajjati, amhākaṃ kuto mokkho”ti. So nagaraṃ agantvā, uyyānameva",
  "atk-s0508a2:5364_3": "pavisitvā jeṭṭhaputtaṃ pakkosāpetvā, tassa rajjaṃ niyyātetvā, sayaṃ samaṇapabbajjaṃ",
  "atk-s0508a2:5364_4": "pabbaji. Devīpi “imasmiṃ pabbajite ahaṃ kiṃ karissāmī”ti tattheva uyyāne pabbajitvā",
  "atk-s0508a2:5364_5": "dvepi jhānaṃ bhāvetvā tato cutā brahmaloke nibbattiṃsu.",
  "atk-s0508a2:5365_0": "Tesu tattheva vasantesu amhākaṃ satthā loke uppajjitvā pavattitavaradhammacakko anupubbena",
  "atk-s0508a2:5365_1": "rājagahaṃ pāvisi. Satthari tattha paṭivasante ayaṃ pippalimāṇavo magadharaṭṭhe mahātitthabrāhmaṇagāme",
  "atk-s0508a2:5365_2": "kapilabrāhmaṇassa aggamahesiyā kucchimhi nibbatto. Ayaṃ bhaddā kāpilānī maddaraṭṭhe",
  "atk-s0508a2:5365_3": "sāgalanagare kosiyagottabrāhmaṇassa aggamahesiyā kucchismiṃ nibbattā. Tesaṃ anukkamena",
  "atk-s0508a2:5365_4": "vaḍḍhamānānaṃ pippalimāṇavassa vīsatime, bhaddāya soḷasame vasse sampatte mātāpitaro",
  "atk-s0508a2:5365_5": "puttaṃ oloketvā “tāta, tvaṃ vayappatto, kulavaṃso nāma patiṭṭhapetabbo”ti ativiya",
  "atk-s0508a2:5365_6": "nippīḷayiṃsu. Māṇavo āha “mayhaṃ sotapathe evarūpaṃ kathaṃ mā kathetha. Ahaṃ yāva",
  "atk-s0508a2:5365_7": "tumhe dharatha, tāva paṭijaggissāmi, tumhākaṃ accayena nikkhamitvā pabbajissāmī”ti.",
  "atk-s0508a2:5365_8": "Te katipāhaṃ atikkamitvā puna kathayiṃsu. Sopi tatheva paṭikkhipi. Tato paṭṭhāya",
  "atk-s0508a2:5365_9": "nirantaraṃ kathetiyeva.",
  "atk-s0508a2:5366_0": "Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā sabbakāmehi",
  "atk-s0508a2:5366_1": "santappetvā suvaṇṇakārehi ekaṃ itthirūpaṃ kārāpetvā tassa majjanaghaṭṭanādikammapariyosāne",
  "atk-s0508a2:5366_2": "taṃ rattavatthaṃ nivāsāpetvā vaṇṇasampannehi pupphehi ceva nānāalaṅkārehi ca alaṅkārāpetvā",
  "atk-s0508a2:5366_3": "mātaraṃ pakkosāpetvā āha “amma, evarūpaṃ ārammaṇaṃ labhanto gehe vasissāmi alabhanto",
  "atk-s0508a2:5366_4": "na vasissāmī”ti. Paṇḍitā brāhmaṇī cintesi – “mayhaṃ putto puññavā dinnadāno katābhinīhāro,",
  "atk-s0508a2:5366_5": "puññaṃ karonto na ekakova akāsi, addhā etena sahakatapuññā suvaṇṇarūpapaṭibhāgāva",
  "atk-s0508a2:5366_6": "bhavissatī”ti aṭṭha brāhmaṇe pakkosāpetvā sabbakāmehi santappetvā suvaṇṇarūpakaṃ",
  "atk-s0508a2:5366_7": "rathaṃ āropetvā “gacchatha, tātā, yattha amhākaṃ jātigottabhogehi samāne kule evarūpaṃ",
  "atk-s0508a2:5366_8": "dārikaṃ passatha, imameva suvaṇṇarūpakaṃ paṇṇākāraṃ katvā ethā”ti uyyojesi.",
  "atk-s0508a2:5367_0": "Te “amhākaṃ nāma etaṃ kamma”nti nikkhamitvā “kattha gamissāmā”ti cintetvā “maddaraṭṭhaṃ",
  "atk-s0508a2:5367_1": "nāma itthākaro, maddaraṭṭhaṃ gamissāmā”ti maddaraṭṭhe sāgalanagaraṃ agamaṃsu. Tattha",
  "atk-s0508a2:5367_2": "taṃ suvaṇṇarūpakaṃ nhānatitthe ṭhapetvā ekamante nisīdiṃsu. Atha bhaddāya dhātī bhaddaṃ",
  "atk-s0508a2:5367_3": "nhāpetvā, alaṅkaritvā, sirigabbhe nisīdāpetvā sayaṃ nhāyituṃ udakatitthaṃ gatā tattha",
  "atk-s0508a2:5367_4": "taṃ suvaṇṇarūpakaṃ disvā “kissāyaṃ avinītā idhāgantvā ṭhitā”ti piṭṭhipasse paharitvā",
  "atk-s0508a2:5367_5": "“suvaṇṇarūpaka”nti ñatvā “ayyadhītā me”ti saññaṃ uppādesiṃ, “ayaṃ pana me ayyadhītāya",
  "atk-s0508a2:5367_6": "nivāsanapaṭiggāhikāyāpi asadisā”ti āha. Atha naṃ te manussā parivāretvā “evarūpā",
  "atk-s0508a2:5367_7": "te sāmidhītā”ti pucchiṃsu. “Kiṃ esā, imāya suvaṇṇapaṭimāya sataguṇena sahassaguṇena",
  "atk-s0508a2:5367_8": "mayhaṃ ayyadhītā abhirūpatarā, dvādasahatthe gabbhe nisinnāya padīpakiccaṃ natthi,",
  "atk-s0508a2:5367_9": "sarīrobhāseneva tamaṃ vidhamatī”ti. “Tena hi āgacchā”ti taṃ khujjaṃ gahetvā suvaṇṇarūpakaṃ",
  "atk-s0508a2:5367_10": "rathe āropetvā kosiyagottassa brāhmaṇassa gharadvāre ṭhatvā āgamanaṃ nivedayiṃsu.",
  "atk-s0508a2:5368_0": "Brāhmaṇo paṭisanthāraṃ katvā “kuto āgatatthā”ti pucchi. “Magadharaṭṭhe mahātitthagāme",
  "atk-s0508a2:5368_1": "kapilabrāhmaṇassa gharato”ti. “Kiṃ kāraṇā āgatā”ti? “Iminā nāma kāraṇenā”ti. “Kalyāṇaṃ,",
  "atk-s0508a2:5368_2": "tātā, samajātigottavibhavo amhākaṃ brāhmaṇo, dassāmi dārika”nti paṇṇākāraṃ gaṇhi.",
  "atk-s0508a2:5368_3": "Te kapilabrāhmaṇassa sāsanaṃ pahiṇiṃsu “laddhā dārikā, kattabbaṃ karothā”ti. Taṃ",
  "atk-s0508a2:5368_4": "sāsanaṃ sutvā pippalimāṇavassa ārocayiṃsu “laddhā kira dārikā”ti. Māṇavo “ahaṃ ‘na",
  "atk-s0508a2:5368_5": "labhissantī’ti cintesiṃ, ime ‘laddhā’ti vadanti, anatthiko hutvā paṇṇaṃ pesessāmī”ti",
  "atk-s0508a2:5368_6": "rahogato paṇṇaṃ likhi “bhaddā, attano jātigottabhogānurūpaṃ gharāvāsaṃ labhatu, ahaṃ",
  "atk-s0508a2:5368_7": "nikkhamitvā pabbajissāmi, mā pacchā vippaṭisārinī ahosī”ti. Bhaddāpi “asukassa kira",
  "atk-s0508a2:5368_8": "maṃ dātukāmo”ti sutvā “paṇṇaṃ pesessāmī”ti rahogatā paṇṇaṃ likhi “ayyaputto attano",
  "atk-s0508a2:5368_9": "jātigottabhogānurūpaṃ gharāvāsaṃ labhatu, ahaṃ pabbajissāmi, mā pacchā vippaṭisārī",
  "atk-s0508a2:5368_10": "ahosī”ti. Dvepi paṇṇāni antarāmagge samāgacchiṃsu. “Idaṃ kassa paṇṇa”nti? “Pippalimāṇavena",
  "atk-s0508a2:5368_11": "bhaddāya pahita”nti. “Idaṃ kassā”ti? “Bhaddāya pippalimāṇavassa pahita”nti ca vutte",
  "atk-s0508a2:5368_12": "te dvepi vācetvā “passatha dārakānaṃ kamma”nti phāletvā araññe chaḍḍetvā aññaṃ taṃsamānaṃ",
  "atk-s0508a2:5368_13": "paṇṇaṃ likhitvā ito etto ca pesesuṃ. Iti kumārassa kumārikāya ca sadisaṃ paṇṇaṃ lokassādarahitamevāti",
  "atk-s0508a2:5368_14": "anicchamānānaṃyeva dvinnaṃ samāgamo ahosi.",
  "atk-s0508a2:5369_0": "Taṃ divasaṃyeva pippalimāṇavo ekaṃ pupphadāmaṃ ganthāpesi bhaddāpi. Tāni sayanamajjhe",
  "atk-s0508a2:5369_1": "ṭhapesuṃ bhuttasāyamāsā ubhopi “sayanaṃ āruhissāmā”ti māṇavo dakkhiṇapassena sayanaṃ",
  "atk-s0508a2:5369_2": "āruhi. Bhaddā vāmapassena abhiruhitvā āha – “yassa passe pupphāni milāyanti, tassa",
  "atk-s0508a2:5369_3": "rāgacittaṃ uppannanti vijānissāma, imaṃ pupphadāmaṃ na alliyitabba”nti. Te pana aññamaññaṃ",
  "atk-s0508a2:5369_4": "sarīrasamphassabhayena tiyāmarattiṃ niddaṃ anokkamantāva vītināmenti, divā pana hasitamattampi",
  "atk-s0508a2:5369_5": "nāhosi. Te lokāmisena asaṃsaṭṭhā yāva mātāpitaro dharanti, tāva kuṭumbaṃ avicāretvā",
  "atk-s0508a2:5369_6": "tesu kālaṅkatesu vicārayiṃsu. Mahatī māṇavassa sampatti – ekadivasaṃ sarīraṃ ubbaṭṭetvā",
  "atk-s0508a2:5369_7": "chaḍḍetabbaṃ suvaṇṇacuṇṇaṃ eva magadhanāḷiyā dvādasanāḷimattaṃ laddhuṃ vaṭṭati. Yantabaddhāni",
  "atk-s0508a2:5369_8": "saṭṭhimahātaḷākāni, kammanto dvādasayojaniko, anurādhapurapamāṇā cuddasa gāmā, cuddasa",
  "atk-s0508a2:5369_9": "hatthānīkāni, cuddasa assānīkāni, cuddasa rathānīkāni.",
  "atk-s0508a2:5370_0": "So ekadivasaṃ alaṅkataassaṃ āruyha mahājanaparivuto kammantaṃ gantvā khettakoṭiyaṃ",
  "atk-s0508a2:5370_1": "ṭhito naṅgalehi bhinnaṭṭhānato kākādayo sakuṇe gaṇḍuppādādipāṇake uddharitvā khādante",
  "atk-s0508a2:5370_2": "disvā, “tātā, ime kiṃ khādantī”ti pucchi. “Gaṇḍuppāde, ayyā”ti. “Etehi kataṃ pāpaṃ",
  "atk-s0508a2:5370_3": "kassa hotī”ti? “Tumhākaṃ, ayyā”ti. So cintesi – “sace etehi kataṃ pāpaṃ mayhaṃ hoti,",
  "atk-s0508a2:5370_4": "kiṃ me karissati sattaasītikoṭidhanaṃ, kiṃ dvādasayojano kammanto, kiṃ yantabaddhāni",
  "atk-s0508a2:5370_5": "taḷākāni, kiṃ cuddasa gāmā, sabbametaṃ bhaddāya kāpilāniyā niyyātetvā nikkhamma pabbajissāmī”ti.",
  "atk-s0508a2:5371_0": "Bhaddāpi kāpilānī tasmiṃ khaṇe antaravatthumhi tayo tilakumbhe pattharāpetvā dhātīhi",
  "atk-s0508a2:5371_1": "parivutā nisinnā kāke tilapāṇake khādamāne disvā, “ammā, kiṃ ime khādantī”ti pucchi.",
  "atk-s0508a2:5371_2": "“Pāṇake ayye”ti. “Akusalaṃ kassa hotī”ti? “Tumhākaṃ, ayye”ti. Sā cintesi – “mayhaṃ",
  "atk-s0508a2:5371_3": "catuhatthavatthaṃ nāḷikodanamattañca laddhuṃ vaṭṭati, yadi panetaṃ ettakena janena",
  "atk-s0508a2:5371_4": "kataṃ akusalaṃ mayhaṃ hoti, bhavasahassenapi vaṭṭato sīsaṃ ukkhipituṃ na sakkā. Ayyaputte",
  "atk-s0508a2:5371_5": "āgatamatteyeva sabbaṃ tassa niyyātetvā nikkhamma pabbajissāmī”ti.",
  "atk-s0508a2:5372_0": "Māṇavo āgantvā, nhatvā pāsādaṃ āruyha mahārahe pallaṅke nisīdi. Athassa cakkavattino",
  "atk-s0508a2:5372_1": "anucchavikaṃ bhojanaṃ sajjayiṃsu. Dvepi bhuñjitvā parijane nikkhante rahogatā phāsukaṭṭhāne",
  "atk-s0508a2:5372_2": "nisīdiṃsu. Tato māṇavo bhaddaṃ āha – “bhadde, imaṃ gharaṃ āgacchantī tvaṃ kittakaṃ",
  "atk-s0508a2:5372_3": "dhanaṃ āharasī”ti? “Pañcapaṇṇāsa sakaṭasahassāni, ayyā”ti. “Taṃ sabbaṃ, yā ca imasmiṃ",
  "atk-s0508a2:5372_4": "ghare sattaasītikoṭiyo yantabaddhasaṭṭhitaḷākādibhedā ca sampatti atthi, taṃ sabbañca",
  "atk-s0508a2:5372_5": "tuyhaṃyeva niyyādemī”ti. “Tumhe pana kahaṃ gacchatha, ayyā”ti? “Ahaṃ pabbajissāmī”ti.",
  "atk-s0508a2:5372_6": "“Ayya, ahampi tumhākaṃyeva āgamanaṃ olokayamānā nisinnā. Ahampi pabbajissāmī”ti.",
  "atk-s0508a2:5372_7": "Tesaṃ ādittapaṇṇakuṭi viya tayo bhavā upaṭṭhahiṃsu. Te antarāpaṇato kasāyarasapītāni",
  "atk-s0508a2:5372_8": "vatthāni mattikāpatte ca āharāpetvā aññamaññaṃ kese oropetvā “ye loke arahanto, te",
  "atk-s0508a2:5372_9": "uddissa amhākaṃ pabbajjā”ti pabbajitvā, thavikāsu patte pakkhipitvā aṃse laggetvā",
  "atk-s0508a2:5372_10": "pāsādato otariṃsu. Gehe dāsesu vā kammakaresu vā na koci sañjāni.",
  "atk-s0508a2:5373_0": "Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino",
  "atk-s0508a2:5373_1": "sañjāniṃsu. Te rodantā pādesu nipatitvā “kiṃ, amhe, anāthe karotha ayyā”ti āhaṃsu.",
  "atk-s0508a2:5373_2": "“Mayaṃ, ‘bhaṇe, ādittapaṇṇasālā viya tayo bhavā’ti pabbajimhā. Sace tumhesu ekekaṃ",
  "atk-s0508a2:5373_3": "bhujissaṃ karoma, vassasatampi nappahoti. Tumheva tumhākaṃ sīsaṃ dhovitvā bhujissā",
  "atk-s0508a2:5373_4": "hutvā jīvathā”ti vatvā tesaṃ rodantānaṃyeva pakkamiṃsu.",
  "atk-s0508a2:5374_0": "Thero purato gacchanto nivattitvā olokento cintesi – “ayaṃ, bhaddā kāpilānī, sakalajambudīpagghanikā",
  "atk-s0508a2:5374_1": "itthī mayhaṃ pacchato āgacchati, ṭhānaṃ kho panetaṃ vijjati, yaṃ kocideva evaṃ cinteyya",
  "atk-s0508a2:5374_2": "‘ime pabbajitāpi vinā bhavituṃ na sakkonti, ananucchavikaṃ karontī’ti, koci pāpena",
  "atk-s0508a2:5374_3": "manaṃ padūsetvā apāyapūrako bhaveyya, imaṃ pahāya mayhaṃ gantuṃ vaṭṭatī”ti cittaṃ",
  "atk-s0508a2:5374_4": "uppādesi. So purato gacchanto dvedhāpathaṃ disvā tassa matthake aṭṭhāsi. Bhaddāpi",
  "atk-s0508a2:5374_5": "āgantvā, vanditvā aṭṭhāsi. Atha naṃ āha – “bhadde, tādisiṃ itthiṃ mama pacchato āgacchantiṃ",
  "atk-s0508a2:5374_6": "disvā ‘ime pabbajitāpi vinā bhavituṃ na sakkontī’ti cintetvā amhesu paduṭṭhacitto",
  "atk-s0508a2:5374_7": "mahājano apāyapūrako bhaveyya. Imasmiṃ dvedhāpathe tvaṃ ekaṃ gaṇha, ahamekena gamissāmī”ti.",
  "atk-s0508a2:5374_8": "“Āma, ayya, pabbajitānaṃ mātugāmo palibodho, ‘pabbajitvāpi vinā na bhavantī’ti amhākaṃ",
  "atk-s0508a2:5374_9": "dosaṃ dassessanti, tumhe ekaṃ maggaṃ gaṇhatha, vinā bhavissāmā”ti tikkhattuṃ padakkhiṇaṃ",
  "atk-s0508a2:5374_10": "katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ añjaliṃ",
  "atk-s0508a2:5374_11": "paggayha “satasahassakappaparimāṇe addhāne kato mittasanthavo ajja bhijjatī”ti vatvā",
  "atk-s0508a2:5374_12": "“tumhe dakkhiṇajātikā nāma, tumhākaṃ dakkhiṇamaggo vaṭṭati, mayaṃ mātugāmā nāma vāmajātikā,",
  "atk-s0508a2:5374_13": "amhākaṃ vāmamaggo vaṭṭatī”ti vanditvā maggaṃ paṭipannā. Tesaṃ dvedhābhūtakāle ayaṃ",
  "atk-s0508a2:5374_14": "mahāpathavī “ahaṃ cakkavāḷasinerupabbate dhāretuṃ sakkontīpi tumhākaṃ guṇe dhāretuṃ",
  "atk-s0508a2:5374_15": "na sakkomī”ti vadantī viya viravamānā kampi, ākāse asanisaddo viya pavatti, cakkavāḷasinerupabbato unnadi.",
  "atk-s0508a2:5375_0": "Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā",
  "atk-s0508a2:5375_1": "“kissa nu kho pathavī kampatī”ti āvajjento “pippalimāṇavo ca bhaddā ca kāpilānī maṃ",
  "atk-s0508a2:5375_2": "uddissa appameyyaṃ sampattiṃ pahāya pabbajitā. Tesaṃ viyogaṭṭhāne ubhinnaṃ guṇabalena",
  "atk-s0508a2:5375_3": "ayaṃ pathavīkampo jāto. Mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma",
  "atk-s0508a2:5375_4": "sayameva pattacīvaramādāya asītimahātheresu kañcipi anāmantetvā tigāvutaṃ maggaṃ",
  "atk-s0508a2:5375_5": "paccuggamanaṃ katvā rājagahassa ca nālandāya ca antare bahuputtakanigrodharukkhamūle",
  "atk-s0508a2:5375_6": "pallaṅkaṃ ābhujitvā nisīdi. Nisīdanto pana aññatarapaṃsukūliko viya anisīditvā buddhavesaṃ",
  "atk-s0508a2:5375_7": "gahetvā asītihatthaghanabuddharasmiyo vissajjento nisīdi. Iti tasmiṃ khaṇe paṇṇacchattasakaṭacakkakūṭāgārādippamāṇā",
  "atk-s0508a2:5375_8": "buddharasmiyo ito cito ca vippharantiyo vidhāvantiyo candasahassasūriyasahassauggamanakālo",
  "atk-s0508a2:5375_9": "viya kurumānā taṃ vanantaṃ ekobhāsaṃ akaṃsu. Dvattiṃsamahāpurisalakkhaṇasiriyā samujjalatārāgaṇena",
  "atk-s0508a2:5375_10": "viya gaganaṃ, supupphitakamalakuvalayena viya salilaṃ, vanantaṃ virocittha. Nigrodharukkhassa",
  "atk-s0508a2:5375_11": "nāma khandho seto hoti, pattāni nīlāni, pakkāni rattāni. Tasmiṃ pana divase satasākho",
  "atk-s0508a2:5375_12": "nigrodho suvaṇṇavaṇṇova ahosi.",
  "atk-s0508a2:5376_0": "Mahākassapatthero “ayaṃ amhākaṃ satthā bhavissati, imaṃ ahaṃ uddissa pabbajito”ti",
  "atk-s0508a2:5376_1": "diṭṭhaṭṭhānato paṭṭhāya oṇatoṇatova gantvā tīsu ṭhānesu vanditvā “satthā me, bhante,",
  "atk-s0508a2:5376_2": "bhagavā, sāvakohamasmi, satthā me, bhante, bhagavā sāvakohamasmī”ti āha. Atha naṃ",
  "atk-s0508a2:5376_3": "bhagavā āha “kassapa, sace tvaṃ imaṃ nipaccakāraṃ mahāpathaviyā kareyyāsi, sāpi dhāretuṃ",
  "atk-s0508a2:5376_4": "na sakkuṇeyya. Tathāgatassa evaṃ guṇamahantataṃ jānatā tayā kato nipaccakāro mayhaṃ,",
  "atk-s0508a2:5376_5": "lomampi cāletuṃ na sakkoti. Nisīda, kassapa, dāyajjaṃ te dassāmī”ti. Athassa bhagavā",
  "atk-s0508a2:5376_6": "tīhi ovādehi upasampadamadāsi. Datvā bahuputtakanigrodhamūlato nikkhamitvā theraṃ",
  "atk-s0508a2:5376_7": "pacchāsamaṇaṃ katvā maggaṃ paṭipajji. Satthu sarīraṃ dvattiṃsamahāpurisalakkhaṇavicittaṃ,",
  "atk-s0508a2:5376_8": "mahākassapassa sarīraṃ sattamahāpurisalakkhaṇapaṭimaṇḍitaṃ, so kañcanamahānāvāya",
  "atk-s0508a2:5376_9": "pacchābaddho viya satthu padānupadikaṃ anugacchi. Satthā thokaṃ maggaṃ gantvā maggā",
  "atk-s0508a2:5376_10": "okkamma aññatarasmiṃ rukkhamūle nisajjākāraṃ dassesi. Thero “nisīditukāmo satthā”ti",
  "atk-s0508a2:5376_11": "ñatvā attano pārupitapaṭapilotikasaṅghāṭiṃ catugguṇaṃ katvā paññapesi.",
  "atk-s0508a2:5377_0": "Satthā tattha nisīditvā hatthena cīvaraṃ parimajjanto “mudukā kho tyāyaṃ, kassapa,",
  "atk-s0508a2:5377_1": "paṭapilotikasaṅghāṭī”ti āha. Thero “satthā mama saṅghāṭiyā mudubhāvaṃ katheti, pārupitukāmo",
  "atk-s0508a2:5377_2": "bhavissatī”ti ñatvā “pārupatu, bhante, bhagavā saṅghāṭi”nti āha. “Tvaṃ kiṃ pārupissasi,",
  "atk-s0508a2:5377_3": "kassapā”ti? “Tumhākaṃ nivāsanaṃ labhanto pārupissāmi, bhante”ti. “Kiṃ pana tvaṃ,",
  "atk-s0508a2:5377_4": "kassapa, imaṃ paribhogajiṇṇaṃ paṃsukūlaṃ dhāretuṃ sakkhissasi? Mayā hi imassa paṃsukūlassa",
  "atk-s0508a2:5377_5": "gahitadivase udakapariyantaṃ katvā mahāpathavī kampi, imaṃ buddhānaṃ paribhogajiṇṇacīvaraṃ",
  "atk-s0508a2:5377_6": "nāma na sakkā parittaguṇena dhāretuṃ, paṭibalenevidaṃ paṭipattipūraṇasamatthena jātipaṃsukūlikena",
  "atk-s0508a2:5377_7": "dhāretuṃ vaṭṭatī”ti vatvā therena saddhiṃ cīvaraṃ parivattesi.",
  "atk-s0508a2:5378_0": "Evaṃ pana cīvaraparivattanaṃ katvā therassa pārutacīvaraṃ bhagavā pārupi, satthu",
  "atk-s0508a2:5378_1": "cīvaraṃ thero. Tasmiṃ samaye acetanāpi ayaṃ mahāpathavī “dukkaraṃ, bhante, akattha,",
  "atk-s0508a2:5378_2": "attanā pārutacīvaraṃ sāvakassa dinnapubbo nāma natthi, ahaṃ tumhākaṃ guṇaṃ dhāretuṃ",
  "atk-s0508a2:5378_3": "na sakkomī”ti vadantī viya udakapariyantaṃ katvā kampi. Theropi “laddhaṃ dāni mayā",
  "atk-s0508a2:5378_4": "buddhānaṃ paribhogacīvaraṃ, kiṃ me idāni uttari kattabbaṃ atthī”ti unnatiṃ akatvā",
  "atk-s0508a2:5378_5": "buddhānaṃ santikeyeva terasa dhutaguṇe samādāya sattadivasamattaṃ puthujjano ahosi,",
  "atk-s0508a2:5378_6": "aṭṭhame divase saha paṭisambhidāhi arahattaṃ pāpuṇi. Tena vuttaṃ apadāne –",
  "atk-s0508a2:5379": "“Padumuttarassa bhagavato, lokajeṭṭhassa tādino;",
  "atk-s0508a2:5380": "Nibbute lokanāthamhi, pūjaṃ kubbanti satthuno.",
  "atk-s0508a2:5381": "“Udaggacittā janatā, āmoditapamoditā;",
  "atk-s0508a2:5382": "Tesu saṃvegajātesu, pīti se udapajjatha.",
  "atk-s0508a2:5383": "“Ñātimitte samānetvā, idaṃ vacanamabraviṃ;",
  "atk-s0508a2:5384": "Parinibbuto mahāvīro, handa pūjaṃ karomase.",
  "atk-s0508a2:5385": "“Sādhūti te paṭissutvā, bhiyyo hāsaṃ janiṃsu me;",
  "atk-s0508a2:5386": "Buddhasmiṃ lokanāthamhi, kāhāma puññasañcayaṃ.",
  "atk-s0508a2:5387": "“Agghiyaṃ sukataṃ katvā, satahatthasamuggataṃ;",
  "atk-s0508a2:5388": "Diyaḍḍhahatthapatthaṭaṃ, vimānaṃ nabhamuggataṃ.",
  "atk-s0508a2:5389": "“Katvāna hammiyaṃ tattha, tālapantīhi cittitaṃ;",
  "atk-s0508a2:5390": "Sakaṃ cittaṃ pasādetvā, cetiyaṃ pūjayuttamaṃ.",
  "atk-s0508a2:5391": "“Aggikkhandhova jalito, kiṃsuko iva phullito;",
  "atk-s0508a2:5392": "Indalaṭṭhīva ākāse, obhāseti catuddisā.",
  "atk-s0508a2:5393": "“Tattha cittaṃ pasādetvā, katvāna kusalaṃ bahuṃ;",
  "atk-s0508a2:5394": "Pubbakammaṃ saritvāna, tidasaṃ upapajjahaṃ.",
  "atk-s0508a2:5395": "“Sahassayuttaṃ hayavāhiṃ, dibbayānamadhiṭṭhito;",
  "atk-s0508a2:5396": "Ubbiddhaṃ bhavanaṃ mayhaṃ, sattabhūmaṃ samuggataṃ.",
  "atk-s0508a2:5397": "“Kūṭāgārasahassāni, sabbasoṇṇamayā ahuṃ;",
  "atk-s0508a2:5398": "Jalanti sakatejena, disā sabbā pabhāsayaṃ.",
  "atk-s0508a2:5399": "“Santi aññepi niyyūhā, lohitaṅgamayā tadā;",
  "atk-s0508a2:5400": "Tepi jotanti ābhāya, samantā caturo disā.",
  "atk-s0508a2:5401": "“Puññakammābhinibbattā, kūṭāgārā sunimmitā;",
  "atk-s0508a2:5402": "Maṇimayāpi jotanti, disā dasa samantato.",
  "atk-s0508a2:5403": "“Tesaṃ ujjotamānānaṃ, obhāso vipulo ahu;",
  "atk-s0508a2:5404": "Sabbe deve abhibhomi, puññakammassidaṃ phalaṃ.",
  "atk-s0508a2:5405": "“Saṭṭhikappasahassamhi, ubbiddho nāma khattiyo;",
  "atk-s0508a2:5406": "Cāturanto vijitāvī, pathaviṃ āvasiṃ ahaṃ.",
  "atk-s0508a2:5407": "“Tatheva bhaddake kappe, tiṃsakkhattuṃ ahosahaṃ;",
  "atk-s0508a2:5408": "Sakakammābhiraddhomhi, cakkavattī mahabbalo.",
  "atk-s0508a2:5409": "“Sattaratanasampanno, catudīpamhi issaro;",
  "atk-s0508a2:5410": "Tatthāpi bhavanaṃ mayhaṃ, indalaṭṭhīva uggataṃ.",
  "atk-s0508a2:5411": "“Āyāmato catubbīsaṃ, vitthārena ca dvādasa;",
  "atk-s0508a2:5412": "Rammaṇaṃ nāma nagaraṃ, daḷhapākāratoraṇaṃ.",
  "atk-s0508a2:5413": "“Āyāmato pañcasataṃ, vitthārena tadaḍḍhakaṃ;",
  "atk-s0508a2:5414": "Ākiṇṇaṃ janakāyehi, tidasānaṃ puraṃ viya.",
  "atk-s0508a2:5415": "“Yathā sūcighare sūcī, pakkhittā paṇṇavīsati;",
  "atk-s0508a2:5416": "Aññamaññaṃ paghaṭṭenti, ākiṇṇaṃ hoti laṅkataṃ.",
  "atk-s0508a2:5417": "“Evampi nagaraṃ mayhaṃ, hatthissarathasaṃkulaṃ;",
  "atk-s0508a2:5418": "Manussehi sadākiṇṇaṃ, rammaṇaṃ nagaruttamaṃ.",
  "atk-s0508a2:5419": "“Tattha bhutvā pivitvā ca, puna devattanaṃ gato;",
  "atk-s0508a2:5420": "Bhave pacchimake mayhaṃ, ahosi kulasampadā.",
  "atk-s0508a2:5421": "“Brahmaññakulasambhūto, mahāratanasañcayo;",
  "atk-s0508a2:5422": "Asītikoṭiyo hitvā, hiraññassāpi pabbajiṃ.",
  "atk-s0508a2:5423": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:5424_0": "Atha naṃ satthā “kassapo, bhikkhave, candūpamo kulāni upasaṅkamati apakasseva kāyaṃ,",
  "atk-s0508a2:5424_1": "apakassa cittaṃ, niccanavako kulesu appagabbho”ti evamādinā pasaṃsitvā aparabhāge",
  "atk-s0508a2:5424_2": "ariyagaṇamajjhe nisinno “etadaggaṃ, bhikkhave, mama sāvakānaṃ bhikkhūnaṃ dhutavādānaṃ",
  "atk-s0508a2:5424_3": "yadidaṃ mahākassapo”ti dhutaṅgadharānaṃ aggaṭṭhāne ṭhapesi. So vivekābhiratikittanamukhena",
  "atk-s0508a2:5424_4": "bhikkhūnaṃ ovādaṃ dento attano paṭipattiṃ pakāsento –",
  "atk-s0508a2:5425": "1054.",
  "atk-s0508a2:5426": "“Na gaṇena purakkhato care, vimano hoti samādhi dullabho;",
  "atk-s0508a2:5427": "Nānājanasaṅgaho dukho, iti disvāna gaṇaṃ na rocaye.",
  "atk-s0508a2:5428": "1055.",
  "atk-s0508a2:5429": "“Na kulāni upabbaje muni, vimano hoti samādhi dullabho;",
  "atk-s0508a2:5430": "So ussukko rasānugiddho, atthaṃ riñcati yo sukhāvaho.",
  "atk-s0508a2:5431": "1056.",
  "atk-s0508a2:5432": "“Paṅkoti hi naṃ avedayuṃ, yāyaṃ vandanapūjanā kulesu;",
  "atk-s0508a2:5433": "Sukhumaṃ sallaṃ durubbahaṃ, sakkāro kāpurisena dujjaho.",
  "atk-s0508a2:5434": "1057.",
  "atk-s0508a2:5435": "“Senāsanamhā oruyha, nagaraṃ piṇḍāya pāvisiṃ;",
  "atk-s0508a2:5436": "Bhuñjantaṃ purisaṃ kuṭṭhiṃ, sakkaccaṃ taṃ upaṭṭhahiṃ.",
  "atk-s0508a2:5437": "1058.",
  "atk-s0508a2:5438": "“So me pakkena hatthena, ālopaṃ upanāmayi;",
  "atk-s0508a2:5439": "Ālopaṃ pakkhipantassa, aṅguli cettha chijjatha.",
  "atk-s0508a2:5440": "1059.",
  "atk-s0508a2:5441": "“Kuṭṭamūlañca nissāya, ālopaṃ taṃ abhuñjisaṃ;",
  "atk-s0508a2:5442": "Bhuñjamāne vā bhutte vā, jegucchaṃ me na vijjati.",
  "atk-s0508a2:5443": "1060.",
  "atk-s0508a2:5444": "“Uttiṭṭhapiṇḍo āhāro, pūtimuttañca osadhaṃ;",
  "atk-s0508a2:5445": "Senāsanaṃ rukkhamūlaṃ, paṃsukūlañca cīvaraṃ;",
  "atk-s0508a2:5446": "Yassete abhisambhutvā, sa ve cātuddiso naro.",
  "atk-s0508a2:5447": "1061.",
  "atk-s0508a2:5448": "“Yattha eke vihaññanti, āruhantā siluccayaṃ;",
  "atk-s0508a2:5449": "Tattha buddhassa dāyādo, sampajāno paṭissato;",
  "atk-s0508a2:5450": "Iddhibalenupatthaddho, kassapo abhirūhati.",
  "atk-s0508a2:5451": "1062.",
  "atk-s0508a2:5452": "“Piṇḍapātapaṭikkanto, selamāruyha kassapo;",
  "atk-s0508a2:5453": "Jhāyati anupādāno, pahīnabhayabheravo.",
  "atk-s0508a2:5454": "1063.",
  "atk-s0508a2:5455": "“Piṇḍapātapaṭikkanto, selamāruyha kassapo;",
  "atk-s0508a2:5456": "Jhāyati anupādāno, ḍayhamānesu nibbuto.",
  "atk-s0508a2:5457": "1064.",
  "atk-s0508a2:5458": "“Piṇḍapātapaṭikkanto, selamāruyha kassapo;",
  "atk-s0508a2:5459": "Jhāyati anupādāno, katakicco anāsavo.",
  "atk-s0508a2:5460": "1065.",
  "atk-s0508a2:5461": "“Karerimālāvitatā, bhūmibhāgā manoramā;",
  "atk-s0508a2:5462": "Kuñjarābhirudā rammā, te selā ramayanti maṃ.",
  "atk-s0508a2:5463": "1066.",
  "atk-s0508a2:5464": "“Nīlabbhavaṇṇā rucirā, vārisītā sucindharā;",
  "atk-s0508a2:5465": "Indagopakasañchannā, te selā ramayanti maṃ.",
  "atk-s0508a2:5466": "1067.",
  "atk-s0508a2:5467": "“Nīlabbhakūṭasadisā, kūṭāgāravarūpamā;",
  "atk-s0508a2:5468": "Vāraṇābhirudā rammā, te selā ramayanti maṃ.",
  "atk-s0508a2:5469": "1068.",
  "atk-s0508a2:5470": "“Abhivuṭṭhā rammatalā, nagā isibhi sevitā;",
  "atk-s0508a2:5471": "Abbhunnaditā sikhīhi, te selā ramayanti maṃ.",
  "atk-s0508a2:5472": "1069.",
  "atk-s0508a2:5473": "“Alaṃ jhāyitukāmassa, pahitattassa me sato;",
  "atk-s0508a2:5474": "Alaṃ me atthakāmassa, pahitattassa bhikkhuno.",
  "atk-s0508a2:5475": "1070.",
  "atk-s0508a2:5476": "“Alaṃ me phāsukāmassa, pahitattassa bhikkhuno;",
  "atk-s0508a2:5477": "Alaṃ me yogakāmassa, pahitattassa tādino.",
  "atk-s0508a2:5478": "1071.",
  "atk-s0508a2:5479": "“Umāpupphena samānā, gaganāvabbhachāditā;",
  "atk-s0508a2:5480": "Nānādijagaṇākiṇṇā, te selā ramayanti maṃ.",
  "atk-s0508a2:5481": "1072.",
  "atk-s0508a2:5482": "“Anākiṇṇā gahaṭṭhehi, migasaṅghanisevitā;",
  "atk-s0508a2:5483": "Nānādijagaṇākiṇṇā, te selā ramayanti maṃ.",
  "atk-s0508a2:5484": "1073.",
  "atk-s0508a2:5485": "“Acchodikā puthusilā, gonaṅgulamigāyutā;",
  "atk-s0508a2:5486": "Ambusevālasañchannā, te selā ramayanti maṃ.",
  "atk-s0508a2:5487": "1074.",
  "atk-s0508a2:5488": "“Na pañcaṅgikena tūriyena, rati me hoti tādisī;",
  "atk-s0508a2:5489": "Yathā ekaggacittassa, sammā dhammaṃ vipassato.",
  "atk-s0508a2:5490": "1075.",
  "atk-s0508a2:5491": "“Kammaṃ bahukaṃ na kāraye, parivajjeyya janaṃ na uyyame;",
  "atk-s0508a2:5492": "Ussukko so rasānugiddho, atthaṃ riñcati yo sukhāvaho.",
  "atk-s0508a2:5493": "1076.",
  "atk-s0508a2:5494": "“Kammaṃ bahukaṃ na kāraye, parivajjeyya anattaneyyametaṃ;",
  "atk-s0508a2:5495": "Kicchati kāyo kilamati, dukkhito so samathaṃ na vindati.",
  "atk-s0508a2:5496": "1077.",
  "atk-s0508a2:5497": "“Oṭṭhappahatamattena, attānampi na passati;",
  "atk-s0508a2:5498": "Patthaddhagīvo carati, ahaṃ seyyoti maññati.",
  "atk-s0508a2:5499": "1078.",
  "atk-s0508a2:5500": "“Aseyyo seyyasamānaṃ, bālo maññati attānaṃ;",
  "atk-s0508a2:5501": "Na taṃ viññū pasaṃsanti, patthaddhamānasaṃ naraṃ.",
  "atk-s0508a2:5502": "1079.",
  "atk-s0508a2:5503": "“Yo ca seyyohamasmīti, nāhaṃ seyyoti vā pana;",
  "atk-s0508a2:5504": "Hīno taṃsadiso vāti, vidhāsu na vikampati.",
  "atk-s0508a2:5505": "1080.",
  "atk-s0508a2:5506": "“Paññavantaṃ tathā tādiṃ, sīlesu susamāhitaṃ;",
  "atk-s0508a2:5507": "Cetosamathamanuyuttaṃ, tañce viññū pasaṃsare.",
  "atk-s0508a2:5508": "1081.",
  "atk-s0508a2:5509": "“Yassa sabrahmacārīsu, gāravo nūpalabbhati;",
  "atk-s0508a2:5510": "Ārakā hoti saddhammā, nabhato puthavī yathā.",
  "atk-s0508a2:5511": "1082.",
  "atk-s0508a2:5512": "“Yesañca hiri ottappaṃ, sadā sammā upaṭṭhitaṃ;",
  "atk-s0508a2:5513": "Virūḷhabrahmacariyā te, tesaṃ khīṇā punabbhavā.",
  "atk-s0508a2:5514": "1083.",
  "atk-s0508a2:5515": "“Uddhato capalo bhikkhu, paṃsukūlena pāruto;",
  "atk-s0508a2:5516": "Kapīva sīhacammena, na so tenupasobhati.",
  "atk-s0508a2:5517": "1084.",
  "atk-s0508a2:5518": "“Anuddhato acapalo, nipako saṃvutindriyo;",
  "atk-s0508a2:5519": "Sobhati paṃsukūlena, sīhova girigabbhare.",
  "atk-s0508a2:5520": "1085.",
  "atk-s0508a2:5521": "“Ete sambahulā devā, iddhimanto yasassino;",
  "atk-s0508a2:5522": "Dasadevasahassāni, sabbe te brahmakāyikā.",
  "atk-s0508a2:5523": "1086.",
  "atk-s0508a2:5524": "“Dhammasenāpatiṃ vīraṃ, mahājhāyiṃ samāhitaṃ;",
  "atk-s0508a2:5525": "Sāriputtaṃ namassantā, tiṭṭhanti pañjalīkatā.",
  "atk-s0508a2:5526": "1087.",
  "atk-s0508a2:5527": "“Namo te purisājañña, namo te purisuttama;",
  "atk-s0508a2:5528": "Yassa te nābhijānāma, yampi nissāya jhāyati.",
  "atk-s0508a2:5529": "1088.",
  "atk-s0508a2:5530": "“Accheraṃ vata buddhānaṃ, gambhīro gocaro sako;",
  "atk-s0508a2:5531": "Ye mayaṃ nābhijānāma, vālavedhisamāgatā.",
  "atk-s0508a2:5532": "1089.",
  "atk-s0508a2:5533": "“Taṃ tathā devakāyehi, pūjitaṃ pūjanārahaṃ;",
  "atk-s0508a2:5534": "Sāriputtaṃ tadā disvā, kappinassa sitaṃ ahu.",
  "atk-s0508a2:5535": "1090.",
  "atk-s0508a2:5536": "“Yāvatā buddhakhettamhi, ṭhapayitvā mahāmuniṃ;",
  "atk-s0508a2:5537": "Dhutaguṇe visiṭṭhohaṃ, sadiso me na vijjati.",
  "atk-s0508a2:5538": "1091.",
  "atk-s0508a2:5539": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:5540": "Ohito garuko bhāro, natthi dāni punabbhavo.",
  "atk-s0508a2:5541": "1092.",
  "atk-s0508a2:5542": "“Na cīvare na sayane, bhojane nupalimpati;",
  "atk-s0508a2:5543": "Gotamo anappameyyo, mūḷālapupphaṃ vimalaṃva;",
  "atk-s0508a2:5544": "Ambunā nekkhammaninno, tibhavābhinissaṭo.",
  "atk-s0508a2:5545": "1093.",
  "atk-s0508a2:5546": "“Satipaṭṭhānagīvo so, saddhāhattho mahāmuni;",
  "atk-s0508a2:5547": "Paññāsīso mahāñāṇī, sadā carati nibbuto”ti. –",
  "atk-s0508a2:5548": "Imā gāthā abhāsi. Tattha ādito tisso gāthā gaṇesu kulesu ca saṃsaṭṭhe bhikkhū disvā tesaṃ ovādadānavasena vuttā.",
  "atk-s0508a2:5549_0": "Tattha na gaṇena purakkhato careti bhikkhugaṇehi purakkhato parivārito hutvā na careyya",
  "atk-s0508a2:5549_1": "na vihareyya. Kasmā? Vimano hoti samādhi dullabho gaṇaṃ pariharantassa dukkhuppattiyā",
  "atk-s0508a2:5549_2": "byākulamanatāya, uddesena ovādena anusāsaniyā anuggahaṃ karonto yathānusiṭṭhaṃ appaṭipattiyā",
  "atk-s0508a2:5549_3": "ca vimano vikāribhūtacitto hoti, tato saṃsaggena ekaggataṃ alabhantassa samādhi dullabho",
  "atk-s0508a2:5549_4": "hoti. Tathārūpassa hi upacārasamādhimattampi na ijjhati, pageva itaro. Nānājanasaṅgahoti",
  "atk-s0508a2:5549_5": "nānajjhāsayassa nānārucikassa janassa peyyakhajjādinā saṅgaho. Dukhoti kiccho kasiro.",
  "atk-s0508a2:5549_6": "Iti disvānāti evaṃ gaṇasaṅgahe bahuvidhaṃ ādīnavaṃ disvā ñāṇacakkhunā oloketvā. Gaṇaṃ",
  "atk-s0508a2:5549_7": "gaṇavāsaṃ na rocaye na roceyya na iccheyya.",
  "atk-s0508a2:5550_0": "Na kulāni upabbaje munīti imasmiṃ sāsane pabbajito khattiyādikulūpako hutvā na upagaccheyya.",
  "atk-s0508a2:5550_1": "Kiṃkāraṇā? Vimano hoti samādhi dullabho. So ussukko kulūpasaṅkamane ussukkaṃ āpanno",
  "atk-s0508a2:5550_2": "kulesu laddhabbesu madhurādirasesu anugiddho gedhaṃ āpanno tattha uppannesu kiccakaraṇīyesu",
  "atk-s0508a2:5550_3": "attanāva yogaṃ āpajjanto. Atthaṃ riñcati yo sukhāvahoti yo attano maggaphalanibbānasukhāvaho",
  "atk-s0508a2:5550_4": "taṃ sīlavisuddhiādisaṅkhātaṃ atthaṃ riñcati jahati, nānuyuñjatīti attho.",
  "atk-s0508a2:5551": "Tatiyagāthā heṭṭhā vuttā eva.",
  "atk-s0508a2:5552_0": "Senāsanamhā oruyhātiādikā catasso gāthā paccayesu attano santosadassanamukhena “bhikkhunā",
  "atk-s0508a2:5552_1": "nāma evaṃ paṭipajjitabba”nti bhikkhūnaṃ ovādadānavasena vuttā. Tattha senāsanamhā",
  "atk-s0508a2:5552_2": "oruyhāti pabbatasenāsanattā vuttaṃ. Sakkaccaṃ taṃ upaṭṭhahinti taṃ kuṭṭhipurisaṃ",
  "atk-s0508a2:5552_3": "uḷārasampattiṃ pāpetukāmatāya bhikkhāya atthiko hutvā paṇītabhikkhadāyakaṃ kulaṃ",
  "atk-s0508a2:5552_4": "mahicchapuggalo viya ādarena upagantvā aṭṭhāsiṃ.",
  "atk-s0508a2:5553": "Pakkenāti aṭṭhigatakuṭṭharogatāya upakkena kuthitena. Aṅguli cettha chijjathāti ettha patte tassa aṅguli chijjitvā āhārena saddhiṃ patatīti attho.",
  "atk-s0508a2:5554_0": "Kuṭṭamūlaṃ nissāyāti tassa purisassa pasādajananatthaṃ tādise gharabhittisamīpe nisīditvā",
  "atk-s0508a2:5554_1": "ālopaṃ taṃ abhuñjisaṃ paribhuñjiṃ. Ayaṃ pana therassa paṭipatti sikkhāpade apaññatteti",
  "atk-s0508a2:5554_2": "daṭṭhabbaṃ. Paṭikkūle ca appaṭikkūle iva appaṭikkūlasaññitāya ariyiddhiyā ukkaṃsagatattā",
  "atk-s0508a2:5554_3": "therassa taṃ ajjhoharantassa jigucchā na uppajji, puthujjanassa pana tādisaṃ bhuñjantassa",
  "atk-s0508a2:5554_4": "antāni nikkhameyyuṃ. Tenāha “bhuñjamāne vā bhutte vā, jegucchaṃ me na vijjatī”ti.",
  "atk-s0508a2:5555_0": "Uttiṭṭhapiṇḍoti uttiṭṭhitvā paresaṃ gharadvāre ṭhatvā gahetabbapiṇḍo, jaṅghabalaṃ",
  "atk-s0508a2:5555_1": "nissāya anugharaṃ gantvā laddhabbamissakabhikkhāti attho. Pūtimuttanti gomuttaparibhāvitaharīṭakādi",
  "atk-s0508a2:5555_2": "ca. Yassete abhisambhutvāti, yo bhikkhu ete uttiṭṭhapiṇḍādayo cattāro paccaye antimantena",
  "atk-s0508a2:5555_3": "abhiramitvā paribhuñjati. Sa ve cātuddiso naroti so puggalo ekaṃsena cātuddiso puratthimādicatudisāyogyo,",
  "atk-s0508a2:5555_4": "katthaci appaṭigho yāya kāyaci disāya viharituṃ sakkotīti attho.",
  "atk-s0508a2:5556_0": "Atha thero attano mahallakakāle manussehi “kathaṃ, bhante, tumhe evarūpāya jarāya",
  "atk-s0508a2:5556_1": "vattamānāya dine dine pabbataṃ abhiruhathā”ti vutte “yattha eke”tiādikā catasso gāthā",
  "atk-s0508a2:5556_2": "abhāsi. Tattha yatthāti yasmiṃ pacchimavaye. Eketi ekacce. Vihaññantīti sarīrakilamathena",
  "atk-s0508a2:5556_3": "cittena vighātaṃ āpajjanti. Siluccayanti pabbataṃ. Tatthāti tasmiṃ jarājiṇṇakālepi.",
  "atk-s0508a2:5556_4": "Sampajāno paṭissatoti iminā cittakhedābhāvaṃ dasseti, iddhibalenupatthaddhoti iminā sarīrakhedābhāvaṃ.",
  "atk-s0508a2:5557": "Bhayahetūnaṃ kilesānaṃ samucchinnattā pahīnabhayabheravo.",
  "atk-s0508a2:5558": "Ḍayhamānesūti rāgaggiādīhi ekādasahi aggīhi sattesu ḍayhamānesu. Saṃkilesapariḷāhābhāvena nibbuto sītibhūto.",
  "atk-s0508a2:5559_0": "Puna manussehi “kiṃ, bhante, jiṇṇakālepi araññapabbateyeva viharatha, nanu ime veḷuvanādayo",
  "atk-s0508a2:5559_1": "vihārā manoramā”ti vutte araññapabbatā eva mayhaṃ manoramāti dassento “karerimālāvitatā”tiādikā",
  "atk-s0508a2:5559_2": "dvādasa gāthā abhāsi. Tattha karerimālāvitatāti varuṇarukkhapantīhi samāgatā. “Kālavaṇṇapupphehi",
  "atk-s0508a2:5559_3": "otthaṭā”tipi vadanti. Kuñjarābhirudāti paṭighosādiguṇībhūtehi hatthīnaṃ gocaresīnaṃ",
  "atk-s0508a2:5559_4": "gajjitehi abhitthanitā.",
  "atk-s0508a2:5560_0": "Abhivuṭṭhāti mahāmeghena abhippavuṭṭhā. Rammatalāti teneva rajojallapaṇṇeyyādīnaṃ",
  "atk-s0508a2:5560_1": "apagamena ramaṇīyatalā. Nagāti desantaraṃ agamanato “nagā”ti selamayatāya “selā”ti",
  "atk-s0508a2:5560_2": "ca laddhanāmā pabbatā. Abbhunnaditā sikhīhīti madhurassarena unnaditā.",
  "atk-s0508a2:5561": "Alanti yuttaṃ samatthaṃ vā. Jhāyitukāmassa atthakāmassātiādīsupi iminā nayena yojetabbaṃ. Bhikkhunoti bhinnakilesabhikkhuno, meti sambandho.",
  "atk-s0508a2:5562": "Umāpupphena samānāti mecakanibhatāya umākusumasadisā. Gaganāvabbha chāditāti tato eva saradassa gaganaabbhā viya kāḷameghasañchāditā, nīlavaṇṇāti attho.",
  "atk-s0508a2:5563_0": "Anākiṇṇāti asaṃkiṇṇā asambādhā. Pañcaṅgikenāti ātatādīhi pañcahi aṅgehi yuttena tūriyena",
  "atk-s0508a2:5563_1": "parivāriyamānassa tādisīpi na hoti, yathā yādisī ekaggacittassa samāhitacittassa",
  "atk-s0508a2:5563_2": "sammadeva rūpārūpadhammaṃ aniccādivasena vipassantassa rati hoti. Tenāha bhagavā –",
  "atk-s0508a2:5564": "“Yato yato sammasati, khandhānaṃ udayabbayaṃ;",
  "atk-s0508a2:5565": "Labhatī pītipāmojjaṃ, amataṃ taṃ vijānata”nti.",
  "atk-s0508a2:5566_0": "Kammaṃ bahukantiādinā dve gāthā kammārāmānaṃ paccayagiddhānaṃ bhikkhūnaṃ ovādadānavasena",
  "atk-s0508a2:5566_1": "vuttā. Tattha kammaṃ bahukaṃ na kārayeti kammārāmo hutvā bahuṃ nāma kammaṃ na kāraye",
  "atk-s0508a2:5566_2": "na adhiṭṭhahe, khaṇḍaphullapaṭisaṅkharaṇaṃ pana satthārā anuññātameva. Parivajjeyya",
  "atk-s0508a2:5566_3": "jananti akalyāṇamittabhūtaṃ janaṃ vajjeyya. Na uyyameti paccayuppādanagaṇabandhādivasena vāyāmaṃ na kareyya.",
  "atk-s0508a2:5567_0": "Anattaneyyametanti etaṃ navakammādhiṭṭhānādikaṃ attano atthāvahaṃ na hotīti attho.",
  "atk-s0508a2:5567_1": "Tattha kāraṇamāha “kicchati kāyo kilamatī”ti. Navakammādipasutassa hi tahaṃ tahaṃ",
  "atk-s0508a2:5567_2": "vicarato kāyasukhādialābhena kicchappatto hoti kilamati khedaṃ āpajjati, tena ca",
  "atk-s0508a2:5567_3": "kāyakilamathena dukkhito. Vatthuvisadaattaneyyakiriyādīnaṃ abhāvena so puggalo samathaṃ",
  "atk-s0508a2:5567_4": "na vindati cittasamādhānaṃ na labhatīti.",
  "atk-s0508a2:5568_0": "Oṭṭhappahatamattenātiādinā dve gāthā sutaparamassa paṇḍitamānino garahavasena, tato",
  "atk-s0508a2:5568_1": "parā dve paṇḍitassa pasaṃsāvasena vuttā. Tattha oṭṭhappahatamattenāti sajjhāyasīsena",
  "atk-s0508a2:5568_2": "oṭṭhaparivattanamattena, buddhavacanaṃ sajjhāyakaraṇamattenāti attho. Attānampi na",
  "atk-s0508a2:5568_3": "passatīti anatthaññutāya attano paccakkhabhūtampi atthaṃ na jānāti, yāthāvato attano",
  "atk-s0508a2:5568_4": "pamāṇaṃ na paricchindatīti attho. Patthaddhagīvo caratīti “ahaṃ bahussuto, satimā,",
  "atk-s0508a2:5568_5": "paññavā, na mayā sadiso añño atthī”ti mānatthaddho hutvā garuṭṭhāniyānampi apacitiṃ",
  "atk-s0508a2:5568_6": "adassento ayosalākaṃ gilitvā ṭhito viya thaddhagīvo carati. Ahaṃ seyyoti maññatīti",
  "atk-s0508a2:5568_7": "ahameva seyyo uttamoti maññati.",
  "atk-s0508a2:5569_0": "Aseyyo seyyasamānaṃ, bālo maññati attānanti ayaṃ aseyyo hīno samāno aññena seyyena",
  "atk-s0508a2:5569_1": "uttamena samānaṃ sadisaṃ katvā attānaṃ bālo mandabuddhi bālabhāveneva maññatīti.",
  "atk-s0508a2:5569_2": "Na taṃ viññū pasaṃsantīti taṃ tādisaṃ bālaṃ paggahitacittatāya patthaddhamānasaṃ",
  "atk-s0508a2:5569_3": "thambhitattaṃ naraṃ viññū paṇḍitā na pasaṃsanti, aññadatthu garahantiyeva.",
  "atk-s0508a2:5570_0": "Seyyohamasmīti yo pana paṇḍito puggalo “seyyohamasmī”ti vā hīnasadisamānavasena “nāhaṃ",
  "atk-s0508a2:5570_1": "seyyo”ti vā kañcipi mānaṃ ajappento vidhāsu navasu mānakoṭṭhāsesu kassacipi vasena na vikampati.",
  "atk-s0508a2:5571_0": "Paññavantanti aggaphalapaññāvasena paññavantaṃ iṭṭhādīsu tādibhāvappattiyā tādiṃ,",
  "atk-s0508a2:5571_1": "asekkhaphalasīlesu suṭṭhu patiṭṭhitattā sīlesu susamāhitaṃ, arahattaphalasamāpattisamāpajjanena",
  "atk-s0508a2:5571_2": "cetosamathamanuyuttanti tādisaṃ sabbaso pahīnamānaṃ khīṇāsavaṃ viññū buddhādayo paṇḍitā",
  "atk-s0508a2:5571_3": "pasaṃsare vaṇṇenti thomentīti attho.",
  "atk-s0508a2:5572": "Puna aññataraṃ dubbacaṃ bhikkhuṃ disvā dovacassatāya ādīnavaṃ, sovacassatāya ānisaṃsañca pakāsento “yassa sabrahmacārīsū”tiādikā dve gāthā abhāsi. Tā vuttatthā eva.",
  "atk-s0508a2:5573_0": "Puna uddhataṃ unnaḷaṃ ekaṃ bhikkhuṃ disvā uddhatādibhāve dosaṃ, anuddhatādibhāve",
  "atk-s0508a2:5573_1": "ca guṇaṃ vibhāvento “uddhato capalo bhikkhū”tiādikā dve gāthā abhāsi. Tattha kapīva",
  "atk-s0508a2:5573_2": "sīhacammenāti sīhacammena pāruto makkaṭo viya. So uddhatādidosasaṃyutto bhikkhu tena",
  "atk-s0508a2:5573_3": "paṃsukūlena ariyaddhajena na upasobhati ariyaguṇānaṃ abhāvato.",
  "atk-s0508a2:5574": "Yo pana upasobhati, taṃ dassetuṃ “anuddhato”tiādi vuttaṃ;",
  "atk-s0508a2:5575_0": "Ete sambahulātiādikā pañca gāthā āyasmantaṃ sāriputtaṃ namassante brahmakāyike deve",
  "atk-s0508a2:5575_1": "disvā āyasmato kappinassa sitapātukammanimittaṃ vuttā. Tattha eteti tesaṃ paccakkhatāya",
  "atk-s0508a2:5575_2": "vuttaṃ. Sambahulāti bahubhāvato, taṃ pana bahubhāvaṃ “dasadevasahassānī”ti paricchinditvā",
  "atk-s0508a2:5575_3": "āha. Devāti upapattidevā. Taṃ tesaṃ devabhāvaṃ aññehi visesetvā dassento “sabbe te",
  "atk-s0508a2:5575_4": "brahmakāyikā”ti āha. Yasmā te attano upapattiddhiyā mahatiyā deviddhiyā samannāgatā",
  "atk-s0508a2:5575_5": "parivārasampannā ca, tasmā āha “iddhimanto yasassino”ti.",
  "atk-s0508a2:5576_0": "“Ko nu senāpati bhoto”ti pucchāya vissajjanavasena “mayā pavattitaṃ dhammacakkaṃ",
  "atk-s0508a2:5576_1": "anuttaraṃ sāriputto anuvattetī”ti vadantena bhagavatā āyasmato sāriputtattherassa",
  "atk-s0508a2:5576_2": "dhammasenāpatibhāvo anuññātoti āha – “dhammasenāpatiṃ vīraṃ mahājhāyiṃ samāhitaṃ",
  "atk-s0508a2:5576_3": "sāriputta”nti. Tattha vīranti kilesamārādīnaṃ nimmathanena vīriyavantaṃ mahāvikkantaṃ.",
  "atk-s0508a2:5576_4": "Mahājhāyinti dibbavihārādīnaṃ ukkaṃsagamanena mahantaṃ jhāyiṃ. Tato eva sabbaso vikkhepaviddhaṃsanavasena",
  "atk-s0508a2:5576_5": "samāhitaṃ. Namassantāti sirasi añjaliṃ paggayha namassamānā tiṭṭhanti.",
  "atk-s0508a2:5577": "Yampi nissāyāti yaṃ nu kho ārammaṇaṃ nissāya ārabbha jhāyatīti nābhijānāmāti puthujjanabhāvena brahmāno evaṃ āhaṃsu.",
  "atk-s0508a2:5578_0": "Accheraṃ vatāti acchariyaṃ vata. Buddhānanti catusaccabuddhānaṃ. Gambhīro gocaro",
  "atk-s0508a2:5578_1": "sakoti paramagambhīro atiduddaso duranubodho puthujjanehi asādhāraṇo avisayo. Idāni",
  "atk-s0508a2:5578_2": "tassa gambhīrabhāve kāraṇaṃ dassetuṃ “ye maya”ntiādi vuttaṃ. Tattha vālavedhisamāgatāti",
  "atk-s0508a2:5578_3": "ye mayaṃ vālavedhidhanuggahasadisā atisukhumampi visayaṃ paṭivijjhituṃ samatthā āgatā",
  "atk-s0508a2:5578_4": "upaparikkhantā nābhijānāma, gambhīro vata buddhānaṃ visayoti attho. Taṃ tathā devakāyehīti",
  "atk-s0508a2:5578_5": "taṃ tathārūpaṃ sāriputtaṃ sadevakassa lokassa pūjanārahaṃ tehi brahmakāyikehi tadā",
  "atk-s0508a2:5578_6": "tathā pūjitaṃ disvā āyasmato mahākappinassa sitaṃ ahosi. Imesaṃ lokasammatānaṃ brahmūnampi",
  "atk-s0508a2:5578_7": "avisayo, yattha sāvakānaṃ visayoti.",
  "atk-s0508a2:5579_0": "Yāvatā buddhakhettamhīti gāthā therena attānaṃ ārabbha sīhanādaṃ nadantena bhāsitā.",
  "atk-s0508a2:5579_1": "Tattha buddhakhettamhīti āṇākhettaṃ sandhāya vadati. Ṭhapayitvā mahāmuninti sammāsambuddhaṃ",
  "atk-s0508a2:5579_2": "ṭhapetvā. Buddhā hi bhagavanto dhutaguṇehipi sabbasattehi paramukkaṃsagatā eva, kevalaṃ",
  "atk-s0508a2:5579_3": "pana mahākaruṇāsañcoditamānasā sattānaṃ tādisaṃ mahantaṃ upakāraṃ oloketvā gāmantasenāsanavāsādiṃ",
  "atk-s0508a2:5579_4": "anuvattantīti taṃ taṃ dhutadhammavirodhī hoti. Dhutaguṇeti kilesānaṃ dhutena guṇena",
  "atk-s0508a2:5579_5": "āraññakādibhāvena apekkhitaguṇe. Karaṇatthe vā etaṃ bhummavacanaṃ. Sadiso me na vijjati,",
  "atk-s0508a2:5579_6": "kuto pana uttarīti adhippāyo. Tathā hesa thero tattha aggaṭṭhāne ṭhapito.",
  "atk-s0508a2:5580_0": "Na cīvareti gāthāya “ṭhapayitvā mahāmuni”nti vuttamevatthaṃ pākaṭataraṃ karoti, cīvarādīsu",
  "atk-s0508a2:5580_1": "taṇhāya anupalepo dhutaṅgaphalaṃ. Tattha na cīvare sampatte taṇhālepenāti yojanā.",
  "atk-s0508a2:5580_2": "Sayaneti senāsane. Gotamoti bhagavantaṃ gottena kitteti. Anappameyyoti pamāṇakarakilesābhāvato",
  "atk-s0508a2:5580_3": "aparimāṇaguṇatāya ca anappameyyo. Muḷālapupphaṃ vimalaṃva ambunāti yathā nimmalaṃ",
  "atk-s0508a2:5580_4": "virajaṃ naḷinaṃ udakena na limpati, evaṃ gotamo bhagavā taṇhālepādinā na limpatīti",
  "atk-s0508a2:5580_5": "attho. Nekkhammaninno abhinikkhammaninno tato eva tibhavābhinissaṭo bhavattayato",
  "atk-s0508a2:5580_6": "vinissaṭo visaṃyutto.",
  "atk-s0508a2:5581_0": "Yesaṃ satipaṭṭhānagīvādīnaṃ bhāvanāpāripūriyā yattha katthaci anupalitto nekkhammaninnova",
  "atk-s0508a2:5581_1": "ahosi, te aṅgabhūte dassento “satipaṭṭhānagīvo”ti osānagāthamāha. Tattha guṇarāsito",
  "atk-s0508a2:5581_2": "uttamaṅgabhūtāya paññāya adhiṭṭhānabhāvato satipaṭṭhānaṃ gīvā etassāti satipaṭṭhānagīvo,",
  "atk-s0508a2:5581_3": "anavajjadhammānaṃ ādāne saddhā hattho etassāti saddhāhattho. Guṇasarīrassa uttamaṅgabhāvato",
  "atk-s0508a2:5581_4": "paññā sīsaṃ etassāti paññāsīso. Mahāsamudāgamanatāya mahāvisayatāya mahānubhāvatāya",
  "atk-s0508a2:5581_5": "mahābalatāya ca mahantaṃ sabbaññutasaṅkhātaṃ ñāṇaṃ etassa atthīti mahāñāṇī. Sadā",
  "atk-s0508a2:5581_6": "sabbakālaṃ nibbuto sītibhūto carati. “Susamāhito…pe… nāgo”ti suttapadañcettha nidassetabbaṃ.",
  "atk-s0508a2:5581_7": "Yaṃ panettha atthato avibhattaṃ, taṃ heṭṭhā vuttanayameva.",
  "atk-s0508a2:5582": "Mahākassapattheragāthāvaṇṇanā niṭṭhitā.",
  "atk-s0508a2:5583": "Cattālīsanipātavaṇṇanā niṭṭhitā.",
  "atk-s0508a2:5584": "19. Paññāsanipāto",
  "atk-s0508a2:5585": "1. Tālapuṭattheragāthāvaṇṇanā",
  "atk-s0508a2:5586_0": "Paññāsanipāte kadā nuhantiādikā āyasmato tālapuṭattherassa gāthā. Kā uppatti? Ayampi",
  "atk-s0508a2:5586_1": "purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā",
  "atk-s0508a2:5586_2": "imasmiṃ buddhuppāde rājagahe aññatarasmiṃ naṭakule nibbattitvā viññutaṃ patto kulānurūpesu",
  "atk-s0508a2:5586_3": "naccaṭṭhānesu nipphattiṃ gantvā sakalajambudīpe pākaṭo naṭagāmaṇi ahosi. So pañcasatamātugāmaparivāro",
  "atk-s0508a2:5586_4": "mahatā naṭavibhavena gāmanigamarājadhānīsu samajjaṃ dassetvā, mahantaṃ pūjāsakkāraṃ",
  "atk-s0508a2:5586_5": "labhitvā, vicaranto rājagahaṃ āgantvā, nagaravāsīnaṃ samajjaṃ dassetvā, laddhasammānasakkāro",
  "atk-s0508a2:5586_6": "ñāṇassa paripākaṃ gatattā satthu santikaṃ gantvā, vanditvā ekamantaṃ nisinno bhagavantaṃ",
  "atk-s0508a2:5586_7": "etadavoca – “sutametaṃ, bhante, pubbakānaṃ ācariyapācariyānaṃ naṭānaṃ bhāsamānānaṃ",
  "atk-s0508a2:5586_8": "‘yo so naṭo raṅgamajjhe samajjamajjhe saccālikena janaṃ hāseti rameti, so kāyassa",
  "atk-s0508a2:5586_9": "bhedā paraṃ maraṇā pahāsānaṃ devānaṃ sahabyataṃ upapajjatī’ti, idha bhagavā kimāhā”ti.",
  "atk-s0508a2:5586_10": "Atha naṃ bhagavā tikkhattuṃ paṭikkhipi “mā maṃ etaṃ pucchī”ti. Catutthavāraṃ puṭṭho",
  "atk-s0508a2:5586_11": "āha – “gāmaṇi, ime sattā pakatiyāpi rāgabandhanabaddhā dosabandhanabaddhā mohabandhanabaddhā",
  "atk-s0508a2:5586_12": "tesaṃ bhiyyopi rajanīye dosanīye mohanīye dhamme upasaṃharanto pamādetvā kāyassa",
  "atk-s0508a2:5586_13": "bhedā paraṃ maraṇā niraye upapajjati. Sace panassa evaṃdiṭṭhi hoti ‘yo so naṭo raṅgamajjhe",
  "atk-s0508a2:5586_14": "samajjamajjhe saccālikena janaṃ hāseti rameti, so kāyassa bhedā paraṃ maraṇā pahāsānaṃ",
  "atk-s0508a2:5586_15": "devānaṃ sahabyataṃ upapajjatī”’ti sāssa hoti micchādiṭṭhi. Micchādiṭṭhissa ca dvinnaṃ",
  "atk-s0508a2:5586_16": "gatīnaṃ aññatarā gati icchitabbā, nirayassa vā tiracchānayoniyā vāti. Taṃ sutvā tālapuṭo",
  "atk-s0508a2:5586_17": "gāmaṇi parodi. Nanu gāmaṇi pageva mayā paṭikkhitto “mā maṃ etaṃ pucchī”ti ? “Nāhaṃ,",
  "atk-s0508a2:5586_18": "bhante, etaṃ rodāmi, yaṃ maṃ bhagavā naṭānaṃ abhisamparāyaṃ evamāhā”ti. Api cāhaṃ,",
  "atk-s0508a2:5586_19": "bhante, pubbakehi ācariyapācariyehi naṭehi vañcito “naṭo mahājanassa naṭasamajjaṃ",
  "atk-s0508a2:5586_20": "dassetvā sugatiṃ upapajjatī”ti. So satthu santike dhammaṃ sutvā paṭiladdhasaddho",
  "atk-s0508a2:5586_21": "pabbajitvā laddhūpasampanno vipassanāya kammaṃ karonto nacirasseva arahattaṃ pāpuṇi,",
  "atk-s0508a2:5586_22": "adhigatārahatto pana arahattappattito pubbe yenākārena attano cittaṃ niggaṇhanavasena",
  "atk-s0508a2:5586_23": "yonisomanasikāro udapādi, taṃ anekadhā vibhajitvā dassetuṃ –",
  "atk-s0508a2:5587": "1094.",
  "atk-s0508a2:5588": "“Kadā nuhaṃ pabbatakandarāsu, ekākiyo addutiyo vihassaṃ;",
  "atk-s0508a2:5589": "Aniccato sabbabhavaṃ vipassaṃ, taṃ me idaṃ taṃ nu kadā bhavissati.",
  "atk-s0508a2:5590": "1095.",
  "atk-s0508a2:5591": "“Kadā nuhaṃ bhinnapaṭandharo muni, kāsāvavattho amamo nirāso;",
  "atk-s0508a2:5592": "Rāgañca dosañca tatheva mohaṃ, hantvā sukhī pavanagato vihassaṃ.",
  "atk-s0508a2:5593": "1096.",
  "atk-s0508a2:5594": "“Kadā aniccaṃ vadharoganīḷaṃ, kāyaṃ imaṃ maccujarāyupaddutaṃ;",
  "atk-s0508a2:5595": "Vipassamāno vītabhayo vihassaṃ, eko vane taṃ nu kadā bhavissati.",
  "atk-s0508a2:5596": "1097.",
  "atk-s0508a2:5597": "“Kadā nuhaṃ bhayajananiṃ dukhāvahaṃ, taṇhālataṃ bahuvidhānuvattaniṃ;",
  "atk-s0508a2:5598": "Paññāmayaṃ tikhiṇamasiṃ gahetvā, chetvā vase tampi kadā bhavissati.",
  "atk-s0508a2:5599": "1098.",
  "atk-s0508a2:5600": "“Kadā nu paññāmayamuggatejaṃ, satthaṃ isīnaṃ sahasādiyitvā;",
  "atk-s0508a2:5601": "Māraṃ sasenaṃ sahasā bhañjissaṃ, sīhāsane taṃ nu kadā bhavissati.",
  "atk-s0508a2:5602": "1099.",
  "atk-s0508a2:5603": "“Kadā nuhaṃ sabbhi samāgamesu, diṭṭho bhave dhammagarūhi tādibhi;",
  "atk-s0508a2:5604": "Yāthāvadassīhi jitindriyehi, padhāniyo taṃ nu kadā bhavissati.",
  "atk-s0508a2:5605": "1100.",
  "atk-s0508a2:5606": "“Kadā nu maṃ tandi khudā pipāsā, vātātapā kīṭasarīsapā vā;",
  "atk-s0508a2:5607": "Na bādhayissanti na taṃ giribbaje, atthatthiyaṃ taṃ nu kadā bhavissati.",
  "atk-s0508a2:5608": "1101.",
  "atk-s0508a2:5609": "“Kadā nu kho yaṃ viditaṃ mahesinā, cattāri saccāni sududdasāni;",
  "atk-s0508a2:5610": "Samāhitatto satimā agacchaṃ, paññāya taṃ taṃ nu kadā bhavissati.",
  "atk-s0508a2:5611": "1102.",
  "atk-s0508a2:5612": "“Kadā nu rūpe amite ca sadde, gandhe rase phusitabbe ca dhamme;",
  "atk-s0508a2:5613": "Ādittatohaṃ samathehi yutto, paññāya dacchaṃ tadidaṃ kadā me.",
  "atk-s0508a2:5614": "1103.",
  "atk-s0508a2:5615": "“Kadā nuhaṃ dubbacanena vutto, tato nimittaṃ vimano na hessaṃ;",
  "atk-s0508a2:5616": "Atho pasatthopi tato nimittaṃ, tuṭṭho na hessaṃ tadidaṃ kadā me.",
  "atk-s0508a2:5617": "1104.",
  "atk-s0508a2:5618": "“Kadā nu kaṭṭhe ca tiṇe latā ca, khandhe imehaṃ amite ca dhamme;",
  "atk-s0508a2:5619": "Ajjhattikāneva ca bāhirāni ca, samaṃ tuleyyaṃ tadidaṃ kadā me.",
  "atk-s0508a2:5620": "1105.",
  "atk-s0508a2:5621": "“Kadā nu maṃ pāvusakālamegho, navena toyena sacīvaraṃ vane;",
  "atk-s0508a2:5622": "Isippayātamhi pathe vajantaṃ, ovassate taṃ nu kadā bhavissati.",
  "atk-s0508a2:5623": "1106.",
  "atk-s0508a2:5624": "“Kadā mayūrassa sikhaṇḍino vane, dijassa sutvā girigabbhare rutaṃ;",
  "atk-s0508a2:5625": "Paccuṭṭhahitvā amatassa pattiyā, saṃcintaye taṃ nu kadā bhavissati.",
  "atk-s0508a2:5626": "1107.",
  "atk-s0508a2:5627": "“Kadā nu gaṅgaṃ yamunaṃ sarassatiṃ, pātālakhittaṃ vaḷavāmukhañca;",
  "atk-s0508a2:5628": "Asajjamāno patareyyamiddhiyā, vibhiṃsanaṃ taṃ nu kadā bhavissati.",
  "atk-s0508a2:5629": "1108.",
  "atk-s0508a2:5630": "“Kadā nu nāgova asaṅgacārī, padālaye kāmaguṇesu chandaṃ;",
  "atk-s0508a2:5631": "Nibbajjayaṃ sabbasubhaṃ nimittaṃ, jhāne yuto taṃ nu kadā bhavissati.",
  "atk-s0508a2:5632": "1109.",
  "atk-s0508a2:5633": "“Kadā iṇaṭṭova daliddako nidhiṃ, ārādhayitvā dhanikehi pīḷito;",
  "atk-s0508a2:5634": "Tuṭṭho bhavissaṃ adhigamma sāsanaṃ, mahesino taṃ nu kadā bhavissati.",
  "atk-s0508a2:5635": "1110.",
  "atk-s0508a2:5636": "“Bahūni vassāni tayāmhi yācito, agāravāsena alaṃ nu te idaṃ;",
  "atk-s0508a2:5637": "Taṃ dāni maṃ pabbajitaṃ samānaṃ, kiṃkāraṇā citta tuvaṃ na yuñjasi.",
  "atk-s0508a2:5638": "1111.",
  "atk-s0508a2:5639": "“Nanu ahaṃ citta tayāmhi yācito, giribbaje citrachadā vihaṅgamā;",
  "atk-s0508a2:5640": "Mahindaghosatthanitābhigajjino, te taṃ ramessanti vanamhi jhāyinaṃ.",
  "atk-s0508a2:5641": "1112.",
  "atk-s0508a2:5642": "“Kulamhi mitte ca piye ca ñātake, khiḍḍāratiṃ kāmaguṇañca loke;",
  "atk-s0508a2:5643": "Sabbaṃ pahāya imamajjhupāgato, athopi tvaṃ citta na mayha tussasi.",
  "atk-s0508a2:5644": "1113.",
  "atk-s0508a2:5645": "“Mameva etaṃ na hi tvaṃ paresaṃ, sannāhakāle paridevitena kiṃ;",
  "atk-s0508a2:5646": "Sabbaṃ idaṃ calamiti pekkhamāno, abhinikkhamiṃ amatapadaṃ jigīsaṃ.",
  "atk-s0508a2:5647": "1114.",
  "atk-s0508a2:5648": "“Suyuttavādī dvipadānamuttamo, mahābhisakko naradammasārathi;",
  "atk-s0508a2:5649": "Cittaṃ calaṃ makkaṭasannibhaṃ iti, avītarāgena sudunnivārayaṃ.",
  "atk-s0508a2:5650": "1115.",
  "atk-s0508a2:5651": "“Kāmā hi citrā madhurā manoramā, aviddasū yattha sitā puthujjanā;",
  "atk-s0508a2:5652": "Te dukkhamicchanti punabbhavesino, cittena nītā niraye nirākatā.",
  "atk-s0508a2:5653": "1116.",
  "atk-s0508a2:5654": "“Mayūrakoñcābhirutamhi kānane, dīpīhi byagghehi purakkhato vasaṃ;",
  "atk-s0508a2:5655": "Kāye apekkhaṃ jaha mā virādhaya, itissu maṃ citta pure niyuñjasi.",
  "atk-s0508a2:5656": "1117.",
  "atk-s0508a2:5657": "“Bhāvehi jhānāni ca indriyāni ca, balāni bojjhaṅgasamādhibhāvanā;",
  "atk-s0508a2:5658": "Tisso ca vijjā phusa buddhasāsane, itissu maṃ citta pure niyuñjasi.",
  "atk-s0508a2:5659": "1118.",
  "atk-s0508a2:5660": "“Bhāvehi maggaṃ amatassa pattiyā, niyyānikaṃ sabbadukhakkhayogadhaṃ;",
  "atk-s0508a2:5661": "Aṭṭhaṅgikaṃ sabbakilesasodhanaṃ, itissu maṃ citta pure niyuñjasi.",
  "atk-s0508a2:5662": "1119.",
  "atk-s0508a2:5663": "“Dukkhanti khandhe paṭipassa yoniso, yato ca dukkhaṃ samudeti taṃ jaha;",
  "atk-s0508a2:5664": "Idheva dukkhassa karohi antaṃ, itissu maṃ citta pure niyuñjasi.",
  "atk-s0508a2:5665": "1120.",
  "atk-s0508a2:5666": "“Aniccaṃ dukkhanti vipassa yoniso, suññaṃ anattāti aghaṃ vadhanti ca;",
  "atk-s0508a2:5667": "Manovicāre uparundha cetaso, itissu maṃ citta pure niyuñjasi.",
  "atk-s0508a2:5668": "1121.",
  "atk-s0508a2:5669": "“Muṇḍo virūpo abhisāpamāgato, kapālahatthova kulesu bhikkhasu;",
  "atk-s0508a2:5670": "Yuñjassu satthuvacane mahesino, itissu maṃ citta pure niyuñjasi.",
  "atk-s0508a2:5671": "1122.",
  "atk-s0508a2:5672": "“Susaṃvutatto visikhantare caraṃ, kulesu kāmesu asaṅgamānaso;",
  "atk-s0508a2:5673": "Cando yathā dosinapuṇṇamāsiyā, itissu maṃ citta pure niyuñjasi.",
  "atk-s0508a2:5674": "1123.",
  "atk-s0508a2:5675": "“Āraññiko hohi ca piṇḍapātiko, sosāniko hohi ca paṃsukūliko;",
  "atk-s0508a2:5676": "Nesajjiko hohi sadā dhute rato, itissu maṃ citta pure niyuñjasi.",
  "atk-s0508a2:5677": "1124.",
  "atk-s0508a2:5678": "“Ropetva rukkhāni yathā phalesī, mūle taruṃ chettu tameva icchasi;",
  "atk-s0508a2:5679": "Tathūpamaṃ cittamidaṃ karosi, yaṃ maṃ aniccamhi cale niyuñjasi.",
  "atk-s0508a2:5680": "1125.",
  "atk-s0508a2:5681": "“Arūpa dūraṅgama ekacāri, na te karissaṃ vacanaṃ idānihaṃ;",
  "atk-s0508a2:5682": "Dukkhā hi kāmā kaṭukā mahabbhayā, nibbānamevābhimano carissaṃ.",
  "atk-s0508a2:5683": "1126.",
  "atk-s0508a2:5684": "“Nāhaṃ alakkhyā ahirikkatāya vā,",
  "atk-s0508a2:5685": "Na cittahetū na ca dūrakantanā;",
  "atk-s0508a2:5686": "Ājīvahetū ca ahaṃ na nikkhamiṃ,",
  "atk-s0508a2:5687": "Kato ca te citta paṭissavo mayā.",
  "atk-s0508a2:5688": "1127.",
  "atk-s0508a2:5689": "“Appicchatā sappurisehi vaṇṇitā, makkhappahānaṃ vūpasamo dukhassa;",
  "atk-s0508a2:5690": "Itissu maṃ citta tadā niyuñjasi, idāni tvaṃ gacchasi pubbaciṇṇaṃ.",
  "atk-s0508a2:5691": "1128.",
  "atk-s0508a2:5692": "“Taṇhā avijjā ca piyāpiyañca, subhāni rūpāni sukhā ca vedanā;",
  "atk-s0508a2:5693": "Manāpiyā kāmaguṇā ca vantā, vante ahaṃ āvamituṃ na ussahe.",
  "atk-s0508a2:5694": "1129.",
  "atk-s0508a2:5695": "“Sabbattha te citta vaco kataṃ mayā, bahūsu jātīsu namesi kopito;",
  "atk-s0508a2:5696": "Ajjhattasambhavo kataññutāya te, dukkhe ciraṃ saṃsaritaṃ tayā kate.",
  "atk-s0508a2:5697": "1130.",
  "atk-s0508a2:5698": "“Tvaññeva no citta karosi brāhmaṇo, tvaṃ khattiyo rājadasī karosi;",
  "atk-s0508a2:5699": "Vessā ca suddā ca bhavāma ekadā, devattanaṃ vāpi taveva vāhasā.",
  "atk-s0508a2:5700": "1131.",
  "atk-s0508a2:5701": "“Taveva hetū asurā bhavāmase, tvaṃmūlakaṃ nerayikā bhavāmase;",
  "atk-s0508a2:5702": "Atho tiracchānagatāpi ekadā, petattanaṃ vāpi taveva vāhasā.",
  "atk-s0508a2:5703": "1132.",
  "atk-s0508a2:5704": "“Nanu dubbhissasi maṃ punappunaṃ, muhuṃ muhuṃ cāraṇikaṃva dassayaṃ;",
  "atk-s0508a2:5705": "Ummattakeneva mayā palobhasi, kiñcāpi te citta virādhitaṃ mayā.",
  "atk-s0508a2:5706": "1133.",
  "atk-s0508a2:5707": "“Idaṃ pure cittamacāri cārikaṃ, yenicchakaṃ yatthakāmaṃ yathāsukhaṃ;",
  "atk-s0508a2:5708": "Tadajjahaṃ niggahessāmi yoniso, hatthippabhinnaṃ viya aṅgusaggaho.",
  "atk-s0508a2:5709": "1134.",
  "atk-s0508a2:5710": "“Satthā ca me lokamimaṃ adhiṭṭhahi, aniccato addhuvato asārato;",
  "atk-s0508a2:5711": "Pakkhanda maṃ citta jinassa sāsane, tārehi oghā mahatā suduttarā.",
  "atk-s0508a2:5712": "1135.",
  "atk-s0508a2:5713": "“Na te idaṃ citta yathā purāṇakaṃ, nāhaṃ alaṃ tuyha vase nivattituṃ;",
  "atk-s0508a2:5714": "Mahesino pabbajitomhi sāsane, na mādisā honti vināsadhārino.",
  "atk-s0508a2:5715": "1136.",
  "atk-s0508a2:5716": "“Nagā samuddā saritā vasundharā, disā catasso vidisā adho divā;",
  "atk-s0508a2:5717": "Sabbe aniccā tibhavā upaddutā, kuhiṃ gato citta sukhaṃ ramissasi.",
  "atk-s0508a2:5718": "1137.",
  "atk-s0508a2:5719": "“Dhitipparaṃ kiṃ mama citta kāhisi, na te alaṃ citta vasānuvattako;",
  "atk-s0508a2:5720": "Na jātu bhastaṃ ubhatomukhaṃ chupe, dhiratthu pūraṃ navasotasandaniṃ.",
  "atk-s0508a2:5721": "1138.",
  "atk-s0508a2:5722": "“Varāhaeṇeyyavigāḷhasevite, pabbhārakuṭṭe pakateva sundare;",
  "atk-s0508a2:5723": "Navambunā pāvusasittakānane, tahiṃ guhāgehagato ramissasi.",
  "atk-s0508a2:5724": "1139.",
  "atk-s0508a2:5725": "“Sunīlagīvā susikhā supekhunā, sucittapattacchadanā vihaṅgamā;",
  "atk-s0508a2:5726": "Sumañjughosatthanitābhigajjino, te taṃ ramessanti vanamhi jhāyinaṃ.",
  "atk-s0508a2:5727": "1140.",
  "atk-s0508a2:5728": "“Vuṭṭhamhi deve caturaṅgule tiṇe, saṃpupphite meghanibhamhi kānane;",
  "atk-s0508a2:5729": "Nagantare viṭapisamo sayissaṃ, taṃ me mudū hehiti tūlasannibhaṃ.",
  "atk-s0508a2:5730": "1141.",
  "atk-s0508a2:5731": "“Tathā tu kassāmi yathāpi issaro, yaṃ labbhati tenapi hotu me alaṃ;",
  "atk-s0508a2:5732": "Na tāhaṃ kassāmi yathā atandito, biḷārabhastaṃva yathā sumadditaṃ.",
  "atk-s0508a2:5733": "1142.",
  "atk-s0508a2:5734": "“Tathā tu kassāmi yathāpi issaro, yaṃ labbhati tenapi hotu me alaṃ;",
  "atk-s0508a2:5735": "Viriyena taṃ mayha vasānayissaṃ, gajaṃva mattaṃ kusalaṅkusaggaho.",
  "atk-s0508a2:5736": "1143.",
  "atk-s0508a2:5737": "“Tayā sudantena avaṭṭhitena hi, hayena yoggācariyova ujjunā;",
  "atk-s0508a2:5738": "Pahomi maggaṃ paṭipajjituṃ sivaṃ, cittānurakkhīhi sadā nisevitaṃ.",
  "atk-s0508a2:5739": "1144.",
  "atk-s0508a2:5740": "“Ārammaṇe taṃ balasā nibandhisaṃ, nāgaṃva thambhamhi daḷhāya rajjuyā;",
  "atk-s0508a2:5741": "Taṃ me suguttaṃ satiyā subhāvitaṃ, anissitaṃ sabbabhavesu hehisi.",
  "atk-s0508a2:5742": "1145.",
  "atk-s0508a2:5743": "“Paññāya chetvā vipathānusārinaṃ, yogena niggayha pathe nivesiya;",
  "atk-s0508a2:5744": "Disvā samudayaṃ vibhavañca sambhavaṃ, dāyādako hehisi aggavādino.",
  "atk-s0508a2:5745": "1146.",
  "atk-s0508a2:5746": "“Catubbipallāsavasaṃ adhiṭṭhitaṃ, gāmaṇḍalaṃva parinesi citta maṃ;",
  "atk-s0508a2:5747": "Nanu saṃyojanabandhanacchidaṃ, saṃsevase kāruṇikaṃ mahāmuniṃ.",
  "atk-s0508a2:5748": "1147.",
  "atk-s0508a2:5749": "“Migo yathā seri sucittakānane, rammaṃ giriṃ pāvusaabbhamāliniṃ;",
  "atk-s0508a2:5750": "Anākule tattha nage ramissaṃ, asaṃsayaṃ citta parā bhavissasi.",
  "atk-s0508a2:5751": "1148.",
  "atk-s0508a2:5752": "“Ye tuyha chandena vasena vattino,",
  "atk-s0508a2:5753": "Narā ca nārī ca anubhonti yaṃ sukhaṃ;",
  "atk-s0508a2:5754": "Aviddasū māravasānuvattino,",
  "atk-s0508a2:5755": "Bhavābhinandī tava citta sāvakā”ti.",
  "atk-s0508a2:5756_0": "Tattha kadā nuhanti kadā nu ahaṃ. Pabbatakandarāsūti pabbatesu ca kandaresu ca, pabbatassa",
  "atk-s0508a2:5756_1": "vā kandarāsu. Ekākiyoti ekako. Addutiyoti nittaṇho. Taṇhā hi purisassa dutiyā nāma.",
  "atk-s0508a2:5756_2": "Vihassanti viharissāmi. Aniccato sabbabhavaṃ vipassanti kāmabhavādibhedaṃ sabbampi",
  "atk-s0508a2:5756_3": "bhavaṃ “hutvā abhāvaṭṭhena anicca”nti vipassanto kadā nu viharissanti yojanā. Nidassanamattañcetaṃ,",
  "atk-s0508a2:5756_4": "“yadaniccaṃ taṃ dukkhaṃ, yaṃ dukkhaṃ tadanattā”ti vacanato itarampi lakkhaṇadvayaṃ",
  "atk-s0508a2:5756_5": "vuttamevāti daṭṭhabbaṃ. Taṃ me idaṃ taṃ nu kadā bhavissatīti taṃ idaṃ me parivitakkitaṃ",
  "atk-s0508a2:5756_6": "kadā nu bhavissati, kadā nu kho matthakaṃ pāpuṇissatīti attho. Taṃ nūti cettha tanti",
  "atk-s0508a2:5756_7": "nipātamattaṃ. Ayañhettha saṅkhepattho – kadā nu kho ahaṃ mahāgajo viya saṅkhalikabandhanaṃ,",
  "atk-s0508a2:5756_8": "gihibandhanaṃ chinditvā pabbajitvā kāyavivekaṃ paribrūhayanto ekākī pabbatakandarāsu",
  "atk-s0508a2:5756_9": "adutiyo sabbattha nirapekkho sabbasaṅkhāragataṃ aniccādito vipassanto viharissāmīti.",
  "atk-s0508a2:5757_0": "Bhinnapaṭandharoti bhinnavatthadharo, gāthāsukhatthaṃ nakārāgamaṃ katvā vuttaṃ. Satthakacchinnaagghaphassavaṇṇabhinnaṃ",
  "atk-s0508a2:5757_1": "paṭacīvaraṃ dhārentoti attho. Munīti pabbajito. Amamoti kule vā gaṇe vā mamattābhāvena",
  "atk-s0508a2:5757_2": "amamo. Katthacipi ārammaṇe āsīsanāya abhāvena nirāso. Hantvā sukhī pavanagato vihassanti",
  "atk-s0508a2:5757_3": "rāgādike kilese ariyamaggena samucchinditvā maggasukhena phalasukhena sukhī mahāvanagato",
  "atk-s0508a2:5757_4": "kadā nu kho ahaṃ viharissāmi.",
  "atk-s0508a2:5758_0": "Vadharoganīḷanti maraṇassa ca rogassa ca kulāvakabhūtaṃ. Kāyaṃ imanti imaṃ khandhapañcakasaṅkhātaṃ",
  "atk-s0508a2:5758_1": "kāyaṃ. Khandhapañcakopi hi “avijjāgatassa, bhikkhave, purisapuggalassa taṇhānugatassa",
  "atk-s0508a2:5758_2": "ayameva kāyo bahiddhā nāmarūpa”ntiādīsu kāyo vuccati. Maccujarāyupaddutanti maraṇena",
  "atk-s0508a2:5758_3": "ceva jarāya ca pīḷitaṃ, vipassamāno ahaṃ bhayahetupahānena vītabhayo, taṃ nu kadā bhavissatīti attho.",
  "atk-s0508a2:5759_0": "Bhayajananinti pañcavīsatiyā mahābhayānaṃ uppādakāraṇabhūtaṃ kāyikassa ca cetasikassa",
  "atk-s0508a2:5759_1": "ca sakalassapi vaṭṭadukkhassa āvahanato dukhāvahaṃ. Taṇhālataṃ bahuvidhānuvattaninti",
  "atk-s0508a2:5759_2": "bahuvidhañca ārammaṇaṃ bhavameva vā anuvattati santanotīti bahuvidhānuvattaniṃ, taṇhāsaṅkhātalataṃ.",
  "atk-s0508a2:5759_3": "Paññāmayanti maggapaññāmayaṃ sunisitaṃ asikhaggaṃ vīriyapaggahitena saddhāhatthena",
  "atk-s0508a2:5759_4": "gahetvā samucchinditvā “kadā nuhaṃ vase”ti yaṃ parivitakkitaṃ, tampi kadā bhavissatīti yojanā.",
  "atk-s0508a2:5760_0": "Uggatejanti samathavipassanāvasena nisitatāya tikkhatejaṃ. Satthaṃ isīnanti buddhapaccekabuddhaariyasāvakaisīnaṃ",
  "atk-s0508a2:5760_1": "satthabhūtaṃ. Māraṃ sasenaṃ sahasā bhañjissanti kilesasenāya sasenaṃ abhisaṅkhārādimāraṃ",
  "atk-s0508a2:5760_2": "sahasā sīghameva bhañjissāmi. Sīhāsaneti thirāsane, aparājitapallaṅketi attho.",
  "atk-s0508a2:5761_0": "Sabbhi samāgamesu diṭṭho bhaveti dhammagāravayuttatāya dhammagarūhi tādilakkhaṇappattiyā",
  "atk-s0508a2:5761_1": "tādīhi aviparītadassitāya yāthāvadassīhi ariyamaggeneva pāpajitindriyatāya jitindriyehi",
  "atk-s0508a2:5761_2": "buddhādīhi sādhūhi samāgamesu “kadā nu ahaṃ padhāniyoti diṭṭho bhaveyya”nti yaṃ me",
  "atk-s0508a2:5761_3": "parivitakkitaṃ, taṃ nu kadā bhavissatīti yojanā. Iminā nayena sabbattha padayojanā",
  "atk-s0508a2:5761_4": "veditabbā, padatthamattameva vaṇṇayissāma.",
  "atk-s0508a2:5762_0": "Tandīti ālasiyaṃ. Khudāti jighacchā. Kīṭasarīsapāti kīṭañceva sarīsapā ca. Na bādhayissantīti",
  "atk-s0508a2:5762_1": "maṃ na byādhayissanti sukhadukkhasomanassadomanassānaṃ jhānehi paṭibāhitattāti adhippāyo.",
  "atk-s0508a2:5762_2": "Giribbajeti pabbatakandarāya. Atthatthiyanti sadatthasaṅkhātena atthena atthikaṃ.",
  "atk-s0508a2:5763_0": "Yaṃ viditaṃ mahesināti yaṃ catusaccaṃ mahesinā sammāsambuddhena sayambhūñāṇena ñātaṃ",
  "atk-s0508a2:5763_1": "paṭividdhaṃ, tāni cattāri saccāni anupacitakusalasambhārehi suṭṭhu duddasāni maggasamādhinā",
  "atk-s0508a2:5763_2": "samāhitatto, sammāsatiyā satimā, ariyamaggapaññāya ahaṃ agacchaṃ paṭivijjhissaṃ adhigamissanti attho.",
  "atk-s0508a2:5764_0": "Rūpeti cakkhuviññeyyarūpe. Amiteti ñāṇena amite, aparicchinne apariññāteti attho.",
  "atk-s0508a2:5764_1": "Phusitabbeti, phoṭṭhabbe. Dhammeti manoviññeyyadhamme. Amiteti vā aparimāṇe nīlādivasena",
  "atk-s0508a2:5764_2": "anekabhedabhinne rūpe bherisaddādivasena, mūlarasādivasena, kakkhaḷamudutādivasena,",
  "atk-s0508a2:5764_3": "sukhadukkhādivasena ca, anekabhedasaddādike cāti attho. Ādittatoti ekādasahi aggīhi",
  "atk-s0508a2:5764_4": "ādittabhāvato. Samathehi yuttoti jhānavipassanāmaggasamādhīhi samannāgato. Paññāya",
  "atk-s0508a2:5764_5": "dacchanti vipassanāpaññāsahitāya maggapaññāya dakkhissaṃ.",
  "atk-s0508a2:5765": "Dubbacanena vuttoti duruttavacanena ghaṭṭito. Tato nimittanti pharusavācāhetu. Vimano na hessanti domanassito na bhaveyyaṃ. Athoti atha. Pasatthoti kenaci pasaṃsito.",
  "atk-s0508a2:5766_0": "Kaṭṭheti dārukkhandhe. Tiṇeti tiṇānaṃ khandhe. Imeti ime mama santatipariyāpanne",
  "atk-s0508a2:5766_1": "pañca khandhe. Amite ca dhammeti tato aññena indriyakkhandhena amite rūpadhamme.",
  "atk-s0508a2:5766_2": "Tenāha – “ajjhattikāneva ca bāhirāni cā”ti. Samaṃ tuleyyanti aniccādivasena ceva",
  "atk-s0508a2:5766_3": "asārādiupamāvasena ca sabbaṃ samameva katvā tīreyyaṃ.",
  "atk-s0508a2:5767_0": "Isippayātamhi pathe vajantanti buddhādīhi mahesīhi sammadeva payāte samathavipassanāmagge",
  "atk-s0508a2:5767_1": "vajantaṃ paṭipajjantaṃ. Pāvusasamaye kālamegho navena toyena vassodakena sacīvaraṃ",
  "atk-s0508a2:5767_2": "pavane kadā nu ovassati, temetīti attano abbhokāsikabhāvaparivitakkitaṃ dasseti.",
  "atk-s0508a2:5768_0": "Mayūrassa sikhaṇḍino vane dijassāti mātukucchito aṇḍakosato cāti dvikkhattuṃ jāyanavasena",
  "atk-s0508a2:5768_1": "dijassa, sikhāsambhavena sikhaṇḍino ca mayūrassa vane kadā pana girigabbhare rutaṃ",
  "atk-s0508a2:5768_2": "kekāravaṃ sutvā velaṃ sallakkhitvā sayanato vuṭṭhahitvā amatassa pattiyā nibbānādhigamāya.",
  "atk-s0508a2:5768_3": "Saṃcintayeti vuccamāne bhave aniccādito manasi kareyyaṃ vipasseyyanti attho.",
  "atk-s0508a2:5769_0": "Gaṅgaṃ yamunaṃ sarassatinti etā mahānadiyo asajjamāno bhāvanāmayāya iddhiyā kadā",
  "atk-s0508a2:5769_1": "nu patareyyanti yojanā. Pātālakhittaṃ baḷavāmukhañcāti pātāya alaṃ pariyattanti pātālaṃ,",
  "atk-s0508a2:5769_2": "tadeva khittaṃ, pathaviyā saṇṭhahanakāle tathā ṭhitanti pātālakhittaṃ. Yojanasatikādibhedāni",
  "atk-s0508a2:5769_3": "samuddassa antopathaviyā tīraṭṭhānāni, yesu kānici nāgādīnaṃ vasanaṭṭhānāni honti,",
  "atk-s0508a2:5769_4": "kānici suññāniyeva hutvā tiṭṭhanti. Baḷavāmukhanti mahāsamudde mahantaṃ āvaṭṭamukhaṃ.",
  "atk-s0508a2:5769_5": "Mahānirayadvārassa hi vivaṭakāle mahāaggikkhandho tato nikkhanto tadabhimukhaṃ anekayojanasatāyāmavitthāraṃ",
  "atk-s0508a2:5769_6": "heṭṭhā samuddapadesaṃ ḍahati, tasmiṃ daḍḍhe upari udakaṃ āvaṭṭākārena paribbhamantaṃ",
  "atk-s0508a2:5769_7": "mahatā saddena heṭṭhā nipatati. Tattha baḷavāmukhasamaññā, iti tañca pātālakhittaṃ",
  "atk-s0508a2:5769_8": "baḷavāmukhañca vibhiṃsanaṃ bhayānakaṃ asajjamāno iddhiyā kadā nu patareyyanti yaṃ",
  "atk-s0508a2:5769_9": "parivitakkitaṃ, taṃ kadā nu bhavissati, bhāvanāmayaṃ iddhiṃ nibbattetvā kadā nu evaṃ",
  "atk-s0508a2:5769_10": "iddhiṃ vaḷañjissāmīti attho.",
  "atk-s0508a2:5770_0": "Nāgova asaṅgacārī padālayeti yathā mattavāraṇo daḷhathambhaṃ bhinditvā ayasaṅkhalikaṃ",
  "atk-s0508a2:5770_1": "viddhaṃsetvā asaṅgacārī vanaṃ pavisitvā eko adutiyo hutvā attano rucivasena carati,",
  "atk-s0508a2:5770_2": "evamahaṃ kadā nu sabbasubhaṃ nimittaṃ nibbajjayaṃ niravasesato vajjayanto kāmacchandavaso",
  "atk-s0508a2:5770_3": "ahutvā jhāne yuto payutto kāmaguṇesu chandaṃ sammadeva padāleyyaṃ chindeyyaṃ pajaheyyanti",
  "atk-s0508a2:5770_4": "yaṃ parivitakkitaṃ, taṃ nu kadā bhavissati.",
  "atk-s0508a2:5771_0": "Iṇaṭṭova daliddako nidhiṃ ārādhayitvāti yathā koci daliddo jīvikapakato iṇaṃ gahetvā",
  "atk-s0508a2:5771_1": "taṃ sodhetuṃ asakkonto iṇaṭṭo iṇena aṭṭito dhanikehi pīḷito nidhiṃ ārādhayitvā adhigantvā",
  "atk-s0508a2:5771_2": "iṇañca sodhetvā sukhena ca jīvanto tuṭṭho bhaveyya, evaṃ ahampi kadā nu iṇasadisaṃ",
  "atk-s0508a2:5771_3": "kāmacchandaṃ pahāya mahesino ariyadhanasampuṇṇatāya maṇikanakādiratanasampuṇṇanidhisadisaṃ",
  "atk-s0508a2:5771_4": "buddhassa sāsanaṃ adhigantvā tuṭṭho bhaveyyanti yaṃ parivitakkitaṃ, taṃ kadā nu bhavissatīti.",
  "atk-s0508a2:5772_0": "Evaṃ pabbajjato pubbe nekkhammavitakkavasena pavattaṃ attano vitakkapavattiṃ dassetvā",
  "atk-s0508a2:5772_1": "idāni pabbajitvā yehākārehi attānaṃ ovaditvā adhigacchi, te dassento “bahūni vassānī”tiādikā",
  "atk-s0508a2:5772_2": "gāthā abhāsi. Tattha bahūni vassāni tayāmhi yācito, agāravāsena alaṃ nu te idanti",
  "atk-s0508a2:5772_3": "anekasaṃvaccharāni vividhadukkhānubandhena agāramajjhe vāsena alaṃ pariyattameva",
  "atk-s0508a2:5772_4": "teti, ambho citta, idaṃ tayā anekāni saṃvaccharāni ahaṃ amhi nanu yācito. Taṃ dāni",
  "atk-s0508a2:5772_5": "maṃ pabbajitaṃ samānanti taṃ maṃ tayā tathā ussāhanena pabbajitaṃ samānaṃ kena kāraṇena",
  "atk-s0508a2:5772_6": "citta tuvaṃ na yuñjasi, samathavipassanaṃ chaḍḍetvā nihīne ālasiye niyojesīti attho.",
  "atk-s0508a2:5773_0": "Nanu ahaṃ, citta, tayāmhi yācitoti, ambho citta, ahaṃ tayā nanu yācito amhi āyācito",
  "atk-s0508a2:5773_1": "maññe. Yadi yācito, kasmā idāni tadanurūpaṃ na paṭipajjasīti adhippāyo. “Giribbaje”tiādinā",
  "atk-s0508a2:5773_2": "yācitākāraṃ dasseti. Citrachadā vihaṅgamā vicitrapekhuṇapakkhino, mayūrāti attho.",
  "atk-s0508a2:5773_3": "Mahindaghosatthanitābhigajjinoti jalaghosatthanitena hetunā suṭṭhu gajjanasīlā. Te",
  "atk-s0508a2:5773_4": "taṃ ramessanti vanamhi jhāyinanti te mayūrā taṃ vane jhānapasutaṃ ramessantīti nanu",
  "atk-s0508a2:5773_5": "tayā yācitoti dasseti.",
  "atk-s0508a2:5774": "Kulamhīti kulaparivaṭṭe. Imamajjhupāgatoti imaṃ araññaṭṭhānaṃ pabbajjaṃ vā ajjhupāgato. Athopi tvaṃ, citta, na mayha tussasīti tvaṃ anuvattitvā ṭhitampi maṃ nārādhessasīti attho.",
  "atk-s0508a2:5775_0": "Mameva etaṃ na hi tvaṃ paresanti etaṃ, citta, mameva tasmā tvaṃ paresaṃ na hosi.",
  "atk-s0508a2:5775_1": "Tvaṃ pana aññesaṃ viya katvā sannāhakāle kilesamāre yujjhituṃ bhāvanāsannāhakāle",
  "atk-s0508a2:5775_2": "nati vatvā paridevitena kiṃ payojanaṃ, idāni taṃ aññathā vattituṃ na dassāmīti adhippāyo.",
  "atk-s0508a2:5775_3": "Sabbaṃ idaṃ calamiti pekkhamānoti yasmā “idaṃ cittaṃ aññañca sabbaṃ tebhūmakasaṅkhāraṃ",
  "atk-s0508a2:5775_4": "calaṃ anavaṭṭhita”nti paññācakkhunā olokento gehato kāmehi ca abhinikkhamiṃ amatapadaṃ",
  "atk-s0508a2:5775_5": "nibbānaṃ jigīsaṃ pariyesanto, tasmā, citta, ananuvattanto nibbānaṃ pariyesanameva karomīti adhippāyo.",
  "atk-s0508a2:5776": "Avītarāgena sudunnivārayaṃ cittaṃ calaṃ makkaṭasannibhaṃ vanamakkaṭasadisaṃ iti suyuttavādī subhāsitavādī dvipadānamuttamo mahābhisakko naradammasārathīti yojanā.",
  "atk-s0508a2:5777_0": "Aviddasū yattha sitā puthujjanāti yattha yesu vatthukāmesu kilesakāmesu ca sitā paṭibaddhā",
  "atk-s0508a2:5777_1": "te andhaputhujjanā tena kāmarāgena punabbhavesino ekanteneva dukkhamicchanti. Icchantā",
  "atk-s0508a2:5777_2": "ca cittena nītā niraye nirākatāti cittavasikā nirayasaṃvattanikaṃ kammaṃ karontā",
  "atk-s0508a2:5777_3": "hitasukhato nirākatā hutvā attano citteneva niraye nītā na aññathāti cittasseva niggahetabbataṃ dasseti.",
  "atk-s0508a2:5778_0": "Punapi cittaṃyeva niggahetuṃ mantento “mayūrakoñcābhirutamhī”tiādimāha. Tattha mayūrakoñcābhirutamhīti",
  "atk-s0508a2:5778_1": "sikhīhi sārasehi ca abhikūjite. Dīpīhi byagghehi purakkhato vasanti mettāvihāritāya",
  "atk-s0508a2:5778_2": "evarūpehi tiracchānagatehi purakkhato parivārito hutvā vane vasanto, etena suññabhāvaparibrūhanamāha.",
  "atk-s0508a2:5778_3": "Kāye apekkhaṃ jahāti sabbaso kāye nirapekkho jaha, etena pahitattataṃ vadati. Mā",
  "atk-s0508a2:5778_4": "virādhayāti imaṃ sudullabhaṃ navamaṃ khaṇaṃ mā virādhehi. Itissu maṃ, citta, pure",
  "atk-s0508a2:5778_5": "niyuñjasīti evañhi tvaṃ, citta, maṃ pabbajjato pubbe sammāpaṭipattiyaṃ uyyojesīti attho.",
  "atk-s0508a2:5779_0": "Bhāvehīti uppādehi vaḍḍhehi ca. Jhānānīti paṭhamādīni cattāri jhānāni. Indriyānīti",
  "atk-s0508a2:5779_1": "saddhādīni pañcindriyāni. Balānīti tāniyeva pañca balāni. Bojjhaṅgasamādhibhāvanāti",
  "atk-s0508a2:5779_2": "satta bojjhaṅge catasso samādhibhāvanā ca. Tisso ca vijjāti pubbenivāsañāṇādikā tisso",
  "atk-s0508a2:5779_3": "vijjā ca. Phusa pāpuṇāhi buddhasāsane sammāsambuddhaovāde ṭhito.",
  "atk-s0508a2:5780": "Niyyānikanti vaṭṭadukkhato niyhānavahaṃ. Sabbadukkhakkhayogadhanti amatogadhaṃ nibbānapatiṭṭhaṃ nibbānārammaṇaṃ. Sabbakilesasodhananti anavasesakilesamalavisodhanaṃ.",
  "atk-s0508a2:5781_0": "Khandheti upādānakkhandhe. Paṭipassa yonisoti rogato gaṇḍato sallato aghato ābādhatoti",
  "atk-s0508a2:5781_1": "evamādīhi vividhehi pakārehi vipassanāñāṇena sammā upāyena nayena passa. Taṃ jahāti",
  "atk-s0508a2:5781_2": "taṃ dukkhassa samudayaṃ taṇhaṃ pajaha, samucchinda. Idhevāti imasmiṃyeva attabhāve.",
  "atk-s0508a2:5782_0": "Aniccantiādi antavantato aniccantikato tāvakālikato niccapaṭikkhepato ca aniccanti",
  "atk-s0508a2:5782_1": "vā passa. Dukkhanti te udayabbayapaṭipīḷanato sappaṭibhayato dukkhamato sukhapaṭikkhepato",
  "atk-s0508a2:5782_2": "dukkhanti vā passa. Suññanti avasavattanato asāmikato asārato attapaṭikkhepato ca",
  "atk-s0508a2:5782_3": "suññaṃ, tato eva anattāti. Vigarahitabbato avaḍḍhiābādhanato ca aghanti ca vadhanti",
  "atk-s0508a2:5782_4": "ca vipassa yonisoti yojanā. Manovicāre uparundha cetasoti manovicārasaññino gehasitasomanassupavicārādike",
  "atk-s0508a2:5782_5": "aṭṭhārasa cetaso uparundha vārehi nirodhehi.",
  "atk-s0508a2:5783_0": "Muṇḍoti muṇḍabhāvaṃ upagato, ohāritakesamassuko. Virūpoti tena muṇḍabhāvena parūḷhalomatāya",
  "atk-s0508a2:5783_1": "chinnabhinnakāsāya vatthatāya virūpo vevaṇṇiyaṃ upagato. Abhisāpamāgatoti “piṇḍolo",
  "atk-s0508a2:5783_2": "vicarati pattapāṇī”ti ariyehi kātabbaṃ abhisāpaṃ upagato. Vuttañhetaṃ – “abhisāpoyaṃ,",
  "atk-s0508a2:5783_3": "bhikkhave, lokasmiṃ piṇḍolo vicarasi pattapāṇī”ti. Tenāha “kapālahatthova kulesu",
  "atk-s0508a2:5783_4": "bhikkhasū”ti. Yuñjassu satthuvacaneti sammāsambuddhassa ovāde yogaṃ karohi anuyuñjassu.",
  "atk-s0508a2:5784_0": "Susaṃvutattoti suṭṭhu kāyavācācittehi sammadeva saṃvuto. Visikhantare caranti bhikkhācariyāya",
  "atk-s0508a2:5784_1": "icchāvisesesu caranto. Cando yathā dosinapuṇṇamāsiyāti vigatadosāya puṇṇamāya kulesu",
  "atk-s0508a2:5784_2": "niccanavasāya pāsādikatāya candimā viya carāti yojanā.",
  "atk-s0508a2:5785_0": "Sadā dhute ratoti sabbakālañca dhutaguṇe abhirato. Tathūpamaṃ cittamidaṃ karosīti",
  "atk-s0508a2:5785_1": "yathā koci puriso phalāni icchanto phalarukkhe ropetvā tato aladdhaphalova te mūlato",
  "atk-s0508a2:5785_2": "chindituṃ icchati, citta, tvaṃ tathūpamaṃ tappaṭibhāgaṃ idaṃ karosi. Yaṃ maṃ aniccamhi",
  "atk-s0508a2:5785_3": "cale niyuñjasīti yaṃ maṃ pabbajjāya niyojetvā pabbajitvā addhāgataṃ pabbajjāphalaṃ",
  "atk-s0508a2:5785_4": "aniccamhi cale saṃsāramukhe niyuñjasi niyojanavasena pavattesi.",
  "atk-s0508a2:5786_0": "Rūpābhāvato arūpā. Cittassa hi tādisaṃ saṇṭhānaṃ nīlādivaṇṇabhedo vā natthi, tasmā",
  "atk-s0508a2:5786_1": "vuttaṃ arūpāti. Dūraṭṭhānappavattiyā dūraṅgama. Yadipi cittassa makkaṭasuttamattampi",
  "atk-s0508a2:5786_2": "puratthimādidisābhāgena gamanaṃ nāma natthi, dūre santaṃ pana ārammaṇaṃ sampaṭicchatīti",
  "atk-s0508a2:5786_3": "dūraṅgama. Ekoyeva hutvā caraṇavasena pavattanato ekacāri, antamaso dve tīṇipi cittāni",
  "atk-s0508a2:5786_4": "ekato uppajjituṃ samatthāni nāma natthi, ekameva pana cittaṃ ekasmiṃ santāne uppajjati.",
  "atk-s0508a2:5786_5": "Tasmiṃ niruddhe aparampi ekameva uppajjati, tasmā ekacāri. Na te karissaṃ vacanaṃ",
  "atk-s0508a2:5786_6": "idānihanti yadipi pubbe tava vase anuvattiṃ, idāni pana satthu ovādaṃ laddhakālato",
  "atk-s0508a2:5786_7": "paṭṭhāya cittavasiko na bhavissāmi. Kasmāti ce? Dukkhā hi kāmā kaṭukā mahabbhayā",
  "atk-s0508a2:5786_8": "kāmā nāmete atītepi dukkhā, āyatimpi kaṭukaphalā, attānuvādādibhedena mahatā bhayena",
  "atk-s0508a2:5786_9": "anubandhantā mahabbhayā. Nibbānamevābhimano carissaṃ tasmā nibbānameva uddissa abhimukhacitto viharissaṃ.",
  "atk-s0508a2:5787": "Tameva nibbānābhimukhabhāvaṃ dassento “nāhaṃ alakkhyā”tiādimāha. Tattha nāhaṃ alakkhyāti alakkhikatāya nissirīkatāya nāhaṃ gehato nikkhaminti yojanā.",
  "atk-s0508a2:5788_0": "Ahirikkatāyāti yathāvajjaṃ keḷiṃ karonto viya nillajjatāya. Cittahetūti ekadā nigaṇṭho,",
  "atk-s0508a2:5788_1": "ekadā paribbājakādiko honto anavaṭṭhitacitto puriso viya cittavasiko hutvā. Dūrakantanāti",
  "atk-s0508a2:5788_2": "rājādīhi mettaṃ katvā tesu dubbhitvā dubbhibhāvena. Ājīvahetūti ājīvakāraṇā jīvikāpakato",
  "atk-s0508a2:5788_3": "hutvā ājīvikābhayena ahaṃ na nikkhamiṃ na pabbajiṃ. Kato ca te, citta, paṭissavo",
  "atk-s0508a2:5788_4": "mayāti, “pabbajitakālato paṭṭhāya na tava vase vattāmi, mameva pana vase vattāmī”ti,",
  "atk-s0508a2:5788_5": "citta, mayā nanu paṭiññā katāti dasseti.",
  "atk-s0508a2:5789_0": "Appicchatā sappurisehi vaṇṇitāti “paccayesu sabbaso appicchā nāma sādhū”ti buddhādīhi",
  "atk-s0508a2:5789_1": "pasaṭṭhā, tathā makkhappahānaṃ paresaṃ guṇe makkhanassa pahānaṃ vūpasamo sabbassa",
  "atk-s0508a2:5789_2": "dukkhassa vūpasamo nibbāpanaṃ sappurisehi vaṇṇitaṃ. Itissu maṃ, citta, tadā niyuñjasi,",
  "atk-s0508a2:5789_3": "“samma, tayā tesu guṇesu patiṭṭhātabba”nti, citta, tvaṃ evaṃ tadā niyuñjasi. Idāni",
  "atk-s0508a2:5789_4": "tvaṃ gacchasi pubbaciṇṇaṃ idāni maṃ tvaṃ pahāya attano purimāciṇṇaṃ mahicchatādiṃ",
  "atk-s0508a2:5789_5": "paṭipajjasi, kiṃ nāmetanti adhippāyo.",
  "atk-s0508a2:5790_0": "Yamatthaṃ sandhāya “gacchasi pubbaciṇṇa”nti vuttaṃ. Taṃ dassetuṃ “taṇhā avijjā cā”tiādi",
  "atk-s0508a2:5790_1": "vuttaṃ. Tattha taṇhāti paccayesu taṇhā, avijjāti tattheva ādīnavapaṭicchādikā avijjā.",
  "atk-s0508a2:5790_2": "Piyāpiyanti puttadārādīsu pemasaṅkhāto piyabhāvo ceva pantasenāsanesu adhikusaladhammesu",
  "atk-s0508a2:5790_3": "anabhiratisaṅkhāto appiyabhāvo ca ubhayattha anurodhapaṭivirodho. Subhāni rūpānīti",
  "atk-s0508a2:5790_4": "ajjhattaṃ bahiddhā ca subharūpāni. Sukhā vedanāti iṭṭhārammaṇe paṭicca uppajjanasukhavedanā.",
  "atk-s0508a2:5790_5": "Manāpiyā kāmaguṇāti vuttāvasesā manoramā kāmakoṭṭhāsā. Vantāti nirūpato taṃnissitassa",
  "atk-s0508a2:5790_6": "chandarāgassa vikkhambhanapahānena chaḍḍitatāya pariccattatāya ca vantā. Vante ahaṃ",
  "atk-s0508a2:5790_7": "āvamituṃ na ussaheti evaṃ te chaḍḍite puna paccāvamituṃ ahaṃ na sakkomi, pariccattā eva hontīti vadati.",
  "atk-s0508a2:5791_0": "Sabbatthāti sabbesu bhavesu sabbāsu yonīsu sabbāsu gatīsu viññāṇaṭṭhitīsu ca. Vaco",
  "atk-s0508a2:5791_1": "kataṃ mayāti, ambho citta, tava vacanaṃ mayā kataṃ. Karonto ca bahūsu jātīsu na mesi",
  "atk-s0508a2:5791_2": "kopitoti anekāsu jātīsu pana mayā na kopito asi. Mayā neva paribhavito. Tathāpi ajjhattasambhavo",
  "atk-s0508a2:5791_3": "attani sambhūto hutvāpi tava akataññutāya dukkhe cīraṃ saṃsaritaṃ tayā kateti tayā",
  "atk-s0508a2:5791_4": "nibbattite anādimati saṃsāradukkhe sucirakālaṃ mayā saṃsaritaṃ paribbhamitaṃ.",
  "atk-s0508a2:5792_0": "Idāni “dukkhe ciraṃ saṃsaritaṃ tayā kate”ti saṅkhepato vuttamatthaṃ uppattibhedena",
  "atk-s0508a2:5792_1": "gatibhedena ca vitthārato dassento “tvaññevā”tiādimāha. Tattha rājadasīti rājā asi,",
  "atk-s0508a2:5792_2": "dakāro padasandhikaro, vessā ca suddā ca bhavāma ekadā taveva vāhasāti yojanā. Devattanaṃ",
  "atk-s0508a2:5792_3": "vāpīti devabhāvaṃ vāpi tvaṃyeva no amhākaṃ, citta, karosīti yojanā. Vāhasāti kāraṇabhāvena.",
  "atk-s0508a2:5793": "Taveva hetūti taveva hetubhāvena. Tvaṃmūlakanti tvaṃnimittaṃ.",
  "atk-s0508a2:5794_0": "Nanu dubbhissasi maṃ punappunanti punappunaṃ dubbhissasi nuna, yathā pubbe tvaṃ anantāsu",
  "atk-s0508a2:5794_1": "jātīsu, citta, mittapaṭirūpako sapatto hutvā mayhaṃ punappunaṃ dubbhi, idāni tathā",
  "atk-s0508a2:5794_2": "dubbhissasi maññe, pubbe viya cāretuṃ na dassāmīti adhippāyo. Muhuṃ muhuṃ cāraṇikaṃva",
  "atk-s0508a2:5794_3": "dassayanti abhiṇhato caraṇārahaṃ viya mano dassento caraṇārahaṃ purisaṃ vañcetvā",
  "atk-s0508a2:5794_4": "caragopakaṃ nipphādento viya punappunaṃ taṃ taṃ bhavaṃ dassento. Ummattakeneva mayā",
  "atk-s0508a2:5794_5": "palobhasīti ummattakapurisena viya mayā saddhiṃ kīḷanto taṃ taṃ palobhanīyaṃ dassetvā",
  "atk-s0508a2:5794_6": "palobhasi. Kiñcāpi te, citta, virādhitaṃ mayāti, ambho citta, kiṃ nāma te mayā viraddhaṃ,",
  "atk-s0508a2:5794_7": "taṃ kathehīti adhippāyo.",
  "atk-s0508a2:5795_0": "Idaṃ pure cittanti idaṃ cittaṃ nāma ito pubbe rūpādīsu ārammaṇesu rajjanādinā, yena",
  "atk-s0508a2:5795_1": "ākārena icchati, yattheva cassa kāmo uppajjati, tassa vasena yatthakāmaṃ yathā vicarantassa",
  "atk-s0508a2:5795_2": "sukhaṃ hoti, tatheva ca caranto yathāsukhaṃ dīgharattaṃ cārikaṃ acari. Ajjāhaṃ pabhinnamadaṃ",
  "atk-s0508a2:5795_3": "mattahatthiṃ hatthācariyasaṅkhāto cheko aṅkusaggaho aṅkusena viya yonisomanasikārena",
  "atk-s0508a2:5795_4": "naṃ niggahessāmi, nassa vītikkamituṃ dassāmīti.",
  "atk-s0508a2:5796_0": "Satthā ca me lokamimaṃ adhiṭṭhahīti mama satthā sammāsambuddho imaṃ anavasesakhandhalokaṃ",
  "atk-s0508a2:5796_1": "ñāṇena adhiṭṭhahi. Kinti? Hutvā abhāvaṭṭhena aniccato, kassacipi dhuvassa thāvarassa",
  "atk-s0508a2:5796_2": "abhāvato addhuvato sukhasārādīnaṃ abhāvato asārato. Pakkhanda maṃ, citta, jinassa",
  "atk-s0508a2:5796_3": "sāsaneti tasmā yāthāvato paṭipajjituṃ, citta, maṃ jinassa bhagavato sāsane pakkhandehi",
  "atk-s0508a2:5796_4": "anuppavesehi. “Pakkhandima”ntipi pāḷi, jinassa sāsane imaṃ lokaṃ ñāṇena pakkhanda,",
  "atk-s0508a2:5796_5": "yāthāvato tārehi, pakkhandanto ca vipassanāñāṇamaggena yāpento suduttarato mahantato",
  "atk-s0508a2:5796_6": "saṃsāramahoghato maṃ tārehi.",
  "atk-s0508a2:5797_0": "Na te idaṃ, citta, yathā purāṇakanti, ambho citta, idaṃ attabhāvagehaṃ porāṇakaṃ",
  "atk-s0508a2:5797_1": "viya tava na hotīti attho. Kasmā? Nāhaṃ alaṃ tuyha vase nivattitunti idānāhaṃ tava",
  "atk-s0508a2:5797_2": "vase nivattituṃ na yutto. Yasmā mahesino bhagavato pabbajitomhi sāsane. Pabbajitakālato",
  "atk-s0508a2:5797_3": "ca paṭṭhāya samaṇā nāma mādisāva na honti vināsadhārino, ekaṃsato samaṇāyeva hontīti attho.",
  "atk-s0508a2:5798_0": "Nagāti sineruhimavantādayo sabbe pabbatā. Samuddāti puratthimasamuddādayo sītasamuddādayo,",
  "atk-s0508a2:5798_1": "na sabbe samuddā. Saritāti gaṅgādayo sabbā nadiyo ca. Vasundharāti pathavī. Disā",
  "atk-s0508a2:5798_2": "catassoti puratthimādibhedā catasso disā. Vidisāti puratthimadakkhiṇādayo catasso",
  "atk-s0508a2:5798_3": "anudisā. Adhoti heṭṭhā yāva udakasandhārakavāyukhandhā. Divāti devalokā. Divāggahaṇena",
  "atk-s0508a2:5798_4": "cettha tattha gate sattasaṅkhāre vadati. Sabbe aniccā tibhavā upaddutāti sabbe kāmabhavādayo",
  "atk-s0508a2:5798_5": "tayo bhavā aniccā ceva jātiādīhi rāgādīhi kilesehi upaddutā pīḷitā ca, na ettha kiñci",
  "atk-s0508a2:5798_6": "khemaṭṭhānaṃ nāma atthi, tadabhāvato kuhiṃ gato, citta, sukhaṃ ramissasi, tasmā tato",
  "atk-s0508a2:5798_7": "nissaraṇañcettha pariyesāhīti adhippāyo.",
  "atk-s0508a2:5799_0": "Dhitipparanti dhitiparāyaṇaṃ paramaṃ thirabhāve ṭhitaṃ mamaṃ, citta, kiṃ kāhisi,",
  "atk-s0508a2:5799_1": "tato īsakampi maṃ cāletuṃ nāsakkhissasīti attho. Tenāha “na te alaṃ, citta, vasānuvattako”ti.",
  "atk-s0508a2:5799_2": "Idāni tamevatthaṃ pākaṭataraṃ katvā dassento “na jātu bhastaṃ ubhatomukhaṃ chupe,",
  "atk-s0508a2:5799_3": "dhiratthu pūraṃ navasotasandani”nti āha. Tattha bhastanti ruttiṃ. Ubhatomukhanti",
  "atk-s0508a2:5799_4": "putoḷiyā ubhatomukhaṃ. Na jātu chupeti ekaṃseneva pādenāpi na chupeyya, tathā dhiratthu",
  "atk-s0508a2:5799_5": "pūraṃ navasotasandaninti nānappakārassa asucino pūraṃ navahi sotehi vaṇamukhehi asucisandaniṃ",
  "atk-s0508a2:5799_6": "savatiṃ. Tāya vaccakuṭiyā dhī atthu, tassā garahā hotu.",
  "atk-s0508a2:5800_0": "Evaṃ aṭṭhavīsatiyā gāthāhi niggaṇhanavasena cittaṃ ovaditvā idāni vivekaṭṭhānācikkhaṇādinā",
  "atk-s0508a2:5800_1": "sampahaṃsento “varāhaeṇeyyavigāḷhasevite”tiādimāha. Tattha varāhaeṇeyyavigāḷhaseviteti",
  "atk-s0508a2:5800_2": "varāhehi ceva eṇeyyehi ca ogāhetvā sevite. Pabbhārakuṭṭeti pabbhāraṭṭhāne ceva pabbatasikhare",
  "atk-s0508a2:5800_3": "ca. Pakateva sundareti pakatiyā eva sundare atittimanohare. “Pakativasundhare”ti",
  "atk-s0508a2:5800_4": "vā pāṭho, pākatike bhūmipadeseti attho. Navambunā pāvusasittakānaneti pāvusavasena",
  "atk-s0508a2:5800_5": "vuṭṭhena meghodakena upasittavasse sutheve vane. Tahiṃ guhāgehagato ramissasīti tasmiṃ",
  "atk-s0508a2:5800_6": "pabbatakānane guhāsaṅkhātaṃ gehaṃ upagato bhāvanāratiyā abhiramissasi.",
  "atk-s0508a2:5801": "Te taṃ ramessantīti te mayūrādayo vanasaññaṃ uppādentā taṃ ramessantīti attho.",
  "atk-s0508a2:5802_0": "Vuṭṭhamhi deveti meghe adhippavuṭṭhe. Caturaṅgule tiṇeti teneva gassodakapātena tattha",
  "atk-s0508a2:5802_1": "tattha tiṇe surattavaṇṇakambalasadise caturaṅgule jāte. Saṃpupphite meghanibhamhi",
  "atk-s0508a2:5802_2": "kānaneti pāvusameghasaṅkāse kānane sammadeva pupphite. Nagantareti pabbatantare.",
  "atk-s0508a2:5802_3": "Viṭapisamo sayissanti tarusadiso apariggaho hutvā nipajjissaṃ. Taṃ me mudū hehiti",
  "atk-s0508a2:5802_4": "tūlasannibhanti taṃ tiṇapaccattharaṇaṃ mudu sukhasamphassaṃ tūlasannibhaṃ tūlikasadisaṃ",
  "atk-s0508a2:5802_5": "sayanaṃ me bhavissati.",
  "atk-s0508a2:5803_0": "Tathā tu kassāmi yathāpi issaroti yathā koci issarapuriso attano vacanakaradāsādiṃ",
  "atk-s0508a2:5803_1": "vase vatteti, ahampi, citta, taṃ tathā karissāmi, mayhaṃ vase vattemiyeva. Kathaṃ?",
  "atk-s0508a2:5803_2": "Yaṃ labbhati tenapi hotu me alanti catūsu paccayesu yaṃ yādisaṃ vā tādisaṃ vā labbhati,",
  "atk-s0508a2:5803_3": "tena ca mayhaṃ alaṃ pariyattaṃ hotu. Etena idaṃ dasseti – yasmā idhekacce sattā taṇhuppādahetu",
  "atk-s0508a2:5803_4": "cittassa vase anuvattanti, ahaṃ pana taṇhuppādaṃ dūrato vajjento cittaṃ dāsaṃ viya",
  "atk-s0508a2:5803_5": "karonto attano vase vattemīti. Na tāhaṃ kassāmi yathā atandito, biḷārabhastaṃva yathā",
  "atk-s0508a2:5803_6": "sumadditanti citta taṇhuppādaparivajjanahetu, puna tanti cittaṃ āmasati, yathā aññopi",
  "atk-s0508a2:5803_7": "koci sammappadhānayogena bhāvanāya atandito attano cittaṃ kammakkhamaṃ, kammayoggaṃ",
  "atk-s0508a2:5803_8": "karoti, tathā ahampi, citta, taṃ kammakkhamaṃ, kammayoggaṃ mayhaṃ vase vattaṃ karissāmi.",
  "atk-s0508a2:5803_9": "Yathā kiṃ? Biḷārabhastaṃva yathā sumadditaṃ, naiti nipātamattaṃ. Yathā suṭṭhu madditaṃ",
  "atk-s0508a2:5803_10": "biḷārabhastaṃ kammakkhamaṃ, kammayoggaṃ sukhena pariharaṇīyañca hoti, tathāhaṃ taṃ karissāmi.",
  "atk-s0508a2:5804_0": "Vīriyena taṃ mayha vasānayissanti, ambho citta, taṃ attano vīriyena bhāvanābalaṃ",
  "atk-s0508a2:5804_1": "uppādetvā tena mayhaṃ vasaṃ ānayissaṃ. Gajaṃva mattaṃ kusalaṅkusaggahoti yathā kusalo",
  "atk-s0508a2:5804_2": "cheko aṅkusaggaho hatthācariyo attano sikkhābalena mattahatthiṃ attano vasaṃ āneti, tathevāti attho.",
  "atk-s0508a2:5805_0": "Tayā sudantena avaṭṭhitena hīti hīti nipātamattaṃ, citta, samathavipassanābhāvanāhi",
  "atk-s0508a2:5805_1": "suṭṭhu dantena tato eva sammadeva vipassanāvīthiṃ paṭipannattā avaṭṭhitena tayā.",
  "atk-s0508a2:5805_2": "Hayena yoggācariyova ujjunāti yathā sudantena sudantattā eva ujunā avaṅkagatinā assājānīyena",
  "atk-s0508a2:5805_3": "yoggācariyo assadammasārathi akhemaṭṭhānato khemantabhūmiṃ paṭipajjituṃ sakkoti,",
  "atk-s0508a2:5805_4": "evaṃ pahomi maggaṃ paṭipajjituṃ sivanti asivabhāvakarānaṃ kilesānaṃ abhāvena sivaṃ.",
  "atk-s0508a2:5805_5": "Cittānurakkhīhīti attano cittaṃ anurakkhaṇasīlehi buddhādīhi sabbakālaṃ sevitaṃ ariyamaggaṃ",
  "atk-s0508a2:5805_6": "ahaṃ paṭipajjituṃ adhigantuṃ pahomi sakkomīti.",
  "atk-s0508a2:5806_0": "Ārammaṇe taṃ balasā nibandhisaṃ, nāgaṃva thambhamhi daḷhāya rajjuyāti yathā hatthācariyo",
  "atk-s0508a2:5806_1": "mahāhatthiṃ āḷānathambhe daḷhāya thirāya rajjuyā nibandhati, evamahaṃ, citta, kammaṭṭhānārammaṇe",
  "atk-s0508a2:5806_2": "bhāvanābalena nibandhissaṃ. Taṃ me suguttaṃ satiyā subhāvitanti taṃ tvaṃ, citta,",
  "atk-s0508a2:5806_3": "mama satiyā suguttaṃ subhāvitañca hutvā. Anissitaṃ sabbabhavesu hehisīti ariyamaggabhāvanādibalena",
  "atk-s0508a2:5806_4": "kāmabhavādīsu sabbesupi bhavesu taṇhādinissayehi anissitaṃ bhavissasi.",
  "atk-s0508a2:5807_0": "Paññāya chetvā vipathānusārinanti uppathagāminaṃ āyatanasamudayaṃ yāthāvato disvā",
  "atk-s0508a2:5807_1": "yena samudayena uppathagāmī, tassa kilesavissandanaṃ kilesavipphanditaṃ indriyasaṃvarūpanissayāya",
  "atk-s0508a2:5807_2": "paṭisaṅkhānapaññāya chinditvā sotavicchedanavasena āvaraṇaṃ katvā. Yogena niggayhāti",
  "atk-s0508a2:5807_3": "vipassanābhāvanāsaṅkhātena yogena sāmatthiyavidhamanena niggahetvā. Pathe nivesiyāti",
  "atk-s0508a2:5807_4": "vipassanāvīthiyaṃ nivesetvā, patiṭṭhapetvā. Yadā pana vipassanā ussukkāpitā maggena",
  "atk-s0508a2:5807_5": "ghaṭṭeti, tadā maggapaññāya “yaṃkiñci samudayadhammaṃ, sabbaṃ taṃ nirodhadhamma”nti",
  "atk-s0508a2:5807_6": "nidassanena sabbaso āyatanasamudayassa vibhavaṃ sambhavañca asammohato disvā sadevake",
  "atk-s0508a2:5807_7": "loke aggavādino sammāsambuddhassa dāyādo orasaputto hehisi bhavissasīti attho.",
  "atk-s0508a2:5808_0": "Catubbipallāsavasaṃ adhiṭṭhitanti anicce niccanti, asubhe subhanti, dukkhe sukhanti,",
  "atk-s0508a2:5808_1": "anattani attāti imesaṃ catunnaṃ vipallāsānaṃ vasaṃ adhiṭṭhitaṃ anuvattantaṃ. Gāmaṇḍalaṃva",
  "atk-s0508a2:5808_2": "parinesi, citta, manti, ambho citta, maṃ gāmadārakaṃ viya parikaḍḍhasi, ito cito",
  "atk-s0508a2:5808_3": "parikaḍḍhasi. Nanu saṃyojanabandhanacchidanti saṃyojanasaṅkhātānaṃ dasannaṃ bandhanānaṃ",
  "atk-s0508a2:5808_4": "chedakaṃ kāruṇikaṃ mahāmuniṃ sammāsambuddhaṃ saṃsevasi nanu, “tathārūpe mahānubhāve",
  "atk-s0508a2:5808_5": "dūratova vajjesi, mādise pana tapassine yathāruci parinesī”ti appasādalesena satthāraṃ pasaṃsati.",
  "atk-s0508a2:5809_0": "Migo yathāti yathā migo rukkhagacchalatādīhi suṭṭhu cittavicitte anākule kānane seri",
  "atk-s0508a2:5809_1": "sayaṃvasī ramati. Rammaṃ giriṃ pāvusaabbhamālininti evaṃ pāvusakāle samantato sumālinīhi",
  "atk-s0508a2:5809_2": "thalajajalajamālāhi samannāgatattā abbhamāliniṃ janavivittatāya manoramatāya ca rammaṃ",
  "atk-s0508a2:5809_3": "pabbataṃ labhitvā tattha nage ramissaṃ, asaṃsayaṃ ekaṃseneva tvaṃ, citta, parābhavissasi,",
  "atk-s0508a2:5809_4": "saṃsārabyasanehi ṭhassasīti attho.",
  "atk-s0508a2:5810_0": "Ye tuyha chandena vasena vattinoti sabbe puthujjane cittasāmaññena gahetvā vadati.",
  "atk-s0508a2:5810_1": "Tassattho – ye naranāriyo, ambho citta, tuyhaṃ chandena vasena ruciyā ṭhitā yaṃ gehanissitaṃ",
  "atk-s0508a2:5810_2": "sukhaṃ anubhonti anubhavissanti, te aviddasū andhabālā, māravasānuvattino kilesamārādīnaṃ",
  "atk-s0508a2:5810_3": "vase anuvattanasīlā, bhavābhinandī kāmādibhavameva abhinandanato, tava sāvakā anusiṭṭhikarā.",
  "atk-s0508a2:5810_4": "Mayaṃ pana sammāsambuddhassa sāvakā, na tuyhaṃ vase anuvattāmāti.",
  "atk-s0508a2:5811_0": "Evaṃ thero pubbe attano uppannaṃ yonisomanasikāraṃ cittassa niggaṇhanavasena pavattaṃ",
  "atk-s0508a2:5811_1": "nānappakārato vibhajitvā samīpe ṭhitānaṃ bhikkhūnaṃ ovādadānavasena dhammaṃ kathesi.",
  "atk-s0508a2:5811_2": "Yaṃ panettha antarantarā atthato na vibhattaṃ, taṃ heṭṭhā vuttanayattā uttānatthamevāti.",
  "atk-s0508a2:5812": "Tālapuṭattheragāthāvaṇṇanā niṭṭhitā.",
  "atk-s0508a2:5813": "Paññāsanipātavaṇṇanā niṭṭhitā.",
  "atk-s0508a2:5814": "20. Saṭṭhinipāto",
  "atk-s0508a2:5815": "1. Mahāmoggallānattheragāthāvaṇṇanā",
  "atk-s0508a2:5816_0": "Saṭṭhinipāte āraññikātiādikā āyasmato mahāmoggallānattherassa gāthā. Kā uppatti?",
  "atk-s0508a2:5816_1": "Tassa vatthu dhammasenāpativatthumhi vuttameva. Thero hi pabbajitadivasato sattame",
  "atk-s0508a2:5816_2": "divase magadharaṭṭhe kallavālagāmakaṃ upanissāya samaṇadhammaṃ karonto thinamiddhe",
  "atk-s0508a2:5816_3": "okkante satthārā – “moggallāna, moggallāna, mā, brāhmaṇa, ariyaṃ tuṇhībhāvaṃ pamādo”tiādinā",
  "atk-s0508a2:5816_4": "saṃvejito thinamiddhaṃ vinodetvā bhagavatā vuccamānaṃ dhātukammaṭṭhānaṃ suṇanto eva",
  "atk-s0508a2:5816_5": "vipassanaṃ vaḍḍhetvā paṭipāṭiyā uparimaggattayaṃ upagantvā aggaphalakkhaṇe sāvakapāramīñāṇassa",
  "atk-s0508a2:5816_6": "matthakaṃ pāpuṇi. Tena vuttaṃ apadāne –",
  "atk-s0508a2:5817": "“Anomadassī bhagavā, lokajeṭṭho narāsabho;",
  "atk-s0508a2:5818": "Vihāsi himavantamhi, devasaṅghapurakkhato.",
  "atk-s0508a2:5819": "“Varuṇo nāma nāmena, nāgarājā ahaṃ tadā;",
  "atk-s0508a2:5820": "Kāmarūpī vikubbāmi, mahodadhinivāsahaṃ.",
  "atk-s0508a2:5821": "“Saṅgaṇiyaṃ gaṇaṃ hitvā, tūriyaṃ paṭṭhapesahaṃ;",
  "atk-s0508a2:5822": "Sambuddhaṃ parivāretvā, vādesuṃ accharā tadā.",
  "atk-s0508a2:5823": "“Vajjamānesu tūresu, devā tūrāni vajjayuṃ;",
  "atk-s0508a2:5824": "Ubhinnaṃ saddaṃ sutvāna, buddhopi sampabujjhatha.",
  "atk-s0508a2:5825": "“Nimantetvāna sambuddhaṃ, sakaṃ bhavanupāgamiṃ;",
  "atk-s0508a2:5826": "Āsanaṃ paññapetvāna, kālamārocayiṃ ahaṃ.",
  "atk-s0508a2:5827": "“Khīṇāsavasahassehi, parivuto lokanāyako;",
  "atk-s0508a2:5828": "Obhāsento disā sabbā, bhavanaṃ me upāgami.",
  "atk-s0508a2:5829": "“Upaviṭṭhaṃ mahāvīraṃ, devadevaṃ narāsabhaṃ;",
  "atk-s0508a2:5830": "Sabhikkhusaṅghaṃ tappesiṃ, annapānenahaṃ tadā.",
  "atk-s0508a2:5831": "“Anumodi mahāvīro, sayambhū aggapuggalo;",
  "atk-s0508a2:5832": "Bhikkhusaṅghe nisīditvā, imā gāthā abhāsatha.",
  "atk-s0508a2:5833": "“Yo so saṅghaṃ apūjesi, buddhañca lokanāyakaṃ;",
  "atk-s0508a2:5834": "Tena cittappasādena, devalokaṃ gamissati.",
  "atk-s0508a2:5835": "“Sattasattatikkhattuñca, devarajjaṃ karissati;",
  "atk-s0508a2:5836": "Pathabyā rajjaṃ aṭṭhasataṃ, vasudhaṃ āvasissati.",
  "atk-s0508a2:5837": "“Pañcapaññāsakkhattuñca, cakkavattī bhavissati;",
  "atk-s0508a2:5838": "Bhogā asaṅkhiyā tassa, uppajjissanti tāvade.",
  "atk-s0508a2:5839": "“Aparimeyye ito kappe, okkākakulasambhavo;",
  "atk-s0508a2:5840": "Gotamo nāma gottena, satthā loke bhavissati.",
  "atk-s0508a2:5841": "“Nirayā so cavitvāna, manussattaṃ gamissati;",
  "atk-s0508a2:5842": "Kolito nāma nāmena, brahmabandhu bhavissati.",
  "atk-s0508a2:5843": "“So pacchā pabbajitvāna, kusalamūlena codito;",
  "atk-s0508a2:5844": "Gotamassa bhagavato, dutiyo hessati sāvako.",
  "atk-s0508a2:5845": "“Āraddhavīriyo pahitatto, iddhiyā pāramiṃ gato;",
  "atk-s0508a2:5846": "Sabbāsave pariññāya, nibbāyissatināsavo.",
  "atk-s0508a2:5847": "“Pāpamittopanissāya, kāmarāgavasaṃ gato;",
  "atk-s0508a2:5848": "Mātaraṃ pitarañcāpi, ghātayiṃ duṭṭhamānaso.",
  "atk-s0508a2:5849": "“Yaṃ yaṃ yonupapajjāmi, nirayaṃ atha mānusaṃ;",
  "atk-s0508a2:5850": "Pāpakammasamaṅgitā, bhinnasīso marāmahaṃ.",
  "atk-s0508a2:5851": "“Idaṃ pacchimakaṃ mayhaṃ, carimo vattate bhavo;",
  "atk-s0508a2:5852": "Idhāpi ediso mayhaṃ, maraṇakāle bhavissati.",
  "atk-s0508a2:5853": "“Pavivekamanuyutto, samādhibhāvanārato;",
  "atk-s0508a2:5854": "Sabbāsave pariññāya, viharāmi anāsavo.",
  "atk-s0508a2:5855": "“Dharaṇimpi sugambhīraṃ, bahalaṃ duppadhaṃsiyaṃ;",
  "atk-s0508a2:5856": "Vāmaṅguṭṭhena khobheyyaṃ, iddhiyā pāramiṃ gato.",
  "atk-s0508a2:5857": "“Asmimānaṃ na passāmi, māno mayhaṃ na vijjati;",
  "atk-s0508a2:5858": "Sāmaṇere upādāya, garucittaṃ karomahaṃ.",
  "atk-s0508a2:5859": "“Aparimeyye ito kappe, yaṃ kammamabhinīhariṃ;",
  "atk-s0508a2:5860": "Tāhaṃ bhūmimanuppatto, pattomhi āsavakkhayaṃ.",
  "atk-s0508a2:5861": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:5862_0": "Atha naṃ satthā aparabhāge jetavanamahāvihāre ariyagaṇamajjhe nisinno tena tena guṇena",
  "atk-s0508a2:5862_1": "attano sāvake etadagge ṭhapento “etadaggaṃ, bhikkhave, mama sāvakānaṃ bhikkhūnaṃ",
  "atk-s0508a2:5862_2": "iddhimantānaṃ yadidaṃ mahāmoggallāno”ti iddhimantatāya etadagge ṭhapesi. Tena evaṃ",
  "atk-s0508a2:5862_3": "satthārā etadagge ṭhapitena sāvakapāramiyā matthakaṃ pattena mahātherena taṃ taṃ",
  "atk-s0508a2:5862_4": "nimittaṃ āgamma tattha tattha bhāsitā gāthā, tā saṅgītikāle dhammasaṅgāhakehi –",
  "atk-s0508a2:5863": "1149.",
  "atk-s0508a2:5864": "“Āraññikā piṇḍapātikā, uñchāpattāgate ratā;",
  "atk-s0508a2:5865": "Dālemu maccuno senaṃ, ajjhattaṃ susamāhitā.",
  "atk-s0508a2:5866": "1150.",
  "atk-s0508a2:5867": "“Āraññikā piṇḍapātikā, uñchāpattāgate ratā;",
  "atk-s0508a2:5868": "Dhunāma maccuno senaṃ, naḷāgāraṃva kuñjaro.",
  "atk-s0508a2:5869": "1151.",
  "atk-s0508a2:5870": "“Rukkhamūlikā sātatikā, uñchāpattāgate ratā;",
  "atk-s0508a2:5871": "Dālemu maccuno senaṃ, ajjhattaṃ susamāhitā.",
  "atk-s0508a2:5872": "1152.",
  "atk-s0508a2:5873": "“Rukkhamūlikā sātatikā, uñchāpattāgate ratā;",
  "atk-s0508a2:5874": "Dhunāma maccuno senaṃ, naḷāgāraṃva kuñjaro.",
  "atk-s0508a2:5875": "1153.",
  "atk-s0508a2:5876": "“Aṭṭhikaṅkalakuṭike, maṃsanhārupasibbite;",
  "atk-s0508a2:5877": "Dhiratthu pure duggandhe, paragatte mamāyase.",
  "atk-s0508a2:5878": "1154..",
  "atk-s0508a2:5879": "“Tava sarīraṃ navasotaṃ, duggandhakaraṃ paribandhaṃ;",
  "atk-s0508a2:5880": "Bhikkhu parivajjayate taṃ, mīḷhañca yathā sucikāmo.",
  "atk-s0508a2:5881": "1156.",
  "atk-s0508a2:5882": "“Evañce taṃ jano jaññā, yathā jānāmi taṃ ahaṃ;",
  "atk-s0508a2:5883": "Ārakā parivajjeyya, gūthaṭṭhānaṃva pāvuse.",
  "atk-s0508a2:5884": "1157.",
  "atk-s0508a2:5885": "“Evametaṃ mahāvīra, yathā samaṇa bhāsasi;",
  "atk-s0508a2:5886": "Ettha ceke visīdanti, paṅkamhiva jaraggavo.",
  "atk-s0508a2:5887": "1158.",
  "atk-s0508a2:5888": "“Ākāsamhi haliddiyā, yo maññetha rajetave;",
  "atk-s0508a2:5889": "Aññena vāpi raṅgena, vighātudayameva taṃ.",
  "atk-s0508a2:5890": "1159.",
  "atk-s0508a2:5891": "“Tadākāsasamaṃ cittaṃ, ajjhattaṃ susamāhitaṃ;",
  "atk-s0508a2:5892": "Mā pāpacitte āsādi, aggikhandhaṃva pakkhimā.",
  "atk-s0508a2:5893": "1160.",
  "atk-s0508a2:5894": "“Passa cittakataṃ bimbaṃ, arukāyaṃ samussitaṃ;",
  "atk-s0508a2:5895": "Āturaṃ bahusaṅkappaṃ, yassa natthi dhuvaṃ ṭhiti.",
  "atk-s0508a2:5896": "1161.",
  "atk-s0508a2:5897": "“Passa cittakataṃ rūpaṃ, maṇinā kuṇḍalena ca;",
  "atk-s0508a2:5898": "Aṭṭhiṃ tacena onaddhaṃ, saha vatthehi sobhati.",
  "atk-s0508a2:5899": "1162.",
  "atk-s0508a2:5900": "“Alattakakatā pādā, mukhaṃ cuṇṇakamakkhitaṃ;",
  "atk-s0508a2:5901": "Alaṃ bālassa mohāya, no ca pāragavesino.",
  "atk-s0508a2:5902": "1163.",
  "atk-s0508a2:5903": "“Aṭṭhāpadakatā kesā, nettā añjanamakkhitā;",
  "atk-s0508a2:5904": "Alaṃ bālassa mohāya, no ca pāragavesino.",
  "atk-s0508a2:5905": "1164.",
  "atk-s0508a2:5906": "“Añjanīva navā cittā, pūtikāyo alaṅkato;",
  "atk-s0508a2:5907": "Alaṃ bālassa mohāya, no ca pāragavesino.",
  "atk-s0508a2:5908": "1165.",
  "atk-s0508a2:5909": "“Odahi migavo pāsaṃ, nāsadā vāguraṃ migo;",
  "atk-s0508a2:5910": "Bhutvā nivāpaṃ gacchāma, kaddante migabandhake.",
  "atk-s0508a2:5911": "1166.",
  "atk-s0508a2:5912": "“Chinno pāso migavassa, nāsadā vāguraṃ migo;",
  "atk-s0508a2:5913": "Bhutvā nivāpaṃ gacchāma, socante migaluddake.",
  "atk-s0508a2:5914": "1167.",
  "atk-s0508a2:5915": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0508a2:5916": "Anekākārasampanne, sāriputtamhi nibbute.",
  "atk-s0508a2:5917": "1168.",
  "atk-s0508a2:5918": "“Aniccā vata saṅkhārā, uppādavayadhammino;",
  "atk-s0508a2:5919": "Uppajjitvā nirujjhanti, tesaṃ vūpasamo sukho.",
  "atk-s0508a2:5920": "1169.",
  "atk-s0508a2:5921": "“Sukhumaṃ te paṭivijjhanti, vālaggaṃ usunā yathā;",
  "atk-s0508a2:5922": "Ye pañcakkhandhe passanti, parato no ca attato.",
  "atk-s0508a2:5923": "1170.",
  "atk-s0508a2:5924": "“Ye ca passanti saṅkhāre, parato no ca attato;",
  "atk-s0508a2:5925": "Paccabyādhiṃsu nipuṇaṃ, vālaggaṃ usunā yathā.",
  "atk-s0508a2:5926": "1171.",
  "atk-s0508a2:5927": "“Sattiyā viya omaṭṭho, ḍayhamānova matthake;",
  "atk-s0508a2:5928": "Kāmarāgappahānāya, sato bhikkhu paribbaje.",
  "atk-s0508a2:5929": "1172.",
  "atk-s0508a2:5930": "“Sattiyā viya omaṭṭho, ḍayhamānova matthake;",
  "atk-s0508a2:5931": "Bhavarāgappahānāya, sato bhikkhu paribbaje.",
  "atk-s0508a2:5932": "1173.",
  "atk-s0508a2:5933": "“Codito bhāvitattena, sarīrantimadhārinā;",
  "atk-s0508a2:5934": "Migāramātupāsādaṃ, pādaṅguṭṭhena kampayiṃ.",
  "atk-s0508a2:5935": "1174.",
  "atk-s0508a2:5936": "“Nayidaṃ sithilamārabbha, nayidaṃ appena thāmasā;",
  "atk-s0508a2:5937": "Nibbānamadhigantabbaṃ, sabbaganthapamocanaṃ.",
  "atk-s0508a2:5938": "1175.",
  "atk-s0508a2:5939": "“Ayañca daharo bhikkhu, ayamuttamaporiso;",
  "atk-s0508a2:5940": "Dhāreti antimaṃ dehaṃ, jetvā māraṃ savāhanaṃ.",
  "atk-s0508a2:5941": "1176.",
  "atk-s0508a2:5942": "“Vivaramanupabhanti vijjutā, vebhārassa ca paṇḍavassa ca;",
  "atk-s0508a2:5943": "Nagavivaragato jhāyati, putto appaṭimassa tādino.",
  "atk-s0508a2:5944": "1177.",
  "atk-s0508a2:5945": "“Upasanto uparato, pantasenāsano muni;",
  "atk-s0508a2:5946": "Dāyādo buddhaseṭṭhassa, brahmunā abhivandito.",
  "atk-s0508a2:5947": "1178.",
  "atk-s0508a2:5948": "“Upasantaṃ uparataṃ, pantasenāsanaṃ muniṃ;",
  "atk-s0508a2:5949": "Dāyādaṃ buddhaseṭṭhassa, vanda brāhmaṇa kassapaṃ.",
  "atk-s0508a2:5950": "1179.",
  "atk-s0508a2:5951": "“Yo ca jātisataṃ gacche, sabbā brāhmaṇajātiyo;",
  "atk-s0508a2:5952": "Sottiyo vedasampanno, manussesu punappunaṃ.",
  "atk-s0508a2:5953": "1180.",
  "atk-s0508a2:5954": "“Ajjhāyakopi ce assa, tiṇṇaṃ vedāna pāragū;",
  "atk-s0508a2:5955": "Etassa vandanāyetaṃ, kalaṃ nāgghati soḷasiṃ.",
  "atk-s0508a2:5956": "1181.",
  "atk-s0508a2:5957": "“Yo so aṭṭha vimokkhāni, purebhattaṃ aphassayi;",
  "atk-s0508a2:5958": "Anulomaṃ paṭilomaṃ, tato piṇḍāya gacchati.",
  "atk-s0508a2:5959": "1182.",
  "atk-s0508a2:5960": "“Tādisaṃ bhikkhuṃ māsādi, māttānaṃ khaṇi brāhmaṇa;",
  "atk-s0508a2:5961": "Abhippasādehi manaṃ, arahantamhi tādine;",
  "atk-s0508a2:5962": "Khippaṃ pañjaliko vanda, mā te vijaṭi matthakaṃ.",
  "atk-s0508a2:5963": "1183.",
  "atk-s0508a2:5964": "“Neso passati saddhammaṃ, saṃsārena purakkhato;",
  "atk-s0508a2:5965": "Adhogamaṃ jimhapathaṃ, kummaggamanudhāvati.",
  "atk-s0508a2:5966": "1184.",
  "atk-s0508a2:5967": "“Kimīva mīḷhasallitto, saṅkhāre adhimucchito;",
  "atk-s0508a2:5968": "Pagāḷho lābhasakkāre, tuccho gacchati poṭṭhilo.",
  "atk-s0508a2:5969": "1185.",
  "atk-s0508a2:5970": "“Imañca passa āyantaṃ, sāriputtaṃ sudassanaṃ;",
  "atk-s0508a2:5971": "Vimuttaṃ ubhatobhāge, ajjhattaṃ susamāhitaṃ.",
  "atk-s0508a2:5972": "1186.",
  "atk-s0508a2:5973": "“Visallaṃ khīṇasaṃyogaṃ, tevijjaṃ maccuhāyinaṃ;",
  "atk-s0508a2:5974": "Dakkhiṇeyyaṃ manussānaṃ, puññakkhettaṃ anuttaraṃ.",
  "atk-s0508a2:5975": "1187. “Ete sambahulā devā, iddhimanto yasassino.",
  "atk-s0508a2:5976": "Dasa devasahassāni, sabbe brahmapurohitā;",
  "atk-s0508a2:5977": "Moggallānaṃ namassantā, tiṭṭhanti pañjalīkatā.",
  "atk-s0508a2:5978": "1188.",
  "atk-s0508a2:5979": "“Namo te purisājañña, namo te purisuttama;",
  "atk-s0508a2:5980": "Yassa te āsavā khīṇā, dakkhiṇeyyosi mārisa.",
  "atk-s0508a2:5981": "1189.",
  "atk-s0508a2:5982": "“Pūjito naradevena, uppanno maraṇābhibhū;",
  "atk-s0508a2:5983": "Puṇḍarīkaṃva toyena, saṅkhārenupalimpati.",
  "atk-s0508a2:5984": "1190.",
  "atk-s0508a2:5985": "“Yassa muhuttena sahassadhā loko, saṃvidito sabrahmakappo vasi;",
  "atk-s0508a2:5986": "Iddhiguṇe cutupapāte kāle, passati devatā sa bhikkhu.",
  "atk-s0508a2:5987": "1191.",
  "atk-s0508a2:5988": "“Sāriputtova paññāya, sīlena upasamena ca;",
  "atk-s0508a2:5989": "Yopi pāraṅgato bhikkhu, etāvaparamo siyā.",
  "atk-s0508a2:5990": "1192.",
  "atk-s0508a2:5991": "“Koṭisatasahassassa, attabhāvaṃ khaṇena nimmine;",
  "atk-s0508a2:5992": "Ahaṃ vikubbanāsu kusalo, vasībhūtomhi iddhiyā.",
  "atk-s0508a2:5993": "1193.",
  "atk-s0508a2:5994": "“Samādhivijjāvasipāramīgato, moggallānagotto asitassa sāsane;",
  "atk-s0508a2:5995": "Dhīro samucchindi samāhitindriyo, nāgo yathā pūtilataṃva bandhanaṃ.",
  "atk-s0508a2:5996": "1194.",
  "atk-s0508a2:5997": "“Pariciṇṇo mayā satthā, kataṃ buddhassa sāsanaṃ;",
  "atk-s0508a2:5998": "Ohito garuko bhāro, bhavanetti samūhatā.",
  "atk-s0508a2:5999": "1195.",
  "atk-s0508a2:6000": "“Yassa catthāya pabbajito, agārasmānagāriyaṃ;",
  "atk-s0508a2:6001": "So me attho anuppatto, sabbasaṃyojanakkhayo.",
  "atk-s0508a2:6002": "1196.",
  "atk-s0508a2:6003": "“Kīdiso nirayo āsi, yattha dussī apaccatha;",
  "atk-s0508a2:6004": "Vidhuraṃ sāvakamāsajja, kakusandhañca brāhmaṇaṃ.",
  "atk-s0508a2:6005": "1197.",
  "atk-s0508a2:6006": "“Sataṃ āsi ayosaṅkū, sabbe paccattavedanā;",
  "atk-s0508a2:6007": "Īdiso nirayo āsi, yattha dussī apaccatha;",
  "atk-s0508a2:6008": "Vidhuraṃ sāvakamāsajja, kakusandhañca brāhmaṇaṃ.",
  "atk-s0508a2:6009": "1198.",
  "atk-s0508a2:6010": "“Yo etamabhijānāti, bhikkhu buddhassa sāvako;",
  "atk-s0508a2:6011": "Tādisaṃ bhikkhumāsajja, kaṇha dukkhaṃ nigacchasi.",
  "atk-s0508a2:6012": "1199.",
  "atk-s0508a2:6013": "“Majjhesarasmiṃ tiṭṭhanti, vimānā kappaṭhāyino;",
  "atk-s0508a2:6014": "Veḷuriyavaṇṇā rucirā, accimanto pabhassarā;",
  "atk-s0508a2:6015": "Accharā tattha naccanti, puthu nānattavaṇṇiyo.",
  "atk-s0508a2:6016": "1200.",
  "atk-s0508a2:6017": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6018": "1201.",
  "atk-s0508a2:6019": "“Yo ve buddhena codito, bhikkhusaṅghassa pekkhato;",
  "atk-s0508a2:6020": "Migāramātupāsādaṃ, pādaṅguṭṭhena kampayi.",
  "atk-s0508a2:6021": "1202.",
  "atk-s0508a2:6022": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6023": "1203.",
  "atk-s0508a2:6024": "“Yo vejayantapāsādaṃ, pādaṅguṭṭhena kampayi;",
  "atk-s0508a2:6025": "Iddhibalenupatthaddho, saṃvejesi ca devatā.",
  "atk-s0508a2:6026": "1204.",
  "atk-s0508a2:6027": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6028": "1205.",
  "atk-s0508a2:6029": "“Yo vejayantapāsāde, sakkaṃ so paripucchati;",
  "atk-s0508a2:6030": "Api āvuso jānāsi, taṇhakkhayavimuttiyo;",
  "atk-s0508a2:6031": "Tassa sakko viyākāsi, pañhaṃ puṭṭho yathātathaṃ.",
  "atk-s0508a2:6032": "1206.",
  "atk-s0508a2:6033": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6034": "1207.",
  "atk-s0508a2:6035": "“Yo brahmānaṃ paripucchati, sudhammāyaṃ ṭhito sabhaṃ;",
  "atk-s0508a2:6036": "Ajjāpi tyāvuso sā diṭṭhi, yā te diṭṭhi pure ahu;",
  "atk-s0508a2:6037": "Passasi vītivattantaṃ, brahmaloke pabhassaraṃ.",
  "atk-s0508a2:6038": "1208.",
  "atk-s0508a2:6039": "“Tassa brahmā viyākāsi, pañhaṃ puṭṭho yathātathaṃ;",
  "atk-s0508a2:6040": "Na me mārisa sā diṭṭhi, yā me diṭṭhi pure ahu.",
  "atk-s0508a2:6041": "1209.",
  "atk-s0508a2:6042": "“Passāmi vītivattantaṃ, brahmaloke pabhassaraṃ;",
  "atk-s0508a2:6043": "Sohaṃ ajja kathaṃ vajjaṃ, ahaṃ niccomhi sassato.",
  "atk-s0508a2:6044": "1210.",
  "atk-s0508a2:6045": "“Yo etamabhijānāti…pe… kaṇha dukkhaṃ nigacchasi.",
  "atk-s0508a2:6046": "1211.",
  "atk-s0508a2:6047": "“Yo mahāneruno kūṭaṃ, vimokkhena aphassayi;",
  "atk-s0508a2:6048": "Vanaṃ pubbavidehānaṃ, ye ca bhūmisayā narā.",
  "atk-s0508a2:6049": "1212.",
  "atk-s0508a2:6050": "“Yo etamabhijānāti, bhikkhu buddhassa sāvako;",
  "atk-s0508a2:6051": "Tādisaṃ bhikkhumāsajja, kaṇha dukkhaṃ nigacchasi.",
  "atk-s0508a2:6052": "1213.",
  "atk-s0508a2:6053": "“Na ve aggi cetayati, ahaṃ bālaṃ ḍahāmiti;",
  "atk-s0508a2:6054": "Bālova jalitaṃ aggiṃ, āsajja naṃ paḍayhati.",
  "atk-s0508a2:6055": "1214.",
  "atk-s0508a2:6056": "“Evameva tuvaṃ māra, āsajja naṃ tathāgataṃ;",
  "atk-s0508a2:6057": "Sayaṃ ḍahissasi attānaṃ, bālo aggiṃva samphusaṃ.",
  "atk-s0508a2:6058": "1215.",
  "atk-s0508a2:6059": "“Apuññaṃ pasavī māro, āsajja naṃ tathāgataṃ;",
  "atk-s0508a2:6060": "Kinnu maññasi pāpima, na me pāpaṃ vipaccati.",
  "atk-s0508a2:6061": "1216.",
  "atk-s0508a2:6062": "“Karato te cīyate pāpaṃ, cirarattāya antaka;",
  "atk-s0508a2:6063": "Māra nibbinda buddhamhā, āsaṃ mākāsi bhikkhusu.",
  "atk-s0508a2:6064": "1217.",
  "atk-s0508a2:6065": "“Iti māraṃ atajjesi, bhikkhu bhesakaḷāvane;",
  "atk-s0508a2:6066": "Tato so dummano yakkho, tatthevantaradhāyathā”ti. –",
  "atk-s0508a2:6067": "Itthaṃ sudaṃ āyasmā mahāmoggallāno thero gāthāyo abhāsitthāti.",
  "atk-s0508a2:6068": "Iminā anukkamena ekaccaṃ saṅgahaṃ āropetvā ṭhapitā.",
  "atk-s0508a2:6069_0": "Tattha “āraññikā”tiādikā catasso gāthā bhikkhūnaṃ ovādadānavasena bhāsitā. Āraññikāti",
  "atk-s0508a2:6069_1": "gāmantasenāsanaṃ paṭikkhipitvā āraññakadhutaṅgasamādānena āraññikā. Saṅghabhattaṃ",
  "atk-s0508a2:6069_2": "paṭikkhipitvā piṇḍapātikaṅgasamādānena piṇḍapātikā, ghare ghare laddhapiṇḍapātena",
  "atk-s0508a2:6069_3": "yāpanakā. Uñchāpattāgate ratāti uñchācariyāya patte āgate pattapariyāpanne ratā,",
  "atk-s0508a2:6069_4": "teneva abhiratā santuṭṭhā. Dālemu maccuno senanti attānaṃ anatthajanane sahāyabhāvūpagamanato",
  "atk-s0508a2:6069_5": "maccurājassa senābhūtaṃ kilesavāhiniṃ samucchindema. Ajjhattaṃ susamāhitāti gocarajjhattesu",
  "atk-s0508a2:6069_6": "suṭṭhu samāhitā hutvā, etenassa padālanupāyamāha.",
  "atk-s0508a2:6070": "Dhunāmāti niddhunāma viddhaṃsema.",
  "atk-s0508a2:6071": "Sātatikāti sātaccakārino bhāvanāya satatapavattavīriyā.",
  "atk-s0508a2:6072_0": "“Aṭṭhikaṅkalakuṭike”tiādikā catasso gāthā attānaṃ palobhetuṃ upagatāya gaṇikāya ovādavasena",
  "atk-s0508a2:6072_1": "abhāsi. Tattha aṭṭhikaṅkalakuṭiketi aṭṭhisaṅkhalikāmayakuṭike. Nhārupasibbiteti navahi",
  "atk-s0508a2:6072_2": "nhārusatehi samantato sibbite. Araññe kuṭiyo dārudaṇḍe ussāpetvā valliādīhi bandhitvā",
  "atk-s0508a2:6072_3": "kariyanti, tvaṃ pana paramajegucchena aṭṭhikaṅkalena paramajeguccheheva nhārūhi bandhitvā",
  "atk-s0508a2:6072_4": "katā, ativiya jegucchā paṭikkūlā cāti dasseti. Dhiratthu pūre duggandheti kesalomādino",
  "atk-s0508a2:6072_5": "nānappakārassa asucino pūre paripuṇṇe, tato eva duggandhe dhiratthu tava dhīkāro",
  "atk-s0508a2:6072_6": "hotu. Paragatte mamāyaseti idañca te duggandhassa upari phoṭasamuṭṭhānaṃ parissayaṃ",
  "atk-s0508a2:6072_7": "evaṃ asuciduggandhaṃ jegucchaṃ paṭikkūlasamādānaṃ tādise eva aññasmiṃ padese soṇasiṅgālakimikulādīnaṃ",
  "atk-s0508a2:6072_8": "gattabhūte kaḷevare mamattaṃ karosi.",
  "atk-s0508a2:6073_0": "Gūthabhasteti gūthabharitabhastasadise. Taconaddheti tacena onaddhe chavimattapaṭicchāditakibbise.",
  "atk-s0508a2:6073_1": "Uragaṇḍipisācinīti ure ṭhitagaṇḍadvayavatī bhayānakabhāvato anatthāvahato ca pisācasadisī.",
  "atk-s0508a2:6073_2": "Yāni sandanti sabbadāti yāni nava sotāni, nava vaṇamukhāni sabbadā rattindivaṃ sandanti,",
  "atk-s0508a2:6073_3": "savanti, asuciṃ paggharanti.",
  "atk-s0508a2:6074_0": "Paribandhanti sammāpaṭipattiparibandhabhūtaṃ. Bhikkhūti saṃsāre bhayaṃ ikkhanto bhinnakileso",
  "atk-s0508a2:6074_1": "vā dūrato parivajjayateti mamattaṃ na karoti. Mīḷhañca yathā sucikāmoti ca-iti nipātamattaṃ.",
  "atk-s0508a2:6074_2": "Yathā sucijātiko sucimeva icchanto sasīsaṃ nhāto mīḷhaṃ disvā dūratova parivajjesi,",
  "atk-s0508a2:6074_3": "evamevaṃ bhikkhūti attho.",
  "atk-s0508a2:6075_0": "Evañce taṃ jano jaññā, yathā jānāmi taṃ ahanti evaṃ sarīrasaññitaṃ asucipuñjaṃ yathā",
  "atk-s0508a2:6075_1": "ahaṃ yathābhūtaṃ jānāmi, evameva mahājano jāneyya, taṃ ārakā dūratova parivajjeyya.",
  "atk-s0508a2:6075_2": "Gūthaṭṭhānaṃva pāvuseti pāvusakāle kilinnāsuciṃ nirantaraṃ gūthaṭṭhānaṃ viya sucijātiko.",
  "atk-s0508a2:6075_3": "Yasmā pana taṃ yathābhūtaṃ na jānāti, tasmā tattha nimuggo sīsaṃ na ukkhipatīti adhippāyo.",
  "atk-s0508a2:6076_0": "Evaṃ therena sarīre dose vibhāvite sā gaṇikā lajjāvanatamukhā there gāravaṃ paccupaṭṭhapetvā",
  "atk-s0508a2:6076_1": "“evametaṃ mahāvīrā”ti gāthaṃ vatvā theraṃ vanditvā aṭṭhāsi. Tattha ettha ceketi evaṃ",
  "atk-s0508a2:6076_2": "pākaṭapaṭikkūlasabhāvepi etasmiṃ kāye ekacce sattā āsattibalavatāya visīdanti visādaṃ",
  "atk-s0508a2:6076_3": "āpajjanti. Paṅkamhiva jaraggavo mahākaddamakucchiyaṃ sampatitadubbalabalibaddo viya",
  "atk-s0508a2:6076_4": "byasanameva pāpuṇantīti attho.",
  "atk-s0508a2:6077_0": "Puna taṃ thero mādise evarūpā paṭipatti niratthakā vighātāvahā evāti dassento “ākāsamhī”tiādinā",
  "atk-s0508a2:6077_1": "gāthādvayamāha. Tassattho – yo puggalo haliddiyā aññena vā raṅgajātena ākāsaṃ rañjituṃ",
  "atk-s0508a2:6077_2": "maññeyya, tassa taṃ kammaṃ vighātudayaṃ cittavighātāvahameva siyā, yathā taṃ avisaye yogo.",
  "atk-s0508a2:6078_0": "Tadākāsasamaṃ cittanti tayidaṃ mama cittaṃ ākāsasamaṃ katthaci alaggabhāvena ajjhattaṃ",
  "atk-s0508a2:6078_1": "suṭṭhu samāhitaṃ, tasmā mā pāpacitte āsādīti kāmesu nimuggatāya lāmakacitte nihīnacitte",
  "atk-s0508a2:6078_2": "mādise mā āsādehi. Aggikhandhaṃva pakkhimāti pakkhimā salabho aggikkhandhaṃ āsādento",
  "atk-s0508a2:6078_3": "anatthameva pāpuṇāti, evaṃ sampadamidaṃ tuyhanti dasseti.",
  "atk-s0508a2:6079": "Passa cittakatantiādikā satta gāthā tameva gaṇikaṃ disvā vipallattacittānaṃ bhikkhūnaṃ ovādadānavasena vuttā. Taṃ sutvā sā gaṇikā maṅkubhūtā āgatamaggeneva palātā.",
  "atk-s0508a2:6080": "Tadāsītiādikā catasso gāthā āyasmato sāriputtattherassa parinibbānaṃ ārabbha vuttā. Tattha anekākārasampanneti anekehi sīlasaṃvarādippakārehi paripuṇṇe.",
  "atk-s0508a2:6081_0": "Sukhumaṃ te paṭivijjhantīti te yogino atisukhumaṃ paṭivijjhanti nāma. Yathā kiṃ?",
  "atk-s0508a2:6081_1": "Vālaggaṃ usunā yathā yathā satadhābhinnassa vālassa ekaṃ aṃsu aggaṃ rattandhakāratimisāya",
  "atk-s0508a2:6081_2": "vijjullatobhāsena vijjhantā viyāti attho. Ke pana teti āha “ye pañcakkhandhe passanti,",
  "atk-s0508a2:6081_3": "parato no ca attato”ti. Tattha paratoti anattato. Tassa attaggāhapaṭikkhepadassanañhetaṃ.",
  "atk-s0508a2:6081_4": "Tenāha “no ca attato”ti. Etena anattato abhivuṭṭhitassa ariyamaggassa vasena dukkhasacce",
  "atk-s0508a2:6081_5": "pariññābhisamayaṃ āha, tadavinābhāvato pana itaresampi abhisamayānaṃ suppaṭivijjhatā",
  "atk-s0508a2:6081_6": "vuttā eva hotīti daṭṭhabbaṃ. Keci pana “anatthakārakato pare nāma pañcupādānakkhandhāti",
  "atk-s0508a2:6081_7": "‘parato passantī’ti iminā visesato sabbopi sammadeva vutto”ti vadanti. Paccabyādhiṃsūti paṭivijjhiṃsu.",
  "atk-s0508a2:6082": "Sattiyā viya omaṭṭhoti paṭhamagāthā tissattheraṃ ārabbha vuttā, dutiyā vaḍḍhamānattheraṃ. Tā heṭṭhā vuttatthāva.",
  "atk-s0508a2:6083": "Codito bhāvitattenāti gāthā pāsādakampanasuttantaṃ ārabbha vuttā. Tattha bhāvitattena sarīrantimadhārināti bhagavantaṃ sandhāya vadati.",
  "atk-s0508a2:6084_0": "Nayidaṃ sithilamārabbhātiādikā dve gāthā hīnavīriyaṃ vedanāmakaṃ daharabhikkhuṃ ārabbha",
  "atk-s0508a2:6084_1": "vuttā. Tattha sithilamārabbhāti sithilaṃ katvā vīriyaṃ akatvā. Appena thāmasāti appakena",
  "atk-s0508a2:6084_2": "vīriyabalena nayidaṃ nibbānaṃ adhigantabbaṃ, mahanteneva pana catubbidhasammappadhānavīriyena pattabbanti attho.",
  "atk-s0508a2:6085": "Vivaramanupabhantītiādikā dve gāthā attano vivekabhāvaṃ ārabbha vuttā. Tattha brahmunā abhivanditoti mahābrahmunā sadevakena lokena ca abhimukhena hutvā thomito namassito ca.",
  "atk-s0508a2:6086_0": "Upasantaṃ uparatantiādikā pañca gāthā rājagahaṃ piṇḍāya pavisantaṃ mahākassapattheraṃ",
  "atk-s0508a2:6086_1": "disvā “kāḷakaṇṇī mayā diṭṭhā”ti oloketvā ṭhitaṃ sāriputtattherassa bhāgineyyaṃ micchādiṭṭhibrāhmaṇaṃ",
  "atk-s0508a2:6086_2": "disvā tassa anukampāya “ayaṃ brāhmaṇo mā nassī”ti ariyūpavādapaṭighātatthaṃ “theraṃ",
  "atk-s0508a2:6086_3": "vandāhī”ti taṃ uyyojentena vuttā. Tattha jātisataṃ gaccheti jātīnaṃ sataṃ upagaccheyya.",
  "atk-s0508a2:6086_4": "Sottiyoti sottiyajātiko. Vedasampannoti ñāṇasampanno. Etassāti therassa. Ayañhettha",
  "atk-s0508a2:6086_5": "saṅkhepattho – yo puggalo uditoditā asambhinnā satabrāhmaṇajātiyo anupaṭipāṭiyā uppajjanavasena",
  "atk-s0508a2:6086_6": "upagaccheyya, tattha ca brāhmaṇānaṃ vijjāsu nipphattiṃ gato tiṇṇaṃ vedānaṃ pāragū",
  "atk-s0508a2:6086_7": "siyā brāhmaṇavattañca pūrento, tassetaṃ vijjādianuṭṭhānaṃ etassa mahākassapattherassa",
  "atk-s0508a2:6086_8": "vandanāya vandanāmayapuññassa soḷasiṃ kalaṃ nāgghati, vandanāmayapuññameva tato mahantataranti.",
  "atk-s0508a2:6087_0": "Aṭṭha vimokkhānīti rūpajjhānādike aṭṭha vimokkhe. Bhāvanāvasena hi laddhāni rūpajjhānāni",
  "atk-s0508a2:6087_1": "paccanīkadhammehi suṭṭhu vimuttataṃ abhirativasena ārammaṇe nirāsaṅgañca pavattiṃ",
  "atk-s0508a2:6087_2": "upādāya “vimokkhānī”ti vuccanti. Nirodhasamāpatti pana paccanīkadhammehi vimuttattā",
  "atk-s0508a2:6087_3": "eva. Idha pana jhānameva veditabbaṃ. Anulomaṃ paṭilomanti paṭhamajjhānato paṭṭhāya",
  "atk-s0508a2:6087_4": "yāva nevasaññānāsaññāyatanā anulomaṃ, nevasaññānāsaññāyatanato paṭṭhāya yāva paṭhamajjhānā",
  "atk-s0508a2:6087_5": "paṭilomaṃ. Purebhattanti bhattakiccato pureyeva. Aphassayīti anekākāravokārā samāpattiyo",
  "atk-s0508a2:6087_6": "samāpajji. Tato piṇḍāya gacchatīti tato samāpattito vuṭṭhāya, tato vā samāpattisamāpajjitato",
  "atk-s0508a2:6087_7": "pacchā idāni piṇḍāya gacchatīti tadahu pavattaṃ therassa paṭipattiṃ sandhāya vadati.",
  "atk-s0508a2:6087_8": "Thero pana divase divase tatheva paṭipajjati.",
  "atk-s0508a2:6088_0": "Tādisaṃ bhikkhuṃ māsādīti yādisassa guṇā ekadesena vuttā, tādisaṃ tathārūpaṃ buddhānubuddhaṃ",
  "atk-s0508a2:6088_1": "mahākhīṇāsavaṃ bhikkhuṃ mā āsādehi. Māttānaṃ khaṇi brāhmaṇāti āsādanena ca, brāhmaṇa,",
  "atk-s0508a2:6088_2": "mā attānaṃ khaṇi, ariyūpavādena attano kusaladhammaṃ vā ummulehi. Abhippasādehi mananti",
  "atk-s0508a2:6088_3": "“sādhurūpo vata ayaṃ samaṇo”ti attano cittaṃ pasādehi. Mā te vijaṭi matthakanti tava",
  "atk-s0508a2:6088_4": "matthakaṃ tasmiṃ katena aparādhena sattadhā mā phali. Tasmā tassa paṭikāratthaṃ khippameva",
  "atk-s0508a2:6088_5": "pañjaliko vandāti. Brāhmaṇo taṃ sutvā bhīto saṃviggo lomahaṭṭhajāto tāvadeva theraṃ khamāpesi.",
  "atk-s0508a2:6089_0": "Neso passatītiādikā dve gāthā poṭṭhilaṃ nāma bhikkhuṃ sammā apaṭipajjantaṃ micchājīvakataṃ",
  "atk-s0508a2:6089_1": "disvā codanāvasena vuttā. Tattha neso passati saddhammanti eso poṭṭhilo bhikkhu sataṃ",
  "atk-s0508a2:6089_2": "buddhādīnaṃ dhammaṃ maggaphalanibbānaṃ na passati. Kasmā? Saṃsārena purakkhato saṃsārabandhanaavijjādinā",
  "atk-s0508a2:6089_3": "purakkhato apāyesu nibbattanato adhogamaṃ heṭṭhāgāmiṃ māyāsāṭheyyānugatattā jimhapathaṃ",
  "atk-s0508a2:6089_4": "micchāmaggabhāvato kummaggabhūtaṃ micchājīvaṃ anudhāvati anuparivattati.",
  "atk-s0508a2:6090_0": "Kimīva mīḷhasallittoti gūthakimī viya mīḷhena samantato litto kilesāsucivimissite",
  "atk-s0508a2:6090_1": "saṅkhāre adhimucchito ajjhāpanno. Pagāḷho lābhasakkāreti lābhe ca sakkāre ca taṇhāvasena",
  "atk-s0508a2:6090_2": "pakārato gāḷho ogāḷho. Tuccho gacchati poṭṭhiloti adhisīlasikkhābhāvato tuccho asāro",
  "atk-s0508a2:6090_3": "hutvā poṭṭhilo bhikkhu gacchati pavattati.",
  "atk-s0508a2:6091_0": "Imañca passātiādikā dve gāthā āyasmantaṃ sāriputtaṃ pasaṃsantena vuttā. Tattha imañca",
  "atk-s0508a2:6091_1": "passāti āyasmantaṃ sāriputtattheraṃ disvā pasannamānaso attano cittaṃ ālapati. Sudassananti",
  "atk-s0508a2:6091_2": "asekkhānaṃ sīlakkhandhānañceva pāripūriyā sāvakapāramīñāṇassa ca pāripūriyā sundaradassanaṃ.",
  "atk-s0508a2:6091_3": "Vimuttaṃ ubhatobhāgeti ubhatobhāgato vimuttattā ubhatobhāgavimuttaṃ ubhatobhāgeti",
  "atk-s0508a2:6091_4": "arūpasamāpattiyā rūpakāyato, maggena nāmakāyato, yathārahaṃ tehiyeva vikkhambhanasamucchedabhāgehi",
  "atk-s0508a2:6091_5": "vimuttanti attho. Sabbaso rāgasallādīnaṃ abhāvena visallaṃ kāmādiyogānaṃ sammadeva",
  "atk-s0508a2:6091_6": "khīṇattā khīṇasaṃyogaṃ suparisuddhassa vijjāttayassa adhigatattā tevijjaṃ maccurājassa",
  "atk-s0508a2:6091_7": "bhañjitattā maccuhāyinaṃ passāti yojanā.",
  "atk-s0508a2:6092_0": "Ete sambahulātiādikā gāthā āyasmatā sāriputtattherena mahāmoggallānattheraṃ pasaṃsantena",
  "atk-s0508a2:6092_1": "vuttā. Tattha pūjito naradevenāti narehi ca devehi ca paramāya pūjāya pūjito. Uppanno",
  "atk-s0508a2:6092_2": "maraṇābhibhūti loke uppanno hutvā maraṇaṃ abhibhavitvā ṭhito. Atha vā pūjito naradevena",
  "atk-s0508a2:6092_3": "sammāsambuddhena kāraṇabhūtena ariyāya jātiyā uppanno. Sammāsambuddho hi paṭhamaṃ",
  "atk-s0508a2:6092_4": "kammunā naro manusso hutvā pacchāpi ariyāya jātiyā uttamo devo devātidevo ahosi,",
  "atk-s0508a2:6092_5": "tasmā “naradevo”ti vuccati. Pūjito naradevena bhagavatā pasaṃsāvasena uppanno maraṇābhibhūte",
  "atk-s0508a2:6092_6": "loke uppanno hutvā maraṇābhibhū maccuhāyī. Puṇḍarīkaṃva toyena udakena puṇḍarīkaṃ",
  "atk-s0508a2:6092_7": "viya saṅkhāragate taṇhādiṭṭhilepena na upalimpati, katthacipi anissitoti attho.",
  "atk-s0508a2:6093_0": "Yassāti yena. Muhutteti khaṇamatte kāle. Sahassadhāti sahassapakāro. Lokoti okāsaloko.",
  "atk-s0508a2:6093_1": "Ayañhettha attho – yena mahiddhikena āyasmatā mahāmoggallānena sahassilokadhātu khaṇeneva",
  "atk-s0508a2:6093_2": "sammadeva vidito, paccakkhato ñāto sabrahmakappo mahābrahmasadiso āvajjanādivasībhāvappattiyā",
  "atk-s0508a2:6093_3": "iddhisampadāya cutūpapāte ca vasī. Kāle passatīti tadanurūpe kāle dibbena cakkhunā devatā passatīti.",
  "atk-s0508a2:6094_0": "Sāriputtovātiādikā gāthā āyasmatā mahāmoggallānena attano guṇe pakāsentena vuttā.",
  "atk-s0508a2:6094_1": "Tattha sāriputtovāti gāthāya ayaṃ saṅkhepattho – paññāya paññāsampadāya, sīlena sīlasampattiyā,",
  "atk-s0508a2:6094_2": "upasamena kilesavūpasamena, yo bhikkhu pāraṅgato pāraṃ pariyantaṃ ukkaṃsaṃ gato so",
  "atk-s0508a2:6094_3": "sāriputto sāvakehi paññādīhi guṇehi paramukkaṃsagato. Paññāya sīlena hi paramukkaṃsagato.",
  "atk-s0508a2:6094_4": "Etāvaparamo siyā etaparamo eva, natthi tato uttarīti. Imaṃ pana thero yathā sāriputto",
  "atk-s0508a2:6094_5": "paññāya uttamo, tathā ahaṃ samādhinā uttamoti dīpetuṃ avoca. Tenevāha “koṭisatasahassassā”tiādi.",
  "atk-s0508a2:6095_0": "Tattha khaṇena nimmineti khaṇeneva koṭisatasahassaattabhāvaṃ nimmineyya nimmituṃ",
  "atk-s0508a2:6095_1": "samattho. Tassa nimminane na mayhaṃ bhāro atthi. Vikubbanāsu kusalo, vasībhūtomhi",
  "atk-s0508a2:6095_2": "iddhiyāti na kevalaṃ manomayavikubbanāsu eva, sabbāyapi iddhiyā vasībhāvappatto amhi.",
  "atk-s0508a2:6096_0": "Samādhivijjāvasipāramīgatoti savitakkasavicārādisamādhīsu ceva pubbenivāsañāṇādivijjāsu",
  "atk-s0508a2:6096_1": "ca vasībhāvena pāramiṃ koṭiṃ patto asi. Tassa taṇhānissayādirahitassa satthu sāsane",
  "atk-s0508a2:6096_2": "yathāvuttehi guṇehi ukkaṃsagato. Dhitisampannatāya dhīro, moggallānagotto moggallāno,",
  "atk-s0508a2:6096_3": "suṭṭhu ṭhapitaindriyatāya samāhitindriyo, yathā hatthināgo pūtilatābandhanaṃ sukheneva",
  "atk-s0508a2:6096_4": "chindati, evaṃ sakalaṃ kilesabandhanaṃ samucchindi evāti.",
  "atk-s0508a2:6097_0": "Kīdiso nirayo āsītiādayo gāthā koṭṭhaṃ anupavisitvā nikkhamitvā ṭhitamāraṃ tajjentena",
  "atk-s0508a2:6097_1": "therena vuttā. Tattha kīdisoti kiṃpakāro. Yattha dussīti yasmiṃ niraye “dussī”ti",
  "atk-s0508a2:6097_2": "evaṃnāmo māro. Apaccathāti nirayagginā apacci. Vidhuraṃ sāvakanti vidhuraṃ nāma kakusandhassa",
  "atk-s0508a2:6097_3": "bhagavato aggasāvakaṃ. Āsajjāti ghaṭṭayitvā bādhitvā. Kakusandhañca brāhmaṇanti kakusandhañca",
  "atk-s0508a2:6097_4": "sammāsambuddhaṃ āsajjāti attho. Bhagavantaṃ uddissa kumāraṃ āvisitvā mārena khittā",
  "atk-s0508a2:6097_5": "sakkharā therassa sīse pati.",
  "atk-s0508a2:6098_0": "Sataṃ āsi ayosaṅkūti tasmiṃ kira niraye upapannānaṃ tigāvuto attabhāvo hoti, dussīmārassāpi",
  "atk-s0508a2:6098_1": "tādisova ahosi. Atha nirayapālā tālakkhandhappamāṇānaṃ ayosūlānaṃ ādittānaṃ sampajjalitānaṃ",
  "atk-s0508a2:6098_2": "sajotibhūtānaṃ satameva gahetvā “imasmiṃva te ṭhāne ṭhitena hadayena cintetvā pāpaṃ",
  "atk-s0508a2:6098_3": "kata”nti sudhādoṇiyaṃ sudhaṃ koṭṭentā viya hadayamajjhaṃ koṭṭetvā paṇṇāsa janā pādābhimukhā,",
  "atk-s0508a2:6098_4": "paṇṇāsa janā sīsābhimukhā koṭṭentā gacchanti, evaṃ gacchantā ca pañcahi vassasatehi",
  "atk-s0508a2:6098_5": "ubho ante patvā puna nivattamānā pañcahi vassasatehi hadayamajjhaṃ upagacchanti,",
  "atk-s0508a2:6098_6": "taṃ sandhāya vuttaṃ “sataṃ āsi ayosaṅkū”ti. Sabbe paccattavedanāti sayameva pāṭiyekkavedanājanakā.",
  "atk-s0508a2:6098_7": "Sā kira vedanā mahānirayavedanāto dukkhatarā hoti, yathā hi sinehapānasattāhato parihārasattāhaṃ",
  "atk-s0508a2:6098_8": "dukkhataraṃ, evaṃ mahānirayadukkhato ussade vuṭṭhānavedanā dukkhatarā. Īdiso nirayo",
  "atk-s0508a2:6098_9": "āsīti imasmiṃ ṭhāne devadūtasuttena nirayo dīpetabbo.",
  "atk-s0508a2:6099_0": "Yo etamabhijānātīti yo mahābhiñño etaṃ kammaphalañca hatthatale ṭhapitaāmalakaṃ viya",
  "atk-s0508a2:6099_1": "abhimukhaṃ katvā paccakkhato jānāti. Bhikkhu buddhassa sāvakoti bhinnakileso bhikkhu",
  "atk-s0508a2:6099_2": "sammāsambuddhassa sāvako. Kaṇha, dukkhaṃ nigacchasīti ekantakāḷakehi pāpadhammehi",
  "atk-s0508a2:6099_3": "samannāgatattā, kaṇha māra, dukkhaṃ vindissasi.",
  "atk-s0508a2:6100_0": "Majjhesarasminti mahāsamuddassa majjhe kira udakaṃ vatthuṃ katvā nibbattavimānāni",
  "atk-s0508a2:6100_1": "kappaṭṭhitikāni honti. Tenāha “vimānā kappaṭhāyino”ti. Tesaṃ veḷuriyassa viya vaṇṇo",
  "atk-s0508a2:6100_2": "hoti, pabbatamatthake jalitanaḷaggikhandho viya ca etesaṃ acciyo jotanti, tena te",
  "atk-s0508a2:6100_3": "ativiya pabhassarā pabhāsampannā honti. Tenāha “veḷuriyavaṇṇā rucirā, accimanto pabhassarā”ti.",
  "atk-s0508a2:6100_4": "Puthu nānattavaṇṇiyoti nīlādivasena nānattavaṇṇā bahū accharā tattha tesu vimānesu naccanti.",
  "atk-s0508a2:6101": "Yo etamabhijānātīti yo etaṃ vimānaṃ vatthuṃ paccakkhaṃ katvā jānāti. Ayañhi attho vimānapetavatthūhi dīpetabbo.",
  "atk-s0508a2:6102_0": "Buddhena coditoti sammāsambuddhena codito uyyojito. Bhikkhusaṅghassa pekkhatoti mahato",
  "atk-s0508a2:6102_1": "bhikkhusaṅghassa passantassa. Migāramātupāsādaṃ pādaṅguṭṭhena kampayīti pubbārāme",
  "atk-s0508a2:6102_2": "visākhāya mahāupāsikāya kāritaṃ sahassagabbhapaṭimaṇḍitaṃ mahāpāsādaṃ attano pādaṅguṭṭhena",
  "atk-s0508a2:6102_3": "kampesiṃ. Ekasmiñhi samaye pubbārāme yathāvuttapāsāde bhagavati viharante sambahulā",
  "atk-s0508a2:6102_4": "navakatarā bhikkhū uparipāsāde nisinnā satthārampi acintetvā tiracchānakathaṃ kathetumāraddhā,",
  "atk-s0508a2:6102_5": "taṃ sutvā bhagavā te saṃvejetvā attano dhammadesanāya bhājanabhūte kātukāmo āyasmantaṃ",
  "atk-s0508a2:6102_6": "mahāmoggallānattheraṃ āmantesi – “passasi tvaṃ, moggallāna, nave bhikkhū tiracchānakathamanuyutte”ti.",
  "atk-s0508a2:6102_7": "Taṃ sutvā thero satthu ajjhāsayaṃ ñatvā abhiññāpādakaṃ āpokasiṇārammaṇaṃ catutthajjhānaṃ",
  "atk-s0508a2:6102_8": "samāpajjitvā vuṭṭhāya “pāsādassa patiṭṭhitokāsaṃ udakaṃ hotū”ti adhiṭṭhāya pāsādamatthake",
  "atk-s0508a2:6102_9": "thūpikaṃ pādaṅguṭṭhena pahari, pāsādo onamitvā ekena passena aṭṭhāsi. Punapi pahari,",
  "atk-s0508a2:6102_10": "aparena passena aṭṭhāsi. Te bhikkhū bhītā saṃviggā pāsādassa patanabhayena tato nikkhamitvā",
  "atk-s0508a2:6102_11": "bhagavato samīpe aṭṭhaṃsu. Satthā tesaṃ ajjhāsayaṃ oloketvā dhammaṃ deseti. Taṃ sutvā",
  "atk-s0508a2:6102_12": "tesu keci sotāpattiphale patiṭṭhahiṃsu, keci sakadāgāmiphale, keci anāgāmiphale,",
  "atk-s0508a2:6102_13": "keci arahattaphale patiṭṭhahiṃsu. Svāyamattho pāsādakampanasuttena dīpetabbo.",
  "atk-s0508a2:6103_0": "Vejayantapāsādanti so vejayantapāsādo tāvatiṃsabhavane yojanasahassubbedho anekasahassaniyyūhakūṭāgārapaṭimaṇḍito",
  "atk-s0508a2:6103_1": "devāsurasaṅgāme asure jinitvā sakke devānaminde nagaramajjhe ṭhite uṭṭhito vijayantena",
  "atk-s0508a2:6103_2": "nibbattattā “vejayanto”ti laddhanāmo pāsādo, taṃ sandhāyāha “vejayantapāsāda”nti.",
  "atk-s0508a2:6103_3": "Tampi hi ayaṃ thero pādaṅguṭṭhena kampesi. Ekasmiñhi samaye bhagavantaṃ pubbārāme",
  "atk-s0508a2:6103_4": "viharantaṃ sakko devarājā upasaṅkamitvā taṇhāsaṅkhayavimuttiṃ pucchi. Tassa bhagavā",
  "atk-s0508a2:6103_5": "vissajjeti. So taṃ sutvā attamano pamudito abhivādetvā padakkhiṇaṃ katvā attano devalokameva",
  "atk-s0508a2:6103_6": "gato. Athāyasmā mahāmoggallāno evaṃ cintesi – “ayaṃ sakko bhagavantaṃ upasaṅkamitvā",
  "atk-s0508a2:6103_7": "evarūpaṃ gambhīraṃ nibbānapaṭisaṃyuttaṃ pañhaṃ pucchi, bhagavatā ca pañho vissajjito,",
  "atk-s0508a2:6103_8": "kinnu kho jānitvā gato, udāhu ajānitvā? Yaṃnūnāhaṃ devalokaṃ gantvā tamatthaṃ jāneyya”nti.",
  "atk-s0508a2:6103_9": "So tāvadeva tāvatiṃsabhavanaṃ gantvā sakkaṃ devānamindaṃ tamatthaṃ pucchi. Sakko",
  "atk-s0508a2:6103_10": "dibbasampattiyā pamatto hutvā vikkhepaṃ akāsi. Thero tassa saṃvegajananatthaṃ vejayantapāsādaṃ",
  "atk-s0508a2:6103_11": "pādaṅguṭṭhena kampesi. Tena vuttaṃ –",
  "atk-s0508a2:6104": "“Yo vejayantapāsādaṃ, pādaṅguṭṭhena kampayi;",
  "atk-s0508a2:6105": "Iddhibalenupatthaddho, saṃvejesi ca devatā”ti.",
  "atk-s0508a2:6106": "Ayaṃ panattho cūḷataṇhāsaṅkhayavimuttisuttena dīpetabbo. Kampitākāro heṭṭhā vuttoyeva.",
  "atk-s0508a2:6107_0": "Sakkaṃ so paripucchatīti yathāvuttameva therassa taṇhāsaṅkhayavimuttipucchaṃ sandhāya",
  "atk-s0508a2:6107_1": "vuttaṃ. Tenāha “api, āvuso, jānāsi, taṇhakkhayavimuttiyo”ti. Tassa sakko viyākāsīti",
  "atk-s0508a2:6107_2": "idaṃ therena pāsādakampane kate saṃviggahadayena pamādaṃ pahāya yoniso manasi karitvā",
  "atk-s0508a2:6107_3": "pañhassa byākatabhāvaṃ sandhāya vuttaṃ. Satthārā desitaniyāmeneva hi so tadā kathesi.",
  "atk-s0508a2:6107_4": "Tenāha “pañhaṃ puṭṭho yathātatha”nti. Tattha sakkaṃ so paripucchatīti sakkaṃ devarājaṃ",
  "atk-s0508a2:6107_5": "so moggallānatthero satthārā desitāya taṇhāsaṅkhayavimuttiyā sammadeva gahitabhāvaṃ",
  "atk-s0508a2:6107_6": "pucchi. Atītatthe hi idaṃ vattamānavacanaṃ. Api, āvuso, jānāsīti, āvuso, api jānāsi,",
  "atk-s0508a2:6107_7": "kiṃ jānāsi? Taṇhakkhayavimuttiyoti yathā taṇhāsaṅkhayavimuttiyo satthārā tuyhaṃ desitā,",
  "atk-s0508a2:6107_8": "tathā kiṃ jānāsīti pucchi. Taṇhakkhayavimuttiyoti vā taṇhāsaṅkhayavimuttisuttassa desanaṃ pucchati.",
  "atk-s0508a2:6108_0": "Brahmānanti mahābrahmānaṃ. Sudhammāyaṃ ṭhito sabhanti sudhammāya sabhāya. Ayaṃ pana",
  "atk-s0508a2:6108_1": "brahmaloke sudhammasabhāva, na tāvatiṃsabhavane, sudhammasabhāvirahito devaloko nāma",
  "atk-s0508a2:6108_2": "natthi. Ajjāpi tyāvuso, sā diṭṭhi, yā te diṭṭhi pure ahūti imaṃ brahmalokaṃ upagantuṃ",
  "atk-s0508a2:6108_3": "samattho natthi koci samaṇo vā brāhmaṇo vā, satthu idhāgamanato pubbe yā tuyhaṃ diṭṭhi",
  "atk-s0508a2:6108_4": "ahosi, kiṃ ajjāpi idānipi sā diṭṭhi na vigatāti? Passasi vītivattantaṃ, brahmaloke",
  "atk-s0508a2:6108_5": "pabhassaranti brahmaloke vītipatantaṃ mahākappinamahākassapādīhi sāvakehi parivāritassa",
  "atk-s0508a2:6108_6": "tejodhātuṃ samāpajjitvā nisinnassa sasāvakassa bhagavato obhāsaṃ passasīti attho.",
  "atk-s0508a2:6108_7": "Ekasmiñhi samaye bhagavā brahmaloke sudhammāya sabhāya sannipatitvā sannisinnassa",
  "atk-s0508a2:6108_8": "– “atthi nu kho koci samaṇo vā brāhmaṇo vā evaṃmahiddhiko, yo idha āgantuṃ sakkuṇeyyā”ti",
  "atk-s0508a2:6108_9": "cintentassa brahmuno cittamaññāya tattha gantvā brahmuno matthake ākāse nisinno tejodhātuṃ",
  "atk-s0508a2:6108_10": "samāpajjitvā obhāsaṃ muñcanto mahāmoggallānādīnaṃ āgamanaṃ cintesi. Saha cintanena",
  "atk-s0508a2:6108_11": "tepi tattha gantvā satthāraṃ vanditvā satthu ajjhāsayaṃ ñatvā tejodhātuṃ samāpajjitvā",
  "atk-s0508a2:6108_12": "paccekadisāsu nisīditvā obhāsaṃ vissajjitvā sakalabrahmaloko ekobhāso ahosi. Satthā",
  "atk-s0508a2:6108_13": "brahmuno kallacittataṃ ñatvā catusaccapakāsanaṃ dhammaṃ desesi. Desanāpariyosāne",
  "atk-s0508a2:6108_14": "anekāni brahmasahassāni maggaphalesu patiṭṭhahiṃsu, taṃ sandhāya codento “ajjāpi",
  "atk-s0508a2:6108_15": "tyāvuso, sā diṭṭhī”ti gāthamāha. Ayaṃ panattho bakabrahmasuttena dīpetabbo. Vuttañhetaṃ –",
  "atk-s0508a2:6109_0": "“Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena",
  "atk-s0508a2:6109_1": "kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti",
  "atk-s0508a2:6109_2": "– ‘natthi so samaṇo vā brāhmaṇo vā, yo idha āgaccheyyā’ti. Atha kho bhagavā tassa",
  "atk-s0508a2:6109_3": "brahmuno cetasā cetoparivitakkamaññāya seyyathāpi nāma balavā puriso samiñjitaṃ vā",
  "atk-s0508a2:6109_4": "bāhaṃ pasāreyya, pasāritaṃ vā bāhaṃ samiñjeyya, evameva jetavane antarahito tasmiṃ",
  "atk-s0508a2:6109_5": "brahmaloke pāturahosi. Atha kho bhagavā tassa brahmuno upari vehāsaṃ pallaṅkena nisīdi",
  "atk-s0508a2:6109_6": "tejodhātuṃ samāpajjitvā.",
  "atk-s0508a2:6110_0": "“Atha kho āyasmato mahāmoggallānassa etadahosi – ‘kahaṃ nu kho bhagavā etarahi viharatī’ti?",
  "atk-s0508a2:6110_1": "Addasā kho āyasmā mahāmoggallāno bhagavantaṃ dibbena cakkhunā visuddhena atikkantamānusakena",
  "atk-s0508a2:6110_2": "tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi",
  "atk-s0508a2:6110_3": "nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya,",
  "atk-s0508a2:6110_4": "evameva jetavane antarahito tasmiṃ brahmaloke pāturahosi. Atha kho āyasmā mahāmoggallāno",
  "atk-s0508a2:6110_5": "puratthimaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ",
  "atk-s0508a2:6110_6": "samāpajjitvā nīcataraṃ bhagavato.",
  "atk-s0508a2:6111_0": "“Atha kho āyasmato mahākassapassa etadahosi – ‘kahaṃ nu kho bhagavā etarahi viharatī’ti?",
  "atk-s0508a2:6111_1": "Addasā kho āyasmā mahākassapo bhagavantaṃ dibbena cakkhunā visuddhena atikkantamānusakena",
  "atk-s0508a2:6111_2": "tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi",
  "atk-s0508a2:6111_3": "nāma balavā puriso…pe… evameva jetavane antarahito tasmiṃ brahmaloke pāturahosi.",
  "atk-s0508a2:6111_4": "Atha kho āyasmā mahākassapo dakkhiṇaṃ disaṃ nissāya tassa brahmuno uparivehāsaṃ pallaṅkena",
  "atk-s0508a2:6111_5": "nisīdi tejodhātuṃ samāpajjitvā nīcataraṃ bhagavato.",
  "atk-s0508a2:6112_0": "“Atha kho āyasmato mahākappinassa etadahosi – ‘kahaṃ nu kho bhagavā etarahi viharatī’ti?",
  "atk-s0508a2:6112_1": "Addasā kho āyasmā mahākappino bhagavantaṃ dibbena cakkhunā visuddhena atikkantamānusakena",
  "atk-s0508a2:6112_2": "tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi",
  "atk-s0508a2:6112_3": "nāma balavā puriso…pe… evameva jetavane antarahito tasmiṃ brahmaloke pāturahosi.",
  "atk-s0508a2:6112_4": "Atha kho āyasmā mahākappino pacchimaṃ disaṃ nissāya tassa brahmuno. Uparivehāsaṃ",
  "atk-s0508a2:6112_5": "pallaṅkena nisīdi tejodhātuṃ samāpajjitvā nīcataraṃ bhagavato.",
  "atk-s0508a2:6113_0": "“Atha kho āyasmato anuruddhassa etadahosi – ‘kahaṃ nu kho bhagavā etarahi viharatī’ti?",
  "atk-s0508a2:6113_1": "Addasā kho āyasmā anuruddho bhagavantaṃ dibbena cakkhunā visuddhena atikkantamānusakena",
  "atk-s0508a2:6113_2": "tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi",
  "atk-s0508a2:6113_3": "nāma balavā puriso…pe… evameva jetavane antarahito tasmiṃ brahmaloke pāturahosi.",
  "atk-s0508a2:6113_4": "Atha kho āyasmā anuruddho uttaraṃ disaṃ nissāya tassa brahmuno uparivehāsaṃ pallaṅkena",
  "atk-s0508a2:6113_5": "nisīdi tejodhātuṃ samāpajjitvā nīcataraṃ bhagavato. Atha kho āyasmā mahāmoggallāno",
  "atk-s0508a2:6113_6": "taṃ brahmānaṃ gāthāya ajjhabhāsi –",
  "atk-s0508a2:6114": "“Ajjāpi te āvuso sā diṭṭhi, yā te diṭṭhi pure ahu;",
  "atk-s0508a2:6115": "Passasi vītivattantaṃ, brahmaloke pabhassaranti.",
  "atk-s0508a2:6116": "“Na me mārisa sā diṭṭhi, yā me diṭṭhi pure ahu;",
  "atk-s0508a2:6117": "Passāmi vītivattantaṃ, brahmaloke pabhassaraṃ;",
  "atk-s0508a2:6118": "Svāhaṃ ajja kathaṃ vajjaṃ, ahaṃ niccomhi sassato”ti.",
  "atk-s0508a2:6119_0": "“Atha kho bhagavā taṃ brahmānaṃ saṃvejetvā seyyathāpi nāma balavā puriso…pe… evameva",
  "atk-s0508a2:6119_1": "tasmiṃ brahmaloke antarahito jetavane pāturahosi. Atha kho so brahmā aññataraṃ brahmapārisajjaṃ",
  "atk-s0508a2:6119_2": "āmantesi – ‘ehi tvaṃ, mārisa, yenāyasmā mahāmoggallāno tenupasaṅkama, upasaṅkamitvā",
  "atk-s0508a2:6119_3": "āyasmantaṃ mahāmoggallānaṃ evaṃ vadehi ‘atthi nu kho mārisa moggallāna, aññepi tassa",
  "atk-s0508a2:6119_4": "bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno, kassapo,",
  "atk-s0508a2:6119_5": "kappino, anuruddho”’ti. “Evaṃ, mārisā”ti kho so brahmapārisajjo tassa brahmuno paṭissutvā",
  "atk-s0508a2:6119_6": "yenāyasmā mahāmoggallāno tenupasaṅkami, upasaṅkamitvā āyasmantaṃ mahāmoggallānaṃ",
  "atk-s0508a2:6119_7": "etadavoca – “atthi nu kho, mārisa moggallāna, aññepi tassa bhagavato sāvakā evaṃmahiddhikā",
  "atk-s0508a2:6119_8": "evaṃmahānubhāvā seyyathāpi bhavaṃ moggallāno, kassapo, kappino, anuruddho”ti. Atha",
  "atk-s0508a2:6119_9": "kho āyasmā mahāmoggallāno taṃ brahmapārisajjaṃ gāthāya ajjhabhāsi –",
  "atk-s0508a2:6120": "“Tevijjā iddhipattā ca, cetopariyāyakovidā;",
  "atk-s0508a2:6121": "Khīṇāsavā arahanto, bahū buddhassa sāvakā”ti.",
  "atk-s0508a2:6122_0": "“Atha kho so brahmapārisajjo āyasmato mahāmoggallānassa bhāsitaṃ abhinanditvā anumoditvā",
  "atk-s0508a2:6122_1": "yena so brahmā tenupasaṅkami, upasaṅkamitvā taṃ brahmānaṃ etadavoca – āyasmā, mārisa",
  "atk-s0508a2:6122_2": "mahāmoggallāno evamāha –",
  "atk-s0508a2:6123": "“Tevijjā iddhipattā ca, cetopariyāyakovidā;",
  "atk-s0508a2:6124": "Khīṇāsavā arahanto, bahū buddhassa sāvakā”ti.",
  "atk-s0508a2:6125": "“Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandī”ti.",
  "atk-s0508a2:6126": "Idaṃ sandhāya vuttaṃ “ayaṃ panattho bakabrahmasuttena dīpetabbo”ti.",
  "atk-s0508a2:6127_0": "Mahāneruno kūṭanti kūṭasīsena sakalameva sinerupabbatarājaṃ vadati. Vimokkhena aphassayīti",
  "atk-s0508a2:6127_1": "jhānavimokkhanissayena abhiññāṇena phassayīti adhippāyo. Vananti jambudīpaṃ. So hi",
  "atk-s0508a2:6127_2": "vanabahulatāya “vana”nti vutto. Tenāha “jambusaṇḍassa issaro”ti. Pubbavidehānanti",
  "atk-s0508a2:6127_3": "pubbavidehaṭṭhānaṃ, pubbavidehanti attho. Ye ca bhūmisayā narāti bhūmisayā narā nāma",
  "atk-s0508a2:6127_4": "aparagoyānakā ca uttarakurukā ca manussā. Te hi gehābhāvato “bhūmisayā”ti vuttā.",
  "atk-s0508a2:6127_5": "Tepi sabbe aphassayīti sambandho. Ayaṃ panattho nandopanandadamanena dīpetabbo –",
  "atk-s0508a2:6128_0": "“Ekasmiṃ kira samaye anāthapiṇḍiko gahapati bhagavato dhammadesanaṃ sutvā ‘sve, bhante,",
  "atk-s0508a2:6128_1": "pañcahi bhikkhusatehi saddhiṃ mayhaṃ gehe bhikkhaṃ gaṇhathā’ti nimantetvā pakkāmi.",
  "atk-s0508a2:6128_2": "Taṃdivasañca bhagavato paccūsasamaye dasasahassilokadhātuṃ olokentassa nandopanando",
  "atk-s0508a2:6128_3": "nāma nāgarājā ñāṇamukhe āpāthaṃ āgacchi. Bhagavā ‘ayaṃ nāgarājā mayhaṃ ñāṇamukhe",
  "atk-s0508a2:6128_4": "āpāthaṃ āgacchati, kiṃ nu kho bhavissatī’ti āvajjento saraṇagamanassa upanissayaṃ",
  "atk-s0508a2:6128_5": "disvā ‘ayaṃ micchādiṭṭhiko tīsu ratanesu appasanno, ko nu kho imaṃ micchādiṭṭhito",
  "atk-s0508a2:6128_6": "vimoceyyā’ti āvajjento mahāmoggallānattheraṃ addasa.",
  "atk-s0508a2:6129_0": "“Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – ‘ānanda,",
  "atk-s0508a2:6129_1": "pañcannaṃ bhikkhusatānaṃ ārocehi tathāgato devacārikaṃ gacchatī’ti. Taṃdivasañca",
  "atk-s0508a2:6129_2": "nandopanandassa āpānabhūmiṃ sajjayiṃsu. So dibbaratanapallaṅke dibbena setacchattena",
  "atk-s0508a2:6129_3": "dhāriyamāno tividhanāṭakehi ceva nāgaparisāya ca parivuto dibbabhājanesu upaṭṭhāpitaṃ",
  "atk-s0508a2:6129_4": "annapānavidhiṃ olokayamāno nisinno hoti. Atha kho bhagavā yathā nāgarājā passati,",
  "atk-s0508a2:6129_5": "tathā katvā tassa vimānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.",
  "atk-s0508a2:6130_0": "“Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ",
  "atk-s0508a2:6130_1": "uppannaṃ hoti – ‘ime hi nāma muṇḍakā samaṇakā amhākaṃ uparibhavanena devānaṃ tāvatiṃsānaṃ",
  "atk-s0508a2:6130_2": "bhavanaṃ pavisantipi nikkhamantipi, na idāni ito paṭṭhāya imesaṃ amhākaṃ matthake",
  "atk-s0508a2:6130_3": "pādapaṃsuṃ okirantānaṃ gantuṃ dassāmī’ti uṭṭhāya sinerupādaṃ gantvā taṃ attabhāvaṃ",
  "atk-s0508a2:6130_4": "vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ",
  "atk-s0508a2:6130_5": "avakujjena phaṇena paṭiggahetvā adassanaṃ gamesi.",
  "atk-s0508a2:6131_0": "“Atha kho āyasmā raṭṭhapālo bhagavantaṃ etadavoca – ‘pubbe, bhante, imasmiṃ padese",
  "atk-s0508a2:6131_1": "ṭhito sineruṃ passāmi, sineruparibhaṇḍaṃ passāmi, tāvatiṃsaṃ passāmi, vejayantaṃ",
  "atk-s0508a2:6131_2": "passāmi, vejayantassa pāsādassa upari dhajaṃ passāmi. Ko nu kho, bhante, hetu ko",
  "atk-s0508a2:6131_3": "paccayo, yaṃ etarahi neva sineruṃ passāmi…pe… na vejayantassa pāsādassa upari dhajaṃ",
  "atk-s0508a2:6131_4": "passāmī’ti? Ayaṃ, raṭṭhapāla, nandopanando nāma nāgarājā tumhākaṃ kupito sineruṃ",
  "atk-s0508a2:6131_5": "sattakkhattuṃ bhogehi parikkhipitvā upari phaṇena paṭicchādetvā andhakāraṃ katvā",
  "atk-s0508a2:6131_6": "ṭhitoti. ‘Damemi naṃ, bhante’ti. Na bhagavā naṃ anujāni. Atha kho āyasmā bhaddiyo",
  "atk-s0508a2:6131_7": "āyasmā rāhuloti anukkamena sabbepi bhikkhū uṭṭhahiṃsu. Na bhagavā anujāni.",
  "atk-s0508a2:6132_0": "“Avasāne mahāmoggallānatthero ‘ahaṃ, bhante, damemi na’nti āha. ‘Damehi, moggallānā’ti",
  "atk-s0508a2:6132_1": "bhagavā anujāni. Thero attabhāvaṃ vijahitvā mahantaṃ nāgarājavaṇṇaṃ abhinimminitvā",
  "atk-s0508a2:6132_2": "nandopanandaṃ cuddasakkhattuṃ bhogehi parikkhipitvā tassa phaṇassa matthake attano",
  "atk-s0508a2:6132_3": "phaṇaṃ ṭhapetvā sinerunā saddhiṃ abhinippīḷesi. Nāgarājā dhūmāyi. Thero ‘na tuyhaṃyeva",
  "atk-s0508a2:6132_4": "sarīre dhūmo atthi, mayhampi atthī’ti dhūmāyi. Nāgarājassa dhūmo theraṃ na bādhati.",
  "atk-s0508a2:6132_5": "Therassa pana dhūmo nāgarājaṃ bādhati. Tato nāgarājā pajjali. Theropi ‘na tuyhaṃyeva",
  "atk-s0508a2:6132_6": "sarīre aggi atthi, mayhampi atthī’ti pajjali. Nāgarājassa tejo theraṃ na bādhati,",
  "atk-s0508a2:6132_7": "therassa pana tejo nāgarājaṃ bādhati. Nāgarājā ‘ayaṃ maṃ sinerunā abhinippīḷetvā",
  "atk-s0508a2:6132_8": "dhūmāyati ceva pajjalati cā’ti cintetvā, ‘bho, tuvaṃ kosī’ti paṭipucchi. Ahaṃ kho,",
  "atk-s0508a2:6132_9": "nanda, moggallānoti. Bhante, attano bhikkhubhāvena tiṭṭhāhī”ti.",
  "atk-s0508a2:6133_0": "“Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena",
  "atk-s0508a2:6133_1": "nikkhami, vāmakaṇṇasotena pavisitvā dakkhiṇakaṇṇasotena nikkhami. Tathā dakkhiṇanāsasotena",
  "atk-s0508a2:6133_2": "pavisitvā vāmanāsasotena nikkhami, vāmanāsasotena pavisitvā dakkhiṇanāsasotena nikkhami.",
  "atk-s0508a2:6133_3": "Tato nāgarājā mukhaṃ vivari. Thero mukhena pavisitvā antokucchiyaṃ pācīnena ca pacchimena",
  "atk-s0508a2:6133_4": "ca caṅkamati. Bhagavā ‘moggallāna, manasi karohi mahiddhiko nāgo’ti āha. Thero ‘mayhaṃ",
  "atk-s0508a2:6133_5": "kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā paricitā",
  "atk-s0508a2:6133_6": "susamāraddhā, tiṭṭhatu, bhante, nandopanando, ahaṃ nandopanandasadisānaṃ nāgarājānaṃ",
  "atk-s0508a2:6133_7": "satampi sahassampi satasahassampi dameyya’nti āha.",
  "atk-s0508a2:6134_0": "“Nāgarājā cintesi – ‘pavisanto tāva me na diṭṭho, nikkhamanakāle dāni naṃ dāṭhāntare",
  "atk-s0508a2:6134_1": "pakkhipitvā saṅkhādissāmī’ti cintetvā ‘nikkhamatha, bhante, mā maṃ antokucchiyaṃ",
  "atk-s0508a2:6134_2": "aparāparaṃ caṅkamanto bādhayitthā’ti āha. Thero nikkhamitvā bahi aṭṭhāsi. Nāgarājā",
  "atk-s0508a2:6134_3": "‘ayaṃ so’ti disvā nāsavātaṃ vissajji. Thero catutthajjhānaṃ samāpajji, lomakūpampissa",
  "atk-s0508a2:6134_4": "vāto cāletuṃ nāsakkhi. ‘Avasesā bhikkhū kira ādito paṭṭhāya sabbapāṭihāriyāni kātuṃ",
  "atk-s0508a2:6134_5": "sakkuṇeyyuṃ, imaṃ pana ṭhānaṃ patvā evaṃ khippanisantino hutvā samāpajjituṃ nāsakkhissantī’ti",
  "atk-s0508a2:6134_6": "nesaṃ bhagavā nāgarājadamanaṃ nānujāni.",
  "atk-s0508a2:6135_0": "“Nāgarājā ‘ahaṃ imassa samaṇassa nāsavātena lomakūpampi cāletuṃ nāsakkhiṃ, mahiddhiko",
  "atk-s0508a2:6135_1": "so samaṇo’ti cintesi. Thero attabhāvaṃ vijahitvā supaṇṇarūpaṃ nimminitvā supaṇṇavātaṃ",
  "atk-s0508a2:6135_2": "dassento nāgarājānaṃ anubandhi, nāgarājā taṃ attabhāvaṃ vijahitvā māṇavakavaṇṇaṃ",
  "atk-s0508a2:6135_3": "abhinimminitvā, ‘bhante, tumhākaṃ saraṇaṃ gacchāmī’ti vadanto therassa pāde vandi.",
  "atk-s0508a2:6135_4": "Thero ‘satthā, nando āgato, ehi tvaṃ, gamissāmā’ti nāgarājānaṃ dametvā nibbisaṃ katvā,",
  "atk-s0508a2:6135_5": "gahetvā bhagavato santikaṃ agamāsi. Nāgarājā bhagavantaṃ vanditvā ‘bhante, tumhākaṃ",
  "atk-s0508a2:6135_6": "saraṇaṃ gacchāmī’ti āha. Bhagavā ‘sukhī hohi, nāgarājā’ti vatvā bhikkhusaṅghaparivuto",
  "atk-s0508a2:6135_7": "anāthapiṇḍikassa nivesanaṃ agamāsi.",
  "atk-s0508a2:6136_0": "“Anāthapiṇḍiko ‘kiṃ, bhante, atidivā āgatatthā’ti āha. Moggallānassa ca nandopanandassa",
  "atk-s0508a2:6136_1": "ca saṅgāmo ahosīti. Kassa pana, bhante, jayo, kassa parājayoti? Moggallānassa jayo,",
  "atk-s0508a2:6136_2": "nandassa parājayoti. Anāthapiṇḍiko ‘adhivāsetu me, bhante, bhagavā sattāhaṃ ekapaṭipāṭiyā",
  "atk-s0508a2:6136_3": "bhattaṃ, sattāhaṃ therassa sakkāraṃ karissāmī’ti vatvā sattāhaṃ buddhappamukhānaṃ",
  "atk-s0508a2:6136_4": "pañcannaṃ bhikkhusatānaṃ mahāsakkāraṃ akāsi. Tena vuttaṃ – ‘nandopanandadamanena dīpetabbo”’ti.",
  "atk-s0508a2:6137": "Yo etamabhijānātīti etaṃ yathāvuttaṃ vimokkhaṃ phusanakaraṇavasena jānāti.",
  "atk-s0508a2:6138_0": "Na ve aggi cetayati, ahaṃ bālaṃ ḍahāmīti evaṃ na aggi abhisaṃceteti, nāpi ḍahanāya",
  "atk-s0508a2:6138_1": "payogaṃ parakkamaṃ karoti, bālo eva pana “ayaṃ mandāgatī”ti anijalantaṃ viya jalitaṃ",
  "atk-s0508a2:6138_2": "aggiṃ āsajja naṃ paḍayhati, evameva, māra, na mayaṃ ḍahitukāmā, bādhetukāmā, tvaññeva",
  "atk-s0508a2:6138_3": "pana tathā āgamanādiatthena tathāgataṃ aggikhandhasadisaṃ ariyasāvakaṃ āsajja attānaṃ",
  "atk-s0508a2:6138_4": "ḍahissasi, ḍahadukkhato na muñcissasi.",
  "atk-s0508a2:6139": "Apuññaṃ pasavīti apuññaṃ paṭilabhati. Na me pāpaṃ vipaccatīti mama pāpaṃ na vipaccati, kiṃ nu, māra, evaṃ maññasi nayidamatthi.",
  "atk-s0508a2:6140_0": "Karoto te cīyate pāpanti ekaṃsena karontassa te pāpaṃ cirarattāya cirakālaṃ anatthāya",
  "atk-s0508a2:6140_1": "dukkhāya upacīyati. Māra, nibbinda buddhamhāti catusaccabuddhato buddhasāvakato nibbinda",
  "atk-s0508a2:6140_2": "nibbijja parato kammaṃ. Āsaṃ mākāsi bhikkhusūti “bhikkhū virodhemi vihesemī”ti etaṃ āsaṃ mākāsi.",
  "atk-s0508a2:6141_0": "Itīti evaṃ. Māraṃ atajjesīti, “māra, nibbinda…pe… bhikkhusū”ti āyasmā mahāmoggallāno.",
  "atk-s0508a2:6141_1": "Bhesakaḷāvaneti evaṃnāmake araññe. Tatoti tajjanahetu. So dummano yakkhoti so māro",
  "atk-s0508a2:6141_2": "domanassiko hutvā tattheva tasmiṃyeva ṭhāne antaradhāyi, adassanaṃ agamāsi. Ayañca",
  "atk-s0508a2:6141_3": "gāthā dhammasaṅgāyanakāle ṭhapitā. Yaṃ panettha antarantarā atthato na vibhattaṃ,",
  "atk-s0508a2:6141_4": "taṃ heṭṭhā vuttanayattā uttānameva.",
  "atk-s0508a2:6142_0": "Evamayaṃ mahāthero māraṃ tajjetvā devacārikānarakacārikādivasena aññehi sāvakehi",
  "atk-s0508a2:6142_1": "asādhāraṇaṃ sattūpakāraṃ katvā āyupariyosāne parinibbāyi. Parinibbāyanto ca anomadassissa",
  "atk-s0508a2:6142_2": "bhagavato pādamūle paṇidhānaṃ katvā tato paṭṭhāya tattha tattha bhave uḷārāni puññāni",
  "atk-s0508a2:6142_3": "katvā sāvakapāramiyā matthake ṭhitopi antarā katassa pāpakammassa vasena uṭṭhitāya",
  "atk-s0508a2:6142_4": "kammapilotikāya titthiyehi uyyojitehi corehi bādhito anappakaṃ sarīrakhedaṃ katvā",
  "atk-s0508a2:6142_5": "parinibbāyi. Tena vuttaṃ apadāne –",
  "atk-s0508a2:6143": "“Anomadassī bhagavā, lokajeṭṭho narāsabho;",
  "atk-s0508a2:6144": "Vihāsi himavantamhi, devasaṅghapurakkhato.",
  "atk-s0508a2:6145": "“Bhagavā tato otaritvā, vicari cārikaṃ jino;",
  "atk-s0508a2:6146": "Sattakāyaṃ anuggaṇhanto, bārāṇasiṃ upāgami.",
  "atk-s0508a2:6147": "“Khīṇāsavasahassehi, parivuto lokanāyako;",
  "atk-s0508a2:6148": "Obhāsento disā sabbā, virocittha mahāmuni.",
  "atk-s0508a2:6149": "“Tadāhaṃ gahapati hutvā, saradena mahiddhinā;",
  "atk-s0508a2:6150": "Uyyojito sahāyena, satthāraṃ upasaṅkamiṃ.",
  "atk-s0508a2:6151": "“Upasaṅkamitvāna sambuddhaṃ, nimantetvā tathāgataṃ;",
  "atk-s0508a2:6152": "Attano bhavanaṃ nesi, mānayanto mahāmuniṃ.",
  "atk-s0508a2:6153": "“Upaṭṭhitaṃ mahāvīraṃ, devadevaṃ narāsabhaṃ;",
  "atk-s0508a2:6154": "Sabhikkhusaṅghaṃ tappemi, annapānenahaṃ tadā.",
  "atk-s0508a2:6155": "“Anumodi mahāvīro, sayambhū aggapuggalo;",
  "atk-s0508a2:6156": "Bhikkhusaṅghe nisīditvā, imā gāthā abhāsatha.",
  "atk-s0508a2:6157": "“Yaṃ so saṅghamapūjesi, buddhañca lokanāyakaṃ;",
  "atk-s0508a2:6158": "Tena cittappasādena, devalokaṃ gamissati.",
  "atk-s0508a2:6159": "“Sattasattatikkhattuñca, devarajjaṃ karissati;",
  "atk-s0508a2:6160": "Pathabyā rajjaṃ aṭṭhasataṃ, vasudhaṃ āvasissati.",
  "atk-s0508a2:6161": "“Pañcapaññāsakkhattuñca, cakkavattī bhavissati;",
  "atk-s0508a2:6162": "Bhogā asaṅkhiyā tassa, uppajjissanti tāvade.",
  "atk-s0508a2:6163": "“Aparimeyye ito kappe, okkākakulasambhavo;",
  "atk-s0508a2:6164": "Gotamo nāma gottena, satthā loke bhavissati.",
  "atk-s0508a2:6165": "“Nirayā so cavitvāna, manussattaṃ gamissati;",
  "atk-s0508a2:6166": "Kolito nāma nāmena, brahmabandhu bhavissati.",
  "atk-s0508a2:6167": "“So pacchā pabbajitvāna, kusalamūlena codito;",
  "atk-s0508a2:6168": "Gotamassa bhagavato, dutiyo hessati sāvako.",
  "atk-s0508a2:6169": "“Āraddhavīriyo pahitatto, iddhiyā pāramiṃ gato;",
  "atk-s0508a2:6170": "Sabbāsave pariññāya, nibbāyissatināsavo.",
  "atk-s0508a2:6171": "“Pāpamittopanissāya, kāmarāgavasaṃ gato;",
  "atk-s0508a2:6172": "Mātaraṃ pitarañcāpi, ghātayiṃ duṭṭhamānaso.",
  "atk-s0508a2:6173": "“Yaṃ yaṃ yonupapajjāmi, nirayaṃ atha mānusaṃ;",
  "atk-s0508a2:6174": "Pāpakammasamaṅgitā, bhinnasīso marāmahaṃ.",
  "atk-s0508a2:6175": "“Idaṃ pacchimakaṃ mayhaṃ, carimo vattate bhavo;",
  "atk-s0508a2:6176": "Idhāpi ediso mayhaṃ, maraṇakāle bhavissati.",
  "atk-s0508a2:6177": "“Pavivekamanuyutto, samādhibhāvanārato;",
  "atk-s0508a2:6178": "Sabbāsave pariññāya, viharāmi anāsavo.",
  "atk-s0508a2:6179": "“Dharaṇimpi sugambhīraṃ, bahalaṃ duppadhaṃsiyaṃ;",
  "atk-s0508a2:6180": "Vāmaṅguṭṭhena khobheyyaṃ, iddhiyā pāramiṃ gato.",
  "atk-s0508a2:6181": "“Asmimānaṃ na passāmi, māno mayhaṃ na vijjati;",
  "atk-s0508a2:6182": "Sāmaṇere upādāya, garucittaṃ karomahaṃ.",
  "atk-s0508a2:6183": "“Aparimeyye ito kappe, yaṃ kammamabhinīhariṃ;",
  "atk-s0508a2:6184": "Tāhaṃ bhūmimanuppatto, pattomhi āsavakkhayaṃ.",
  "atk-s0508a2:6185": "“Paṭisambhidā catasso…pe… kataṃ buddhassa sāsana”nti.",
  "atk-s0508a2:6186": "Mahāmoggallānattheragāthāvaṇṇanā niṭṭhitā.",
  "atk-s0508a2:6187": "Saṭṭhinipātavaṇṇanā niṭṭhitā.",
  "atk-s0508a2:6188": "21. Mahānipāto",
  "atk-s0508a2:6189": "1. Vaṅgīsattheragāthāvaṇṇanā",
  "atk-s0508a2:6190_0": "Sattatinipāte nikkhantaṃ vata maṃ santantiādikā āyasmato vaṅgīsattherassa gāthā.",
  "atk-s0508a2:6190_1": "Kā uppatti? Ayaṃ kira padumuttarabuddhakāle haṃsavatīnagare mahābhogakule nibbatto,",
  "atk-s0508a2:6190_2": "purimanayeneva vihāraṃ gantvā dhammaṃ suṇanto satthāraṃ ekaṃ bhikkhuṃ paṭibhānavantānaṃ",
  "atk-s0508a2:6190_3": "aggaṭṭhāne ṭhapentaṃ disvā satthu adhikārakammaṃ katvā – “ahampi anāgate paṭibhānavantānaṃ",
  "atk-s0508a2:6190_4": "aggo bhaveyya”nti patthanaṃ katvā, satthārā byākato yāvajīvaṃ kusalaṃ katvā devamanussesu",
  "atk-s0508a2:6190_5": "saṃsaranto imasmiṃ buddhuppāde sāvatthiyaṃ brāhmaṇakule nibbattitvā vaṅgīsoti laddhanāmo",
  "atk-s0508a2:6190_6": "tayo bede uggaṇhanto ācariyaṃ ārādhetvā, chavasīsamantaṃ nāma sikkhitvā chavasīsaṃ",
  "atk-s0508a2:6190_7": "nakhena ākoṭetvā “ayaṃ satto asukayoniyaṃ nibbatto”ti jānāti.",
  "atk-s0508a2:6191_0": "Brāhmaṇā “ayaṃ amhākaṃ jīvitamaggo”ti ñatvā vaṅgīsaṃ gahetvā paṭicchannayāne nisīdāpetvā",
  "atk-s0508a2:6191_1": "gāmanigamarājadhāniyo vicaranti. Vaṅgīsopi tivassamatthake matānampi sīsaṃ āharāpetvā",
  "atk-s0508a2:6191_2": "nakhena ākoṭetvā “ayaṃ satto asukayoniyaṃ nibbatto”ti vatvā mahājanassa kaṅkhacchedanatthaṃ",
  "atk-s0508a2:6191_3": "te te jane āvāhetvā attano attano gatiṃ kathāpeti. Tena tasmiṃ mahājano abhippasīdati.",
  "atk-s0508a2:6191_4": "So taṃ nissāya mahājanassa hatthato satampi sahassampi labhatīti. Brāhmaṇā vaṅgīsamādāya",
  "atk-s0508a2:6191_5": "yathāruciṃ vicaritvā puna sāvatthiṃ agamaṃsu. Vaṅgīso satthu guṇe sutvā satthāraṃ",
  "atk-s0508a2:6191_6": "upasaṅkamitukāmo ahosi. Brāhmaṇā “samaṇo gotamo māyāya taṃ āvaṭṭessatī”ti paṭikkhipiṃsu.",
  "atk-s0508a2:6191_7": "Vaṅgīso tesaṃ vacanaṃ anādiyitvā satthu santikaṃ gantvā madhurapaṭisanthāraṃ katvā ekamantaṃ nisīdi.",
  "atk-s0508a2:6192_0": "Taṃ satthā pucchi – “vaṅgīsa, kiñci sippaṃ jānāsī”ti? “Āma, bho gotama, chavasīsamantaṃ",
  "atk-s0508a2:6192_1": "nāma jānāmi. Tena tivassamatthake matānampi sīsaṃ nakhena ākoṭetvā nibbattaṭṭhānaṃ",
  "atk-s0508a2:6192_2": "jānāmī”ti. Satthā tassa ekaṃ niraye nibbattassa sīsaṃ dassesi, ekaṃ manussesu, ekaṃ",
  "atk-s0508a2:6192_3": "devesu, ekaṃ parinibbutassa sīsaṃ dassesi. So paṭhamaṃ sīsaṃ ākoṭetvā, “bho gotama,",
  "atk-s0508a2:6192_4": "ayaṃ satto niraye nibbatto”ti āha. “Sādhu, vaṅgīsa, suṭṭhu tayā diṭṭhaṃ. Ayaṃ satto",
  "atk-s0508a2:6192_5": "kuhiṃ nibbatto”ti pucchi. “Manussaloke”ti. “Ayaṃ kuhi”nti? “Devaloke”ti tiṇṇannampi",
  "atk-s0508a2:6192_6": "nibbattaṭṭhānaṃ kathesi. Parinibbutassa pana sīsaṃ nakhena ākoṭento neva antaṃ na",
  "atk-s0508a2:6192_7": "koṭiṃ passi. Atha naṃ satthā “na sakkosi vaṅgīsā”ti pucchi. “Upaparikkhāmi tāvā”ti",
  "atk-s0508a2:6192_8": "punappunaṃ parivattetvā ākoṭentopi bāhirakamantena khīṇāsavassa gatiṃ kathaṃ jānissati,",
  "atk-s0508a2:6192_9": "athassa matthakato sedo mucci. So lajjitvā tuṇhībhūto aṭṭhāsi. Atha naṃ satthā –",
  "atk-s0508a2:6192_10": "“kilamasi, vaṅgīsā”ti āha. “Āma, bho gotama, imassa uppannaṭṭhānaṃ jānituṃ na sakkomi,",
  "atk-s0508a2:6192_11": "sace tumhe jānātha, kathethā”ti. “Vaṅgīsa, ahaṃ etampi jānāmi, ito uttaritarampi jānāmī”ti vatvā –",
  "atk-s0508a2:6193": "“Cutiṃ yo vedi sattānaṃ, upapattiñca sabbaso;",
  "atk-s0508a2:6194": "Asattaṃ sugataṃ buddhaṃ, tamahaṃ brūmi brāhmaṇaṃ.",
  "atk-s0508a2:6195": "“Yassa gatiṃ na jānanti, devā gandhabbamānusā;",
  "atk-s0508a2:6196": "Khīṇāsavaṃ arahantaṃ, tamahaṃ brūmi brāhmaṇa”nti. –",
  "atk-s0508a2:6197_0": "Imā dve gāthā abhāsi. Vaṅgīso “tena hi, bho gotama, taṃ vijjaṃ me dethā”ti apacitiṃ",
  "atk-s0508a2:6197_1": "dassetvā satthu santike nisīdi. Satthā “amhehi samānaliṅgassa demā”ti āha. Vaṅgīso",
  "atk-s0508a2:6197_2": "“yaṃkiñci katvā mayā imaṃ mantaṃ gahetuṃ vaṭṭatī”ti brāhmaṇe āha – “tumhe mayi pabbajante",
  "atk-s0508a2:6197_3": "mā cintayittha, ahaṃ mantaṃ uggaṇhitvā sakalajambudīpe jeṭṭhako bhavissāmi, tumhākampi",
  "atk-s0508a2:6197_4": "tena bhaddakameva bhavissatī”ti mantatthāya satthusantikaṃ upasaṅkamitvā pabbajjaṃ",
  "atk-s0508a2:6197_5": "yāci. Tadā ca thero nigrodhakappo bhagavato santike ṭhito hoti, taṃ bhagavā āṇāpesi",
  "atk-s0508a2:6197_6": "– “nigrodhakappa, imaṃ pabbājehī”ti. So satthu āṇāya taṃ pabbājesi. Athassa satthā",
  "atk-s0508a2:6197_7": "“mantaparivāraṃ tāva uggaṇhāhī”ti dvattiṃsākārakammaṭṭhānaṃ vipassanākammaṭṭhānañca",
  "atk-s0508a2:6197_8": "ācikkhi. So dvattiṃsākāraṃ sajjhāyantova vipassanaṃ paṭṭhapesi. Brāhmaṇā vaṅgīsaṃ",
  "atk-s0508a2:6197_9": "upasaṅkamitvā “kiṃ, bho vaṅgīsa, samaṇasma gotamassa santike sippaṃ sikkhita”nti",
  "atk-s0508a2:6197_10": "pucchiṃsu. “Kiṃ sippasikkhanena, gacchatha tumhe, na mayhaṃ tumhehi kattabbakicca”nti.",
  "atk-s0508a2:6197_11": "Brāhmaṇā “tvampi dāni samaṇassa gotamassa vasaṃ āpanno, māyāya āvaṭṭito, kiṃ mayaṃ",
  "atk-s0508a2:6197_12": "tava santike karissāmā”ti āgatamaggeneva pakkamiṃsu. Vaṅgīsatthero vipassanaṃ vaḍḍhetvā",
  "atk-s0508a2:6197_13": "arahattaṃ sacchākāsi. Tena vuttaṃ apadāne –",
  "atk-s0508a2:6198": "“Padumuttaro nāma jino, sabbadhammesu cakkhumā;",
  "atk-s0508a2:6199": "Ito satasahassamhi, kappe uppajji nāyako.",
  "atk-s0508a2:6200": "“Yathāpi sāgare ūmi, gagane viya tārakā;",
  "atk-s0508a2:6201": "Evaṃ pāvacanaṃ tassa, arahantehi cittitaṃ.",
  "atk-s0508a2:6202": "“Sadevāsuranāgehi, manujehi purakkhato;",
  "atk-s0508a2:6203": "Samaṇabrāhmaṇākiṇṇe, janamajjhe jinuttamo.",
  "atk-s0508a2:6204": "“Pabhāhi anurañjanto, loke lokantagū jino;",
  "atk-s0508a2:6205": "Vacanena vibodhento, veneyyapadumāni so.",
  "atk-s0508a2:6206": "“Vesārajjehi sampanno, catūhi purisuttamo;",
  "atk-s0508a2:6207": "Pahīnabhayasārajjo, khemappatto visārado.",
  "atk-s0508a2:6208": "“Āsabhaṃ pavaraṃ ṭhānaṃ, buddhabhūmiñca kevalaṃ;",
  "atk-s0508a2:6209": "Paṭijānāti lokaggo, natthi sañcodako kvaci.",
  "atk-s0508a2:6210": "“Sīhanādamasambhītaṃ, nadato tassa tādino;",
  "atk-s0508a2:6211": "Devā naro vā brahmā vā, paṭivattā na vijjati.",
  "atk-s0508a2:6212": "“Desento pavaraṃ dhammaṃ, santārento sadevakaṃ;",
  "atk-s0508a2:6213": "Dhammacakkaṃ pavatteti, parisāsu visārado.",
  "atk-s0508a2:6214": "“Paṭibhānavataṃ aggaṃ, sāvakaṃ sādhusammataṃ;",
  "atk-s0508a2:6215": "Guṇaṃ bahuṃ pakittetvā, etadagge ṭhapesi taṃ.",
  "atk-s0508a2:6216": "“Tadāhaṃ haṃsavatiyaṃ, brāhmaṇo sādhusammato;",
  "atk-s0508a2:6217": "Sabbavedavidū jāto, vāgīso vādisūdano.",
  "atk-s0508a2:6218": "“Upecca taṃ mahāvīraṃ, sutvāhaṃ dhammadesanaṃ;",
  "atk-s0508a2:6219": "Pītivaraṃ paṭilabhiṃ, sāvakassa guṇe rato.",
  "atk-s0508a2:6220": "“Nimantetvāva sugataṃ, sasaṅghaṃ lokanandanaṃ;",
  "atk-s0508a2:6221": "Sattāhaṃ bhojayitvāhaṃ, dussehacchādayiṃ tadā.",
  "atk-s0508a2:6222": "“Nipacca sirasā pāde, katokāso katañjalī;",
  "atk-s0508a2:6223": "Ekamantaṃ ṭhito haṭṭho, santhaviṃ jinamuttamaṃ.",
  "atk-s0508a2:6224": "“Namo te vādimaddana, namo te isisattama;",
  "atk-s0508a2:6225": "Namo te sabbalokagga, namo te abhayaṃ kara.",
  "atk-s0508a2:6226": "“Namo te māramathana, namo te diṭṭhisūdana;",
  "atk-s0508a2:6227": "Namo te santisukhada, namo te saraṇaṃ kara.",
  "atk-s0508a2:6228": "“Anāthānaṃ bhavaṃ nātho, bhītānaṃ abhayappado;",
  "atk-s0508a2:6229": "Vissāmabhūmi santānaṃ, saraṇaṃ saraṇesinaṃ.",
  "atk-s0508a2:6230": "“Evamādīhi sambuddhaṃ, santhavitvā mahāguṇaṃ;",
  "atk-s0508a2:6231": "Avocaṃ vādisūdassa, gatiṃ pappomi bhikkhuno.",
  "atk-s0508a2:6232": "“Tadā avoca bhagavā, anantapaṭibhānavā;",
  "atk-s0508a2:6233": "Yo so buddhaṃ abhojesi, sattāhaṃ sahasāvakaṃ.",
  "atk-s0508a2:6234": "“Guṇañca me pakittesi, pasanno sehi pāṇibhi;",
  "atk-s0508a2:6235": "Eso patthayate ṭhānaṃ, vādisūdassa bhikkhuno.",
  "atk-s0508a2:6236": "“Anāgatamhi addhāne, lacchase taṃ manorathaṃ;",
  "atk-s0508a2:6237": "Devamānusasampattiṃ, anubhotvā anappakaṃ.",
  "atk-s0508a2:6238": "“Satasahassito kappe, okkākakulasambhavo;",
  "atk-s0508a2:6239": "Gotamo nāma gottena, satthā loke bhavissati.",
  "atk-s0508a2:6240": "“Tassa dhammesu dāyādo, oraso dhammanimmito;",
  "atk-s0508a2:6241": "Vaṅgīso nāma nāmena, hessati satthu sāvako.",
  "atk-s0508a2:6242": "“Taṃ sutvā mudito hutvā, yāvajīvaṃ tadā jinaṃ;",
  "atk-s0508a2:6243": "Paccayehi upaṭṭhāsiṃ, mettacitto tathāgataṃ.",
  "atk-s0508a2:6244": "“Tena kammena sukatena, cetanāpaṇidhīhi ca;",
  "atk-s0508a2:6245": "Jahitvā mānusaṃ dehaṃ, tusitaṃ agamāsahaṃ.",
  "atk-s0508a2:6246": "“Pacchime ca bhave dāni, jāto vippakule ahaṃ;",
  "atk-s0508a2:6247": "Paccājāto yadā āsiṃ, jātiyā sattavassiko.",
  "atk-s0508a2:6248": "“Sabbavedavidū jāto, vādasatthavisārado;",
  "atk-s0508a2:6249": "Vādissaro cittakathī, paravādappamaddano.",
  "atk-s0508a2:6250": "“Vaṅge jātoti vaṅgīso, vacane issaroti vā;",
  "atk-s0508a2:6251": "Vaṅgīso iti me nāmaṃ, abhavī lokasammataṃ.",
  "atk-s0508a2:6252": "“Yadāhaṃ viññutaṃ patto, ṭhito paṭhamayobbane;",
  "atk-s0508a2:6253": "Tadā rājagahe ramme, sāriputtamahaddasaṃ.",
  "atk-s0508a2:6254": "“Piṇḍāya vicarantaṃ taṃ, pattapāṇiṃ susaṃvutaṃ;",
  "atk-s0508a2:6255": "Alolakkhiṃ mitabhāṇiṃ, yugamattaṃ nidakkhitaṃ.",
  "atk-s0508a2:6256": "“Taṃ disvā vimhito hutvā, avocaṃ mamanucchavaṃ;",
  "atk-s0508a2:6257": "Kaṇikāraṃva nicitaṃ, cittaṃ gāthāpadaṃ ahaṃ.",
  "atk-s0508a2:6258": "“Ācikkhi so me satthāraṃ, sambuddhaṃ lokanāyakaṃ;",
  "atk-s0508a2:6259": "Tadā so paṇḍito vīro, uttariṃ samavoca me.",
  "atk-s0508a2:6260": "“Virāgasaṃhitaṃ vākyaṃ, katvā duddasamuttamaṃ;",
  "atk-s0508a2:6261": "Vicittapaṭibhānehi, tosito tena tādinā.",
  "atk-s0508a2:6262": "“Nipacca sirasā pāde, pabbājehīti maṃ bravi;",
  "atk-s0508a2:6263": "Tato maṃ sa mahāpañño, buddhaseṭṭhamupānayi.",
  "atk-s0508a2:6264": "“Nipacca sirasā pāde, nisīdiṃ satthu santike;",
  "atk-s0508a2:6265": "Mamāha vadataṃ seṭṭho, kacci vaṅgīsa jānāsi.",
  "atk-s0508a2:6266": "“Kiñci sippanti tassāhaṃ, jānāmīti ca abraviṃ;",
  "atk-s0508a2:6267": "Matasīsaṃ vanacchuddhaṃ, api bārasavassikaṃ;",
  "atk-s0508a2:6268": "Tava vijjāvisesena, sace sakkosi vācaya.",
  "atk-s0508a2:6269": "“Āmoti me paṭiññāte, tīṇi sīsāni dassayi;",
  "atk-s0508a2:6270": "Nirayanaradevesu, upapanne avācayiṃ.",
  "atk-s0508a2:6271": "“Tadā khīṇāsavasseva, sīsaṃ dassesi nāyako;",
  "atk-s0508a2:6272": "Tatohaṃ vihatārabbho, pabbajjaṃ samayācisaṃ.",
  "atk-s0508a2:6273": "“Pabbajitvāna sugataṃ, santhavāmi tahiṃ tahiṃ;",
  "atk-s0508a2:6274": "Tato maṃ kabbavittosi, ujjhāyantiha bhikkhavo.",
  "atk-s0508a2:6275": "“Tato vīmaṃsanatthaṃ me, āha buddho vināyako;",
  "atk-s0508a2:6276": "Takkikā panimā gāthā, ṭhānaso paṭibhanti taṃ.",
  "atk-s0508a2:6277": "“Na kabbavittohaṃ vīra, ṭhānaso paṭibhanti maṃ;",
  "atk-s0508a2:6278": "Tena hi dāni vaṅgīsa, ṭhānaso santhavāhi maṃ.",
  "atk-s0508a2:6279": "“Tadāhaṃ santhaviṃ vīraṃ, gāthāhi isisattamaṃ;",
  "atk-s0508a2:6280": "Ṭhānaso me tadā tuṭṭho, jino agge ṭhapesi maṃ.",
  "atk-s0508a2:6281": "“Paṭibhānena cittena, aññesamatimaññahaṃ;",
  "atk-s0508a2:6282": "Pesale tena saṃviggo, arahattamapāpuṇiṃ.",
  "atk-s0508a2:6283": "“Paṭibhānavataṃ aggo, añño koci na vijjati;",
  "atk-s0508a2:6284": "Yathāyaṃ bhikkhu vaṅgīso, evaṃ dhāretha bhikkhavo.",
  "atk-s0508a2:6285": "“Satasahasse kataṃ kammaṃ, phalaṃ dassesi me idha;",
  "atk-s0508a2:6286": "Sumutto saravegova, kilese jhāpayiṃ mama.",
  "atk-s0508a2:6287": "“Kilesā jhāpitā mayhaṃ, bhavā sabbe samūhatā;",
  "atk-s0508a2:6288": "Nāgova bandhanaṃ chetvā, viharāmi anāsavo.",
  "atk-s0508a2:6289": "“Svāgataṃ vata me āsi, buddhaseṭṭhassa santike;",
  "atk-s0508a2:6290": "Tisso vijjā anuppattā, kataṃ buddhassa sāsanaṃ.",
  "atk-s0508a2:6291": "“Paṭisambhidā catasso, vimokkhāpi ca aṭṭhime;",
  "atk-s0508a2:6292": "Chaḷabhiññā sacchikatā, kataṃ buddhassa sāsana”nti.",
  "atk-s0508a2:6293_0": "Arahā pana hutvā thero satthu santikaṃ gacchanto cakkhupathato paṭṭhāya candena,",
  "atk-s0508a2:6293_1": "sūriyena, ākāsena, mahāsamuddena, sinerunā pabbatarājena, sīhena migaraññā, hatthināgenāti",
  "atk-s0508a2:6293_2": "tena tena saddhiṃ upamento anekehi padasatehi satthāraṃ vaṇṇentova upagacchati. Tena",
  "atk-s0508a2:6293_3": "taṃ satthā saṅghamajjhe nisinno paṭibhānavantānaṃ aggaṭṭhāne ṭhapesi. Atha therena",
  "atk-s0508a2:6293_4": "arahattappattito pubbe ca pacchā ca taṃ taṃ cittaṃ āgamma bhāsitā. Theraṃ uddissa",
  "atk-s0508a2:6293_5": "ānandattherādīhi bhāsitā ca –",
  "atk-s0508a2:6294": "1218.",
  "atk-s0508a2:6295": "“Nikkhantaṃ vata maṃ santaṃ, agārasmānagāriyaṃ;",
  "atk-s0508a2:6296": "Vitakkā upadhāvanti, pagabbhā kaṇhato ime.",
  "atk-s0508a2:6297": "1219.",
  "atk-s0508a2:6298": "“Uggaputtā mahissāsā, sikkhitā daḷhadhammino;",
  "atk-s0508a2:6299": "Samantā parikireyyuṃ, sahassaṃ apalāyinaṃ.",
  "atk-s0508a2:6300": "1220.",
  "atk-s0508a2:6301": "“Sacepi ettakā bhiyyo, āgamissanti itthiyo;",
  "atk-s0508a2:6302": "Neva maṃ byādhayissanti, dhamme samhi patiṭṭhito.",
  "atk-s0508a2:6303": "1221.",
  "atk-s0508a2:6304": "“Sakkhī hi me sutaṃ etaṃ, buddhassādiccabandhuno;",
  "atk-s0508a2:6305": "Nibbānagamanaṃ maggaṃ, tattha me nirato mano.",
  "atk-s0508a2:6306": "1222.",
  "atk-s0508a2:6307": "“Evañce maṃ viharantaṃ, pāpima upagacchasi;",
  "atk-s0508a2:6308": "Tathā maccu karissāmi, na me maggampi dakkhasi.",
  "atk-s0508a2:6309": "1223.",
  "atk-s0508a2:6310": "“Aratiñca ratiñca pahāya, sabbaso gehasitañca vitakkaṃ;",
  "atk-s0508a2:6311": "Vanathaṃ na kareyya kuhiñci, nibbanatho avanatho sa bhikkhu.",
  "atk-s0508a2:6312": "1224.",
  "atk-s0508a2:6313": "“Yamidha pathaviñca vehāsaṃ, rūpagataṃ jagatogadhaṃ kiñci;",
  "atk-s0508a2:6314": "Parijīyati sabbamaniccaṃ, evaṃ samecca caranti mutattā.",
  "atk-s0508a2:6315": "1225.",
  "atk-s0508a2:6316": "“Upadhīsu janā gadhitāse, diṭṭhasute paṭighe ca mute ca;",
  "atk-s0508a2:6317": "Ettha vinodaya chandamanejo, yo hettha na limpati muni tamāhu.",
  "atk-s0508a2:6318": "1226.",
  "atk-s0508a2:6319": "“Atha saṭṭhisitā savitakkā, puthujjanatāya adhammā niviṭṭhā;",
  "atk-s0508a2:6320": "Na ca vaggagatassa kuhiñci, no pana duṭṭhullagāhī sa bhikkhu.",
  "atk-s0508a2:6321": "1227.",
  "atk-s0508a2:6322": "“Dabbo cirarattasamāhito, akuhako nipako apihālu;",
  "atk-s0508a2:6323": "Santaṃ padaṃ ajjhagamā muni, paṭicca parinibbuto kaṅkhati kālaṃ.",
  "atk-s0508a2:6324": "1228.",
  "atk-s0508a2:6325": "“Mānaṃ pajahassu gotama, mānapathañca jahassu asesaṃ;",
  "atk-s0508a2:6326": "Mānapathamhi sa mucchito, vippaṭisārīhuvā cirarattaṃ.",
  "atk-s0508a2:6327": "1229.",
  "atk-s0508a2:6328": "“Makkhena makkhitā pajā, mānahatā nirayaṃ papatanti;",
  "atk-s0508a2:6329": "Socanti janā cirarattaṃ, mānahatā nirayaṃ upapannā.",
  "atk-s0508a2:6330": "1230.",
  "atk-s0508a2:6331": "“Na hi socati bhikkhu kadāci, maggajino sammā paṭipanno;",
  "atk-s0508a2:6332": "Kittiñca sukhañcānubhoti, dhammadasoti tamāhu tathattaṃ.",
  "atk-s0508a2:6333": "1231.",
  "atk-s0508a2:6334": "“Tasmā akhilo idha padhānavā, nīvaraṇāni pahāya visuddho;",
  "atk-s0508a2:6335": "Mānañca pahāya asesaṃ, vijjāyantakaro samitāvī.",
  "atk-s0508a2:6336": "1232.",
  "atk-s0508a2:6337": "“Kāmarāgena ḍayhāmi, cittaṃ me pariḍayhati;",
  "atk-s0508a2:6338": "Sādhu nibbāpanaṃ brūhi, anukampāya gotama.",
  "atk-s0508a2:6339": "1233.",
  "atk-s0508a2:6340": "“Saññāya vipariyesā, cittaṃ te pariḍayhati;",
  "atk-s0508a2:6341": "Nimittaṃ parivajjehi, subhaṃ rāgūpasaṃhitaṃ.",
  "atk-s0508a2:6342": "1234.",
  "atk-s0508a2:6343": "“Asubhāya cittaṃ bhāvehi, ekaggaṃ susamāhitaṃ;",
  "atk-s0508a2:6344": "Sati kāyagatā tyatthu, nibbidābahulo bhava.",
  "atk-s0508a2:6345": "1235.",
  "atk-s0508a2:6346": "“Animittañca bhāvehi, mānānusayamujjaha;",
  "atk-s0508a2:6347": "Tato mānābhisamayā, upasanto carissasi.",
  "atk-s0508a2:6348": "1236.",
  "atk-s0508a2:6349": "“Tameva vācaṃ bhāseyya, yāyattānaṃ na tāpaye;",
  "atk-s0508a2:6350": "Pare ca na vihiṃseyya, sā ve vācā subhāsitā.",
  "atk-s0508a2:6351": "1237.",
  "atk-s0508a2:6352": "“Piyavācameva bhāseyya, yā vācā paṭinanditā;",
  "atk-s0508a2:6353": "Yaṃ anādāya pāpāni, paresaṃ bhāsate piyaṃ.",
  "atk-s0508a2:6354": "1238.",
  "atk-s0508a2:6355": "“Saccaṃ ve amatā vācā, esa dhammo sanantano;",
  "atk-s0508a2:6356": "Sacce atthe ca dhamme ca, āhu santo patiṭṭhitā.",
  "atk-s0508a2:6357": "1239.",
  "atk-s0508a2:6358": "“Yaṃ buddho bhāsati vācaṃ, khemaṃ nibbānapattiyā;",
  "atk-s0508a2:6359": "Dukkhassantakiriyāya, sā ve vācānamuttamā.",
  "atk-s0508a2:6360": "1240.",
  "atk-s0508a2:6361": "“Gambhīrapañño medhāvī, maggāmaggassa kovido;",
  "atk-s0508a2:6362": "Sāriputto mahāpañño, dhammaṃ deseti bhikkhunaṃ.",
  "atk-s0508a2:6363": "1241.",
  "atk-s0508a2:6364": "“Saṃkhittenapi deseti, vitthārenapi bhāsati;",
  "atk-s0508a2:6365": "Sālikāyiva nigghoso, paṭibhānaṃ udiyyati.",
  "atk-s0508a2:6366": "1242.",
  "atk-s0508a2:6367": "“Tassa taṃ desayantassa, suṇanti madhuraṃ giraṃ;",
  "atk-s0508a2:6368": "Sarena rajanīyena, savanīyena vaggunā;",
  "atk-s0508a2:6369": "Udaggacittā muditā, sotaṃ odhenti bhikkhavo.",
  "atk-s0508a2:6370": "1243.",
  "atk-s0508a2:6371": "“Ajja pannarase visuddhiyā, bhikkhū pañcasatā samāgatā;",
  "atk-s0508a2:6372": "Saṃyojanabandhanacchidā, anīghā khīṇapunabbhavā isī.",
  "atk-s0508a2:6373": "1244.",
  "atk-s0508a2:6374": "“Cakkavattī yathā rājā, amaccaparivārito;",
  "atk-s0508a2:6375": "Samantā anupariyeti, sāgarantaṃ mahiṃ imaṃ.",
  "atk-s0508a2:6376": "1245.",
  "atk-s0508a2:6377": "“Evaṃ vijitasaṅgāmaṃ, satthavāhaṃ anuttaraṃ;",
  "atk-s0508a2:6378": "Sāvakā payirupāsanti, tevijjā maccuhāyino.",
  "atk-s0508a2:6379": "1246.",
  "atk-s0508a2:6380": "“Sabbe bhagavato puttā, palāpettha na vijjati;",
  "atk-s0508a2:6381": "Taṇhāsallassa hantāraṃ, vande ādiccabandhunaṃ.",
  "atk-s0508a2:6382": "1247.",
  "atk-s0508a2:6383": "“Parosahassaṃ bhikkhūnaṃ, sugataṃ payirupāsati;",
  "atk-s0508a2:6384": "Desentaṃ virajaṃ dhammaṃ, nibbānaṃ akutobhayaṃ.",
  "atk-s0508a2:6385": "1248.",
  "atk-s0508a2:6386": "“Suṇanti dhammaṃ vimalaṃ, sammāsambuddhadesitaṃ;",
  "atk-s0508a2:6387": "Sobhati vata sambuddho, bhikkhusaṅghapurakkhato.",
  "atk-s0508a2:6388": "1249.",
  "atk-s0508a2:6389": "“Nāganāmosi bhagavā, isīnaṃ isisattamo;",
  "atk-s0508a2:6390": "Mahāmeghova hutvāna, sāvake abhivassasi.",
  "atk-s0508a2:6391": "1250.",
  "atk-s0508a2:6392": "“Divā vihārā nikkhamma, satthudassanakamyatā;",
  "atk-s0508a2:6393": "Sāvako te mahāvīra, pāde vandati vaṅgiso.",
  "atk-s0508a2:6394": "1251.",
  "atk-s0508a2:6395": "“Ummaggapathaṃ mārassa, abhibhuyya carati pabhijja khīlāni;",
  "atk-s0508a2:6396": "Taṃ passatha bandhapamuñca karaṃ, asitaṃva bhāgaso pavibhajja.",
  "atk-s0508a2:6397": "1252.",
  "atk-s0508a2:6398": "“Oghassa hi nitaraṇatthaṃ, anekavihitaṃ maggaṃ akkhāsi;",
  "atk-s0508a2:6399": "Tasmiñca amate akkhāte, dhammadasā ṭhitā asaṃhīrā.",
  "atk-s0508a2:6400": "1253.",
  "atk-s0508a2:6401": "“Pajjotakaro ativijjha, sabbaṭhitīnaṃ atikkamamaddasa;",
  "atk-s0508a2:6402": "Ñatvā ca sacchikatvā ca, aggaṃ so desayi dasaddhānaṃ.",
  "atk-s0508a2:6403": "1254.",
  "atk-s0508a2:6404": "“Evaṃ sudesite dhamme, ko pamādo vijānataṃ dhammaṃ;",
  "atk-s0508a2:6405": "Tasmā hi tassa bhagavato sāsane, appamatto sadā namassamanusikkhe.",
  "atk-s0508a2:6406": "1255.",
  "atk-s0508a2:6407": "“Buddhānubuddho yo thero, koṇḍañño tibbanikkamo;",
  "atk-s0508a2:6408": "Lābhī sukhavihārānaṃ, vivekānaṃ abhiṇhaso.",
  "atk-s0508a2:6409": "1256.",
  "atk-s0508a2:6410": "“Yaṃ sāvakena pattabbaṃ, satthu sāsanakārinā;",
  "atk-s0508a2:6411": "Sabbassa taṃ anuppattaṃ, appamattassa sikkhato.",
  "atk-s0508a2:6412": "1257.",
  "atk-s0508a2:6413": "“Mahānubhāvo tevijjo, cetopariyakovido;",
  "atk-s0508a2:6414": "Koṇḍañño buddhadāyādo, pāde vandati satthuno.",
  "atk-s0508a2:6415": "1258.",
  "atk-s0508a2:6416": "“Nagassa passe āsīnaṃ, muniṃ dukkhassa pāraguṃ;",
  "atk-s0508a2:6417": "Sāvakā payirupāsanti, tevijjā maccuhāyino.",
  "atk-s0508a2:6418": "1259.",
  "atk-s0508a2:6419": "“Cetasā anupariyeti, moggallāno mahiddhiko;",
  "atk-s0508a2:6420": "Cittaṃ nesaṃ samanvesaṃ, vippamuttaṃ nirūpadhiṃ.",
  "atk-s0508a2:6421": "1260.",
  "atk-s0508a2:6422": "“Evaṃ sabbaṅgasampannaṃ, muniṃ dukkhassa pāraguṃ;",
  "atk-s0508a2:6423": "Anekākārasampannaṃ, payirupāsanti gotamaṃ.",
  "atk-s0508a2:6424": "1261.",
  "atk-s0508a2:6425": "“Cando yathā vigatavalāhake nabhe, virocati vītamalova bhāṇumā;",
  "atk-s0508a2:6426": "Evampi aṅgīrasa tvaṃ mahāmuni, atirocasi yasasā sabbalokaṃ.",
  "atk-s0508a2:6427": "1262.",
  "atk-s0508a2:6428": "“Kāveyyamattā vicarimha pubbe, gāmā gāmaṃ purā puraṃ;",
  "atk-s0508a2:6429": "Athaddasāma sambuddhaṃ, sabbadhammāna pāraguṃ.",
  "atk-s0508a2:6430": "1263.",
  "atk-s0508a2:6431": "“So me dhammamadesesi, muni dukkhassa pāragū;",
  "atk-s0508a2:6432": "Dhammaṃ sutvā pasīdimha, saddhā no udapajjatha.",
  "atk-s0508a2:6433": "1264.",
  "atk-s0508a2:6434": "“Tassāhaṃ vacanaṃ sutvā, khandhe āyatanāni ca;",
  "atk-s0508a2:6435": "Dhātuyo ca viditvāna, pabbajiṃ anagāriyaṃ.",
  "atk-s0508a2:6436": "1265.",
  "atk-s0508a2:6437": "“Bahūnaṃ vata atthāya, uppajjanti tathāgatā;",
  "atk-s0508a2:6438": "Itthīnaṃ purisānañca, ye te sāsanakārakā.",
  "atk-s0508a2:6439": "1266.",
  "atk-s0508a2:6440": "“Tesaṃ kho vata atthāya, bodhimajjhagamā muni;",
  "atk-s0508a2:6441": "Bhikkhūnaṃ bhikkhunīnañca, ye niyāmagataddasā.",
  "atk-s0508a2:6442": "1267.",
  "atk-s0508a2:6443": "“Sudesitā cakkhumatā, buddhenādiccabandhunā;",
  "atk-s0508a2:6444": "Cattāri ariyasaccāni, anukampāya pāṇinaṃ.",
  "atk-s0508a2:6445": "1268.",
  "atk-s0508a2:6446": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0508a2:6447": "Ariyaṃ caṭṭhaṅgikaṃ maggaṃ, dukkhūpasamagāminaṃ.",
  "atk-s0508a2:6448": "1269.",
  "atk-s0508a2:6449": "“Evamete tathā vuttā, diṭṭhā me te yathā tathā;",
  "atk-s0508a2:6450": "Sadattho me anuppatto, kataṃ buddhassa sāsanaṃ.",
  "atk-s0508a2:6451": "1270.",
  "atk-s0508a2:6452": "“Svāgataṃ vata me āsi, mama buddhassa santike;",
  "atk-s0508a2:6453": "Suvibhattesu dhammesu, yaṃ seṭṭhaṃ tadupāgamiṃ.",
  "atk-s0508a2:6454": "1271.",
  "atk-s0508a2:6455": "“Abhiññāpāramippatto, sotadhātu visodhitā;",
  "atk-s0508a2:6456": "Tevijjo iddhipattomhi, cetopariyakovido.",
  "atk-s0508a2:6457": "1272.",
  "atk-s0508a2:6458": "“Pucchāmi satthāramanomapaññaṃ, diṭṭheva dhamme yo vicikicchānaṃ chettā;",
  "atk-s0508a2:6459": "Aggāḷave kālamakāsi bhikkhu, ñāto yasassī abhinibbutatto.",
  "atk-s0508a2:6460": "1273.",
  "atk-s0508a2:6461": "“Nigrodhakappo iti tassa nāmaṃ, tayā kataṃ bhagavā brāhmaṇassa;",
  "atk-s0508a2:6462": "So taṃ namassaṃ acari mutyapekho, āraddhavīriyo daḷhadhammadassī.",
  "atk-s0508a2:6463": "1274.",
  "atk-s0508a2:6464": "“Taṃ sāvakaṃ sakka mayampi sabbe, aññātumicchāma samantacakkhu;",
  "atk-s0508a2:6465": "Samavaṭṭhitā no savanāya sotā, tuvaṃ no satthā tvamanuttarosi.",
  "atk-s0508a2:6466": "1275.",
  "atk-s0508a2:6467": "“Chinda no vicikicchaṃ brūhi metaṃ, parinibbutaṃ vedaya bhūripañña;",
  "atk-s0508a2:6468": "Majjheva no bhāsa samantacakkhu, sakkova devāna sahassanetto.",
  "atk-s0508a2:6469": "1276.",
  "atk-s0508a2:6470": "“Ye keci ganthā idha mohamaggā, aññāṇapakkhā vicikicchaṭhānā;",
  "atk-s0508a2:6471": "Tathāgataṃ patvā na te bhavanti, cakkhuñhi etaṃ paramaṃ narānaṃ.",
  "atk-s0508a2:6472": "1277.",
  "atk-s0508a2:6473": "“No ce hi jātu puriso kilese, vāto yathā abbhaghanaṃ vihāne;",
  "atk-s0508a2:6474": "Tamovassa nivuto sabbaloko, jotimantopi na pabhāseyyuṃ.",
  "atk-s0508a2:6475": "1278.",
  "atk-s0508a2:6476": "“Dhīrā ca pajjotakarā bhavanti, taṃ taṃ ahaṃ vīra tatheva maññe;",
  "atk-s0508a2:6477": "Vipassinaṃ jānamupāgamimha, parisāsu no āvikarohi kappaṃ.",
  "atk-s0508a2:6478": "1279.",
  "atk-s0508a2:6479": "“Khippaṃ giraṃ eraya vaggu vagguṃ, haṃsova paggayha saṇikaṃ nikūja;",
  "atk-s0508a2:6480": "Bindussarena suvikappitena, sabbeva te ujjugatā suṇoma.",
  "atk-s0508a2:6481": "1280.",
  "atk-s0508a2:6482": "“Pahīnajātimaraṇaṃ asesaṃ, niggayha dhonaṃ vadessāmi dhammaṃ;",
  "atk-s0508a2:6483": "Na kāmakāro hi puthujjanānaṃ, saṅkheyyakāro ca tathāgatānaṃ.",
  "atk-s0508a2:6484": "1281.",
  "atk-s0508a2:6485": "“Sampannaveyyākaraṇaṃ tavedaṃ, samujjupaññassa samuggahītaṃ;",
  "atk-s0508a2:6486": "Ayamañjali pacchimo suppaṇāmito, mā mohayī jānamanomapañña.",
  "atk-s0508a2:6487": "1282.",
  "atk-s0508a2:6488": "“Paroparaṃ ariyadhammaṃ viditvā, mā mohayī jānamanomavīriya;",
  "atk-s0508a2:6489": "Vāriṃ yathā ghammani ghammatatto, vācābhikaṅkhāmi sutaṃ pavassa.",
  "atk-s0508a2:6490": "1283.",
  "atk-s0508a2:6491": "“Yadatthikaṃ brahmacariyaṃ acarī, kappāyano kaccissataṃ amoghaṃ;",
  "atk-s0508a2:6492": "Nibbāyi so ādu saupādiseso, yathā vimutto ahu taṃ suṇoma.",
  "atk-s0508a2:6493": "1284.",
  "atk-s0508a2:6494": "“Acchecchi taṇhaṃ idha nāmarūpe, (iti bhagavā,)",
  "atk-s0508a2:6495": "Kaṇhassa sotaṃ dīgharattānusayitaṃ;",
  "atk-s0508a2:6496": "Atāri jātiṃ maraṇaṃ asesaṃ, iccabravi bhagavā pañcaseṭṭho.",
  "atk-s0508a2:6497": "1285.",
  "atk-s0508a2:6498": "“Esa sutvā pasīdāmi, vaco te isisattama;",
  "atk-s0508a2:6499": "Amoghaṃ kira me puṭṭhaṃ, na maṃ vañcesi brāhmaṇo.",
  "atk-s0508a2:6500": "1286.",
  "atk-s0508a2:6501": "“Yathā vādī tathā kārī, ahu buddhassa sāvako;",
  "atk-s0508a2:6502": "Acchecchi maccuno jālaṃ, tataṃ māyāvino daḷhaṃ.",
  "atk-s0508a2:6503": "1287.",
  "atk-s0508a2:6504": "“Addasa bhagavā ādiṃ, upādānassa kappiyo;",
  "atk-s0508a2:6505": "Accagā vata kappāno, maccudheyyaṃ suduttaraṃ.",
  "atk-s0508a2:6506": "1288.",
  "atk-s0508a2:6507": "“Taṃ devadevaṃ vandāmi, puttaṃ te dvipaduttama;",
  "atk-s0508a2:6508": "Anujātaṃ mahāvīraṃ, nāgaṃ nāgassa orasa”nti. –",
  "atk-s0508a2:6509_0": "Imā gāthā saṅgītikāle ekajjhaṃ katvā saṅgahaṃ āropitā. Tattha “nikkhantaṃ vata maṃ",
  "atk-s0508a2:6509_1": "santa”ntiādayo pañca gāthā āyasmā vaṅgīso navo acirapabbajito hutvā vihāraṃ upagatā",
  "atk-s0508a2:6509_2": "alaṅkatapaṭiyattā sambahulā itthiyo disvā uppannarāgo taṃ vinodento abhāsi.",
  "atk-s0508a2:6510_0": "Tattha nikkhantaṃ vata maṃ santaṃ, agārasmānagāriyanti agārato nikkhantaṃ anagāriyaṃ",
  "atk-s0508a2:6510_1": "pabbajitaṃ maṃ samānaṃ. Vitakkāti kāmavitakkādayo pāpavitakkā. Upadhāvantīti mama",
  "atk-s0508a2:6510_2": "cittaṃ upagacchanti. Pagabbhāti pāgabbhiyayuttā vasino. “Ayaṃ gehato nikkhamitvā",
  "atk-s0508a2:6510_3": "pabbajito, nayimaṃ anuddhaṃsituṃ yutta”nti evaṃ aparihārato nillajjā. Kaṇhatoti kāḷato,",
  "atk-s0508a2:6510_4": "lāmakabhāvatoti attho. Imeti tesaṃ attano paccakkhatā vuttā.",
  "atk-s0508a2:6511_0": "Asuddhajīvino parivārayuttā manussā uggakiccatāya “uggā”ti vuccanti, tesaṃ puttā",
  "atk-s0508a2:6511_1": "uggaputtā. Mahissāsāti mahāissāsā. Sikkhitāti dvādasa vassāni ācariyakule uggahitasippā.",
  "atk-s0508a2:6511_2": "Daḷhadhamminoti, daḷhadhanuno. Daḷhadhanu nāma dvisahassathāmaṃ vuccati. Dvisahassathāmanti,",
  "atk-s0508a2:6511_3": "ca yassa āropitassa jiyāya bandho lohasīsādīnaṃ bhāro daṇḍe gahetvā yāva kaṇḍapamāṇā",
  "atk-s0508a2:6511_4": "nabhaṃ ukkhittassa pathavito muccati. Samantā parikireyyunti samantato kaṇḍe khipeyyuṃ.",
  "atk-s0508a2:6511_5": "Kittakāti ce āha “sahassaṃ apalāyina”nti. Yuddhe aparaṃ mukhānaṃ sahassamattānaṃ.",
  "atk-s0508a2:6511_6": "Idaṃ vuttaṃ hoti – sikkhitā katahatthā uggā daḷhadhanuno mahissāsā uggaputtā sahassamattā",
  "atk-s0508a2:6511_7": "kadācipi yuddhe parājayaṃ apattā appamattā samantato ṭhatvā thambhaṃ upanissāya sacepi",
  "atk-s0508a2:6511_8": "vasseyyuṃ. Tādisehipi issāsasahassehi samantā sare parikirīyante susikkhito puriso",
  "atk-s0508a2:6511_9": "daṇḍaṃ gahetvā sabbe sare attano sarīre apatamāne katvā pādamūle pāteyya. Tattha",
  "atk-s0508a2:6511_10": "ekopi issāso dve sare ekato khipanto nāma natthi. Itthiyo pana rūpārammaṇādivasena",
  "atk-s0508a2:6511_11": "pañca pañca sare ekato khipanti, evaṃ khipantiyo. Ettakā bhiyyoti imāhi itthīhi bhiyyopi",
  "atk-s0508a2:6511_12": "bahū itthiyo attano itthikuttahāsabhāvādito vidhaṃsenti.",
  "atk-s0508a2:6512_0": "Sakkhī hi me sutaṃ etanti sammukhā mayā etaṃ sutaṃ. Nibbānagamanaṃ magganti liṅgavipallāsena",
  "atk-s0508a2:6512_1": "vuttaṃ, nibbānagāmimaggoti attho, vipassanaṃ sandhāyāha. Tattha me nirato manoti",
  "atk-s0508a2:6512_2": "tasmiṃ vipassanāmagge mayhaṃ cittaṃ nirataṃ.",
  "atk-s0508a2:6513_0": "Evañce maṃ viharantanti evaṃ aniccaasubhajjhānabhāvanāya ca vipassanābhāvanāya ca",
  "atk-s0508a2:6513_1": "viharantaṃ maṃ. Pāpimāti kilesamāraṃ ālapati. Tathā maccu karissāmi, na me maggampi",
  "atk-s0508a2:6513_2": "dakkhasīti mayā kataṃ maggampi yathā na passasi, tathā maccu antaṃ karissāmīti yojanā.",
  "atk-s0508a2:6514_0": "Aratiñcātiādikā pañca gāthā attano santāne uppanne aratiādike vinodentena vuttā.",
  "atk-s0508a2:6514_1": "Tattha aratinti adhikusalesu dhammesu pantasenāsanesu ca ukkaṇṭhanaṃ. Ratinti pañcakāmaguṇaratiṃ.",
  "atk-s0508a2:6514_2": "Pahāyāti pajahitvā. Sabbaso gehasitañca vitakkanti, gehanissitaṃ puttadārādipaṭisaṃyuttaṃ",
  "atk-s0508a2:6514_3": "ñātivitakkādiñca micchāvitakkaṃ anavasesato pahāya. Vanathaṃ na kareyya kuhiñcīti",
  "atk-s0508a2:6514_4": "ajjhattikabāhirappabhede sabbasmiṃ vatthusmiṃ taṇhaṃ na kareyyaṃ. Nibbanatho avanatho",
  "atk-s0508a2:6514_5": "sa bhikkhūti yo hi sabbena sabbaṃ nittaṇho, tato eva katthacipi nandiyā abhāvato",
  "atk-s0508a2:6514_6": "avanatho, so bhikkhu nāma saṃsāre bhayassa sammadeva ikkhaṇatāya bhinnakilesatāya cāti attho.",
  "atk-s0508a2:6515_0": "Yamidha pathaviñca vehāsaṃ, rūpagataṃ jagatogadhaṃ kiñcīti yaṃkiñci idha pathavīgataṃ",
  "atk-s0508a2:6515_1": "bhūminissitaṃ vehāsaṃ vehāsaṭṭhaṃ devalokanissitaṃ rūpagataṃ rūpajātaṃ ruppanasabhāvaṃ",
  "atk-s0508a2:6515_2": "jagatogadhaṃ lokikaṃ bhavattayapariyāpannaṃ saṅkhataṃ. Parijīyati sabbamaniccanti",
  "atk-s0508a2:6515_3": "sabbaṃ taṃ jarābhibhūtaṃ, tato eva aniccaṃ tato eva dukkhaṃ anattāti evaṃ tilakkhaṇāropanaṃ",
  "atk-s0508a2:6515_4": "āha. Ayaṃ therassa mahāvipassanāti vadanti. Evaṃ samecca caranti mutattāti evaṃ samecca",
  "atk-s0508a2:6515_5": "abhisamecca vipassanāpaññāsahitāya maggapaññāya paṭivijjhitvā mutattā pariññātattabhāvā",
  "atk-s0508a2:6515_6": "paṇḍitā caranti viharanti.",
  "atk-s0508a2:6516_0": "Upadhīsūti khandhūpadhiādīsu. Janāti andhaputhujjanā. Gadhitāseti paṭibaddhacittā.",
  "atk-s0508a2:6516_1": "Ettha hi visesato kāmaguṇūpadhīsu chando apanetabboti dassento āha diṭṭhasute paṭighe",
  "atk-s0508a2:6516_2": "ca mute cāti. Diṭṭhasuteti diṭṭhe ceva sute ca, rūpasaddesūti attho. Paṭigheti ghaṭṭanīye",
  "atk-s0508a2:6516_3": "phoṭṭhabbe. Muteti vuttāvasese mute, gandharasesūti vuttaṃ hoti. Sāratthapakāsaniyaṃ",
  "atk-s0508a2:6516_4": "“paṭighapadena gandharasā gahitā, mutapadena phoṭṭhabbārammaṇa”nti vuttaṃ. Ettha",
  "atk-s0508a2:6516_5": "vinodaya chandamanejoti etasmiṃ diṭṭhādibhede pañcakāmaguṇe kāmacchandaṃ vinodehi,",
  "atk-s0508a2:6516_6": "tathā sati sabbattha anejo avikappo bhavasi. Yo hettha na limpati muni tamāhūti yo",
  "atk-s0508a2:6516_7": "hi ettha kāmaguṇe taṇhālepena na limpati, taṃ moneyyadhammaṭṭhato “munī”ti paṇḍitā",
  "atk-s0508a2:6516_8": "vadanti. “Atha saṭṭhisitā”ti pāḷīti adhippāyena keci “saṭṭhidhammārammaṇanissitā”ti",
  "atk-s0508a2:6516_9": "atthaṃ vadanti. “Aṭṭhasaṭṭhisitā savitakkā”ti pana pāḷi, appakañhi ūnaṃ adhikaṃ vā",
  "atk-s0508a2:6516_10": "na gaṇanūpagaṃ hotīti. Aṭṭhasaṭṭhisitāti dvāsaṭṭhidiṭṭhigatasannissitā micchāvitakkāti",
  "atk-s0508a2:6516_11": "atthoti keci vadanti. Diṭṭhigatikā ca sattāvāsābhāvaladdhiṃ ajjhūpagatāti adhiccasamuppannavādaṃ",
  "atk-s0508a2:6516_12": "ṭhapetvā itaresaṃ vasena “atha saṭṭhisitā savitakkā”ti vuttaṃ. Yathā hi taṇhālepābhāvena",
  "atk-s0508a2:6516_13": "bhikkhūti vuccati, evaṃ diṭṭhilepābhāvenapīti dassetuṃ “atha saṭṭhisitā”tiādi vuttaṃ.",
  "atk-s0508a2:6516_14": "Puthujjanatāya adhammā niviṭṭhāti te pana micchāvitakkā niccādigāhavasena adhammā",
  "atk-s0508a2:6516_15": "dhammato apetā puthujjanatāyaṃ andhabāle niviṭṭhā abhiniviṭṭhā. Na ca vaggagatassa",
  "atk-s0508a2:6516_16": "kuhiñcīti yattha katthaci vatthusmiṃ sassatavādādimicchādiṭṭhivaggagato, taṃladdhiko",
  "atk-s0508a2:6516_17": "na ca assa bhaveyya. Aṭṭhakathāyaṃ pana “atha saṭṭhisitā savitakkā, puthū janatāya",
  "atk-s0508a2:6516_18": "adhammā niviṭṭhā”ti padaṃ uddharitvā atha cha ārammaṇanissitā puthū adhammavitakkā",
  "atk-s0508a2:6516_19": "janatāya niviṭṭhāti vuttaṃ. Tathā na ca vaggagatassa kuhiñcīti tesaṃ vasena na katthaci",
  "atk-s0508a2:6516_20": "kilesavaggagato bhaveyyāti ca vuttaṃ. No pana duṭṭhullagāhī sa bhikkhūti yo kilesehi",
  "atk-s0508a2:6516_21": "dūsitattā ativiya duṭṭhullatā ca duṭṭhullānaṃ micchāvādānaṃ gaṇhanasīlo ca no assa",
  "atk-s0508a2:6516_22": "no bhaveyya, so bhikkhu nāma hotīti.",
  "atk-s0508a2:6517_0": "Dabboti dabbajātiko paṇḍito. Cirarattasamāhitoti cirakālato paṭṭhāya samāhito. Akuhakoti",
  "atk-s0508a2:6517_1": "kohaññarahito asaṭho amāyāvī. Nipakoti nipuṇo cheko. Apihālūti nittaṇho. Santaṃ padaṃ",
  "atk-s0508a2:6517_2": "ajjhagamāti, nibbānaṃ adhigato. Moneyyadhammasamannāgatato muni. Parinibbutoti ārammaṇakaraṇavasena",
  "atk-s0508a2:6517_3": "nibbānaṃ paṭicca saupādisesāya nibbānadhātuyā parinibbuto. Kaṅkhati kālanti idāni",
  "atk-s0508a2:6517_4": "anupādisesanibbānatthāya kālaṃ āgameti. Na tassa kiñci karaṇīyaṃ atthi, yathā ediso",
  "atk-s0508a2:6517_5": "bhavissati, tathā attānaṃ sampādetīti adhippāyo.",
  "atk-s0508a2:6518_0": "Mānaṃ pajahassūtiādayo catasso gāthā paṭibhānasampattiṃ nissāya attano pavattamānaṃ",
  "atk-s0508a2:6518_1": "mānaṃ vinodentena vuttā. Tattha mānaṃ pajahassūti seyyamānādinavavidhaṃ mānaṃ pariccaja.",
  "atk-s0508a2:6518_2": "Gotamāti gotamagottassa bhagavato sāvakattā attānaṃ gotamagottaṃ katvā ālapati. Mānapathanti",
  "atk-s0508a2:6518_3": "mānassa pavattiṭṭhānabhūtaṃ ayonisomanasikāraparikkhittaṃ jātiādiṃ tappaṭibaddhakilesappahānena",
  "atk-s0508a2:6518_4": "jahassu pajaha. Asesanti sabbameva. Mānapathamhi sa mucchitoti mānavatthunimittaṃ",
  "atk-s0508a2:6518_5": "mucchaṃ āpanno. Vippaṭisārīhuvā cirarattanti imasmiṃ mānapathānuyogakkhaṇe vītivatte",
  "atk-s0508a2:6518_6": "pubbeva arahattaṃ pāpuṇissa, “naṭṭhohamasmī”ti vippaṭisārī ahuvā ahosi.",
  "atk-s0508a2:6519_0": "Makkhena makkhitā pajāti sūrādinā attānaṃ ukkaṃsetvā pare vambhetvā paraguṇamakkhanalakkhaṇena",
  "atk-s0508a2:6519_1": "makkhena pisitattā makkhī. Puggalo hi yathā yathā paresaṃ guṇe makkheti, tathā tathā",
  "atk-s0508a2:6519_2": "attano guṇe puñjati nirākaroti nāma. Mānahatāti mānena hataguṇā. Nirayaṃ papatantīti",
  "atk-s0508a2:6519_3": "nirayaṃ upapajjanti.",
  "atk-s0508a2:6520_0": "Maggajinoti maggena vijitakileso. Kittiñca sukhañcāti viññūhi pasaṃsitañca kāyikacetasikasukhañca",
  "atk-s0508a2:6520_1": "anubhotīti paṭilabhati. Dhammadasoti tamāhu tathattanti taṃ tathabhāvaṃ sammāpaṭipannaṃ",
  "atk-s0508a2:6520_2": "yāthāvato dhammadassīti paṇḍitā āhu.",
  "atk-s0508a2:6521_0": "Akhiloti pañcacetokhilarahito. Padhānavāti sammappadhānavīriyasampanno. Visuddhoti",
  "atk-s0508a2:6521_1": "nīvaraṇasaṅkhātavalāhakāpagamena visuddhamānaso. Asesanti navavidhampi mānaṃ aggamaggena",
  "atk-s0508a2:6521_2": "pajahitvā. Vijjāyantakaro samitāvīti sabbaso samitakileso tividhāya vijjāya pariyosānappatto",
  "atk-s0508a2:6521_3": "hotīti attānaṃ ovadati.",
  "atk-s0508a2:6522_0": "Athekadivasaṃ āyasmā ānando aññatarena rājamahāmattena nimantito pubbaṇhasamayaṃ",
  "atk-s0508a2:6522_1": "tassa gehaṃ gantvā paññatte āsane nisīdi āyasmatā vaṅgīsena pacchāsamaṇena. Atha",
  "atk-s0508a2:6522_2": "tasmiṃ gehe itthiyo sabbālaṅkārapaṭimaṇḍitā theraṃ upasaṅkamitvā, vanditvā pañhaṃ",
  "atk-s0508a2:6522_3": "pucchanti, dhammaṃ suṇanti. Athāyasmato vaṅgīsassa navapabbajitassa ārammaṇaṃ pariggahetuṃ",
  "atk-s0508a2:6522_4": "asakkontassa visabhāgārammaṇe rāgo uppajji. So saddho ujujātiko kulaputto “ayaṃ me",
  "atk-s0508a2:6522_5": "rāgo vaḍḍhitvā diṭṭhadhammikaṃ samparāyikampi atthaṃ nāseyyā”ti cintetvā yathānisinnova",
  "atk-s0508a2:6522_6": "therassa attano pavattiṃ āvikaronto “kāmarāgenā”ti gāthamāha. Tattha yadipi kilesarajjanapariḷāho",
  "atk-s0508a2:6522_7": "kāyampi bādhati, cittaṃ pana bādhento cirataraṃ bādhetīti dassetuṃ “kāmarāgena ḍayhāmī”ti",
  "atk-s0508a2:6522_8": "vatvā “cittaṃ me pariḍayhatī”ti vuttaṃ. Nibbāpananti rāganibbāpanakāraṇaṃ rāgapariḷāhassa",
  "atk-s0508a2:6522_9": "nibbāpanasamatthaṃ ovādaṃ karohīti attho.",
  "atk-s0508a2:6523_0": "Saññāya vipariyesātiādikā gāthā tena yācitena āyasmatā ānandena vuttā. Vipariyesāti",
  "atk-s0508a2:6523_1": "vipallāsena asubhe subhanti pavattena viparītaggāhena. Nimittanti kilesajanakanimittaṃ.",
  "atk-s0508a2:6523_2": "Parivajjehīti paribbaja. Subhaṃ rāgūpasaṃhitanti rāgavaḍḍhanārammaṇaṃ subhaṃ parivajjento",
  "atk-s0508a2:6523_3": "asubhasaññāya parivajjeyya, sabbattha anabhiratisaññāya. Tasmā tadubhayampi dassento",
  "atk-s0508a2:6523_4": "“asubhāyā”tiādimāha.",
  "atk-s0508a2:6524_0": "Tattha asubhāyāti asubhānupassanāya. Cittaṃ bhāvehi ekaggaṃ susamāhitanti attano",
  "atk-s0508a2:6524_1": "cittavikkhepābhāvena ekaggaṃ ārammaṇesu susamāhitaṃ appitaṃ katvā bhāvehi tava asubhānupassanaṃ",
  "atk-s0508a2:6524_2": "sukaraṃ akkhāmīti. Sati kāyagatā tyatthūti vuttakāyagatāsatibhāvanā tayā bhāvitā",
  "atk-s0508a2:6524_3": "bahulīkatā hotūti attho. Nibbidābahulo bhavāti attabhāve sabbasmiñca nibbedabahulo hohi.",
  "atk-s0508a2:6525_0": "Animittañca bhāvehīti niccanimittādīnaṃ ugghāṭanena visesato aniccānupassanā animittā",
  "atk-s0508a2:6525_1": "nāma, tato mānānusayamujjahāti taṃ bhāvento maggapaṭipāṭiyā aggamaggādhigamena mānānusayaṃ",
  "atk-s0508a2:6525_2": "samucchinda. Mānābhisamayāti mānassa dassanābhisamayā ceva pahānābhisamayā ca. Upasantoti",
  "atk-s0508a2:6525_3": "sabbaso rāgādīnaṃ santatāya upasanto carissasi viharissasīti attho.",
  "atk-s0508a2:6526_0": "Tameva vācantiādikā catasso gāthā bhagavatā subhāsitasutte desite somanassajātena",
  "atk-s0508a2:6526_1": "therena bhagavantaṃ sammukhā abhitthavantena vuttā. Yāyattānaṃ na tāpayeti yāya vācāya",
  "atk-s0508a2:6526_2": "hetubhūtāya attānaṃ vippaṭisārena na tāpeyya na viheṭheyya. Pare ca na vihiṃseyyāti",
  "atk-s0508a2:6526_3": "pare ca parehi bhindanto na bādheyya. Sā ve vācā subhāsitāti sā vācā ekaṃsena subhāsitā",
  "atk-s0508a2:6526_4": "nāma, tasmā tameva vācaṃ bhāseyyāti yojanā. Imāya gāthāya apisuṇavācāvasena bhagavantaṃ thometi.",
  "atk-s0508a2:6527_0": "Paṭinanditāti paṭimukhabhāvena nanditā piyāyitā sampati āyatiñca suṇantehi sampaṭicchitā.",
  "atk-s0508a2:6527_1": "Yaṃ anādāyāti yaṃ vācaṃ bhāsanto pāpāni paresaṃ appiyāni aniṭṭhāni pharusavacanāni",
  "atk-s0508a2:6527_2": "anādāya aggahetvā atthabyañjanamadhuraṃ piyameva dīpeti. Tameva piyavācaṃ bhāseyyāti",
  "atk-s0508a2:6527_3": "piyavācāvasena abhitthavi.",
  "atk-s0508a2:6528_0": "Amatāti sādhubhāvena amatasadisā. Vuttañhetaṃ – “saccaṃ have sādhutaraṃ rasāna”nti.",
  "atk-s0508a2:6528_1": "Nibbānāmatapaccayattā vā amatā. Esa dhammo sanantanoti yā ayaṃ saccavācā nāma, esa",
  "atk-s0508a2:6528_2": "porāṇo dhammo cariyā paveṇi. Idameva hi porāṇānaṃ āciṇṇaṃ yaṃ te na alikaṃ bhāsiṃsu.",
  "atk-s0508a2:6528_3": "Tenāha – “sacce atthe ca dhamme ca, āhu santo patiṭṭhitā”ti. Tattha sacce patiṭṭhitattā",
  "atk-s0508a2:6528_4": "eva attano ca paresañca atthe patiṭṭhitā, atthe patiṭṭhitattā eva dhamme patiṭṭhitā",
  "atk-s0508a2:6528_5": "hontīti veditabbā. Saccavisesanameva vā etaṃ. Idañhi vuttaṃ hoti – sacce patiṭṭhitā.",
  "atk-s0508a2:6528_6": "Kīdise? Atthe ca dhamme ca, yaṃ paresaṃ atthato anapetattā atthaṃ anuparodhakaraṃ,",
  "atk-s0508a2:6528_7": "dhammato anapetattā dhammaṃ dhammikameva atthaṃ sādhetīti. Imāya gāthāya saccavācāvasena",
  "atk-s0508a2:6528_8": "abhitthavi. Khemanti abhayaṃ nirupaddavaṃ. Kena kāraṇenāti ce? Nibbānapattiyā dukkhassantakiriyāya,",
  "atk-s0508a2:6528_9": "yasmā kilesanibbānaṃ pāpeti, vaṭṭadukkhassa ca antakiriyāya saṃvaṭṭati, tasmā khemanti",
  "atk-s0508a2:6528_10": "attho. Atha vā yaṃ buddho nibbānapattiyā vā dukkhassantakiriyāya vāti dvinnaṃ nibbānadhātūnaṃ",
  "atk-s0508a2:6528_11": "atthāya khemamaggappakāsanato khemaṃ vācaṃ bhāsati. Sā ve vācānamuttamāti sā vācā",
  "atk-s0508a2:6528_12": "sabbavācānaṃ seṭṭhāti evamettha attho daṭṭhabbo. Imāya gāthāya mantāvacanavasena",
  "atk-s0508a2:6528_13": "bhagavantaṃ abhitthavanto arahattanikūṭena thomanaṃ pariyosāpeti.",
  "atk-s0508a2:6529_0": "Gambhīrapaññoti tisso gāthā āyasmato sāriputtattherassa pasaṃsanavasena vuttā. Tattha",
  "atk-s0508a2:6529_1": "gambhīrapaññoti gambhīresu khandhāyatanādīsu pavattāya nipuṇāya paññāya samannāgatattā",
  "atk-s0508a2:6529_2": "gambhīrapañño. Medhāsaṅkhātāya dhammojapaññāya samannāgatattā medhāvī. “Ayaṃ duggatiyā",
  "atk-s0508a2:6529_3": "maggo, ayaṃ sugatiyā maggo, ayaṃ nibbānassa maggo”ti evaṃ magge ca amagge ca kovidatāya",
  "atk-s0508a2:6529_4": "maggāmaggassa kovido. Mahatiyā sāvakapāramīñāṇassa matthakaṃ pattāya paññāya vasena",
  "atk-s0508a2:6529_5": "mahāpañño. Dhammaṃ deseti bhikkhunanti sammadeva pavattiṃ nivattiṃ vibhāvento bhikkhūnaṃ",
  "atk-s0508a2:6529_6": "dhammaṃ deseti. Tassā pana desanāya pavattiākāraṃ dassetuṃ “saṃkhittenapī”tiādi vuttaṃ.",
  "atk-s0508a2:6530_0": "Tattha saṃkhittenapīti “cattārimāni, āvuso, ariyasaccāni. Katamāni cattāri? Dukkhaṃ",
  "atk-s0508a2:6530_1": "ariyasaccaṃ…pe… imāni kho, āvuso, cattāri ariyasaccāni, tasmā tihāvuso, idaṃ dukkhanti",
  "atk-s0508a2:6530_2": "yogo karaṇīyo”ti evaṃ saṃkhittenapi deseti. “Katamañcāvuso, dukkhaṃ ariyasaccaṃ?",
  "atk-s0508a2:6530_3": "Jātipi dukkhā”tiādinā nayena tāneva vibhajanto vitthārenapi bhāsati. Khandhādidesanāsupi",
  "atk-s0508a2:6530_4": "eseva nayo. Sālikāyiva nigghosoti yathā madhuraṃ ambapakkaṃ sāyitvā pakkhehi vātaṃ",
  "atk-s0508a2:6530_5": "datvā madhuraravaṃ nicchārentiyā sālikāya nigghoso, evaṃ therassa dhammaṃ kathentassa",
  "atk-s0508a2:6530_6": "madhuro nigghoso hoti. Dhammasenāpatissa hi pittādīnaṃ vasena apalibuddhavacanaṃ",
  "atk-s0508a2:6530_7": "hoti, ayadaṇḍena pahaṭakaṃsathālako viya saddo niccharati. Paṭibhānaṃ udiyyatīti",
  "atk-s0508a2:6530_8": "kathetukamyatāya sati samuddato vīciyo viya uparūpari anantaṃ paṭibhānaṃ uṭṭhahati.",
  "atk-s0508a2:6531_0": "Tassāti dhammasenāpatissa. Tanti dhammaṃ desentassa. Suṇantīti yaṃ no thero katheti,",
  "atk-s0508a2:6531_1": "taṃ no sossāmāti ādarajātā suṇanti. Madhuranti iṭṭhaṃ. Rajanīyenāti kantena. Savanīyenāti",
  "atk-s0508a2:6531_2": "kaṇṇasukhena. Vaggunāti maṭṭhena manoharena. Udaggacittāti odagyapītiyā vasena udaggacittā",
  "atk-s0508a2:6531_3": "alīnacittā. Muditāti āmoditā pāmojjena samannāgatā. Odhentīti avadahanti aññāya cittaṃ",
  "atk-s0508a2:6531_4": "upaṭṭhapentā sotaṃ upanenti.",
  "atk-s0508a2:6532_0": "Ajja pannarasetiādikā catasso gāthā pavāraṇāsuttantadesanāya satthāraṃ mahābhikkhusaṅghaparivutaṃ",
  "atk-s0508a2:6532_1": "nisinnaṃ disvā thomentena vuttā. Tattha pannaraseti yasmiñhi samaye bhagavā pubbārāme",
  "atk-s0508a2:6532_2": "nisīdanto sāyanhasamaye sampattaparisāya kālayuttaṃ samayayuttaṃ dhammaṃ desetvā,",
  "atk-s0508a2:6532_3": "udakakoṭṭhake gattāni parisiñcitvā, vatthanivasano ekaṃsaṃ sugatamahācīvaraṃ katvā,",
  "atk-s0508a2:6532_4": "migāramātupāsāde majjhimathambhaṃ nissāya paññattavarabuddhāsane nisīditvā, samantato",
  "atk-s0508a2:6532_5": "nisinnaṃ bhikkhusaṅghaṃ anuviloketvā tadahuposathe pavāraṇādivase nisinno hoti, imasmiṃ",
  "atk-s0508a2:6532_6": "pannarasīuposatheti attho. Visuddhiyāti visuddhatthāya visuddhipavāraṇāya. Bhikkhū",
  "atk-s0508a2:6532_7": "pañcasatā samāgatāti, pañcasatamattā bhikkhū satthāraṃ parivāretvā nisajjavasena",
  "atk-s0508a2:6532_8": "ceva ajjhāsayavasena ca samāgatā. Te ca saṃyojanabandhanacchidāti saṃyojanasaṅkhāte",
  "atk-s0508a2:6532_9": "santānassa bandhanabhūte kilese chinditvā ṭhitā. Tato eva anīghā khīṇapunabbhavā",
  "atk-s0508a2:6532_10": "isīti kilesadukkhābhāvena nidukkhā khīṇapunabbhavā, asekkhānaṃ sīlakkhandhādīnaṃ esitabhāvena isīti.",
  "atk-s0508a2:6533_0": "Vijitasaṅgāmanti vijitakilesasaṅgāmattā vijitamārabalattā vijitasaṅgāmaṃ. Satthavāhanti",
  "atk-s0508a2:6533_1": "aṭṭhaṅgike ariyamaggarathe āropetvā veneyyasatte vāheti saṃsārakantārato uttāretīti",
  "atk-s0508a2:6533_2": "bhagavā satthavāho. Tenāha brahmā sahampati “uṭṭhehi, vīra, vijitasaṅgāma, satthavāhā”ti,",
  "atk-s0508a2:6533_3": "taṃ satthavāhaṃ anuttaraṃ satthāraṃ sāvakā payirupāsanti. Tevijjā maccuhāyinoti evarūpehi",
  "atk-s0508a2:6533_4": "sāvakehi parivārito cakkavatti viya rājā amaccaparivārito janapadacārikavasena samantā",
  "atk-s0508a2:6533_5": "anupariyetīti yojanā.",
  "atk-s0508a2:6534": "Palāpoti tuccho antosārarahito, sīlarahitoti attho. Vande ādiccabandhunanti ādiccabandhuṃ satthāraṃ dasabalaṃ vandāmīti vadati.",
  "atk-s0508a2:6535_0": "Parosahassantiādikā catasso gāthā nibbānapaṭisaṃyuttāya dhammiyā kathāya bhikkhūnaṃ",
  "atk-s0508a2:6535_1": "dhammaṃ desentaṃ bhagavantaṃ thomentena vuttā. Tattha parosahassanti atirekasahassaṃ,",
  "atk-s0508a2:6535_2": "aḍḍhateḷasāni bhikkhusahassāni sandhāya vuttaṃ. Akutobhayanti nibbāne kutocipi bhayaṃ",
  "atk-s0508a2:6535_3": "natthi. Nibbānaṃ pattassa ca kutocipi bhayaṃ natthīti nibbānaṃ akutobhayaṃ nāma.",
  "atk-s0508a2:6536_0": "“Āguṃ na karotī”tiādinā vuttakāraṇehi bhagavā nāgoti vuccatīti nāganāmosi bhagavāti.",
  "atk-s0508a2:6536_1": "Isīnaṃ isisattamoti sāvakapaccekabuddhaisīnaṃ uttamo isi, vipassīsammāsambuddhato",
  "atk-s0508a2:6536_2": "paṭṭhāya isīnaṃ vā sattamako isi. Mahāmeghovāti cātuddīpikamahāmegho viya hutvā.",
  "atk-s0508a2:6537": "Divā vihārāti paṭisallānaṭṭhānato. Sāvako te, mahāvīra, pāde vandati vaṅgīsoti idaṃ thero arahattaṃ patvā attano visesādhigamaṃ pakāsento vadati.",
  "atk-s0508a2:6538_0": "Ummaggapathantiādikā catasso gāthā bhagavatā “kiṃ nu te, vaṅgīsa, imā gāthāyo pubbe",
  "atk-s0508a2:6538_1": "parivitakkitā, udāhu ṭhānaso cetā paṭibhantī”ti pucchitena ṭhānaso paṭibhantīti dassentena",
  "atk-s0508a2:6538_2": "vuttā. Kasmā panevaṃ taṃ bhagavā avoca? Saṅghamajjhe kira kathā udapādi – “vaṅgīsatthero",
  "atk-s0508a2:6538_3": "vissaṭṭhagantho neva uddesena, na paripucchāya, na yonisomanasikārena kammaṃ karoti.",
  "atk-s0508a2:6538_4": "Gāthaṃ bandhanto vaṇṇapadāni karonto vicaratī”ti. Atha bhagavā “ime bhikkhū vaṅgīsassa",
  "atk-s0508a2:6538_5": "paṭibhānasampattiṃ na jānanti, ahamassa paṭibhānasampattiṃ jānāpessāmī”ti cintetvā",
  "atk-s0508a2:6538_6": "“kiṃ nu kho, vaṅgīsā”tiādinā pucchati. Ummaggapathanti anekāni kilesuppajjanapathāni.",
  "atk-s0508a2:6538_7": "Vaṭṭappasutapathatāya hi pathanti vuttaṃ. Pabhijja khīlānīti rāgādikhīlāni pañca",
  "atk-s0508a2:6538_8": "bhinditvā carasi. Taṃ passathāti evaṃ abhibhuyya ca chinditvā ca carantaṃ buddhaṃ",
  "atk-s0508a2:6538_9": "passatha. Bandhapamuñcakaranti bandhanamocanakaraṃ. Asitanti anissitaṃ. Bhāgaso paṭibhajjāti",
  "atk-s0508a2:6538_10": "satipaṭṭhānādikoṭṭhāsato dhammaṃ paṭibhajjanīyaṃ katvā. Pavibhajjātipi pāṭho. Uddesādikoṭṭhāsato",
  "atk-s0508a2:6538_11": "pakārena vibhajitvā vibhajitvā dhammaṃ desetīti attho.",
  "atk-s0508a2:6539_0": "Oghassāti kāmādicaturoghassa. Anekavihitanti satipaṭṭhānādivasena anekavidhaṃ aṭṭhatiṃsāya",
  "atk-s0508a2:6539_1": "vā kammaṭṭhānānaṃ vasena anekappakāraṃ amatāvahaṃ maggaṃ akkhāsi abhāsi. Tasmiñca",
  "atk-s0508a2:6539_2": "amate akkhāteti tasmiṃ tena akkhāte amate amatāvahe. Dhammadasāti dhammassa passitāro.",
  "atk-s0508a2:6539_3": "Ṭhitā asaṃhīrāti kenaci asaṃhāriyā hutvā patiṭṭhitā. Ativijjhāti ativijjhitvā. Sabbaṭṭhitīnanti",
  "atk-s0508a2:6539_4": "sabbesaṃ diṭṭhiṭṭhānānaṃ viññāṇaṭṭhitīnaṃ vā. Atikkamamaddasāti atikkamabhūtaṃ nibbānaṃ",
  "atk-s0508a2:6539_5": "addasa. Agganti uttamaṃ dhammaṃ. Aggeti vā pāṭho, paṭhamataranti attho. Dasaddhānanti",
  "atk-s0508a2:6539_6": "pañcavaggiyānaṃ aggaṃ dhammaṃ, agge vā ādito desayīti attho.",
  "atk-s0508a2:6540": "Tasmāti yasmā “esa dhammo sudesito”ti jānantena pamādo na kātabbo, tasmā anusikkheti tisso sikkhā vipassanāpaṭipāṭiyā maggapaṭipāṭiyā ca sikkheyya.",
  "atk-s0508a2:6541_0": "Buddhānubuddhotiādikā tisso gāthā āyasmato aññātakoṇḍaññattherassa thomanavasena",
  "atk-s0508a2:6541_1": "vuttā. Tattha buddhānubuddhoti buddhānaṃ anubuddho. Buddhā hi paṭhamaṃ cattāri saccāni",
  "atk-s0508a2:6541_2": "bujjhiṃsu, pacchā thero sabbapaṭhamaṃ, tasmā buddhānubuddhoti. Thirehi sīlakkhandhādīhi",
  "atk-s0508a2:6541_3": "samannāgatattā thero, akuppadhammoti attho. Tibbanikkamoti daḷhavīriyo. Sukhavihārānanti",
  "atk-s0508a2:6541_4": "diṭṭhadhammasukhavihārānaṃ. Vivekānanti tiṇṇampi vivekānaṃ. Sabbassa tanti yaṃ sabbasāvakena",
  "atk-s0508a2:6541_5": "pattabbaṃ, assa anena taṃ anuppattaṃ. Appamattassa sikkhatoti appamattena hutvā sikkhantena.",
  "atk-s0508a2:6542_0": "Tevijjo cetopariyakovidoti chasu abhiññāsu catasso vadati, itarā dve yadipi na vuttā,",
  "atk-s0508a2:6542_1": "thero pana chaḷabhiññova. Yasmā theraṃ himavante chaddantadahato āgantvā bhagavati",
  "atk-s0508a2:6542_2": "paramanipaccakāraṃ dassetvā, vandantaṃ disvā pasannamānasena bhagavato sammukhā theraṃ",
  "atk-s0508a2:6542_3": "abhitthavantena imā gāthā vuttā, tasmā “koṇḍañño buddhadāyādo, pāde vandati satthuno”ti vuttaṃ.",
  "atk-s0508a2:6543_0": "Nagassa passetiādikā tisso gāthā pañcahi bhikkhusatehi saddhiṃ sabbeheva arahantehi",
  "atk-s0508a2:6543_1": "bhagavati kāḷasilāyaṃ viharante āyasmā mahāmoggallāno tesaṃ bhikkhūnaṃ cittaṃ samanvesanto",
  "atk-s0508a2:6543_2": "arahattaphalavimuttiṃ passittha. Taṃ disvā āyasmā vaṅgīso bhagavantaṃ there ca abhitthavanto",
  "atk-s0508a2:6543_3": "abhāsi. Tattha nagassa passeti isigilipabbatassa passe kāḷasilāyaṃ. Āsīnanti nisinnaṃ.",
  "atk-s0508a2:6544": "Cetasāti attano cetopariyañāṇena. Cittaṃ nesaṃ samanvesanti tesaṃ khīṇāsavabhikkhūnaṃ cittaṃ samanvesanto. Anupariyetīti anukkamena paricchindati.",
  "atk-s0508a2:6545_0": "Evaṃ sabbaṅgasampannaṃ “muniṃ dukkhassa pāragu”nti vuttāya satthusampattiyā ceva",
  "atk-s0508a2:6545_1": "“tevijjā maccuhāyino”ti vuttāya sāvakasampattiyā cāti sabbehi aṅgehi sampannaṃ samannāgataṃ.",
  "atk-s0508a2:6545_2": "Muninti hi iminā padena monasaṅkhātena ñāṇena satthu anavasesañeyyāvabodho vuttoti",
  "atk-s0508a2:6545_3": "anāvaraṇañāṇena dasabalañāṇādīnaṃ saṅgaho kato hoti, tenassa ñāṇasampadaṃ dasseti.",
  "atk-s0508a2:6545_4": "Dukkhassa pāragunti iminā pahānasampadaṃ. Tadubhayena ca satthu ānubhāvasampadādayo",
  "atk-s0508a2:6545_5": "dassitā honti. Tevijjā maccuhāyinoti iminā sāvakānaṃ ñāṇasampattidīpanena ca nibbānadhātuyā",
  "atk-s0508a2:6545_6": "adhigamadīpanena ca padadvayena satthusāvakasampatti dassitā hoti. Tathā hi yathāvuttamatthaṃ",
  "atk-s0508a2:6545_7": "pākaṭataraṃ kātuṃ “muniṃ dukkhassa pāraguṃ. Anekākārasampannaṃ, payirupāsanti gotama”nti",
  "atk-s0508a2:6545_8": "vuttaṃ. Tattha anekākārasampannanti anekehi ākārehi sampannaṃ, anekākāraguṇasamannāgatanti attho.",
  "atk-s0508a2:6546_0": "Cando yathāti gāthā bhagavantaṃ campānagare gaggarāya pokkharaṇiyā tīre mahatā bhikkhusaṅghena",
  "atk-s0508a2:6546_1": "anekehi ca devanāgasahassehi parivutaṃ attano vaṇṇena ca yasasā ca virocamānaṃ disvā",
  "atk-s0508a2:6546_2": "somanassajātena abhitthavantena vuttā. Tattha cando yathā vigatavalāhake nabheti",
  "atk-s0508a2:6546_3": "yathā saradasamaye apagatavalāhake valāhakasadisena aññena ca mahikādinā upakkilesena",
  "atk-s0508a2:6546_4": "vimutte ākāse puṇṇacando virocati, vītamalova bhāṇumāti teneva valāhakādiupakkilesavigamena",
  "atk-s0508a2:6546_5": "vigatamalo bhāṇumā sūriyo yathā virocati. Evampi, aṅgīrasa, tvanti evaṃ aṅgehi niccharaṇajutīhi",
  "atk-s0508a2:6546_6": "jutimanta tvampi mahāmuni bhagavā, atirocasi attano yasasā sadevakaṃ lokaṃ atikkamitvā virocasīti.",
  "atk-s0508a2:6547_0": "Kāveyyamattātiādikā dasa gāthā arahattaṃ patvā attano paṭipattiṃ paccavekkhitvā satthu",
  "atk-s0508a2:6547_1": "attano ca guṇe vibhāventena vuttā. Tattha kāveyyamattāti kāveyyena kabbakaraṇena",
  "atk-s0508a2:6547_2": "mattā mānitā sambhāvitā guṇodayaṃ āpannā. Addasāmāti addasimhā.",
  "atk-s0508a2:6548": "Addhā no udapajjathāti ratanattayaṃ addhā amhākaṃ upakāratthāya uppajji.",
  "atk-s0508a2:6549_0": "Vacananti saccapaṭisaṃyuttaṃ dhammakathaṃ. Khandhe āyatanāni ca dhātuyo cāti pañcakkhandhe",
  "atk-s0508a2:6549_1": "dvādasāyatanāni, aṭṭhārasa dhātuyo ca. Imasmiṃ ṭhāne khandhādikathā vattabbā. Sā",
  "atk-s0508a2:6549_2": "visuddhimagge vitthāritā evāti tattha vuttanayeneva veditabbā. Viditvānāti rūpādivibhāgādito",
  "atk-s0508a2:6549_3": "aniccatādito ca pubbabhāgañāṇena jānitvā.",
  "atk-s0508a2:6550": "Ye te sāsanakārakāti ye te sattā tathāgatānaṃ sāsanakārakā, tesaṃ bahūnaṃ atthāya vata uppajjanti tathāgatā.",
  "atk-s0508a2:6551_0": "Ye niyāmagataddasāti niyāmo eva niyāmagataṃ, ye bhikkhū bhikkhuniyo ca sammattaniyāmaṃ",
  "atk-s0508a2:6551_1": "addasaṃsu adhigacchiṃsu. Tesaṃ atthāya vata bodhiṃ sammāsambodhiṃ ajjhagamā, muni bhagavāti yojanā.",
  "atk-s0508a2:6552_0": "Sudesitāti veneyyajjhāsayānurūpaṃ saṅkhepato vitthārato ca suṭṭhu desitā. Cakkhumatāti",
  "atk-s0508a2:6552_1": "pañcahi cakkhūhi cakkhumatā. Attahitakāmehi araṇīyāni karaṇīyāni ariyabhāvakarāni,",
  "atk-s0508a2:6552_2": "ariyassa vā bhagavato saccānīti ariyasaccāni. Dukkhantiādi tesaṃ ariyasaccānaṃ sarūpadassanaṃ.",
  "atk-s0508a2:6552_3": "Imasmiṃ ṭhāne ariyasaccakathā vattabbā, sā sabbākārato visuddhimagge vitthāritāti",
  "atk-s0508a2:6552_4": "tattha vuttanayeneva veditabbā. Evamete tathāti ete dukkhādayo ariyasaccadhammā evaṃ",
  "atk-s0508a2:6552_5": "dukkhādippakārena tathā avitathā anaññathā. Vuttā diṭṭhā me te yathā tathāti yathā",
  "atk-s0508a2:6552_6": "satthārā vuttā, tathā mayā diṭṭhā, ariyamaggañāṇena paṭividdhattā evaṃ tesaṃ. Sadattho",
  "atk-s0508a2:6552_7": "me anuppatto arahattaṃ mayā sacchikataṃ. Tato ca kataṃ buddhassa bhagavato sāsanaṃ",
  "atk-s0508a2:6552_8": "ovādānusiṭṭhiyaṃ anupatiṭṭho.",
  "atk-s0508a2:6553": "Svāgataṃ vata me āsīti suāgamanaṃ vata me ahosi. Mama buddhassa santiketi mama sambuddhassa bhagavato santike samīpe.",
  "atk-s0508a2:6554": "Abhiññāpāramippattoti channampi abhiññānaṃ pāramiṃ, ukkaṃsaṃ adhigato. Iminā hi padena vuttamevatthaṃ vivarituṃ “sotadhātu visodhitā”tiādi vuttaṃ.",
  "atk-s0508a2:6555_0": "Pucchāmi satthārantiādikā dvādasa gāthā attano upajjhāyassa parinibbutabhāvaṃ pucchantena",
  "atk-s0508a2:6555_1": "vuttā. Āyasmato nigrodhakappattherassa hi parinibbānakāle āyasmā vaṅgīso asammukhā",
  "atk-s0508a2:6555_2": "ahosi. Diṭṭhapubbañca tena tassa hatthakukkuccādi, pubbavāsanāvasena hi tādisañca",
  "atk-s0508a2:6555_3": "āyasmato pilindavacchassa vasalavādena samudācāro viya khīṇāsavānampi hotiyeva. Tena",
  "atk-s0508a2:6555_4": "“parinibbuto nu kho me upajjhāyo, udāhu no”ti uppannaparivitakko satthāraṃ pucchi.",
  "atk-s0508a2:6555_5": "Tena vuttaṃ – “upajjhāyassa parinibbutabhāvaṃ pucchantena vuttā”ti. Tattha satthāranti",
  "atk-s0508a2:6555_6": "diṭṭhadhammikādīhi veneyyānaṃ anusāsakaṃ. Anomapaññanti omaṃ vuccati parittaṃ lāmakaṃ.",
  "atk-s0508a2:6555_7": "Na omapaññaṃ anomapaññaṃ, mahāpaññanti attho. Diṭṭheva dhammeti paccakkhameva, imasmiṃyeva",
  "atk-s0508a2:6555_8": "attabhāveti attho. Vicikicchānanti saṃsayānaṃ evarūpānaṃ vā parivitakkānaṃ chettā.",
  "atk-s0508a2:6555_9": "Aggāḷaveti aggāḷavacetiyasaṅkhāte vihāre. Ñātoti pākaṭo. Yasassīti lābhasakkārasampanno.",
  "atk-s0508a2:6555_10": "Abhinibbutattoti upasantasabhāvo apariḍayhamānacitto.",
  "atk-s0508a2:6556_0": "Tayā katanti tādise chāyāsampanne nigrodharukkhamūle nisinnattā “nigrodhakappo”ti",
  "atk-s0508a2:6556_1": "tayā kataṃ nāmaṃ. Iti so yathā attanā upalakkhitaṃ tathā vadati. Bhagavā pana na",
  "atk-s0508a2:6556_2": "nisinnattā eva taṃ tathā ālapati, api ca kho tattha arahattaṃ pattattāpi. Brāhmaṇassāti",
  "atk-s0508a2:6556_3": "jātiṃ sandhāya vadati. So kira brāhmaṇamahāsālakulā pabbajito. Namassaṃ acarinti",
  "atk-s0508a2:6556_4": "namassamāno vihāsiṃ. Mutyapekhoti nibbāne patiṭṭhito.",
  "atk-s0508a2:6557": "Daḷhadhammadassīti bhagavantaṃ ālapati. Daḷhadhammañhi nibbānaṃ abhijjanaṭṭhena, tañca bhagavā passi dassesi ca.",
  "atk-s0508a2:6558_0": "Sakkātipi bhagavantameva kulanāmena ālapati. Mayampi sabbeti, niravasesaparisaṃ saṅgaṇhitvā",
  "atk-s0508a2:6558_1": "attānaṃ dassento vadati. Samantacakkhūtipi bhagavantameva sabbaññutaññāṇena ālapati.",
  "atk-s0508a2:6558_2": "Samavaṭṭhitāti sammā avaṭṭhitā, ābhogaṃ katvā ṭhitā. Noti amhākaṃ. Savanāyāti imassa",
  "atk-s0508a2:6558_3": "pañhassa veyyākaraṇaṃ savanatthāya. Sotāti sotadhātuyā. Tuvaṃ no satthā tvamanuttarosīti",
  "atk-s0508a2:6558_4": "thutivacanavasena vadati.",
  "atk-s0508a2:6559_0": "Chinda no vicikicchanti vicikicchāpaṭirūpakaṃ taṃ parivitakkaṃ sandhāyāha. Akusalavicikicchāya",
  "atk-s0508a2:6559_1": "pana thero nibbicikicchova. Brūhi metanti brūhi me etaṃ. Yaṃ mayā yācitosi “taṃ sāvakaṃ,",
  "atk-s0508a2:6559_2": "sakka, mayampi sabbe aññātumicchāmā”ti yācitova, taṃ brāhmaṇaṃ parinibbutaṃ vedaya",
  "atk-s0508a2:6559_3": "bhūripañña. Majjheva no bhāsā”ti parinibbutaṃ jānitvā mahāpañña bhagavā majjheva",
  "atk-s0508a2:6559_4": "amhākaṃ sabbesaṃ bhāsa, yathā sabbe mayaṃ jāneyyāma. Sakkova devāna sahassanettoti,",
  "atk-s0508a2:6559_5": "idaṃ pana thutivacanameva. Apicettha ayamadhippāyo – yathā sakko sahassanetto devānaṃ",
  "atk-s0508a2:6559_6": "majjhe tehi sakkaccaṃ sampaṭicchitavacanaṃ bhāsati, evaṃ amhākaṃ majjhe amhehi sampaṭicchitavacanaṃ bhāsāti.",
  "atk-s0508a2:6560_0": "Ye kecīti imampi gāthaṃ bhagavantaṃ thunanto vattukāmataṃ janetuṃ bhaṇati. Tassattho",
  "atk-s0508a2:6560_1": "– ye keci abhijjhādayo ganthā, tesaṃ appahāne sati mohavicikicchānaṃ pahānābhāvato",
  "atk-s0508a2:6560_2": "mohamaggāti ca, aññāṇapakkhāti ca, vicikicchaṭhānāti ca vuccanti. Sabbe te tathāgataṃ",
  "atk-s0508a2:6560_3": "patvā tathāgatassa desanābalena viddhaṃsitā bhavanti, nassanti. Kiṃkāraṇanti? Cakkhuñhi",
  "atk-s0508a2:6560_4": "etaṃ paramaṃ narānaṃ, yasmā tathāgato sabbaganthavidhamanena paññācakkhujananato",
  "atk-s0508a2:6560_5": "narānaṃ paramaṃ cakkhunti vuttaṃ hoti.",
  "atk-s0508a2:6561_0": "No ce hi jātūti imampi gāthaṃ thunanto eva vattukāmataṃ janento bhaṇati. Tattha jātūti",
  "atk-s0508a2:6561_1": "ekaṃsavacanaṃ. Purisoti bhagavantaṃ sandhāyāha. Jotimantoti paññājotisampannā sāriputtādayo.",
  "atk-s0508a2:6561_2": "Idaṃ vuttaṃ hoti – yadi bhagavā puratthimādibhedo vāto viya abbhaghanaṃ desanāvegena",
  "atk-s0508a2:6561_3": "kilese vihaneyya, tato yathā abbhaghananivuto loko tamova hoti ekandhakāro, evaṃ",
  "atk-s0508a2:6561_4": "sabbopi loko aññāṇanivuto tamova siyā. Ye cāpi ime idāni jotimanto khāyanti sāriputtādayo,",
  "atk-s0508a2:6561_5": "tepi na bhāseyyuṃ, na dīpeyyunti.",
  "atk-s0508a2:6562_0": "Dhīrā cāti imampi gāthaṃ purimanayenevāha. Tassattho – dhīrā ca paṇḍitapurisā, pajjotakarā",
  "atk-s0508a2:6562_1": "bhavanti paññāpajjotaṃ uppādenti. Taṃ tasmā ahaṃ taṃ vīra padhānavīriyasamannāgata",
  "atk-s0508a2:6562_2": "bhagavā, tatheva maññe dhīro pajjotakarotveva maññāmi. Mayampi vipassinaṃ sabbadhamme",
  "atk-s0508a2:6562_3": "yathābhūtaṃ passantaṃ bhagavantaṃ jānantā eva upāgamimhā. Tasmā “parisāsu no āvikarohi",
  "atk-s0508a2:6562_4": "kappaṃ parinibbutova yathā nigrodhakappaṃ āvikarohi pakāsehī”ti.",
  "atk-s0508a2:6563_0": "Khippanti imampi gāthaṃ purimanayeneva āha. Tassattho – bhagavā khippaṃ giraṃ eraya",
  "atk-s0508a2:6563_1": "vaggu vagguṃ acirāyamāno vācaṃ bhāsa vaggu manoharaṃ. Haṃsova yathā suvaṇṇahaṃso",
  "atk-s0508a2:6563_2": "gocaraṃ pariggaṇhanto jātassaravanasaṇḍaṃ disvā gīvaṃ paggayha pakkhe uddhunitvā",
  "atk-s0508a2:6563_3": "haṭṭhatuṭṭho saṇikaṃ ataramāno vagguṃ nikūjati giraṃ nicchāreti, evamevaṃ tvaṃ saṇikaṃ",
  "atk-s0508a2:6563_4": "nikūja iminā mahāpurisalakkhaṇaññatarena bindussarena suṭṭhu vikappitena abhisaṅkhatena,",
  "atk-s0508a2:6563_5": "ete mayaṃ sabbe ujugatā avikkhittamānasā hutvā tava nikūjaṃ suṇomāti.",
  "atk-s0508a2:6564_0": "Pahīnajātimaraṇanti, idampi purimanayeneva āha. Tattha na sissatīti aseso, taṃ asesaṃ,",
  "atk-s0508a2:6564_1": "sotāpannādayo viya kiñci asesetvā pahīnajātimaraṇanti vuttaṃ hoti. Niggayhāti nibandhitvā,",
  "atk-s0508a2:6564_2": "dhonanti dhutasabbapāpaṃ. Vadessāmīti kathāpessāmi dhammaṃ. Na kāmakāro hohi puthujjanānanti",
  "atk-s0508a2:6564_3": "puthujjanasekkhādīnaṃ tividhānaṃ janānaṃ kāmakāro natthi, te yaṃ icchanti ñātuṃ vā",
  "atk-s0508a2:6564_4": "vattuṃ vā, taṃ na sakkonti. Saṅkheyyakāro ca tathāgatānanti tathāgatānaṃ pana vīmaṃsakāro",
  "atk-s0508a2:6564_5": "paññāpubbaṅgamakiriyā, te yaṃ icchanti ñātuṃ vā vattuṃ vā, taṃ sakkontiyevāti adhippāyo.",
  "atk-s0508a2:6565_0": "Idāni taṃ saṅkheyyakāraṃ pakāsento “sampannaveyyākaraṇa”nti gāthamāha. Tassattho",
  "atk-s0508a2:6565_1": "– tathā hi tava bhagavā idaṃ samujjupaññassa sabbattha appaṭihatabhāvena ujugatapaññassa",
  "atk-s0508a2:6565_2": "sammadeva vuttaṃ pavattitaṃ sampannaveyyākaraṇaṃ “santatimahāmatto sattatālamattaṃ",
  "atk-s0508a2:6565_3": "abbhuggantvā parinibbāyissati, suppabuddho sakko sattame divase pathaviṃ pavisissatī”ti",
  "atk-s0508a2:6565_4": "evamādiṃ samuggahitaṃ sammadeva uggahitaṃ aviparītaṃ diṭṭhaṃ, puna suṭṭhutaraṃ añjaliṃ",
  "atk-s0508a2:6565_5": "paṇāmetvā āha. Ayamañjali pacchimo suppaṇāmitoti ayaṃ aparopi añjali suṭṭhutaraṃ",
  "atk-s0508a2:6565_6": "paṇāmito. Mā mohayī jānanti mā no avacanena mohayi, jānanto tassa gatiṃ. Anomapaññāti",
  "atk-s0508a2:6565_7": "bhagavantaṃ ālapati.",
  "atk-s0508a2:6566_0": "Paroparanti imaṃ pana gāthaṃ aparenapi pariyāyena amohanameva yācanto āha. Tattha",
  "atk-s0508a2:6566_1": "paroparanti lokuttaralokiyavasena sundarāsundaraṃ dūre santike vā. Ariyadhammanti",
  "atk-s0508a2:6566_2": "catusaccadhammaṃ. Viditvāti paṭivijjhitvā. Jānanti sabbaṃ ñeyyadhammaṃ jānanto. Vācābhikaṅkhāmīti",
  "atk-s0508a2:6566_3": "yathā ghammani ghammakāle uṇhābhitatto puriso kilanto tasito vāriṃ, evaṃ te vācaṃ",
  "atk-s0508a2:6566_4": "abhikaṅkhāmi. Sutaṃ pavassāti sutasaṅkhātaṃ saddāyatanaṃ pavassa pagghara muñca pavatta.",
  "atk-s0508a2:6566_5": "“Sutassa vassā”tipi pāḷi. Vuttapakārassa saddāyatanassa vuṭṭhiṃ vassāti attho.",
  "atk-s0508a2:6567_0": "Idāni yādisaṃ vācaṃ abhikaṅkhati, taṃ pakāsento “yadatthika”nti gāthamāha. Tattha",
  "atk-s0508a2:6567_1": "kappāyanoti kappameva pūjāvasena vadati. Yathā vimuttoti “kiṃ anupādisesāya nibbānadhātuyā",
  "atk-s0508a2:6567_2": "yathā asekkho, udāhu saupādisesāya yathā sekkho”ti vā pucchati. Sesamettha pākaṭameva.",
  "atk-s0508a2:6568_0": "Evaṃ dvādasahi gāthāhi yācito bhagavā taṃ viyākaronto “acchecchī”tiādimāha. Tattha",
  "atk-s0508a2:6568_1": "acchecchi taṇhaṃ idha nāmarūpe (iti bhagavā) kaṇhassa sotaṃ dīgharattānusayitanti",
  "atk-s0508a2:6568_2": "imasmiṃ nāmarūpe kāmataṇhādibhedā taṇhā dīgharattaṃ appahīnaṭṭhena anusayitā kaṇhanāmakassa",
  "atk-s0508a2:6568_3": "mārassa sotantipi vuccati. Taṃ kaṇhassa sotamutaṃ dīgharattānusayitaṃ idha nāmarūpe",
  "atk-s0508a2:6568_4": "taṇhaṃ kappāyano chindi. Iti bhagavāti idaṃ pana saṅgītikārānaṃ vacanaṃ. Atāri jātiṃ",
  "atk-s0508a2:6568_5": "maraṇaṃ asesanti so taṃ taṇhaṃ chetvā asesaṃ jātimaraṇaṃ atari anupādisesāya parinibbāyīti",
  "atk-s0508a2:6568_6": "dasseti, iccabravi bhagavā pañcaseṭṭhoti āyasmatā vaṅgīsena puṭṭho bhagavā evaṃ avoca",
  "atk-s0508a2:6568_7": "pañcahi saddhādīhi indriyehi anaññasādhāraṇehi cakkhūhi vā seṭṭho. Atha vā pañcaseṭṭhoti",
  "atk-s0508a2:6568_8": "pañcahi sīlādīhi dhammakkhandhehi, pañcahi vā hetusampadādīhi seṭṭho uttamo pavaroti",
  "atk-s0508a2:6568_9": "saṅgītikārānamevidampi vacanaṃ.",
  "atk-s0508a2:6569_0": "Evaṃ vutte bhagavato bhāsitaṃ abhinandamānaso āyasmā vaṅgīso “esa sutvā”tiādikā gāthāyo",
  "atk-s0508a2:6569_1": "āha. Tattha paṭhamagāthāyaṃ na maṃ vañcesīti yasmā parinibbuto, tasmā tassa parinibbutabhāvaṃ",
  "atk-s0508a2:6569_2": "icchantaṃ maṃ na vañcesi, na visaṃvādesīti attho. Sesaṃ pākaṭameva.",
  "atk-s0508a2:6570_0": "Dutiyagāthāyaṃ yasmā mutyapekho vihāsi, tasmā taṃ sandhāyāha “yathā vādī tathā kārī,",
  "atk-s0508a2:6570_1": "ahu buddhassa sāvako”ti. Maccuno jālaṃ tata”nti tebhūmakavaṭṭe vitthataṃ mārassa",
  "atk-s0508a2:6570_2": "taṇhājālaṃ. Māyāvinoti bahumāyassa. “Tathā māyāvino”tipi keci paṭhanti, tesaṃ yo",
  "atk-s0508a2:6570_3": "anekāhi māyāhi anekakkhattuṃ bhagavantaṃ upasaṅkami. Tassa tathā māyāvinoti adhippāyo.",
  "atk-s0508a2:6571_0": "Tatiyagāthāya ādinti mūlakāraṇaṃ. Upādānassāti vaṭṭassa. Vaṭṭaṃ daḷhehi kammakilesehi",
  "atk-s0508a2:6571_1": "upādātabbaṭṭhena “upādāna”nti vuttaṃ. Tassa upādānassa ādiṃ avijjātaṇhādibhedaṃ kāraṇaṃ",
  "atk-s0508a2:6571_2": "ñāṇacakkhunā addasa. Kappo kappiyoti evaṃ vattuṃ vaṭṭati bhagavāti adhippāyena vadati.",
  "atk-s0508a2:6571_3": "Accagā vatāti atikkanto vata. Maccudheyyanti maccu ettha dhiyyatīti maccudheyyaṃ,",
  "atk-s0508a2:6571_4": "tebhūmakavaṭṭaṃ suduttaraṃ accagā vatāti vedajāto vadati.",
  "atk-s0508a2:6572_0": "Idāni satthari attano upajjhāye ca pasannamānaso pasannākāraṃ vibhāvento “taṃ devadeva”nti",
  "atk-s0508a2:6572_1": "osānagāthamāha. Tattha taṃ devadevaṃ vandāmīti sammutidevo, upapattidevo, visuddhidevoti",
  "atk-s0508a2:6572_2": "tesaṃ sabbesampi devānaṃ uttamadevatāya devadevaṃ dvipaduttama bhagavā taṃ vandāmi.",
  "atk-s0508a2:6572_3": "Na kevalaṃ taṃyeva, atha kho tava saccābhisambodhiyā anudhammajātattā anujātaṃ, māravijayena",
  "atk-s0508a2:6572_4": "mahāvīriyatāya mahāvīraṃ, āguakaraṇādiatthena nāgaṃ tava ure vāyāmajanitajātitāya",
  "atk-s0508a2:6572_5": "orasaṃ puttaṃ nigrodhakappañca vandāmi.",
  "atk-s0508a2:6573_0": "Evamete subhūtiādayo vaṅgīsapariyosānā dvisataṃ catusaṭṭhi ca mahātherā idha pāḷiyaṃ",
  "atk-s0508a2:6573_1": "ārūḷhā, te sabbe yathā sammāsambuddhassa sāvakabhāvena ekavidhā. Tathā asekkhabhāvena,",
  "atk-s0508a2:6573_2": "ukkhittapalighatāya saṃkiṇṇaparikkhatāya, abbuḷhesikatāya, niraggaḷatāya, pannaddhajatāya,",
  "atk-s0508a2:6573_3": "pannabhāratāya, visaṃyuttatāya, dasasu ariyavāsesu vuṭṭhavāsatāya ca. Tathā hi te",
  "atk-s0508a2:6573_4": "pañcaṅgavippahīnā, chaḷaṅgasamannāgatā, ekārakkhā, caturāpassenā, panuṇṇapaccekasaccā,",
  "atk-s0508a2:6573_5": "samavayasaṭṭhesanā, anāvilasaṅkappā, passaddhakāyasaṅkhārā, suvimuttacittā, suvimuttapaññā",
  "atk-s0508a2:6573_6": "ca. Iti evamādinā nayena ekavidhā.",
  "atk-s0508a2:6574_0": "Ehibhikkhubhāvena upasampannā, na ehibhikkhubhāvena upasampannāti duvidhā. Tattha",
  "atk-s0508a2:6574_1": "aññāsi koṇḍaññappamukhā pañcavaggiyattherā, yasatthero, tassa sahāyabhūtā vimalo",
  "atk-s0508a2:6574_2": "subāhu puṇṇaji gavampatīti cattāro, aparepi tassa sahāyabhūtā pañcapaññāsa, tiṃsa",
  "atk-s0508a2:6574_3": "bhaddavaggiyā, uruvelakassapappamukhā sahassapurāṇajaṭilā, dve aggasāvakā, tesaṃ",
  "atk-s0508a2:6574_4": "parivārabhūtā aḍḍhaterasasatā paribbājakā, coro aṅgulimālattheroti sabbe sahassaṃ",
  "atk-s0508a2:6574_5": "paññāsādhikāni tīṇi satāni ca honti. Tenetaṃ vuccati –",
  "atk-s0508a2:6575": "“Satattayaṃ sahassañca, paññāsañca punāpare;",
  "atk-s0508a2:6576": "Ete therā mahāpaññā, sabbeva ehibhikkhukā”ti.",
  "atk-s0508a2:6577_0": "Na kevalañca ete eva, atha kho aññepi bahū santi. Seyyathidaṃ – selo brāhmaṇo, tassa",
  "atk-s0508a2:6577_1": "antevāsikabhūtā tisatabrāhmaṇā, mahākappino, tassa parivārabhūtaṃ purisasahassaṃ,",
  "atk-s0508a2:6577_2": "suddhodanamahārājena pesitā kapilavatthuvāsino dasasahassapurisā, mahābāvariyabrāhmaṇassa",
  "atk-s0508a2:6577_3": "antevāsikabhūtā ajitādayo soḷasa sahassaparimāṇāti. Evaṃ vuttato aññe na ehibhikkhubhāvena",
  "atk-s0508a2:6577_4": "upasampadā, te pana saraṇagamanūpasampadā, ovādapaṭiggahaṇūpasampadā, pañhābyākaraṇūpasampadā,",
  "atk-s0508a2:6577_5": "ñatticatutthakammūpasampadāti imehi catūhi ākārehi laddhūpasampadā. Ādito hi ehibhikkhubhāvūpagatā",
  "atk-s0508a2:6577_6": "therā, tesaṃ bhagavā pabbajjaṃ viya tīhi saraṇagamaneheva upasampadampi anuññāsi,",
  "atk-s0508a2:6577_7": "ayaṃ saraṇagamanūpasampadā. Yā pana –",
  "atk-s0508a2:6578_0": "“Tasmātiha te, kassapa, evaṃ sikkhitabbaṃ – ‘tibbaṃ me hirottappaṃ, paccupaṭṭhitaṃ",
  "atk-s0508a2:6578_1": "bhavissati theresu navesu majjhimesū’ti, evaṃ hi te, kassapa, sikkhitabbaṃ. Tasmātiha",
  "atk-s0508a2:6578_2": "te, kassapa, evaṃ sikkhitabbaṃ – ‘yaṃkiñci dhammaṃ suṇissāmi kusalūpasaṃhitaṃ, sabbaṃ",
  "atk-s0508a2:6578_3": "taṃ aṭṭhiṃ katvā manasi karitvā sabbacetasā samannāharitvā ohitasoto dhammaṃ suṇissāmī’ti,",
  "atk-s0508a2:6578_4": "evañhi te, kassapa, sikkhitabbaṃ. Tasmātiha te, kassapa, evaṃ sikkhitabbaṃ – ‘sātasahagatā",
  "atk-s0508a2:6578_5": "ca me kāyagatā sati na vijahissatī’ti, evañhi te, kassapa, sikkhitabba”nti.",
  "atk-s0508a2:6579_0": "Imassa ovādassa paṭiggahaṇena mahākassapattherassa anuññātaupasampadā, ayaṃ ovādapaṭiggahaṇūpasampadā",
  "atk-s0508a2:6579_1": "nāma. Yā pubbārāme caṅkamantena bhagavatā “uddhumātakasaññāti vā sopāka ‘rūpasaññā’ti",
  "atk-s0508a2:6579_2": "vā ime dhammā nānatthā nānābyañjanā, udāhu ekatthā byañjanameva nāna”ntiādinā asubhanissitesu",
  "atk-s0508a2:6579_3": "pañhesu pucchitesu bhagavantaṃ upasaṅkamantena sattavassikena sopākasāmaṇerena “uddhumātakasaññāti",
  "atk-s0508a2:6579_4": "vā bhagavā ‘rūpasaññā’ti vā ime dhammā ekatthā, byañjanameva nāna”ntiādinā vissajjitesu",
  "atk-s0508a2:6579_5": "“iminā sabbaññutaññāṇena saddhiṃ saṃsanditvā ime pañhā byākatā”ti āraddhacittena",
  "atk-s0508a2:6579_6": "bhagavatā anuññātaupasampadā. Ayaṃ pañhābyākaraṇūpasampadā nāma. Ñatticatutthakammūpasampadā pākaṭāva.",
  "atk-s0508a2:6580_0": "Yathā ehibhikkhubhāvena upasampadā, na ehibhikkhubhāvena upasampadāti duvidhā, evaṃ",
  "atk-s0508a2:6580_1": "sammukhāparammukhābhedatopi duvidhā. Ye hi satthu dharamānakāle ariyāya jātiyā jātā,",
  "atk-s0508a2:6580_2": "te aññāsikoṇḍaññādayo sammukhasāvakā nāma. Ye pana bhagavato parinibbānato pacchā",
  "atk-s0508a2:6580_3": "adhigatavisesā, te satipi satthu dhammasarīrassa paccakkhabhāve satthu sarīrassa",
  "atk-s0508a2:6580_4": "apaccakkhabhāvato parammukhasāvakā nāma.",
  "atk-s0508a2:6581": "Tathā ubhatobhāgavimuttapaññāvimuttatāvasena, idha pāḷiyaṃ āgatā pana ubhatobhāgavimuttā evāti veditabbā. Vuttañhetaṃ apadāne –",
  "atk-s0508a2:6582": "“Vimokkhāpi ca aṭṭhime, chaḷabhiññā sacchikatā”ti.",
  "atk-s0508a2:6583_0": "Tathā sāpadānānapadānabhedato, yesañhi purimesu sammāsambuddhesu paccekabuddhabuddhasāvakesupi",
  "atk-s0508a2:6583_1": "puññakiriyāvasena pavattitaṃ sāvakapāramitāsaṅkhātaṃ atthi apadānaṃ, te sāpadānā,",
  "atk-s0508a2:6583_2": "seyyathāpi apadānapāḷiyaṃ āgatā therā. Yesaṃ pana taṃ natthi, te anapadānā.",
  "atk-s0508a2:6584_0": "Kiṃ pana sabbena sabbaṃ pubbahetusampattiyā vinā saccābhisambodho sambhavatīti? Na",
  "atk-s0508a2:6584_1": "sambhavati. Na hi upanissayasampattirahitassa ariyamaggādhigamo atthi, tassa sudukkaradurabhisambhavasabhāvato.",
  "atk-s0508a2:6584_2": "Yathāha “taṃ kiṃ maññatha, bhikkhave, katamaṃ nu kho dukkarataraṃ vā durabhisambhavataraṃ",
  "atk-s0508a2:6584_3": "vā”tiādi. Yadi evaṃ kasmā vuttaṃ – “yesaṃ pana taṃ natthi, te anapadānā”ti? Nayidamevaṃ",
  "atk-s0508a2:6584_4": "daṭṭhabbaṃ “ye sabbena sabbaṃ upanissayasampattirahitā, te anapadānā”ti tādisānaṃ",
  "atk-s0508a2:6584_5": "idha anadhippetattā. Yesaṃ pana atiukkaṃsagataṃ apadānaṃ natthi, te idha “anapadānā”ti",
  "atk-s0508a2:6584_6": "vuttā, na sabbena sabbaṃ upanissayarahitāyeva. Tathā hi ime sattā buddhuppādesu acchariyācinteyyaguṇavibhūtivitthataṃ",
  "atk-s0508a2:6584_7": "buddhānaṃ ānubhāvaṃ passantā catuppamāṇikassa lokassa sabbathāpi pasādāvahattā satthari",
  "atk-s0508a2:6584_8": "saddhaṃ paṭilabhanti. Tathā saddhammassavanena, sāvakānaṃ sammāpaṭipattidassanena,",
  "atk-s0508a2:6584_9": "kadāci mahābodhisattānaṃ sammāsambodhiyā cittābhinīhāradassanena, tesaṃ santike ovādānusāsanapaṭilābhena",
  "atk-s0508a2:6584_10": "ca saddhamme saddhaṃ paṭilabhanti, te tattha paṭiladdhasaddhā yadipi saṃsāre nibbāne",
  "atk-s0508a2:6584_11": "ca ādīnavānisaṃse passanti, mahārajakkhatāya pana yogakkhemaṃ anabhisambhunantā antarantarā",
  "atk-s0508a2:6584_12": "vivaṭṭūpanissayaṃ kusalabījaṃ attano santāne ropentiyeva sappurisūpanissayassa bahūkārabhāvato. Tenāha –",
  "atk-s0508a2:6585": "“Yadimassa lokanāthassa, virajjhissāma sāsanaṃ;",
  "atk-s0508a2:6586": "Anāgatamhi addhāne, hessāma sammukhā imaṃ.",
  "atk-s0508a2:6587": "“Yathā manussā nadiṃ tarantā, paṭititthaṃ virajjhiya;",
  "atk-s0508a2:6588": "Heṭṭhātitthe gahetvāna, uttaranti mahānadiṃ.",
  "atk-s0508a2:6589": "“Evameva mayaṃ sabbe, yadi muñcāmimaṃ jinaṃ;",
  "atk-s0508a2:6590": "Anāgatamhi addhāne, hessāma sammukhā ima”nti.",
  "atk-s0508a2:6591_0": "Evaṃ vivaṭṭaṃ uddissa uppāditakusalacittaṃ satasahassādhikacatuasaṅkhyeyyakālantare",
  "atk-s0508a2:6591_1": "vimokkhādhigamassa upanissayo na hotīti na sakkā vattuṃ. Pageva patthanāvasena adhikāraṃ",
  "atk-s0508a2:6591_2": "katvā pavattitaṃ. Evaṃ duvidhāpete.",
  "atk-s0508a2:6592_0": "Aggasāvakā, mahāsāvakā, pakatisāvakāti tividhā. Tesu āyasmā aññāsikoṇḍañño, vappo,",
  "atk-s0508a2:6592_1": "bhaddiyo, mahānāmo, assaji, nālako, yaso, vimalo, subāhu, puṇṇaji, gavampati, uruvelakassapo,",
  "atk-s0508a2:6592_2": "nadīkassapo, gayākassapo, sāriputto, mahāmoggallāno, mahākassapo, mahākaccāyano,",
  "atk-s0508a2:6592_3": "mahākoṭṭhiko, mahākappino, mahācundo, anuruddho, kaṅkhārevato, ānando, nandako, bhagu,",
  "atk-s0508a2:6592_4": "nando, kimilo, bhaddiyo, rāhulo, sīvali, upāli, dabbo, upaseno, khadiravaniyarevato,",
  "atk-s0508a2:6592_5": "puṇṇo mantāṇiputto, puṇṇo sunāparantako, soṇo kuṭikaṇṇo, soṇo koḷivīso, rādho, subhūti,",
  "atk-s0508a2:6592_6": "aṅgulimālo, vakkali, kāḷudāyī, mahāudāyī, pilindavaccho, sobhito, kumārakassapo,",
  "atk-s0508a2:6592_7": "raṭṭhapālo, vaṅgīso, sabhiyo, selo, upavāno, meghiyo, sāgato, nāgito, lakuṇḍakabhaddiyo,",
  "atk-s0508a2:6592_8": "piṇḍolabhāradvājo, mahāpanthako, cūḷapanthako, bākulo, kuṇḍadhāno, dārucīriyo, yasojo,",
  "atk-s0508a2:6592_9": "ajito, tissametteyyo, puṇṇako, mettagū, dhotako, upasivo, nando, hemako, todeyyo,",
  "atk-s0508a2:6592_10": "kappo, jatukaṇṇi, bhadrāvudho, udayo, posālo, mogharājā, piṅgiyoti ete asītimahāsāvakā nāma.",
  "atk-s0508a2:6593_0": "Kasmā pana te eva therā “mahāsāvakā”ti vuccantīti? Abhinīhārassa mahantabhāvato.",
  "atk-s0508a2:6593_1": "Tathā hi dve aggasāvakāpi mahāsāvakesu antogadhā. Te hi sāvakapāramīñāṇassa matthakappattiyā",
  "atk-s0508a2:6593_2": "sāvakesu aggadhammādhigamena aggaṭṭhāne ṭhitāpi abhinīhāramahantatāsāmaññena “mahāsāvakā”tipi",
  "atk-s0508a2:6593_3": "vuccanti. Itare pana pakatisāvakehi sātisayamahābhinīhārā. Tathā hi te padumuttarassa",
  "atk-s0508a2:6593_4": "bhagavato kāle katapaṇidhānā. Tato eva sātisayaṃ abhiññāsamāpattīsu vasino pabhinnapaṭisambhidā",
  "atk-s0508a2:6593_5": "ca. Kāmaṃ sabbepi arahanto sīlavisuddhiādike sampādetvā catūsu satipaṭṭhānesu patiṭṭhitacittā",
  "atk-s0508a2:6593_6": "satta bojjhaṅge yathābhūtaṃ bhāvetvā maggapaṭipāṭiyā anavasesato kilese khepetvā",
  "atk-s0508a2:6593_7": "aggaphale patiṭṭhahanti, tathāpi yathā saddhāvimuttato diṭṭhippattassa, paññāvimuttato",
  "atk-s0508a2:6593_8": "ca ubhatobhāgavimuttassa pubbabhāgabhāvanāviseso addhā icchito viseso, evaṃ abhinīhāramahantatāpubbayogamahantatāhi",
  "atk-s0508a2:6593_9": "attasantāne sātisayaguṇavisesassa nipphāditattā sīlādiguṇehi mahantā sāvakāti mahāsāvakā.",
  "atk-s0508a2:6593_10": "Tesuyeva pana ye bodhipakkhiyadhammesu pāmokkhabhāvena dhurabhūtānaṃ sammādiṭṭhisammāsamādhīnaṃ",
  "atk-s0508a2:6593_11": "sātisayakiccantarabhāvanipphattiyā kāraṇabhūtāya tajjābhinīhārābhinihatāya sakkaccaṃ",
  "atk-s0508a2:6593_12": "nirantaraṃ cirakālaṃ samāhitāya sammāpaṭipattiyā yathākkamaṃ paññāya samādhismiñca",
  "atk-s0508a2:6593_13": "ukkaṃsapāramippattiyā savisesaṃ sabbaguṇehi aggabhāve ṭhitā. Te sāriputtamoggallānā",
  "atk-s0508a2:6593_14": "satipi mahāsāvakatte sāvakapāramiyā matthake sabbasāvakānaṃ aggabhāve ṭhitattā abhinīhāramahantabhāvato,",
  "atk-s0508a2:6593_15": "pubbayogamahantabhāvato ca “aggasāvakā”icceva vuccanti. Ye pana ariyasāvakā aggasāvakā",
  "atk-s0508a2:6593_16": "viya ca mahāsāvakā viya ca na parimitāva, atha kho anekasatā anekasahassā, te pakatisāvakā.",
  "atk-s0508a2:6593_17": "Idha pāḷiyaṃ ārūḷhā pana parimitāva gāthāvasena pariggahitattā. Tathāpi mahāsāvakesupi",
  "atk-s0508a2:6593_18": "keci idha pāḷiyaṃ nārūḷhā.",
  "atk-s0508a2:6594_0": "Evaṃ tividhāpi te animittavimokkhādibhedato tividhā, vimokkhasamadhigamavasenapi",
  "atk-s0508a2:6594_1": "tividhā. Tayo hi ime vimokkhā suññato vimokkho, animitto vimokkho, appaṇihito vimokkhoti.",
  "atk-s0508a2:6594_2": "Te ca vimokkhā suññatādīhi aniccānupassanādīhi tīhi anupassanāhi adhigantabbā. Ādito",
  "atk-s0508a2:6594_3": "hi aniccādīsu yena kenaci ākārena vipassanābhiniveso hoti. Yadā pana vuṭṭhānagāminiyā",
  "atk-s0508a2:6594_4": "vipassanāya aniccākārato saṅkhāre sammasantiyā maggavuṭṭhānaṃ hoti, tadā vipassanā",
  "atk-s0508a2:6594_5": "satipi rāganimittādīnaṃ samugghāṭane saṅkhāranimittaṃ pana sā na vissajjetīti nippariyāyena",
  "atk-s0508a2:6594_6": "animittanāmaṃ alabhamānā attano maggassa animittanāmaṃ dātuṃ na sakkotīti. Kiñcāpi",
  "atk-s0508a2:6594_7": "abhidhamme animittavimokkho na uddhaṭo, suttante pana rāgādinimittānaṃ samugghāṭena labbhatīti.",
  "atk-s0508a2:6595": "“Animittañca bhāvehi, mānānusayamujjaha;",
  "atk-s0508a2:6596": "Tato mānābhisamayā, upasanto carissasī”ti. –",
  "atk-s0508a2:6597_0": "Ādinā hi vipassanāya animittavimokkhabhāvo anuttarassa animittavimokkhabhāvo ca vutto.",
  "atk-s0508a2:6597_1": "Yadā vuṭṭhānagāminiyā vipassanāya dukkhato saṅkhāre sammasantiyā maggavuṭṭhānaṃ hoti,",
  "atk-s0508a2:6597_2": "tadā vipassanā rāgapaṇidhiādīnaṃ samugghāṭanena appaṇihitanāmaṃ labhatīti appaṇihitavimokkhaṃ",
  "atk-s0508a2:6597_3": "nāma hoti. Tadanantaro ca maggo appaṇihitavimokkho. Yadā pana vuṭṭhānagāminiyā vipassanāya",
  "atk-s0508a2:6597_4": "anattākārena sammasantiyā maggavuṭṭhānaṃ hoti, tadā vipassanā attadiṭṭhiyā samugghāṭanena",
  "atk-s0508a2:6597_5": "suññatanāmaṃ labhatīti suññatavimokkhaṃ nāma hoti. Tadanantaro ca maggo suññatavimokkho",
  "atk-s0508a2:6597_6": "nāma hoti. Imesu aggamaggabhūtesu tīsu vimokkhesu imesaṃ therānaṃ keci animittavimokkhena",
  "atk-s0508a2:6597_7": "muttā, keci appaṇihitavimokkhena, keci suññatavimokkhena. Tena vuttaṃ – “animittavimokkhādibhedato",
  "atk-s0508a2:6597_8": "tividhā, vimokkhasamadhigamenapi tividhā”ti.",
  "atk-s0508a2:6598_0": "Paṭipadāvibhāgena catubbidhā. Catasso hi paṭipadā – dukkhapaṭipadā dandhābhiññā,",
  "atk-s0508a2:6598_1": "dukkhapaṭipadā khippābhiññā, sukhapaṭipadā dandhābhiññā, sukhapaṭipadā khippābhiññāti.",
  "atk-s0508a2:6598_2": "Tattha rūpamukhādīsu vipassanābhinivesesu yo rūpamukhena vipassanaṃ abhinivisitvā",
  "atk-s0508a2:6598_3": "cattāri mahābhūtāni pariggahetvā upādārūpaṃ pariggaṇhāti arūpaṃ pariggaṇhāti, rūpārūpaṃ",
  "atk-s0508a2:6598_4": "pana pariggaṇhanto dukkhena kasirena kilamanto pariggahetuṃ sakkoti, tassa dukkhapaṭipadā",
  "atk-s0508a2:6598_5": "nāma hoti, pariggahitarūpārūpassa pana vipassanāparivāse maggapātubhāvadandhatāya",
  "atk-s0508a2:6598_6": "dandhābhiññā nāma hoti. Yopi rūpārūpaṃ pariggahetvā nāmarūpaṃ vavatthapento dukkhena",
  "atk-s0508a2:6598_7": "kasirena kilamanto vavatthapeti, vavatthapite ca nāmarūpe vipassanāparivāsaṃ vasanto",
  "atk-s0508a2:6598_8": "cirena maggaṃ uppādetuṃ sakkoti, tassapi dukkhapaṭipadā dandhābhiññā nāma hoti. Aparo",
  "atk-s0508a2:6598_9": "nāmarūpampi vavatthapetvā paccaye pariggaṇhanto dukkhena kasirena kilamanto pariggaṇhāti.",
  "atk-s0508a2:6598_10": "Paccaye ca pariggahetvā vipassanāparivāsaṃ vasanto cirena maggaṃ uppādeti, evampi",
  "atk-s0508a2:6598_11": "dukkhapaṭipadā dandhābhiññā nāma hoti. Aparo paccayepi pariggahetvā lakkhaṇāni paṭivijjhanto",
  "atk-s0508a2:6598_12": "dukkhena kasirena kilamanto paṭivijjhati, paṭividdhalakkhaṇo ca vipassanāparivāsaṃ",
  "atk-s0508a2:6598_13": "vasanto cirena maggaṃ uppādeti, evampi dukkhapaṭipadā dandhābhiññā nāma hoti. Aparo",
  "atk-s0508a2:6598_14": "lakkhaṇānipi paṭivijjhitvā vipassanāñāṇe tikkhe sūre pasanne vahante uppannavipassanānikantiṃ",
  "atk-s0508a2:6598_15": "pariyādiyamāno dukkhena kasirena kilamanto pariyādiyati, nikantiñca pariyādiyitvā",
  "atk-s0508a2:6598_16": "vipassanāparivāsaṃ vasanto cirena maggaṃ uppādeti, evampi dukkhapaṭipadā dandhābhiññā",
  "atk-s0508a2:6598_17": "nāma hoti. Yathāvuttāsuyeva paṭipadāsu maggapātubhāvassa khippatāya dukkhapaṭipadā",
  "atk-s0508a2:6598_18": "khippābhiññā, tāsaṃ pana paṭipadānaṃ akicchasiddhiyaṃ maggapātubhāvassa dandhatāya",
  "atk-s0508a2:6598_19": "khippatāya ca yathākkamaṃ sukhapaṭipadā dandhābhiññā, sukhapaṭipadā khippābhiññā",
  "atk-s0508a2:6598_20": "ca veditabbā. Imāsaṃ catassannaṃ paṭipadānaṃ vasena aggamaggappattiyā therānaṃ catubbidhatā",
  "atk-s0508a2:6598_21": "veditabbā. Na hi paṭipadāhi vinā ariyamaggādhigamo atthi. Tathā hi abhidhamme “yasmiṃ",
  "atk-s0508a2:6598_22": "samaye lokuttaraṃ jhānaṃ bhāveti niyyānikaṃ apacayagāmiṃ…pe… dukkhapaṭipadaṃ dandhābhiñña”ntiādinā",
  "atk-s0508a2:6598_23": "paṭipadāya saddhiṃyeva ariyamaggo vibhatto, tena vuttaṃ “paṭipadāvibhāgena catubbidhā”ti.",
  "atk-s0508a2:6599_0": "Indriyādhikavibhāgena pañcavidhā. Satipi nesaṃ saccābhisambodhasāmaññe ekacce therā",
  "atk-s0508a2:6599_1": "saddhuttarā, seyyathāpi thero vakkali; ekacce vīriyuttarā, seyyathāpi thero mahāsoṇo,",
  "atk-s0508a2:6599_2": "koḷivīso; ekacce satuttarā, seyyathāpi thero sobhito, ekacce samādhuttarā, seyyathāpi",
  "atk-s0508a2:6599_3": "thero cūḷapanthako, ekacce paññuttarā, seyyathāpi thero ānando. Tathā hi so gatimantatāya",
  "atk-s0508a2:6599_4": "atthakosallādivantatāya ca pasaṃsito, ayañca vibhāgo pubbabhāge labbhamānavisesavasena",
  "atk-s0508a2:6599_5": "vutto. Aggamaggakkhaṇe pana sesānampi indriyānaṃ ekasabhāvā icchitāti.",
  "atk-s0508a2:6600_0": "Tathā pāramippattā, paṭisambhidāppattā, chaḷabhiññā, tevijjā, sukkhavipassakāti pañcavidhā.",
  "atk-s0508a2:6600_1": "Sāvakesu hi ekacce sāvakapāramiyā matthakappattā, yathā taṃ āyasmā sāriputto, āyasmā",
  "atk-s0508a2:6600_2": "ca mahāmoggallāno; ekacce atthapaṭisambhidā dhammapaṭisambhidā niruttipaṭisambhidā",
  "atk-s0508a2:6600_3": "paṭibhānapaṭisambhidāti imāsaṃ catunnaṃ paṭisambhidānaṃ vasena paṭisambhidāppattā;",
  "atk-s0508a2:6600_4": "ekacce iddhividhañāṇādīnaṃ abhiññānaṃ vasena chaḷabhiññā; ekacce pubbenivāsañāṇādīnaṃ",
  "atk-s0508a2:6600_5": "tissannaṃ vijjānaṃ vasena tevijjā. Ye pana khaṇikasamādhimatte ṭhatvā vipassanaṃ",
  "atk-s0508a2:6600_6": "paṭṭhapetvā adhigataaggamaggā, te ādito antarantarā ca samādhijena jhānaṅgena vipassanābbhantaraṃ",
  "atk-s0508a2:6600_7": "paṭisandhānānaṃ abhāvā sukkhā vipassanā etesanti sukkhavipassakā nāma. Ayañca vibhāgo",
  "atk-s0508a2:6600_8": "sāvakānaṃ sādhāraṇabhāvaṃ upaparikkhitvā vutto. Idha pāḷiyaṃ āgatā nattheva sukkhavipassakā. Tenevāha –",
  "atk-s0508a2:6601": "“Paṭisambhidā catasso, vimokkhāpi ca aṭṭhime;",
  "atk-s0508a2:6602": "Chaḷabhiññā sacchikatā, kataṃ buddhassa sāsana”ntiādi. ;",
  "atk-s0508a2:6603": "Evaṃ pāramippattādivasena pañcavidhā.",
  "atk-s0508a2:6604": "Animittādivasena chabbidhā animittavimuttotiādayo.",
  "atk-s0508a2:6605_0": "Saddhādhuro, paññādhuroti duvidhā. Tathā appaṇihitavimutto paññāvimutto cāti. Evaṃ",
  "atk-s0508a2:6605_1": "animittavimuttādivasena ca pariyāyavimuttabhedena sattavidhā. Catūsu hi arūpasamāpattīsu",
  "atk-s0508a2:6605_2": "ekamekaṃ pādakaṃ katvā vipassanaṃ ārabhitvā arahattaṃ pattā cattāro, nirodhato vuṭṭhāya",
  "atk-s0508a2:6605_3": "arahattaṃ patto cāti pañca, ubhatobhāgavimuttā, saddhādhurapaññādhuravasena dve paññāvimuttāti",
  "atk-s0508a2:6605_4": "evaṃ vimuttibhedena sattavidhā.",
  "atk-s0508a2:6606_0": "Dhurapaṭipadāvibhāgena aṭṭhavidhā. Yo hi dukkhapaṭipadāya dandhābhiññāya niyyāti,",
  "atk-s0508a2:6606_1": "so saddhādhurapaññādhuravasena duvidhā, tathā sesapaṭipadāsupīti evaṃ dhurapaṭipadāvibhāgena aṭṭhavidhā.",
  "atk-s0508a2:6607": "Vimuttibhedena navavidhā. Pañca ubhatobhāgavimuttā, dve paññāvimuttā, paññāvimuttiyaṃ cetovimuttiyañca pāramippattā dve aggasāvakā cāti evaṃ navavidhā.",
  "atk-s0508a2:6608_0": "Vimuttivaseneva dasavidhā. Catūsu arūpāvacarajjhānesu ca ekamekaṃ pādakaṃ katvā arahattaṃ",
  "atk-s0508a2:6608_1": "pattā cattāro, sukkhavipassakoti pañca paññāvimuttā, yathāvuttā ca ubhatobhāgavimuttā",
  "atk-s0508a2:6608_2": "cāti evaṃ vimuttibhedeneva dasavidhā. Te yathāvuttena dhurabhedena bhijjamānā vīsati",
  "atk-s0508a2:6608_3": "honti. Paṭipadābhedena bhijjamānā cattālīsaṃ honti. Puna paṭipadābhedena dhurabhedena",
  "atk-s0508a2:6608_4": "ca bhijjamānā asīti honti. Atha te suññatavimuttādivibhāgena bhijjamānā cattālīsādhikā",
  "atk-s0508a2:6608_5": "dve satāni honti. Puna indriyādhikabhāvena bhijjamānā dvisatuttaraṃ sahassaṃ hontīti.",
  "atk-s0508a2:6608_6": "Evaṃ attano guṇavasena anekabhedavibhattesu maggaṭṭhaphalaṭṭhesu ariyasāvakesu ye",
  "atk-s0508a2:6608_7": "attano paṭipattipavattiādike ca vibhāventi. Ye “channā me kuṭikā”tiādikā gāthā udānādivasena",
  "atk-s0508a2:6608_8": "abhāsiṃsu. Te ca idha gāthāmukhena saṅgahaṃ ārūḷhā. Tenāha – “sīhānaṃva nadantānaṃ…pe…",
  "atk-s0508a2:6608_9": "phusitvā accutaṃ pada”nti. Evamettha pakiṇṇakakathā veditabbā.",
  "atk-s0508a2:6609": "Vaṅgīsattheragāthāvaṇṇanā niṭṭhitā.",
  "atk-s0508a2:6610": "Mahānipātavaṇṇanā niṭṭhitā.",
  "atk-s0508a2:6611": "Badaratitthamahāvihāravāsinā ācariyadhammapālattherena katā",
  "atk-s0508a2:6612": "Theragāthāvaṇṇanā niṭṭhitā."
}