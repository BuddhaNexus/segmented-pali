{
  "tika-abh01t2:0.1": "1. Cittuppādakaṇḍaṁ",
  "tika-abh01t2:0.2": "Tikamātikāpadavaṇṇanā",
  "tika-abh01t2:1": "Idāni paṭiññātakathaṁ kātuṁ ‘‘idāni iti me…pe… kathanokāso sampatto’’tiādimāha. Ito paṭṭhāyāti kusaladhammapadato paṭṭhāya.",
  "tika-abh01t2:2_0": "1.Sabbapadehi laddhanāmoti tīsupi padesu vedanāsaddassa vijjamānattā tena laddhanāmo",
  "tika-abh01t2:2_1": "sabbapadehi laddhanāmo hoti. Nanu sukhāya vedanāya sampayuttā dhammāti cattāri padāni,",
  "tika-abh01t2:2_2": "evaṁ sesesupīti dvādasetāni padāni, na tīṇīti vedanāsaddassa padattayāvayavattaṁ",
  "tika-abh01t2:2_3": "sandhāya ‘‘sabbapadehī’’ti vucceyya, na yuttaṁ. ‘‘Vedanāyā’’ti hi visuṁ padaṁ na",
  "tika-abh01t2:2_4": "kassaci padassa avayavo hoti, nāpi sukhādipadabhāvaṁ bhajatīti tena laddhanāmo kathaṁ",
  "tika-abh01t2:2_5": "sabbapadehi laddhanāmo siyāti? Adhippetappakāratthagamakassa padasamudāyassa padattā.",
  "tika-abh01t2:2_6": "Pajjati avabujjhīyati etenāti hi padaṁ, ‘‘sukhāya vedanāya sampayuttā dhammā’’ti",
  "tika-abh01t2:2_7": "etena ca padasamudāyena yathādhippeto attho samatto viññāyati, tasmā so padasamudāyo",
  "tika-abh01t2:2_8": "‘‘pada’’nti vuccati. Evaṁ itarepi veditabbā. Tasmā tesaṁ tiṇṇaṁ samudāyānaṁ avayavena",
  "tika-abh01t2:2_9": "laddhanāmo sabbapadehi laddhanāmoti yutto.",
  "tika-abh01t2:3_0": "Ganthato ca atthato cāti ettha hetupadasahetukapadādīhi sambandhattā ganthato ca",
  "tika-abh01t2:3_1": "hetuatthasahetukatthādīhi sambandhattā atthato ca aññamaññasambandho veditabbo. Sahetukahetusampayuttadukā",
  "tika-abh01t2:3_2": "hi hetuduke hetūhi sambandhattā hetudukasambandhā, hetusahetukaduko hetudukasahetukadukasambandho",
  "tika-abh01t2:3_3": "ubhayekapadavasena. Tathā hetuhetusampayuttaduko hetudukahetusampayuttadukasambandho",
  "tika-abh01t2:3_4": ", nahetusahetukaduko ekadvipadavasena hetudukasahetukadukasambandhoti. Kaṇṇikā viyāti",
  "tika-abh01t2:3_5": "pupphamayakaṇṇikā viya. Ghaṭā viyāti pupphahatthakādīsu pupphādīnaṁ samūho viya.",
  "tika-abh01t2:3_6": "Kaṇṇikāghaṭādīsu hi pupphādīni vaṇṭādīhi aññamaññasambandhāni hontīti tathāsambandhatā",
  "tika-abh01t2:3_7": "etesaṁ dukānaṁ vuttā. Dukasāmaññatoti aññehi hetudukādīhi dukavasena samānabhāvā.",
  "tika-abh01t2:3_8": "Aññehīti sārammaṇadukādīhi. Asaṅgahito padeso yesaṁ atthi, te sappadesā. Yesaṁ pana",
  "tika-abh01t2:3_9": "natthi, te nippadesā.",
  "tika-abh01t2:4_0": "‘‘Kacci nu bhoto kusala’’nti evaṁ pucchitamevatthaṁ pākaṭaṁ katvā pucchituṁ ‘‘kacci",
  "tika-abh01t2:4_1": "bhoto anāmaya’’nti vuttaṁ, tasmā kusalasaddo anāmayattho hoti. Bāhitikasutte (ma.",
  "tika-abh01t2:4_2": "ni. 2.361) bhagavato kāyasamācārādayo vaṇṇentena dhammabhaṇḍāgārikena ‘‘yo kho, mahārāja,",
  "tika-abh01t2:4_3": "kāyasamācāro anavajjo’’ti kusalo kāyasamācāro vutto. Na hi bhagavato sukhavipākaṁ",
  "tika-abh01t2:4_4": "kammaṁ atthīti sabbasāvajjarahitā kāyasamācārādayo kusalāti vuttā. Kusalesu dhammesūti",
  "tika-abh01t2:4_5": "ca bodhipakkhiyadhammā ‘‘kusalā’’ti vuttā. Te ca vipassanāmaggaphalasampayuttā na",
  "tika-abh01t2:4_6": "ekantena sukhavipākāyevāti anavajjattho kusalasaddo. Aṅgapaccaṅgānanti kusalasaddayogena",
  "tika-abh01t2:4_7": "bhummatthe sāmivacanaṁ, aṅgapaccaṅgānaṁ vā nāmakiriyāpayojanādīsūti attho. Naccagītassāti",
  "tika-abh01t2:4_8": "ca sāmivacanaṁ bhummatthe, naccagītassa visesesūti vā yojetabbaṁ. Kusalānaṁ dhammānaṁ",
  "tika-abh01t2:4_9": "samādānahetu evamidaṁ puññaṁ pavaḍḍhatīti puññavipākanibbattakakammaṁ ‘‘kusala’’nti",
  "tika-abh01t2:4_10": "vuttaṁ. Dhammā hontīti suññadhammattā sabhāvamattā hontīti attho. Evaṁ dhammesu dhammānupassīti",
  "tika-abh01t2:4_11": "etthāpi suññatattho dhammasaddo daṭṭhabbo.",
  "tika-abh01t2:5_0": "Salayanti…pe… viddhaṁsentīti ettha purimassa purimassa pacchimaṁ pacchimaṁ atthavacanaṁ.",
  "tika-abh01t2:5_1": "Atha vā salanassa atthadīpanāni calanādīni tīṇi tadaṅgappahānādīhi yojetabbāni. Appahīnabhāvena",
  "tika-abh01t2:5_2": "santāne sayamānā akusalā dhammā rāgādiasucisampayogato nānāvidhadukkhahetuto ca kucchitena",
  "tika-abh01t2:5_3": "ākārena sayanti. Ñāṇavippayuttānampi ñāṇaṁ upanissayapaccayo hotīti sabbepi kusalā",
  "tika-abh01t2:5_4": "dhammā kusena ñāṇena pavattetabbāti kusalā. Uppannaṁsānuppannaṁsabhāgesu saṅgahitattā",
  "tika-abh01t2:5_5": "ubhayabhāgagataṁ saṁkilesapakkhaṁ pahānānuppādanehi lunanti sammappadhānadvayaṁ viya.",
  "tika-abh01t2:6_0": "Sattādigāhakānaṁ cittānaṁ gocarā sattādayo viya paññāya upaparikkhiyamānā na nissabhāvā,",
  "tika-abh01t2:6_1": "kintu attano sabhāvaṁ dhārentīti dhammā. Na ca dhāriyamānasabhāvā añño dhammo nāma",
  "tika-abh01t2:6_2": "atthi. Na hi ruppanādīhi aññe rūpādayo, kakkhaḷādīhi ca aññe pathavīādayo dhammā",
  "tika-abh01t2:6_3": "vijjantīti. Aññathā pana avabodhetuṁ na sakkāti nāmavasena viññātāviññāte sabhāvadhamme",
  "tika-abh01t2:6_4": "aññe viya katvā ‘‘attano sabhāvaṁ dhārentī’’ti vuttaṁ. Sappaccayadhammesu visesaṁ",
  "tika-abh01t2:6_5": "dassento ‘‘dhārīyanti vā paccayehī’’ti āha. Dhārīyantīti upadhārīyanti, lakkhīyantīti attho.",
  "tika-abh01t2:7_0": "Akusalāti kusalapaṭisedhanamattaṁ kusalābhāvamattavacanaṁ tadaññamattavacanaṁ vā",
  "tika-abh01t2:7_1": "etaṁ na hoti, kintu tappaṭipakkhavacananti dassetuṁ ‘‘mittapaṭipakkhā amittā viyā’’tiādi",
  "tika-abh01t2:7_2": "vuttaṁ. Tappaṭipakkhavacanatā ca abyākatatatiyarāsivacanena viññāyati. Yadi hi kusalābhāvamattavacanaṁ",
  "tika-abh01t2:7_3": "akusalasaddo, tena na koci dhammo vuttoti abyākatavacaneneva ca tatiyo rāsi vutto",
  "tika-abh01t2:7_4": "na siyā, kusalā ceva dhammā abyākatā cāti dukovāyaṁ āpajjati, na tiko, evañca sati",
  "tika-abh01t2:7_5": "akusalavacanena na koci attho. Atha siyā, ‘‘anabyākatā’’ti ca vattabbaṁ siyā kusalānaṁ",
  "tika-abh01t2:7_6": "viya abyākatānañca abhāvamattasambhavā, tasmā abhāvamattavacane abyākatabhāvamattaṁ",
  "tika-abh01t2:7_7": "viya kusalābhāvamattaṁ akusalaṁ na koci rāsīti ‘‘abyākatā’’ti tatiyo rāsi na siyā.",
  "tika-abh01t2:7_8": "Tatiyarāsibhāvena ca abyākatā vuttāti akusalo ca eko rāsīti viññāyati. Tasmā nābhāvavacanatā,",
  "tika-abh01t2:7_9": "sabhāvadhāraṇādiatthena dhammasaddena samānādhikaraṇabhāvato ca akusalasaddassa kusalābhāvamattavacanatā",
  "tika-abh01t2:7_10": "na hoti, nāpi tadaññamattavacanatā tatiyarāsivacanato eva. Yadi hi kusalehi aññe",
  "tika-abh01t2:7_11": "akusalā cetasikehi aññe acetasikā viya, kusalākusalavacanehi sabbesaṁ dhammānaṁ saṅgahitattā",
  "tika-abh01t2:7_12": "asaṅgahitassa tatiyarāsissa abhāvā cetasikaduko viya ayañca duko vattabbo siyā ‘‘kusalā",
  "tika-abh01t2:7_13": "dhammā akusalā dhammā’’ti, na ‘‘abyākatā’’ti tatiyo rāsi vattabbo, vutto ca so, tasmā",
  "tika-abh01t2:7_14": "na tadaññamattavacanaṁ akusalasaddo, pārisesena tappaṭipakkhesu a-kārassa payogadassanato",
  "tika-abh01t2:7_15": "loke ‘‘amittā’’ti sāsane ‘‘alobho’’ti idhāpi tappaṭipakkhavacanatā akusalasaddassa",
  "tika-abh01t2:7_16": "siddhā, tattha niruḷhattā ca na itaravacanatā, tappaṭipakkhabhāvo ca viruddhasabhāvattā",
  "tika-abh01t2:7_17": "tappaheyyabhāvato ca veditabbo, na kusalavināsanato. Na hi kusalā akusalehi pahātabbā,",
  "tika-abh01t2:7_18": "mahābalavatāya pana kusalāyeva payoganipphāditā sadānusayite akusale tadaṅgavikkhambhanasamucchedavasena pajahantīti.",
  "tika-abh01t2:8_0": "Nabyākatāti akathitā. Kathaṁ panete akathitā honti, nanu ‘‘sukhāya vedanāya sampayuttā’’tiādīhi",
  "tika-abh01t2:8_1": "tikadukapadehi cakkhuviññāṇādivacanehi phassādivacanehi ca kathitāti? No na kathitā,",
  "tika-abh01t2:8_2": "tāni pana vacanāni idha anadhippetāni avuttattā ananuvattanato. Na hi ‘‘sukhāya vedanāya",
  "tika-abh01t2:8_3": "sampayuttā dhammā’’tiādiṁ vatvā ‘‘abyākatā’’ti vuttaṁ, tasmā na tāni idha anuvattantīti",
  "tika-abh01t2:8_4": "tabbacanīyabhāvena akathitatā na hoti, kusalākusalavacanāni pana idha vuttattā anuvattantīti",
  "tika-abh01t2:8_5": "tabbacanīyabhāvena akathitatā ñāyatīti ‘‘kusalākusalabhāvena akathitāti attho’’ti",
  "tika-abh01t2:8_6": "āha. Na byākatāti vā avipākā, abyākatavacaneneva ca avipākatthā ñāyanti. Na hi bhagavato",
  "tika-abh01t2:8_7": "vacanaṁ ñāpakasādhanīyaṁ, āsayānusayacariyādikusalena bhagavatā yesaṁ avabodhanatthaṁ",
  "tika-abh01t2:8_8": "dhammā vuttā tesaṁ vacanānantaraṁ tadatthapaṭivedhato, pacchimehi pana yathā tesaṁ",
  "tika-abh01t2:8_9": "avabodhanatthaṁ bhagavatā taṁ taṁ vacanaṁ vuttaṁ, yathā ca tehi tadattho paṭividdho,",
  "tika-abh01t2:8_10": "taṁ sabbaṁ ācariye payirupāsitvā sutvā veditabbaṁ hoti, tasmā kāraṇaṁ avatvā ‘‘kusalākusalabhāvena",
  "tika-abh01t2:8_11": "akathitāti attho’’ti āha. Yo ca vadeyya ‘‘akusalavipākabhāvena akathitattā, kusalā",
  "tika-abh01t2:8_12": "abyākatāti āpajjanti, kusalavipākabhāvena akathitattā akusalāpī’’ti, sopi ‘‘aññāpakasādhanīyavacano",
  "tika-abh01t2:8_13": "bhagavā’’ti nivāretabbo anuvattamānavacanavacanīyabhāvena akathitassa ca abyākatabhāvato.",
  "tika-abh01t2:8_14": "Na hi avipākavacanaṁ vuttaṁ kusalavacanañca avuttaṁ, yato avipākavacanassa adhikatabhāvo",
  "tika-abh01t2:8_15": "kusalassa ca tabbacanīyabhāvena akathitabhāvo siyā, tasmā na kusalānaṁ abyākatatā,",
  "tika-abh01t2:8_16": "evaṁ akusalānañca anabyākatabhāve yojanā kātabbā.",
  "tika-abh01t2:9_0": "Atha vā vi-saddo virodhavacano, ā-saddo abhimukhabhāvappakāsano, tasmā attano paccayehi",
  "tika-abh01t2:9_1": "aññamaññavirodhābhimukhā katā, lakkhaṇavirodhato vināsakavināsitabbato cāti byākatā,",
  "tika-abh01t2:9_2": "kusalākusalā. Na byākatāti abyākatā. Te hi lakkhaṇato kusalākusalā viya viruddhā",
  "tika-abh01t2:9_3": "na honti. Na hi avipākatā dukkhavipākatā viya sukhavipākatāya sukhavipākatā viya",
  "tika-abh01t2:9_4": "ca dukkhavipākatāya sukhadukkhavipākatāhi virujjhatīti nāpi te kiñci pajahanti, na",
  "tika-abh01t2:9_5": "ca te kenaci pahātabbāti ayamettha attanomati.",
  "tika-abh01t2:10_0": "Anavajjasukhavipākalakkhaṇāti ettha natthi etesaṁ avajjanti anavajjā, garahitabbabhāvarahitā",
  "tika-abh01t2:10_1": "niddosāti attho. Tena nesaṁ agarahitabbabhāvaṁ dasseti, na gārayhavirahamattaṁ .",
  "tika-abh01t2:10_2": "Aññepi atthi niddosā abyākatāti anavajjavacanamattena tesampi kusalatāpattidosaṁ",
  "tika-abh01t2:10_3": "disvā taṁ pariharituṁ sukhavipākavacanaṁ āha. Avajjapaṭipakkhā vā idha anavajjāti",
  "tika-abh01t2:10_4": "vuttā, na bāhitikasutte (ma. ni. 2.361) viya paṭippassaddhāvajjā virahitāvajjamattā",
  "tika-abh01t2:10_5": "vā, tasmā anavajjavacanena avajjavināsanabhāvo dassito. Abyākatehi pana visiṭṭhaṁ",
  "tika-abh01t2:10_6": "kusalākusalānaṁ sādhāraṇaṁ savipākatālakkhaṇanti tasmiṁ lakkhaṇe visesadassanattaṁ",
  "tika-abh01t2:10_7": "sukhavipākavacanaṁ avoca. Siddho hi purimeneva akusalābyākatehi kusalānaṁ visesoti.",
  "tika-abh01t2:10_8": "Sukho vipāko etesanti sukhavipākā. Tena kusalākusalānaṁ sāmaññe vipākadhammabhāve",
  "tika-abh01t2:10_9": "sukhavipākavipaccanasabhāvaṁ dasseti, na tesaṁ sukhavipākasabbhāvameva. Anavajjā",
  "tika-abh01t2:10_10": "ca te sukhavipākā cāti anavajjasukhavipākā. Kusalā lakkhīyanti etenāti lakkhaṇaṁ,",
  "tika-abh01t2:10_11": "anavajjasukhavipākalakkhaṇaṁ etesanti anavajjasukhavipākalakkhaṇā. Nanu te eva kusalā",
  "tika-abh01t2:10_12": "anavajjasukhavipākā, kathaṁ te sayameva attano lakkhaṇaṁ hontīti? Viññātāviññātasaddatthabhāvena",
  "tika-abh01t2:10_13": "lakkhaṇalakkhitabbabhāvayuttito. Kusalasaddatthavasena hi aviññātā kusalā lakkhitabbā",
  "tika-abh01t2:10_14": "honti, anavajjasukhavipākasaddatthabhāvena viññātā lakkhaṇanti yuttametaṁ. Atha vā",
  "tika-abh01t2:10_15": "lakkhīyatīti lakkhaṇaṁ, sabhāvo. Anavajjasukhavipākā ca te lakkhaṇañcāti anavajjasukhavipākalakkhaṇā,",
  "tika-abh01t2:10_16": "anavajjasukhavipākā hutvā lakkhiyamānā sabhāvā kusalā nāmāti attho.",
  "tika-abh01t2:11_0": "Atha vā anavajjavacanena anavajjattaṁ āha, sukhavipākavacanena sukhavipākattaṁ, tasmā",
  "tika-abh01t2:11_1": "anavajjañca sukhavipāko ca anavajjasukhavipākaṁ, taṁ lakkhaṇaṁ etesaṁ karaṇatthe",
  "tika-abh01t2:11_2": "ca kammatthe ca lakkhaṇasadde sabhāvabhūtanti anavajjasukhavipākalakkhaṇā, anavajjasukhavipākasabhāvena",
  "tika-abh01t2:11_3": "lakkhiyamānā taṁsabhāvavanto ca kusalāti vuttaṁ hoti. Tattha anavajjavacanena pavattisukhataṁ",
  "tika-abh01t2:11_4": "kusalānaṁ dasseti, sukhavipākavacanena vipākasukhataṁ. Purimañhi attano pavattisabhāvavasena",
  "tika-abh01t2:11_5": "lakkhaṇatāvacanaṁ, pacchimaṁ kālantare vipākuppādanasamatthatāyāti. Tathā purimena",
  "tika-abh01t2:11_6": "kusalānaṁ attasuddhiṁ dasseti , pacchimena visuddhavipākataṁ. Purimena ca kusalaṁ",
  "tika-abh01t2:11_7": "akusalasabhāvato nivatteti, pacchimena abyākatasabhāvato savipākattadīpakattā pacchimassa.",
  "tika-abh01t2:11_8": "Purimena vā vajjapaṭipakkhabhāvadassanato kiccaṭṭhena rasena akusalaviddhaṁsanarasataṁ",
  "tika-abh01t2:11_9": "dīpeti, pacchimena sampattiatthena iṭṭhavipākarasataṁ. Purimena ca upaṭṭhānākāraṭṭhena",
  "tika-abh01t2:11_10": "paccupaṭṭhānena vodānapaccupaṭṭhānataṁ dasseti, pacchimena phalatthena sukhavipākapaccupaṭṭhānataṁ.",
  "tika-abh01t2:11_11": "Purimena ca yonisomanasikāraṁ kusalānaṁ padaṭṭhānaṁ vibhāveti. Tato hi te anavajjā",
  "tika-abh01t2:11_12": "jātāti. Pacchimena kusalānaṁ aññesaṁ padaṭṭhānabhāvaṁ dasseti. Te hi sukhavipākassa",
  "tika-abh01t2:11_13": "kāraṇaṁ hontīti. Ettha ca sukhavipākasadde sukhasaddo iṭṭhapariyāyavacananti daṭṭhabbo.",
  "tika-abh01t2:11_14": "Iṭṭhacatukkhandhavipākā hi kusalā, na sukhavedanāvipākāva. Saṅkhāradukkhopasamasukhavipākatāya",
  "tika-abh01t2:11_15": "ca sambhavo eva natthi. Na hi taṁvipākoti. Yadi pana vipākasaddo phalapariyāyavacanaṁ,",
  "tika-abh01t2:11_16": "nissandavipākena iṭṭharūpenāpi sukhavipākatā yojetabbā.",
  "tika-abh01t2:12_0": "Sāvajjadukkhavipākalakkhaṇāti ettha ca vuttavidhianusārena attho ca yojanā ca yathāsambhavaṁ",
  "tika-abh01t2:12_1": "veditabbā. Vipākārahatā kusalākusalānaṁ lakkhaṇabhāvena vuttā, tabbhāvena akathitā",
  "tika-abh01t2:12_2": "abyākatā avipākārahasabhāvā hontīti āha ‘‘avipākalakkhaṇā abyākatā’’ti. Yatheva hi",
  "tika-abh01t2:12_3": "sukhadukkhavipākārahā sukhadukkhavipākāti evaṁlakkhaṇatā kusalākusalānaṁ vuttā, evamidhāpi",
  "tika-abh01t2:12_4": "avipākārahā avipākāti evaṁlakkhaṇatā abyākatānaṁ vuttā. Tasmā ‘‘ahosi kammaṁ nāhosi",
  "tika-abh01t2:12_5": "kammavipāko na bhavissati kammavipāko natthi kammavipāko, atthi kammaṁ natthi kammavipāko",
  "tika-abh01t2:12_6": "na bhavissati kammavipāko, bhavissati kammaṁ na bhavissati kammavipāko’’ti (paṭi.",
  "tika-abh01t2:12_7": "ma. 1.234) evaṁpakārānaṁ kusalākusalānaṁ kusalākusalabhāvānāpatti abyākatabhāvāpatti",
  "tika-abh01t2:12_8": "vā na hoti. Na hi te sukhadukkhavipākārahā na honti vipākadhammattā, avipākārahā",
  "tika-abh01t2:12_9": "vā na honti avipākadhammattābhāvāti.",
  "tika-abh01t2:13_0": "Kusalāti vā dhammāti vātiādīnīti kusaladhammapadāni dve, akusaladhammapadāni dve,",
  "tika-abh01t2:13_1": "abyākatadhammapadāni dveti. Ekatthanānatthānīti visuṁ visuṁ dvinnaṁ dvinnaṁ aññamaññāpekkhaṁ",
  "tika-abh01t2:13_2": "ekatthanānatthataṁ codeti, na channaṁ. Dosamettha vattukāmo codako pucchatīti ñatvā",
  "tika-abh01t2:13_3": "ācariyo āha ‘‘kiñcetthā’’ti. Ettha ekatthanānatthatāyaṁ kiñci vattabbaṁ asamattā",
  "tika-abh01t2:13_4": "te codanā, avasiṭṭhaṁ tāva brūhīti vuttaṁ hoti. Yadi ekatthāni indasakkasaddānaṁ",
  "tika-abh01t2:13_5": "viya saddamatte eva bhedo, evaṁ kusaladhammasaddānaṁ, na attheti. Yathā ‘‘indo sakko’’ti",
  "tika-abh01t2:13_6": "vutte ‘‘indo indo’’ti vuttasadisaṁ hoti, evaṁ ‘‘kusalā dhammā’’ti idaṁ vacanaṁ ‘‘kusalā",
  "tika-abh01t2:13_7": "kusalā’’ti vuttasadisaṁ hoti. Evaṁ itaresupi ‘‘akusalā akusalā’’ti vuttasadisatā",
  "tika-abh01t2:13_8": "‘‘abyākatā abyākatā’’ti vuttasadisatā ca yojetabbā. Atha nānatthāni, indakuverasaddānaṁ",
  "tika-abh01t2:13_9": "viya saddato atthato ca kusaladhammasaddānaṁ bhedo, tathā akusaladhammasaddādīnanti",
  "tika-abh01t2:13_10": "chahi padehi catūhi padehi ca cha cattāro ca atthā bhinnā vuttāti kusalattikādīnaṁ",
  "tika-abh01t2:13_11": "kusalachakkādibhāvo, hetudukādīnañca hetucatukkādibhāvo āpajjatīti.",
  "tika-abh01t2:14_0": "Nanu tiṇṇaṁ dhammasaddānaṁ tiṇṇaṁ indasaddānaṁ viya rūpābhedā atthābhedoti chakkabhāvo",
  "tika-abh01t2:14_1": "na bhavissati, tasmā evamidaṁ vattabbaṁ siyā ‘‘tikadukānaṁ catukkatikabhāvo āpajjatī’’ti,",
  "tika-abh01t2:14_2": "na vattabbaṁ, tiṇṇaṁ dhammasaddānaṁ ekatthānaṁ tiṇṇaṁ indasaddānaṁ viya vacane payojanābhāvā",
  "tika-abh01t2:14_3": "vuttānaṁ tesaṁ māsasaddānaṁ viya abhinnarūpānañca atthabhedo upapajjatīti, evamapi",
  "tika-abh01t2:14_4": "yathā eko māsasaddo abhinnarūpo kālaṁ aparaṇṇavisesaṁ suvaṇṇamāsañca vadati, evaṁ",
  "tika-abh01t2:14_5": "dhammasaddopi eko bhinne atthe vattumarahatīti kālādīnaṁ māsapadatthatāya viya tabbacanīyabhinnatthānaṁ",
  "tika-abh01t2:14_6": "dhammapadatthatāya abhedoti catukkatikabhāvo eva āpajjatīti, nāpajjati ekassa saddassa",
  "tika-abh01t2:14_7": "jātiguṇakiriyābhinnānaṁ anabhidhānato. Na hi māsa-saddo eko jātibhinnānaṁ kālādīnaṁ",
  "tika-abh01t2:14_8": "antarena sarūpekasesaṁ vācako hoti. Idha ca yadi sarūpekaseso kato siyā, dutiyo tatiyo",
  "tika-abh01t2:14_9": "ca dhamma-saddo na vattabbo siyā, vutto ca so, tasmā kusalādi-saddā viya abhinnakusalādijātīsu",
  "tika-abh01t2:14_10": "rūpasāmaññepi māsa-saddā viya tayo vinivattaaññajātīsu vattamānā tayo dve ca dhamma-saddā",
  "tika-abh01t2:14_11": "āpannāti tikadukānaṁ chakkacatukkabhāvo eva āpajjatīti.",
  "tika-abh01t2:15_0": "Padānañca asambandhoti kusaladhammapadānaṁ aññamaññaṁ tathā akusaladhammapadānaṁ",
  "tika-abh01t2:15_1": "abyākatadhammapadānañca asambandho āpajjatīti attho. Dvinnaṁ dvinnañhi icchito sambandho,",
  "tika-abh01t2:15_2": "na sabbesaṁ channaṁ catunnaṁ vā aññamaññanti. Idaṁ pana kasmā codeti, nanu nānatthatte",
  "tika-abh01t2:15_3": "sati atthantaradassanatthaṁ vuccamānesu dhamma-saddesu kusalākusalābyākata-saddānaṁ",
  "tika-abh01t2:15_4": "viya asambandho vutto yutto evāti? Saccametaṁ, asambandhaṁ pana siddhaṁ katvā purimacodanā",
  "tika-abh01t2:15_5": "katā ‘‘tikadukānaṁ chakkacatukkabhāvo āpajjatī’’ti, idha pana taṁ asambandhaṁ sādhetuṁ",
  "tika-abh01t2:15_6": "idaṁ coditanti veditabbaṁ. Atha vā evamettha yojanā kātabbā – yadi pana chakkacatukkabhāvaṁ",
  "tika-abh01t2:15_7": "na icchasi, padānaṁ sambandhena bhavitabbaṁ yathāvuttanayena, so ca samānavibhattīnaṁ",
  "tika-abh01t2:15_8": "dvinnaṁ dvinnaṁ sambandho ekatthatte sati yujjeyya, tvaṁ pana nānatthataṁ vadasīti",
  "tika-abh01t2:15_9": "padānañca te asambandho āpajjati, neva nāpajjatīti. Niyamanattho ca-saddo. Pubbāpara…pe…",
  "tika-abh01t2:15_10": "nippayojanāni nāma hontīti chakkacatukkabhāvaṁ anicchantassa, nānatthataṁ pana icchantassāti",
  "tika-abh01t2:15_11": "adhippāyo. Avassañca sambandho icchitabbo pubbāparavirodhāpattitoti dassetuṁ ‘‘yāpi",
  "tika-abh01t2:15_12": "cesā’’tiādimāha. Pucchā hi padavipallāsakaraṇena dhammā eva kusalāti kusaladhamma-saddānaṁ",
  "tika-abh01t2:15_13": "idha uddiṭṭhānaṁ ekatthataṁ dīpeti, tava ca nānatthataṁ vadantassa neva hi dhammā",
  "tika-abh01t2:15_14": "kusalāti katvā tāyapi pucchāya virodho āpajjati, vuccati ca tathā sā pucchāti na nānatthatā yujjati.",
  "tika-abh01t2:16_0": "Aparo nayoti ‘‘kusalā dhammā’’tiādīnaṁ dvinnaṁ dvinnaṁ ekatthattameva tiṇṇaṁ dhammasaddānaṁ",
  "tika-abh01t2:16_1": "ekatthanānatthattehi codeti. Tiṇṇaṁ dhammānaṁ ekattātiādimhi yathā tīhi inda-saddehi",
  "tika-abh01t2:16_2": "vuccamānānaṁ indatthānaṁ indabhāvena ekattā tato anaññesaṁ sakkapurindadasahassakkhasaddatthānaṁ",
  "tika-abh01t2:16_3": "ekattaṁ, evaṁ tiṇṇaṁ dhamma-saddatthānaṁ dhammabhāvena ekattā tato anaññesaṁ kusalākusalābyākata-saddatthānaṁ",
  "tika-abh01t2:16_4": "ekattaṁ āpajjatīti attho. Dhammo nāma bhāvoti sabhāvadhāraṇādinā atthena dhammoti",
  "tika-abh01t2:16_5": "vutto, so ca sabhāvasseva hoti, nāsabhāvassāti iminā adhippāyena vadati. Hotu bhāvo,",
  "tika-abh01t2:16_6": "tato kinti? Yadi tiṇṇaṁ dhammasaddānaṁ nānatthatā, tīsu dhammesu yo koci eko dhammo",
  "tika-abh01t2:16_7": "bhāvo, tato anaññaṁ kusalaṁ akusalaṁ abyākataṁ vā ekekameva bhāvo. Bhāvabhūtā pana",
  "tika-abh01t2:16_8": "dhammā aññe dve abhāvā hontīti tehi anaññe kusalādīsu dve ye keci abhāvā. Yopi ca",
  "tika-abh01t2:16_9": "so eko dhammo bhāvoti gahito, sopi samānarūpesu tīsu dhammasaddesu ayameva bhāvattho",
  "tika-abh01t2:16_10": "hotīti niyamassa abhāvā aññassa bhāvatthatte sati abhāvo hotīti tato anaññassapi",
  "tika-abh01t2:16_11": "abhāvattaṁ āpannanti kusalādīnaṁ sabbesampi abhāvattāpatti hoti. Na hi indassa amanussatte",
  "tika-abh01t2:16_12": "tato anaññesaṁ sakkādīnaṁ manussattaṁ atthīti.",
  "tika-abh01t2:17_0": "Nanu evamapi ekassa bhāvattaṁ vinā aññesaṁ abhāvattaṁ na sakkā vattuṁ, tattha ca",
  "tika-abh01t2:17_1": "ekeneva bhāvena bhavitabbanti niyamābhāvato tiṇṇampi bhāvatte siddhe tehi anaññesaṁ",
  "tika-abh01t2:17_2": "kusalādīnampi bhāvattaṁ siddhaṁ hotīti? Na hoti tiṇṇaṁ dhamma-saddānaṁ nānatthabhāvassa",
  "tika-abh01t2:17_3": "anuññātattā. Na hi tiṇṇaṁ bhāvatte nānatthatā atthi, anuññātā ca sā tayāti. Nanu",
  "tika-abh01t2:17_4": "tiṇṇaṁ dhammānaṁ abhāvattepi nānatthatā na siyāti? Mā hotu nānatthatā, tava pana",
  "tika-abh01t2:17_5": "nānatthataṁ paṭijānantassa ‘‘eso doso’’ti vadāmi, na pana mayā nānatthatā ekatthatā",
  "tika-abh01t2:17_6": "vā anuññātāti kuto me virodho siyāti. Atha vā abhāvattaṁ āpannehi dhammehi anaññe",
  "tika-abh01t2:17_7": "kusalādayopi abhāvā eva siyunti idaṁ vacanaṁ aniyamena ye keci dve dhammā abhāvattaṁ",
  "tika-abh01t2:17_8": "āpannā, tehi anaññesaṁ kusalādīsu yesaṁ kesañci dvinnaṁ kusalādīnaṁ abhāvattāpattiṁ",
  "tika-abh01t2:17_9": "sandhāya vuttaṁ ekassa bhāvattā. Yampi vuttaṁ ‘‘tehi ca añño kusalaparopi abhāvo",
  "tika-abh01t2:17_10": "siyā’’ti, taṁ aniyamadassanatthaṁ vuttaṁ, na sabbesaṁ abhāvasādhanatthaṁ. Ayañhi",
  "tika-abh01t2:17_11": "tattha attho akusalaparassa vā abyākataparassa vā dhammassa bhāvatte sati tehi añño",
  "tika-abh01t2:17_12": "kusalaparopi abhāvo siyāti.",
  "tika-abh01t2:18_0": "Sabbametaṁ akāraṇanti ettha kāraṇaṁ nāma yutti. Kusalakusalasaddānaṁ viya ekantaekatthataṁ,",
  "tika-abh01t2:18_1": "kusalarūpacakkhuma-saddānaṁ viya ekantanānatthatañca vikappetvā yāyaṁ punarutti chakkacatukkāpatti",
  "tika-abh01t2:18_2": "asambandhavirodhābhāvāpatti dosāropanayutti vuttā, sabbā sā ayutti, tathā ekatthanānatthatābhāvatoti",
  "tika-abh01t2:18_3": "vuttaṁ hoti. Yā yā anumati yathānumati anumatiyā anumatiyā vohārasiddhito. Anumatiyā",
  "tika-abh01t2:18_4": "anurūpaṁ vā yathānumati, yathā anumati pavattā, tathā tadanurūpaṁ vohārasiddhitoti",
  "tika-abh01t2:18_5": "attho. Anumati hi visesanavisesitabbābhāvato accantamabhinnesu katthaci kiriyāguṇādipariggahavisesena",
  "tika-abh01t2:18_6": "avivaṭasaddatthavivaraṇatthaṁ pavattā yathā ‘‘sakko indo purindado’’ti. Katthaci",
  "tika-abh01t2:18_7": "accantaṁ bhinnesu yathā ‘‘dhavo khadiro palāso ca ānīyantū’’ti. Katthaci visesanavisesitabbabhāvato",
  "tika-abh01t2:18_8": "bhedābhedavantesu seyyathāpi ‘‘nīluppalaṁ paṇḍitapuriso’’ti, tāya tāya anumatiyā",
  "tika-abh01t2:18_9": "tadanurūpañca te te vohārā siddhā. Tasmā ihāpi kusaladhamma-saddānaṁ visesanavisesitabbabhāvato",
  "tika-abh01t2:18_10": "visesatthasāmaññatthapariggahena samāne atthe bhedābhedayutte pavatti anumatāti tāya",
  "tika-abh01t2:18_11": "tāya anumatiyā tadanurūpañca siddho eso vohāro. Tasmā vuttaṁ ‘‘sabbametaṁ akāraṇa’’nti.",
  "tika-abh01t2:19_0": "Attano attano atthavisesaṁ tassa dīpentīti attanā pariggahitaṁ attanā vuccamānaṁ",
  "tika-abh01t2:19_1": "anavajjasukhavipākādikusalādibhāvaṁ dhamma-saddassa dīpenti tadatthassa tabbhāvadīpanavasenāti",
  "tika-abh01t2:19_2": "adhippāyo. Na hi dhamma-saddo kusalādibhāvo hotīti. Imināvāti ‘‘dhamma-saddo pariyattiādīsu",
  "tika-abh01t2:19_3": "dissatī’’tiādinā ‘‘attano sabhāvaṁ dhārentī’’tiādinā ca nayena. So hi sabbattha samāno,",
  "tika-abh01t2:19_4": "na kusala-saddo ārogyādīsu dissatīti ‘‘kucchite salayantī’’tiādiko, so ca visesanayo",
  "tika-abh01t2:19_5": "‘‘ito paraṁ visesamattameva vakkhāmā’’ti etena apanītoti daṭṭhabbo. Na hi kusalādivisesaṁ",
  "tika-abh01t2:19_6": "gahetvā pavattā sukhāya vedanāya sampayuttātiādayo visesāti.",
  "tika-abh01t2:20_0": "2.Sukhassa ca pahānāti ettha sukhindriyaṁ ‘‘sukha’’nti vuttaṁ, tañca sukhavedanāva",
  "tika-abh01t2:20_1": "hotīti ‘‘sukhavedanāyaṁ dissatī’’ti vuttaṁ, na pana ‘‘tisso imā, bhikkhave, vedanā",
  "tika-abh01t2:20_2": "sukhā vedanā’’tievamādīsu (saṁ. ni. 4.249 ādayo) sukha-saddo viya sukhavedanāsaddena",
  "tika-abh01t2:20_3": "samānatthattā. Ayañhi sukhindriyattho sukha-saddo kāyasukhanaṁ kāyānuggahaṁ sātavisesaṁ",
  "tika-abh01t2:20_4": "gahetvā pavatto, na pana sukhā vedanā ‘‘yaṁ kiñci vedanaṁ vedeti sukhaṁ vā (ma. ni.",
  "tika-abh01t2:20_5": "1.409), yo sukhaṁ dukkhato’’tievamādīsu (saṁ. ni. 4.253) sukha-saddo viya sātasāmaññaṁ",
  "tika-abh01t2:20_6": "gahetvā pavattoti. Yasmiṁ sati sukhahetūnaṁ pavatti, taṁ sukhamūlaṁ. Buddhuppāde",
  "tika-abh01t2:20_7": "ca kāmasamatikkamādike virāge ca sati sukhahetūnaṁ puññapassaddhiādīnaṁ pavatti hotīti",
  "tika-abh01t2:20_8": "taṁ ‘‘sukhamūlaṁ sukha’’nti vuttaṁ. Sukhassa ca ārammaṇattā ‘‘rūpaṁ sukha’’nti vuttaṁ.",
  "tika-abh01t2:20_9": "Puññānīti yadidaṁ vacanaṁ, taṁ sukhassa ca adhivacanaṁ iṭṭhavipākassa adhivacanaṁ",
  "tika-abh01t2:20_10": "tadatthassa iṭṭhavipākavipaccanatoti attho. Sukhapaccayānaṁ rūpādīnaṁ iṭṭhānaṁ ṭhānaṁ",
  "tika-abh01t2:20_11": "okāso saggā nandanañcāti ‘‘sukhā saggā sukhaṁ nandana’’nti vuttaṁ. Diṭṭhadhammeti",
  "tika-abh01t2:20_12": "imasmiṁ attabhāve. Sukhavihārāti paṭhamajjhānavihārādī. Nīvaraṇādibyābādharahitattā",
  "tika-abh01t2:20_13": "‘‘abyābajjhā’’ti vuttā. Sabbasaṅkhāradukkhanibbāpanato taṁnirodhattā vā ‘‘nibbānaṁ",
  "tika-abh01t2:20_14": "sukha’’nti vuttaṁ. Ādi-saddena ‘‘adukkhamasukhaṁ santaṁ, sukhamicceva bhāsita’’nti",
  "tika-abh01t2:20_15": "adukkhamasukhe. ‘‘Dvepi mayā, ānanda, vedanā vuttā pariyāyena sukhā vedanā dukkhā",
  "tika-abh01t2:20_16": "vedanā’’ti (saṁ. ni. 4.267) sukhopekkhāsu ca iṭṭhāsūti evamādīsu pavatti saṅgahitā.",
  "tika-abh01t2:21_0": "Dukkhavatthūti dukkhassa okāso. Attano paccayehi uppajjamānampi hi taṁ dukkhaṁ jātiādīsu",
  "tika-abh01t2:21_1": "vijjamānesu tabbatthukaṁ hutvā uppajjati. Dukkhapaccayeti dukkhahetumhi, dukkhassa",
  "tika-abh01t2:21_2": "janaketi attho. Dukkhapaccayaṭṭhāneti dukkhajanakakammassa sahāyabhūtānaṁ aniṭṭharūpādipaccayānaṁ",
  "tika-abh01t2:21_3": "ṭhāne. Paccayasaddo hi janake janakasahāye ca pavattatīti. Ādi-saddena ‘‘yadaniccaṁ",
  "tika-abh01t2:21_4": "taṁ dukkha’’ntiādinā (saṁ. ni. 3.15, 45-46, 76) saṅkhāradukkhādīsu pavatti daṭṭhabbā.",
  "tika-abh01t2:21_5": "Sampayutte vatthuñca karajakāyaṁ sukhayati laddhassāde anuggahite karotīti sukhā.",
  "tika-abh01t2:21_6": "Sukhāti vedanāsaddamapekkhitvā sukhabhāvamattassa appakāsanena napuṁsakaliṅgatā na",
  "tika-abh01t2:21_7": "katā. Sabhāvato saṅkappato ca yaṁ iṭṭhaṁ, tadanubhavanaṁ iṭṭhākārānubhavanaṁ vā iṭṭhānubhavanaṁ.",
  "tika-abh01t2:22_0": "Samanti avisamaṁ. Samā ekībhāvūpagatā viya yuttā, samaṁ vā saha yuttāti yojetabbaṁ.",
  "tika-abh01t2:22_1": "Ekuppādāti eko samāno uppādo etesanti ekuppādā, samānapaccayehi sahuppattikāti attho.",
  "tika-abh01t2:22_2": "Sahuppattikānaṁ rūpārūpānañca aññamaññasampayuttatā āpajjeyyāti ‘‘ekanirodhā’’ti",
  "tika-abh01t2:22_3": "vuttaṁ, ye samānuppādā samānanirodhā ca, te sampayuttāti rūpārūpānaṁ aññamaññasampayogo",
  "tika-abh01t2:22_4": "nivārito hoti. Evamapi avinibbhogarūpānaṁ aññamaññasampayuttatā āpajjeyyāti ‘‘ekavatthukā’’ti",
  "tika-abh01t2:22_5": "vuttaṁ, ye ekuppādā ekanirodhā ekavatthukā ca, te sampayuttāti. Evamapi avinibbhogarūpesu",
  "tika-abh01t2:22_6": "ekaṁ mahābhūtaṁ sesamahābhūtopādārūpānaṁ nissayapaccayo hotīti tena tāni ekavatthukānīti,",
  "tika-abh01t2:22_7": "cakkhādinissayabhūtāni vā bhūtāni ekaṁ vatthu etesu sannissitanti ekavatthukānīti",
  "tika-abh01t2:22_8": "kappentassa tesaṁ sampayuttatāpatti siyāti tannivāraṇatthaṁ ‘‘ekārammaṇā’’ti vuttaṁ,",
  "tika-abh01t2:22_9": "ye ekuppādā…pe… ekārammaṇā ca honti, te sampayuttāti. Paṭilomato vā ekārammaṇāti",
  "tika-abh01t2:22_10": "vutte ekavīthiyañca pañcaviññāṇasampaṭicchanānaṁ nānāvīthiyaṁ parasantāne ca ekasmiṁ",
  "tika-abh01t2:22_11": "ārammaṇe uppajjamānānaṁ bhinnavatthukānaṁ sampayuttatā āpajjeyyāti ‘‘ekavatthukā’’ti",
  "tika-abh01t2:22_12": "vuttaṁ, ye ekavatthukā hutvā ekārammaṇā, te sampayuttāti. Evamapi sampaṭicchanasantīraṇādīnaṁ",
  "tika-abh01t2:22_13": "sampayuttatā āpajjeyyāti ‘‘ekanirodhā’’ti vuttaṁ, ye ekanirodhā hutvā ekavatthukā",
  "tika-abh01t2:22_14": "ekārammaṇā, te sampayuttāti. Kiṁ pana nānuppādāpi evaṁ tividhalakkhaṇā honti, atha",
  "tika-abh01t2:22_15": "ekuppādā evāti vicāraṇāya ekuppādā eva evaṁ tividhalakkhaṇā hontīti dassanatthaṁ",
  "tika-abh01t2:22_16": "‘‘ekuppādā’’ti vuttaṁ.",
  "tika-abh01t2:23_0": "3.Vipakkabhāvamāpannānaṁ arūpadhammānanti yathā sālibījādīnaṁ phalāni taṁsadisāni",
  "tika-abh01t2:23_1": "nibbattāni vipakkāni nāma honti, vipākaniruttiñca labhanti, na mūlaṅkurapattakhandhanāḷāni,",
  "tika-abh01t2:23_2": "evaṁ kusalākusalānaṁ phalāni arūpadhammabhāvena sārammaṇabhāvena sukkakaṇhādibhāvena",
  "tika-abh01t2:23_3": "ca taṁsadisāni vipakkabhāvamāpannānīti vipākaniruttiṁ labhanti, na rūpadhammā kammanibbattāpi",
  "tika-abh01t2:23_4": "kammāsadisāti dassetuṁ vuttaṁ. Jātijarāsabhāvāti jāyanajīraṇasabhāvā. Vipākapakatikāti",
  "tika-abh01t2:23_5": "vipaccanapakatikā. Vipaccanasabhāvatā ca anupacchinnāvijjātaṇhāmānasantāne sabyāpāratā,",
  "tika-abh01t2:23_6": "tena abhiññādikusalānaṁ bhāvanāyapahātabbādiakusalānañca vipākānuppādanepi vipākadhammatā",
  "tika-abh01t2:23_7": "siddhā hoti. Vipakkabhāvanti cettha bhāva-saddena sabhāvo eva vutto. Taṁ yathāvuttaṁ",
  "tika-abh01t2:23_8": "vipakkasabhāvaṁ dutiyassa vuttaṁ vipaccanasabhāvañca gahetvā ‘‘ubhayasabhāvapaṭikkhepavasenā’’ti āha.",
  "tika-abh01t2:24_0": "4.Upetena ādinnā upādinnā. Kiṁ pana taṁ upetaṁ, kena ca upetaṁ, kathañca upetaṁ,",
  "tika-abh01t2:24_1": "ke ca tena ādinnāti? Sati ca lokuttarānaṁ kesañci ārammaṇabhāve tannivattanatthaṁ",
  "tika-abh01t2:24_2": "upetasaddasambandhinā upaya-saddena vuccamānāhi catubbidhupādānabhūtāhi taṇhādiṭṭhīhi",
  "tika-abh01t2:24_3": "upetaṁ, tehi ca ārammaṇakaraṇavasena upetaṁ, na samannāgamavasena. Sati ca sabbatebhūmakadhammānaṁ",
  "tika-abh01t2:24_4": "upādānārammaṇatte yehi vipākakaṭattārūpāni amhehi nibbattattā amhākaṁ etāni phalānīti",
  "tika-abh01t2:24_5": "gaṇhantehi viya ādinnāni, tāni tebhūmakakammāni kammabhāvena ekattaṁ upanetvā upetanti",
  "tika-abh01t2:24_6": "idha gahitāni. Tehi ca nibbattāni vipākakaṭattārūpāni upādinnā dhammāti sabbametaṁ",
  "tika-abh01t2:24_7": "dassetuṁ ‘‘ārammaṇakaraṇavasenā’’tiādi vuttaṁ. Ayañca atthanayo yathāsambhavaṁ yojetabbo,",
  "tika-abh01t2:24_8": "na vacanānupubbenāti. Etthāha – yadi ārammaṇakaraṇavasena taṇhādiṭṭhīhi upetena ādinnā",
  "tika-abh01t2:24_9": "upādinnā, sabbatebhūmakadhammā ca taṇhādīnaṁ ārammaṇā honti, na ca upetasaddo kamme",
  "tika-abh01t2:24_10": "eva niruḷho, tena kammasseva gahaṇe kāraṇaṁ natthi, tasmā sabbatebhūmakadhammapaccayuppannānaṁ",
  "tika-abh01t2:24_11": "avijjādihetūhi nibbattānaṁ saṅkhārādiphalānaṁ upādinnattaṁ āpajjati tesampi tehiphalabhāvena",
  "tika-abh01t2:24_12": "gahitattā. Upa-saddena ca upetatāmattaṁ jotitaṁ, na ārammaṇakaraṇaṁ samannāgamanivattakaṁ,",
  "tika-abh01t2:24_13": "ādinna-saddena ca gahitatāmattaṁ vuttaṁ, na kammasamuṭṭhānatāviseso. Tasmā sabbapaccayuppannānaṁ",
  "tika-abh01t2:24_14": "upādinnattaṁ āpajjatīti? Nāpajjati bodhaneyyajjhāsayavasena desanāpavattito. Yesañhi",
  "tika-abh01t2:24_15": "bodhanatthaṁ ‘‘upādinnā’’ti etaṁ vuttaṁ, te teneva vacanena yathāvuttappakāre dhamme",
  "tika-abh01t2:24_16": "bujjhiṁsu, etarahi pana tāvatā bujjhituṁ asakkontena sutvā tadattho veditabboti esā",
  "tika-abh01t2:24_17": "atthavibhāvanā katā ‘‘kammunā’’ti.",
  "tika-abh01t2:25_0": "Ayaṁ pana aparo attho daṭṭhabbo – upa-saddo upetaṁ dīpeti. Ayañhi upa-saddo samāse",
  "tika-abh01t2:25_1": "payujjamāno ‘‘atimālā’’tiādīsu ati-saddo viya atikkamanaṁ sasādhanaṁ upagamanaṁ sasādhanaṁ",
  "tika-abh01t2:25_2": "vadati, upagamanañca upādānaupayo, tena upagataṁ upetaṁ. Kiṁ pana tanti? Yaṁ asati",
  "tika-abh01t2:25_3": "upādāne na hoti, taṁ ‘‘upādānapaccayā bhavo’’ti evaṁ vuttaṁ tebhūmakakammaṁ paccayabhāvena",
  "tika-abh01t2:25_4": "purimajātuppannena upādānena upagatattā ‘‘upeta’’nti vuccati. Na hi koci anupaggamma",
  "tika-abh01t2:25_5": "anicchanto kammaṁ karotīti. Tena upetena kammunā punabbhavassa ādānaṁ hoti. Kammunā",
  "tika-abh01t2:25_6": "hi sāsavena sattā ādiyanti punabbhavaṁ, tasmā ādātabbabhāvena pākaṭo punabbhavo.",
  "tika-abh01t2:25_7": "So ca upapattibhavo tebhūmakavipākakaṭattārūpasaṅgaho ‘‘bhavapaccayā jātī’’ti ettha",
  "tika-abh01t2:25_8": "jātivacane samavaruddhoti upādinnavacanena upapattibhavo vuccati, upapattibhavo ca",
  "tika-abh01t2:25_9": "tebhūmakavipākakaṭattārūpānīti dhātukathāyaṁ pakāsitametaṁ. Tasmā upetena ādinnāti",
  "tika-abh01t2:25_10": "te eva dhammā vuccantīti siddho ayamatthoti. Upādinna-saddassa atthaṁ vatvā taṁ vissajjetvā",
  "tika-abh01t2:25_11": "upādāniya-saddassa visuṁ upādinnasaddānapekkhaṁ atthaṁ vattuṁ ‘‘ārammaṇabhāvaṁ upagantvā’’tiādimāha.",
  "tika-abh01t2:25_12": "Tasmā eva avisesetvā ‘‘upādānassa ārammaṇapaccayabhūtānametaṁ adhivacana’’nti vuttaṁ.",
  "tika-abh01t2:25_13": "Taṁ pana upādāniyaṁ upādinnaṁ anupādinnanti duvidhaṁ. Tasmā taṁ visesanena dassento",
  "tika-abh01t2:25_14": "‘‘upādinnā ca te upādāniyā cā’’tiādimāha.",
  "tika-abh01t2:26_0": "5.Saṁkilesoti dasa kilesavatthūni vuccanti. Saṁkiliṭṭhāti tehi vibādhitā upatāpitā",
  "tika-abh01t2:26_1": "ca. Te pana yasmā saṁkilesasampayuttā ekuppādādīhi ninnānattā ekībhāvamiva gatā visādīhi",
  "tika-abh01t2:26_2": "viya sappiādayo vidūsitā malīnā vibādhitā upatāpitā ca nāma honti, tasmā āha ‘‘saṁkilesena",
  "tika-abh01t2:26_3": "samannāgatā saṁkiliṭṭhā’’ti. Saṁkilesaṁ arahantīti saṁkilesassa ārammaṇabhāvena taṁ",
  "tika-abh01t2:26_4": "laddhuṁ arahantīti attho. Ārammaṇabhāvānatikkamanatoti etena saṁkilesānatikkamanameva",
  "tika-abh01t2:26_5": "dasseti, vatthayugikasuṅkasālikasaddānaṁ viya saṁkilesika-saddassa pavatti veditabbā.",
  "tika-abh01t2:27_0": "6. Saha vitakkena hontīti vacanaseso yojetabbo avuccamānassapi bhavati-atthassa viññāyamānattā.",
  "tika-abh01t2:27_1": "Mattāti pamāṇavācakaṁ ekaṁ padanti gahetvā ‘‘vicārova mattā etesa’’nti attho vutto.",
  "tika-abh01t2:27_2": "Aññattha avippayogīsu vitakkavicāresu vicārova etesaṁ mattā, tato uddhaṁ vitakkena",
  "tika-abh01t2:27_3": "sampayogaṁ na gacchantīti attho. Ayamaparo attho – matta-saddo visesanivattiattho.",
  "tika-abh01t2:27_4": "Savitakkasavicārā dhammā hi vitakkavisiṭṭhena vicārena savicārā, ete pana vicāramattena",
  "tika-abh01t2:27_5": "vitakkasaṅkhātavisesarahitena, tasmā ‘‘vicāramattā’’ti vuccanti, vicāramattavantoti",
  "tika-abh01t2:27_6": "attho. Vicāramattavacanena avitakkatte siddhe avitakkānaṁ aññesampi atthibhāvajotanatthaṁ",
  "tika-abh01t2:27_7": "avitakkavacanaṁ. Avitakkā hi vicāramattā ca santi avicārā cāti nivattetabbā gahetabbā",
  "tika-abh01t2:27_8": "ca honti, tesu avuccamānesu nivattetabbagahetabbassa adassitattā vicāramattāvaavitakkāti",
  "tika-abh01t2:27_9": "āpajjeyyāti. Visesanavisesitabbabhāvo pana yathākāmaṁ hotīti sāmaññena avitakkabhāvena",
  "tika-abh01t2:27_10": "saha vicāramattatāya dhammavisesanabhāvaṁ dassetuṁ ‘‘avitakkavicāramattā’’ti padānukkamo kato.",
  "tika-abh01t2:28_0": "Atha vā savicārā duvidhā savitakkā avitakkā ca, tesu avitakke nivattetuṁ ādipadaṁ",
  "tika-abh01t2:28_1": "vuttaṁ. Avicārā ca duvidhā savitakkā avitakkā ca, tesu savitakke nivattetuṁ tatiyapadaṁ",
  "tika-abh01t2:28_2": "vuttaṁ. Ye pana dvīhipi nivattitā avitakkā savitakkā ca savicārā avicārā ca, tesu",
  "tika-abh01t2:28_3": "aññataradassanaṁ vā kattabbaṁ siyā ubhayadassanaṁ vā. Ubhayadassane kariyamāne yadi",
  "tika-abh01t2:28_4": "‘‘savitakkasavicārā’’ti vucceyya, ādipadatthatāva āpajjati. Atha ‘‘avitakkaavicārā’’ti",
  "tika-abh01t2:28_5": "vucceyya, antapadatthatā. Atha pana ‘‘avitakkasavicārā savitakkaavicārā’’ti vucceyya,",
  "tika-abh01t2:28_6": "ajjhattabahiddhānaṁ viya atthantarābhāvo vā saṅkaradoso vā ekasseva savitakkāvitakkatāsavicārāvicāratāvirodho",
  "tika-abh01t2:28_7": "vā āpajjeyya, tasmā aññataradassanena itarampi pakāsetuṁ avitakkavacanena dvippakāresu",
  "tika-abh01t2:28_8": "vattabbesu savitakkaavicāre nivattetvā avitakkasavicāre dassento āha ‘‘avitakkavicāramattā’’ti.",
  "tika-abh01t2:28_9": "Atha vā vitakkābhāvena ete vicāramattā, na vicārato aññassa kassaci dhammassa abhāvāti",
  "tika-abh01t2:28_10": "dassetuṁ avitakkavacanena vicāramattā visesitā.",
  "tika-abh01t2:29_0": "7.Upekkhatīti vedayamānāpi majjhattavedanā sukhākāre dukkhākāre ca udāsinā hotīti",
  "tika-abh01t2:29_1": "attho. Atha vā upetā yuttā sukhadukkhānaṁ aviruddhā ikkhā anubhavanaṁ upekkhā. Visesadassanavasenāti",
  "tika-abh01t2:29_2": "nānattadassanavasena. Yadi hi pītisahagatā eva sukhasahagatā siyuṁ, ‘‘pītisahagatā’’ti",
  "tika-abh01t2:29_3": "eteneva siddhattā ‘‘sukhasahagatā’’ti idaṁ na vattabbaṁ siyā, ‘‘sukhasahagatā’’ti",
  "tika-abh01t2:29_4": "vā vuccamāne ‘‘pītisahagatā’’ti na vattabbaṁ, tato tikaṁ pūrentena dukkhasahagatapadaṁ",
  "tika-abh01t2:29_5": "vattabbaṁ siyā, evañca sati ‘‘vedanāttiko evāya’’nti vuttavacanaṁ āpajjati, tasmā",
  "tika-abh01t2:29_6": "‘‘pītisahagatā’’ti vatvā ‘‘sukhasahagatā’’ti vadanto pītivippayuttampi sukhaṁ atthīti",
  "tika-abh01t2:29_7": "tatiyajjhānakāyaviññāṇasampayuttaṁ sukhaṁ sappītikasukhato bhinnaṁ katvā dassetīti",
  "tika-abh01t2:29_8": "adhippāyo. Atha vā pītisukhānaṁ dubbiññeyyanānattānaṁ nānattadassanatthaṁ ayaṁ tiko",
  "tika-abh01t2:29_9": "vutto. ‘‘Pītisahagatā’’ti ettha hi sukhekadeso saṅgahito, na pīti. ‘‘Sukhasahagatā’’ti",
  "tika-abh01t2:29_10": "ettha pīti saṅgahitā, na sukhaṁ. Pītivippayuttasukhasahagatā ca purimena asaṅgahitā",
  "tika-abh01t2:29_11": "pacchimena saṅgahitāti siddho pītisukhānaṁ visesoti.",
  "tika-abh01t2:30_0": "8.Nibbānaṁ dassanatoti nibbānārammaṇataṁ sandhāyāha. Atha vā dhammacakkhu punappunaṁ",
  "tika-abh01t2:30_1": "nibbattanena bhāvanābhāvaṁ appattaṁ dassanaṁ nāma, dhammacakkhu ca pariññādikiccakaraṇena",
  "tika-abh01t2:30_2": "catusaccadhammadassanaṁ tadatisayo, tasmā natthettha gotrabhussa dassanabhāvāpattīti.",
  "tika-abh01t2:30_3": "Ubhayapaṭikkhepavasenāti dvīhi padehi vuttadhammapaṭikkhepavasena, na pahāyakapaṭikkhepavasena.",
  "tika-abh01t2:30_4": "Tathā hi sati dassanabhāvanāhi añño samucchedavasena pahāyako atthi, tena pahātabbā",
  "tika-abh01t2:30_5": "neva dassanena na bhāvanāya pahātabbāti ayamattho āpajjati, na ca añño pahāyako atthi",
  "tika-abh01t2:30_6": "aññehi vikkhambhitānañca punappavattisabbhāvā, nāpi pahātabbā tatiyapadena saṅgayhanti,",
  "tika-abh01t2:30_7": "kintu appahātabbā evāti. Tasmā pahātabbapadaṁ paccekaṁ yojetvā neva dassanena pahātabbā",
  "tika-abh01t2:30_8": "na bhāvanāya pahātabbāti dassanena bhāvanāya pahātabbehi aññe gahitāti veditabbā.",
  "tika-abh01t2:31_0": "9.Evamatthaṁ aggahetvāti atthāyuttito ca saddāyuttito ca aggahetabbataṁ dasseti.",
  "tika-abh01t2:31_1": "Dassanabhāvanāhi appahātabbahetumattesu hi gayhamānesu ahetukā asaṅgahitāti yathādhippetassa",
  "tika-abh01t2:31_2": "atthassa aparipuṇṇattā atthāyutti, pahātabbasaddassa niccasāpekkhatte ca sati na",
  "tika-abh01t2:31_3": "sambandhīsaddato pahāyakato aññaṁ paṭisedhaṁ apekkhamānassa hetusaddena samāso upapajjatīti",
  "tika-abh01t2:31_4": "saddāyutti ca veditabbā. Evamattho gahetabboti pahātabba-saddaṁ paṭisedhena ayojetvā",
  "tika-abh01t2:31_5": "yesaṁ aññapadatthe samāso, tabbisesanaṁ atthīti idaṁ paṭisedhena yojetvā dassanabhāvanāhi",
  "tika-abh01t2:31_6": "pahātabbo hetu etesaṁ nevatthīti attho gahetabboti vuttaṁ hoti. Evañca sati yathādhippetattho",
  "tika-abh01t2:31_7": "sabbo saṅgahitoti. Atthāyutti mā hotu, saddo pana idhāpi na yutto. Ekantayogīnaṁ",
  "tika-abh01t2:31_8": "atthi-saddameva hi apekkhamānānaṁ ubhinnaṁ pahātabbahetu-saddānaṁ samāso yutto, na",
  "tika-abh01t2:31_9": "paṭisedhaṁ apekkhamānānanti, tasmā gahetabbatthadassanamattaṁ etaṁ kataṁ, saddo pana",
  "tika-abh01t2:31_10": "yathā yujjati, tathā yojetabbo. Evaṁ pana yujjati – pahātabbo hetu etesaṁ atthīti",
  "tika-abh01t2:31_11": "pahātabbahetukā. Kena pahātabboti? Dassanena bhāvanāya ca. Tayidaṁ pahātabbahetukapadaṁ",
  "tika-abh01t2:31_12": "dassanabhāvanāpadehi visuṁ visuṁ yojetvā tehi yuttena ye dassanena pahātabbahetukā",
  "tika-abh01t2:31_13": "neva honti, bhāvanāya pahātabbahetukā ca na hontīti paṭisedhañca visuṁ visuṁ yojetvā",
  "tika-abh01t2:31_14": "te neva dassanena na bhāvanāya pahātabbahetukāti vuccanti. Nevavipākanavipākadhammadhammavacanaṁ",
  "tika-abh01t2:31_15": "viya hi purimapadadvayasaṅgahitadhammapaṭisedhanena tadaññadhammanidassanametaṁ hoti,",
  "tika-abh01t2:31_16": "na ahetukapadaṁ viya hetuvirahappakāsanenāti. Evañca katvā dve paṭisedhā yuttā honti.",
  "tika-abh01t2:32_0": "Hetuyeva hi tesaṁ natthi, yo dassanabhāvanāhi pahātabbo siyāti purimasmiñhi atthe",
  "tika-abh01t2:32_1": "hetūnaṁ dassanabhāvanāhi pahātabbatā paṭikkhittā, paṭikkhepo ca pahātabbāsaṅkāsabbhāve",
  "tika-abh01t2:32_2": "hoti, pahātabbāsaṅkā ca hetumhi sati siyā, tesaṁ pana ahetukānaṁ hetuyeva natthi,",
  "tika-abh01t2:32_3": "yo dassanabhāvanāhi pahātabbo siyā, tadabhāvā pahātabbāsaṅkā natthīti taṁnivāraṇattho",
  "tika-abh01t2:32_4": "paṭikkhepo na sambhavati, tasmā ‘‘nevadassanena na bhāvanāya pahātabbo hetu etesa’’nti",
  "tika-abh01t2:32_5": "evaṁ ahetukānaṁ gahaṇaṁ na bhaveyyāti attho. Atha vā itarathā hi ahetukānaṁ aggahaṇaṁ",
  "tika-abh01t2:32_6": "bhaveyyāti atthassa pākaṭattā na kāraṇasādhanīyo esoti gahetabbatthasseva kāraṇaṁ",
  "tika-abh01t2:32_7": "vadanto ‘‘hetuyeva hi tesaṁ natthī’’tiādimāha. Tesañhi nevadassanena na bhāvanāyapahātabbahetukapadavacanīyānaṁ",
  "tika-abh01t2:32_8": "yo dassanabhāvanāhi pahātabbo siyā, so evaṁpakāro hetu natthi. Te hi anekappakārā",
  "tika-abh01t2:32_9": "sahetukā ahetukā cāti, tasmā nevadassanena na bhāvanāya pahātabbo hetu etesaṁ atthīti",
  "tika-abh01t2:32_10": "ayamattho gahetabboti attho.",
  "tika-abh01t2:33_0": "10.Taṁ ārammaṇaṁ katvāti idaṁ catukiccasādhanavasena ārammaṇakaraṇaṁ sandhāya vuttanti",
  "tika-abh01t2:33_1": "veditabbaṁ. Aññathā gotrabhuphalapaccavekkhaṇādīnampi apacayagāmitā āpajjeyyāti.",
  "tika-abh01t2:33_2": "Atha vā hetubhāvena apacayaṁ nibbānaṁ gacchantīti apacayagāmino. Nibbānassa hi anibbattaniyattepi",
  "tika-abh01t2:33_3": "samudayappahānasamudayanirodhānaṁ adhigamaadhigantabbabhāvato hetuhetuphalabhāvo",
  "tika-abh01t2:33_4": "magganibbānānaṁ yujjati. Yathāha ‘‘dukkhanirodhe ñāṇaṁ atthapaṭisambhidā, dukkhanirodhagāminiyā",
  "tika-abh01t2:33_5": "paṭipadāya ñāṇaṁ dhammapaṭisambhidā’’ti (vibha. 719). Atthoti hi hetuphalaṁ. Dhammoti",
  "tika-abh01t2:33_6": "hetūti. Purimapacchimānaṁ purime sasampayuttā vuttā, pacchime kevalā. Purime viya",
  "tika-abh01t2:33_7": "pana pacchime atthepi ariyamaggasīsena sabbalokuttarakusalacittuppādā gahetabbā.",
  "tika-abh01t2:33_8": "Dutiye atthavikappe ‘‘ācayaṁ gāmino’’ti vattabbe anunāsikalopo katoti daṭṭhabbo.",
  "tika-abh01t2:33_9": "Ācinantīti vā ācayā, ācayā hutvā gacchanti pavattantītipi attho daṭṭhabbo.",
  "tika-abh01t2:34_0": "11. Satta pana sekkhā sikkhanasīlāti sekkhā, tesaṁ imeti sekkhā, aññāsādhāraṇā maggaphalattayadhammā.",
  "tika-abh01t2:34_1": "Sayameva sikkhantīti sikkhanasīlānametaṁ nidassanaṁ. Ye hi dhammā sikkhanti, te sikkhanasīlā",
  "tika-abh01t2:34_2": "hontīti. Akkharattho pana sikkhā etesaṁ sīlanti sekkhāti. Na sekkhāti yattha sekkhabhāvāsaṅkā",
  "tika-abh01t2:34_3": "atthi, tatthāyaṁ paṭisedhoti lokiyanibbānesu asekkhabhāvānāpatti daṭṭhabbā. Sīlasamādhipaññāsaṅkhātā",
  "tika-abh01t2:34_4": "hi sikkhā attano paṭipakkhakilesehi vippamuttā parisuddhā upakkilesānaṁ ārammaṇabhāvampi",
  "tika-abh01t2:34_5": "anupagamanato etā sikkhāti vattuṁ yuttā aṭṭhasu maggaphalesu vijjanti, tasmā catumaggaheṭṭhimaphalattayadhammā",
  "tika-abh01t2:34_6": "viya arahattaphaladhammāpi tāsu sikkhāsu jātāti ca, taṁsikkhāsamaṅgino arahato itaresaṁ",
  "tika-abh01t2:34_7": "viya sekkhatte sati sekkhassa eteti ca, sikkhā sīlaṁ etesanti ca sekkhāti āsaṅkitabbā",
  "tika-abh01t2:34_8": "siyunti tadāsaṅkānivattanatthaṁ ‘‘asekkhā’’ti yathāvuttasekkhabhāvapaṭisedho kato.",
  "tika-abh01t2:34_9": "Arahattaphale hi pavattamānā sikkhā pariniṭṭhitasikkhākiccattā na sikkhākiccaṁ karonti,",
  "tika-abh01t2:34_10": "kevalaṁ sikkhāphalabhāveneva pavattanti, tasmā tā na sikkhāvacanaṁ arahanti, nāpi",
  "tika-abh01t2:34_11": "taṁsamaṅgino sekkhavacanaṁ, na ca taṁsampayuttā sikkhanasīlāti sikkhāsu jātātiādiatthehi",
  "tika-abh01t2:34_12": "aggaphaladhammā sekkhā na honti, heṭṭhimaphalesu pana sikkhā sakadāgāmimaggavipassanādīnaṁ",
  "tika-abh01t2:34_13": "upanissayabhāvato sikkhākiccaṁ karontīti sikkhāvacanaṁ arahanti, taṁsamaṅgino ca",
  "tika-abh01t2:34_14": "sekkhavacanaṁ, taṁsampayuttā ca sikkhanasīlavuttīti tattha dhammā yathāvuttehi atthehi sekkhā honti eva.",
  "tika-abh01t2:35_0": "Sekkhāti vā apariyositasikkhā dassitā. Anantarameva ‘‘asekkhā’’ti vacanaṁ pariyositasikkhānaṁ",
  "tika-abh01t2:35_1": "dassananti na lokiyanibbānānaṁ asekkhatāpatti. Vuddhippattā vā sekkhāti etasmiṁ atthe",
  "tika-abh01t2:35_2": "sekkhadhammesu eva kesañci vuddhippattānaṁ asekkhatā āpajjati, tena arahattamaggadhammā",
  "tika-abh01t2:35_3": "vuddhippattā ca yathāvuttehi ca atthehi sekkhāti katvā asekkhā āpannāti? Na, taṁsadisesu",
  "tika-abh01t2:35_4": "tabbohārā. Arahattamaggato hi ninnānākaraṇaṁ arahattaphalaṁ ṭhapetvā pariññādikiccakaraṇaṁ",
  "tika-abh01t2:35_5": "vipākabhāvañca, tasmā te eva sekkhā dhammā arahattaphalabhāvaṁ āpannāti sakkā vattuṁ,",
  "tika-abh01t2:35_6": "kusalasukhato ca vipākasukhaṁ santataratāya paṇītataranti vuddhippattā ca te dhammā",
  "tika-abh01t2:35_7": "hontīti asekkhāti vuccantīti.",
  "tika-abh01t2:36_0": "12. Kilesavikkhambhanāsamatthatādīhi parittā. ‘‘Kilesa…pe… tāyā’’ti atthattayampi",
  "tika-abh01t2:36_1": "kusalesu yujjati, vipākakiriyesu dīghasantānatāva. Pamāṇakarehi vā oḷārikehi kāmataṇhādīhi",
  "tika-abh01t2:36_2": "paricchinnā parittā. Tehi aparicchinnattā sukhumehi rūpataṇhādīhi paricchinnā pamāṇamahattaṁ",
  "tika-abh01t2:36_3": "gatāti mahaggatā. Aparicchinnā appamāṇā.",
  "tika-abh01t2:37": "14.Atappakaṭṭhenāti divasampi paccavekkhiyamānā lokuttaradhammā tittiṁ na janenti samāpajjiyamānāpi phaladhammāti.",
  "tika-abh01t2:38_0": "15. Mātughātādīsu pavattamānāpi hitasukhaṁ icchantāva pavattantīti te dhammā hitasukhāvahā",
  "tika-abh01t2:38_1": "me bhavissantīti āsīsitā honti, tathā asubhāsukhāniccānattesu subhādivipariyāsadaḷhatāya",
  "tika-abh01t2:38_2": "ānantariyakammaniyatamicchādiṭṭhīsu pavatti hotīti te dhammā asubhādīsu subhādiviparītappavattikā",
  "tika-abh01t2:38_3": "honti. Micchāsabhāvāti musāsabhāvā. Anekesu ānantariyesu katesu yaṁ tattha balavaṁ,",
  "tika-abh01t2:38_4": "taṁ vipaccati, na itarānīti ekantavipākajanakatāya niyatatā na sakkā vattunti ‘‘vipākadāne",
  "tika-abh01t2:38_5": "satī’’tiādimāha. Tattha khandhabhedānantaranti cutianantaraṁ. Cuti hi maraṇaniddese",
  "tika-abh01t2:38_6": "(vibha. 193) ‘‘khandhānaṁ bhedo’’ti vuttāti. Etena vacanena sati phaladāne cutianantaro",
  "tika-abh01t2:38_7": "eva, na añño etesaṁ phalakāloti phalakālaniyameneva niyatatā vuttā hoti, na phaladānaniyamenāti",
  "tika-abh01t2:38_8": "niyataphalakālānaṁ aññesampi upapajjavedanīyānaṁ diṭṭhadhammavedanīyānampi niyatatā",
  "tika-abh01t2:38_9": "āpajjati, tasmā vipākadhammadhammānaṁ paccayantaravikalatādīhi avipaccamānānampi",
  "tika-abh01t2:38_10": "attano sabhāvena vipākadhammatā viya balavatā ānantariyena vipāke dinne avipaccamānānampi",
  "tika-abh01t2:38_11": "ānantariyānaṁ phaladāne niyatasabhāvā ānantariyasabhāvā ca pavattīti attano sabhāvena",
  "tika-abh01t2:38_12": "phaladānaniyameneva niyatatā ānantariyatā ca veditabbā. Avassañca niyatasabhāvā ānantariyasabhāvā",
  "tika-abh01t2:38_13": "ca tesaṁ pavattīti sampaṭicchitabbametaṁ aññassa balavato ānantariyassa abhāve cutianantaraṁ",
  "tika-abh01t2:38_14": "ekantena phaladānato.",
  "tika-abh01t2:39_0": "Nanu evaṁ aññesampi upapajjavedanīyānaṁ aññasmiṁ vipākadāyake asati cutianantarameva",
  "tika-abh01t2:39_1": "ekantena phaladānato ānantariyasabhāvā niyatasabhāvā ca pavatti āpajjatīti? Nāpajjati",
  "tika-abh01t2:39_2": "asamānajātikena cetopaṇidhivasena upaghātakena ca nivattetabbavipākattā anantarekantaphaladāyakattābhāvā,",
  "tika-abh01t2:39_3": "na pana ānantariyakānaṁ paṭhamajjhānādīnaṁ dutiyajjhānādīni viya asamānajātikaṁ phalanivattakaṁ",
  "tika-abh01t2:39_4": "atthi sabbānantariyakānaṁ avīciphalattā, na ca heṭṭhupapattiṁ icchato sīlavato cetopaṇidhi",
  "tika-abh01t2:39_5": "viya uparūpapattijanakakammaphalaṁ ānantariyakaphalaṁ nivattetuṁ samattho cetopaṇidhi",
  "tika-abh01t2:39_6": "atthi anicchantasseva avīcipātanato, na ca ānantariyakopaghātakaṁ kiñci kammaṁ atthi,",
  "tika-abh01t2:39_7": "tasmā tesaṁyeva anantarekantavipākajanakasabhāvā pavattīti.",
  "tika-abh01t2:40_0": "Anekāni ca ānantariyakāni katāni ekante vipāke sanniyatattā uparatāvipaccanasabhāvāsaṅkattā",
  "tika-abh01t2:40_1": "nicchitāni sabhāvato niyatāneva. Cutianantaraṁ pana phalaṁ anantaraṁ nāma tasmiṁ",
  "tika-abh01t2:40_2": "anantare niyuttāni tannibbattanena anantarakaraṇasīlāni anantarappayojanāni cāti",
  "tika-abh01t2:40_3": "sabhāvato ānantariyakāneva ca honti. Tesu pana samānasabhāvesu ekena vipāke dinne",
  "tika-abh01t2:40_4": "itarāni attanā kattabbassa kiccassa teneva katattā na dutiyaṁ tatiyampi ca paṭisandhiṁ",
  "tika-abh01t2:40_5": "karonti, na samatthatāvighātattāti natthi tesaṁ niyatānantariyatānivattīti. Na hi",
  "tika-abh01t2:40_6": "samānasabhāvaṁ samānasabhāvassa samatthataṁ vihanatīti. Ekassa pana aññānipi upatthambhakāni",
  "tika-abh01t2:40_7": "hontīti daṭṭhabbānīti. Sammā sabhāvāti saccasabhāvā.",
  "tika-abh01t2:41_0": "16. Paripuṇṇamaggakiccattā cattāro ariyamaggāva idha ‘‘maggā’’ti vuttā. Paccayaṭṭhenāti",
  "tika-abh01t2:41_1": "maggapaccayaṭṭhena. Nikkhepakaṇḍepi hi ye maggapaccayaṁ labhanti, na pana sayaṁ maggapaccayabhāvaṁ",
  "tika-abh01t2:41_2": "gacchanti, te maggahetukāti dassetuṁ ‘‘ariyamaggasamaṅgissa maggaṅgāni ṭhapetvā’’tiādi",
  "tika-abh01t2:41_3": "(dha. sa. 1039) vuttaṁ. Yo pana tattheva ‘‘ariyamaggasamaṅgissa alobho adoso amoho,",
  "tika-abh01t2:41_4": "ime dhammā maggahetū’’ti ādinayo vutto, taṁ dassetuṁ ‘‘maggasampayuttā vā’’tiādi",
  "tika-abh01t2:41_5": "vuttaṁ. ‘‘Ariyamaggasamaṅgissa sammādiṭṭhi maggo ceva hetu cā’’tiādinā pana vuttanayaṁ",
  "tika-abh01t2:41_6": "dassetuṁ ‘‘sammādiṭṭhi saya’’ntiādimāha. Tattha pana asaṅgahitasaṅgaṇhanavasena paṭipāṭiyā",
  "tika-abh01t2:41_7": "tayo nayā vuttā, hetubahutāvasena tatiyo nayo idha dutiyo vutto.",
  "tika-abh01t2:42_0": "Abhibhavitvā pavattanaṭṭhenāti sahajātādhipatipi pubbābhisaṅkhāravasena jeṭṭhakabhāve",
  "tika-abh01t2:42_1": "pavattamāno sahajāte attano vase anuvattayamāno te abhibhavitvā pavattati, ārammaṇādhipatipi",
  "tika-abh01t2:42_2": "tadārammaṇe dhamme tatheva attānaṁ anuvattayamāno te dhamme abhibhavitvā ārammaṇabhāvena",
  "tika-abh01t2:42_3": "pavattati, na paccuppannabhāvena, tasmā adhipatidvayampi saṅgahitanti veditabbaṁ.",
  "tika-abh01t2:42_4": "‘‘Maggo adhipati etesa’’nti ayañca attho nikkhepakaṇḍe udāharaṇavasena āgataṁ atthanayaṁ",
  "tika-abh01t2:42_5": "gahetvā vutto. Yasmā pana paṭṭhāne (paṭṭhā. 2.16.11) ‘‘maggādhipatiṁ dhammaṁ paṭicca",
  "tika-abh01t2:42_6": "maggādhipati dhammo uppajjati nādhipatipaccayā, maggādhipatī khandhe paṭicca maggādhipati",
  "tika-abh01t2:42_7": "adhipatī’’ti vuttaṁ, tasmā maggo adhipati maggādhipatīti ayampi attho pāḷiyaṁ sarūpekasesavasena",
  "tika-abh01t2:42_8": "samānasaddatthavasena vā saṅgahitoti veditabbo.",
  "tika-abh01t2:43_0": "17.Anuppannāti etena sabbo uppannabhāvo paṭisiddho, na uppannadhammabhāvo evāti tena",
  "tika-abh01t2:43_1": "uppannā vigatā atītāpi na saṅgahitāti daṭṭhabbā. Yadi hi saṅgahitā siyuṁ, ‘‘anuppanno",
  "tika-abh01t2:43_2": "dhammo uppannassa dhammassa anantarapaccayena paccayo’’tievamādi vucceyya, na tu",
  "tika-abh01t2:43_3": "vuttanti. Anāgatāni vipākakaṭattārūpāni atīte anāgate vā kamme purimanipphanne eva",
  "tika-abh01t2:43_4": "uppajjissanti , nānipphanneti pariniṭṭhitakāraṇekadesāneva honti, tasmā tāni ‘‘avassaṁ",
  "tika-abh01t2:43_5": "uppajjissantīti uppādino dhammā’’ti vuccanti.",
  "tika-abh01t2:44": "18.Attano sabhāvanti kakkhaḷaphusanādisabhāvaṁ.",
  "tika-abh01t2:45_0": "20.Evaṁ pavattamānāti evaṁ cakkhādibhāvena phusanādibhāvena ca ekasantatipariyāpannatāvasena",
  "tika-abh01t2:45_1": "pavattamānā. Attānaṁ adhi ajjhattāti adhi-saddo samāsavisaye adhikāratthaṁ pavattiatthañca",
  "tika-abh01t2:45_2": "gahetvā pavattatīti attānaṁ adhikicca uddissa pavattā ajjhattā. Tenāti yassa jhānā",
  "tika-abh01t2:45_3": "vuṭṭhahitvā ajjhattaṁ bahiddhā ajjhattabahiddhā ca suññataṁ āneñjañca manasikaroto",
  "tika-abh01t2:45_4": "ajjhattasuññatādīsu cittaṁ na pakkhandati na pasīdati na santiṭṭhati nādhimuccati,",
  "tika-abh01t2:45_5": "yo ca itiha tattha sampajāno, tena bhikkhunā. Tasmiṁyeva purimasmiṁ samādhinimitteti",
  "tika-abh01t2:45_6": "paṭhamajjhānādisamādhinimitte. Ajjhattamevāti jhānagocare kasiṇādimhi. Cittaṁ saṇṭhapetabbanti",
  "tika-abh01t2:45_7": "paṭhamajjhānādicittaṁ saṇṭhapetabbaṁ. Ajjhattaratoti gocarajjhatte nibbāne rato,",
  "tika-abh01t2:45_8": "samādhigocare kammaṭṭhāne vā rato. ‘‘Samāhito eko santusito tamāhu bhikkhu’’nti (dha. pa. 362) gāthāseso.",
  "tika-abh01t2:46_0": "Ajjhattaṁ sampasādananti ettha jhānaṁ sakasantatipariyāpannattā ‘‘ajjhatta’’nti vuttanti",
  "tika-abh01t2:46_1": "niyakajjhattattho ajjhatta-saddo hoti. Ajjhattanti sakasantatiniyakaṁ. Ajjhatte bhavā",
  "tika-abh01t2:46_2": "ajjhattikāti niyakajjhattesupi abbhantarā cakkhādayo vuccanti. Ettha pana ajjhattika-saddo",
  "tika-abh01t2:46_3": "cakkhādīsu pavattamāno dassito , na ajjhattasaddo, atthi ca ajjhattaajjhattikasaddānaṁ",
  "tika-abh01t2:46_4": "bahiddhābāhira-saddānaṁ viya viseso. Ajjhattikasaddo hi saparasantānikesu sabbesu",
  "tika-abh01t2:46_5": "cakkhādīsu rūpādīsu bāhira-saddo viya pavattati, ajjhatta-saddo pana sakasantānikesveva",
  "tika-abh01t2:46_6": "cakkhurūpādīsu tato aññesveva bahiddhā-saddo viya pavattatīti tasmā saddato atthato",
  "tika-abh01t2:46_7": "ca asamānattā na idamettha udāharaṇaṁ yuttanti. Ayaṁ panettha adhippāyo daṭṭhabbo",
  "tika-abh01t2:46_8": "– ajjhatte bhavā ajjhattikāti ayañhi vacanattho. Yañca ajjhatte bhavaṁ, tena ajjhatteneva",
  "tika-abh01t2:46_9": "bhavitabbaṁ, tena taṁvācakassa ajjhatta-saddassa ajjhattika-saddassa ca samānatthatā.",
  "tika-abh01t2:46_10": "Ubhinnampi saddānaṁ samānatthabhāvato ajjhattajjhatte pavattamāne ajjhattika-sadde",
  "tika-abh01t2:46_11": "ajjhatta-saddo tattha pavattoti sakkā vattunti.",
  "tika-abh01t2:47_0": "Ayaṁkho panānanda, vihāroti vihārasuññatāsutte (ma. ni. 3.187) saṅgaṇikārāmatāya",
  "tika-abh01t2:47_1": "rūpādiratiyā ca ādīnavaṁ vatvā tappaṭipakkhavihāradassanatthaṁ vuttaṁ. Ajjhattaṁ",
  "tika-abh01t2:47_2": "suññatanti visayabhūtaṁ issariyaṭṭhānabhūtaṁ suññataṁ, suññatāphalasamāpattinti attho.",
  "tika-abh01t2:47_3": "Cittissarā hi buddhā bhagavanto dhammaṁ desentāpi yaṁ muhuttaṁ tuṇhī bhavitabbaṁ",
  "tika-abh01t2:47_4": "hoti, taṁ muhuttaṁ phalasamāpattiṁ samāpajjanti, pageva aññasmiṁ kāle, tasmā sabbatthāpi",
  "tika-abh01t2:47_5": "issariyānaṁ bahulaṁ phalasamāpattiyaṁ issariyassa pavattanato phalasamāpatti ‘‘issariyaṭṭhāna’’nti",
  "tika-abh01t2:47_6": "vuttā. Arahattaphalādhigamena vā tathāgatānaṁ issariyaṁ nibbattaṁ taṁjanakeneva maggenāti",
  "tika-abh01t2:47_7": "taṁ tesaṁ issariyaṭṭhānaṁ. Visayo ca anaññatthabhāvova yathā ‘‘ākāse sakuṇā udake",
  "tika-abh01t2:47_8": "macchā’’ti, buddhā ca aññattha dissamānāpi vivekapabbhāratāya phalasamāpattininnāva,",
  "tika-abh01t2:47_9": "tena tassā tassā kiriyāya anantaraṁ phalasamāpattiyaṁyeva bhavantīti sā tesaṁ visayo,",
  "tika-abh01t2:47_10": "tabbisayatā ca saccakasuttena (ma. ni. 1.364 ādayo) dīpetabbā.",
  "tika-abh01t2:48_0": "22. Yesaṁ daṭṭhabbabhāvo atthi, te sanidassanā. Cakkhuviññāṇagocarabhāvova daṭṭhabbabhāvo,",
  "tika-abh01t2:48_1": "tassa rūpāyatanā anaññattepi aññehi dhammehi rūpāyatanaṁ visesetuṁ aññaṁ viya katvā",
  "tika-abh01t2:48_2": "‘‘saha nidassanenāti sanidassanā’’ti vuttaṁ. Dhammasabhāvasāmaññena hi ekībhūtesu",
  "tika-abh01t2:48_3": "dhammesu yo nānattakaro sabhāvo, so añño viya katvā upacarituṁ yutto . Evañhi atthavisesāvabodho",
  "tika-abh01t2:48_4": "hotīti. Sayañca nissayavasena ca sampattānaṁ asampattānañca paṭimukhabhāvo aññamaññapatanaṁ",
  "tika-abh01t2:48_5": "paṭihananabhāvo, yena byāpārādivikārapaccayantarasahitesu cakkhādīnaṁ visayesu vikāruppatti.",
  "tika-abh01t2:49": "Tikamātikāpadavaṇṇanā niṭṭhitā."
}