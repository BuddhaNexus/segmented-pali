{
  "tika-s0101t3:0": "3. Ambaṭṭhasuttavaṇṇanā",
  "tika-s0101t3:1": "Addhānagamanavaṇṇanā",
  "tika-s0101t3:2_0": "254.Apubbapadavaṇṇanāti atthasaṁvaṇṇanāvasena heṭṭhā aggahitatāya apubbassa padassa",
  "tika-s0101t3:2_1": "vaṇṇanā atthavibhajanā. ‘‘Hitvā punappunāgatamattha’’nti (dī. ni. aṭṭha. 1.ganthārambhakathā)",
  "tika-s0101t3:2_2": "hi vuttaṁ. Janapadinoti janapadavanto, janapadassa vā issarā rājakumārā gottavasena",
  "tika-s0101t3:2_3": "kosalā nāma. Yadi eko janapado, kathaṁ bahuvacananti āha ‘‘rūḷhisaddenā’’ti. Akkharacintakā",
  "tika-s0101t3:2_4": "hi īdisesu ṭhānesu yutte viya īdisaliṅgavacanāni icchanti, ayamettha rūḷhi yathā",
  "tika-s0101t3:2_5": "aññatthapi ‘‘kurūsu viharati, aṅgesu viharatī’’ti ca. Tabbisesanepi janapada-sadde",
  "tika-s0101t3:2_6": "jāti-sadde ekavacanameva. Porāṇā panāti pana-saddo visesatthajotano, tena puthuatthavisayatāya",
  "tika-s0101t3:2_7": "evañcetaṁ puthuvacananti vakkhamānavisesaṁ joteti. Bahuppabhedo hi so padeso tiyojanasataparimāṇatāya.",
  "tika-s0101t3:2_8": "Naṅgalānipi chaḍḍetvāti kammappahānavasena naṅgalānipi pahāya, nidassanamattañcetaṁ.",
  "tika-s0101t3:2_9": "Na kevalaṁ kassakā eva, atha kho aññepi manussā attano attano kiccaṁ pahāya tattha",
  "tika-s0101t3:2_10": "sannipatiṁsu. ‘‘So padeso’’ti padesasāmaññato vuttaṁ, vacanavipallāsena vā, te padesāti",
  "tika-s0101t3:2_11": "attho. Kosalāti vuccati kusalā eva kosalāti katvā.",
  "tika-s0101t3:3_0": "Cārikanti caraṇaṁ, caraṇaṁ vā cāro, so eva cārikā. Tayidaṁ maggagamanaṁ idhādhippetaṁ,",
  "tika-s0101t3:3_1": "na cuṇṇikagamanamattanti āha ‘‘addhānagamanaṁ gacchanto’’ti. Taṁ vibhāgena dassetuṁ",
  "tika-s0101t3:3_2": "‘‘cārikā ca nāmesā’’tiādi vuttaṁ. Tattha dūrepīti nātidūrepi. Sahasā gamananti sīghagamanaṁ.",
  "tika-s0101t3:3_3": "Mahākassapapaccuggamanādiṁ ekadesena vatvā vanavāsītissasāmaṇerassa vatthuṁ vitthāretvā",
  "tika-s0101t3:3_4": "janapadacārikaṁ kathetuṁ ‘‘bhagavā hī’’tiādi āraddhaṁ. Ākāsagāmīhi eva saddhiṁ gantukāmo",
  "tika-s0101t3:3_5": "‘‘chaḷabhiññānaṁ ārocehī’’ti āha.",
  "tika-s0101t3:4_0": "Saṅghakammavasena sijjhamānāpi upasampadā satthu āṇāvaseneva sijjhanato ‘‘buddhadāyajjaṁ",
  "tika-s0101t3:4_1": "te dassāmī’’ti vuttanti vadanti. Apare pana aparipuṇṇavīsativassasseva tassa upasampadaṁ",
  "tika-s0101t3:4_2": "anujānanto ‘‘dassāmī’’ti avocāti vadanti. Upasampādetvāti dhammasenāpatinā upajjhāyena upasampādetvā.",
  "tika-s0101t3:5_0": "Navayojanasatikampi ṭhānaṁ majjhimadesapariyāpannameva, tato paraṁ nādhippetaṁ turitacārikāvasena",
  "tika-s0101t3:5_1": "agamanato. Samantāti gatagataṭṭhānassa catūsu passesu samantato. Aññenapi kāraṇenāti",
  "tika-s0101t3:5_2": "bhikkhūnaṁ samathavipassanātaruṇabhāvato aññenapi majjhimamaṇḍale veneyyānaṁ ñāṇaparipākādikāraṇena",
  "tika-s0101t3:5_3": "majjhimamaṇḍalaṁ osarati.‘‘Sattahi vā’’tiādi ‘‘ekamāsaṁ vā’’tiādinā vuttānukkamena yojetabbaṁ.",
  "tika-s0101t3:6_0": "Sarīraphāsukatthāyāti ekasmiṁyeva ṭhāne nibaddhavāsavasena ussannadhātukassa sarīrassa",
  "tika-s0101t3:6_1": "vicaraṇena phāsukatthāya. Aṭṭhuppattikālābhikaṅkhanatthāyāti aggikkhandhopamasutta",
  "tika-s0101t3:6_2": "(a. ni. 7.72) maghadevajātakādi (jā. 1.1.9) desanānaṁ viya dhammadesanāya aṭṭhuppattikālaṁ",
  "tika-s0101t3:6_3": "ākaṅkhamānena. Surāpānasikkhāpadapaññāpane (pāci. 328) viya sikkhāpadapaññāpanatthāya.",
  "tika-s0101t3:6_4": "Bodhaneyyasatte aṅgulimālādike (ma. ni. 2.347) bodhanatthāya. Kañci, katipaye vā",
  "tika-s0101t3:6_5": "puggale uddissa cārikā nibaddhacārikā. Tadaññā anibaddhacārikā.",
  "tika-s0101t3:7_0": "Dasasahassi lokadhātuyāti jātikhettabhūte dasasahassacakkavāḷe. Tattha hi satte paripakkindriye",
  "tika-s0101t3:7_1": "passituṁ buddhañāṇaṁ abhinīharitvā ṭhito bhagavā ñāṇajālaṁ pattharatīti vuccati.",
  "tika-s0101t3:7_2": "Sabbaññutaññāṇajālassa anto paviṭṭhoti tassa ñāṇassa gocarabhāvaṁ upagato. Bhagavā",
  "tika-s0101t3:7_3": "kira mahākaruṇāsamāpattiṁ samāpajjitvā tato vuṭṭhāya ‘‘ye sattā bhabbā paripākañāṇā",
  "tika-s0101t3:7_4": "ajja mayā vinetabbā, te mayhaṁ ñāṇassa upaṭṭhahantū’’ti cittaṁ adhiṭṭhāya samannāharati.",
  "tika-s0101t3:7_5": "Tassa saha samannāhārā eko vā dve vā bahū vā tadā vinayūpagā veneyyā ñāṇassa āpāthamāgacchanti",
  "tika-s0101t3:7_6": "ayamettha buddhānubhāvo. Evampi āpāthamāgatānaṁ pana nesaṁ upanissayaṁ pubbacariyaṁ",
  "tika-s0101t3:7_7": "pubbahetuṁ sampati vattamānañca paṭipattiṁ oloketi, tenāha ‘‘atha bhagavā’’tiādi.",
  "tika-s0101t3:7_8": "Vādapaṭivādaṁ katvāti ‘‘evaṁ nu te ambaṭṭhā’’tiādinā mayā vuttavacanassa ‘‘ye ca",
  "tika-s0101t3:7_9": "kho te bho gotama muṇḍakā samaṇakā’’tiādinā paṭivacanaṁ katvā tikkhattuṁ ibbhavādanipātanavasena",
  "tika-s0101t3:7_10": "nānappakāraṁ asambhivākyaṁ sādhusabhāvāya vācāya vattuṁ ayuttavacanaṁ vakkhati. Nibbisevananti",
  "tika-s0101t3:7_11": "vigatatudanaṁ, mānadabbavasena apagataparipphandananti attho.",
  "tika-s0101t3:8_0": "Avasaritabbanti upagantabbaṁ. Icchānaṅgaleti idaṁ tadā bhagavato gocaragāmanidassanaṁ",
  "tika-s0101t3:8_1": "samīpatthe bhummanti katvā. ‘‘Icchānaṅgalavanasaṇḍe’’ti nivāsanaṭṭhānadassanaṁ adhikaraṇe",
  "tika-s0101t3:8_2": "bhummanti. Tadubhayaṁ vivaranto ‘‘icchānaṅgalaṁ upanissāyā’’tiādimāha. Dhammarājassa",
  "tika-s0101t3:8_3": "bhagavato sabbaso adhammaniggaṇhanaparā paṭipatti, sā ca sīlasamādhipaññāvasenāti",
  "tika-s0101t3:8_4": "taṁ dassetuṁ ‘‘sīlakhandhāvāra’’ntiādi vuttaṁ. Yathābhirucitenāti dibbavihārādīsu",
  "tika-s0101t3:8_5": "yena yena attano abhirucitena vihārena.",
  "tika-s0101t3:9": "Pokkharasātivatthuvaṇṇanā",
  "tika-s0101t3:10_0": "255.Manteti irubbedādimantasatthe. Pokkhare kamale sayamāno nisīdīti pokkharasātī.",
  "tika-s0101t3:10_1": "Sāti vuccati samasaṇṭhānaṁ, pokkhare saṇṭhānāvayave jātoti ‘‘pokkharasātī’’tipi vuccati.",
  "tika-s0101t3:10_2": "Setapokkharasadisoti setapadumavaṇṇo. Suvaṭṭitāti vaṭṭabhāvassa yuttaṭṭhāne suṭṭhu",
  "tika-s0101t3:10_3": "vaṭṭulā. Kāḷavaṅgatilakādīnaṁ abhāvena suparisuddhā.",
  "tika-s0101t3:11_0": "Imassa brāhmaṇassa kīdiso pubbayogo, yena naṁ bhagavā anuggaṇhituṁ taṁ ṭhānaṁ upagatoti",
  "tika-s0101t3:11_1": "āha ‘‘ayaṁ panā’’tiādi. Padumagabbhe nibbatti tenāyaṁ saṁsedajo jāto. Na pupphatīti",
  "tika-s0101t3:11_2": "na vikasati. Rajatabimbakanti rūpiyamayaṁ rūpakaṁ.",
  "tika-s0101t3:12_0": "Ajjhāvasatīti ettha adhi-saddo issariyatthadīpano, āsaddo mariyādatthoti dassento",
  "tika-s0101t3:12_1": "‘‘abhibhavitvā’’tiādimāha. Tehi yuttattā hi ukkaṭṭhanti upayogavacanaṁ, tenāha ‘‘upasaggavasenā’’tiādi.",
  "tika-s0101t3:12_2": "Yāya mariyādāyāti yāya avatthāya.Nagarassa vatthunti ‘‘ayaṁ khaṇo, sumuhuttaṁ mā",
  "tika-s0101t3:12_3": "atikkamī’’ti rattivibhāyanaṁ anurakkhantā rattiyaṁ ukkā ṭhapetvā ukkāsu jalamānāsu",
  "tika-s0101t3:12_4": "nagarassa vatthuṁ aggahesuṁ, tasmā ukkāsu ṭhitāti ukkaṭṭhā, ukkāsu vijjotayantīsu",
  "tika-s0101t3:12_5": "ṭhitā patiṭṭhitāti mūlavibhujādipakkhepena saddasiddhi veditabbā, niruttinayena vā",
  "tika-s0101t3:12_6": "ukkāsu ṭhitāsu ṭhitā āsīti ukkaṭṭhā. Apare pana bhaṇanti ‘‘bhūmibhāgasampattiyā,",
  "tika-s0101t3:12_7": "upakaraṇasampattiyā, manussasampattiyā ca taṁ nagaraṁ ukkaṭṭhaguṇayogato ukkaṭṭhāti",
  "tika-s0101t3:12_8": "nāmaṁ labhī’’ti . Tassāti ‘‘ukkaṭṭha’’nti upayogavasena vuttapadassa. Anupayogattāti",
  "tika-s0101t3:12_9": "visesanabhāvena anupayuttattā. Sesapadesūti ‘‘sattussada’’ntiādipadesu. Yathāvidhi",
  "tika-s0101t3:12_10": "hi anupayogo purimasmiṁ. Tatthāti ‘‘upasaggavasenā’’tiādinā vuttavidhāne. ‘‘Saddasatthato",
  "tika-s0101t3:12_11": "pariyesitabba’’nti etena saddalakkhaṇānugato vāyaṁ saddappayogoti dasseti. Upaanuadhiāitievaṁpubbake",
  "tika-s0101t3:12_12": "vasanakiriyāṭhāne upayogavacanameva pāpuṇātīti saddavidū icchanti.",
  "tika-s0101t3:13": "Ussadatā nāmettha bahulatāti, taṁ bahulataṁ dassetuṁ ‘‘bahujana’’ntiādi vuttaṁ. Gahetvā posetabbaṁ posāvaniyaṁ. Āvijjhitvāti parikkhipitvā.",
  "tika-s0101t3:14_0": "Raññā viya bhuñjitabbanti vā rājabhoggaṁ. Rañño dāyabhūtanti kulaparamparāya yogyabhāvena",
  "tika-s0101t3:14_1": "rājato laddhadāyabhūtaṁ. Tenāha ‘‘dāyajjanti attho’’ti. Rājanīhārena paribhuñjitabbato",
  "tika-s0101t3:14_2": "uddhaṁ paribhogalābhassa seṭṭhadeyyatā nāma natthīti āha ‘‘chattaṁ ussāpetvā rājasaṅkhepena",
  "tika-s0101t3:14_3": "bhuñjitabba’’nti. ‘‘Sabbaṁ chejjabhejja’’nti sarīradaṇḍadhanadaṇḍādi bhedaṁ sabbaṁ",
  "tika-s0101t3:14_4": "daṇḍamāha. Nadītitthapabbatādīsūti nadītitthapabbatapādagāmadvāraaṭavimukhādīsu.",
  "tika-s0101t3:14_5": "‘‘Rājadāya’’nti imināva rañño dinnabhāve siddhe ‘‘raññā pasenadinā kosalena dinna’’nti",
  "tika-s0101t3:14_6": "vacanaṁ kimatthiyanti āha ‘‘dāyakarājadīpanattha’’ntiādi . Nissaṭṭhapariccattanti",
  "tika-s0101t3:14_7": "muttacāgavasena pariccattaṁ katvā. Evañhi taṁ seṭṭhadeyyaṁ uttamadeyyaṁ jātaṁ.",
  "tika-s0101t3:15_0": "Upalabhīti savanavasena upalabhīti imamatthaṁ dassento ‘‘sotadvāra…pe… aññāsī’’ti",
  "tika-s0101t3:15_1": "āha. Avadhāraṇaphalattā sabbampi vākyaṁ antogadhāvadhāraṇanti āha ‘‘padapūraṇamatte",
  "tika-s0101t3:15_2": "nipāto’’ti. ‘‘Avadhāraṇatthe’’ti pana iminā iṭṭhatovadhāraṇatthaṁ kho-saddaggahaṇanti",
  "tika-s0101t3:15_3": "dasseti . ‘‘Assosī’’ti padaṁ kho-sadde gahite tena phullitamaṇḍitaṁ viya hontaṁ pūritaṁ",
  "tika-s0101t3:15_4": "nāma hoti, tena ca purimapacchimapadāni siliṭṭhāni honti, na tasmiṁ aggahiteti āha",
  "tika-s0101t3:15_5": "‘‘padapūraṇena byañjanasiliṭṭhatāmattamevā’’ti. Matta-saddo visesanivattiattho, tenassa",
  "tika-s0101t3:15_6": "anatthantaradīpanatā dassitā hoti, eva-saddena pana byañjanasiliṭṭhatāya ekantikatā.",
  "tika-s0101t3:16_0": "Samitapāpattāti accantaṁ anavasesato savāsanaṁ samitapāpattā. Evañhi bāhirakavirāgasekkhāsekkhapāpasamanato",
  "tika-s0101t3:16_1": "bhagavato pāpasamanaṁ visesitaṁ hoti, tenāha vuttañhetantiādi. Anekatthattā nipātānaṁ",
  "tika-s0101t3:16_2": "idha anussavattho adhippetoti āha ‘‘khalūti anussavatthe nipāto’’ti. Ālapanamattanti",
  "tika-s0101t3:16_3": "piyālāpavacanamattaṁ. Piyasamudāhāro hete ‘‘bho’’ti vā ‘‘āvuso’’ti vā ‘‘devānaṁ piyā’’ti",
  "tika-s0101t3:16_4": "vā. Gottavasenāti ettha gaṁ tāyatīti gottaṁ. Gotamoti hi pavattamānaṁ vacanaṁ, buddhiñca",
  "tika-s0101t3:16_5": "tāyati ekaṁsikavisayatāya rakkhatīti gottaṁ. Yathā hi buddhi ārammaṇabhūtena atthena",
  "tika-s0101t3:16_6": "vinā na vattati, evaṁ abhidhānaṁ abhidheyyabhūtena, tasmā so gottasaṅkhāto attho",
  "tika-s0101t3:16_7": "tāni tāyati rakkhatīti vuccati. Ko pana soti? Aññakulaparamparāsādhāraṇaṁ tassa kulassa",
  "tika-s0101t3:16_8": "ādipurisasamudāgataṁ taṁkulapariyāpannasādhāraṇaṁ sāmaññarūpanti daṭṭhabbaṁ. Ettha",
  "tika-s0101t3:16_9": "ca ‘‘samaṇo’’ti iminā sarikkhakajanehi bhagavato bahumatabhāvo dassito samitapāpatākittanato.",
  "tika-s0101t3:16_10": "‘‘Gotamo’’ti iminā lokiyajanehi uḷārakulasambhūtatādīpanato.",
  "tika-s0101t3:17_0": "Uccākulaparidīpanaṁ uditoditavipulakhattiyakulavibhāvanato. Sabbakhattiyānañhi ādibhūtamahāsammatamahārājato",
  "tika-s0101t3:17_1": "paṭṭhāya asambhinnaṁ uḷāratamaṁ sakyarājakulaṁ. Kenaci pārijuññenāti ñātipārijuññabhogapārijuññādinā",
  "tika-s0101t3:17_2": "kenaci pārijuññena pārihāniyā. Anabhibhūto anajjhotthato. Tathā hi tassa kulassa",
  "tika-s0101t3:17_3": "na kiñci pārijuññaṁ lokanāthassa abhijātiyaṁ, atha kho vaḍḍhiyeva. Abhinikkhamane",
  "tika-s0101t3:17_4": "ca tatopi samiddhatamabhāvo loke pākaṭo paññāto. Iti ‘‘sakyakulā pabbajito’’ti idaṁ",
  "tika-s0101t3:17_5": "vacanaṁ bhagavato saddhāpabbajitabhāvadīpanaṁ vuttaṁ mahantaṁ ñātiparivaṭṭaṁ, mahantañca",
  "tika-s0101t3:17_6": "bhogakkhandhaṁ pahāya pabbajitabhāvasiddhito. Sundaranti bhaddakaṁ. Bhaddakatā ca",
  "tika-s0101t3:17_7": "passantassa hitasukhāvahabhāvena veditabbāti āha atthāvahaṁ sukhāvahanti. Tattha",
  "tika-s0101t3:17_8": "atthāvahanti diṭṭhadhammikasamparāyikaparamatthasaṁhitahitāvahaṁ. Sukhāvahanti yathāvuttatividhasukhāvahaṁ.",
  "tika-s0101t3:17_9": "Tathārūpānanti tādisānaṁ. Yādisehi pana guṇehi bhagavā samannāgato, tehi catuppamāṇikassa",
  "tika-s0101t3:17_10": "lokassa sabbathāpi accantāya saddhāya pasādanīyo tesaṁ yathābhūtasabhāvattāti dassento",
  "tika-s0101t3:17_11": "yathārūpotiādimāha. Tattha yathābhūtaṁ…pe…arahatanti iminā dhammappamāṇānaṁ, lūkhappamāṇānañca",
  "tika-s0101t3:17_12": "sattānaṁ bhagavato pasādāvahataṁ dasseti. Taṁ dassaneneva ca itaresampi atthato pasādāvahatā",
  "tika-s0101t3:17_13": "dassitā hotīti daṭṭhabbaṁ tadavinābhāvato. Dassanamattampi sādhu hotīti ettha kosiyasakuṇavatthuṁ",
  "tika-s0101t3:17_14": "(ma. ni. aṭṭha. 1.144; khu. pā. aṭṭha. 10) kathetabbaṁ.",
  "tika-s0101t3:18": "Ambaṭṭhamāṇavakathāvaṇṇanā",
  "tika-s0101t3:19": "256.Mante parivattetīti vede sajjhāyati, pariyāpuṇātīti attho. Mante dhāretīti yathāadhīte mante asammuṭṭhe katvā hadaye ṭhapeti oṭṭhapahatakaraṇavasena, na atthavibhāvanavasena.",
  "tika-s0101t3:20_0": "Sanighaṇḍukeṭubhānanti ettha vacanīyavācakabhāvena atthaṁ saddañca nikhaḍati bhindati",
  "tika-s0101t3:20_1": "vibhajja dassetīti nikhaṇḍu, sā eva idha kha-kārassa gha-kāraṁ katvā ‘‘nighaṇḍū’’ti",
  "tika-s0101t3:20_2": "vutto. Kiṭayati gameti ñāpeti kiriyādivibhāgaṁ, taṁ vā anavasesapariyādānato gamento",
  "tika-s0101t3:20_3": "pūretīti keṭubhaṁ. Vevacanappakāsakanti pariyāyasaddadīpakaṁ, ekekassa atthassa anekapariyāyavacanavibhāvakanti",
  "tika-s0101t3:20_4": "attho. Nidassanamattañcetaṁ anekesampi atthānaṁ ekasaddavacanīyatāvibhāvanavasenapi",
  "tika-s0101t3:20_5": "tassa ganthassa pavattattā. Vacībhedādilakkhaṇā kiriyā kappīyati etenāti kiriyākappo,",
  "tika-s0101t3:20_6": "so pana vaṇṇapadasambandhapadatthādivibhāgato bahuvikappoti āha ‘‘kiriyākappavikappo’’ti.",
  "tika-s0101t3:20_7": "Idañca mūlakiriyākappaganthaṁ sandhāya vuttaṁ. So hi satasahassaparimāṇo nayacariyādipakaraṇaṁ.",
  "tika-s0101t3:20_8": "Ṭhānakaraṇādivibhāgato , nibbacanavibhāgato ca akkharā pabhedīyanti etehīti akkharappabhedā,",
  "tika-s0101t3:20_9": "sikkhāniruttiyo. Etesanti vedānaṁ.",
  "tika-s0101t3:21_0": "Te eva vede padaso kāyatīti padako. Taṁ taṁ saddaṁ tadatthañca byākaroti byācikkhati",
  "tika-s0101t3:21_1": "etenāti byākaraṇaṁ, saddasatthaṁ. Āyatiṁ hitaṁ tena loko na yatati na īhatīti lokāyataṁ.",
  "tika-s0101t3:21_2": "Tañhi ganthaṁ nissāya sattā puññakiriyāya cittampi na uppādenti.",
  "tika-s0101t3:22_0": "Vayatīti vayo, ādimajjhapariyosānesu katthaci aparikilamanto avitthāyanto te ganthe",
  "tika-s0101t3:22_1": "sandhāreti pūretīti attho. Dve paṭisedhā pakatiṁ gamentīti dassento ‘‘avayo na hotī’’ti",
  "tika-s0101t3:22_2": "vatvā tattha avayaṁ dassetuṁ ‘‘avayo nāma…pe… na sakkotī’’ti vuttaṁ. ‘‘Anuññāto’’ti",
  "tika-s0101t3:22_3": "padassa kammasādhanavasena, ‘‘paṭiññāto’’ti pana padassa kattusādhanavasena attho",
  "tika-s0101t3:22_4": "veditabboti dassento ‘‘ācariyenā’’tiādimāha. Ācariyaparamparābhataṁ ācariyakaṁ. Garūti",
  "tika-s0101t3:22_5": "bhāriyaṁ attānaṁ tato mocetvā gamanaṁ dukkaraṁ hoti. Anatthopi uppajjati nindābyārosaupārambhādi.",
  "tika-s0101t3:23": "257. ‘‘Abbhuggato’’ti ettha abhisaddayogena itthambhūtākhyānatthavaseneva upayogavacanaṁ.",
  "tika-s0101t3:24_0": "258.Lakkhaṇānīti lakkhaṇadīpanāni mantapadāni. Antaradhāyantīti na kevalaṁ lakkhaṇamantāniyeva,",
  "tika-s0101t3:24_1": "atha kho aññānipi brāhmaṇānaṁ ñāṇabalābhāvena anukkamena antaradhāyanti. Tathā hi",
  "tika-s0101t3:24_2": "vadanti ‘‘ekasataṁ addhariyaṁ sākhā sahassavattako sāmā’’tiādi. Paṇidhi…pe… mahatoti",
  "tika-s0101t3:24_3": "ettha paṇidhimahato samādānamahatoti ādinā paccekaṁ mahanta-saddo yojetabbo. Paṇidhimahantatādi",
  "tika-s0101t3:24_4": "cassa buddhavaṁsacariyāpiṭakavaṇṇanādivasena veditabbo. Niṭṭhāti nipphattiyo. Bhavabhedeti",
  "tika-s0101t3:24_5": "bhavavisese. Ito ca etto ca byāpetvā ṭhitatā visaṭabhāvo.",
  "tika-s0101t3:25_0": "Jātisāmaññatoti lakkhaṇajātiyā lakkhaṇabhāvamattena samānabhāvato. Yathā hi buddhānaṁ",
  "tika-s0101t3:25_1": "lakkhaṇāni suvisadāni, suparibyattāni, paripuṇṇāni ca honti, na evaṁ cakkavattīnaṁ,",
  "tika-s0101t3:25_2": "tenāha ‘‘na teheva buddho hotī’’ti. Abhirūpatā, dīghāyukatā, appātaṅkatā, brāhmaṇādīnaṁ",
  "tika-s0101t3:25_3": "piyamanāpatāti imehi catūhi acchariyasabhāvehi. Dānaṁ, piyavacanaṁ, atthacariyā,",
  "tika-s0101t3:25_4": "samānattatāti imehi catūhi saṅgahavatthūhi. Rañjanatoti pītijananato. Cakkaṁ cakkaratanaṁ",
  "tika-s0101t3:25_5": "vatteti pavattetīti cakkavattī. Sampatticakkehi sayaṁ vattati, tehi ca paraṁ sattanikāyaṁ",
  "tika-s0101t3:25_6": "vatteti pavattetīti cakkavattī. Parahitāvaho iriyāpathacakkānaṁ vatto vattanaṁ etassa,",
  "tika-s0101t3:25_7": "etthāti vā cakkavattī. Appaṭihataṁ vā āṇāsaṅkhātaṁ cakkaṁ vattetīti cakkavattī. Khattiyamaṇḍalādisaññitaṁ",
  "tika-s0101t3:25_8": "cakkaṁ samūhaṁ attano vase vattetīti cakkavattī cakkavattivattasaṅkhātaṁ dhammaṁ",
  "tika-s0101t3:25_9": "carati, cakkavattivattasaṅkhāto dhammo etasmiṁ atthīti vā dhammiko. Dhammato anapetattā",
  "tika-s0101t3:25_10": "dhammo rañjanaṭṭhena rājāti dhammarājā. ‘‘Rājā hoti cakkavattī’’ti vuttattā ‘‘cāturanto’’ti",
  "tika-s0101t3:25_11": "padaṁ catudīpissarataṁ vibhāvetīti āha ‘‘catusamuddaantāyā’’tiādi. Tattha ‘‘catuddīpavibhūsitāyā’’ti",
  "tika-s0101t3:25_12": "avatvā ‘‘catubbidhā’’ti vidhaggahaṇaṁ taṁtaṁparittadīpānampi saṅgahatthanti daṭṭhabbaṁ.",
  "tika-s0101t3:25_13": "Kopādīti ādi-saddena kāmamohamānamadādike saṅgaṇhāti. Vijitāvīti vijitavā. Kenaci",
  "tika-s0101t3:25_14": "akampiyaṭṭhena janapade thāvariyappatto, daḷhabhattibhāvato vā, janapado thāvariyaṁ",
  "tika-s0101t3:25_15": "patto etthāti janapadatthāvariyappatto.",
  "tika-s0101t3:26_0": "Cittīkatabhāvādināpi (khu. pā. aṭṭha. 3; dī. ni. aṭṭha. 2.33; su. ni. aṭṭha. 1.226;",
  "tika-s0101t3:26_1": "mahāni. aṭṭha. 50) cakkassa ratanaṭṭho veditabbo. Esa nayo sesesupi. Ratinimittatāya",
  "tika-s0101t3:26_2": "vā cittīkatādibhāvassa ratijananaṭṭhena ekasaṅgahatāya visuṁ aggahaṇaṁ. Imehi pana",
  "tika-s0101t3:26_3": "ratanehi rājā cakkavattī yaṁ yamatthaṁ paccanubhoti, taṁ taṁ dassetuṁ ‘‘imesu panā’’tiādi",
  "tika-s0101t3:26_4": "vuttaṁ. Ajitaṁ jināti mahesakkhatāsaṁvattaniyakammanissandabhāvato. Vijite yathāsukhaṁ",
  "tika-s0101t3:26_5": "anuvicarati hatthiratanaṁ assaratanañca abhiruhitvā tesaṁ ānubhāvena antopātarāseyeva",
  "tika-s0101t3:26_6": "samuddapariyantaṁ pathaviṁ anusaṁyāyitvā rājadhānimeva paccāgamanato. Pariṇāyakaratanena",
  "tika-s0101t3:26_7": "vijitamanurakkhati tena tattha tattha kātabbakiccassa saṁvidhānato. Avasesehīti maṇiratanaitthiratanagahapatiratanehi.",
  "tika-s0101t3:26_8": "Tattha maṇiratanena yojanappamāṇe padese andhakāraṁ vidhamitvā ālokadassanādinā sukhamanubhavati,",
  "tika-s0101t3:26_9": "itthiratanena atikkantamānusakarūpasampattidassanādivasena, gahapatiratanena icchiticchitamaṇikanakarajatādidhanapaṭilābhavasena.",
  "tika-s0101t3:27_0": "Ussāhasattiyogo tena kenaci appaṭihatāṇācakkabhāvasiddhito pacchimenāti pariṇāyakaratanena.",
  "tika-s0101t3:27_1": "Tañhi sabbarājakiccesu kusalaṁ avirajjhanayogaṁ, tenāha ‘‘mantasattiyogo’’ti . Hatthiassaratanānaṁ",
  "tika-s0101t3:27_2": "mahānubhāvatāya kosasampattiyāpi pabhāvasampattisiddhito ‘‘hatthi…pe… yogo’’ti vuttaṁ.",
  "tika-s0101t3:27_3": "(Koso hi nāma sati ussāhasampattiyaṁ duggaṁ tejaṁ kusumoraṁ parakkamaṁ pabbatomukhaṁ",
  "tika-s0101t3:27_4": "amosapaharaṇaṁ) tividhasattiyogaphalaṁ paripuṇṇaṁ hotīti sambandho. Sesehīti sesehi pañcahi ratanehi.",
  "tika-s0101t3:28_0": "Adosakusalamūlajanitakammānubhāvenāti adosasaṅkhātena kusalamūlena sahajātādipaccayavasena",
  "tika-s0101t3:28_1": "uppāditakammassa ānubhāvena sampajjanti sommatararatanajātikattā. Majjhimāni maṇiitthigahapatiratanāni.",
  "tika-s0101t3:28_2": "Alobha…pe… kammānubhāvena sampajjanti uḷārassa dhanassa, uḷāradhanapaṭilābhakāraṇassa",
  "tika-s0101t3:28_3": "ca pariccāgasampadāhetukattā. Pacchimanti pariṇāyakaratanaṁ. Tañhi amoha…pe… kammānubhāvena",
  "tika-s0101t3:28_4": "sampajjati mahāpaññeneva cakkavattirājakiccassa pariṇetabbattā. Upadeso nāma savisesaṁ",
  "tika-s0101t3:28_5": "sattannaṁ ratanānaṁ vicāraṇavasena pavatto kathābandho.",
  "tika-s0101t3:29_0": "Saraṇato paṭipakkhavidhamanato sūrā, tenāha ‘‘abhīrukajātikā’’ti. Asure vijinitvā",
  "tika-s0101t3:29_1": "ṭhitattā vīro, sakko devānaṁ indo. Tassa aṅgaṁ devaputto senaṅgabhāvatoti vuttaṁ",
  "tika-s0101t3:29_2": "‘‘vīraṅgarūpāti devaputtasadisakāyā’’ti. ‘‘Eke’’ti sārasamāsācariyamāha. Sabhāvoti",
  "tika-s0101t3:29_3": "sabhāvabhūto attho. Vīrakāraṇanti vīrabhāvakāraṇaṁ. Vīriyamayasarīrā viyāti saviggahavīriyasadisā,",
  "tika-s0101t3:29_4": "saviggahaṁ ce vīriyaṁ siyā taṁsadisāti attho. Nanu rañño cakkavattissa paṭisenā nāma",
  "tika-s0101t3:29_5": "natthi, ya’massa puttā pamaddeyyuṁ, atha kasmā parasenappamaddanāti vuttanti codanaṁ",
  "tika-s0101t3:29_6": "sandhāyāha sacetiādi, tena parasenā hotu vā mā vā te pana evaṁ mahānubhāvāti dasseti.",
  "tika-s0101t3:29_7": "Dhammenāti katupacitena attano puññadhammena. Tena hi sañcoditā pathaviyaṁ sabbarājāno",
  "tika-s0101t3:29_8": "paccuggantvā ‘‘svāgataṁ te mahārājā’’ti ādiṁ vatvā attano rajjaṁ rañño cakkavattissa",
  "tika-s0101t3:29_9": "niyyātenti, tena vuttaṁ ‘‘so imaṁ…pe… ajjhāvasatī’’ti. Aṭṭhakathāyaṁ pana tassa yathāvuttassa",
  "tika-s0101t3:29_10": "dhammassa cirataraṁ vipaccituṁ paccayabhūtaṁ cakkavattivattasamudāgataṁ payogasampattisaṅkhātaṁ",
  "tika-s0101t3:29_11": "dhammaṁ dassetuṁ ‘‘pāṇo na hantabbotiādinā pañcasīladhammenā’’ti vuttaṁ. Evañhi ‘‘adaṇḍena",
  "tika-s0101t3:29_12": "asatthenā’’ti idaṁ vacanaṁ suṭṭhutaraṁ samatthitaṁ hotīti. Yasmā rāgādayo pāpadhammā",
  "tika-s0101t3:29_13": "uppajjamānā sattasantānaṁ chādetvā pariyonandhitvā tiṭṭhanti kusalappavattiṁ nivārenti,",
  "tika-s0101t3:29_14": "tasmā te ‘‘chadanā, chadā’’ti ca vuttā. Vivaṭetvāti vigametvā. Pūjārahatā vuttā ‘‘arahatīti",
  "tika-s0101t3:29_15": "araha’’nti. Tassā pūjārahatāya. Yasmā sammāsambuddho, tasmā arahanti. Buddhattahetubhūtā",
  "tika-s0101t3:29_16": "vivaṭṭacchadatā vuttā savāsanasabbakilesappahānapubbakattā buddhabhāvassa.",
  "tika-s0101t3:30_0": "Arahaṁvaṭṭābhāvenāti phalena hetuanumānadassanaṁ. Sammāsambuddho chadanābhāvenāti",
  "tika-s0101t3:30_1": "hetunā phalānumānadassanaṁ. Hetudvayaṁ vuttaṁ ‘‘vivaṭṭo vicchado cā’’ti. Dutiyena",
  "tika-s0101t3:30_2": "vesārajjenāti ‘‘khīṇāsavassa te paṭijānato’’tiādinā vuttena vesārajjena. Purimasiddhīti",
  "tika-s0101t3:30_3": "purimassa padassa atthasiddhīti attho. Paṭhamenāti ‘‘sammāsambuddhassa te paṭijānato’’tiādinā",
  "tika-s0101t3:30_4": "(ma. ni. 1.150; a. ni. 4.8) vuttena vesārajjena. Dutiyasiddhīti dutiyassa padassa",
  "tika-s0101t3:30_5": "atthasiddhi, buddhatthasiddhīti attho. Tatiyacatutthehīti ‘‘ye kho pana te antarāyikā",
  "tika-s0101t3:30_6": "dhammā’’tiādinā, (ma. ni. 1.150; a. ni. 4.8) ‘‘yassa kho pana te atthāyā’’tiādinā",
  "tika-s0101t3:30_7": "(ma. ni. 1.150; a. ni. 4.8) ca vuttehi tatiyacatutthehi vesārajjehi. Tatiyasiddhīti",
  "tika-s0101t3:30_8": "vivaṭṭacchadanatāsiddhi yāthāvato antarāyikaniyyānikadhammāpadesena hi satthu vivaṭṭacchadanabhāvo",
  "tika-s0101t3:30_9": "loke pākaṭo ahosi. Purimaṁ dhammacakkhunti purimapadaṁ bhagavato dhammacakkhuṁ sādheti",
  "tika-s0101t3:30_10": "kilesārīnaṁ, saṁsāracakkassa ca arānaṁ hatabhāvadīpanato. Dutiyaṁ padaṁ buddhacakkhuṁ",
  "tika-s0101t3:30_11": "sādheti sammāsambuddhasseva taṁsabbhāvato. Tatiyaṁ padaṁ samantacakkhuṁ sādheti savāsanasabbakilesappahānadīpanato.",
  "tika-s0101t3:30_12": "‘‘Sammāsambuddho’’ti hi vatvā ‘‘vivaṭṭacchado’’ti vacanaṁ buddhabhāvāvahameva sabbakilesappahānaṁ",
  "tika-s0101t3:30_13": "vibhāveti. ‘‘Sūrabhāva’’nti lakkhaṇavibhāvane visadañāṇataṁ.",
  "tika-s0101t3:31_0": "259.Evaṁbhoti ettha evanti vacanasampaṭicchane nipāto. Vacanasampaṭicchanañcettha",
  "tika-s0101t3:31_1": "‘‘tathā mayaṁ taṁ bhavantaṁ gotamaṁ vedissāma, tvaṁ mantānaṁ paṭiggahetā’’ti ca evaṁ",
  "tika-s0101t3:31_2": "pavattassa pokkharasātino vacanassa sampaṭiggahoti āha. ‘‘Sopi tāyā’’tiādi. Tattha",
  "tika-s0101t3:31_3": "tāyāti tāya yathāvuttāya samuttejanāya. Ayānabhūminti yānassa abhūmiṁ. Divāpadhānikāti",
  "tika-s0101t3:31_4": "divāpadhānānuyuñjanakā.",
  "tika-s0101t3:32": "260. Yadipi pubbe ambaṭṭhakulaṁ appaññātaṁ, tadā pana paññāyatīti āha ‘‘tadā kirā’’tiādi. Aturitoti avegāyanto.",
  "tika-s0101t3:33_0": "261.Yathā khamanīyādīni pucchantoti yathā bhagavā ‘‘kacci vo māṇavā khamanīyaṁ, kacci",
  "tika-s0101t3:33_1": "yāpanīya’’ntiādinā khamanīyādīni pucchanto tehi māṇavehi saddhiṁ paṭhamaṁ pavattamodo",
  "tika-s0101t3:33_2": "ahosi pubbabhāsitāya tadanukaraṇena evaṁ tepi māṇavā bhagavatā saddhiṁ samappavattamodā",
  "tika-s0101t3:33_3": "ahesunti yojanā. Taṁ pana samappavattamodataṁ upamāya dassetuṁ ‘‘sītodakaṁ viyā’’tiādi",
  "tika-s0101t3:33_4": "vuttaṁ. Tattha sammoditanti saṁsanditaṁ. Ekībhāvanti sammodanakiriyāya samānataṁ",
  "tika-s0101t3:33_5": ". Khamanīyanti ‘‘idaṁ catucakkaṁ navadvāraṁ sarīrayantaṁ dukkhabahulatāya sabhāvato",
  "tika-s0101t3:33_6": "dussahaṁ kacci khamituṁ sakkuṇeyya’’nti pucchanti, yāpanīyanti āhārādipaccayapaṭibaddhavuttikaṁ",
  "tika-s0101t3:33_7": "cirappabandhasaṅkhātāya yāpanāya kacci yāpetuṁ sakkuṇeyyaṁ. Sīsarogādiābādhābhāvena",
  "tika-s0101t3:33_8": "kacci appābādhaṁ, dukkhajīvikābhāvena kacci appātaṅkaṁ, taṁtaṁkiccakaraṇe uṭṭhānasukhatāya",
  "tika-s0101t3:33_9": "kacci lahuṭṭhānaṁ, tadanurūpabalayogato kacci balaṁ, sukhavihārasabbhāvena kacci",
  "tika-s0101t3:33_10": "phāsuvihāro atthīti sabbattha kacci-saddaṁ yojetvā attho veditabbo. Balappattā pīti",
  "tika-s0101t3:33_11": "pītiyeva. Taruṇapīti pāmojjaṁ. Sammodanaṁ janeti karotīti sammodanikaṁ tadeva sammodanīyaṁ.",
  "tika-s0101t3:33_12": "Sammoditabbato sammodanīyanti idaṁ pana atthaṁ dassetuṁ vuttaṁ ‘‘sammodituṁ yuttabhāvato’’ti.",
  "tika-s0101t3:33_13": "Saritabbabhāvato anussaritabbabhāvato ‘‘saraṇīya’’nti vattabbe ‘‘sāraṇīya’’nti dīghaṁ",
  "tika-s0101t3:33_14": "katvā vuttaṁ. ‘‘Suyyamānasukhato’’ti āpāthamadhuratamāha, ‘‘anussariyamānasukhato’’ti",
  "tika-s0101t3:33_15": "vimaddaramaṇīyataṁ. ‘‘Byañjanaparisuddhatāyā’’ti sabhāvaniruttibhāvena tassā kathāya",
  "tika-s0101t3:33_16": "vacanacāturiyamāha, ‘‘atthaparisuddhatāyā’’ti atthassa nirupakkilesataṁ. Anekehi",
  "tika-s0101t3:33_17": "pariyāyehīti anekehi kāraṇehi.",
  "tika-s0101t3:34_0": "Apasādessāmīti maṅkuṁ karissāmi. Kaṇṭhe olambetvāti ubhosu khandhesu sāṭakaṁ āsajjetvā",
  "tika-s0101t3:34_1": "kaṇṭhe olambitvā. Dussakaṇṇaṁ gahetvāti nivatthasāṭakassa dasākoṭiṁ ekena hatthena",
  "tika-s0101t3:34_2": "gahetvā. Caṅkamaṁ abhiruhitvāti caṅkamituṁ ārabhitvā. Dhātusamatāti rasādidhātūnaṁ",
  "tika-s0101t3:34_3": "samāvatthatā, arogatāti attho. Anācārabhāvasāraṇīyanti anācārabhāvena saraṇīyaṁ.",
  "tika-s0101t3:34_4": "‘‘Anācāro vatāya’’nti saritabbakaṁ.",
  "tika-s0101t3:35_0": "262.‘‘Bhavaggaṁ gahetukāmo viyā’’tiādi asakkuṇeyyattā dukkaraṁ kiccaṁ ārabhatīti",
  "tika-s0101t3:35_1": "dassetuṁ vuttaṁ. Asakkuṇeyyañhetaṁ sadevakenāpi lokena, yadidaṁ bhagavato apasādanaṁ,",
  "tika-s0101t3:35_2": "tenāha ‘‘aṭṭhāne vāyamatī’’ti. Ayaṁ bālo ‘‘mayi kiñci akathente mayā saddhiṁ kathetumpi",
  "tika-s0101t3:35_3": "na visahatī’’ti mānameva paggaṇhissati, kathente pana kathāpasaṅgenassa jātigotte",
  "tika-s0101t3:35_4": "vibhāvite mānaniggaho bhavissatīti bhagavā ‘‘evaṁ nu te’’tiādimāha. Tena vuttaṁ ‘‘atha",
  "tika-s0101t3:35_5": "kho bhagavā’’tiādi. Ācārasamācārasikkhāpanena ācariyā, tesaṁ pana ācariyānaṁ pakaṭṭhā",
  "tika-s0101t3:35_6": "ācariyāti pācariyā yathā papitāmahoti, tenāha ‘‘ācariyehi ca tesaṁ pācariyehi cā’’ti.",
  "tika-s0101t3:36": "Paṭhamaibbhavādavaṇṇanā",
  "tika-s0101t3:37_0": "263.Tīsu iriyāpathesūti ṭhānagamananisajjāsu. Kathāpaḷāsanti kathāvasena yugaggāhaṁ.",
  "tika-s0101t3:37_1": "Sayānena ācariyena saddhiṁ sayānassa kathā nāma ācāro na hoti, taṁ itarehi sadisaṁ",
  "tika-s0101t3:37_2": "katvā kathanaṁ idha kathāpaḷāso.",
  "tika-s0101t3:38_0": "Tassa pana yaṁ anācārabhāvavibhāvanaṁ satthārā ambaṭṭhena saddhiṁ kathentena kataṁ,",
  "tika-s0101t3:38_1": "taṁ saṅgītianāruḷhaṁ paramparābhatanti upari pāḷiyā sambandhabhāvena dassento ‘‘tato",
  "tika-s0101t3:38_2": "kirā’’tiādimāha. Muṇḍakā samaṇakāti ca garahāyaṁ ka-saddo, tenāha ‘‘hīḷento’’ti.",
  "tika-s0101t3:38_3": "Ibhassa payogo ibho uttarapadalopena, taṁ ibhaṁ arahantīti ibbhā. Kiṁ vuttaṁ hoti?",
  "tika-s0101t3:38_4": "Yathā ibho hatthivāhanabhūto parassa vasena vattati, na attano, evaṁ etepi brāhmaṇānaṁ",
  "tika-s0101t3:38_5": "sussusakā suddā parassa vasena vattanti, na attano, tasmā ibhasadisapayogatāya ibbhāti.",
  "tika-s0101t3:38_6": "Te pana kuṭumbikatāya gharavāsino gharassāmikā hontīti āha ‘‘gahapatikā’’ti. Kaṇhāti",
  "tika-s0101t3:38_7": "kaṇhajātikā. Dijā eva hi suddhajātikā, na itareti tassa adhippāyo, tenāha ‘‘kāḷakā’’ti.",
  "tika-s0101t3:38_8": "Mukhato nikkhantāti brāhmaṇānaṁ pubbapurisā brahmuno mukhato nikkhantā, ayaṁ tesaṁ",
  "tika-s0101t3:38_9": "paṭhamuppattīti adhippāyo. Sesapadesupi eseva nayo. ‘‘Samaṇā piṭṭhipādato’’ti idaṁ",
  "tika-s0101t3:38_10": "panassa ‘‘mukhato nikkhantā’’tiādivacanatopi ativiya asamavekkhitavacanaṁ catuvaṇṇapariyāpannasseva",
  "tika-s0101t3:38_11": "samaṇabhāvasambhavato. Aniyametvāti avisesetvā, anuddesikabhāvenāti attho.",
  "tika-s0101t3:39_0": "Mānussayavasena kathetīti mānussayaṁ avassāya attānaṁ ukkaṁsento, pare ca vambhento",
  "tika-s0101t3:39_1": "‘‘muṇḍakā’’ti ādiṁ katheti. Jānāpemīti jātigottassa pamāṇaṁ yāthāvato vibhāvanena",
  "tika-s0101t3:39_2": "pamāṇaṁ jānāpemīti. Attho etassa atthīti atthikaṁ daṇḍikañāyena.",
  "tika-s0101t3:40_0": "‘‘Yāyeva kho panatthāyā’’ti itthiliṅgavasena vuttanti vadanti, taṁ parato ‘‘purisaliṅgavasenevā’’ti",
  "tika-s0101t3:40_1": "vakkhamānattā yuttaṁ. Yāya atthāyāti vā pulliṅgavaseneva tadatthe sampadānavacanaṁ,",
  "tika-s0101t3:40_2": "yassa atthassa atthāyāti attho. Assāti ambaṭṭhassa dassetvāti sambandho. Aññesanti",
  "tika-s0101t3:40_3": "aññesaṁ sādhurūpānaṁ. Santikaṁ āgatānanti guruṭṭhāniyānaṁ santikaṁ upagatānaṁ. Vattanti",
  "tika-s0101t3:40_4": "tehi caritabbaācāraṁ. Asikkhitoti ācāraṁ asikkhito. Tato eva appassuto. Bāhusaccañhi",
  "tika-s0101t3:40_5": "nāma yāvadeva upasamatthaṁ icchitabbaṁ, tadabhāvato ambaṭṭho appassuto asikkhito",
  "tika-s0101t3:40_6": "‘‘avusito’’ti viññāyati, tenāha ‘‘etassa hī’’tiādi.",
  "tika-s0101t3:41_0": "264. Kodhavasacittatāya asakamano. Mānanimmadanatthanti mānassa nimmadanatthaṁ. Uggiletvāti",
  "tika-s0101t3:41_1": "sinehapānena kilinnaṁ ubbamanaṁ katvā. Gottena gottanti tena vuttena purātanagottena",
  "tika-s0101t3:41_2": "idāni taṁ taṁ anavajjasaññitaṁ gottaṁ sāvajjato uṭṭhāpetvā uddharitvā. Sesapadesupi",
  "tika-s0101t3:41_3": "eseva nayo. Tattha gottaṁ ādipurisavasena, kulāpadoso, tadanvaye uppannaabhiññātapurisavasena",
  "tika-s0101t3:41_4": "veditabbo yathā ‘‘ādicco, maghadevo’’ti. Gottamūlassa gārayhatāya amānavatthubhāvapavedanato",
  "tika-s0101t3:41_5": "‘‘mānaddhajaṁ mūle chetvā’’ti vuttaṁ. Ghaṭṭentoti omasanto.",
  "tika-s0101t3:42_0": "Yasmiṁ mānussayakodhussayā aññamaññūpatthaddhā, so ‘‘caṇḍo’’ti vuccatīti āha ‘‘caṇḍāti",
  "tika-s0101t3:42_1": "mānanissitakodhayuttā’’ti. Kharāti cittena, vācāya ca kakkhaḷā. Lahukāti taruṇā.",
  "tika-s0101t3:42_2": "Bhassāti ‘‘sāhasikā’’ti keci vadanti, ‘‘sārambhakā’’ti apare. Samānāti hontā, bhavamānāti",
  "tika-s0101t3:42_3": "atthoti āha ‘‘santāti purimapadasseva vevacana’’nti. Na sakkarontīti sakkāraṁ na",
  "tika-s0101t3:42_4": "karonti. Apacitikammanti paṇipātakamma nānulomanti attano jātiyā na anucchavikanti attho.",
  "tika-s0101t3:43": "Dutiyaibbhavādavaṇṇanā",
  "tika-s0101t3:44_0": "265. Kāmaṁ sakyarājakule yo sabbesaṁ buddhataro samattho ca, so eva abhisekaṁ labhati,",
  "tika-s0101t3:44_1": "ekacco pana abhisitto samāno ‘‘idaṁ rajjaṁ nāma bahukiccaṁ bahubyāpāra’’nti tato",
  "tika-s0101t3:44_2": "nibbijja rajjaṁ vayasā anantarassa niyyāteti, kadāci sopi aññassāti tādise sandhāyāha",
  "tika-s0101t3:44_3": "‘‘sakyāti abhisittarājāno’’ti. Kulavaṁsaṁ jānantīti kaṇhāyanato paṭṭhāya paramparāgataṁ",
  "tika-s0101t3:44_4": "anussavavasena jānanti. Kulābhimānino hi yebhuyyena paresaṁ uccāvacaṁ kulaṁ tathā",
  "tika-s0101t3:44_5": "tathā udāharanti, attano ca kulavaṁsaṁ jānanti, evaṁ ambaṭṭhopi. Tathā hi so parato",
  "tika-s0101t3:44_6": "bhagavatā pucchito vajirapāṇibhayena yāthāvato kathesi.",
  "tika-s0101t3:45": "Tatiyaibbhavādavaṇṇanā",
  "tika-s0101t3:46_0": "266.Khettaleḍḍūnanti khette kasanavasena naṅgalena uṭṭhāpitaleḍḍūnaṁ. ‘‘Laṭukikā’’",
  "tika-s0101t3:46_1": "icceva paññātā khuddakasakuṇikā laṭukikopamavaṇṇanāyaṁ ‘‘cātakasakuṇikā’’ti (ma.",
  "tika-s0101t3:46_2": "ni. aṭṭha. 3.150) vuttā. Kodhavasena laggitunti upanayhituṁ, āghātaṁ bandhitunti",
  "tika-s0101t3:46_3": "attho. ‘‘Amhe haṁsakoñcamorasame karotī’’ti iminā ‘‘na taṁ koci haṁso vā’’tiādivacanaṁ",
  "tika-s0101t3:46_4": "saṅgītiṁ anāruḷhaṁ tadā bhagavatā vuttamevāti dasseti. ‘‘Evaṁ nu te’’tiādivacanaṁ,",
  "tika-s0101t3:46_5": "‘‘avusitavāyevā’’tiādivacanañca mānavasena samaṇena gotamena vuttanti maññatīti adhippāyenāha",
  "tika-s0101t3:46_6": "‘‘nimmāno dāni jātoti maññamāno’’ti.",
  "tika-s0101t3:47": "Dāsiputtavādavaṇṇanā",
  "tika-s0101t3:48_0": "267.Nimmādetīti a-kārassa ā-kāraṁ katvā niddesoti āha ‘‘nimmadetī’’ti. Kāmaṁ gottaṁ",
  "tika-s0101t3:48_1": "nāmetaṁ pitito laddhabbaṁ, na mātito na hi brāhmaṇānaṁ sagottāya āvāhavivāho icchito,",
  "tika-s0101t3:48_2": "gottanāmaṁ pana yasmā jātisiddhaṁ, na kittimaṁ, jāti ca ubhayasambandhinī, tasmā",
  "tika-s0101t3:48_3": "‘‘mātāpettikanti mātāpitūnaṁ santaka’’nti vuttaṁ. Nāmagottanti gottanāmaṁ, na kittimanāmaṁ,",
  "tika-s0101t3:48_4": "na guṇanāmaṁ vā. Tattha ‘‘kaṇhāyano’’ti niruḷhā yā nāmapaṇṇatti, taṁ sandhāyāha ‘‘paṇṇattivasena",
  "tika-s0101t3:48_5": "nāmanti. Taṁ pana kaṇhaisito paṭṭhāya tasmiṁ kulaparamparāvasena āgataṁ, na etasmiṁyeva",
  "tika-s0101t3:48_6": "niruḷhaṁ, tena vuttaṁ ‘‘paveṇīvasena gotta’’nti. Gotta-padassa pana attho heṭṭhā",
  "tika-s0101t3:48_7": "vuttoyeva. Anussaratoti ettha na kevalaṁ anussaraṇaṁ adhippetaṁ, atha kho kulasuddhivīmaṁsanavasenāti",
  "tika-s0101t3:48_8": "āha ‘‘kulakoṭiṁ sodhentassā’’ti. Ayyaputtāti ayyikaputtāti āha ‘‘sāmino puttā’’ti.",
  "tika-s0101t3:48_9": "Disā okkākarañño antojātā dāsīti āha ‘‘gharadāsiyā putto’’ti. Ettha ca yasmā ambaṭṭho",
  "tika-s0101t3:48_10": "jātiṁ nissāya mānatthaddho, na cassa yāthāvato jātiyā avibhāvitāya mānaniggaho hoti,",
  "tika-s0101t3:48_11": "mānaniggahe ca kate aparabhāge ratanattaye pasīdissati , na ‘‘dāsī’’ti vācā pharusavācā",
  "tika-s0101t3:48_12": "nāma hoti cittassa saṇhabhāvato. Abhayasuttañcettha (ma. ni. 2.83; a. ni. 4.184)",
  "tika-s0101t3:48_13": "nidassanaṁ. Keci ca sattā agginā viya lohādayo kakkhaḷāya vācāya mudubhāvaṁ gacchanti,",
  "tika-s0101t3:48_14": "tasmā bhagavā ambaṭṭhaṁ nibbisevanaṁ kātukāmo ‘‘ayyaputtā sakyā bhavanti, dāsiputto",
  "tika-s0101t3:48_15": "tvamasi sakyāna’’nti avoca.",
  "tika-s0101t3:49": "Ṭhapentīti paññapenti, tenāha ‘‘okkāko’’tiādi. Pabhā niccharati dantānaṁ ativiya pabhassarabhāvato.",
  "tika-s0101t3:50_0": "Paṭhamakappikānanti paṭhamakappassa ādikāle nibbattānaṁ. Kira-saddo anussavatthe,",
  "tika-s0101t3:50_1": "tena yo vuccamānāya rājaparamparāya kesañci matibhedo, taṁ ulliṅgeti. Mahāsammatassāti",
  "tika-s0101t3:50_2": "‘‘ayaṁ no rājā’’ti mahājanena sammannitvā ṭhapitattā ‘‘mahāsammato’’ti evaṁ sammatassa.",
  "tika-s0101t3:50_3": "Yaṁ sandhāya vadanti –",
  "tika-s0101t3:51": "‘‘Ādiccakulasambhūto , suvisuddhaguṇākaro;",
  "tika-s0101t3:52": "Mahānubhāvo rājāsi, mahāsammatanāmako.",
  "tika-s0101t3:53": "Yo cakkhubhūto lokassa, guṇaraṁsisamujjalo;",
  "tika-s0101t3:54": "Tamonudo virocittha, dutiyo viya bhāṇumā.",
  "tika-s0101t3:55": "Ṭhapitā yena mariyādā, loke lokahitesinā;",
  "tika-s0101t3:56": "Vavatthitā sakkuṇanti, na vilaṅghayituṁ janā.",
  "tika-s0101t3:57": "Yasassinaṁ tejassinaṁ, lokasīmānurakkhakaṁ;",
  "tika-s0101t3:58": "Ādibhūtaṁ mahāvīraṁ, kathayanti ‘manū’ti ya’’nti.",
  "tika-s0101t3:59": "Tassa ca puttapaputtaparamparaṁ sandhāya –",
  "tika-s0101t3:60": "‘‘Tassa putto mahātejo, rojo nāma mahīpati;",
  "tika-s0101t3:61": "Tassa putto vararojo, pavaro rājamaṇḍale.",
  "tika-s0101t3:62": "Tassāsi kalyāṇaguṇo, kalyāṇo nāma atrajo;",
  "tika-s0101t3:63": "Rājā tassāsi tanayo, varakalyāṇanāmako.",
  "tika-s0101t3:64": "Tassa putto mahāvīro, mandhātā kāmabhoginaṁ;",
  "tika-s0101t3:65": "Aggabhūto mahindena, aḍḍharajjena pūjito.",
  "tika-s0101t3:66": "Tassa sūnu mahātejo, varamandhātunāmako;",
  "tika-s0101t3:67": "‘Uposatho’ti nāmena, tassa putto mahāyaso.",
  "tika-s0101t3:68": "Varo nāma mahātejo, tassa putto mahāvaro;",
  "tika-s0101t3:69": "Tassāsi upavaroti, putto rājā mahābalo.",
  "tika-s0101t3:70": "Tassa putto maghadevo, devatulyo mahīpati;",
  "tika-s0101t3:71": "Caturāsītisahassāni, tassa puttaparamparā.",
  "tika-s0101t3:72": "Tesaṁ pacchimako rājā, ‘okkāko’ iti vissuto;",
  "tika-s0101t3:73": "Mahāyaso mahātejo, akhuddo rājamaṇḍale’’ti.",
  "tika-s0101t3:74_0": "Ādi tesaṁ pacchatoti tesaṁ maghadeva paramparabhūtānaṁ kaḷārajanakapariyosānānaṁ",
  "tika-s0101t3:74_1": "anekasatasahassānaṁ rājūnaṁ aparabhāge okkāko nāma rājā ahosi, tassa paramparābhūtānaṁ",
  "tika-s0101t3:74_2": "anekasatasahassānaṁ rājūnaṁ aparabhāge aparo okkāko nāma rājā ahosi, tassa paramparabhūtānaṁ",
  "tika-s0101t3:74_3": "anekasatasahassānaṁ rājūnaṁ aparabhāge punāparo okkāko nāma rājā ahosi, taṁ sandhāyāha",
  "tika-s0101t3:74_4": "‘‘tayo okkākavaṁsā ahesuṁ. Tesu tatiyaokkākassā’’tiādi.",
  "tika-s0101t3:75_0": "Sahasā varaṁ adāsinti puttadassanena somanassappatto sahasā avīmaṁsitvā tuṭṭhiyā",
  "tika-s0101t3:75_1": "vasena varaṁ adāsiṁ, ‘‘yaṁ icchasi, taṁ gaṇhā’’ti. Rajjaṁ pariṇāmetuṁ icchatīti sā",
  "tika-s0101t3:75_2": "jantukumārassa mātā mama taṁ varadānaṁ antaraṁ katvā imaṁ rajjaṁ pariṇāmetuṁ icchatīti.",
  "tika-s0101t3:76": "Nappasaheyyāti na pariyatto bhaveyya.",
  "tika-s0101t3:77_0": "Nikkhammāti gharāvāsato, kāmehi ca nikkhamitvā. Heṭṭhā cāti ca-saddena ‘‘asītihatthe’’ti",
  "tika-s0101t3:77_1": "idaṁ anukaḍḍhati. Tehīti migasūkarehi, maṇḍūkamūsikehi ca. Teti sīhabyagghādayo, sappabiḷārā ca.",
  "tika-s0101t3:78": "Avasesāhi attano attano kaniṭṭhāhi.",
  "tika-s0101t3:79": "Vaḍḍhamānānanti anādare sāmivacanaṁ. Kuṭṭharogo nāma sāsamasūrīrogā viya yebhuyyena saṅkamanasabhāvoti vuttaṁ ‘‘ayaṁ rogo saṅkamatīti cintetvā’’ti.",
  "tika-s0101t3:80": "Migasūkarādīnanti ādi-saddena vanacarasoṇādike saṅgaṇhāti.",
  "tika-s0101t3:81": "Tasmiṁ nisinneti sambandho. Khattiyamāyārocanena attano khattiyabhāvaṁ jānāpetvā.",
  "tika-s0101t3:82": "Nagaraṁmāpehīti sāhāraṁ nagaraṁ māpehīti adhippāyo.",
  "tika-s0101t3:83": "Kesaggahaṇanti kesaveṇibandhanaṁ. Dussaggahaṇanti vatthassa nivāsanākāro.",
  "tika-s0101t3:84_0": "268.Attano upārambhamocanatthāyāti ācariyena ambaṭṭhena ca attano attano upari pāpetabbaupavādassa",
  "tika-s0101t3:84_1": "apanayanatthaṁ. Asmiṁ vacaneti ‘‘cattārome bho gotama vaṇṇā’’tiādinā attanā vutte,",
  "tika-s0101t3:84_2": "bhotā ca gotamena vutte ‘‘jātivāde’’ti imasmiṁ yathādhikate vacane. Tattha pana yasmā",
  "tika-s0101t3:84_3": "vede vuttavidhināva tena paṭimantetabbaṁ hoti , tasmā vuttaṁ ‘‘vedattayavacane’’ti,",
  "tika-s0101t3:84_4": "‘‘etasmiṁ vā dāsiputtavacane’’ti ca.",
  "tika-s0101t3:85": "270.Dhammo nāma kāraṇaṁ ‘‘dhammapaṭisambhidā’’tiādīsu (vibha. 718) viya, saha dhammenāti sahadhammo, sahadhammo eva sahadhammikoti āha ‘‘sahetuko’’ti.",
  "tika-s0101t3:86_0": "271.Tasmā tadā paṭiññātattā. Tāsetvā pañhaṁ vissajjāpessāmīti āgato yathā taṁ saccakasamāgame.",
  "tika-s0101t3:86_1": "‘‘Bhagavā ceva passati ambaṭṭho cā’’ti ettha itaresaṁ adassane kāraṇaṁ dassetuṁ ‘‘yadi",
  "tika-s0101t3:86_2": "hī’’tiādi vuttaṁ. Āvāhetvāti mantabalena ānetvā. Tassāti ambaṭṭhassa. Vādasaṅghaṭṭeti vācāsaṅghaṭṭe.",
  "tika-s0101t3:87_0": "272.Tāṇanti gavesamānoti, ‘‘ayameva samaṇo gotamo ito bhayato mama tāyako’’ti bhagavantaṁyeva",
  "tika-s0101t3:87_1": "‘‘tāṇa’’nti pariyesanto upagacchanto. Sesapadadvayepi eseva nayo. Tāyatīti yathāupaṭṭhitabhayato",
  "tika-s0101t3:87_2": "pāleti, tenāha ‘‘rakkhatī’’ti, etena tāṇa-saddassa kattusādhanatamāha. Yathupaṭṭhitena",
  "tika-s0101t3:87_3": "bhayena upadduto nilīyati etthāti leṇaṁ, upalayanaṁ, etena leṇa-saddassa adhikaraṇasādhanatamāha.",
  "tika-s0101t3:87_4": "‘‘Saratī’’ti etena saraṇa-saddassa kattusādhanatamāha.",
  "tika-s0101t3:88": "Ambaṭṭhavaṁsakathāvaṇṇanā",
  "tika-s0101t3:89_0": "274.Gaṅgāya dakkhiṇatoti gaṅgāya nadiyā dakkhiṇadisāya. Āvudhaṁ na parivattatīti",
  "tika-s0101t3:89_1": "saraṁ vāsattiādiṁ vā parassa upari khipitukāmassa hatthaṁ na parivattati, hatthe",
  "tika-s0101t3:89_2": "pana aparivattente kuto āvudhaparivattananti āha ‘‘āvudhaṁ na parivattatī’’ti. So",
  "tika-s0101t3:89_3": "kira ‘‘kathaṁ nāmāhaṁ disāya dāsiyā kucchimhi nibbatto’’ti taṁ hīnaṁ jātiṁ jigucchanto",
  "tika-s0101t3:89_4": "‘‘handāhaṁ yathā tathā imaṁ jātiṁ sodhessāmī’’ti niggato, tenāha ‘‘idāni me manorathaṁ",
  "tika-s0101t3:89_5": "pūressāmī’’tiādi. Vijjābalena rājānaṁ tāsetvā tassa dhītuyā laddhakālato paṭṭhāya",
  "tika-s0101t3:89_6": "myāyaṁ jātisodhitā bhavissatīti tassa adhippāyo. Ambaṭṭhaṁ nāma vijjanti sattānaṁ",
  "tika-s0101t3:89_7": "sarīre abbhaṅgaṁ ṭhapetīti ambaṭṭhāti evaṁ laddhanāmaṁ vijjaṁ, mantanti attho. Yato",
  "tika-s0101t3:89_8": "ambaṭṭhā etasmiṁ atthīti ambaṭṭhoti kaṇho isi paññāyittha, taṁbaṁsajātatāya ayaṁ",
  "tika-s0101t3:89_9": "māṇavo ‘‘ambaṭṭho’’ti voharīyati.",
  "tika-s0101t3:90_0": "Seṭṭhamante vedamanteti adhippāyo. Mantānubhāvena rañño bāhukkhambhamattaṁ jātaṁ",
  "tika-s0101t3:90_1": "tena panassa bāhukkhambhena rājā, ‘‘ko jānāti, kiṁ bhavissatī’’ti bhīto ussaṅkī utrāso",
  "tika-s0101t3:90_2": "ahosi, tenāha ‘‘bhayena vedhamāno aṭṭhāsī’’ti. Sotthi bhaddanteti ādivacanaṁ avocuṁ.",
  "tika-s0101t3:90_3": "‘‘Ayaṁ mahānubhāvo isī’’ti maññamānā.",
  "tika-s0101t3:91_0": "Undriyissatīti vippakiriyissati, tenāha ‘‘bhijjissatī’’ti. Mante parivattiteti bāhukkhambhakamantassa",
  "tika-s0101t3:91_1": "paṭippassambhakavijjāsaṅkhāte mante ‘‘saro otaratū’’ti parivattite. Evarūpānañhi",
  "tika-s0101t3:91_2": "mantānaṁ ekaṁseneva paṭippassambhakavijjā hontiyeva yathā taṁ kusumārakavijjānaṁ.",
  "tika-s0101t3:91_3": "Attano dhītu apavādamocanatthaṁ tassa bhujissakaraṇaṁ. Tassānurūpe issariye ṭhapanatthaṁ",
  "tika-s0101t3:91_4": "uḷāre ca naṁ ṭhāne ṭhapesi.",
  "tika-s0101t3:92": "Khattiyaseṭṭhabhāvavaṇṇanā",
  "tika-s0101t3:93_0": "275. Samassāsanatthamāha karuṇāyanto, na kulīnabhāvadassanatthaṁ, tenāha ‘‘atha kho",
  "tika-s0101t3:93_1": "bhagavā’’tiādi. Brāhmaṇesūti brāhmaṇānaṁ samīpe, tato brāhmaṇehi laddhabbaṁ āsanādiṁ",
  "tika-s0101t3:93_2": "sandhāya ‘‘brāhmaṇānaṁ antare’’ti vuttaṁ. Kevalaṁ saddhāya kātabbaṁ saddhaṁ, paralokagate",
  "tika-s0101t3:93_3": "sandhāya na tato kiñci apatthentena kātabbanti attho, tenāha ‘‘matake uddissa katabhatte’’ti.",
  "tika-s0101t3:93_4": "Maṅgalādibhatteti ādi-saddena ussavadevatārādhanādiṁ saṅgaṇhāti. Yaññabhatteti pāpasaññamādivasena",
  "tika-s0101t3:93_5": "katabhatte. Pāhunakānanti atithīnaṁ. Khattiyabhāvaṁ appatto ubhato sujātatābhāvato,",
  "tika-s0101t3:93_6": "tenāha ‘‘aparisuddhoti attho’’ti.",
  "tika-s0101t3:94_0": "276.Itthiṁ karitvāti ettha karaṇaṁ kiriyāsāmaññavisayanti āha ‘‘itthiṁ pariyesitvā’’ti.",
  "tika-s0101t3:94_1": "Brāhmaṇakaññaṁ itthiṁ khattiyakumārassa bhariyābhūtaṁ gahetvāpi khattiyāva seṭṭhā,",
  "tika-s0101t3:94_2": "hīnā brāhmaṇāti yojanā. Purisena vā purisaṁ karitvāti etthāpi eseva nayo. Pakaraṇeti",
  "tika-s0101t3:94_3": "rāgādivasena paduṭṭhe pakkhalite kāraṇe, tenāha ‘‘dose’’ti. Bhassati niratthakabhāvena",
  "tika-s0101t3:94_4": "khipīyatīti bhassaṁ, chārikā.",
  "tika-s0101t3:95": "277.Janitasminti kammakilesehi nibbatte. Jane etasminti vā janetasmiṁ, manussesūti attho, tenāha ‘‘gottapaṭisārino’’ti. Saṁsanditvāti ghaṭetvā, aviruddhaṁ katvāti attho.",
  "tika-s0101t3:96": "Paṭhamabhāṇavāravaṇṇanā niṭṭhitā.",
  "tika-s0101t3:97": "Vijjācaraṇakathāvaṇṇanā",
  "tika-s0101t3:98_0": "278.Idaṁ vaṭṭatīti idaṁ ajjhenādi kattuṁ labbhati. Jātivādavinibaddhāti jātisannissitavāde",
  "tika-s0101t3:98_1": "vinibaddhā. Brāhmaṇasseva ajjhenajjhāpanayajanayājanādayoti evaṁ ye attukkaṁsanaparavambhanavasena",
  "tika-s0101t3:98_2": "pavattā, tato eva te mānavādapaṭibaddhā ca honti. Ye pana āvāhavivāhavinibaddhā,",
  "tika-s0101t3:98_3": "te eva sambandhattayavasena ‘‘arahasi vā maṁ tvaṁ, na vā maṁ tvaṁ arahasī’’ti evaṁ pavattanakā.",
  "tika-s0101t3:99_0": "Yatthāti yassaṁ vijjācaraṇasampattiyaṁ. Laggissāmāti olaggā antogadhā bhavissāmāti",
  "tika-s0101t3:99_1": "cintayimha. Paramatthato avijjācaraṇāniyeva ‘‘vijjācaraṇānī’’ti gahetvā ṭhito paramatthato",
  "tika-s0101t3:99_2": "vijjācaraṇesu vibhajiyamānesu so tato dūrato apanīto nāma hotīti āha ‘‘dūrameva avakkhipī’’ti.",
  "tika-s0101t3:99_3": "Samudāgamato pabhutītiādisamuṭṭhānato paṭṭhāya.",
  "tika-s0101t3:100_0": "279. Tividhaṁ sīlanti khuddakādibhedaṁ tividhaṁ sīlaṁ. Sīlavasenevāti sīlapariyāyeneva.",
  "tika-s0101t3:100_1": "Kiñci kiñcīti ahiṁsanādiyamaniyamalakkhaṇaṁ kiñci kiñci sīlaṁ atthi. Tattha tattheva",
  "tika-s0101t3:100_2": "laggeyyāti tasmiṁ tasmiṁyeva brāhmaṇasamayasiddhe sīlamatte ‘‘caraṇa’’nti laggeyya.",
  "tika-s0101t3:100_3": "Aṭṭhapi samāpattiyo caraṇanti niyyātitā honti rūpāvacaracatutthajjhānaniddeseneva",
  "tika-s0101t3:100_4": "arūpajjhānānampi niddiṭṭhabhāvāpattito niyyātitā nidassitā.",
  "tika-s0101t3:101": "Catuapāyamukhakathāvaṇṇanā",
  "tika-s0101t3:102_0": "280.Asampāpuṇantoti ārabhitvā sampattuṁ asakkonto. Avisahamānoti ārabhitumeva asakkonto.",
  "tika-s0101t3:102_1": "Khārinti parikkhāraṁ. Taṁ pana vibhajitvā dassetuṁ ‘‘araṇī’’tiādi vuttaṁ. Tattha",
  "tika-s0101t3:102_2": "araṇīti aggidhamanakaṁ araṇīdvayaṁ. Sujāti dabbi. Ādi-saddena tidaṇḍatighaṭikādiṁ",
  "tika-s0101t3:102_3": "saṅgaṇhāti khāribharitanti khārīhi puṇṇaṁ. Nanu upasampannassa bhikkhuno sāsanikopi",
  "tika-s0101t3:102_4": "yo koci anupasampanno atthato paricārakova, kiṁ aṅgaṁ pana bāhirakapabbajiteti tattha",
  "tika-s0101t3:102_5": "visesaṁ dassetuṁ ‘‘kāmañcā’’tiādi vuttaṁ. Vuttanayenāti ‘‘kappiyakaraṇa…pe… vattakaraṇavasenā’’ti",
  "tika-s0101t3:102_6": "evaṁ vuttena nayena. Paricārako hoti upasampannabhāvassa visiṭṭhabhāvato. ‘‘Navakoṭisahassānī’’tiādinā",
  "tika-s0101t3:102_7": "(visuddhi. 1.20; paṭi. ma. aṭṭha. 37) vuttappabhedānaṁ anekasahassānaṁ saṁvaravinayānaṁ",
  "tika-s0101t3:102_8": "samādiyitvā vattanena uparibhūtā aggabhūtā sampadāti hi ‘‘upasampadā’’ti vuccatīti.",
  "tika-s0101t3:102_9": "Guṇādhikopīti guṇehi ukkaṭṭhopi. Ayaṁ panāti vuttalakkhaṇo tāpaso.",
  "tika-s0101t3:103_0": "Tāpasā nāma kammavādikiriyāvādino, na sāsanassa paṭāṇībhūtā, yato nesaṁ pabbajituṁ",
  "tika-s0101t3:103_1": "āgatānaṁ titthiyaparivāsena vināva pabbajjā anuññātāti katvā ‘‘kasmā panā’’ti codanaṁ",
  "tika-s0101t3:103_2": "samuṭṭhapeti codako. Ācariyo ‘‘yasmā’’tiādinā codanaṁ pariharati. ‘‘Osakkissatī’’ti",
  "tika-s0101t3:103_3": "saṅkhepato vuttamatthaṁ vivarituṁ ‘‘imasmiñhī’’tiādi vuttaṁ. Khuradhārūpamanti khuradhārānaṁ",
  "tika-s0101t3:103_4": "matthakeneva akkamitvā gamanūpamaṁ. Aññeti aññe bhikkhū. Aggisālanti aggihuttasālaṁ.",
  "tika-s0101t3:103_5": "Nānādārūhīti palāsadaṇḍādinānāvidhasamidhādārūhi.",
  "tika-s0101t3:104_0": "Idanti ‘‘catudvāraṁ āgāraṁ katvā’’tiādinā vuttaṁ. Assāti assa catutthassa puggalassa.",
  "tika-s0101t3:104_1": "Paṭipattimukhanti kohaññapaṭipattiyā mukhamattaṁ. So hi nānāvidhena kohaññena lokaṁ",
  "tika-s0101t3:104_2": "vimhāpento tattha acchati, tenāha ‘‘iminā hi mukhena so evaṁ paṭipajjatī’’ti.",
  "tika-s0101t3:105_0": "Khalādīsu manussānaṁ santike upatiṭṭhitvā vīhimuggatilamāsādīni bhikkhācariyāniyāmena",
  "tika-s0101t3:105_1": "saṅkaḍḍhitvā uñchanaṁ uñchā, sā eva cariyā vutti etesanti uñchācariyā. Aggipakkena",
  "tika-s0101t3:105_2": "jīvantīti aggipakkikā, na aggipakkikā anaggipakkikā. Uñchācariyā hi khalesu gantvā",
  "tika-s0101t3:105_3": "khalaggaṁ nāma manussehi diyyamānaṁ dhaññaṁ gaṇhanti, taṁ ime na gaṇhantīti anaggipakkikā",
  "tika-s0101t3:105_4": "nāma jātā. Asāmapākāti asayaṁpācakā. Asmamuṭṭhinā muṭṭhipāsāṇena vattantīti asmamuṭṭhikā.",
  "tika-s0101t3:105_5": "Dantena uppāṭitaṁ vakkalaṁ rukkhattaco dantavakkalaṁ, tena vattantīti dantavakkalikā.",
  "tika-s0101t3:105_6": "Pavattaṁ rukkhādito pātitaṁ phalaṁ bhuñjantīti pavattaphalabhojino. Jiṇṇapakkatāya",
  "tika-s0101t3:105_7": "paṇḍubhūtaṁ palāsaṁ, taṁsadisañca paṇḍupalāsaṁ, tena vattantīti paṇḍupalāsikā, sayaṁpatitapupphaphalapattabhojino.",
  "tika-s0101t3:106": "Idāni te aṭṭhavidhepi sarūpato dassetuṁ ‘‘tatthā’’tiādi vuttaṁ. Saṅkaḍḍhitvāti bhikkhācariyāvasena laddhadhaññaṁ ekajjhaṁ katvā.",
  "tika-s0101t3:107": "Pariyeṭṭhi nāma dukkhāti paresaṁ gehato gehaṁ gantvā pariyeṭṭhi nāma dīnavuttibhāvena dukkhā. Pāsāṇassa pariggaho dukkho pabbajitassāti vā danteheva uppāṭetvā khādanti.",
  "tika-s0101t3:108": "Imāhi catūhiyevāti ‘‘khārividhaṁ ādāyā’’tiādinā vuttāhi catūhi eva tāpasapabbajjāhīti.",
  "tika-s0101t3:109": "282. Apāye vināse niyutto āpāyiko. Tabbhāvaṁ paripūretuṁ asakkonto tena aparipuṇṇo aparipūramāno, karaṇe cetaṁ paccattavacanaṁ, tenāha ‘‘āpāyikenāpi aparipūramānenā’’ti.",
  "tika-s0101t3:110": "Pubbakaisibhāvānuyogavaṇṇanā",
  "tika-s0101t3:111_0": "283. Dīyatīti datti, dattiyeva dattikanti āha ‘‘dinnaka’’nti. Yadi brāhmaṇassa sammukhībhāvo",
  "tika-s0101t3:111_1": "rañño na dātabbo, kasmāssa upasaṅkamanaṁ na paṭikkhittanti āha ‘‘yasmā panā’’tiādi.",
  "tika-s0101t3:111_2": "Khettavijjāyāti nītisatthe. Payātanti saddhaṁ, sassatikaṁ vā, tenāha ‘‘abhiharitvā",
  "tika-s0101t3:111_3": "dinna’’nti. Kasmā bhagavā ‘‘rañño pasenadissa kosalassa dattikaṁ bhuñjatī’’tiādinā",
  "tika-s0101t3:111_4": "brāhmaṇassa mammavacanaṁ avocāti tattha kāraṇaṁ dassetuṁ ‘‘idaṁ pana kāraṇa’’ntiādi vuttaṁ.",
  "tika-s0101t3:112": "284.Rathūpatthareti rathassa upari attharitapadese. Pākaṭamantananti pakāsabhūtaṁ mantanaṁ. Tañhi suddādīhi ñāyatīti na rahassamantanaṁ. Bhaṇatīti api nu bhaṇati.",
  "tika-s0101t3:113_0": "285.Pavattāroti pāvacanabhāvena vattāro, yasmā te tesaṁ mantānaṁ pavattakā, tasmā",
  "tika-s0101t3:113_1": "āha ‘‘pavattayitāro’’ti. Sudde bahi katvā raho bhāsitabbaṭṭhena mantā eva, taṁtaṁatthapaṭipattihetutāya",
  "tika-s0101t3:113_2": "padanti mantapadaṁ, anupanītāsādhāraṇatāya vā rahassabhāvena vattabbaṁ hitakiriyāya",
  "tika-s0101t3:113_3": "adhigamupāyaṁ. Sajjhāyitanti gāyanavasena sajjhāyitaṁ, taṁ pana udattānudattādīnaṁ",
  "tika-s0101t3:113_4": "sarānaṁ sampādanavaseneva icchitanti āha ‘‘sarasampattivasenā’’ti. Aññesaṁ vuttanti",
  "tika-s0101t3:113_5": "pāvacanabhāvena aññesaṁ vuttaṁ. Samupabyūḷhanti saṅgahetvā uparūpari saññūḷhaṁ. Rāsikatanti",
  "tika-s0101t3:113_6": "iruvedayajuvedasāmavedādivasena , tatthāpi paccekaṁ mantabrahmādivasena, ajjhāyānuvākādivasena ca rāsikataṁ.",
  "tika-s0101t3:114_0": "Tesanti mantānaṁ kattūnaṁ. Dibbena cakkhunā oloketvāti dibbacakkhuparibhaṇḍena yathākammūpagañāṇena",
  "tika-s0101t3:114_1": "sattānaṁ kammassakatādiṁ paccakkhato dassanaṭṭhena dibbacakkhusadisena pubbenivāsañāṇena",
  "tika-s0101t3:114_2": "atītakappe brāhmaṇānaṁ mantajjhenavidhiñca oloketvā. Pāvacanena saha saṁsanditvāti",
  "tika-s0101t3:114_3": "kassapasammāsambuddhassa yaṁ vacanaṁ vaṭṭasannissitaṁ, tena saha aviruddhaṁ katvā.",
  "tika-s0101t3:114_4": "Na hi tesaṁ vivaṭṭasannissito attho paccakkho hoti. Aparāpare panāti aṭṭhakādīhi",
  "tika-s0101t3:114_5": "aparā pare pacchimā okkākarājakālādīsu uppannā. Pakkhipitvāti aṭṭhakādīhi ganthitamantapadesu",
  "tika-s0101t3:114_6": "kilesasannissitapadānaṁ tattha tattha pade pakkhipanaṁ katvā. Viruddhe akaṁsūti brāhmaṇadhammikasuttādīsu",
  "tika-s0101t3:114_7": "āgatanayena saṁkilesikatthadīpanato paccanīkabhūte akaṁsu. Idhāti ‘‘tyāhaṁ mante",
  "tika-s0101t3:114_8": "adhīyāmī’’ti etasmiṁ ṭhāne. Paṭiññaṁ aggahetvāti ‘‘taṁ kiṁ maññasī’’ti evaṁ paṭiññaṁ aggahetvāva.",
  "tika-s0101t3:115_0": "286.Nirāmagandhāti kilesāsucivasena vissagandharahitā. Anitthigandhāti itthīnaṁ gandhamattassapi",
  "tika-s0101t3:115_1": "avisahanena itthigandharahitā. Ettha ca ‘‘nirāmagandhā’’ti etena tesaṁ porāṇānaṁ",
  "tika-s0101t3:115_2": "brāhmaṇānaṁ vikkhambhitakilesataṁ dasseti, ‘‘anitthigandhā brahmacārino’’ti etena",
  "tika-s0101t3:115_3": "ekavihāritaṁ, ‘‘rajojalladharā’’ti etena maṇḍanavibhūsanānuyogābhāvaṁ, ‘‘araññāyatane",
  "tika-s0101t3:115_4": "pabbatapādesu vasiṁsū’’ti etena manussūpacāraṁ pahāya vivittavāsaṁ, ‘‘vanamūlaphalāhārā",
  "tika-s0101t3:115_5": "vasiṁsū’’ti etena sālimaṁsodanādipaṇītāhārapaṭikkhepaṁ, ‘‘yadā’’tiādinā yānavāhanapaṭikkhepaṁ,",
  "tika-s0101t3:115_6": "‘‘sabbadisāsū’’tiādinā rakkhāvaraṇapaṭikkhepaṁ, evañca vadanto micchāpaṭipadāpakkhikaṁ",
  "tika-s0101t3:115_7": "sācariyassa ambaṭṭhassa vuttiṁ upādāya sammāpaṭipadāpakkhikāpi tesaṁ brāhmaṇānaṁ",
  "tika-s0101t3:115_8": "vutti ariyavinaye sammāpaṭipattiṁ upādāya micchāpaṭipadāyeva. Kutassa sallekhapaṭipattiyuttatāti.",
  "tika-s0101t3:115_9": "‘‘Evaṁ sute’’tiādinā bhagavā ambaṭṭhaṁ santajjento niggaṇhātīti dasseti.",
  "tika-s0101t3:116": "Veṭhakehīti veṭhakapaṭṭakāhi. Samantānagaranti nagarassa samantato. Katasudhākammaṁ pākārassa adhobhāge ṭhānaṁ vuccatīti adhippāyo.",
  "tika-s0101t3:117": "Dvelakkhaṇadassanavaṇṇanā",
  "tika-s0101t3:118_0": "287.Na sakkotisaṅkucite iriyāpathe anavasesato tesaṁ dubbibhāvanato. Gavesīti ñāṇena",
  "tika-s0101t3:118_1": "pariyesanamakāsi. Samānayīti ñāṇena saṅkalento sammā ānayi samāhari. ‘‘Kaṅkhatī’’ti",
  "tika-s0101t3:118_2": "padassa ākaṅkhatīti ayamatthoti āha ‘‘aho vata passeyyanti patthanaṁ uppādetī’’ti.",
  "tika-s0101t3:118_3": "Kicchatīti kilamati. ‘‘Kaṅkhatī’’ti padassa pubbe āsisanatthataṁ vatvā idānissa saṁsayatthatameva",
  "tika-s0101t3:118_4": "vikappantaravasena dassento ‘‘kaṅkhāya vā dubbalā vimati vuttā’’ti āha. Tīhi dhammehīti",
  "tika-s0101t3:118_5": "tippakārehi saṁsayadhammehi. Kālusiyabhāvoti appasannatāya hetubhūto āvilabhāvo.",
  "tika-s0101t3:119_0": "Yasmā bhagavato kosohitaṁ sabbabuddhānaṁ āveṇikaṁ aññehi asādhāraṇaṁ vatthaguyhaṁ",
  "tika-s0101t3:119_1": "suvisuddhakañcanamaṇḍalasannikāsaṁ, attano saṇṭhānasannivesasundaratāya ājāneyyagandhahatthino",
  "tika-s0101t3:119_2": "varaṅgaparamacārubhāvaṁ, vikasamānatapaniyāravindasamujjalakesarāvattavilāsaṁ, sañjhāpabhānurañjitajalavanantarābhilakkhitasampuṇṇacandamaṇḍalasobhañca",
  "tika-s0101t3:119_3": "attano siriyā abhibhuyya virājati, yaṁ bāhirabbhantaramalehi anupakkiliṭṭhatāya,",
  "tika-s0101t3:119_4": "cirakālaṁ suparicitabrahmacariyādhikāratāya, susaṇṭhitasaṇṭhānasampattiyā ca , kopīnampi",
  "tika-s0101t3:119_5": "santaṁ akopīnameva, tasmā vuttaṁ ‘‘bhagavato hī’’tiādi. Pahūtabhāvanti puthulabhāvaṁ.",
  "tika-s0101t3:119_6": "Ettheva hi tassa saṁsayo, tanumudusukumāratādīsu panassa guṇesu vicāraṇā eva nāhosi.",
  "tika-s0101t3:120_0": "288.Hirikaraṇokāsanti hiriyitabbaṭṭhānaṁ. Chāyanti paṭibimbaṁ. Kathaṁ kīdisanti āha",
  "tika-s0101t3:120_1": "‘‘iddhiyā’’tiādi. Chāyārūpakamattanti bhagavato paṭibimbarūpaṁ. Tañca kho buddhasantānato",
  "tika-s0101t3:120_2": "vinimuttattā rūpakamattaṁ bhagavato sarīravaṇṇasaṇṭhānāvayavaṁ iddhimayaṁ bimbakamattaṁ.",
  "tika-s0101t3:120_3": "Taṁ pana rūpakamattaṁ dassento bhagavā yathā attano buddharūpaṁ na dissati, tathā",
  "tika-s0101t3:120_4": "katvā dasseti. Ninnetvāti nīharitvā. Kallosīti pucchāvissajjane kusalo cheko asi.",
  "tika-s0101t3:120_5": "Tathākaraṇenāti kathinasūciṁ viya karaṇena. Etthāti pahūtajivhāya. Mudubhāvo pakāsito",
  "tika-s0101t3:120_6": "amuduno ghanasukhumabhāvāpādanatthaṁ asakkuṇeyyattā dīghabhāvo, tanubhāvo cāti daṭṭhabbaṁ.",
  "tika-s0101t3:121_0": "291.‘‘Atthacarakenā’’ti iminā byatirekamukhena anatthacarakataṁyeva vibhāveti. Na",
  "tika-s0101t3:121_1": "aññatrāti na aññasmiṁ sugatiyanti attho. Upanetvāupanetvāti taṁ taṁ dosaṁ upanetvā",
  "tika-s0101t3:121_2": "upanetvā, tenāha ‘‘suṭṭhudāsādibhāvaṁ āropetvā’’ti. Pātesīti pavaṭṭanavasena pātesi.",
  "tika-s0101t3:122": "Pokkharasātibuddhūpasaṅkamanavaṇṇanā",
  "tika-s0101t3:123_0": "293-6.Āgamā nūti āgato nu. Khoti nipātamattaṁ. Idhāti ettha, tumhākaṁ santikanti",
  "tika-s0101t3:123_1": "attho. Adhivāsetūti sādiyatu, taṁ pana sādiyanaṁ manasā sampaṭiggaho hotīti āha ‘‘sampaṭicchatū’’ti.",
  "tika-s0101t3:124": "297.Yāvadatthanti yāva attho, tāva bhojanena tadā katanti attho. Oṇittanti āmisāpanayanena sucikataṁ, tenāha ‘‘hatthe ca pattañca dhovitvā’’ti.",
  "tika-s0101t3:125_0": "298.Anupubbiṁ kathanti anupubbaṁ kathetabbakathaṁ, tenāha ‘‘anupaṭipāṭikatha’’nti.",
  "tika-s0101t3:125_1": "Kā pana sā? Dānādikathāti āha ‘‘dānānantaraṁ sīla’’ntiādi. Tena dānakathā tāva pacurajanesupi",
  "tika-s0101t3:125_2": "pavattiyā sabbasādhāraṇattā, sukarattā, sīle patiṭṭhānassa upāyabhāvato ca ādito",
  "tika-s0101t3:125_3": "kathetabbā. Pariccāgasīlo hi puggalo pariggahitavatthūsu nissaṅgabhāvato sukheneva",
  "tika-s0101t3:125_4": "sīlāni samādiyati, tattha ca suppatiṭṭhito hoti. Sīlena dāyakapaṭiggāhakasuddhito",
  "tika-s0101t3:125_5": "parānuggahaṁ vatvā parapīḷānivattivacanato, kiriyadhammaṁ vatvā akiriyadhammavacanato,",
  "tika-s0101t3:125_6": "bhogasampattihetuṁ vatvā bhavasampattihetuvacanato ca dānakathānantaraṁ sīlakathā",
  "tika-s0101t3:125_7": "kathetabbā, tañce dānasīlaṁ vaṭṭanissitaṁ, ayaṁ bhavasampatti tassa phalanti dassanatthaṁ",
  "tika-s0101t3:125_8": "imehi ca dānasīlamayehi paṇītapaṇītatarādibhedabhinnehi puññakiriyavatthūhi etā cātumahārājikādīsu",
  "tika-s0101t3:125_9": "paṇītapaṇītatarādibhedabhinnā aparimeyyā dibbabhogasampattiyo laddhabbāti dassanatthaṁ",
  "tika-s0101t3:125_10": "tadanantaraṁ saggakathā. Svāyaṁ saggo rāgādīhi upakkiliṭṭho, sabbathānupakkiliṭṭho",
  "tika-s0101t3:125_11": "ariyamaggoti dassanatthaṁ saggānantaraṁ maggo kathetabbo. Maggañca kathentena tadadhigamupāyasandassanatthaṁ",
  "tika-s0101t3:125_12": "saggapariyāpannāpi, pageva itare sabbepi kāmā nāma bahvādīnavā aniccā addhuvā vipariṇāmadhammāti",
  "tika-s0101t3:125_13": "kāmānaṁ ādīnavo, hīnā gammā pothujjanikā anariyā anatthasañhitāti tesaṁ okāro lāmakabhāvo,",
  "tika-s0101t3:125_14": "sabbepi bhavā kilesānaṁ vatthubhūtāti tattha saṁkileso, sabbasaṁkilesavippamuttaṁ",
  "tika-s0101t3:125_15": "nibbānanti nekkhamme ānisaṁso ca kathetabboti ayamattho bodhitoti veditabbo. Maggoti",
  "tika-s0101t3:125_16": "cettha iti-saddena ādiatthadīpanato ‘‘kāmānaṁ ādīnavo’’ti evamādīnaṁ saṅgahoti evamayaṁ",
  "tika-s0101t3:125_17": "atthavaṇṇanā katāti veditabbā. ‘‘Tassa uppattiākāradassanattha’’nti kasmā vuttaṁ,",
  "tika-s0101t3:125_18": "nanu maggañāṇaṁ asaṅkhatadhammārammaṇaṁ, na saṅkhatadhammārammaṇanti codanaṁ sandhāyāha",
  "tika-s0101t3:125_19": "‘‘tañhī’’tiādi. Tattha paṭivijjhantanti asammohapaṭivedhavasena paṭivijjhantaṁ, tenāha ‘‘kiccavasenā’’ti.",
  "tika-s0101t3:126": "Pokkharasātiupāsakattapaṭivedanākathāvaṇṇanā",
  "tika-s0101t3:127_0": "299. Ettha ca ‘‘diṭṭhadhammo’’tiādi pāḷiyaṁ dassanaṁ nāma ñāṇadassanato aññampi atthi,",
  "tika-s0101t3:127_1": "tannivattanatthaṁ ‘‘pattadhammo’’ti vuttaṁ. Patti ca ñāṇasampattito aññampi vijjatīti",
  "tika-s0101t3:127_2": "tato visesadassanatthaṁ ‘‘viditadhammo’’ti vuttaṁ. Sā panesā viditadhammatā ekadesatopi",
  "tika-s0101t3:127_3": "hotīti nippadesato viditabhāvaṁ dassetuṁ ‘‘pariyogāḷhadhammo’’ti vuttaṁ. Tenassa",
  "tika-s0101t3:127_4": "saccābhisambodhaṁyeva dīpeti. Maggañāṇañhi ekābhisamayavasena pariññādikiccaṁ sādhentaṁ",
  "tika-s0101t3:127_5": "nippadesena catusaccadhammaṁ samantato ogāḷhaṁ nāma hoti, tenāha ‘‘diṭṭho ariyasaccadhammo",
  "tika-s0101t3:127_6": "etenāti diṭṭhadhammo’’ti. Tiṇṇā vicikicchāti sappaṭibhayakantārasadisā soḷasavatthukā,",
  "tika-s0101t3:127_7": "aṭṭhavatthukā ca tiṇṇā vitiṇṇā vicikicchā. Vigatā kathaṅkathāti pavattiādīsu. ‘‘Evaṁ",
  "tika-s0101t3:127_8": "nu kho, na nu kho’’ti evaṁ pavattikā vigatā samucchinnā kathaṅkathā. Vesārajjappattoti",
  "tika-s0101t3:127_9": "sārajjakarānaṁ pāpadhammānaṁ pahīnattā, tappaṭipakkhesu ca sīlādiguṇesu suppatiṭṭhitattā",
  "tika-s0101t3:127_10": "vesārajjaṁ visāradabhāvaṁ veyyattiyaṁ patto adhigato. Sāyaṁ vesārajjappatti suppatiṭṭhitabhāvoti",
  "tika-s0101t3:127_11": "katvā āha ‘‘satthusāsane’’ti. Attanā paccakkhato diṭṭhattā adhigatattā na paraṁ pacceti,",
  "tika-s0101t3:127_12": "na tassa paro paccetabbo atthīti aparappaccayo. Yaṁ panettha vattabbaṁ avuttaṁ, taṁ",
  "tika-s0101t3:127_13": "parato āgamissati. Sesaṁ suviññeyyameva.",
  "tika-s0101t3:128": "Ambaṭṭhasuttavaṇṇanāya līnatthappakāsanā."
}