{
  "atk-s0502a2:0": "2. Appamādavaggo",
  "atk-s0502a2:1": "1. Sāmāvatīvatthu",
  "atk-s0502a2:2_0": "Appamādoamatapadanti imaṁ dhammadesanaṁ satthā kosambiṁ upanissāya ghositārāme viharanto",
  "atk-s0502a2:2_1": "sāmāvatippamukhānaṁ pañcannaṁ itthisatānaṁ, māgaṇḍiyappamukhānañca etissā pañcannaṁ",
  "atk-s0502a2:2_2": "ñātisatānaṁ maraṇabyasanaṁ ārabbha kathesi.",
  "atk-s0502a2:3_0": "Tatrāyaṁ anupubbikathā – atīte allakapparaṭṭhe allakapparājā nāma, veṭhadīpakaraṭṭhe",
  "atk-s0502a2:3_1": "veṭhadīpakarājā nāmāti ime dve daharakālato paṭṭhāya sahāyakā hutvā ekācariyakule",
  "atk-s0502a2:3_2": "sippaṁ uggaṇhitvā attano attano pitūnaṁ accayena chattaṁ ussāpetvā āyāmena dasadasayojanike",
  "atk-s0502a2:3_3": "raṭṭhe rājāno ahesuṁ. Te kālena kālaṁ samāgantvā ekato tiṭṭhantā nisīdantā nipajjantā",
  "atk-s0502a2:3_4": "mahājanaṁ jāyamānañca jīyamānañca mīyamānañca disvā ‘‘paralokaṁ gacchantaṁ anugacchanto",
  "atk-s0502a2:3_5": "nāma natthi, antamaso attano sarīrampi nānugacchati, sabbaṁ pahāya gantabbaṁ, kiṁ",
  "atk-s0502a2:3_6": "no gharāvāsena, pabbajissāmā’’ti mantetvā rajjāni puttadārānaṁ niyyādetvā isipabbajjaṁ",
  "atk-s0502a2:3_7": "pabbajitvā himavantappadese vasantā mantayiṁsu – ‘‘mayaṁ rajjaṁ pahāya pabbajitā,",
  "atk-s0502a2:3_8": "na jīvituṁ asakkontā. Te mayaṁ ekaṭṭhāne vasantā apabbajitasadisāyeva homa, tasmā",
  "atk-s0502a2:3_9": "visuṁ vasissāma. Tvaṁ etasmiṁ pabbate vasa, ahaṁ imasmiṁ pabbate vasissāmi. Anvaḍḍhamāsaṁ",
  "atk-s0502a2:3_10": "pana uposathadivase ekato bhavissāmā’’ti. Atha kho nesaṁ etadahosi – ‘‘evampi no",
  "atk-s0502a2:3_11": "gaṇasaṅgaṇikāva bhavissati, tvaṁ pana tava pabbate aggiṁ jāleyyāsi, ahaṁ mama pabbate",
  "atk-s0502a2:3_12": "aggiṁ jālessāmi, tāya saññāya atthibhāvaṁ jānissāmā’’ti. Te tathā kariṁsu.",
  "atk-s0502a2:4_0": "Atha aparabhāge veṭhadīpakatāpaso kālaṁ katvā mahesakkho devarājā hutvā nibbatto.",
  "atk-s0502a2:4_1": "Tato aḍḍhamāse sampatte aggiṁ adisvāva itaro ‘‘sahāyako me kālakato’’ti aññāsi. Itaropi",
  "atk-s0502a2:4_2": "nibbattakkhaṇeyeva attano devasiriṁ oloketvā kammaṁ upadhārento nikkhamanato paṭṭhāya",
  "atk-s0502a2:4_3": "attano tapacariyaṁ disvā ‘‘gantvā mama sahāyakaṁ passissāmī’’ti taṁ attabhāvaṁ vijahitvā",
  "atk-s0502a2:4_4": "maggikapuriso viya tassa santikaṁ gantvā vanditvā ekamantaṁ aṭṭhāsi. Atha naṁ so",
  "atk-s0502a2:4_5": "āha – ‘‘kuto āgatosī’’ti? ‘‘Maggikapuriso ahaṁ, bhante, dūratova āgatomhi. Kiṁ pana,",
  "atk-s0502a2:4_6": "bhante, ayyo imasmiṁ ṭhāne ekakova vasati, aññopi koci atthī’’ti? ‘‘Atthi me eko",
  "atk-s0502a2:4_7": "sahāyako’’ti. ‘‘Kuhiṁ so’’ti? ‘‘Etasmiṁ pabbate vasati, uposathadivase pana aggiṁ",
  "atk-s0502a2:4_8": "na jāleti, mato nūna bhavissatī’’ti. ‘‘Evaṁ, bhante’’ti? ‘‘Evamāvuso’’ti. ‘‘Ahaṁ",
  "atk-s0502a2:4_9": "so, bhante’’ti. ‘‘Kuhiṁ nibbattosī’’ti? ‘‘Devaloke mahesakkho devarājā hutvā nibbattosmi,",
  "atk-s0502a2:4_10": "bhante, ‘ayyaṁ passissāmī’ti puna āgatomhi. Api nu kho ayyānaṁ imasmiṁ ṭhāne vasantānaṁ",
  "atk-s0502a2:4_11": "koci upaddavo atthī’’ti? ‘‘Āma, āvuso, hatthī nissāya kilamāmī’’ti. ‘‘Kiṁ vo, bhante,",
  "atk-s0502a2:4_12": "hatthī karontī’’ti? ‘‘Sammajjanaṭṭhāne laṇḍaṁ pātenti, pādehi bhūmiyaṁ paharitvā",
  "atk-s0502a2:4_13": "paṁsuṁ uddharanti, svāhaṁ laṇḍaṁ chaḍḍento paṁsuṁ samaṁ karonto kilamāmī’’ti. ‘‘Kiṁ",
  "atk-s0502a2:4_14": "pana tesaṁ anāgamanaṁ icchathā’’ti? ‘‘Āmāvuso’’ti. ‘‘Tena hi tesaṁ anāgamanaṁ karissāmī’’ti",
  "atk-s0502a2:4_15": "tāpasassa hatthikantavīṇañceva hatthikantamantañca adāsi. Dadanto ca pana vīṇāya",
  "atk-s0502a2:4_16": "tisso tantiyo dassetvā tayo mante uggaṇhāpetvā ‘‘imaṁ tantiṁ paharitvā imasmiṁ mante",
  "atk-s0502a2:4_17": "vutte nivattitvā oloketumpi asakkontā hatthī palāyanti, imaṁ tantiṁ paharitvā imasmiṁ",
  "atk-s0502a2:4_18": "mante vutte nivattitvā pacchato olokentā olokentā palāyanti, imaṁ tantiṁ paharitvā",
  "atk-s0502a2:4_19": "imasmiṁ mante vutte hatthiyūthapati piṭṭhiṁ upanāmento āgacchatī’’ti ācikkhitvā,",
  "atk-s0502a2:4_20": "‘‘yaṁ vo ruccati, taṁ kareyyāthā’’ti vatvā tāpasaṁ vanditvā pakkāmi. Tāpaso palāyanamantaṁ",
  "atk-s0502a2:4_21": "vatvā palāyanatantiṁ paharitvā hatthī palāpetvā vasi.",
  "atk-s0502a2:5_0": "Tasmiṁ samaye kosambiyaṁ pūrantappo nāma rājā hoti. So ekadivasaṁ gabbhiniyā deviyā",
  "atk-s0502a2:5_1": "saddhiṁ bālasūriyatapaṁ tappamāno abbhokāsatale nisīdi. Devī rañño pārupanaṁ satasahassagghanikaṁ",
  "atk-s0502a2:5_2": "rattakambalaṁ pārupitvā nisinnā raññā saddhiṁ samullapamānā rañño aṅgulito satasahassagghanikaṁ",
  "atk-s0502a2:5_3": "rājamuddikaṁ nīharitvā attano aṅguliyaṁ pilandhi. Tasmiṁ samaye hatthiliṅgasakuṇo",
  "atk-s0502a2:5_4": "ākāsena gacchanto dūrato rattakambalapārupanaṁ deviṁ disvā ‘‘maṁsapesī’’ti saññāya",
  "atk-s0502a2:5_5": "pakkhe vissajjetvā otari. Rājā tassa otaraṇasaddena bhīto uṭṭhāya antonivesanaṁ pāvisi.",
  "atk-s0502a2:5_6": "Devī garugabbhatāya ceva bhīrukajātikatāya ca vegena gantuṁ nāsakkhi. Atha naṁ so",
  "atk-s0502a2:5_7": "sakuṇo ajjhappatto nakhapañjare nisīdāpetvā ākāsaṁ pakkhandi. Te kira sakuṇā pañcannaṁ",
  "atk-s0502a2:5_8": "hatthīnaṁ balaṁ dhārenti. Tasmā ākāsena netvā yathārucitaṭṭhāne nisīditvā maṁsaṁ",
  "atk-s0502a2:5_9": "khādanti. Sāpi tena nīyamānā maraṇabhayabhītā cintesi – ‘‘sacāhaṁ viravissāmi, manussasaddo",
  "atk-s0502a2:5_10": "nāma tiracchānagatānaṁ ubbejanīyo, taṁ sutvā maṁ chaḍḍessati. Evaṁ sante saha gabbhena",
  "atk-s0502a2:5_11": "jīvitakkhayaṁ pāpuṇissāmi, yasmiṁ pana ṭhāne nisīditvā maṁ khādituṁ ārabhissati,",
  "atk-s0502a2:5_12": "tatra naṁ saddaṁ katvā palāpessāmī’’ti. Sā attano paṇḍitatāya adhivāsesi.",
  "atk-s0502a2:6_0": "Tadā ca himavantapadese thokaṁ vaḍḍhitvā maṇḍapākārena ṭhito eko mahānigrodho hoti.",
  "atk-s0502a2:6_1": "So sakuṇo migarūpādīni tattha netvā khādati, tasmā tampi tattheva netvā viṭapabbhantare",
  "atk-s0502a2:6_2": "ṭhapetvā āgatamaggaṁ olokesi. Āgatamaggolokanaṁ kira tesaṁ dhammatā. Tasmiṁ khaṇe",
  "atk-s0502a2:6_3": "devī, ‘‘idāni imaṁ palāpetuṁ vaṭṭatī’’ti cintetvā ubho hatthe ukkhipitvā pāṇisaddañceva",
  "atk-s0502a2:6_4": "mukhasaddañca katvā taṁ palāpesi. Athassā sūriyatthaṅgamanakāle gabbhe kammajavātā",
  "atk-s0502a2:6_5": "caliṁsu. Sabbadisāsu gajjanto mahāmegho uṭṭhahi. Sukhedhitāya rājamahesiyā ‘‘mā bhāyi,",
  "atk-s0502a2:6_6": "ayye’’ti vacanamattampi alabhamānāya dukkhaparetāya sabbarattiṁ niddā nāma nāhosi.",
  "atk-s0502a2:6_7": "Vibhātāya pana rattiyā valāhakavigamo ca aruṇuggamanañca tassā gabbhavuṭṭhānañca",
  "atk-s0502a2:6_8": "ekakkhaṇeyeva ahosi. Sā meghautuñca pabbatautuñca aruṇautuñca gahetvā jātattā puttassa",
  "atk-s0502a2:6_9": "utenoti nāmaṁ akāsi.",
  "atk-s0502a2:7_0": "Allakappatāpasassapi kho tato avidūre vasanaṭṭhānaṁ hoti. So pakatiyāva vassadivase",
  "atk-s0502a2:7_1": "sītabhayena phalāphalatthāya vanaṁ na pavisati, taṁ rukkhamūlaṁ gantvā sakuṇehi khāditamaṁsānaṁ",
  "atk-s0502a2:7_2": "aṭṭhiṁ āharitvā koṭṭetvā rasaṁ katvā pivati. Tasmā taṁ divasaṁ ‘‘aṭṭhiṁ āharissāmī’’ti",
  "atk-s0502a2:7_3": "tattha gantvā rukkhamūle aṭṭhiṁ pariyesento upari dārakasaddaṁ sutvā ullokento deviṁ",
  "atk-s0502a2:7_4": "disvā ‘‘kāsi tva’’nti vatvā ‘‘mānusitthimhī’’ti. ‘‘Kathaṁ āgatāsī’’ti? ‘‘Hatthiliṅgasakuṇenānītāmhī’’ti",
  "atk-s0502a2:7_5": "vutte ‘‘otarāhī’’ti āha . ‘‘Jātisambhedato bhāyāmi, ayyā’’ti. ‘‘Kāsi tva’’nti? ‘‘Khattiyāmhī’’ti.",
  "atk-s0502a2:7_6": "‘‘Ahampi khattiyoyevā’’ti. ‘‘Tena hi khattiyamāyaṁ kathehī’’ti. So khattiyamāyaṁ",
  "atk-s0502a2:7_7": "kathesi. ‘‘Tena hi āruyha puttaṁ me otārehī’’ti. So ekena passena abhiruhanamaggaṁ",
  "atk-s0502a2:7_8": "katvā abhiruhitvā dārakaṁ gaṇhi. ‘‘Mā maṁ hatthena chupī’’ti ca vutte taṁ achupitvāva",
  "atk-s0502a2:7_9": "dārakaṁ otāresi. Devīpi otari. Atha naṁ assamapadaṁ netvā sīlabhedaṁ akatvāva anukampāya",
  "atk-s0502a2:7_10": "paṭijaggi, nimmakkhikamadhuṁ āharitvā sayaṁjātasāliṁ āharitvā yāguṁ pacitvā adāsi.",
  "atk-s0502a2:7_11": "Evaṁ tasmiṁ paṭijaggante sā aparabhāge cintesi – ‘‘ahaṁ neva āgatamaggaṁ jānāmi,",
  "atk-s0502a2:7_12": "na gamanamaggaṁ jānāmi, imināpi me saddhiṁ vissāsamattampi natthi. Sace panāyaṁ amhe",
  "atk-s0502a2:7_13": "pahāya katthaci gamissati, ubhopi idheva maraṇaṁ pāpuṇissāma, yaṁkiñci katvā imassa",
  "atk-s0502a2:7_14": "sīlaṁ bhinditvā yathā maṁ na muñcati, tathā taṁ kātuṁ vaṭṭatī’’ti. Atha naṁ dunnivatthaduppārutadassanena",
  "atk-s0502a2:7_15": "palobhetvā sīlavināsaṁ pāpesi. Tato paṭṭhāya dvepi samaggavāsaṁ vasiṁsu.",
  "atk-s0502a2:8_0": "Athekadivasaṁ tāpaso nakkhattayogaṁ ullokento pūrantappassa nakkhattamilāyanaṁ disvā",
  "atk-s0502a2:8_1": "‘‘bhadde kosambiyaṁ pūrantapparājā mato’’ti āha. ‘‘Kasmā, ayya, evaṁ vadesi? Kiṁ",
  "atk-s0502a2:8_2": "te tena saddhiṁ āghāto atthī’’ti? ‘‘Natthi, bhadde, nakkhattamilāyanamassa disvā",
  "atk-s0502a2:8_3": "evaṁ vadāmī’’ti, sā parodi. Atha naṁ ‘‘kasmā rodasī’’ti pucchitvā tāya tassa attano",
  "atk-s0502a2:8_4": "sāmikabhāve akkhāte āha – ‘‘mā, bhadde, rodi, jātassa nāma niyato maccū’’ti. ‘‘Jānāmi,",
  "atk-s0502a2:8_5": "ayyā’’ti vutte ‘‘atha kasmā rodasī’’ti? ‘‘Putto me kulasantakassa rajjassa anucchaviko,",
  "atk-s0502a2:8_6": "‘sace tatra abhavissa, setacchattaṁ ussāpayissa. Idāni mahājāniko vata jāto’ti sokena",
  "atk-s0502a2:8_7": "rodāmi, ayyā’’ti. ‘‘Hotu, bhadde, mā cintayi, sacassa rajjaṁ patthesi, ahamassa rajjalabhanākāraṁ",
  "atk-s0502a2:8_8": "karissāmī’’ti. Athassa hatthikantavīṇañceva hatthikantamante ca adāsi. Tadā anekāni",
  "atk-s0502a2:8_9": "hatthisahassāni āgantvā vaṭarukkhamūle nisīdanti. Atha naṁ āha – ‘‘hatthīsu anāgatesuyeva",
  "atk-s0502a2:8_10": "rukkhaṁ abhiruhitvā tesu āgatesu imaṁ mantaṁ vatvā imaṁ tantiṁ pahara, sabbe nivattitvā",
  "atk-s0502a2:8_11": "oloketumpi asakkontā palāyissanti, atha otaritvā āgaccheyyāsī’’ti. So tathā katvā",
  "atk-s0502a2:8_12": "āgantvā taṁ pavattiṁ ārocesi. Atha naṁ dutiyadivase āha – ‘‘ajja imaṁ mantaṁ vatvā",
  "atk-s0502a2:8_13": "imaṁ tantiṁ pahareyyāsi , sabbe nivattitvā olokentā palāyissantī’’ti. Tadāpi tathā",
  "atk-s0502a2:8_14": "katvā āgantvā ārocesi . Atha naṁ tatiyadivase āha – ‘‘ajja imaṁ mantaṁ vatvā imaṁ",
  "atk-s0502a2:8_15": "tantiṁ pahareyyāsi, yūthapati piṭṭhiṁ upanāmento āgamissatī’’ti. Tadāpi tathā katvā ārocesi.",
  "atk-s0502a2:9_0": "Athassa mātaraṁ āmantetvā, ‘‘bhadde, puttassa te sāsanaṁ vadehi, ettova gantvā rājā",
  "atk-s0502a2:9_1": "bhavissatī’’ti āha. Sā puttaṁ āmantetvā, ‘‘tāta, tvaṁ kosambiyaṁ pūrantapparañño",
  "atk-s0502a2:9_2": "putto, maṁ sagabbhaṁ hatthiliṅgasakuṇo ānesī’’ti vatvā senāpatiādīnaṁ nāmāni ācikkhitvā",
  "atk-s0502a2:9_3": "‘‘asaddahantānaṁ imaṁ pitu pārupanakambalañceva pilandhanamuddikañca dasseyyāsī’’ti",
  "atk-s0502a2:9_4": "vatvā uyyojesi. Kumāro tāpasaṁ ‘‘idāni kiṁ karomī’’ti āha. ‘‘Rukkhassa heṭṭhimasākhāya",
  "atk-s0502a2:9_5": "nisīditvā imaṁ mantaṁ vatvā imaṁ tantiṁ pahara, jeṭṭhakahatthī te piṭṭhiṁ upanāpetvā",
  "atk-s0502a2:9_6": "upasaṅkamissati, tassa piṭṭhiyaṁ nisinnova raṭṭhaṁ gantvā rajjaṁ gaṇhāhī’’ti. So",
  "atk-s0502a2:9_7": "mātāpitaro vanditvā tathā katvā āgatassa hatthino piṭṭhiyaṁ nisīditvā kaṇṇe mantayi",
  "atk-s0502a2:9_8": "– ‘‘ahaṁ kosambiyaṁ pūrantapparañño putto, pettikaṁ me rajjaṁ gaṇhitvā dehi sāmī’’ti.",
  "atk-s0502a2:9_9": "So taṁ sutvā ‘‘anekāni hatthisahassāni sannipatantū’’ti hatthiravaṁ ravi, anekāni",
  "atk-s0502a2:9_10": "hatthisahassāni sannipatiṁsu. Puna ‘‘jiṇṇā hatthī paṭikkamantū’’ti hatthiravaṁ ravi,",
  "atk-s0502a2:9_11": "jiṇṇā hatthī paṭikkamiṁsu. Puna ‘‘atitaruṇā hatthī nivattantū’’ti hatthiravaṁ ravi,",
  "atk-s0502a2:9_12": "tepi nivattiṁsu. So anekehi yūthahatthisahasseheva parivuto paccantagāmaṁ patvā ‘‘ahaṁ",
  "atk-s0502a2:9_13": "rañño putto, sampattiṁ patthayamānā mayā saddhiṁ āgacchantū’’ti āha. ‘‘Tato paṭṭhāya",
  "atk-s0502a2:9_14": "manussānaṁ saṅgahaṁ karonto gantvā nagaraṁ parivāretvā ‘yuddhaṁ vā me detu, rajjaṁ",
  "atk-s0502a2:9_15": "vā’’’ti sāsanaṁ pesesi. Nāgarā āhaṁsu – ‘‘mayaṁ dvepi na dassāma. Amhākañhi devī",
  "atk-s0502a2:9_16": "garugabbhā hatthiliṅgasakuṇena nītā, tassā atthibhāvaṁ vā natthibhāvaṁ vā mayaṁ na",
  "atk-s0502a2:9_17": "jānāma. Yāva tassā pavattiṁ na suṇāma. Tāva neva yuddhaṁ dassāma, na rajja’’nti.",
  "atk-s0502a2:9_18": "Tadā kira taṁ paveṇirajjaṁ ahosi. Tato kumāro ‘‘ahaṁ tassā putto’’ti vatvā senāpatiādīnaṁ",
  "atk-s0502a2:9_19": "nāmāni kathetvā tathāpi asaddahantānaṁ kambalañca muddikañca dassesi. Te kambalañca",
  "atk-s0502a2:9_20": "muddikañca sañjānitvā nikkaṅkhā hutvā dvāraṁ vivaritvā taṁ rajje abhisiñciṁsu. Ayaṁ",
  "atk-s0502a2:9_21": "tāva utenassa uppatti.",
  "atk-s0502a2:10_0": "Allakapparaṭṭhe pana dubbhikkhe jīvituṁ asakkonto eko kotuhaliko nāma manusso kāpiṁ",
  "atk-s0502a2:10_1": "nāma taruṇaputtañca kāḷiṁ nāma bhariyañca ādāya ‘‘kosambiṁ gantvā jīvissāmī’’ti pātheyyaṁ",
  "atk-s0502a2:10_2": "gahetvā nikkhami. ‘‘Ahivātarogena mahājane marante disvā nikkhamī’’tipi vadantiyeva.",
  "atk-s0502a2:10_3": "Te gacchantā pātheyye parikkhīṇe khudābhibhūtā dārakaṁ vahituṁ nāsakkhiṁsu. Atha",
  "atk-s0502a2:10_4": "sāmiko pajāpatiṁ āha – ‘‘bhadde, mayaṁ jīvantā puna puttaṁ labhissāma, chaḍḍetvā",
  "atk-s0502a2:10_5": "naṁ gacchāmā’’ti. Mātu hadayaṁ nāma mudukaṁ hoti. Tasmā sā āha – ‘‘nāhaṁ jīvantameva",
  "atk-s0502a2:10_6": "puttaṁ chaḍḍetuṁ sakkhissāmī’’ti. ‘‘Atha kiṁ karomā’’ti? ‘‘Vārena naṁ vahāmā’’ti.",
  "atk-s0502a2:10_7": "Mātā attano vāre pupphadāmaṁ viya naṁ ukkhipitvā ure nipajjāpetvā aṅkena vahitvā",
  "atk-s0502a2:10_8": "pituno deti. Tassa taṁ gahetvā gamanakāle chātakatopi balavatarā vedanā uppajji.",
  "atk-s0502a2:10_9": "So punappunaṁ āha – ‘‘bhadde, mayaṁ jīvantā puttaṁ labhissāma, chaḍḍema na’’nti.",
  "atk-s0502a2:10_10": "Sāpi punappunaṁ paṭikkhipitvā paṭivacanaṁ nādāsi. Dārako vārena parivattiyamāno kilanto",
  "atk-s0502a2:10_11": "pitu hatthe niddāyi. So tassa niddāyanabhāvaṁ ñatvā mātaraṁ purato katvā ekassa gacchassa",
  "atk-s0502a2:10_12": "heṭṭhā paṇṇasanthare taṁ nipajjāpetvā pāyāsi. Mātā nivattitvā olokentī puttaṁ adisvā,",
  "atk-s0502a2:10_13": "‘‘sāmi, kuhiṁ me putto’’ti pucchi. ‘‘Ekassa me gacchassa heṭṭhā nipajjāpito’’ti.",
  "atk-s0502a2:10_14": "‘‘Sāmi, mā maṁ nāsayi, puttaṁ vinā jīvituṁ na sakkhissāmi, ānehi me putta’’nti uraṁ",
  "atk-s0502a2:10_15": "paharitvā paridevi. Atha naṁ nivattitvā ānesi. Puttopi antarāmagge mato hoti. Iti",
  "atk-s0502a2:10_16": "so ettake ṭhāne puttaṁ chaḍḍetvā tassa nissandena bhavantare satta vāre chaḍḍito.",
  "atk-s0502a2:10_17": "‘‘Pāpakammaṁ nāmetaṁ appaka’’nti na avamaññitabbaṁ.",
  "atk-s0502a2:11_0": "Te gacchantā ekaṁ gopālakulaṁ pāpuṇiṁsu. Taṁ divasañca gopālakassa dhenumaṅgalaṁ",
  "atk-s0502a2:11_1": "hoti. Gopālakassa gehe nibaddhaṁ eko paccekabuddho bhuñjati. So taṁ bhojetvā maṅgalamakāsi.",
  "atk-s0502a2:11_2": "Bahu pāyāso paṭiyatto hoti. Gopālako te āgate disvā, ‘‘kuto āgatatthā’’ti pucchitvā",
  "atk-s0502a2:11_3": "sabbaṁ pavattiṁ sutvā mudujātiko kulaputto tesu anukampaṁ katvā bahukena sappinā",
  "atk-s0502a2:11_4": "pāyāsaṁ dāpesi. Bhariyā ‘‘sāmi, tayi jīvante ahampi jīvāmi nāma, dīgharattaṁ ūnodarosi,",
  "atk-s0502a2:11_5": "yāvadatthaṁ bhuñjāhī’’ti sappiñca dadhiñca tadabhimukhaññeva katvā attanā mandasappinā",
  "atk-s0502a2:11_6": "thokameva bhuñji. Itaro bahuṁ bhuñjitvā sattaṭṭhadivase chātatāya āhārataṇhaṁ chindituṁ",
  "atk-s0502a2:11_7": "nāsakkhi. Gopālako tesaṁ pāyāsaṁ dāpetvā sayaṁ bhuñjituṁ ārabhi. Kotuhaliko taṁ olokento",
  "atk-s0502a2:11_8": "nisīditvā heṭṭhāpīṭhe nipannāya sunakhiyā gopālakena vaḍḍhetvā diyyamānaṁ pāyāsapiṇḍaṁ",
  "atk-s0502a2:11_9": "disvā ‘‘puññā vatāyaṁ sunakhī, nibaddhaṁ evarūpaṁ bhojanaṁ labhatī’’ti cintesi. So",
  "atk-s0502a2:11_10": "rattibhāge taṁ pāyāsaṁ jīrāpetuṁ asakkonto kālaṁ katvā tassā sunakhiyā kucchimhi nibbatti.",
  "atk-s0502a2:12_0": "Athassa bhariyā sarīrakiccaṁ katvā tasmiṁyeva gehe bhatiṁ katvā taṇḍulanāḷiṁ labhitvā",
  "atk-s0502a2:12_1": "pacitvā paccekabuddhassa patte patiṭṭhāpetvā, ‘‘dāsassa vo pāpuṇātū’’ti vatvā cintesi",
  "atk-s0502a2:12_2": "– ‘‘mayā idheva vasituṁ vaṭṭati, nibaddhaṁ, ayyo, idhāgacchati, deyyadhammo hotu",
  "atk-s0502a2:12_3": "vā, mā vā, devasikaṁ vandantī veyyāvaccaṁ karontī cittaṁ pasādentī bahuṁ puññaṁ pasavissāmī’’ti.",
  "atk-s0502a2:12_4": "Sā tattheva bhatiṁ karontī vasi. Sāpi sunakhī chaṭṭhe vā sattame vā māse ekameva",
  "atk-s0502a2:12_5": "kukkuraṁ vijāyi. Gopālako tassa ekadhenuyā khīraṁ dāpesi. So na cirasseva vaḍḍhi.",
  "atk-s0502a2:12_6": "Athassa paccekabuddho bhuñjanto nibaddhaṁ ekaṁ bhattapiṇḍaṁ deti. So bhattapiṇḍaṁ",
  "atk-s0502a2:12_7": "nissāya paccekabuddhe sinehamakāsi. Gopālakopi nibaddhaṁ dve vāre paccekabuddhassupaṭṭhānaṁ",
  "atk-s0502a2:12_8": "yāti. Gacchantopi antarāmagge vāḷamigaṭṭhāne daṇḍena gacche ca bhūmiñca paharitvā",
  "atk-s0502a2:12_9": "‘‘susū’’ti tikkhattuṁ saddaṁ katvā vāḷamige palāpeti. Sunakhopi tena saddhiṁ gacchati.",
  "atk-s0502a2:13_0": "So ekadivasaṁ paccekabuddhaṁ āha – ‘‘bhante, yadā me okāso na bhavissati, tadā imaṁ",
  "atk-s0502a2:13_1": "sunakhaṁ pesessāmi, tena saññāṇena āgaccheyyāthā’’ti. Tato paṭṭhāya anokāsadivase,",
  "atk-s0502a2:13_2": "‘‘gaccha, tāta, ayyaṁ ānehī’’ti sunakhaṁ pesesi. So ekavacaneneva pakkhanditvā sāmikassa",
  "atk-s0502a2:13_3": "gacchapothanabhūmipothanaṭṭhāne tikkhattuṁ bhussitvā tena saddena vāḷamigānaṁ palātabhāvaṁ",
  "atk-s0502a2:13_4": "ñatvā pātova sarīrapaṭijagganaṁ katvā paṇṇasālaṁ pavisitvā nisinnassa paccekabuddhassa",
  "atk-s0502a2:13_5": "vasanaṭṭhānaṁ gantvā paṇṇasāladvāre tikkhattuṁ bhussitvā attano āgatabhāvaṁ jānāpetvā",
  "atk-s0502a2:13_6": "ekamante nipajjati, paccekabuddhe velaṁ sallakkhetvā nikkhante bhussanto purato gacchati.",
  "atk-s0502a2:13_7": "Antarantarā paccekabuddho taṁ vīmaṁsanto aññaṁ maggaṁ paṭipajjati. Athassa purato",
  "atk-s0502a2:13_8": "tiriyaṁ ṭhatvā bhussitvā itaramaggameva naṁ āropeti. Athekadivasaṁ aññaṁ maggaṁ paṭipajjitvā",
  "atk-s0502a2:13_9": "tena purato tiriyaṁ ṭhatvā vāriyamānopi anivattitvā sunakhaṁ pādena paharitvā pāyāsi.",
  "atk-s0502a2:13_10": "Sunakho tassa anivattanabhāvaṁ ñatvā nivāsanakaṇṇe ḍaṁsitvā ākaḍḍhanto itaramaggameva",
  "atk-s0502a2:13_11": "naṁ āropesi. Evaṁ so tasmiṁ balavasinehaṁ uppādesi.",
  "atk-s0502a2:14_0": "Tato aparabhāge paccekabuddhassa cīvaraṁ jīri. Athassa gopālako cīvaravatthāni adāsi.",
  "atk-s0502a2:14_1": "Tamenaṁ paccekabuddho āha – ‘‘āvuso, cīvaraṁ nāma ekakena kātuṁ dukkaraṁ, phāsukaṭṭhānaṁ",
  "atk-s0502a2:14_2": "gantvā kāressāmī’’ti. ‘‘Idheva, bhante, karothā’’ti. ‘‘Na sakkā, āvuso’’ti. ‘‘Tena",
  "atk-s0502a2:14_3": "hi, bhante, mā ciraṁ bahi vasitthā’’ti. Sunakho tesaṁ kathaṁ suṇantova aṭṭhāsi, paccekabuddhopi",
  "atk-s0502a2:14_4": "‘‘tiṭṭha, upāsakā’’ti gopālakaṁ nivattāpetvā vehāsaṁ abbhuggantvā gandhamādanābhimukho",
  "atk-s0502a2:14_5": "pāyāsi. Sunakhassa taṁ ākāsena gacchantaṁ disvā bhukkaritvā ṭhitassa tasmiṁ cakkhupathaṁ",
  "atk-s0502a2:14_6": "vijahante hadayaṁ phalitvā mato. Tiracchānā kira nāmete ujujātikā honti akuṭilā.",
  "atk-s0502a2:14_7": "Manussā pana aññaṁ hadayena cintenti, aññaṁ mukhena kathenti. Tenevāha – ‘‘gahanañhetaṁ,",
  "atk-s0502a2:14_8": "bhante, yadidaṁ manussā, uttānakañhetaṁ, bhante, yadidaṁ pasavo’’ti (ma. ni. 2.3).",
  "atk-s0502a2:15_0": "Iti so tāya ujucittatāya akuṭilatāya kālaṁ katvā tāvatiṁsabhavane nibbatto accharāsahassaparivuto",
  "atk-s0502a2:15_1": "mahāsampattiṁ anubhosi. Tassa kaṇṇamūle mantayantassa saddo soḷasayojanaṭṭhānaṁ pharati,",
  "atk-s0502a2:15_2": "pakatikathāsaddo pana sakalaṁ dasayojanasahassaṁ devanagaraṁ chādeti. Tenevassa ‘‘ghosakadevaputto’’ti",
  "atk-s0502a2:15_3": "nāmaṁ ahosi. ‘‘Kissa panesa nissando’’ti. Paccekabuddhe pemena bhukkaraṇassa nissando.",
  "atk-s0502a2:15_4": "So tattha na ciraṁ ṭhatvā cavi. Devalokato hi devaputtā āyukkhayena puññakkhayena",
  "atk-s0502a2:15_5": "āhārakkhayena kopenāti catūhi kāraṇehi cavanti.",
  "atk-s0502a2:16_0": "Tattha yena bahuṁ puññakammaṁ kataṁ hoti, so devaloke uppajjitvā yāvatāyukaṁ ṭhatvā",
  "atk-s0502a2:16_1": "uparūpari nibbattati. Evaṁ āyukkhayena cavati nāma. Yena parittaṁ puññaṁ kataṁ hoti,",
  "atk-s0502a2:16_2": "tassa rājakoṭṭhāgāre pakkhittaṁ ticatunāḷimattaṁ dhaññaṁ viya antarāva taṁ puññaṁkhīyati,",
  "atk-s0502a2:16_3": "antarāva kālaṁ karoti . Evaṁ puññakkhayena cavati nāma. Aparopi kāmaguṇe paribhuñjamāno",
  "atk-s0502a2:16_4": "satisammosena āhāraṁ aparibhuñjitvā kilantakāyo kālaṁ karoti. Evaṁ āhārakkhayena",
  "atk-s0502a2:16_5": "cavati nāma. Aparopi parassa sampattiṁ asahanto kujjhitvā kālaṁ karoti. Evaṁ kopena cavati nāma.",
  "atk-s0502a2:17_0": "Ayaṁ pana kāmaguṇe paribhuñjanto muṭṭhassati hutvā āhārakkhayena cavi, cavitvā ca",
  "atk-s0502a2:17_1": "pana kosambiyaṁ nagarasobhiniyā kucchimhi paṭisandhiṁ gaṇhi. Sāpi jātadivase ‘‘kiṁ",
  "atk-s0502a2:17_2": "eta’’nti dāsiṁ pucchitvā, ‘‘putto, ayye’’ti vutte – ‘‘handa, je, imaṁ dārakaṁ kattarasuppe",
  "atk-s0502a2:17_3": "āropetvā saṅkārakūṭe chaḍḍehī’’ti chaḍḍāpesi. Nagarasobhiniyo hi dhītaraṁ paṭijagganti,",
  "atk-s0502a2:17_4": "na puttaṁ. Dhītarā hi tāsaṁ paveṇī ghaṭīyati. Dārakaṁ kākāpi sunakhāpi parivāretvā",
  "atk-s0502a2:17_5": "nisīdiṁsu. Paccekabuddhe sinehappabhavassa bhukkaraṇassa nissandena ekopi upagantuṁ",
  "atk-s0502a2:17_6": "na visahi. Tasmiṁ khaṇe eko manusso bahi nikkhanto taṁ kākasunakhasannipātaṁ disvā,",
  "atk-s0502a2:17_7": "‘‘kiṁ nu kho eta’’nti gantvā dārakaṁ disvā puttasinehaṁ paṭilabhitvā ‘‘putto me laddho’’ti",
  "atk-s0502a2:17_8": "gehaṁ nesi. Tadā kosambakaseṭṭhi rājakulaṁ gacchanto rājanivesanato āgacchantaṁ purohitaṁ",
  "atk-s0502a2:17_9": "disvā, ‘‘kiṁ, ācariya, ajja te tithikaraṇanakkhattayogo olokito’’ti pucchi. ‘‘Āma,",
  "atk-s0502a2:17_10": "mahāseṭṭhi, amhākaṁ kiṁ aññaṁ kiccanti? Janapadassa kiṁ bhavissatī’’ti? ‘‘Aññaṁ natthi,",
  "atk-s0502a2:17_11": "imasmiṁ pana nagare ajja jātadārako jeṭṭhakaseṭṭhi bhavissatī’’ti. Tadā seṭṭhino",
  "atk-s0502a2:17_12": "bhariyā garugabbhā hoti. Tasmā so sīghaṁ gehaṁ purisaṁ pesesi – ‘‘gaccha bhaṇe, jānāhi",
  "atk-s0502a2:17_13": "naṁ vijātā vā, no vā’’ti. ‘‘Na vijāyatī’’ti sutvā rājānaṁ disvāva vegena gehaṁ gantvā",
  "atk-s0502a2:17_14": "kāḷiṁ nāma dāsiṁ pakkositvā sahassaṁ datvā, ‘‘gaccha je, imasmiṁ nagare upadhāretvā",
  "atk-s0502a2:17_15": "sahassaṁ datvā ajja jātadārakaṁ gaṇhitvā ehī’’ti. Sā upadhārentī taṁ gehaṁ gantvā",
  "atk-s0502a2:17_16": "dārakaṁ disvā, ‘‘ayaṁ dārako kadā jāto’’ti gahapatāniṁ pucchitvā ‘‘ajja jāto’’ti",
  "atk-s0502a2:17_17": "vutte, ‘‘imaṁ mayhaṁ dehī’’ti ekakahāpaṇaṁ ādiṁ katvā mūlaṁ vaḍḍhentī sahassaṁ datvā",
  "atk-s0502a2:17_18": "taṁ ānetvā seṭṭhino dassesi. Seṭṭhi ‘‘sace me dhītā vijāyissati, tāya naṁ saddhiṁ",
  "atk-s0502a2:17_19": "nivesetvā seṭṭhiṭṭhānassa sāmikaṁ karissāmi. Sace me putto vijāyissati, māressāmi",
  "atk-s0502a2:17_20": "na’’nti cintetvā taṁ gehe kāresi.",
  "atk-s0502a2:18_0": "Athassa bhariyā katipāhaccayena puttaṁ vijāyi. Seṭṭhi ‘‘imasmiṁ asati mama puttova",
  "atk-s0502a2:18_1": "seṭṭhiṭṭhānaṁ labhissati, idāneva taṁ māretuṁ vaṭṭatī’’ti cintetvā kāḷiṁ āmantetvā,",
  "atk-s0502a2:18_2": "‘‘gaccha, je, vajato gunnaṁ nikkhamanavelāya vajadvāramajjhe imaṁ tiriyaṁ nipajjāpehi,",
  "atk-s0502a2:18_3": "gāviyo naṁ madditvā māressanti, madditāmadditabhāvaṁ panassa ñatvā ehī’’ti āha. Sā",
  "atk-s0502a2:18_4": "gantvā gopālakena vajadvāre vivaṭamatteyeva taṁ tathā nipajjāpesi. Gogaṇajeṭṭhako",
  "atk-s0502a2:18_5": "usabho aññasmiṁ kāle sabbapacchā nikkhamantopi taṁ divasaṁ sabbapaṭhamaṁ nikkhamitvā",
  "atk-s0502a2:18_6": "dārakaṁ catunnaṁ pādānaṁ antare katvā aṭṭhāsi. Anekasatagāviyo usabhassa dve passāni",
  "atk-s0502a2:18_7": "ghaṁsantiyo nikkhamiṁsu. Gopālakopi ‘‘ayaṁ usabho pubbe sabbapacchā nikkhamati, ajja",
  "atk-s0502a2:18_8": "pana sabbapaṭhamaṁ nikkhamitvā vajadvāramajjhe niccalova ṭhito, kiṁ nu kho eta’’nti",
  "atk-s0502a2:18_9": "cintetvā gantvā tassa heṭṭhā nipannaṁ dārakaṁ disvā puttasinehaṁ paṭilabhitvā, ‘‘putto",
  "atk-s0502a2:18_10": "me laddho’’ti gehaṁ nesi.",
  "atk-s0502a2:19_0": "Kāḷī gantvā seṭṭhinā pucchitā tamatthaṁ ārocetvā, ‘‘gaccha, naṁ puna sahassaṁ datvā",
  "atk-s0502a2:19_1": "ānehī’’ti vuttā sahassaṁ datvā puna ānetvā adāsi. Atha naṁ āha – ‘‘amma, kāḷi imasmiṁ",
  "atk-s0502a2:19_2": "nagare pañca sakaṭasatāni paccūsakāle uṭṭhāya vāṇijjāya gacchanti, tvaṁ imaṁ netvā",
  "atk-s0502a2:19_3": "cakkamagge nipajjāpehi, goṇā vā naṁ maddissanti, cakkā vā chindissanti, pavattiṁ",
  "atk-s0502a2:19_4": "cassa ñatvāva āgaccheyyāsī’’ti. Sā taṁ netvā cakkamagge nipajjāpesi. Tadā sākaṭikajeṭṭhako",
  "atk-s0502a2:19_5": "purato ahosi. Athassa goṇā taṁ ṭhānaṁ patvā dhuraṁ chaḍḍesuṁ, punappunaṁ āropetvā",
  "atk-s0502a2:19_6": "pājiyamānāpi purato na gacchiṁsu. Evaṁ tassa tehi saddhiṁ vāyamantasseva aruṇaṁ uṭṭhahi.",
  "atk-s0502a2:19_7": "So ‘‘kiṁ nāmetaṁ goṇā kariṁsū’’ti maggaṁ olokento dārakaṁ disvā, ‘‘bhāriyaṁ vata",
  "atk-s0502a2:19_8": "me kamma’’nti cintetvā, ‘‘putto me laddho’’ti tuṭṭhamānaso taṁ gehaṁ nesi.",
  "atk-s0502a2:20_0": "Kāḷī gantvā seṭṭhinā pucchitā taṁ pavattiṁ ācikkhitvā, ‘‘gaccha, naṁ puna sahassaṁ",
  "atk-s0502a2:20_1": "datvā ānehī’’ti vuttā tathā akāsi. Atha naṁ so āha – ‘‘idāni naṁ āmakasusānaṁ netvā",
  "atk-s0502a2:20_2": "gacchantare nipajjāpehi, tattha sunakhādīhi vā khādito, amanussehi vā pahaṭo marissati,",
  "atk-s0502a2:20_3": "mātāmatabhāvañcassa jānitvāva āgaccheyyāsī’’ti. Sā taṁ netvā tattha nipajjāpetvā",
  "atk-s0502a2:20_4": "ekamante aṭṭhāsi. Taṁ sunakho vā kāko vā amanusso vā upasaṅkamituṁ nāsakkhi. ‘‘Nanu",
  "atk-s0502a2:20_5": "cassa neva mātā na pitā na bhātikādīsu koci rakkhitā nāma atthi, ko taṁ rakkhatī’’ti?",
  "atk-s0502a2:20_6": "Sunakhakāle paccekabuddhe sinehena pavattitabhukkaraṇamattameva taṁ rakkhati. Atheko",
  "atk-s0502a2:20_7": "ajapālako anekasahassā ajā gocaraṁ nento susānapassena gacchati. Ekā ajā paṇṇāni",
  "atk-s0502a2:20_8": "khādamānā gacchantaraṁ paviṭṭhā dārakaṁ disvā jaṇṇukehi ṭhatvā dārakassa thanaṁ adāsi,",
  "atk-s0502a2:20_9": "ajapālakena ‘‘he he’’ti sadde katepi na nikkhami. So ‘‘yaṭṭhiyā naṁ paharitvā nīharissāmī’’ti",
  "atk-s0502a2:20_10": "gacchantaraṁ paviṭṭho jaṇṇukehi ṭhatvā dārakaṁ khīraṁ pāyantiṁ ajiṁ disvā dārake",
  "atk-s0502a2:20_11": "puttasinehaṁ paṭilabhitvā, ‘‘putto me laddho’’ti ādāya pakkāmi.",
  "atk-s0502a2:21_0": "Kāḷī gantvā seṭṭhinā pucchitā taṁ pavattiṁ ācikkhitvā, ‘‘gaccha, taṁ puna sahassaṁ",
  "atk-s0502a2:21_1": "datvā ānehī’’ti vuttā tathā akāsi. Atha naṁ āha – ‘‘amma kāḷi, imaṁ ādāya corapapātapabbataṁ",
  "atk-s0502a2:21_2": "abhiruhitvā papāte khipa, pabbatakucchiyaṁ paṭihaññamāno khaṇḍākhaṇḍiko hutvā bhūmiyaṁ",
  "atk-s0502a2:21_3": "patissati, matāmatabhāvañcassa ñatvāva āgaccheyyāsī’’ti. Sā taṁ tattha netvā pabbatamatthake",
  "atk-s0502a2:21_4": "ṭhatvā khipi. Taṁ kho pana pabbatakucchiṁ nissāya mahāveḷugumbo pabbatānusāreneva",
  "atk-s0502a2:21_5": "vaḍḍhi, tassa matthakaṁ ghanajāto jiñjukagumbo avatthari. Dārako patanto kojavake",
  "atk-s0502a2:21_6": "viya tasmiṁ pati. Taṁ divasañca naḷakārajeṭṭhakassa veḷubali patto hoti. So puttena",
  "atk-s0502a2:21_7": "saddhiṁ gantvā taṁ veḷugumbaṁ chindituṁ ārabhi. Tasmiṁ calante dārako saddamakāsi.",
  "atk-s0502a2:21_8": "So ‘‘dārakasaddo viyā’’ti ekena passena abhiruhitvā taṁ disvā, ‘‘putto me laddho’’ti",
  "atk-s0502a2:21_9": "tuṭṭhacitto ādāya gato.",
  "atk-s0502a2:22_0": "Kāḷī seṭṭhissa santikaṁ gantvā tena pucchitā taṁ pavattiṁ ācikkhitvā, ‘‘gaccha, naṁ",
  "atk-s0502a2:22_1": "puna sahassaṁ datvā ānehī’’ti vuttā tathā akāsi. Seṭṭhino idañcidañca karontasseva",
  "atk-s0502a2:22_2": "dārako vaḍḍhito ‘‘ghosako’’tvevassa nāmaṁ ahosi. So seṭṭhino akkhimhi kaṇṭako viya",
  "atk-s0502a2:22_3": "khāyi, ujukaṁ taṁ oloketumpi na visati. Athassa māraṇūpāyaṁ cintento attano sahāyakassa",
  "atk-s0502a2:22_4": "kumbhakārassa santikaṁ gantvā, ‘‘kadā tvaṁ āvāpaṁ ālimpessasī’’ti pucchitvā – ‘‘sve’’ti",
  "atk-s0502a2:22_5": "vutte, ‘‘tena hi idaṁ sahassaṁ gahetvā mama ekaṁ kammaṁ karohī’’ti āha. ‘‘Kiṁ, sāmī’’ti?",
  "atk-s0502a2:22_6": "‘‘Eko me avajātaputto atthi, taṁ tava santikaṁ pesessāmi, atha naṁ gahetvā gabbhaṁ",
  "atk-s0502a2:22_7": "pavesetvā tikhiṇāya vāsiyā khaṇḍākhaṇḍikaṁ chinditvā cāṭiyaṁ pakkhipitvā āvāpe paceyyāsi,",
  "atk-s0502a2:22_8": "idaṁ te sahassaṁ saccakārasadisaṁ. Uttariṁ pana te kattabbayuttakaṁ pacchā karissāmī’’ti.",
  "atk-s0502a2:22_9": "Kumbhakāro ‘‘sādhū’’ti sampaṭicchi. Seṭṭhi punadivase ghosakaṁ pakkositvā, ‘‘hiyyo",
  "atk-s0502a2:22_10": "mayā kumbhakāro ekaṁ kammaṁ āṇatto, ehi, tvaṁ tassa santikaṁ gantvā evaṁ vadehi –",
  "atk-s0502a2:22_11": "‘hiyyo kira me pitarā āṇattaṁ kammaṁ nipphādehī’’’ti pahiṇi. So ‘‘sādhū’’ti agamāsi.",
  "atk-s0502a2:22_12": "Taṁ tattha gacchantaṁ itaro seṭṭhino putto dārakehi saddhiṁ guḷaṁ kīḷanto disvā taṁ",
  "atk-s0502a2:22_13": "pakkositvā, ‘‘kuhiṁ gacchasi bhātikā’’ti pucchitvā ‘‘pitu sāsanaṁ gahetvā kumbhakārassa",
  "atk-s0502a2:22_14": "santika’’nti vutte ‘‘ahaṁ tattha gamissāmi. Ime maṁ dārakā bahuṁ lakkhaṁ jiniṁsu,",
  "atk-s0502a2:22_15": "taṁ me paṭijinitvā dehī’’ti āha. ‘‘Ahaṁ pitu bhāyāmī’’ti. ‘‘Mā bhāyi, bhātika, ahaṁ",
  "atk-s0502a2:22_16": "taṁ sāsanaṁ harissāmi. Bahūhi jito, yāvāhaṁ āgacchāmi, tāva me lakkhaṁ paṭijinā’’ti.",
  "atk-s0502a2:23_0": "Ghosako kira guḷakīḷāya cheko, tena naṁ evaṁ nibandhi. Sopi taṁ ‘‘tena hi gantvā",
  "atk-s0502a2:23_1": "kumbhakāraṁ vadehi – ‘pitarā kira me hiyyo ekaṁ kammaṁ āṇattaṁ, taṁ nipphādehī’’’ti",
  "atk-s0502a2:23_2": "vatvā uyyojesi. So tassa santikaṁ gantvā tathā avaca. Atha naṁ kumbhakāro seṭṭhinā",
  "atk-s0502a2:23_3": "vuttaniyāmeneva māretvā āvāpe khipi. Ghosakopi divasabhāgaṁ kīḷitvā sāyanhasamaye",
  "atk-s0502a2:23_4": "gehaṁ gantvā ‘‘kiṁ, tāta, na gatosī’’ti vutte attano agatakāraṇañca kaniṭṭhassa gatakāraṇañca",
  "atk-s0502a2:23_5": "ārocesi. Taṁ sutvā seṭṭhi ‘‘ahaṁ dhī’’ti mahāviravaṁ viravitvā sakalasarīre pakkuthitalohito",
  "atk-s0502a2:23_6": "viya hutvā, ‘‘ambho, kumbhakāra, mā maṁ nāsayi, mā maṁ nāsayī’’ti bāhā paggayha kandanto",
  "atk-s0502a2:23_7": "tassa santikaṁ agamāsi. Kumbhakāro taṁ tathā āgacchantaṁ disvā, ‘‘sāmi, mā saddaṁ",
  "atk-s0502a2:23_8": "kari, kammaṁ te nipphanna’’nti āha. So pabbatena viya mahantena sokena avatthaṭo",
  "atk-s0502a2:23_9": "hutvā anappakaṁ domanassaṁ paṭisaṁvedesi. Yathā taṁ appaduṭṭhassa padussamāno. Tenāha bhagavā –",
  "atk-s0502a2:24": "‘‘Yo daṇḍena adaṇḍesu, appaduṭṭhesu dussati;",
  "atk-s0502a2:25": "Dasannamaññataraṁ ṭhānaṁ, khippameva nigacchati.",
  "atk-s0502a2:26": "‘‘Vedanaṁ pharusaṁ jāniṁ, sarīrassa ca bhedanaṁ;",
  "atk-s0502a2:27": "Garukaṁ vāpi ābādhaṁ, cittakkhepañca pāpuṇe.",
  "atk-s0502a2:28": "‘‘Rājato vā upasaggaṁ, abbhakkhānañca dāruṇaṁ;",
  "atk-s0502a2:29": "Parikkhayañca ñātīnaṁ, bhogānañca pabhaṅguraṁ.",
  "atk-s0502a2:30": "‘‘Atha vāssa agārāni, aggi ḍahati pāvako;",
  "atk-s0502a2:31": "Kāyassa bhedā duppañño, nirayaṁ sopapajjatī’’ti. (dha. pa. 137-140);",
  "atk-s0502a2:32_0": "Evaṁ santepi puna naṁ seṭṭhi ujukaṁ oloketuṁ na sakkoti. ‘‘Kinti naṁ māreyya’’nti",
  "atk-s0502a2:32_1": "cintento, ‘‘mama gāmasate āyuttakassa santikaṁ pesetvā māressāmī’’ti upāyaṁ disvā,",
  "atk-s0502a2:32_2": "‘‘ayaṁ me avajātaputto, imaṁ māretvā vaccakūpe khipatu, evaṁ kate ahaṁ mātulassa",
  "atk-s0502a2:32_3": "kattabbayuttakaṁ pacchā jānissāmī’’ti tassa paṇṇaṁ likhitvā, ‘‘tāta ghosaka, amhākaṁ",
  "atk-s0502a2:32_4": "gāmasate āyuttako atthi, imaṁ paṇṇaṁ haritvā tassa dehī’’ti vatvā paṇṇaṁ tassa dussante",
  "atk-s0502a2:32_5": "bandhi. So pana akkharasamayaṁ na jānāti. Daharakālato paṭṭhāya hi naṁ mārāpentova",
  "atk-s0502a2:32_6": "seṭṭhi māretuṁ nāsakkhi, kiṁ akkharasamayaṁ sikkhāpessati? Iti so attano mārāpanapaṇṇameva",
  "atk-s0502a2:32_7": "dussante bandhitvā nikkhamanto āha – ‘‘pātheyyaṁ me, tāta, natthī’’ti. ‘‘Pātheyyena",
  "atk-s0502a2:32_8": "te kammaṁ natthi, antarāmagge ‘asukagāme nāma mamasahāyako seṭṭhi atthi, tassa ghare",
  "atk-s0502a2:32_9": "pātarāsaṁ katvā purato gacchāhī’’’ti. So ‘‘sādhū’’ti pitaraṁ vanditvā nikkhanto taṁ",
  "atk-s0502a2:32_10": "gāmaṁ patvā seṭṭhissa gharaṁ pucchitvā gantvā seṭṭhijāyaṁ passi. ‘‘Tvaṁ kuto āgatosī’’ti",
  "atk-s0502a2:32_11": "ca vutte, ‘‘antonagarato’’ti āha. ‘‘Kassa puttosī’’ti? ‘‘Tumhākaṁ sahāyakaseṭṭhino,",
  "atk-s0502a2:32_12": "ammā’’ti. ‘‘Tvaṁsi ghosako nāmā’’ti? ‘‘Āma, ammā’’ti. Tassā saha dassaneneva tasmiṁ",
  "atk-s0502a2:32_13": "puttasineho uppajji. Seṭṭhino panekā dhītā atthi pannarasasoḷasavassuddesikā abhirūpā",
  "atk-s0502a2:32_14": "pāsādikā, taṁ rakkhituṁ ekameva pesanakārikaṁ dāsiṁ datvā sattabhūmikassa pāsādassa",
  "atk-s0502a2:32_15": "uparimatale sirigabbhe vasāpenti. Seṭṭhidhītā tasmiṁ khaṇe taṁ dāsiṁ antarāpaṇaṁ",
  "atk-s0502a2:32_16": "pesesi. Atha naṁ seṭṭhijāyā disvā, ‘‘kuhiṁ gacchasī’’ti pucchitvā, ‘‘ayyadhītāya",
  "atk-s0502a2:32_17": "pesanenā’’ti vutte ‘‘ito tāva ehi, tiṭṭhatu pesanaṁ, puttassa me pīṭhakaṁ attharitvā",
  "atk-s0502a2:32_18": "pāde dhovitvā telaṁ makkhitvā sayanaṁ attharitvā dehi, pacchā pesanaṁ karissasī’’ti",
  "atk-s0502a2:32_19": "āha. Sā tathā akāsi.",
  "atk-s0502a2:33_0": "Atha naṁ cirenāgataṁ seṭṭhidhītā santajjesi. Atha naṁ sā āha – ‘‘mā me kujjhi, seṭṭhiputto",
  "atk-s0502a2:33_1": "ghosako āgato, tassa idañcidañca katvā tattha gantvā āgatāmhī’’ti. Seṭṭhidhītāya",
  "atk-s0502a2:33_2": "‘‘seṭṭhiputto ghosako’’ti nāmaṁ sutvāva pemaṁ chaviyādīni chinditvā aṭṭhimiñjaṁ āhacca",
  "atk-s0502a2:33_3": "ṭhitaṁ. Kotuhalakālasmiñhi sā tassa pajāpatī hutvā nāḷikodanaṁ paccekabuddhassa adāsi,",
  "atk-s0502a2:33_4": "tassānubhāvenāgantvā imasmiṁ seṭṭhikule nibbattā. Iti taṁ so pubbasineho avattharitvā",
  "atk-s0502a2:33_5": "gaṇhi. Tenāha bhagavā –",
  "atk-s0502a2:34": "‘‘Pubbeva sannivāsena, paccuppannahitena vā;",
  "atk-s0502a2:35": "Evaṁ taṁ jāyate pemaṁ, uppalaṁva yathodake’’ti. (jā. 1.2.174);",
  "atk-s0502a2:36_0": "Atha naṁ pucchi – ‘‘kuhiṁ so, ammā’’ti? ‘‘Sayane nipanno niddāyatī’’ti. ‘‘Atthi panassa",
  "atk-s0502a2:36_1": "hatthe kiñcī’’ti? ‘‘Dussante paṇṇaṁ atthī’’ti. Sā ‘‘kiṁ paṇṇaṁ nu kho eta’’nti tasmiṁ",
  "atk-s0502a2:36_2": "niddāyante mātāpitūnaṁ aññavihitatāya apassantānaṁ otaritvā samīpaṁ gantvā taṁ paṇṇaṁ",
  "atk-s0502a2:36_3": "mocetvā ādāya attano gabbhaṁ pavisitvā dvāraṁ pidhāya vātapānaṁ vivaritvā akkharasamaye",
  "atk-s0502a2:36_4": "kusalatāya paṇṇaṁ vācetvā, ‘‘aho vata bālo, attano maraṇapaṇṇaṁ dussante bandhitvā",
  "atk-s0502a2:36_5": "vicarati, sace mayā na diṭṭhaṁ assa, natthissa jīvita’’nti taṁ paṇṇaṁ phāletvā seṭṭhissa",
  "atk-s0502a2:36_6": "vacanena aparaṁ paṇṇaṁ likhi – ‘‘ayaṁ mama putto ghosako nāma, gāmasatato paṇṇākāraṁ",
  "atk-s0502a2:36_7": "āharāpetvā imassa janapadaseṭṭhino dhītarā saddhiṁ maṅgalaṁ katvā attano vasanagāmassa",
  "atk-s0502a2:36_8": "majjhe dvibhūmakaṁ gehaṁ kāretvā pākāraparikkhepena ceva purisaguttiyā ca susaṁvihitārakkhaṁ",
  "atk-s0502a2:36_9": "karotu, mayhañca ‘idañcidañca mayā kata’nti sāsanaṁ pesetu, evaṁ kate ahaṁ mātulassa",
  "atk-s0502a2:36_10": "kattabbayuttakaṁ pacchā jānissāmī’’ti, likhitvā ca pana saṅgharitvā otaritvā dussanteyevassa bandhi.",
  "atk-s0502a2:37_0": "So divasabhāgaṁ niddāyitvā uṭṭhāya bhuñjitvā pakkāmi. Punadivase pātova taṁ gāmaṁ",
  "atk-s0502a2:37_1": "gantvā āyuttakaṁ gāmakiccaṁ karontaṁyeva passi. So taṁ disvā, ‘‘kiṁ, tātā’’ti pucchi.",
  "atk-s0502a2:37_2": "‘‘Pitarā me tumhākaṁ paṇṇaṁ pesita’’nti. ‘‘Kiṁ paṇṇaṁ, tāta, āharā’’ti paṇṇaṁ gahetvā",
  "atk-s0502a2:37_3": "vācetvā tuṭṭhamānaso ‘‘passatha, bho, mama sāmino mayi sinehaṁ katvā jeṭṭhaputtassa",
  "atk-s0502a2:37_4": "me maṅgalaṁ karotū’’ti mama santikaṁ pahiṇi. ‘‘Sīghaṁ dāruādīni āharathā’’ti gahapatike",
  "atk-s0502a2:37_5": "vatvā gāmamajjhe vuttapakāraṁ gehaṁ kārāpetvā gāmasatato paṇṇākāraṁ āharāpetvā janapadaseṭṭhino",
  "atk-s0502a2:37_6": "santikā dhītaraṁ ānetvā maṅgalaṁ katvā seṭṭhissa sāsanaṁ pahiṇi ‘‘idañcidañca mayā kata’’nti.",
  "atk-s0502a2:38_0": "Taṁ sutvā seṭṭhino ‘‘yaṁ kāremi, taṁ na hoti; yaṁ na kāremi, tadeva hotī’’ti mahantaṁ",
  "atk-s0502a2:38_1": "domanassaṁ uppajji. Puttasokena saddhiṁ so soko ekato hutvā kucchiḍāhaṁ uppādetvā",
  "atk-s0502a2:38_2": "atisāraṁ janesi. Seṭṭhidhītāpi ‘‘sace koci seṭṭhino santikā āgacchati, mama akathetvā",
  "atk-s0502a2:38_3": "seṭṭhiputtassa paṭhamataraṁ mā kathayitthā’’ti jane āṇāpesi. Seṭṭhipi kho ‘‘dāni",
  "atk-s0502a2:38_4": "taṁ duṭṭhaputtaṁ mama sāpateyyassa sāmikaṁ na karissāmī’’ti cintetvā ekaṁ āyuttakaṁ",
  "atk-s0502a2:38_5": "āha – ‘‘mātula, puttaṁ me daṭṭhukāmomhi, ekaṁ pādamūlikaṁ pesetvā mama puttaṁ pakkosāpehī’’ti.",
  "atk-s0502a2:38_6": "So ‘‘sādhū’’ti vatvā paṇṇaṁ datvā ekaṁ purisaṁ pesesi. Seṭṭhidhītāpi tassa āgantvā",
  "atk-s0502a2:38_7": "dvāre ṭhitabhāvaṁ sutvā taṁ pakkosāpetvā, ‘‘kiṁ, tātā’’ti pucchi. So āha – ‘‘seṭṭhi",
  "atk-s0502a2:38_8": "gilāno, puttaṁ passituṁ pakkosāpesi, ayye’’ti. ‘‘Kiṁ, tāta, balavā, dubbalo’’ti?",
  "atk-s0502a2:38_9": "‘‘Balavā tāva, āhāraṁ bhuñjatiyeva, ayye’’ti. Sā seṭṭhiputtaṁ ajānāpetvāva tassa",
  "atk-s0502a2:38_10": "nivesanañca paribbayañca dāpetvā ‘‘mayā pesitakāle gamissasi, acchassu tāvā’’ti āha.",
  "atk-s0502a2:38_11": "Seṭṭhi puna āyuttakaṁ avaca, ‘‘kiṁ, mātula, na te mama puttassa santikaṁ pahita’’nti?",
  "atk-s0502a2:38_12": "‘‘Pahitaṁ, sāmi, gatapuriso na tāva etī’’ti. ‘‘Tena hi puna aparaṁ pesehī’’ti. So",
  "atk-s0502a2:38_13": "pesesi. Seṭṭhidhītā tasmimpi tatheva paṭipajji. Atha seṭṭhino rogo balavā jāto, ekaṁ",
  "atk-s0502a2:38_14": "bhājanaṁ pavisati, ekaṁ nikkhamati. Puna seṭṭhi āyuttakaṁ pucchi – ‘‘kiṁ, mātula,",
  "atk-s0502a2:38_15": "na te mama puttassa santikaṁ pahita’’nti? ‘‘Pahitaṁ, sāmi, gatapuriso na tāva etī’’ti.",
  "atk-s0502a2:38_16": "‘‘Tena hi puna aparaṁ pesehī’’ti. So pesesi. Seṭṭhidhītā tatiyavāre āgatampi taṁ",
  "atk-s0502a2:38_17": "pavattiṁ pucchi. So ‘‘bāḷhagilāno, ayye, seṭṭhi āhāraṁ pacchinditvā maccuparāyaṇo",
  "atk-s0502a2:38_18": "jāto, ekaṁ bhājanaṁ nikkhamati , ekaṁ pavisatī’’ti āha. Seṭṭhidhītā ‘‘idāni gantuṁ",
  "atk-s0502a2:38_19": "kālo’’ti seṭṭhiputtassa ‘‘pitā te kira gilāno’’ti ārocetvā ‘‘kiṁ vadesi bhadde’’ti",
  "atk-s0502a2:38_20": "vutte ‘‘aphāsukamassa, sāmī’’ti āha. ‘‘Idāni kiṁ kātabba’’nti. Sāmi? ‘‘Gāmasatato",
  "atk-s0502a2:38_21": "vuṭṭhānakapaṇṇākāraṁ ādāya gantvā passissāma na’’nti. So ‘‘sādhū’’ti paṇṇākāraṁ āharāpetvā",
  "atk-s0502a2:38_22": "sakaṭehi ādāya pakkāmi.",
  "atk-s0502a2:39_0": "Atha naṁ sā ‘‘pitā te dubbalo, ettakaṁ paṇṇākāraṁ gahetvā gacchantānaṁ papañco bhavissati,",
  "atk-s0502a2:39_1": "etaṁ nivattāpehī’’ti vatvā taṁ sabbaṁ attano kulagehaṁ pesetvā puna taṁ āha – ‘‘sāmi,",
  "atk-s0502a2:39_2": "tvaṁ attano pitu pādapasse tiṭṭheyyāsi, ahaṁ ussīsakapasse ṭhassāmī’’ti. Gehaṁ pavisamānāyeva",
  "atk-s0502a2:39_3": "ca ‘‘gehassa purato ca pacchato ca ārakkhaṁ gaṇhathā’’ti attano purise āṇāpesi. Paviṭṭhakāle",
  "atk-s0502a2:39_4": "pana seṭṭhiputto pitu pādapasse aṭṭhāsi, itarā ussīsakapasse.",
  "atk-s0502a2:40_0": "Tasmiṁ khaṇe seṭṭhi uttānako nipanno hoti. Āyuttako pana tassa pāde parimajjanto",
  "atk-s0502a2:40_1": "‘‘putto te, sāmi, āgato’’ti āha. ‘‘Kuhiṁ so’’ti? ‘‘Esa pādamūle ṭhito’’ti. Atha naṁ",
  "atk-s0502a2:40_2": "disvā āyakammikaṁ pakkosāpetvā, ‘‘mama gehe kittakaṁ dhana’’nti pucchi. ‘‘Sāmi, dhanasseva",
  "atk-s0502a2:40_3": "cattālīsakoṭiyo, upabhogaparibhogabhaṇḍānaṁ pana vanagāmakkhettadvipadacatuppadayānavāhanānañca",
  "atk-s0502a2:40_4": "ayañca ayañca paricchedo’’ti vutte, ‘‘ahaṁ ettakaṁ dhanaṁ mama puttassa ghosakassa",
  "atk-s0502a2:40_5": "na demī’’ti vattukāmo ‘‘demī’’ti āha. Taṁ sutvā seṭṭhidhītā ‘‘ayaṁ puna kathento",
  "atk-s0502a2:40_6": "aññaṁ kiñci katheyyā’’ti cintetvā sokāturā viya kese vikiritvā rodamānā ‘‘kiṁ nāmetaṁ,",
  "atk-s0502a2:40_7": "tāta, vadetha, idampi nāma vo vacanaṁ suṇoma, alakkhikā vatamhā’’ti vatvā matthakena",
  "atk-s0502a2:40_8": "naṁ uramajjhe paharantī patitvā yathā puna vattuṁ na sakkoti, tathāssa uramajjhe",
  "atk-s0502a2:40_9": "matthakena ghaṁsentī ārodanaṁ dassesi. Seṭṭhi taṁkhaṇaññeva kālamakāsi. ‘‘Seṭṭhi",
  "atk-s0502a2:40_10": "mato’’ti gantvā utenassa rañño ārocayiṁsu. Rājā tassa sarīrakiccaṁ kārāpetvā, ‘‘atthi",
  "atk-s0502a2:40_11": "panassa putto vā dhītā vā’’ti pucchi. ‘‘Atthi, deva, ghosako nāma tassa putto, sabbaṁ",
  "atk-s0502a2:40_12": "sāpateyyaṁ tassa niyyādetvāva mato, devā’’ti.",
  "atk-s0502a2:41_0": "Rājā aparabhāge seṭṭhiputtaṁ pakkosāpesi. Tasmiñca divase devo vassi. Rājaṅgaṇe tattha",
  "atk-s0502a2:41_1": "tattha udakaṁ saṇṭhāti. Seṭṭhiputto ‘‘rājānaṁ passissāmī’’ti pāyāsi. Rājā vātapānaṁ",
  "atk-s0502a2:41_2": "vivaritvā taṁ āgacchantaṁ olokento rājaṅgaṇe udakaṁ laṅghitvā āgacchantaṁ disvā āgantvā",
  "atk-s0502a2:41_3": "vanditvā ṭhitaṁ ‘‘tvaṁ ghosako nāma, tātā’’ti pucchitvā ‘‘āma, devā’’ti vutte ‘‘pitā",
  "atk-s0502a2:41_4": "me matoti mā soci, tava pettikaṁ seṭṭhiṭṭhānaṁ tuyhameva dassāmī’’ti taṁ samassāsetvā",
  "atk-s0502a2:41_5": "‘‘gaccha, tātā’’ti uyyojesi. Rājā gacchantañca naṁ olokentova aṭṭhāsi. So āgamanakāle",
  "atk-s0502a2:41_6": "laṅghitaṁ udakaṁ gamanakāle otaritvā saṇikaṁ agamāsi. Atha naṁ rājā tatova pakkosāpetvā,",
  "atk-s0502a2:41_7": "‘‘kiṁ nu kho, tāta, tvaṁ mama santikaṁ āgacchanto udakaṁ laṅghitvā āgamma gacchanto",
  "atk-s0502a2:41_8": "otaritvā saṇikaṁ gacchasī’’ti pucchi. ‘‘Āma, deva, ahaṁ tasmiṁ khaṇe kumārako, kīḷanakālo",
  "atk-s0502a2:41_9": "nāma, so idāni pana me devena ṭhānantaraṁ paṭissutaṁ. Tasmā yathā pure acaritvā idāni",
  "atk-s0502a2:41_10": "sannisinnena hutvā carituṁ vaṭṭatī’’ti. Taṁ sutvā rājā ‘‘dhitimāyaṁ puriso, idānevassa",
  "atk-s0502a2:41_11": "ṭhānantaraṁ dassāmī’’ti pitarā bhuttaṁ bhogaṁ datvā sabbasatena seṭṭhiṭṭhānaṁ adāsi.",
  "atk-s0502a2:42_0": "So rathe ṭhatvā nagaraṁ padakkhiṇaṁ akāsi. Olokitolokitaṭṭhānaṁ kampati. Seṭṭhidhītā",
  "atk-s0502a2:42_1": "kāḷidāsiyā saddhiṁ mantayamānā nisinnā ‘‘amma kāḷi, puttassa te ettikā sampatti maṁ",
  "atk-s0502a2:42_2": "nissāya uppannā’’ti āha. ‘‘Kiṁ kāraṇā, ammā’’ti? ‘‘Ayañhi attano maraṇapaṇṇaṁ dussante",
  "atk-s0502a2:42_3": "bandhitvā amhākaṁ gharaṁ āgato, athassa mayā taṁ paṇṇaṁ phāletvā mayā saddhiṁ maṅgalakaraṇatthāya",
  "atk-s0502a2:42_4": "aññaṁ paṇṇaṁ likhitvā ettakaṁ kālaṁ tattha ārakkho kato’’ti. ‘‘Amma, tvaṁ ettakaṁ",
  "atk-s0502a2:42_5": "passasi, imaṁ pana seṭṭhi daharakālato paṭṭhāya māretukāmo māretuṁ nāsakkhi, kevalaṁ",
  "atk-s0502a2:42_6": "imaṁ nissāya bahuṁ dhanaṁ khīyī’’ti. ‘‘Amma, atibhāriyaṁ vata seṭṭhinā kata’’nti.",
  "atk-s0502a2:42_7": "Nagaraṁ padakkhiṇaṁ katvā gehaṁ pavisantaṁ pana naṁ disvā, ‘‘ayaṁ ettikā sampatti",
  "atk-s0502a2:42_8": "maṁ nissāya uppannā’’ti hasitaṁ akāsi. Atha naṁ seṭṭhiputto disvā, ‘‘kiṁ kāraṇā hasī’’ti",
  "atk-s0502a2:42_9": "pucchi. ‘‘Ekaṁ kāraṇaṁ nissāyā’’ti. ‘‘Kathehi na’’nti? ‘‘Sā na kathesi’’. So ‘‘sace",
  "atk-s0502a2:42_10": "na kathessasi, dvidhā taṁ chindissāmī’’ti tajjetvā asiṁ nikkaḍḍhi. Sā ‘‘ayaṁ ettikā",
  "atk-s0502a2:42_11": "sampatti tayā maṁ nissāya laddhāti cintetvā hasita’’nti āha. ‘‘Yadi mama pitarā attano",
  "atk-s0502a2:42_12": "santakaṁ mayhaṁ niyyāditaṁ, tvaṁ ettha kiṁ hosī’’ti? So kira ettakaṁ kālaṁ kiñci",
  "atk-s0502a2:42_13": "na jānāti, tenassā vacanaṁ na saddahi. Athassa sā ‘‘tumhākaṁ pitarā maraṇapaṇṇaṁ",
  "atk-s0502a2:42_14": "datvā pesitā, tumhe mayā idañcidañca katvā rakkhitā’’ti sabbaṁ kathesi. ‘‘Tvaṁ abhūtaṁ",
  "atk-s0502a2:42_15": "kathesī’’ti asaddahanto ‘‘mātaraṁ kāḷiṁ pucchissāmī’’ti cintetvā ‘‘evaṁ kira, ammā’’ti.",
  "atk-s0502a2:42_16": "‘‘Āma, tāta, daharakālato paṭṭhāya taṁ māretukāmo māretuṁ asakkonto taṁ nissāya bahuṁ",
  "atk-s0502a2:42_17": "dhanaṁ khīyi, sattasu ṭhānesu tvaṁ maraṇato mutto, idāni bhogagāmato āgamma sabbasatena",
  "atk-s0502a2:42_18": "saddhiṁ seṭṭhiṭṭhānaṁ patto’’ti. So taṁ sutvā ‘‘bhāriyaṁ vata kammaṁ, evarūpā kho",
  "atk-s0502a2:42_19": "pana maraṇā muttassa mama pamādajīvitaṁ jīvituṁ ayuttaṁ, appamatto bhavissāmī’’ti",
  "atk-s0502a2:42_20": "cintetvā devasikaṁ sahassaṁ vissajjetvā addhikakapaṇādīnaṁ dānaṁ paṭṭhapesi. Mitto",
  "atk-s0502a2:42_21": "nāmassa kuṭumbiko dānabyāvaṭo ahosi. Ayaṁ ghosakaseṭṭhino uppatti.",
  "atk-s0502a2:43_0": "Tasmiṁ pana kāle bhaddavatīnagare bhaddavatiyaseṭṭhi nāma ghosakaseṭṭhino adiṭṭhapubbasahāyako",
  "atk-s0502a2:43_1": "ahosi. Bhaddavatīnagarato āgatānaṁ vāṇijānaṁ santike ghosakaseṭṭhi bhaddavatiyaseṭṭhino",
  "atk-s0502a2:43_2": "sampattiñca vayappadesañca sutvā tena saddhiṁ sahāyakabhāvaṁ icchanto paṇṇākāraṁ",
  "atk-s0502a2:43_3": "pesesi. Bhaddavatiyaseṭṭhipi kosambito āgatānaṁ vāṇijānaṁ santike ghosakaseṭṭhino",
  "atk-s0502a2:43_4": "sampattiñca vayappadesañca sutvā tena saddhiṁ sahāyakabhāvaṁ icchanto paṇṇākāraṁ",
  "atk-s0502a2:43_5": "pesesi. Evaṁ te aññamaññaṁ adiṭṭhapubbasahāyakā hutvā vasiṁsu. Aparabhāge bhaddavatiyaseṭṭhino",
  "atk-s0502a2:43_6": "gehe ahivātarogo patito. Tasmiṁ patite paṭhamaṁ makkhikā maranti, tato anukkameneva",
  "atk-s0502a2:43_7": "kīṭā mūsikā kukkuṭā sūkarā gāvo dāsī dāsā sabbapacchā gharamānusakāpi maranti. Tesu",
  "atk-s0502a2:43_8": "ye bhittiṁ bhinditvā palāyanti, te jīvitaṁ labhanti, tadā pana seṭṭhi ca bhariyā",
  "atk-s0502a2:43_9": "ca dhītā cassa tathā palāyitvā ghosakaseṭṭhiṁ passituṁ patthentā kosambimaggaṁ paṭipajjiṁsu.",
  "atk-s0502a2:43_10": "Te antarāmaggeyeva khīṇapātheyyā vātātapena ceva khuppipāsāhi ca kilantasarīrā kicchena",
  "atk-s0502a2:43_11": "kosambiṁ patvā udakaphāsukaṭṭhāne ṭhatvā nhatvā nagaradvāre ekaṁ sālaṁ pavisiṁsu.",
  "atk-s0502a2:44_0": "Tato seṭṭhi bhariyaṁ āha – ‘‘bhadde, iminā nīhārena gacchantā vijātamātuyāpi amanāpā",
  "atk-s0502a2:44_1": "honti, sahāyako kira me addhikakapaṇādīnaṁ devasikaṁ sahassaṁ vissajjetvā dānaṁ dāpesi.",
  "atk-s0502a2:44_2": "Tattha dhītaraṁ pesetvā āhāraṁ āharāpetvā ekāhaṁ dvīhaṁ idheva sarīraṁ santappetvā",
  "atk-s0502a2:44_3": "sahāyakaṁ passissāmā’’ti. Sā ‘‘sādhu, sāmī’’ti. Te sālāyameva vasiṁsu. Punadivase",
  "atk-s0502a2:44_4": "kāle ārocite kapaṇaddhikādīsu āhāratthāya gacchantesu mātāpitaro, ‘‘amma, gantvā",
  "atk-s0502a2:44_5": "amhākaṁ āhāraṁ āharā’’ti dhītaraṁ pesayiṁsu. Mahābhogakulassa dhītā vipattiyā acchinnalajjitāya",
  "atk-s0502a2:44_6": "alajjamānā pātiṁ gahetvā kapaṇajanena saddhiṁ āhāratthāya gantvā ‘‘kati paṭivīse",
  "atk-s0502a2:44_7": "gaṇhissasi, ammā’’ti puṭṭhā ca pana ‘‘tayo’’ti āha. Athassā tayo paṭivīse adāsi.",
  "atk-s0502a2:44_8": "Tāya bhatte āhaṭe tayopi ekato bhuñjituṁ nisīdiṁsu.",
  "atk-s0502a2:45_0": "Atha mātādhītaro seṭṭhiṁ āhaṁsu – ‘‘sāmi, vipatti nāma mahākulānampi uppajjati, mā",
  "atk-s0502a2:45_1": "amhe oloketvā bhuñja, mā cintayī’’ti. Iti naṁ nānappakārehi yācitvā bhojesuṁ. So",
  "atk-s0502a2:45_2": "bhuñjitvā āhāraṁ jīrāpetuṁ asakkonto aruṇe uggacchante kālamakāsi. Mātādhītaro nānappakārehi",
  "atk-s0502a2:45_3": "paridevitvā rodiṁsu. Kumārikā punadivase rodamānā āhāratthāya gantvā, ‘‘kati paṭivīse",
  "atk-s0502a2:45_4": "gaṇhissasī’’ti vuttā, ‘‘dve’’ti vatvā āhāraṁ āharitvā mātaraṁ yācitvā bhojesi. Sāpi",
  "atk-s0502a2:45_5": "tāya yāciyamānā bhuñjitvā āhāraṁ jīrāpetuṁ asakkontī taṁ divasameva kālamakāsi. Kumārikā",
  "atk-s0502a2:45_6": "ekikāva roditvā paridevitvā tāya dukkhuppattiyā ativiya sañjātachātakadukkhā punadivase",
  "atk-s0502a2:45_7": "yācakehi saddhiṁ rodantī āhāratthāya gantvā, ‘‘kati paṭivīse gaṇhissasi, ammā’’ti",
  "atk-s0502a2:45_8": "vuttā ‘‘eka’’nti āha. Mittakuṭumbiko taṁ tayo divase bhattaṁ gaṇhantiṁ sañjānāti,",
  "atk-s0502a2:45_9": "tena taṁ ‘‘apehi nassa, vasali, ajja tava kucchippamāṇaṁ aññāsī’’ti āha. Hirottappasampannā",
  "atk-s0502a2:45_10": "kuladhītā paccorasmiṁ sattipahāraṁ viya vaṇe khārodakasecanakaṁ viya ca patvā ‘‘kiṁ,",
  "atk-s0502a2:45_11": "sāmī’’ti āha. ‘‘Tayā pure tayo koṭṭhāsā gahitā, hiyyo dve, ajja ekaṁ gaṇhāsi. Ajja",
  "atk-s0502a2:45_12": "te attano kucchippamāṇaṁ ñāta’’nti. ‘‘Mā maṁ, sāmi, ‘attanova atthāya gaṇhī’ti maññitthā’’ti.",
  "atk-s0502a2:45_13": "‘‘Atha kasmā evaṁ gaṇhī’’ti? ‘‘Pure tayo janā ahumha, sāmi, hiyyo dve, ajja ekikāva",
  "atk-s0502a2:45_14": "jātāmhī’’ti. So ‘‘kena kāraṇenā’’ti pucchitvā ādito paṭṭhāya tāya kathitaṁ sabbaṁ",
  "atk-s0502a2:45_15": "pavattiṁ sutvā assūni sandhāretuṁ asakkonto sañjātabalavadomanasso hutvā, ‘‘amma,",
  "atk-s0502a2:45_16": "evaṁ sante mā cintayi, tvaṁ bhaddavatiyaseṭṭhino dhītā ajjakālato paṭṭhāya mama dhītāyeva",
  "atk-s0502a2:45_17": "nāmā’’ti vatvā sīse cumbitvā gharaṁ netvā attano jeṭṭhadhītuṭṭhāne ṭhapesi.",
  "atk-s0502a2:46_0": "Sā dānagge uccāsaddaṁ mahāsaddaṁ sutvā, ‘‘tāta, kasmā etaṁ janaṁ nissaddaṁ katvā",
  "atk-s0502a2:46_1": "dānaṁ na dethā’’ti āha. ‘‘Na sakkā kātuṁ, ammā’’ti. ‘‘Sakkā, tātā’’ti. ‘‘Kathaṁ sakkā,",
  "atk-s0502a2:46_2": "ammā’’ti? ‘‘Tāta dānaggaṁ parikkhipitvā ekekasseva pavesanappamāṇena dve dvārāni",
  "atk-s0502a2:46_3": "yojetvā, ‘ekena dvārena pavisitvā ekena nikkhamathā’ti vadetha, evaṁ nissaddā hutvāva",
  "atk-s0502a2:46_4": "gaṇhissantī’’ti. So taṁ sutvā, ‘‘bhaddakova, amma, upāyo’’ti tathā kāresi. Sāpi pubbe",
  "atk-s0502a2:46_5": "sāmā nāma. Vatiyā pana kāritattā sāmāvatī nāma jātā. Tato paṭṭhāya dānagge kolāhalaṁ",
  "atk-s0502a2:46_6": "pacchindī. Ghosakaseṭṭhi pubbe taṁ saddaṁ suṇanto ‘‘mayhaṁ dānagge saddo’’ti tussati.",
  "atk-s0502a2:46_7": "Dvīhatīhaṁ pana saddaṁ asuṇanto mittakuṭumbikaṁ attano upaṭṭhānaṁ āgataṁ pucchi –",
  "atk-s0502a2:46_8": "‘‘diyyati kapaṇaddhikādīnaṁ dāna’’nti? ‘‘Āma, sāmī’’ti. ‘‘Atha kiṁ dvīhatīhaṁ saddo",
  "atk-s0502a2:46_9": "na suyyatī’’ti? ‘‘Yathā nissaddā hutvā gaṇhanti, tathā me upāyo kato’’ti. ‘‘Atha",
  "atk-s0502a2:46_10": "pubbeva kasmā nākāsī’’ti? ‘‘Ajānanatāya, sāmī’’ti. ‘‘Idāni kathaṁ te ñāto’’ti? ‘‘Dhītarā",
  "atk-s0502a2:46_11": "me akkhāto, sāmī’’ti. Mayhaṁ aviditā ‘‘tava dhītā nāma atthī’’ti. So ahivātaroguppattito",
  "atk-s0502a2:46_12": "paṭṭhāya sabbaṁ bhaddavatiyaseṭṭhino pavattiṁ ācikkhitvā tassā attano jeṭṭhadhītuṭṭhāne",
  "atk-s0502a2:46_13": "ṭhapitabhāvaṁ ārocesi. Atha naṁ seṭṭhi ‘‘evaṁ sante mama kasmā na kathesi, mama sahāyakassa",
  "atk-s0502a2:46_14": "dhītā mama dhītā nāmā’’ti taṁ pakkosāpetvā pucchi – ‘‘amma, seṭṭhino dhītāsī’’ti?",
  "atk-s0502a2:46_15": "‘‘Āma, tātā’’ti. ‘‘Tena hi mā cintayi, tvaṁ mama dhītāsī’’ti taṁ sīse cumbitvā parivāratthāya",
  "atk-s0502a2:46_16": "tassā pañca itthisatāni datvā taṁ attano jeṭṭhadhītuṭṭhāne ṭhapesi.",
  "atk-s0502a2:47_0": "Athekadivasaṁ tasmiṁ nagare nakkhattaṁ saṅghuṭṭhaṁ hoti. Tasmiṁ pana nakkhatte bahi",
  "atk-s0502a2:47_1": "anikkhamanakā kuladhītaropi attano parivārena saddhiṁ padasāva nadiṁ gantvā nhāyanti.",
  "atk-s0502a2:47_2": "Tasmā taṁ divasaṁ sāmāvatīpi pañcahi itthisatehi parivāritā rājaṅgaṇeneva nhāyituṁ",
  "atk-s0502a2:47_3": "agamāsi. Uteno sīhapañjare ṭhito taṁ disvā ‘‘kassimā nāṭakitthiyo’’ti pucchi. ‘‘Na",
  "atk-s0502a2:47_4": "kassaci nāṭakitthiyo, devā’’ti. ‘‘Atha kassa dhītaro’’ti? ‘‘Ghosakaseṭṭhino dhītā",
  "atk-s0502a2:47_5": "deva, sāmāvatī nāmesā’’ti. So disvāva uppannasineho seṭṭhino sāsanaṁ pāhesi – ‘‘dhītaraṁ",
  "atk-s0502a2:47_6": "kira me pesetū’’ti. ‘‘Na pesemi, devā’’ti. ‘‘Mā kira evaṁ karotu, pesetuyevā’’ti.",
  "atk-s0502a2:47_7": "‘‘Mayaṁ gahapatikā nāma kumārikānaṁ pothetvā viheṭhetvā kaḍḍhanabhayena na dema,",
  "atk-s0502a2:47_8": "devā’’ti. Rājā kujjhitvā gehaṁ lañchāpetvā seṭṭhiñca bhariyañca hatthe gahetvā bahi",
  "atk-s0502a2:47_9": "kārāpesi. Sāmāvatī, nhāyitvā āgantvā gehaṁ pavisituṁ okāsaṁ alabhantī, ‘‘kiṁ etaṁ,",
  "atk-s0502a2:47_10": "tātā’’ti pucchi. ‘‘Amma, rājā tava kāraṇā pahiṇi. Atha ‘na mayaṁ dassāmā’ti vutte",
  "atk-s0502a2:47_11": "gharaṁ lañchāpetvā amhe bahi kārāpesī’’ti. ‘‘Tāta, bhāriyaṁ vo kammaṁ kataṁ, raññā",
  "atk-s0502a2:47_12": "nāma pahite ‘na, demā’ti avatvā ‘sace me dhītaraṁ saparivāraṁ gaṇhatha, demā’ti vattabbaṁ",
  "atk-s0502a2:47_13": "bhaveyya, tātā’’ti. ‘‘Sādhu, amma, tava ruciyā sati evaṁ karissāmī’’ti rañño tathā",
  "atk-s0502a2:47_14": "sāsanaṁ pāhesi. Rājā ‘‘sādhū’’ti sampaṭicchitvā taṁ saparivāraṁ ānetvā abhisiñcitvā",
  "atk-s0502a2:47_15": "aggamahesiṭṭhāne ṭhapesi. Sesā tassāyeva parivāritthiyo ahesuṁ. Ayaṁ sāmāvatiyā uppatti.",
  "atk-s0502a2:48_0": "Utenassa pana aparāpi vāsuladattā nāma devī ahosi caṇḍapajjotassa dhītā. Ujjeniyañhi",
  "atk-s0502a2:48_1": "caṇḍapajjoto nāma rājā ahosi. So ekadivasaṁ uyyānato āgacchanto attano sampattiṁ",
  "atk-s0502a2:48_2": "oloketvā, ‘‘atthi nu kho aññassapi kassaci evarūpā sampattī’’ti vatvā taṁ sutvā manussehi",
  "atk-s0502a2:48_3": "‘‘kiṁ sampatti nāmesā, kosambiyaṁ utenassa rañño atimahatī sampatī’’ti vutte rājā",
  "atk-s0502a2:48_4": "āha – ‘‘tena hi gaṇhissāma na’’nti? ‘‘Na sakkā so gahetu’’nti. ‘‘Kiñci katvā gaṇhissāmayevā’’ti?",
  "atk-s0502a2:48_5": "‘‘Na sakkā devā’’ti. ‘‘Kiṁ kāraṇā’’ti? ‘‘So hatthikantaṁ nāma sippaṁ jānāti, mantaṁ",
  "atk-s0502a2:48_6": "parivattetvā hatthikantavīṇaṁ vādento nāge palāpetipi gaṇhātipi. Hatthivāhanasampanno",
  "atk-s0502a2:48_7": "tena sadiso nāma natthī’’ti. ‘‘Na sakkā mayā so gahetu’’nti. ‘‘Sace te, deva, ekantena",
  "atk-s0502a2:48_8": "ayaṁ nicchayo, tena hi dāruhatthiṁ kāretvā tassāsannaṭṭhānaṁ pesehi. So hatthivāhanaṁ",
  "atk-s0502a2:48_9": "vā assavāhanaṁ vā sutvā dūrampi gacchati. Tattha naṁ āgataṁ gahetuṁ sakkā bhavissatī’’ti.",
  "atk-s0502a2:49_0": "Rājā ‘‘attheso upāyo’’ti dārumayaṁ yantahatthiṁ kārāpetvā bahi pilotikāhi veṭhetvā",
  "atk-s0502a2:49_1": "katacittakammaṁ katvā tassa vijite āsannaṭṭhāne ekasmiṁ saratīre vissajjāpesi. Hatthino",
  "atk-s0502a2:49_2": "antokucchiyaṁ saṭṭhi purisā aparāparaṁ caṅkamanti, hatthilaṇḍaṁ āharitvā tattha tattha",
  "atk-s0502a2:49_3": "chaḍḍesuṁ. Eko vanacarako hatthiṁ disvā, ‘‘amhākaṁ rañño anucchaviko’’ti cintetvā,",
  "atk-s0502a2:49_4": "gantvā rañño ārocesi – ‘‘deva, mayā sabbaseto kelāsakūṭapaṭibhāgo tumhākaññeva anucchaviko",
  "atk-s0502a2:49_5": "varavāraṇo diṭṭho’’ti. Uteno tameva maggadesakaṁ katvā hatthiṁ abhiruyha saparivāro",
  "atk-s0502a2:49_6": "nikkhami. Tassa āgamanaṁ ñatvā carapurisā gantvā caṇḍapajjotassa ārocesuṁ. So āgantvā",
  "atk-s0502a2:49_7": "majjhe tucchaṁ katvā ubhosu passesu balakāyaṁ payojesi. Uteno tassāgamanaṁ ajānanto",
  "atk-s0502a2:49_8": "hatthiṁ anubandhi. Anto ṭhitamanussā vegena palāpesuṁ. Kaṭṭhahatthī rañño mantaṁ",
  "atk-s0502a2:49_9": "parivattetvā vīṇaṁ vādentassa tantisaddaṁ asuṇanto viya palāyatiyeva. Rājā hatthināgaṁ",
  "atk-s0502a2:49_10": "pāpuṇituṁ asakkonto assaṁ āruyha anubandhi. Tasmiṁ vegena anubandhante balakāyo ohīyi.",
  "atk-s0502a2:49_11": "Rājā ekakova ahosi. Atha naṁ ubhosu passesu payuttā caṇḍapajjotassa purisā gaṇhitvā",
  "atk-s0502a2:49_12": "attano rañño adaṁsu. Athassa balakāyo amittavasaṁ gatabhāvaṁ ñatvā bahinagareva khandhāvāraṁ nivesetvā acchi.",
  "atk-s0502a2:50_0": "Caṇḍapajjotopi utenaṁ jīvaggāhameva gāhāpetvā ekasmiṁ coragehe pakkhipitvā dvāraṁ",
  "atk-s0502a2:50_1": "pidahāpetvā tayo divase jayapānaṁ pivi. Uteno tatiyadivase ārakkhake pucchi – ‘‘kahaṁ",
  "atk-s0502a2:50_2": "vo, tāta, rājā’’ti? ‘‘‘Paccāmitto me gahito’ti jayapānaṁ pivatī’’ti. ‘‘Kā nāmesā",
  "atk-s0502a2:50_3": "mātugāmassa viya tumhākaṁ rañño kiriyā, nanu paṭirājūnaṁ gahetvā vissajjetuṁ vā māretuṁ",
  "atk-s0502a2:50_4": "vā vaṭṭati, amhe dukkhaṁ nisīdāpetvā jayapānaṁ kira pivatī’’ti. Te gantvā tamatthaṁ",
  "atk-s0502a2:50_5": "rañño ārocesuṁ. So āgantvā ‘‘saccaṁ kira tvaṁ evaṁ vadasī’’ti pucchi. ‘‘Āma, mahārājā’’ti.",
  "atk-s0502a2:50_6": "‘‘Sādhu taṁ vissajjessāmi, evarūpo kira te manto atthi, taṁ mayhaṁ dassasī’’ti. ‘‘Sādhu",
  "atk-s0502a2:50_7": "dassāmi, gahaṇasamaye maṁ vanditvā taṁ gaṇhāhi. Kiṁ pana tvaṁ vandissasī’’ti? ‘‘Kyāhaṁ",
  "atk-s0502a2:50_8": "taṁ vandissāmi, na vandissāmī’’ti? ‘‘Ahampi te na dassāmī’’ti . ‘‘Evaṁ sante rājāṇaṁ",
  "atk-s0502a2:50_9": "te karissāmī’’ti. ‘‘Karohi, sarīrassa me issaro, na pana cittassā’’ti. Rājā tassa",
  "atk-s0502a2:50_10": "sūragajjitaṁ sutvā, ‘‘kathaṁ nu kho imaṁ mantaṁ gaṇhissāmī’’ti cintetvā, ‘‘imaṁ mantaṁ",
  "atk-s0502a2:50_11": "aññaṁ jānāpetuṁ na sakkā, mama dhītaraṁ etassa santike uggaṇhāpetvā ahaṁ tassā santike",
  "atk-s0502a2:50_12": "gaṇhissāmī’’ti. Atha naṁ āha – ‘‘aññassa vanditvā gaṇhantassa dassasī’’ti. ‘‘Āma,",
  "atk-s0502a2:50_13": "mahārājā’’ti. ‘‘Tena hi amhākaṁ ghare ekā khujjā atthi tassā antosāṇiyaṁ vanditvā",
  "atk-s0502a2:50_14": "nisinnāya tvaṁ bahisāṇiyaṁ ṭhitova mantaṁ vācehī’’ti. ‘‘Sādhu, mahārāja, khujjā vā",
  "atk-s0502a2:50_15": "hotu pīṭhasappi vā, vandantiyā dassāmī’’ti. Tato rājā gantvā dhītaraṁ vāsuladattaṁ",
  "atk-s0502a2:50_16": "āha – ‘‘amma, eko saṅkhakuṭṭhī anagghamantaṁ jānāti, taṁ aññaṁ jānāpetuṁ na sakkā.",
  "atk-s0502a2:50_17": "Tvaṁ antosāṇiyaṁ nisīditvā taṁ vanditvā mantaṁ gaṇha, so bahisāṇiyaṁ ṭhatvā tuyhaṁ",
  "atk-s0502a2:50_18": "vācessati. Tava santikā ahaṁ taṁ gaṇhissāmī’’ti.",
  "atk-s0502a2:51_0": "Evaṁ so tesaṁ aññamaññaṁ santhavakaraṇabhayena dhītaraṁ khujjaṁ, itaraṁ saṅkhakuṭṭhiṁ",
  "atk-s0502a2:51_1": "katvā kathesi. So tassā antosāṇiyaṁ vanditvā nisinnāya bahi ṭhito mantaṁ vācesi.",
  "atk-s0502a2:51_2": "Atha naṁ ekadivasaṁ punappunaṁ vuccamānampi mantapadaṁ vattuṁ asakkontiṁ ‘‘are khujje",
  "atk-s0502a2:51_3": "atibahaloṭṭhakapolaṁ te mukhaṁ, evaṁ nāma vadehī’’ti āha. ‘‘Sā kujjhitvā are duṭṭhasaṅkhakuṭṭhi",
  "atk-s0502a2:51_4": "kiṁ vadesi, kiṁ mādisā khujjā nāma hotī’’ti? Sāṇikaṇṇaṁ ukkhipitvā ‘‘kāsi tva’’nti",
  "atk-s0502a2:51_5": "vutte, ‘‘rañño dhītā vāsuladattā nāmāha’’nti āha. ‘‘Pitā te taṁ mayhaṁ kathento ‘khujjā’ti",
  "atk-s0502a2:51_6": "kathesī’’ti. ‘‘Mayhampi kathento taṁ saṅkhakuṭṭhiṁ katvā kathesī’’ti. Te ubhopi ‘‘tena",
  "atk-s0502a2:51_7": "hi amhākaṁ santhavakaraṇabhayena kathitaṁ bhavissatī’’ti antosāṇiyaññeva santhavaṁ kariṁsu.",
  "atk-s0502a2:52_0": "Tato paṭṭhāya mantaggahaṇaṁ vā sippaggahaṇaṁ vā natthi. Rājāpi dhītaraṁ niccaṁ pucchati",
  "atk-s0502a2:52_1": "– ‘‘sippaṁ gaṇhasi, ammā’’ti? ‘‘Gaṇhāmi, tātā’’ti. Atha naṁ ekadivasaṁ uteno āha",
  "atk-s0502a2:52_2": "– ‘‘bhadde, sāmikena kattabbaṁ nāma neva mātāpitaro na bhātubhaginiyo kātuṁ sakkonti,",
  "atk-s0502a2:52_3": "sace mayhaṁ jīvitaṁ dassasi, pañca te itthisatāni parivāraṁ datvā aggamahesiṭṭhānaṁ",
  "atk-s0502a2:52_4": "dassāmī’’ti. ‘‘Sace imasmiṁ vacane patiṭṭhātuṁ sakkhissatha, dassāmi vo jīvita’’nti.",
  "atk-s0502a2:52_5": "‘‘Sakkhissāmi, bhadde’’ti. Sā ‘‘sādhu, sāmī’’ti pitu santikaṁ gantvā vanditvā ekamantaṁ",
  "atk-s0502a2:52_6": "aṭṭhāsi. Atha naṁ so pucchi – ‘‘amma, niṭṭhitaṁ sippa’’nti? ‘‘Na tāva niṭṭhitaṁ,",
  "atk-s0502a2:52_7": "tāta, sippa’’nti. Atha naṁ so pucchi – ‘‘kiṁ, ammā’’ti? ‘‘Amhākaṁ ekaṁ dvārañca ekaṁ",
  "atk-s0502a2:52_8": "vāhanañca laddhuṁ vaṭṭati, tātā’’ti. ‘‘Idaṁ kiṁ, ammā’’ti? ‘‘Tāta, rattiṁ kira tārakasaññāya",
  "atk-s0502a2:52_9": "mantassa upacāratthāya ekaṁ osadhaṁ gahetabbaṁ atthi. Tasmā amhākaṁ velāya vā avelāya",
  "atk-s0502a2:52_10": "vā nikkhamanakāle ekaṁ dvārañceva ekaṁ vāhanañca laddhuṁ vaṭṭatī’’ti. Rājā ‘‘sādhū’’ti",
  "atk-s0502a2:52_11": "sampaṭicchi. Te attano abhirucitaṁ ekaṁ dvāraṁ hatthagataṁ kariṁsu. Rañño pana pañca",
  "atk-s0502a2:52_12": "vāhanāni ahesuṁ. Bhaddavatī nāma kareṇukā ekadivasaṁ paññāsa yojanāni gacchati, kāko",
  "atk-s0502a2:52_13": "nāma dāso saṭṭhi yojanāni gacchati, celakaṭṭhi ca muñcakesī cāti dve assā yojanasataṁ",
  "atk-s0502a2:52_14": "gacchanti, nāḷāgiri hatthī vīsati yojanasatanti.",
  "atk-s0502a2:53_0": "So kira rājā anuppanne buddhe ekassa issarassa upaṭṭhāko ahosi. Athekadivasaṁ issare",
  "atk-s0502a2:53_1": "bahinagaraṁ gantvā nhatvā āgacchante eko paccekabuddho nagaraṁ piṇḍāya pavisitvā",
  "atk-s0502a2:53_2": "sakalanagaravāsīnaṁ mārena āvaṭṭitattā ekaṁ bhikkhāmpi alabhitvā yathādhotena pattena",
  "atk-s0502a2:53_3": "nikkhami. Atha naṁ nagaradvāraṁ pattakāle māro aññātakavesena upasaṅkamitvā, ‘‘api,",
  "atk-s0502a2:53_4": "bhante, vo kiñci laddha’’nti pucchi. ‘‘Kiṁ pana me tvaṁ alabhanākāraṁ karī’’ti? ‘‘Tena",
  "atk-s0502a2:53_5": "hi nivattitvā puna pavisatha, idāni na karissāmī’’ti. ‘‘Nāhaṁ puna nivattissāmī’’ti.",
  "atk-s0502a2:53_6": "Sace hi nivatteyya, puna so sakalanagaravāsīnaṁ sarīre adhimuñcitvā pāṇiṁ paharitvā",
  "atk-s0502a2:53_7": "hasanakeḷiṁ kareyya. Paccekabuddhe anivattitvā gate māro tattheva antaradhāyi. Atha",
  "atk-s0502a2:53_8": "so issaro yathādhoteneva pattena āgacchantaṁ paccekabuddhaṁ disvā vanditvā, ‘‘api,",
  "atk-s0502a2:53_9": "bhante, kiñci laddha’’nti pucchi. ‘‘Caritvā nikkhantamhāvuso’’ti. So cintesi – ‘‘ayyo,",
  "atk-s0502a2:53_10": "mayā pucchitaṁ akathetvā aññaṁ vadati, na kiñci laddhaṁ bhavissatī’’ti. Athassa pattaṁ",
  "atk-s0502a2:53_11": "olokento tucchaṁ disvā gehe bhattassa niṭṭhitāniṭṭhitabhāvaṁ ajānanatāya sūro hutvā",
  "atk-s0502a2:53_12": "pattaṁ gahetuṁ avisahanto ‘‘thokaṁ, bhante, adhivāsethā’’ti vatvā vegena gharaṁ gantvā",
  "atk-s0502a2:53_13": "‘‘amhākaṁ bhattaṁ niṭṭhita’’nti pucchitvā, ‘‘niṭṭhita’’nti vutte taṁ upaṭṭhākaṁ āha",
  "atk-s0502a2:53_14": "– ‘‘tāta, añño tayā sampannavegataro nāma natthi, sīghena javena bhadantaṁ patvā",
  "atk-s0502a2:53_15": "‘pattaṁ me, bhante, dethā’ti vatvā pattaṁ gahetvā vegena ehī’’ti. So ekavacaneneva",
  "atk-s0502a2:53_16": "pakkhanditvā pattaṁ gahetvā āhari. Issaropi attano bhojanassa pattaṁ pūretvā ‘‘imaṁ",
  "atk-s0502a2:53_17": "sīghaṁ gantvā ayyassa sampādehi, ahaṁ te ito pattiṁ dammī’’ti āha.",
  "atk-s0502a2:54_0": "Sopi taṁ gahetvā javena gantvā paccekabuddhassa pattaṁ datvā pañcapatiṭṭhitena vanditvā,",
  "atk-s0502a2:54_1": "‘‘bhante, ‘velā upakaṭṭhā’ti ahaṁ atisīghena javena āgato ca gato ca, etassa me javassa",
  "atk-s0502a2:54_2": "phalena yojanānaṁ paṇṇāsasaṭṭhisatavīsasatagamanasamatthāni pañca vāhanāni nibbattantu,",
  "atk-s0502a2:54_3": "āgacchantassa ca me gacchantassa ca sarīraṁ sūriyatejena tatthaṁ, tassa me phalena",
  "atk-s0502a2:54_4": "nibbattanibbattaṭṭhāne āṇā sūriyatejasadisā hotu, imasmiṁ me piṇḍapāte sāminā patti",
  "atk-s0502a2:54_5": "dinnā, tassā me nissandena tumhehi diṭṭhadhammassa bhāgī homī’’ti āha. Paccekabuddho",
  "atk-s0502a2:54_6": "‘‘evaṁ hotū’’ti vatvā –",
  "atk-s0502a2:55": "‘‘Icchitaṁ patthitaṁ tuyhaṁ, sabbameva samijjhatu;",
  "atk-s0502a2:56": "Sabbe pūrentu saṅkappā, cando pannaraso yathā. (dī. ni. aṭṭha. 2.95 pubbūpanissayasampattikathā; a. ni. aṭṭha. 1.1. 192);",
  "atk-s0502a2:57": "‘‘Icchitaṁ patthitaṁ tuyhaṁ, khippameva samijjhatu;",
  "atk-s0502a2:58": "Sabbe pūrentu saṅkappā, maṇijotiraso yathā’’ti. –",
  "atk-s0502a2:59_0": "Anumodanaṁ akāsi. Paccekabuddhānaṁ kira idhāva dve gāthā anumodanagāthā nāma honti.",
  "atk-s0502a2:59_1": "Tattha jotirasoti sabbakāmadadaṁ maṇiratanaṁ vuccati. Idaṁ tassa pubbacaritaṁ. So",
  "atk-s0502a2:59_2": "etarahi caṇḍapajjoto ahosi. Tassa ca kammassa nissandena imāni pañca vāhanāni nibbattiṁsu.",
  "atk-s0502a2:59_3": "Athekadivasaṁ rājā uyyānakīḷāya nikkhami. Uteno ‘‘ajja palāyitabba’’nti mahantāmahante",
  "atk-s0502a2:59_4": "cammapasibbake hiraññasuvaṇṇassa pūretvā kareṇukāpiṭṭhe ṭhapetvā vāsuladattaṁ ādāya",
  "atk-s0502a2:59_5": "palāyi. Antepurapālakā palāyantaṁ taṁ disvā gantvā rañño ārocesuṁ. Rājā ‘‘sīghaṁ",
  "atk-s0502a2:59_6": "gacchathā’’ti balaṁ pahiṇi. Uteno balassa pakkhandabhāvaṁ ñatvā kahāpaṇapasibbakaṁ",
  "atk-s0502a2:59_7": "mocetvā pātesi, manussā kahāpaṇe uccinitvā puna pakkhandiṁsu. Itaro suvaṇṇapasibbakaṁ",
  "atk-s0502a2:59_8": "mocetvā pātetvā nesaṁ suvaṇṇalobhena papañcentānaññeva bahi nivuṭṭhaṁ attano khandhāvāraṁ",
  "atk-s0502a2:59_9": "pāpuṇi. Atha naṁ āgacchantaṁ disvāva attano balakāyo parivāretvā nagaraṁ pavesesi.",
  "atk-s0502a2:59_10": "So patvāva vāsuladattaṁ abhisiñcitvā aggamahesiṭṭhāne ṭhapesīti. Ayaṁ vāsuladattāya uppatti.",
  "atk-s0502a2:60_0": "Aparā pana māgaṇḍiyā nāma rañño santikā aggamahesiṭṭhānaṁ labhi. Sā kira kururaṭṭhe",
  "atk-s0502a2:60_1": "māgaṇḍiyabrāhmaṇassa dhītā. Mātāpissā māgaṇḍiyāyeva nāmaṁ. Cūḷapitāpissā māgaṇḍiyova,",
  "atk-s0502a2:60_2": "sā abhirūpā ahosi devaccharapaṭibhāgā. Pitā panassā anucchavikaṁ sāmikaṁ alabhanto",
  "atk-s0502a2:60_3": "mahantehi mahantehi kulehi yācitopi ‘‘na mayhaṁ dhītu tumhe anucchavikā’’ti tajjetvā",
  "atk-s0502a2:60_4": "uyyojesi. Athekadivasaṁ satthā paccūsasamaye lokaṁ volokento māgaṇḍiyabrāhmaṇassa",
  "atk-s0502a2:60_5": "sapajāpatikassa anāgāmiphalūpanissayaṁ disvā attano pattacīvaramādāya tassa bahinigame",
  "atk-s0502a2:60_6": "aggiparicaraṇaṭṭhānaṁ agamāsi. So tathāgatassa rūpasobhaggappattaṁ attabhāvaṁ oloketvā,",
  "atk-s0502a2:60_7": "‘‘imasmiṁ loke iminā purisena sadiso añño puriso nāma natthi, ayaṁ mayhaṁ dhītu anucchaviko,",
  "atk-s0502a2:60_8": "imassa posāpanatthāya dhītaraṁ dassāmī’’ti cintetvā, ‘‘samaṇa, ekā me dhītā atthi,",
  "atk-s0502a2:60_9": "ahaṁ ettakaṁ kālaṁ tassā anucchavikaṁ purisaṁ na passāmi, tumhe tassā anucchavikā,",
  "atk-s0502a2:60_10": "sā ca tumhākaññeva anucchavikā. Tumhākañhi pādaparicārikā, tassā ca bhattā laddhuṁ",
  "atk-s0502a2:60_11": "vaṭṭati, taṁ vo ahaṁ dassāmi, yāva mamāgamanā idheva tiṭṭhathā’’ti āha. Satthā kiñci",
  "atk-s0502a2:60_12": "avatvā tuṇhī ahosi. Brāhmaṇo vegena gharaṁ gantvā, ‘‘bhoti, bhoti dhītu me anucchaviko",
  "atk-s0502a2:60_13": "puriso diṭṭho, sīghaṁ sīghaṁ naṁ alaṅkarohī’’ti taṁ alaṅkārāpetvā saddhiṁ brāhmaṇiyā",
  "atk-s0502a2:60_14": "ādāya satthu santikaṁ pāyāsi. Sakalanagaraṁ saṅkhubhi. Ayaṁ ‘‘ettakaṁ kālaṁ mayhaṁ",
  "atk-s0502a2:60_15": "dhītu anucchaviko natthī’’ti kassaci adatvā ‘‘ajja me dhītu anucchaviko diṭṭho’’ti",
  "atk-s0502a2:60_16": "kira vadeti, ‘‘kīdiso nu kho so puriso, passissāma na’’nti mahājano teneva saddhiṁ nikkhami.",
  "atk-s0502a2:61_0": "Tasmiṁ dhītaraṁ gahetvā āgacchante satthā tena vuttaṭṭhāne aṭṭhatvā tattha padacetiyaṁ",
  "atk-s0502a2:61_1": "dassetvā gantvā aññasmiṁ ṭhāne aṭṭhāsi. Buddhānañhi padacetiyaṁ adhiṭṭhahitvā akkantaṭṭhāneyeva",
  "atk-s0502a2:61_2": "paññāyati, na aññattha. Yesañcatthāya adhiṭṭhitaṁ hoti, teyeva naṁ passanti. Tesaṁ",
  "atk-s0502a2:61_3": "pana adassanakaraṇatthaṁ hatthiādayo vā akkamantu, mahāmegho vā pavassatu, verambhavātā",
  "atk-s0502a2:61_4": "vā paharantu, na taṁ koci makkhetuṁ sakkoti. Atha brāhmaṇī brāhmaṇaṁ āha – ‘‘kuhiṁ",
  "atk-s0502a2:61_5": "so puriso’’ti. ‘‘‘Imasmiṁ ṭhāne tiṭṭhāhī’ti naṁ avacaṁ, kuhiṁ nu kho so gato’’ti",
  "atk-s0502a2:61_6": "ito cito olokento padacetiyaṁ disvā ‘‘ayamassa padavalañjo’’ti āha. Brāhmaṇī salakkhaṇamantānaṁ",
  "atk-s0502a2:61_7": "tiṇṇaṁ vedānaṁ paguṇatāya lakkhaṇamante parivattetvā padalakkhaṇaṁ upadhāretvā, ‘‘nayidaṁ,",
  "atk-s0502a2:61_8": "brāhmaṇa, pañcakāmaguṇasevino pada’’nti vatvā imaṁ gāthamāha –",
  "atk-s0502a2:62": "‘‘Rattassa hi ukkuṭikaṁ padaṁ bhave,",
  "atk-s0502a2:63": "Duṭṭhassa hoti sahasānupīḷitaṁ;",
  "atk-s0502a2:64": "Mūḷhassa hoti avakaḍḍhitaṁ padaṁ,",
  "atk-s0502a2:65": "Vivaṭṭacchadassa idamīdisaṁ pada’’nti. (a. ni. aṭṭha. 1.1.260-261; visuddhi. 1.45);",
  "atk-s0502a2:66_0": "Atha naṁ brāhmaṇo evamāha – ‘‘bhoti tvaṁ udakapātiyaṁ kumbhīlaṁ, gehamajjhe ca pana",
  "atk-s0502a2:66_1": "coraṁ viya mante passanasīlā, tuṇhī hohī’’ti. Brāhmaṇa, yaṁ icchasi, taṁ vadehi,",
  "atk-s0502a2:66_2": "nayidaṁ pañcakāmaguṇasevino padanti. Tato ito cito ca olokento satthāraṁ disvā, ‘‘ayaṁ",
  "atk-s0502a2:66_3": "so puriso’’ti vatvā brāhmaṇo gantvā, ‘‘samaṇa, dhītaraṁ me tava posāpanatthāya demī’’ti",
  "atk-s0502a2:66_4": "āha. Satthā ‘‘dhītarā te mayhaṁ attho atthi vā natthi vā’’ti avatvāva, ‘‘brāhmaṇa,",
  "atk-s0502a2:66_5": "ekaṁ te kāraṇaṁ kathemī’’ti vatvā, ‘‘kathehi samaṇā’’ti vutte mahābhinikkhamanato",
  "atk-s0502a2:66_6": "paṭṭhāya yāva ajapālanigrodhamūlā mārena anubaddhabhāvaṁ ajapālanigrodhamūle ca pana",
  "atk-s0502a2:66_7": "‘‘atīto dāni me esa visaya’’nti tassa sokāturassa sokavūpasamanatthaṁ āgatāhi māradhītāhi",
  "atk-s0502a2:66_8": "kumārikavaṇṇādivasena payojitaṁ palobhanaṁ ācikkhitvā, ‘‘tadāpi mayhaṁ chando nāhosī’’ti vatvā –",
  "atk-s0502a2:67": "‘‘Disvāna taṇhaṁ aratiṁ ragañca,",
  "atk-s0502a2:68": "Nāhosi chando api methunasmiṁ;",
  "atk-s0502a2:69": "Kimevidaṁ muttakarīsapuṇṇaṁ,",
  "atk-s0502a2:70": "Pādāpi naṁ samphusituṁ na icche’’ti. (a. ni. aṭṭha. 1.1.260-261; su. ni. 841) –",
  "atk-s0502a2:71_0": "Imaṁ gāthamāha. Gāthāpariyosāne brāhmaṇo ca brāhmaṇī ca anāgāmiphale patiṭṭhahiṁsu.",
  "atk-s0502a2:71_1": "Māgaṇḍiyāpi kho ‘‘sacassa mayā attho natthi, anatthikabhāvova vattabbo, ayaṁ pana",
  "atk-s0502a2:71_2": "maṁ muttakarīsapuṇṇaṁ karoti, pādāpi naṁ samphusituṁ na iccheti, hotu, attano jātikulapadesabhogayasavayasampattiṁ",
  "atk-s0502a2:71_3": "āgamma tathārūpaṁ bhattāraṁ labhitvā samaṇassa gotamassa kattabbayuttakaṁ jānissāmī’’ti",
  "atk-s0502a2:71_4": "satthari āghātaṁ bandhi. ‘‘Kiṁ pana satthā tāya attani āghātuppattiṁ jānāti, no’’ti?",
  "atk-s0502a2:71_5": "‘‘Jānātiyeva. Jānanto kasmā gāthamāhā’’ti? Itaresaṁ dvinnaṁ vasena. Buddhā hi āghātaṁ",
  "atk-s0502a2:71_6": "agaṇetvā maggaphalādhigamārahānaṁ vasena dhammaṁ desentiyeva. Mātāpitaro taṁ netvā",
  "atk-s0502a2:71_7": "cūḷamāgaṇḍiyaṁ kaniṭṭhaṁ paṭicchāpetvā pabbajitvā arahattaṁ pāpuṇiṁsu. Cūḷamāgaṇḍiyopi",
  "atk-s0502a2:71_8": "cintesi – ‘‘mama dhītā omakasattassa na anucchavikā, ekassa raññova anucchavikā’’ti.",
  "atk-s0502a2:71_9": "Taṁ ādāya kosambiṁ gantvā sabbālaṅkārehi alaṅkaritvā, ‘‘imaṁ itthiratanaṁ devassa",
  "atk-s0502a2:71_10": "anucchavika’’nti utenassa rañño adāsi. So taṁ disvāva uppannabalavasineho abhisekaṁ",
  "atk-s0502a2:71_11": "katvā pañcasatamātugāmaparivāraṁ datvā aggamahesiṭṭhāne ṭhapesi. Ayaṁ māgaṇḍiyāya uppatti.",
  "atk-s0502a2:72_0": "Evamassa diyaḍḍhasahassanāṭakitthiparivārā tisso aggamahesiyo ahesuṁ. Tasmiṁ kho",
  "atk-s0502a2:72_1": "pana samaye ghosakaseṭṭhi kukkuṭaseṭṭhi pāvārikaseṭṭhīti kosambiyaṁ tayo seṭṭhino",
  "atk-s0502a2:72_2": "honti. Te upakaṭṭhāya vassūpanāyikāya pañcasatatāpase himavantato āgantvā nagare",
  "atk-s0502a2:72_3": "bhikkhāya carante disvā pasīditvā nisīdāpetvā bhojetvā paṭiññaṁ gahetvā cattāro māse",
  "atk-s0502a2:72_4": "attano santike vasāpetvā puna vassāratte āgamanatthāya paṭijānāpetvā uyyojesuṁ. Tāpasāpi",
  "atk-s0502a2:72_5": "tato paṭṭhāya aṭṭha māse himavante vasitvā cattāro māse tesaṁ santike vasiṁsu. Te",
  "atk-s0502a2:72_6": "aparabhāge himavantato āgacchantā araññāyatane ekaṁ mahānigrodhaṁ disvā tassa mūle",
  "atk-s0502a2:72_7": "nisīdiṁsu. Tesu jeṭṭhakatāpaso cintesi – ‘‘imasmiṁ rukkhe adhivatthā devatā oramattikā",
  "atk-s0502a2:72_8": "na bhavissati, mahesakkhenevettha devarājena bhavitabbaṁ , sādhu vata sacāyaṁ isigaṇassa",
  "atk-s0502a2:72_9": "pānīyaṁ dadeyyā’’ti. Sopi pānīyaṁ adāsi. Tāpaso nhānodakaṁ cintesi, tampi adāsi.",
  "atk-s0502a2:72_10": "Tato bhojanaṁ cintesi, tampi adāsi. Athassa etadahosi – ‘‘ayaṁ devarājā amhehi cintitaṁ",
  "atk-s0502a2:72_11": "cintitaṁ sabbaṁ deti, aho vata naṁ passeyyāmā’’ti. So rukkhakkhandhaṁ padāletvā attānaṁ",
  "atk-s0502a2:72_12": "dassesi. Atha naṁ tāpasā, ‘‘devarāja, mahatī te sampatti, kiṁ nu kho katvā ayaṁ te",
  "atk-s0502a2:72_13": "laddhā’’ti pucchiṁsu. ‘‘Mā pucchatha, ayyā’’ti. ‘‘Ācikkha, devarājā’’ti. So attanā",
  "atk-s0502a2:72_14": "katakammassa parittakattā lajjamāno kathetuṁ na visahi. Tehi punappunaṁ nippīḷiyamāno",
  "atk-s0502a2:72_15": "pana ‘‘tena hi suṇāthā’’ti vatvā kathesi.",
  "atk-s0502a2:73_0": "So kireko duggatamanusso hutvā bhatiṁ pariyesanto anāthapiṇḍikassa santike bhatikammaṁ",
  "atk-s0502a2:73_1": "labhitvā taṁ nissāya jīvikaṁ kappesi. Athekasmiṁ uposathadivase sampatte anāthapiṇḍiko",
  "atk-s0502a2:73_2": "vihārato āgantvā pucchi – ‘‘tassa bhatikassa ajjuposathadivasabhāvo kenaci kathito’’ti?",
  "atk-s0502a2:73_3": "‘‘Na kathito, sāmī’’ti. ‘‘Tena hissa sāyamāsaṁ pacathā’’ti. Athassa patthodanaṁ paciṁsu.",
  "atk-s0502a2:73_4": "So divasaṁ araññe kammaṁ katvā sāyaṁ āgantvā bhatte vaḍḍhetvā dinne ‘‘chātomhī’’ti",
  "atk-s0502a2:73_5": "sahasā abhuñjitvāva ‘‘aññesu divasesu imasmiṁ gehe ‘bhattaṁ detha, sūpaṁ detha, byañjanaṁ",
  "atk-s0502a2:73_6": "dethā’ti mahākolāhalaṁ ahosi, ajja te sabbe nissaddā nipajjiṁsu, mayhameva ekassāhāraṁ",
  "atk-s0502a2:73_7": "vaḍḍhayiṁsu, kiṁ nu kho eta’’nti cintetvā pucchi – ‘‘avasesā bhuñjiṁsu, na bhuñjiṁsū’’ti?",
  "atk-s0502a2:73_8": "‘‘Na bhuñjiṁsu, tātā’’ti. ‘‘Kiṁ kāraṇā’’ti? Imasmiṁ gehe uposathadivasesu sāyamāsaṁ",
  "atk-s0502a2:73_9": "na bhuñjanti, sabbeva uposathikā honti. Antamaso thanapāyinopi dārake mukhaṁ vikkhālāpetvā",
  "atk-s0502a2:73_10": "catumadhuraṁ mukhe pakkhipāpetvā mahāseṭṭhi uposathike kāreti. Gandhatelappadīpe",
  "atk-s0502a2:73_11": "jālante khuddakamahallakadārakā sayanagatā dvattiṁsākāraṁ sajjhāyanti. Tuyhaṁ pana",
  "atk-s0502a2:73_12": "uposathadivasabhāvaṁ kathetuṁ satiṁ na karimhā. Tasmā taveva bhattaṁ pakkaṁ, naṁ",
  "atk-s0502a2:73_13": "bhuñjassūti. Sace idāni uposathikena bhavituṁ vaṭṭati, ahampi bhaveyyanti. ‘‘Idaṁ",
  "atk-s0502a2:73_14": "seṭṭhi jānātī’’ti. ‘‘Tena hi naṁ pucchathā’’ti. Te gantvā seṭṭhiṁ pucchiṁsu. So evamāha",
  "atk-s0502a2:73_15": "– ‘‘idāni pana abhuñjitvā mukhaṁ vikkhāletvā uposathaṅgāni adhiṭṭhahanto upaḍḍhaṁ",
  "atk-s0502a2:73_16": "uposathakammaṁ labhissatī’’ti. Itaro taṁ sutvā tathā akāsi.",
  "atk-s0502a2:74_0": "Tassa sakaladivasaṁ kammaṁ katvā chātassa sarīre vātā kuppiṁsu. So yottena uraṁ bandhitvā",
  "atk-s0502a2:74_1": "yottakoṭiyaṁ gahetvā parivattati. Seṭṭhi taṁ pavattiṁ sutvā ukkāhi dhāriyamānāhi",
  "atk-s0502a2:74_2": "catumadhuraṁ gāhāpetvā tassa santikaṁ āgantvā, ‘‘kiṁ, tātā’’ti pucchi. ‘‘Sāmi, vātā",
  "atk-s0502a2:74_3": "me kuppitā’’ti. ‘‘Tena hi uṭṭhāya idaṁ bhesajjaṁ khādāhī’’ti. ‘‘Tumhepi khādatha,",
  "atk-s0502a2:74_4": "sāmī’’ti. ‘‘Amhākaṁ aphāsukaṁ natthi, tvaṁ khādāhī’’ti. ‘‘Sāmi, ahaṁ uposathakammaṁ",
  "atk-s0502a2:74_5": "karonto sakalaṁ kātuṁ nāsakkhiṁ, upaḍḍhakammampi me vikalaṁ mā ahosī’’ti na icchi.",
  "atk-s0502a2:74_6": "‘‘Mā evaṁ kari, tātā’’ti vuccamānopi anicchitvā aruṇe uṭṭhahante milātamālā viya",
  "atk-s0502a2:74_7": "kālaṁ katvā tasmiṁ nigrodharukkhe devatā hutvā nibbatti. Tasmā imamatthaṁ kathetvā",
  "atk-s0502a2:74_8": "‘‘so seṭṭhi buddhamāmako, dhammamāmako, saṅghamāmako, taṁ nissāya katassa upaḍḍhuposathakammassa",
  "atk-s0502a2:74_9": "nissandenesā sampatti mayā laddhā’’ti āha.",
  "atk-s0502a2:75_0": "‘‘Buddho’’ti vacanaṁ sutvāva pañcasatā tāpasā uṭṭhāya devatāya añjaliṁ paggayha ‘‘buddhoti",
  "atk-s0502a2:75_1": "vadesi, buddhoti vadesī’’ti pucchitvā, ‘‘buddhoti vadāmi, buddhoti vadāmī’’ti tikkhattuṁ",
  "atk-s0502a2:75_2": "paṭijānāpetvā ‘‘ghosopi kho eso dullabho lokasmi’’nti udānaṁ udānetvā ‘‘devate anekesu",
  "atk-s0502a2:75_3": "kappasatasahassesu asutapubbaṁ saddaṁ tayā suṇāpitamhā’’ti āhaṁsu. Atha antevāsino",
  "atk-s0502a2:75_4": "ācariyaṁ etadavocuṁ – ‘‘tena hi satthu santikaṁ gacchāmā’’ti. ‘‘Tātā, tayo seṭṭhino",
  "atk-s0502a2:75_5": "amhākaṁ bahūpakārā, sve tesaṁ nivesane bhikkhaṁ gaṇhitvā tesampi ācikkhitvā gamissāma,",
  "atk-s0502a2:75_6": "adhivāsetha, tātā’’ti. Te adhivāsayiṁsu. Punadivase seṭṭhino yāgubhattaṁ sampādetvā",
  "atk-s0502a2:75_7": "āsanāni paññāpetvā ‘‘ajja no ayyānaṁ āgamanadivaso’’ti ñatvā paccuggamanaṁ katvā",
  "atk-s0502a2:75_8": "te ādāya nivesanaṁ gantvā nisīdāpetvā bhikkhaṁ adaṁsu. Te katabhattakiccā mahāseṭṭhino",
  "atk-s0502a2:75_9": "‘‘mayaṁ gamissāmā’’ti vadiṁsu. ‘‘Nanu, bhante, tumhehi cattāro vassike māse amhākaṁ",
  "atk-s0502a2:75_10": "gahitāva paṭiññā, idāni kuhiṁ gacchathā’’ti? ‘‘Loke kira buddho uppanno, dhammo uppanno,",
  "atk-s0502a2:75_11": "saṅgho uppanno, tasmā satthu santikaṁ gamissāmā’’ti. ‘‘Kiṁ pana tassa satthuno santikaṁ",
  "atk-s0502a2:75_12": "tumhākaññeva gantuṁ vaṭṭatī’’ti? ‘‘Aññesampi avāritaṁ, āvuso’’ti. ‘‘Tena hi, bhante,",
  "atk-s0502a2:75_13": "āgametha, mayampi gamanaparivacchaṁ katvā gacchāmā’’ti. ‘‘Tumhesu parivacchaṁ karontesu",
  "atk-s0502a2:75_14": "amhākaṁ papañco hoti, mayaṁ purato gacchāma, tumhe pacchā āgaccheyyāthā’’ti vatvā",
  "atk-s0502a2:75_15": "te puretaraṁ gantvā sammāsambuddhaṁ disvā abhitthavitvā vanditvā ekamantaṁ nisīdiṁsu.",
  "atk-s0502a2:75_16": "Atha nesaṁ satthā anupubbiṁ kathaṁ kathetvā dhammaṁ desesi. Desanāpariyosāne sabbepi",
  "atk-s0502a2:75_17": "saha paṭisambhidāhi arahattaṁ patvā pabbajjaṁ yācitvā ‘‘etha, bhikkhavo’’ti vacanasamanantaraṁyeva",
  "atk-s0502a2:75_18": "iddhimayapattacīvaradharā ehibhikkhū ahesuṁ.",
  "atk-s0502a2:76_0": "Tepi kho tayo seṭṭhino pañcahi pañcahi sakaṭasatehi bhattacchādanasappimadhuphāṇitādīni",
  "atk-s0502a2:76_1": "dānūpakaraṇāni ādāya sāvatthiṁ patvā satthāraṁ vanditvā dhammakathaṁ sutvā kathāpariyosāne",
  "atk-s0502a2:76_2": "sotāpattiphale patiṭṭhāya addhamāsamattampi dānaṁ dadamānā satthu santike vasitvā",
  "atk-s0502a2:76_3": "kosambiṁ āgamanatthāya satthāraṁ yācitvā satthārā paṭiññaṁ dadantena ‘‘suññāgāre",
  "atk-s0502a2:76_4": "kho gahapatayo tathāgatā abhiramantī’’ti vutte, ‘‘aññātaṁ, bhante, amhehi pahitasāsanena",
  "atk-s0502a2:76_5": "āgantuṁ vaṭṭatī’’ti vatvā kosambiṁ gantvā ghosakaseṭṭhi ghositārāmaṁ, kukkuṭaseṭṭhi",
  "atk-s0502a2:76_6": "kukkuṭārāmaṁ, pāvārikaseṭṭhi pāvārikārāmanti tayo mahāvihāre kāretvā satthu āgamanatthāya",
  "atk-s0502a2:76_7": "sāsanaṁ pahiṇiṁsu. Satthā tesaṁ sāsanaṁ sutvā tattha agamāsi. Te paccuggantvā satthāraṁ",
  "atk-s0502a2:76_8": "vihāraṁ pavesetvā vārena vārena paṭijagganti. Satthā devasikaṁ ekekasmiṁ vihāre vasati.",
  "atk-s0502a2:76_9": "Yassa vihāre vuṭṭho hoti, tasseva gharadvāre piṇḍāya carati. Tesaṁ pana tiṇṇaṁ seṭṭhīnaṁ",
  "atk-s0502a2:76_10": "upaṭṭhāko sumano nāma mālākāro ahosi. So te seṭṭhino evamāha – ‘‘ahaṁ tumhākaṁ dīgharattaṁ",
  "atk-s0502a2:76_11": "upakārako, satthāraṁ bhojetukāmomhi, mayhampi ekadivasaṁ satthāraṁ dethā’’ti. ‘‘Tena",
  "atk-s0502a2:76_12": "hi bhaṇe sve bhojehī’’ti. ‘‘Sādhu, sāmī’’ti so satthāraṁ nimantetvā sakkāraṁ paṭiyādesi.",
  "atk-s0502a2:77_0": "Tadā rājā sāmāvatiyā devasikaṁ pupphamūle aṭṭha kahāpaṇe deti. Tassā khujjuttarā",
  "atk-s0502a2:77_1": "nāma dāsī sumanamālākārassa santikaṁ gantvā nibaddhaṁ pupphāni gaṇhāti. Atha naṁ",
  "atk-s0502a2:77_2": "tasmiṁ divase āgataṁ mālākāro āha – ‘‘mayā satthā nimantito, ajja pupphehi satthāraṁ",
  "atk-s0502a2:77_3": "pūjessāmi, tiṭṭha tāva, tvaṁ parivesanāya sahāyikā hutvā dhammaṁ sutvā avasesāni",
  "atk-s0502a2:77_4": "pupphāni gahetvā gamissasī’’ti . Sā ‘‘sādhū’’ti adhivāsesi. Sumano buddhappamukhaṁ",
  "atk-s0502a2:77_5": "bhikkhusaṅghaṁ parivisitvā anumodanakaraṇatthāya pattaṁ aggahesi. Satthā anumodanadhammadesanaṁ",
  "atk-s0502a2:77_6": "ārabhi. Khujjuttarāpi satthu dhammakathaṁ suṇantīyeva sotāpattiphale patiṭṭhahi.",
  "atk-s0502a2:77_7": "Sā aññesu divasesu cattāro kahāpaṇe attano gahetvā catūhi pupphāni gahetvā gacchati,",
  "atk-s0502a2:77_8": "taṁ divasaṁ aṭṭhahipi pupphāni gahetvā gatā. Atha naṁ sāmāvatī āha – ‘‘kiṁ nu kho,",
  "atk-s0502a2:77_9": "amma, ajja amhākaṁ raññā dviguṇaṁ pupphamūlaṁ dinna’’nti? ‘‘No, ayye’’ti. ‘‘Atha",
  "atk-s0502a2:77_10": "kasmā bahūni pupphānī’’ti? ‘‘Aññesu divasesu ahaṁ cattāro kahāpaṇe attano gahetvā",
  "atk-s0502a2:77_11": "catūhi pupphāni āharāmī’’ti. ‘‘Ajja kasmā na gaṇhī’’ti? ‘‘Sammāsambuddhassa dhammakathaṁ",
  "atk-s0502a2:77_12": "sutvā dhammassa adhigatattā’’ti. Atha naṁ ‘‘are, duṭṭhadāsi ettakaṁ kālaṁ tayā gahitakahāpaṇe",
  "atk-s0502a2:77_13": "me dehī’’ti atajjetvā, ‘‘amma, tayā pivitaṁ amataṁ amhepi pāyehī’’ti vatvā ‘‘tena",
  "atk-s0502a2:77_14": "hi maṁ nhāpehī’’ti vutte soḷasahi gandhodakaghaṭehi nhāpetvā dve maṭṭhasāṭake dāpesi.",
  "atk-s0502a2:77_15": "Sā ekaṁ nivāsetvā ekaṁ ekaṁsaṁ pārupitvā āsanaṁ paññāpetvā ekaṁ bījaniṁ āharāpetvā",
  "atk-s0502a2:77_16": "āsane nisīditvā citrabījaniṁ ādāya pañca mātugāmasatāni āmantetvā tāsaṁ satthārā",
  "atk-s0502a2:77_17": "desitaniyāmeneva dhammaṁ desesi. Tassā dhammakathaṁ sutvā tā sabbāpi sotāpattiphale patiṭṭhahiṁsu.",
  "atk-s0502a2:78_0": "Tā sabbāpi khujjuttaraṁ vanditvā, ‘‘amma , ajjato paṭṭhāya tvaṁ kiliṭṭhakammaṁ mā",
  "atk-s0502a2:78_1": "kari, amhākaṁ mātuṭṭhāne ca ācariyaṭṭhāne ca ṭhatvā satthu santikaṁ gantvā satthārā",
  "atk-s0502a2:78_2": "desitaṁ dhammaṁ sutvā amhākaṁ kathehī’’ti vadiṁsu. Sā tathā karontī aparabhāge tipiṭakadharā",
  "atk-s0502a2:78_3": "jātā. Atha naṁ satthā ‘‘etadaggaṁ, bhikkhave, mama sāvikānaṁ upāsikānaṁ bahussutānaṁ",
  "atk-s0502a2:78_4": "dhammakathikānaṁ yadidaṁ khujjuttarā’’ti etadagge ṭhapesi. Tāpi kho pañcasatā itthiyo",
  "atk-s0502a2:78_5": "taṁ evamāhaṁsu – ‘‘amma, satthāraṁ daṭṭhukāmāmhā, taṁ no dassehi, gandhamālādīhi",
  "atk-s0502a2:78_6": "taṁ pūjessāmā’’ti. ‘‘Ayye, rājakulaṁ nāma bhāriyaṁ, tumhe gahetvā bahi gantuṁ na",
  "atk-s0502a2:78_7": "sakkā’’ti. ‘‘Amma, no mā nāsehi, dasseheva amhākaṁ satthāra’’nti. ‘‘Tena hi tumhākaṁ",
  "atk-s0502a2:78_8": "vasanagabbhānaṁ bhittīsu yattakena oloketuṁ sakkā hoti, tattakaṁ chiddaṁ katvā gandhamālādīni",
  "atk-s0502a2:78_9": "āharāpetvā satthāraṁ tiṇṇaṁ seṭṭhīnaṁ gharadvāraṁ gacchantaṁ tumhe tesu tesu ṭhānesu",
  "atk-s0502a2:78_10": "ṭhatvā oloketha ceva, hatthe ca pasāretvā vandatha, pūjetha cā’’ti. Tā tathā katvā",
  "atk-s0502a2:78_11": "satthāraṁ gacchantañca āgacchantañca oloketvā vandiṁsu ceva pūjesuñca.",
  "atk-s0502a2:79_0": "Athekadivasaṁ māgaṇḍiyā attano pāsādatalato nikkhamitvā caṅkamamānā tāsaṁ vasanaṭṭhānaṁ",
  "atk-s0502a2:79_1": "gantvā gabbhesu chiddaṁ disvā, ‘‘idaṁ ki’’nti pucchitvā, tāhi tassā satthari āghātabaddhabhāvaṁ",
  "atk-s0502a2:79_2": "ajānantīhi ‘‘satthā imaṁ nagaraṁ āgato, mayaṁ ettha ṭhatvā satthāraṁ vandāma ceva",
  "atk-s0502a2:79_3": "pūjema cā’’ti vutte, ‘‘āgato nāma imaṁ nagaraṁ samaṇo gotamo, idānissa kattabbaṁ",
  "atk-s0502a2:79_4": "jānissāmi, imāpi tassa upaṭṭhāyikā, imāsampi kattabbaṁ jānissāmī’’ti cintetvā gantvā",
  "atk-s0502a2:79_5": "rañño ārocesi – ‘‘mahārāja, sāmāvatimissikānaṁ bahiddhā patthanā atthi, katipāheneva",
  "atk-s0502a2:79_6": "te jīvitaṁ māressantī’’ti. Rājā ‘‘na tā evarūpaṁ karissantī’’ti na saddahi. Punappunaṁ",
  "atk-s0502a2:79_7": "vuttepi na saddahi eva. Atha naṁ evaṁ tikkhattuṁ vuttepi asaddahantaṁ ‘‘sace me na",
  "atk-s0502a2:79_8": "saddahasi, tāsaṁ vasanaṭṭhānaṁ gantvā upacārehi, mahārājā’’ti āha. Rājā gantvā gabbhesu",
  "atk-s0502a2:79_9": "chiddaṁ disvā, ‘‘idaṁ ki’’nti pucchitvā, tasmiṁ atthe ārocite tāsaṁ akujjhitvā, kiñci",
  "atk-s0502a2:79_10": "avatvāva chiddāni pidahāpetvā sabbagabbhesu uddhacchiddakavātapānāni kāresi. Uddhacchiddakavātapānāni",
  "atk-s0502a2:79_11": "kira tasmiṁ kāle uppannāni. Māgaṇḍiyā tāsaṁ kiñci kātuṁ asakkuṇitvā, ‘‘samaṇassa",
  "atk-s0502a2:79_12": "gotamasseva kattabbaṁ karissāmī’’ti nāgarānaṁ lañjaṁ datvā, ‘‘samaṇaṁ gotamaṁ antonagaraṁ",
  "atk-s0502a2:79_13": "pavisitvā vicarantaṁ dāsakammakaraporisehi akkosetvā paribhāsetvā palāpethā’’ti āṇāpesi.",
  "atk-s0502a2:79_14": "Micchādiṭṭhikā tīsu ratanesu appasannā antonagaraṁ paviṭṭhaṁ satthāraṁ anubandhitvā",
  "atk-s0502a2:79_15": ", ‘‘corosi , bālosi, mūḷhosi, oṭṭhosi, goṇosi, gadrabhosi, nerayikosi, tiracchānagatosi,",
  "atk-s0502a2:79_16": "natthi tuyhaṁ sugati, duggatiyeva tuyhaṁ pāṭikaṅkhā’’ti dasahi akkosavatthūhi akkosanti paribhāsanti.",
  "atk-s0502a2:80_0": "Taṁ sutvā āyasmā ānando satthāraṁ etadavoca – ‘‘bhante, ime nāgarā amhe akkosanti",
  "atk-s0502a2:80_1": "paribhāsanti, ito aññattha gacchāmā’’ti. ‘‘Kuhiṁ, ānandoti’’? ‘‘Aññaṁ nagaraṁ, bhante’’ti.",
  "atk-s0502a2:80_2": "‘‘Tattha manussesu akkosantesu puna kattha gamissāma, ānando’’ti? ‘‘Tatopi aññaṁ",
  "atk-s0502a2:80_3": "nagaraṁ, bhante’’ti. ‘‘Tatthāpi manussesu akkosantesu kuhiṁ gamissāmā’’ti? ‘‘Tatopi",
  "atk-s0502a2:80_4": "aññaṁ nagaraṁ, bhante’’ti. ‘‘Ānanda, evaṁ kātuṁ na vaṭṭati. Yattha adhikaraṇaṁ uppannaṁ,",
  "atk-s0502a2:80_5": "tattheva tasmiṁ vūpasante aññattha gantuṁ vaṭṭati. Ke pana te, ānanda, akkosantī’’ti?",
  "atk-s0502a2:80_6": "‘‘Bhante, dāsakammakare upādāya sabbe akkosantī’’ti. ‘‘Ahaṁ, ānanda, saṅgāmaṁ otiṇṇahatthisadiso,",
  "atk-s0502a2:80_7": "saṅgāmaṁ otiṇṇahatthino hi catūhi disāhi āgate sare sahituṁ bhāro, tatheva bahūhi",
  "atk-s0502a2:80_8": "dussīlehi kathitakathānaṁ sahanaṁ nāma mayhaṁ bhāro’’ti vatvā attānaṁ ārabbha dhammaṁ",
  "atk-s0502a2:80_9": "desento imā nāgavagge tisso gāthā abhāsi –",
  "atk-s0502a2:81": "‘‘Ahaṁ nāgova saṅgāme, cāpato patitaṁ saraṁ;",
  "atk-s0502a2:82": "Ativākyaṁ titikkhissaṁ, dussīlo hi bahujjano.",
  "atk-s0502a2:83": "‘‘Dantaṁ nayanti samitiṁ, dantaṁ rājābhirūhati;",
  "atk-s0502a2:84": "Danto seṭṭho manussesu, yotivākyaṁ titikkhati.",
  "atk-s0502a2:85": "‘‘Varamassatarā dantā, ājānīyā ca sindhavā;",
  "atk-s0502a2:86": "Kuñjarā ca mahānāgā, attadanto tato vara’’nti. (dha. pa. 320-322);",
  "atk-s0502a2:87_0": "Dhammakathā sampattamahājanassa sātthikā ahosi. Evaṁ dhammaṁ desetvā mā cintayi,",
  "atk-s0502a2:87_1": "ānanda, ete sattāhamattameva akkosissanti, aṭṭhame divase tuṇhī bhavissanti, buddhānañhi",
  "atk-s0502a2:87_2": "uppannaṁ adhikaraṇaṁ sattāhato uttari na gacchati. Māgaṇḍiyā satthāraṁ akkosāpetvā",
  "atk-s0502a2:87_3": "palāpetuṁ asakkontī, ‘‘kiṁ nu kho karissāmī’’ti cintetvā, ‘‘imā etassa upatthambhabhūtā,",
  "atk-s0502a2:87_4": "etāsampi byasanaṁ karissāmī’’ti ekadivasaṁ rañño surāpānaṭṭhāne upaṭṭhānaṁ karontī",
  "atk-s0502a2:87_5": "cūḷapitu sāsanaṁ pahiṇi ‘‘attho me kira kukkuṭehi , aṭṭha matakukkuṭe, aṭṭha sajīvakukkuṭe",
  "atk-s0502a2:87_6": "ca gahetvā āgacchatu, āgantvā ca sopānamatthake ṭhatvā āgatabhāvaṁ nivedetvā ‘pavisatū’ti",
  "atk-s0502a2:87_7": "vuttepi apavisitvā paṭhamaṁ aṭṭha sajīvakukkuṭe pahiṇatu, ‘pacchā itare’’’ti. Cūḷāpaṭṭhākassa",
  "atk-s0502a2:87_8": "ca ‘‘mama vacanaṁ kareyyāsī’’ti lañjaṁ adāsi. Māgaṇḍiyo āgantvā, rañño nivedāpetvā,",
  "atk-s0502a2:87_9": "‘‘pavisatū’’ti vutte, ‘‘rañño āpānabhūmiṁ na pavisissāmī’’ti āha. Itarā cūḷupaṭṭhākaṁ",
  "atk-s0502a2:87_10": "pahiṇi – ‘‘gaccha, tāta, mama cūḷapitu santika’’nti. So gantvā tena dinne aṭṭha sajīvakukkuṭe",
  "atk-s0502a2:87_11": "ānetvā, ‘‘deva, purohitena paṇṇākāro pahito’’ti āha. Rājā ‘‘bhaddako vata no uttaribhaṅgo",
  "atk-s0502a2:87_12": "uppanno, ko nu kho paceyyā’’ti āha. Māgaṇḍiyā, ‘‘mahārāja, sāmāvatippamukhā pañcasatā",
  "atk-s0502a2:87_13": "itthiyo nikkammikā vicaranti, tāsaṁ pesehi, tā pacitvā āharissantī’’ti āha. Rājā",
  "atk-s0502a2:87_14": "‘‘gaccha, tāsaṁ datvā aññassa kira hatthe adatvā sayameva māretvā pacantū’’ti pesesi.",
  "atk-s0502a2:87_15": "Cūḷupaṭṭhāko ‘‘sādhu devā’’ti gantvā tathā vatvā tāhi ‘‘mayaṁ pāṇātipātaṁ na karomā’’ti",
  "atk-s0502a2:87_16": "paṭikkhitto āgantvā tamatthaṁ rañño ārocesi. Māgaṇḍiyā ‘‘diṭṭhaṁ te, mahārāja, idāni",
  "atk-s0502a2:87_17": "tāsaṁ pāṇātipātassa karaṇaṁ vā akaraṇaṁ vā jānissasi, ‘samaṇassa gotamassa pacitvā",
  "atk-s0502a2:87_18": "pesentū’ti vadehi devā’’ti āha. Rājā tathā vatvā pesesi. Itaro te gahetvā gacchanto",
  "atk-s0502a2:87_19": "viya hutvā gantvā te kukkuṭe purohitassa datvā matakukkuṭe tāsaṁ santikaṁ netvā,",
  "atk-s0502a2:87_20": "‘‘ime kira kukkuṭe pacitvā satthu santikaṁ pahiṇathā’’ti āha. Tā, ‘‘sāmi, āhara,",
  "atk-s0502a2:87_21": "idaṁ nāma amhākaṁ kicca’’nti paccuggantvā gaṇhiṁsu. So rañño santikaṁ gantvā, ‘‘kiṁ,",
  "atk-s0502a2:87_22": "tātā’’ti puṭṭho, ‘‘samaṇassa gotamassa pacitvā pesethāti vuttamatteyeva paṭimaggaṁ",
  "atk-s0502a2:87_23": "āgantvā gaṇhiṁsū’’ti ācikkhi. Māgaṇḍiyā ‘‘passa, mahārāja, na tā tumhādisānaṁ karonti,",
  "atk-s0502a2:87_24": "bahiddhā patthanā tāsaṁ atthīti vutte na saddahasī’’ti āha. Rājā taṁ sutvāpi adhivāsetvā",
  "atk-s0502a2:87_25": "tuṇhīyeva ahosi. Māgaṇḍiyā ‘‘kiṁ nu kho karissāmī’’ti cintesi.",
  "atk-s0502a2:88_0": "Tadā pana rājā ‘‘sāmāvatiyā vāsuladattāya māgaṇḍiyāya cā’’ti tissannampi etāsaṁ pāsādatale",
  "atk-s0502a2:88_1": "vārena vārena sattāhaṁ sattāhaṁ vītināmeti . Atha naṁ ‘‘sve vā parasuve vā sāmāvatiyā",
  "atk-s0502a2:88_2": "pāsādatalaṁ gamissatī’’ti ñatvā māgaṇḍiyā cūḷapitu sāsanaṁ pahiṇi – ‘‘agadena kira",
  "atk-s0502a2:88_3": "dāṭhā dhovitvā ekaṁ sappaṁ pesetū’’ti. So tathā katvā pesesi. Rājā attano gamanaṭṭhānaṁ",
  "atk-s0502a2:88_4": "hatthikantavīṇaṁ ādāyayeva gacchati, tassā pokkhare ekaṁ chiddaṁ atthi. Māgaṇḍiyā",
  "atk-s0502a2:88_5": "tena chiddena sappaṁ pavesetvā chiddaṁ mālāguḷena thakesi. Sappo dvīhatīhaṁ antovīṇāyameva",
  "atk-s0502a2:88_6": "ahosi. Māgaṇḍiyā rañño gamanadivase ‘‘ajja katarissitthiyā pāsādaṁ gamissasi devā’’ti",
  "atk-s0502a2:88_7": "pucchitvā ‘‘sāmāvatiyā’’ti vutte, ‘‘ajja mayā, mahārāja, amanāpo supino diṭṭho. Na",
  "atk-s0502a2:88_8": "sakkā tattha gantuṁ, devā’’ti? ‘‘Gacchāmevā’’ti. Sā yāva tatiyaṁ vāretvā, ‘‘evaṁ",
  "atk-s0502a2:88_9": "sante ahampi tumhehi saddhiṁ gamissāmi, devā’’ti vatvā nivattiyamānāpi anivattitvā,",
  "atk-s0502a2:88_10": "‘‘na jānāmi, kiṁ bhavissati devā’’ti raññā saddhiṁyeva agamāsi.",
  "atk-s0502a2:89_0": "Rājā sāmāvatimissikāhi dinnāni vatthapupphagandhābharaṇāni dhāretvā subhojanaṁ bhuñjitvā",
  "atk-s0502a2:89_1": "vīṇaṁ ussīsake ṭhapetvā sayane nipajji. Māgaṇḍiyā aparāparaṁ vicarantī viya hutvā",
  "atk-s0502a2:89_2": "vīṇāchiddato pupphaguḷaṁ apanesi. Sappo dvīhatīhaṁ nirāhāro tena chiddena nikkhamitvā",
  "atk-s0502a2:89_3": "passasanto phaṇaṁ katvā sayanapiṭṭhe nipajji . Māgaṇḍiyā taṁ disvā, ‘‘dhī dhī, deva,",
  "atk-s0502a2:89_4": "sappo’’ti mahāsaddaṁ katvā rājānañca tā ca akkosantī, ‘‘ayaṁ andhabālarājā alakkhiko",
  "atk-s0502a2:89_5": "mayhaṁ vacanaṁ na suṇāti, imāpi nissirīkā dubbinītā, kiṁ nāma rañño santikā na labhanti,",
  "atk-s0502a2:89_6": "kiṁ nu tumhe imasmiṁ mateyeva sukhaṁ jīvissatha, jīvante dukkhaṁ jīvatha, ‘ajja mayā",
  "atk-s0502a2:89_7": "pāpasupino diṭṭho, sāmāvatiyā pāsādaṁ gantuṁ na vaṭṭatī’ti vārentiyāpi me vacanaṁ",
  "atk-s0502a2:89_8": "na suṇasi, devā’’ti āha. Rājā sappaṁ disvā maraṇabhayatajjito ‘‘evarūpampi nāma imā",
  "atk-s0502a2:89_9": "karissanti, aho pāpā, ahaṁ imāsaṁ pāpabhāvaṁ ācikkhantiyāpi imissā vacanaṁ na saddahiṁ,",
  "atk-s0502a2:89_10": "paṭhamaṁ attano gabbhesu chiddāni katvā nisinnā, puna mayā pesite kukkuṭe paṭipahiṇiṁsu,",
  "atk-s0502a2:89_11": "ajja sayane sappaṁ vissajjiṁsū’’ti kodhena sampajjalito viya ahosi.",
  "atk-s0502a2:90_0": "Sāmāvatīpi pañcannaṁ itthisatānaṁ ovādaṁ adāsi – ‘‘ammā, amhākaṁ aññaṁ paṭisaraṇaṁ",
  "atk-s0502a2:90_1": "natthi, narinde ca deviyā ca attani ca samameva mettacittaṁ pavattetha, mā kassaci",
  "atk-s0502a2:90_2": "kopaṁ karitthā’’ti. Rājā sahassathāmaṁ siṅgadhanuṁ ādāya jiyaṁ pothetvā visapītaṁ",
  "atk-s0502a2:90_3": "saraṁ sannayhitvā sāmāvatiṁ dhure katvā sabbā tā paṭipāṭiyā ṭhapāpetvā sāmāvatiyā",
  "atk-s0502a2:90_4": "ure saraṁ vissajjesi. So tassā mettānubhāvena paṭinivattitvā āgatamaggābhimukhova",
  "atk-s0502a2:90_5": "hutvā rañño hadayaṁ pavisanto viya aṭṭhāsi. Rājā cintesi – ‘‘mayā khitto saro silampi",
  "atk-s0502a2:90_6": "vinivijjhitvā gacchati, ākāse paṭihananakaṭṭhānaṁ natthi, atha ca panesa nivattitvā",
  "atk-s0502a2:90_7": "mama hadayābhimukho jāto, ayañhi nāma nissatto nijjīvo saropi etissā guṇaṁ jānāti,",
  "atk-s0502a2:90_8": "ahaṁ manussabhūtopi na jānāmī’’ti, so dhanuṁ chaḍḍetvā añjaliṁ paggayha sāmāvatiyā",
  "atk-s0502a2:90_9": "pādamūle ukkuṭikaṁ nisīditvā imaṁ gāthamāha –",
  "atk-s0502a2:91": "‘‘Sammuyhāmi pamuyhāmi, sabbā muyhanti me disā;",
  "atk-s0502a2:92": "Sāmāvati maṁ tāyassu, tvañca me saraṇaṁ bhavā’’ti.",
  "atk-s0502a2:93_0": "Sā tassa vacanaṁ sutvā, ‘‘sādhu, deva, maṁ saraṇaṁ gacchā’’ti avatvā, ‘‘yamahaṁ,",
  "atk-s0502a2:93_1": "mahārāja, saraṇaṁ gatā, tameva tvampi saraṇaṁ gacchāhī’’ti idaṁ vatvā sāmāvatī sammāsambuddhasāvikā –",
  "atk-s0502a2:94": "‘‘Mā maṁ tvaṁ saraṇaṁ gaccha, yamahaṁ saraṇaṁ gatā;",
  "atk-s0502a2:95": "Esa buddho mahārāja, esa buddho anuttaro;",
  "atk-s0502a2:96": "Saraṇaṁ gaccha taṁ buddhaṁ, tvañca me saraṇaṁ bhavā’’ti. –",
  "atk-s0502a2:97": "Āha . Rājā tassa vacanaṁ sutvā, ‘‘idānāhaṁ atirekataraṁ bhāyāmī’’ti vatvā imaṁ gāthamāha –",
  "atk-s0502a2:98": "‘‘Esa bhiyyo pamuyhāmi, sabbā muyhanti me disā;",
  "atk-s0502a2:99": "Sāmāvati maṁ tāyassu, tvañca me saraṇaṁ bhavā’’ti.",
  "atk-s0502a2:100_0": "Atha naṁ sā purimanayeneva puna paṭikkhipitvā, ‘‘tena hi tvañca saraṇaṁ gacchāmi,",
  "atk-s0502a2:100_1": "satthārañca saraṇaṁ gacchāmi, varañca te dammī’’ti vutte, ‘‘varo gahito hotu, mahārājā’’ti",
  "atk-s0502a2:100_2": "āha. So satthāraṁ upasaṅkamitvā saraṇaṁ gantvā nimantetvā buddhappamukhassa bhikkhusaṅghassa",
  "atk-s0502a2:100_3": "sattāhaṁ mahādānaṁ datvā sāmāvatiṁ āmantetvā, ‘‘uṭṭhehi, varaṁ gaṇhā’’ti āha. ‘‘Mahārāja,",
  "atk-s0502a2:100_4": "mayhaṁ hiraññādīhi attho natthi, imaṁ pana me varaṁ dehi, tathā karohi, yathā satthā",
  "atk-s0502a2:100_5": "nibaddhaṁ pañcahi bhikkhusatehi saddhiṁ idhāgacchati, dhammaṁ suṇissāmī’’ti. Rājā",
  "atk-s0502a2:100_6": "satthāraṁ vanditvā, ‘‘bhante, pañcahi bhikkhusatehi saddhiṁ nibaddhaṁ idhāgacchatha,",
  "atk-s0502a2:100_7": "sāmāvatimissikā ‘dhammaṁ suṇissāmā’ti vadantī’’ti āha. ‘‘Mahārāja, buddhānaṁ nāma",
  "atk-s0502a2:100_8": "ekasmiṁ ṭhāne nibaddhaṁ gantuṁ na vaṭṭati, mahājano satthāraṁ āgamanatthāya paccāsīsatī’’ti.",
  "atk-s0502a2:100_9": "‘‘Tena hi, bhante, ekaṁ bhikkhuṁ āṇāpethā’’ti. Satthā ānandattheraṁ āṇāpesi. So tato",
  "atk-s0502a2:100_10": "paṭṭhāya pañca bhikkhusatāni ādāya nibaddhaṁ rājakulaṁ gacchati. Tāpi deviyo nibaddhaṁ",
  "atk-s0502a2:100_11": "theraṁ saparivāraṁ bhojenti, dhammaṁ suṇanti. Tā ekadivasaṁ therassa dhammakathaṁ",
  "atk-s0502a2:100_12": "sutvā pasīditvā, pañcahi uttarāsaṅgasatehi dhammapūjaṁ akaṁsu . Ekeko uttarāsaṅgo",
  "atk-s0502a2:100_13": "pañca satāni pañca satāni agghati.",
  "atk-s0502a2:101_0": "Tā ekavatthā disvā rājā pucchi – ‘‘kuhiṁ vo uttarāsaṅgo’’ti. ‘‘Ayyassa no dinnā’’ti.",
  "atk-s0502a2:101_1": "‘‘Tena sabbe gahitā’’ti? ‘‘Āma, gahitā’’ti. Rājā theraṁ upasaṅkamitvā vanditvā tāhi",
  "atk-s0502a2:101_2": "uttarāsaṅgānaṁ dinnabhāvaṁ pucchitvā tāhi dinnabhāvañca therena gahitabhāvañca sutvā,",
  "atk-s0502a2:101_3": "‘‘nanu, bhante, atibahūni vatthāni, ettakehi kiṁ karissathā’’ti pucchi. ‘‘Amhākaṁ",
  "atk-s0502a2:101_4": "pahonakāni vatthāni gaṇhitvā sesāni jiṇṇacīvarikānaṁ bhikkhūnaṁ dassāmi, mahārājā’’ti.",
  "atk-s0502a2:101_5": "‘‘Te attano jiṇṇacīvarāni kiṁ karissantī’’ti? ‘‘Jiṇṇataracīvarikānaṁ dassantī’’ti.",
  "atk-s0502a2:101_6": "‘‘Te attano jiṇṇataracīvarāni kiṁ karissantī’’ti? ‘‘Paccattharaṇāni karissantī’’ti.",
  "atk-s0502a2:101_7": "‘‘Purāṇapaccattharaṇāni kiṁ karissantī’’ti? ‘‘Bhūmattharaṇāni karissantī’’ti. ‘‘Purāṇabhūmattharaṇāni",
  "atk-s0502a2:101_8": "kiṁ karissantī’’ti? ‘‘Pādapuñchanāni karissanti, mahārājā’’ti. ‘‘Purāṇapādapuñchanāni",
  "atk-s0502a2:101_9": "kiṁ karissantī’’ti? ‘‘Khaṇḍākhaṇḍikaṁ koṭṭetvā mattikāya madditvā bhittiṁ limpissantī’’ti.",
  "atk-s0502a2:101_10": "‘‘Bhante, ettakāni katvāpi ayyānaṁ dinnāni na nassantī’’ti? ‘‘Āma, mahārājā’’ti.",
  "atk-s0502a2:101_11": "Rājā pasanno aparānipi pañca vatthasatāni āharāpetvā therassa pādamūle ṭhapāpesi.",
  "atk-s0502a2:101_12": "Thero kira pañcasatagghanakāneva vatthāni pañcasatabhāgena pādamūle ṭhapetvā dinnāni",
  "atk-s0502a2:101_13": "pañcasatakkhattuṁ labhi, sahassagghanakāni sahassabhāgena pādamūle ṭhapetvā dinnāni",
  "atk-s0502a2:101_14": "sahassakkhattuṁ labhi, satasahassagghanakāni satasahassabhāgena pādamūle ṭhapetvā",
  "atk-s0502a2:101_15": "dinnāni satasahassakkhattuṁ labhi. Ekaṁ dve tīṇi cattāri pañca dasātiādinā nayena",
  "atk-s0502a2:101_16": "laddhānaṁ pana gaṇanā nāma natthi. Tathāgate kira parinibbute thero sakalajambudīpaṁ",
  "atk-s0502a2:101_17": "vicaritvā sabbavihāresu bhikkhūnaṁ attano santakāneva pattacīvarāni adāsi.",
  "atk-s0502a2:102_0": "Tadā māgaṇḍiyāpi ‘‘yamahaṁ karomi. Taṁ tathā ahutvā aññathāva hoti, idāni kiṁ nu",
  "atk-s0502a2:102_1": "kho karissāmī’’ti cintetvā, ‘‘attheso upāyo’’ti raññe uyyānakīḷaṁ gacchante cūḷapitu",
  "atk-s0502a2:102_2": "sāsanaṁ pahiṇi – ‘‘sāmāvatiyā pāsādaṁ gantvā, dussakoṭṭhāgārāni ca telakoṭṭhāgārāni",
  "atk-s0502a2:102_3": "ca vivarāpetvā, dussāni telacāṭīsu temetvā temetvā thambhe veṭhetvā tā sabbāpi ekato",
  "atk-s0502a2:102_4": "katvā dvāraṁ pidahitvā bahi yantakaṁ datvā daṇḍadīpikāhi gehe aggiṁ dadamāno otaritvā",
  "atk-s0502a2:102_5": "gacchatū’’ti. So pāsādaṁ abhiruyha koṭṭhāgārāni vivaritvā vatthāni telacāṭīsu temetvā",
  "atk-s0502a2:102_6": "temetvā thambhe veṭhetuṁ ārabhi. Atha naṁ sāmāvatippamukhā itthiyo ‘‘kiṁ etaṁ cūḷapitā’’ti",
  "atk-s0502a2:102_7": "vadantiyo upasaṅkamiṁsu. ‘‘Ammā, rājā daḷhikammatthāya ime thambhe telapilotikāhi",
  "atk-s0502a2:102_8": "veṭhāpeti, rājagehe nāma suyuttaṁ duyuttaṁ dujjānaṁ, mā me santike hotha, ammā’’ti",
  "atk-s0502a2:102_9": "evaṁ vatvā tā āgatā gabbhe pavesetvā dvārāni pidahitvā bahi yantakaṁ datvā ādito",
  "atk-s0502a2:102_10": "paṭṭhāya aggiṁ dento otari. Sāmāvatī tāsaṁ ovādaṁ adāsi – ‘‘amhākaṁ anamatagge saṁsāre",
  "atk-s0502a2:102_11": "vicarantīnaṁ evameva agginā jhāyamānānaṁ attabhāvānaṁ paricchedo buddhañāṇenapi na",
  "atk-s0502a2:102_12": "sukaro, appamattā hothā’’ti. Tā gehe jhāyante vedanāpariggahakammaṭṭhānaṁ manasikarontiyo",
  "atk-s0502a2:102_13": "kāci dutiyaphalaṁ, kāci tatiyaphalaṁ pāpuṇiṁsu. Tena vuttaṁ – ‘‘atha kho sambahulā",
  "atk-s0502a2:102_14": "bhikkhū pacchābhattaṁ piṇḍapātapaṭikkantā yena bhagavā tenupasaṅkamiṁsu, upasaṅkamitvā",
  "atk-s0502a2:102_15": "bhagavantaṁ abhivādetvā ekamantaṁ nisīdiṁsu, ekamantaṁ nisinnā kho te bhikkhū bhagavantaṁ",
  "atk-s0502a2:102_16": "etadavocuṁ – ‘idha, bhante, rañño utenassa uyyānagatassa antepuraṁ daḍḍhaṁ, pañca",
  "atk-s0502a2:102_17": "ca itthisatāni kālakatāni sāmāvatippamukhāni. Tāsaṁ, bhante, upāsikānaṁ kā gati,",
  "atk-s0502a2:102_18": "ko abhisamparāyo’ti? Santettha, bhikkhave, upāsikāyo sotāpannā , santi sakadāgāmiyo,",
  "atk-s0502a2:102_19": "santi anāgāmiyo, sabbā tā, bhikkhave , upāsikāyo anipphalā kālakatā’’ti. Atha kho",
  "atk-s0502a2:102_20": "bhagavā etamatthaṁ viditvā tāyaṁ velāyaṁ imaṁ udānaṁ udānesi –",
  "atk-s0502a2:103": "‘‘Mohasambandhano loko, bhabbarūpova dissati;",
  "atk-s0502a2:104": "Upadhībandhano bālo, tamasā parivārito;",
  "atk-s0502a2:105": "Sassatoriva khāyati, passato natthi kiñcana’’nti. (udā. 70);",
  "atk-s0502a2:106_0": "Evañca pana vatvā, ‘‘bhikkhave, sattā nāma vaṭṭe vicarantā niccakālaṁ appamattā hutvā",
  "atk-s0502a2:106_1": "puññakammameva na karonti, pamādino hutvā pāpakammampi karonti. Tasmā vaṭṭe vicarantā",
  "atk-s0502a2:106_2": "sukhampi dukkhampi anubhavantī’’ti dhammaṁ desesi.",
  "atk-s0502a2:107_0": "Rājā ‘‘sāmāvatiyā gehaṁ kira jhāyatī’’ti sutvā vegenāgacchantopi adaḍḍhe sampāpuṇituṁ",
  "atk-s0502a2:107_1": "nāsakkhi. Āgantvā pana gehaṁ nibbāpento uppannabalavadomanasso amaccagaṇaparivuto",
  "atk-s0502a2:107_2": "nisīditvā sāmāvatiyā guṇe anussaranto, ‘‘kassa nu kho idaṁ kamma’’nti cintetvā –",
  "atk-s0502a2:107_3": "‘‘māgaṇḍiyāya kāritaṁ bhavissatī’’ti ñatvā, ‘‘tāsetvā pucchiyamānā na kathessati,",
  "atk-s0502a2:107_4": "saṇikaṁ upāyena pucchissāmī’’ti cintetvā amacce āha – ‘‘ambho, ahaṁ ito pubbe uṭṭhāya",
  "atk-s0502a2:107_5": "samuṭṭhāya āsaṅkitaparisaṅkitova homi, sāmāvatī me niccaṁ otārameva gavesati, idāni",
  "atk-s0502a2:107_6": "pana me cittaṁ nibbutaṁ bhavissati, sukhena ca vasituṁ labhissāmī’’ti, te ‘‘kena",
  "atk-s0502a2:107_7": "nu kho, deva, idaṁ kata’’nti āhaṁsu. ‘‘Mayi sinehena kenaci kataṁ bhavissatī’’ti.",
  "atk-s0502a2:107_8": "Māgaṇḍiyāpi samīpe ṭhitā taṁ sutvā, ‘‘nāñño koci kātuṁ sakkhissati, mayā kataṁ, deva,",
  "atk-s0502a2:107_9": "ahaṁ cūḷapitaraṁ āṇāpetvā kāresi’’nti āha. ‘‘Taṁ ṭhapetvā añño mayi sineho satto",
  "atk-s0502a2:107_10": "nāma natthi, pasannosmi, varaṁ te dammi, attano ñātigaṇaṁ pakkosāpehī’’ti. Sā ñātakānaṁ",
  "atk-s0502a2:107_11": "sāsanaṁ pahiṇi – ‘‘rājā me pasanno varaṁ deti, sīghaṁ āgacchantū’’ti. Rājā āgatāgatānaṁ",
  "atk-s0502a2:107_12": "mahantaṁ sakkāraṁ kāresi. Taṁ disvā tassā aññātakāpi lañjaṁ datvā ‘‘mayaṁ māgaṇḍiyāya",
  "atk-s0502a2:107_13": "ñātakā’’ti āgacchiṁsu. Rājā te sabbe gāhāpetvā rājaṅgaṇe nābhippamāṇe āvāṭe khaṇāpetvā",
  "atk-s0502a2:107_14": "te tattha nisīdāpetvā paṁsūhi pūretvā upari palāle vikirāpetvā aggiṁ dāpesi. Cammassa",
  "atk-s0502a2:107_15": "daḍḍhakāle ayanaṅgalena kasāpetvā khaṇḍākhaṇḍaṁ hīrāhīraṁ kāresi. Māgaṇḍiyāya sarīratopi",
  "atk-s0502a2:107_16": "tikhiṇena satthena ghanaghanaṭṭhānesu maṁsaṁ uppāṭetvā telakapālaṁ uddhanaṁ āropetvā",
  "atk-s0502a2:107_17": "pūve viya pacāpetvā tameva khādāpesi.",
  "atk-s0502a2:108_0": "Dhammasabhāyampi bhikkhū kathaṁ samuṭṭhāpesuṁ, ‘‘ananucchavikaṁ vata, āvuso, evarūpāya",
  "atk-s0502a2:108_1": "saddhāya pasannāya upāsikāya evarūpaṁ maraṇa’’nti. Satthā āgantvā, ‘‘kāya nuttha,",
  "atk-s0502a2:108_2": "bhikkhave, etarahi kathāya sannisinnā’’ti pucchitvā, ‘‘imāya nāmā’’ti vutte ‘‘bhikkhave,",
  "atk-s0502a2:108_3": "imasmiṁ attabhāve sāmāvatippamukhānaṁ itthīnaṁ etaṁ ayuttaṁ sampattaṁ. Pubbe katakammassa",
  "atk-s0502a2:108_4": "pana yuttameva etāhi laddha’’nti vatvā, ‘‘kiṁ, bhante, etāhi pubbe kataṁ, taṁ ācikkhathā’’ti",
  "atk-s0502a2:108_5": "tehi yācito atītaṁ āhari –",
  "atk-s0502a2:109_0": "Atīte bārāṇasiyaṁ brahmadatte rajjaṁ kārente rājagehe nibaddhaṁ aṭṭha paccekabuddhā",
  "atk-s0502a2:109_1": "bhuñjanti. Pañcasatā itthiyo te upaṭṭhahanti. Tesu satta paccekabuddhā himavantaṁ",
  "atk-s0502a2:109_2": "gacchanti, eko nadītīre ekaṁ tiṇagahanaṁ atthi, tattha jhānaṁ samāpajjitvā nisīdi.",
  "atk-s0502a2:109_3": "Athekadivasaṁ rājā paccekabuddhesu gatesu tā itthiyo ādāya nadiyaṁ udakakīḷaṁ kīḷituṁ",
  "atk-s0502a2:109_4": "gato. Tattha tā itthiyo divasabhāgaṁ udake kīḷitvā uttaritvā sītapīḷitā aggiṁ visibbetukāmā",
  "atk-s0502a2:109_5": "‘‘amhākaṁ aggikaraṇaṭṭhānaṁ olokethā’’ti aparāparaṁ vicarantiyo taṁ tiṇagahanaṁ disvā,",
  "atk-s0502a2:109_6": "‘‘tiṇarāsī’’ti saññāya taṁ parivāretvā ṭhitā aggiṁ adaṁsu. Tiṇesu jhāyitvā patantesu",
  "atk-s0502a2:109_7": "paccekabuddhaṁ disvā, ‘‘naṭṭhāmhā, amhākaṁ rañño paccekabuddho jhāyati, rājā ñatvā",
  "atk-s0502a2:109_8": "amhe nāsessati, sudaḍḍhaṁ naṁ karissāmā’’ti sabbā tā itthiyo ito cito ca dārūni āharitvā",
  "atk-s0502a2:109_9": "tassa upari dārurāsiṁ kariṁsu. Mahādārurāsi ahosi. Atha naṁ ālimpetvā, ‘‘idāni jhāyissatī’’ti",
  "atk-s0502a2:109_10": "pakkamiṁsu. Tā paṭhamaṁ asañcetanikā hutvā kammunā na bajjhiṁsu, idāni pacchā sañcetanāya",
  "atk-s0502a2:109_11": "kammunā bajjhiṁsu. Paccekabuddhaṁ pana antosamāpattiyaṁ sakaṭasahassehi dārūni āharitvā",
  "atk-s0502a2:109_12": "ālimpentāpi usmākāramattampi gahetuṁ na sakkonti. Tasmā so sattame divase uṭṭhāya",
  "atk-s0502a2:109_13": "yathāsukhaṁ agamāsi. Tā tassa kammassa katattā bahūni vassasatasahassāni niraye paccitvā",
  "atk-s0502a2:109_14": "tasseva kammassa vipākāvasesena attabhāvasate imināva niyāmena gehe jhāyamāne jhāyiṁsu.",
  "atk-s0502a2:109_15": "Idaṁ etāsaṁ pubbakammanti.",
  "atk-s0502a2:110_0": "Evaṁ vutte bhikkhū satthāraṁ paṭipucchiṁsu – ‘‘khujjuttarā pana, bhante, kena kammena",
  "atk-s0502a2:110_1": "khujjā jātā, kena kammena mahāpaññā, kena kammena sotāpattiphalaṁ adhigatā, kena",
  "atk-s0502a2:110_2": "kammena paresaṁ pesanakāritā jātā’’ti? Bhikkhave, tasseva rañño bārāṇasiyaṁ rajjaṁ",
  "atk-s0502a2:110_3": "karaṇakāle sveva paccekabuddho thokaṁ khujjadhātuko ahosi. Athekā upaṭṭhāyikā itthī",
  "atk-s0502a2:110_4": "kambalaṁ pārupitvā suvaṇṇasaraṇaṁ gahetvā, ‘‘amhākaṁ paccekabuddho evañca evañca",
  "atk-s0502a2:110_5": "vicaratī’’ti khujjā hutvā tassa vicaraṇākāraṁ dassesi. Tassa nissandena khujjā jātā.",
  "atk-s0502a2:110_6": "Te pana paccekabuddhe paṭhamadivase rājagehe nisīdāpetvā patte gāhāpetvā pāyāsassa",
  "atk-s0502a2:110_7": "pūretvā dāpesi. Uṇhapāyāsassa pūre patte paccekabuddhā parivattetvā parivattetvā",
  "atk-s0502a2:110_8": "gaṇhanti. Sā itthī te tathā karonte disvā attano santakāni aṭṭha dantavalayāni datvā,",
  "atk-s0502a2:110_9": "‘‘idha ṭhapetvā gaṇhathā’’ti āha. Tesu tathā katvā taṁ oloketvā ṭhitesu tesaṁ adhippāyaṁ",
  "atk-s0502a2:110_10": "ñatvā, ‘‘natthi, bhante, amhākaṁ etehi attho. Tumhākaññeva etāni pariccattāni, gahetvā",
  "atk-s0502a2:110_11": "gacchathā’’ti āha. Te gahetvā nandamūlakapabbhāraṁ agamaṁsu. Ajjatanāpi tāni valayāni",
  "atk-s0502a2:110_12": "arogāneva. Sā tassa kammassa nissandena idāni tipiṭakadharā mahāpaññā jātā. Paccekabuddhānaṁ",
  "atk-s0502a2:110_13": "kataupaṭṭhānassa nissandena pana sotāpattiphalaṁ pattā. Idamassā buddhantare pubbakammaṁ.",
  "atk-s0502a2:111_0": "Kassapasammāsambuddhakāle pana ekā bārāṇasiseṭṭhino dhītā vaḍḍhamānakacchāyāya ādāsaṁ",
  "atk-s0502a2:111_1": "gahetvā attānaṁ alaṅkarontī nisīdi. Athassā vissāsikā ekā khīṇāsavā bhikkhunī taṁ",
  "atk-s0502a2:111_2": "daṭṭhuṁ agamāsi. Bhikkhuniyo hi khīṇāsavāpi sāyanhasamaye upaṭṭhākakulāni daṭṭhukāmā",
  "atk-s0502a2:111_3": "honti. Tasmiṁ pana khaṇe seṭṭhidhītāya santike kāci pesanakārikā natthi, sā ‘‘vandāmi,",
  "atk-s0502a2:111_4": "ayye, etaṁ tāva me pasādhanapeḷakaṁ gahetvā dethā’’ti āha. Therī cintesi – ‘‘sacassā",
  "atk-s0502a2:111_5": "imaṁ gaṇhitvā na dassāmi, mayi āghātaṁ katvā niraye nibbattissati. Sace pana dassāmi,",
  "atk-s0502a2:111_6": "parassa pesanakārikā hutvā nibbattissati. Nirayasantāpato kho pana parassa pesanabhāvova",
  "atk-s0502a2:111_7": "seyyo’’ti. ‘‘Sā anudayaṁ paṭicca taṁ gahetvā tassā adāsi. Tassa kammassa nissandena",
  "atk-s0502a2:111_8": "paresaṁ pesanakārikā jātā’’ti.",
  "atk-s0502a2:112_0": "Atha punekadivasaṁ bhikkhū dhammasabhāyaṁ kathaṁ samuṭṭhāpesuṁ ‘‘sāmāvatippamukhā",
  "atk-s0502a2:112_1": "pañcasatā itthiyo gehe agginā jhāyiṁsu, māgaṇḍiyāya ñātakā upari palālaggiṁ datvā",
  "atk-s0502a2:112_2": "ayanaṅgalehi bhinnā, māgaṇḍiyā pakkuthitatele pakkā, ke nu kho ettha jīvanti nāma,",
  "atk-s0502a2:112_3": "ke matā nāmā’’ti. Satthā āgantvā, ‘‘kāya nuttha, bhikkhave, etarahi kathāya sannisinnā’’ti",
  "atk-s0502a2:112_4": "pucchitvā, ‘‘imāya nāmā’’ti vutte, ‘‘bhikkhave, ye keci pamattā, te vassasataṁ jīvantāpi",
  "atk-s0502a2:112_5": "matāyeva nāma. Ye appamattā, te matāpi jīvantiyeva. Tasmā māgaṇḍiyā jīvantīpi matāyeva",
  "atk-s0502a2:112_6": "nāma, sāmāvatippamukhā pañcasatā itthiyo matāpi jīvantiyeva nāma. Na hi, bhikkhave,",
  "atk-s0502a2:112_7": "appamattā maranti nāmā’’ti vatvā imā gāthā abhāsi –",
  "atk-s0502a2:113": "21.",
  "atk-s0502a2:114": " ‘‘Appamādo amatapadaṁ, pamādo maccuno padaṁ;",
  "atk-s0502a2:115": "Appamattā na mīyanti, ye pamattā yathā matā.",
  "atk-s0502a2:116": "22.",
  "atk-s0502a2:117": " ‘‘Evaṁ visesato ñatvā, appamādamhi paṇḍitā;",
  "atk-s0502a2:118": "Appamāde pamodanti, ariyānaṁ gocare ratā.",
  "atk-s0502a2:119": "23.",
  "atk-s0502a2:120": " ‘‘Te jhāyino sātatikā, niccaṁ daḷhaparakkamā;",
  "atk-s0502a2:121": "Phusanti dhīrā nibbānaṁ, yogakkhemaṁ anuttara’’nti.",
  "atk-s0502a2:122": "Tattha appamādoti padaṁ mahantaṁ atthaṁ dīpeti, mahantaṁ atthaṁ gahetvā tiṭṭhati. Sakalampi hi tepiṭakaṁ buddhavacanaṁ āharitvā kathiyamānaṁ appamādapadameva otarati. Tena vuttaṁ –",
  "atk-s0502a2:123_0": "‘‘Seyyathāpi, bhikkhave, yāni kānici jaṅgalānaṁ pāṇānaṁ padajātāni, sabbāni tāni",
  "atk-s0502a2:123_1": "hatthipade samodhānaṁ gacchanti, hatthipadaṁ tesaṁ aggamakkhāyati yadidaṁ mahantattena.",
  "atk-s0502a2:123_2": "Evameva kho, bhikkhave, ye keci kusalā dhammā, sabbete appamādamūlakā appamādasamosaraṇā,",
  "atk-s0502a2:123_3": "appamādo tesaṁ dhammānaṁ aggamakkhāyatī’’ti (saṁ. ni. 5.140).",
  "atk-s0502a2:124_0": "So panesa atthato satiyā avippavāso nāma. Niccaṁ upaṭṭhitāya satiyā cetaṁ nāmaṁ.",
  "atk-s0502a2:124_1": "Amatapadanti amataṁ vuccati nibbānaṁ. Tañhi ajātattā nu jīyati na mīyati, tasmā amatanti",
  "atk-s0502a2:124_2": "vuccati. Pajjanti imināti padaṁ, amataṁ pāpuṇantīti attho. Amatassa padaṁ amatapadaṁ,",
  "atk-s0502a2:124_3": "amatassa adhigamūpāyoti vuttaṁ hoti, pamādoti pamajjanabhāvo, muṭṭhassatisaṅkhātassa",
  "atk-s0502a2:124_4": "satiyā vosaggassetaṁ nāmaṁ. Maccunoti maraṇassa. Padanti upāyo maggo. Pamatto hi",
  "atk-s0502a2:124_5": "jātiṁ nātivattati, jāto jīyati ceva mīyati cāti pamādo maccuno padaṁ nāma hoti, maraṇaṁ",
  "atk-s0502a2:124_6": "upeti. Appamattā na mīyantīti satiyā samannāgatā hi appamattā na maranti. Ajarā amarā",
  "atk-s0502a2:124_7": "hontīti na sallakkhetabbaṁ. Na hi koci satto ajaro amaro nāma atthi, pamattassa pana",
  "atk-s0502a2:124_8": "vaṭṭaṁ nāma aparicchinnaṁ, appamattassa paricchinnaṁ. Tasmā pamattā jātiādīhi aparimuttattā",
  "atk-s0502a2:124_9": "jīvantāpi matāyeva nāma. Appamattā pana appamādalakkhaṇaṁ vaḍḍhetvā khippaṁ maggaphalāni",
  "atk-s0502a2:124_10": "sacchikatvā dutiyatatiyaattabhāvesu na nibbattanti. Tasmā te jīvantāpi matāpi na",
  "atk-s0502a2:124_11": "mīyantiyeva nāma. Ye pamattā yathā matāti ye pana sattā pamattā, te pamādamaraṇena",
  "atk-s0502a2:124_12": "matattā, yathā hi jīvitindriyupacchedena matā dārukkhandhasadisā apagataviññāṇā ,",
  "atk-s0502a2:124_13": "tatheva honti. Tesampi hi matānaṁ viya gahaṭṭhānaṁ tāva ‘‘dānaṁ dassāma, sīlaṁ rakkhissāma,",
  "atk-s0502a2:124_14": "uposathakammaṁ karissāmā’’ti ekacittampi na uppajjati, pabbajitānampi ‘‘ācariyupajjhāyavattādīni",
  "atk-s0502a2:124_15": "pūressāma, dhutaṅgāni samādiyissāma, bhāvanaṁ vaḍḍhessāmā’’ti na uppajjatīti matena",
  "atk-s0502a2:124_16": "te kiṁ nānākaraṇāva honti. Tena vuttaṁ – ‘‘ye pamattā yathā matā’’ti.",
  "atk-s0502a2:125_0": "Evaṁ visesato ñatvāti pamattassa vaṭṭato nissaraṇaṁ natthi, appamattassa atthīti",
  "atk-s0502a2:125_1": "evaṁ visesatova jānitvā. Ke panetaṁ visesaṁ jānantīti? Appamādamhi paṇḍitāti ye paṇḍitā",
  "atk-s0502a2:125_2": "medhāvino sappaññā attano appamāde ṭhatvā appamādaṁ vaḍḍhenti, te evaṁ visesakāraṇaṁ",
  "atk-s0502a2:125_3": "jānanti. Appamāde pamodantīti te evaṁ ñatvā tasmiṁ attano appamāde pamodanti, pahaṁsitamukhā",
  "atk-s0502a2:125_4": "tuṭṭhapahaṭṭhā honti. Ariyānaṁ gocare ratāti te evaṁ appamāde pamodantā taṁ appamādaṁ",
  "atk-s0502a2:125_5": "vaḍḍhetvā ariyānaṁ buddhapaccekabuddhabuddhasāvakānaṁ gocarasaṅkhāte catusatipaṭṭhānādibhede",
  "atk-s0502a2:125_6": "sattatiṁsa bodhipakkhiyadhamme navavidhalokuttaradhamme ca ratā niratā, abhiratā hontīti attho.",
  "atk-s0502a2:126_0": "Tejhāyinoti te appamattā paṇḍitā aṭṭhasamāpattisaṅkhātena ārammaṇūpanijjhānena vipassanāmaggaphalasaṅkhātena",
  "atk-s0502a2:126_1": "lakkhaṇūpanijjhānena cāti duvidhenapi jhānena jhāyino. Sātatikāti abhinikkhamanakālato",
  "atk-s0502a2:126_2": "paṭṭhāya yāva arahattamaggā satataṁ pavattakāyikacetasikavīriyā. Niccaṁ daḷhaparakkamāti",
  "atk-s0502a2:126_3": "yaṁ taṁ purisathāmena purisavīriyena purisaparakkamena pattabbaṁ, na taṁ apāpuṇitvā",
  "atk-s0502a2:126_4": "vīriyassa saṇṭhānaṁ bhavissatīti evarūpena vīriyena antarā anosakkitvā niccappavattena",
  "atk-s0502a2:126_5": "daḷhaparakkamena samannāgatā. Phusantīti ettha dve phusanā ñāṇaphusanā ca, vipākaphusanā",
  "atk-s0502a2:126_6": "ca. Tattha cattāro maggā ñāṇaphusanā nāma, cattāri phalāni vipākaphusanā nāma. Tesu",
  "atk-s0502a2:126_7": "idha vipākaphusanā adhippetā. Ariyaphalena nibbānaṁ sacchikaronto dhīrā paṇḍitā tāya",
  "atk-s0502a2:126_8": "vipākaphusanāya phusanti, nibbānaṁ sacchikaronti. Yogakkhemaṁ anuttaranti ye cattāro",
  "atk-s0502a2:126_9": "yogā mahājanaṁ vaṭṭe osīdāpenti, tehi khemaṁ nibbhayaṁ sabbehi lokiyalokuttaradhammehi",
  "atk-s0502a2:126_10": "seṭṭhattā anuttaranti.",
  "atk-s0502a2:127": "Desanāpariyosāne bahū sotāpannādayo ahesuṁ. Desanā mahājanassa sātthikā jātāti.",
  "atk-s0502a2:128": "Sāmāvatīvatthu paṭhamaṁ.",
  "atk-s0502a2:129": "2. Kumbhaghosakaseṭṭhivatthu",
  "atk-s0502a2:130_0": "Uṭṭhānavatoti imaṁ dhammadesanaṁ satthā veḷuvane viharanto kumbhaghosakaṁ ārabbha",
  "atk-s0502a2:130_1": "kathesi. Rājagahanagarasmiñhi rājagahaseṭṭhino gehe ahivātarogo uppajji, tasmiṁ uppanne",
  "atk-s0502a2:130_2": "makkhikā ādiṁ katvā yāva gāvā paṭhamaṁ tiracchānagatā maranti, tato dāsakammakaro,",
  "atk-s0502a2:130_3": "sabbapacchā gehasāmikā, tasmā so rogo sabbapacchā seṭṭhiñca jāyañca gaṇhi. Te rogena",
  "atk-s0502a2:130_4": "phuṭṭhā puttaṁ santike ṭhitaṁ oloketvā assupuṇṇehi nettehi taṁ āhaṁsu – ‘‘tāta, imasmiṁ",
  "atk-s0502a2:130_5": "kira roge uppanne bhittiṁ bhinditvā palāyantāva jīvitaṁ labhanti, tvaṁ amhe anoloketvā",
  "atk-s0502a2:130_6": "palāyitvā jīvanto punāgantvā amhākaṁ asukaṭṭhāne nāma cattālīsa dhanakoṭiyo nidahitvā",
  "atk-s0502a2:130_7": "ṭhapitā, tā uddharitvā jīvikaṁ kappeyyāsī’’ti. So tesaṁ vacanaṁ sutvā rudamāno mātāpitaro",
  "atk-s0502a2:130_8": "vanditvā maraṇabhayabhīto bhittiṁ bhinditvā palāyitvā pabbatagahanaṁ gantvā dvādasa",
  "atk-s0502a2:130_9": "vassāni tattha vasitvā mātāpituvasanaṭṭhānaṁ paccāgañchi.",
  "atk-s0502a2:131_0": "Atha naṁ daharakāle gantvā parūḷhakesamassukāle āgatattā na koci sañjāni. So mātāpitūhi",
  "atk-s0502a2:131_1": "dinnasaññāvasena dhanaṭṭhānaṁ gantvā dhanassa arogabhāvaṁ ñatvā cintesi – ‘‘maṁ na",
  "atk-s0502a2:131_2": "koci sañjānāti, sacāhaṁ dhanaṁ uddharitvā valañjissāmi, ‘ekena duggatena nidhi uddhaṭo’ti",
  "atk-s0502a2:131_3": "maṁ gahetvā viheṭheyyuṁ, yaṁnūnāhaṁ bhatiṁ katvā jīveyya’’nti. Athekaṁ pilotikaṁ",
  "atk-s0502a2:131_4": "nivāsetvā, ‘‘atthi koci bhatakena atthiko’’ti pucchanto bhatakavīthiṁ pāpuṇi. Atha",
  "atk-s0502a2:131_5": "naṁ bhatakā disvā, ‘‘sace amhākaṁ ekaṁ kammaṁ karissasi, bhattavetanaṁ te dassāmā’’ti",
  "atk-s0502a2:131_6": "āhaṁsu. ‘‘Kiṁ kammaṁ nāmā’’ti? ‘‘Pabodhanacodanakammaṁ. Sace ussahasi, pātova uṭṭhāya",
  "atk-s0502a2:131_7": "‘tātā, uṭṭhahatha, sakaṭāni sannayhatha, goṇe yojetha, hatthiassānaṁ tiṇatthāya gamanavelā;",
  "atk-s0502a2:131_8": "ammā, tumhepi uṭṭhahatha, yāguṁ pacatha, bhattaṁ pacathā’ti vicaritvā ārocehī’’ti.",
  "atk-s0502a2:131_9": "So ‘‘sādhū’’ti sampaṭicchi. Athassa vasanatthāya ekaṁ gharaṁ adaṁsu. So devasikaṁ taṁ kammaṁ akāsi.",
  "atk-s0502a2:132_0": "Athassa ekadivasaṁ rājā bimbisāro saddamassosi. So pana sabbaravaññū ahosi. Tasmā",
  "atk-s0502a2:132_1": "‘‘mahādhanassa purisassesa saddo’’ti āha. Athassa santike ṭhitā ekā paricārikā ‘‘rājā",
  "atk-s0502a2:132_2": "yaṁ vā taṁ vā na kathessati, idaṁ mayā ñātuṁ vaṭṭatī’’ti cintetvā – ‘‘gaccha, tāta,",
  "atk-s0502a2:132_3": "etaṁ jānāhī’’ti ekaṁ purisaṁ pahiṇi. So vegena gantvā taṁ disvā āgantvā, ‘‘eko bhatakānaṁ",
  "atk-s0502a2:132_4": "bhatikārako kapaṇamanusso eso’’ti ārocesi. Rājā tassa vacanaṁ sutvā tuṇhī hutvā dutiyadivasepi",
  "atk-s0502a2:132_5": "tatiyadivasepi taṁ tassa saddaṁ sutvā tatheva āha. Sāpi paricārikā tatheva cintetvā",
  "atk-s0502a2:132_6": "punappunaṁ pesetvā, ‘‘kapaṇamanusso eso’’ti vutte cintesi – ‘‘rājā ‘kapaṇamanusso",
  "atk-s0502a2:132_7": "eso’ti vacanaṁ sutvāpi na saddahati, punappunaṁ ‘mahādhanassa purisassesa saddo’ti",
  "atk-s0502a2:132_8": "vadati, bhavitabbamettha kāraṇena, yathāsabhāvato etaṁ ñātuṁ vaṭṭatī’’ti. Sā rājānaṁ",
  "atk-s0502a2:132_9": "āha, ‘‘deva , ahaṁ sahassaṁ labhamānā dhītaraṁ ādāya gantvā etaṁ dhanaṁ rājakulaṁ",
  "atk-s0502a2:132_10": "pavesessāmī’’ti. Rājā tassā sahassaṁ dāpesi.",
  "atk-s0502a2:133_0": "Sā taṁ gahetvā dhītaraṁ ekaṁ malinadhātukaṁ vatthaṁ nivāsāpetvā tāya saddhiṁ rājagehato",
  "atk-s0502a2:133_1": "nikkhamitvā maggapaṭipannā viya bhatakavīthiṁ gantvā ekaṁ gharaṁ pavisitvā, ‘‘amma,",
  "atk-s0502a2:133_2": "mayaṁ maggapaṭipannā, ekāhadvīhaṁ idha vissamitvā gamissāmā’’ti āha. ‘‘Amma, bahūni",
  "atk-s0502a2:133_3": "gharamānusakāni, na sakkā idha vasituṁ, etaṁ kumbhaghosakassa gehaṁ tucchaṁ, tattha",
  "atk-s0502a2:133_4": "gacchathā’’ti. Sā tattha gantvā, ‘‘sāmi, mayaṁ maggapaṭipannakā, ekāhadvīhaṁ idha",
  "atk-s0502a2:133_5": "vasissāmā’’ti vatvā tena punappunaṁ paṭikkhittāpi, ‘‘sāmi, ajjekadivasamattaṁ vasitvā",
  "atk-s0502a2:133_6": "pātova gamissāmā’’ti nikkhamituṁ na icchi. Sā tattheva vasitvā punadivase tassa araññagamanavelāya,",
  "atk-s0502a2:133_7": "‘‘sāmi, tava nivāpaṁ datvā yāhi , āhāraṁ te pacissāmī’’ti vatvā, ‘‘alaṁ, amma, ahameva",
  "atk-s0502a2:133_8": "pacitvā bhuñjissāmī’’ti vutte punappunaṁ nibandhitvā tena dinne gahitamattakeyeva",
  "atk-s0502a2:133_9": "katvā antarāpaṇato bhājanāni ceva parisuddhataṇḍulādīni ca āharāpetvā rājakule pacananiyāmena",
  "atk-s0502a2:133_10": "suparisuddhaṁ odanaṁ, sādhurasāni ca dve tīṇi sūpabyañjanāni pacitvā tassa araññato",
  "atk-s0502a2:133_11": "āgatassa adāsi. Atha naṁ bhuñjitvā muducittataṁ āpannaṁ ñatvā, ‘‘sāmi, kilantamha,",
  "atk-s0502a2:133_12": "ekāhadvīhaṁ idheva homā’’ti āha. So ‘‘sādhū’’ti sampaṭicchi.",
  "atk-s0502a2:134_0": "Athassa sāyampi punadivasepi madhurabhattaṁ pacitvā adāsi. Atha muducittataṁ tassa",
  "atk-s0502a2:134_1": "ñatvā ‘‘sāmi, katipāhaṁ idheva vasissāmā’’ti. Tattha vasamānā tikhiṇena satthena",
  "atk-s0502a2:134_2": "tassa mañcavāṇaṁ heṭṭhāaṭaniyaṁ tahaṁ tahaṁ chindi. Mañco tasmiṁ āgantvā nisinnamatteyeva",
  "atk-s0502a2:134_3": "heṭṭhā olambi. So ‘‘kasmā ayaṁ mañco evaṁ chijjitvā gato’’ti āha. ‘‘Sāmi, daharadārake",
  "atk-s0502a2:134_4": "vāretuṁ na sakkomi, ettheva sannipatantī’’ti. ‘‘Amma, idaṁ me dukkhaṁ tumhe nissāya",
  "atk-s0502a2:134_5": "jātaṁ. Ahañhi pubbe katthaci gacchanto dvāraṁ pidahitvā gacchāmī’’ti. ‘‘Kiṁ karomi,",
  "atk-s0502a2:134_6": "tāta, vāretuṁ na sakkomī’’ti. Sā imināva niyāmena dve tayo divase chinditvā tena",
  "atk-s0502a2:134_7": "ujjhāyitvā khīyitvā vuccamānāpi tatheva vatvā puna ekaṁ dve rajjuke ṭhapetvā sese",
  "atk-s0502a2:134_8": "chindi. Taṁ divasaṁ tasmiṁ nisinnamatteyeva sabbaṁ vāṇaṁ bhūmiyaṁ pati, sīsaṁ jaṇṇukehi",
  "atk-s0502a2:134_9": "saddhiṁ ekato ahosi, so uṭṭhāya, ‘‘kiṁ karomi, idāni kuhiṁ gamissāmi , nipajjanamañcassapi",
  "atk-s0502a2:134_10": "tumhehi asāmiko viya katomhī’’ti āha. ‘‘Tāta, kiṁ karomi, paṭivissakadārake vāretuṁ",
  "atk-s0502a2:134_11": "na sakkomi, hotu, mā cintayi, imāya nāma velāya kuhiṁ gamissasī’’ti dhītaraṁ āmantetvā,",
  "atk-s0502a2:134_12": "‘‘amma, tava bhātikassa nipajjanokāsaṁ karohī’’ti āha. Sā ekapasse sayitvā ‘‘idhāgaccha,",
  "atk-s0502a2:134_13": "sāmī’’ti āha. Itaropi naṁ ‘‘gaccha, tāta, bhaginiyā saddhiṁ nipajjā’’ti vadesi. So",
  "atk-s0502a2:134_14": "tāya saddhiṁ ekamañce nipajjitvā taṁ divasaññeva santhavaṁ akāsi, kumārikā parodi.",
  "atk-s0502a2:134_15": "Atha naṁ mātā pucchi – ‘‘kiṁ, amma, rodasī’’ti? ‘‘Amma, idaṁ nāma jāta’’nti. ‘‘Hotu,",
  "atk-s0502a2:134_16": "amma, kiṁ sakkā kātuṁ, tayāpi ekaṁ bhattāraṁ imināpekaṁ pādaparicārikaṁ laddhuṁ vaṭṭatī’’ti",
  "atk-s0502a2:134_17": "taṁ jāmātaraṁ akāsi. Te samaggavāsaṁ vasiṁsu.",
  "atk-s0502a2:135_0": "Sā katipāhaccayena rañño sāsanaṁ pesesi – ‘‘bhatakavīthiyaṁ chaṇaṁ karontu. Yassa",
  "atk-s0502a2:135_1": "pana ghare chaṇo na karīyati, tassa ettako nāma daṇḍoti ghosanaṁ kāretū’’ti. Rājā",
  "atk-s0502a2:135_2": "tathā kāresi. Atha naṁ sassu āha – ‘‘tāta, bhatakavīthiyaṁ rājāṇāya chaṇo kattabbo",
  "atk-s0502a2:135_3": "jāto, kiṁ karomā’’ti? ‘‘Amma, ahaṁ bhatiṁ karontopi jīvituṁ na sakkomi, kiṁ karissāmī’’ti?",
  "atk-s0502a2:135_4": "‘‘Tāta, gharāvāsaṁ vasantā nāma iṇampi gaṇhanti, rañño āṇā akātuṁ na labbhā. Iṇato",
  "atk-s0502a2:135_5": "nāma yena kenaci upāyena muccituṁ sakkā, gaccha, kutoci ekaṁ vā dve vā kahāpaṇe āharā’’ti",
  "atk-s0502a2:135_6": "āha. So ujjhāyanto khīyanto gantvā cattālīsakoṭidhanaṭṭhānato ekameva kahāpaṇaṁ āhari.",
  "atk-s0502a2:135_7": "Sā taṁ kahāpaṇaṁ rañño pesetvā attano kahāpaṇena chaṇaṁ katvā puna katipāhaccayena",
  "atk-s0502a2:135_8": "tatheva sāsanaṁ pahiṇi. Puna rājā tatheva ‘‘chaṇaṁ karontu, akarontānaṁ ettako daṇḍo’’ti",
  "atk-s0502a2:135_9": "āṇāpesi. Punapi so tāya tatheva vatvā nippīḷiyamāno gantvā tayo kahāpaṇe āhari. Sā",
  "atk-s0502a2:135_10": "tepi kahāpaṇe rañño pesetvā puna katipāhaccayena tatheva sāsanaṁ pahiṇi – ‘‘idāni",
  "atk-s0502a2:135_11": "purise pesetvā imaṁ pakkosāpetū’’ti. Rājā pesesi. Purisā gantvā, ‘‘kumbhaghosako",
  "atk-s0502a2:135_12": "nāma kataro’’ti pucchitvā pariyesantā taṁ disvā ‘‘ehi, bho rājā, taṁ pakkosatī’’ti",
  "atk-s0502a2:135_13": "āhaṁsu. So bhīto ‘‘na maṁ rājā jānātī’’tiādīni vatvā gantuṁ na icchi. Atha naṁ balakkārena",
  "atk-s0502a2:135_14": "hatthādīsu gahetvā ākaḍḍhiṁsu. Sā itthī te disvā, ‘‘are, dubbinītā, tumhe mama jāmātaraṁ",
  "atk-s0502a2:135_15": "hatthādīsu gahetuṁ ananucchavikā’’ti tajjetvā, ‘‘ehi, tāta, mā bhāyi, rājānaṁ disvā",
  "atk-s0502a2:135_16": "tava hatthādigāhakānaṁ hattheyeva chindāpessāmī’’ti dhītaraṁ ādāya purato hutvā rājagehaṁ",
  "atk-s0502a2:135_17": "patvā vesaṁ parivattetvā sabbālaṅkārapaṭimaṇḍitā ekamantaṁ aṭṭhāsi. Itarampi parikaḍḍhitvā ānayiṁsuyeva.",
  "atk-s0502a2:136_0": "Atha naṁ vanditvā ṭhitaṁ rājā āha – ‘‘tvaṁ kumbhaghosako nāmā’’ti? ‘‘Āma, devā’’ti",
  "atk-s0502a2:136_1": ". ‘‘Kiṁ kāraṇā mahādhanaṁ vañcetvā khādasī’’ti ? ‘‘Kuto me, deva, dhanaṁ bhatiṁ katvā",
  "atk-s0502a2:136_2": "jīvantassā’’ti? ‘‘Mā evaṁ kari, kiṁ amhe vañcesī’’ti? ‘‘Na vañcemi, deva, natthi",
  "atk-s0502a2:136_3": "me dhana’’nti. Athassa rājā te kahāpaṇe dassetvā, ‘‘ime kassa kahāpaṇā’’ti āha. So",
  "atk-s0502a2:136_4": "sañjānitvā, ‘‘aho bālomhi, kathaṁ nu kho ime rañño hatthaṁ pattā’’ti ito cito ca",
  "atk-s0502a2:136_5": "olokento tā dvepi paṭimaṇḍitapasādhanā gabbhadvāramūle ṭhitā disvā, ‘‘bhāriyaṁ vatidaṁ",
  "atk-s0502a2:136_6": "kammaṁ, imāhi raññā payojitāhi bhavitabba’’nti cintesi. Atha naṁ rājā ‘‘vadehi, bho,",
  "atk-s0502a2:136_7": "kasmā evaṁ karosī’’ti āha. ‘‘Nissayo me natthi, devā’’ti. ‘‘Mādiso nissayo bhavituṁ",
  "atk-s0502a2:136_8": "na vaṭṭatī’’ti. ‘‘Kalyāṇaṁ, deva, sace me devo avassayo hotī’’ti. ‘‘Homi, bho, kittakaṁ",
  "atk-s0502a2:136_9": "te dhana’’nti? ‘‘Cattālīsakoṭiyo, devā’’ti. ‘‘Kiṁ laddhuṁ vaṭṭatī’’ti? ‘‘Sakaṭāni",
  "atk-s0502a2:136_10": "devā’’ti? Rājā anekasatāni sakaṭāni yojāpetvā pahiṇitvā taṁ dhanaṁ āharāpetvā rājaṅgaṇe",
  "atk-s0502a2:136_11": "rāsiṁ kārāpetvā rājagahavāsino sannipātāpetvā, ‘‘atthi kassaci imasmiṁ nagare ‘‘ettakaṁ",
  "atk-s0502a2:136_12": "dhana’’nti pucchitvā ‘‘natthi, devā’’ti. ‘‘Kiṁ panassa kātuṁ vaṭṭatī’’ti? ‘‘Sakkāraṁ,",
  "atk-s0502a2:136_13": "devā’’ti vutte mahantena sakkārena taṁ seṭṭhiṭṭhāne ṭhapetvā dhītaraṁ tasseva datvā",
  "atk-s0502a2:136_14": "tena saddhiṁ satthu santikaṁ gantvā vanditvā ‘‘bhante, passathimaṁ purisaṁ, evarūpo",
  "atk-s0502a2:136_15": "dhitimā nāma natthi, cattālīsakoṭivibhavo hontopi uppilāvitākāraṁ vā asmimānamattaṁ",
  "atk-s0502a2:136_16": "vā na karoti, kapaṇo viya pilotikaṁ nivāsetvā bhatakavīthiyaṁ bhatiṁ katvā jīvanto",
  "atk-s0502a2:136_17": "mayā iminā nāma upāyena ñāto. Jānitvā ca pana pakkosāpetvā sadhanabhāvaṁ sampaṭicchāpetvā",
  "atk-s0502a2:136_18": "taṁ dhanaṁ āharāpetvā seṭṭhiṭṭhāne ṭhapito, dhītā cassa mayā dinnā. Bhante, mayā",
  "atk-s0502a2:136_19": "ca evarūpo dhitimā na diṭṭhapubbo’’ti āha.",
  "atk-s0502a2:137_0": "Taṁ sutvā satthā ‘‘evaṁ jīvantassa jīvikaṁ dhammikajīvikaṁ nāma, mahārāja, corikādikammaṁ",
  "atk-s0502a2:137_1": "pana idhaloke ceva pīḷeti hiṁseti, paraloke ca, tatonidānaṁ sukhaṁ nāma natthi. Purisassa",
  "atk-s0502a2:137_2": "hi dhanapārijuññakāle kasiṁ vā bhatiṁ vā katvā jīvikameva dhammikajīvikaṁ nāma. Evarūpassa",
  "atk-s0502a2:137_3": "hi vīriyasampannassa satisampannassa kāyavācāhi parisuddhakammassa paññāya nisammakārino",
  "atk-s0502a2:137_4": "kāyādīhi saññatassa dhammajīvikaṁ jīvantassa satiavippavāse ṭhitassa issariyaṁ vaḍḍhatiyevā’’ti",
  "atk-s0502a2:137_5": "vatvā imaṁ gāthamāha –",
  "atk-s0502a2:138": "24.",
  "atk-s0502a2:139": " ‘‘Uṭṭhānavato satīmato,",
  "atk-s0502a2:140": "Sucikammassa nisammakārino;",
  "atk-s0502a2:141": "Saññatassa dhammajīvino,",
  "atk-s0502a2:142": "Appamattassa yasobhivaḍḍhatī’’ti.",
  "atk-s0502a2:143_0": "Tattha uṭṭhānavatoti uṭṭhānavīriyavantassa. Satimatoti satisampannassa. Sucikammassāti",
  "atk-s0502a2:143_1": "niddosehi niraparādhehi kāyakammādīhi samannāgatassa. Nisammakārinoti evañce bhavissati,",
  "atk-s0502a2:143_2": "evaṁ karissāmīti vā, imasmiṁ kamme evaṁ kate idaṁ nāma bhavissatīti vā evaṁ nidānaṁ",
  "atk-s0502a2:143_3": "sallakkhetvā rogatikicchanaṁ viya sabbakammāni nisāmetvā upadhāretvā karontassa.",
  "atk-s0502a2:143_4": "Saññatassāti kāyādīhi saññatassa nicchiddassa. Dhammajīvinoti agārikassa tulākūṭādīni",
  "atk-s0502a2:143_5": "vajjetvā kasigorakkhādīhi, anagārikassa vejjakammadūtakammādīni vajjetvā dhammena",
  "atk-s0502a2:143_6": "samena bhikkhācariyāya jīvikaṁ kappentassa. Appamattassāti avippavutthasatino. Yasobhivaḍḍhatīti",
  "atk-s0502a2:143_7": "issariyabhogasampannasaṅkhāto ceva kittivaṇṇabhaṇanasaṅkhāto ca yaso abhivaḍḍhatīti.",
  "atk-s0502a2:144": "Gāthāpariyosāne kumbhaghosako sotāpattiphale patiṭṭhahi. Aññepi bahū sotāpattiphalādīni pāpuṇiṁsu. Evaṁ mahājanassa sātthikā dhammadesanā jātāti.",
  "atk-s0502a2:145": "Kumbhaghosakaseṭṭhivatthu dutiyaṁ.",
  "atk-s0502a2:146": "3. Cūḷapanthakattheravatthu",
  "atk-s0502a2:147": "Uṭṭhānenappamādenāti imaṁ dhammadesanaṁ satthā veḷuvane viharanto cūḷapanthakattheraṁ ārabbha kathesi.",
  "atk-s0502a2:148_0": "Rājagahe kira dhanaseṭṭhikulassa dhītā vayappattakāle mātāpitūhi sattabhūmikassa",
  "atk-s0502a2:148_1": "pāsādassa uparimatale ativiya rakkhiyamānā yobbanamadamattatāya purisalolā hutvā",
  "atk-s0502a2:148_2": "attano dāseneva saddhiṁ santhavaṁ katvā, ‘‘aññepi me idaṁ kammaṁ jāneyyu’’nti bhītā",
  "atk-s0502a2:148_3": "evamāha – ‘‘amhehi imasmiṁ ṭhāne na sakkā vasituṁ. Sace me mātāpitaro imaṁ dosaṁ",
  "atk-s0502a2:148_4": "jānissanti, khaṇḍākhaṇḍikaṁ maṁ karissanti. Videsaṁ gantvā vasissāmā’’ti. Te hatthasāraṁ",
  "atk-s0502a2:148_5": "gahetvā aggadvārena nikkhamitvā, ‘‘yattha vā tattha vā aññehi ajānanaṭṭhānaṁ gantvā",
  "atk-s0502a2:148_6": "vasissāmā’’ti ubhopi agamaṁsu. Tesaṁ ekasmiṁ ṭhāne vasantānaṁ saṁvāsamanvāya tassā",
  "atk-s0502a2:148_7": "kucchismiṁ gabbho patiṭṭhāsi. Sā gabbhaparipākaṁ āgamma tena saddhiṁ mantesi, ‘‘gabbho",
  "atk-s0502a2:148_8": "me paripākaṁ gato, ñātibandhuvirahite ṭhāne gabbhavuṭṭhānaṁ nāma ubhinnampi amhākaṁ",
  "atk-s0502a2:148_9": "dukkhāvahaṁ, kulagehameva gacchāmā’’ti. So ‘‘sacāhaṁ tattha gamissāmi, jīvitaṁ me",
  "atk-s0502a2:148_10": "natthī’’ti bhayena ‘‘ajja gacchāma, sve gacchāmā’’ti divase atikkāmesi. Sā cintesi",
  "atk-s0502a2:148_11": "– ‘‘ayaṁ bālo attano dosamahantatāya gantuṁ na ussahati, mātāpitaro nāma ekantahitāva,",
  "atk-s0502a2:148_12": "ayaṁ gacchatu vā, mā vā, ahaṁ gamissāmī’’ti. Sā tasmiṁ gehā nikkhante gehaparikkhāraṁ",
  "atk-s0502a2:148_13": "paṭisāmetvā attano kulagharaṁ gatabhāvaṁ anantaragehavāsīnaṁ ārocetvā maggaṁ paṭipajji.",
  "atk-s0502a2:149_0": "Sopi gharaṁ āgantvā taṁ adisvā paṭivissake pucchitvā, ‘‘sā kulagharaṁ gatā’’ti sutvā",
  "atk-s0502a2:149_1": "vegena anubandhitvā antarāmagge sampāpuṇi. Tassāpi tattheva gabbhavuṭṭhānaṁ ahosi.",
  "atk-s0502a2:149_2": "So ‘‘kiṁ idaṁ, bhadde’’ti pucchi. ‘‘Sāmi, me eko putto jāto’’ti. ‘‘Idāni kiṁ karissāmā’’ti?",
  "atk-s0502a2:149_3": "‘‘Yassatthāya mayaṁ kulagharaṁ gaccheyyāma, taṁ kammaṁ antarāmaggeva nipphannaṁ,",
  "atk-s0502a2:149_4": "tattha gantvā kiṁ karissāma, nivattissāmā’’ti dvepi ekacittā hutvā nivattiṁsu. Tassa",
  "atk-s0502a2:149_5": "ca dārakassa panthe jātattā panthakoti nāmaṁ kariṁsu. Tassā nacirasseva aparopi gabbho",
  "atk-s0502a2:149_6": "patiṭṭhahi. Sabbaṁ purimanayeneva vitthāretabbaṁ. Tassapi dārakassa panthe jātattā",
  "atk-s0502a2:149_7": "paṭhamajātassa mahāpanthakoti nāmaṁ katvā itarassa cūḷapanthakoti nāmaṁ kariṁsu.",
  "atk-s0502a2:149_8": "Te dvepi dārake gahetvā attano vasanaṭṭhānameva gatā. Tesaṁ tattha vasantānaṁ mahāpanthakadārako",
  "atk-s0502a2:149_9": "aññe dārake ‘‘cūḷapitā mahāpitāti, ayyako ayyikā’’ti ca vadante sutvā mātaraṁ pucchi",
  "atk-s0502a2:149_10": "– ‘‘amma, aññe dārakā ‘ayyako ayyikā’tipi, ‘mahāpitā cūḷapitā’tipi vadanti, kacci",
  "atk-s0502a2:149_11": "amhākaññeva ñātakā natthī’’ti? ‘‘Āma, tāta, amhākaṁ ettha ñātakā natthi. Rājagahanagare",
  "atk-s0502a2:149_12": "pana vo dhanaseṭṭhi nāma ayyako, tattha amhākaṁ bahū ñātakā’’ti. ‘‘Kasmā tattha na",
  "atk-s0502a2:149_13": "gacchatha, ammā’’ti? Sā attano agamanakāraṇaṁ puttassa akathetvā puttesu punappunaṁ",
  "atk-s0502a2:149_14": "kathentesu sāmikaṁ āha – ‘‘ime dārakā maṁ ativiya kilamenti, kiṁ no mātāpitaro disvā",
  "atk-s0502a2:149_15": "maṁsaṁ khādissanti, ehi, dārakānaṁ ayyakakulaṁ dassessāmā’’ti? ‘‘Ahaṁ sammukhā bhavituṁ",
  "atk-s0502a2:149_16": "na sakkhissāmi, te pana nayissāmī’’ti. ‘‘Sādhu yena kenaci upāyena dārakānaṁ ayyakakulameva",
  "atk-s0502a2:149_17": "daṭṭhuṁ vaṭṭatī’’ti. Dvepi janā dārake ādāya anupubbena rājagahaṁ patvā nagaradvāre",
  "atk-s0502a2:149_18": "ekissā sālāya pavisitvā dārakamātā dve dārake gahetvā attano āgatabhāvaṁ mātāpitūnaṁ",
  "atk-s0502a2:149_19": "ārocāpesi. Te taṁ sāsanaṁ sutvā, ‘‘saṁsāre vicarantānaṁ na putto na dhītā bhūtapubbā",
  "atk-s0502a2:149_20": "nāma natthi, te amhākaṁ mahāparādhikā, na sakkā tehi amhākaṁ cakkhupathe ṭhātuṁ,",
  "atk-s0502a2:149_21": "ettakaṁ nāma dhanaṁ gahetvā dvepi janā phāsukaṭṭhānaṁ gantvā jīvantu, dārake pana",
  "atk-s0502a2:149_22": "idha pesentū’’ti dhanaṁ datvā dūtaṁ pāhesuṁ.",
  "atk-s0502a2:150_0": "Tehi pesitaṁ dhanaṁ gahetvā dārake āgatadūtānaññeva hatthe datvā pahiṇiṁsu. Dārakā",
  "atk-s0502a2:150_1": "ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṁ",
  "atk-s0502a2:150_2": "dasabalassa dhammakathaṁ sotuṁ gacchati. Tassa niccaṁ satthu santikaṁ gacchantassa",
  "atk-s0502a2:150_3": "pabbajjāya cittaṁ nami. So ayyakaṁ āha – ‘‘sace maṁ anujāneyyātha, ahaṁ pabbajeyya’’nti",
  "atk-s0502a2:150_4": ". ‘‘Kiṁ vadesi, tāta, sakalassa lokassapi me pabbajjāto tava pabbajjā bhaddikā. Sace",
  "atk-s0502a2:150_5": "sakkosi pabbajāhī’’ti. Taṁ satthu santikaṁ netvā, ‘‘kiṁ, gahapati, dārako te laddho’’ti",
  "atk-s0502a2:150_6": "vutte, ‘‘āma, bhante, ayaṁ me nattā tumhākaṁ santike pabbajitukāmo’’ti āha. Satthā",
  "atk-s0502a2:150_7": "aññataraṁ piṇḍapātacārikaṁ bhikkhuṁ ‘‘imaṁ dārakaṁ pabbājehī’’ti āṇāpesi. Thero tassa",
  "atk-s0502a2:150_8": "tacapañcakakammaṭṭhānaṁ ācikkhitvā pabbājesi. So bahuṁ buddhavacanaṁ uggaṇhitvā paripuṇṇavasso",
  "atk-s0502a2:150_9": "upasampadaṁ labhitvā yonisomanasikārena kammaṭṭhānaṁ karonto arahattaṁ pāpuṇi. So",
  "atk-s0502a2:150_10": "jhānasukhena phalasukhena vītināmento cintesi – ‘‘sakkā nu kho idaṁ sukhaṁ cūḷapanthakassa",
  "atk-s0502a2:150_11": "dātu’’nti! Tato ayyakaseṭṭhissa santikaṁ gantvā evamāha – ‘‘mahāseṭṭhi, sace anujāneyyātha,",
  "atk-s0502a2:150_12": "ahaṁ cūḷapanthakaṁ pabbājeyya’’nti. ‘‘Pabbājetha, bhante’’ti. Seṭṭhi kira sāsane",
  "atk-s0502a2:150_13": "ca suppasanno, ‘‘kataradhītāya vo ete puttā’’ti pucchiyamāno ca ‘‘palātadhītāyā’’ti",
  "atk-s0502a2:150_14": "vattuṁ lajjati, tasmā sukheneva tesaṁ pabbajjaṁ anujāni. Thero cūḷapanthakaṁ pabbājetvā",
  "atk-s0502a2:150_15": "sīlesu patiṭṭhāpesi. So pabbajitvāva dandho ahosi.",
  "atk-s0502a2:151": "‘‘Padmaṁ yathā kokanadaṁ sugandhaṁ,",
  "atk-s0502a2:152": "Pāto siyā phullamavītagandhaṁ;",
  "atk-s0502a2:153": "Aṅgīrasaṁ passa virocamānaṁ,",
  "atk-s0502a2:154": "Tapantamādiccamivantalikkhe’’ti. (saṁ. ni. 1.123; a. ni. 5.195) –",
  "atk-s0502a2:155_0": "Imaṁ ekaṁ gāthaṁ catūhi māsehi uggaṇhituṁ nāsakkhi. So kira kassapasammāsambuddhakāle",
  "atk-s0502a2:155_1": "pabbajitvā paññavā hutvā aññatarassa dandhabhikkhuno uddesaggahaṇakāle parihāsakeḷiṁ",
  "atk-s0502a2:155_2": "akāsi. So bhikkhu tena parihāsena lajjito neva uddesaṁ gaṇhi, na sajjhāyamakāsi.",
  "atk-s0502a2:155_3": "Tena kammena ayaṁ pabbajitvāva dandho jāto, gahitagahitaṁ padaṁ uparūparipadaṁ gaṇhantassa",
  "atk-s0502a2:155_4": "nassati. Tassa imameva gāthaṁ uggahetuṁ vāyamantassa cattāro māsā atikkantā. Atha",
  "atk-s0502a2:155_5": "naṁ mahāpanthako, ‘‘cūḷapanthaka, tvaṁ imasmiṁ sāsane abhabbo, catūhi māsehi ekaṁ",
  "atk-s0502a2:155_6": "gāthampi gaṇhituṁ na sakkosi, pabbajitakiccaṁ pana kathaṁ matthakaṁ pāpessasi, nikkhama",
  "atk-s0502a2:155_7": "ito’’ti vihārā nikkaḍḍhi. Cūḷapanthako buddhasāsane sinehena gihibhāvaṁ na pattheti.",
  "atk-s0502a2:156_0": "Tasmiñca kāle mahāpanthako bhattuddesako ahosi. Jīvako komārabhacco bahuṁ mālāgandhavilepanaṁ",
  "atk-s0502a2:156_1": "ādāya attano ambavanaṁ gantvā satthāraṁ pūjetvā dhammaṁ sutvā uṭṭhāyāsanā dasabalaṁ",
  "atk-s0502a2:156_2": "vanditvā mahāpanthakaṁ upasaṅkamitvā, ‘‘kittakā , bhante, satthu santike bhikkhū’’ti",
  "atk-s0502a2:156_3": "pucchi. ‘‘Pañcamattāni bhikkhusatānī’’ti. ‘‘Sve, bhante, buddhappamukhāni pañca bhikkhusatāni",
  "atk-s0502a2:156_4": "ādāya amhākaṁ nivesane bhikkhaṁ gaṇhathā’’ti. ‘‘Upāsaka, cūḷapanthako nāma bhikkhu",
  "atk-s0502a2:156_5": "dandho aviruḷhidhammo, taṁ ṭhapetvā sesānaṁ nimantanaṁ sampaṭicchāmī’’ti thero āha.",
  "atk-s0502a2:156_6": "Taṁ sutvā cūḷapanthako cintesi – ‘‘thero ettakānaṁ bhikkhūnaṁ nimantanaṁ sampaṭicchanto",
  "atk-s0502a2:156_7": "maṁ bāhiraṁ katvā sampaṭicchati, nissaṁsayaṁ mayhaṁ bhātikassa mayi cittaṁ bhinnaṁ",
  "atk-s0502a2:156_8": "bhavissati, kiṁ dāni mayhaṁ iminā sāsanena, gihī hutvā dānādīni puññāni karonto jīvissāmī’’ti?",
  "atk-s0502a2:156_9": "So punadivase pātova vibbhamituṁ pāyāsi.",
  "atk-s0502a2:157_0": "Satthā paccūsakāleyeva lokaṁ volokento imaṁ kāraṇaṁ disvā paṭhamataraṁ gantvā cūḷapanthakassa",
  "atk-s0502a2:157_1": "gamanamagge dvārakoṭṭhake caṅkamanto aṭṭhāsi. Cūḷapanthako gacchanto satthāraṁ disvā",
  "atk-s0502a2:157_2": "upasaṅkamitvā vanditvā aṭṭhāsi. Atha naṁ satthā ‘‘kuhiṁ pana tvaṁ, cūḷapanthaka,",
  "atk-s0502a2:157_3": "imāya velāya gacchasī’’ti āha. ‘‘Bhātā maṁ, bhante, nikkaḍḍhati, tenāhaṁ vibbhamituṁ",
  "atk-s0502a2:157_4": "gacchāmī’’ti. ‘‘Cūḷapanthaka, tava pabbajjā nāma mama santakā, bhātarā nikkaḍḍhito",
  "atk-s0502a2:157_5": "kasmā mama santikaṁ nāgañchi, ehi, kiṁ te gihibhāvena, mama santike bhavissasī’’ti",
  "atk-s0502a2:157_6": "cakkaṅkitatalena pāṇinā taṁ sirasi parāmasitvā ādāya gantvā gandhakuṭippamukhe nisīdāpetvā,",
  "atk-s0502a2:157_7": "‘‘cūḷapanthaka, puratthābhimukho hutvā imaṁ pilotikaṁ ‘rajoharaṇaṁ rajoharaṇa’nti",
  "atk-s0502a2:157_8": "parimajjanto idheva hohī’’ti iddhiyā abhisaṅkhataṁ parisuddhaṁ pilotikaṁ datvā kāle",
  "atk-s0502a2:157_9": "ārocite bhikkhusaṅghaparivuto jīvakassa gehaṁ gantvā paññattāsane nisīdi. Cūḷapanthakopi",
  "atk-s0502a2:157_10": "sūriyaṁ olokento taṁ pilotikaṁ ‘‘rajoharaṇaṁ rajoharaṇa’’nti parimajjanto nisīdi.",
  "atk-s0502a2:157_11": "Tassa taṁ pilotikakhaṇḍaṁ parimajjantassa kiliṭṭhaṁ ahosi. Tato cintesi – ‘‘idaṁ",
  "atk-s0502a2:157_12": "pilotikakhaṇḍaṁ ativiya parisuddhaṁ, imaṁ pana attabhāvaṁ nissāya purimapakatiṁ vijahitvā",
  "atk-s0502a2:157_13": "evaṁ kiliṭṭhaṁ jātaṁ, aniccā vata saṅkhārā’’ti khayavayaṁ paṭṭhapento vipassanaṁ",
  "atk-s0502a2:157_14": "vaḍḍhesi. Satthā ‘‘cūḷapanthakassa cittaṁ vipassanaṁ āruḷha’’nti ñatvā, ‘‘cūḷapanthaka,",
  "atk-s0502a2:157_15": "tvaṁ pilotikakhaṇḍameva saṁkiliṭṭhaṁ ‘rajaṁ raja’nti mā saññaṁ kari, abbhantare pana",
  "atk-s0502a2:157_16": "te rāgarajādayo atthi, te harāhī’’ti vatvā obhāsaṁ vissajjetvā purato nisinno viya",
  "atk-s0502a2:157_17": "paññāyamānarūpo hutvā imā gāthā abhāsi –",
  "atk-s0502a2:158": "‘‘Rāgo rajo na ca pana reṇu vuccati,",
  "atk-s0502a2:159": "Rāgassetaṁ adhivacanaṁ rajoti;",
  "atk-s0502a2:160": "Etaṁ rajjaṁ vippajahitva bhikkhavo,",
  "atk-s0502a2:161": "Viharanti te vigatarajassa sāsane.",
  "atk-s0502a2:162": "‘‘Doso rajo na ca pana reṇu vuccati,",
  "atk-s0502a2:163": "Dosassetaṁ adhivacanaṁ rajoti;",
  "atk-s0502a2:164": "Etaṁ rajaṁ vippajahitva bhikkhavo,",
  "atk-s0502a2:165": "Viharanti te vigatarajassa sāsane.",
  "atk-s0502a2:166": "‘‘Moho rajo na ca pana reṇu vuccati,",
  "atk-s0502a2:167": "Mohassetaṁ adhivacanaṁ rajoti;",
  "atk-s0502a2:168": "Etaṁ rajaṁ vippajahitva bhikkhavo,",
  "atk-s0502a2:169": "Viharanti te vigatarajassa sāsane’’ti. (mahāni. 209);",
  "atk-s0502a2:170": "Gāthāpariyosāne cūḷapanthako saha paṭisambhidāhi arahattaṁ pāpuṇi. Saha paṭisambhidāhiyevassa tīṇi piṭakāni āgamiṁsu.",
  "atk-s0502a2:171_0": "So kira pubbe rājā hutvā nagaraṁ padakkhiṇaṁ karonto nalāṭato sede muccante parisuddhena",
  "atk-s0502a2:171_1": "sāṭakena nalāṭantaṁ puñchi, sāṭako kiliṭṭho ahosi. So ‘‘imaṁ sarīraṁ nissāya evarūpo",
  "atk-s0502a2:171_2": "parisuddho sāṭako pakatiṁ jahitvā kiliṭṭho jāto, aniccā vata saṅkhārā’’ti aniccasaññaṁ",
  "atk-s0502a2:171_3": "paṭilabhi. Te kāraṇenassa rajoharaṇameva paccayo jāto.",
  "atk-s0502a2:172_0": "Jīvakopi kho komārabhacco dasabalassa dakkhiṇodakaṁ upanāmesi. Satthā ‘‘nanu, jīvaka,",
  "atk-s0502a2:172_1": "vihāre bhikkhū atthī’’ti hatthena pattaṁ pidahi. Mahāpanthako ‘‘nanu, bhante, vihāre",
  "atk-s0502a2:172_2": "bhikkhū natthī’’ti āha. Satthā ‘‘atthi, jīvakā’’ti āha. Jīvako ‘‘tena hi bhaṇe gaccha,",
  "atk-s0502a2:172_3": "vihāre bhikkhūnaṁ atthibhāvaṁ vā natthibhāvaṁ vā tvaññeva jānāhī’’ti purisaṁ pesesi.",
  "atk-s0502a2:172_4": "Tasmiṁ khaṇe cūḷapanthako ‘‘mayhaṁ bhātiko ‘vihāre bhikkhū natthī’ti bhaṇati , vihāre",
  "atk-s0502a2:172_5": "bhikkhūnaṁ atthibhāvamassa pakāsessāmī’’ti sakalaṁ ambavanaṁ bhikkhūnaññeva pūresi.",
  "atk-s0502a2:172_6": "Ekacce bhikkhū cīvarakammaṁ karonti, ekacce rajanakammaṁ karonti, ekacce sajjhāyaṁ",
  "atk-s0502a2:172_7": "karonti. Evaṁ aññamaññaasadisaṁ bhikkhusahassaṁ māpesi. So puriso vihāre bahū bhikkhū",
  "atk-s0502a2:172_8": "disvā nivattitvā, ‘‘ayya, sakalaṁ ambavanaṁ bhikkhūhi paripuṇṇa’’nti jīvakassa ārocesi.",
  "atk-s0502a2:172_9": "Theropi kho tattheva –",
  "atk-s0502a2:173": "‘‘Sahassakkhattumattānaṁ , nimminitvāna panthako;",
  "atk-s0502a2:174": "Nisīdambavane ramme, yāva kālappavedanā’’ti.",
  "atk-s0502a2:175_0": "Atha satthā taṁ purisaṁ āha – ‘‘vihāraṁ gantvā ‘satthā cūḷapanthakaṁ nāma pakkosatī’ti",
  "atk-s0502a2:175_1": "vadehī’’ti. Tena gantvā tathā vutte, ‘‘ahaṁ cūḷapanthako, ahaṁ cūḷapanthako’’ti mukhasahassaṁ",
  "atk-s0502a2:175_2": "uṭṭhahi. So puriso puna gantvā, ‘‘sabbepi kira, bhante, cūḷapanthakāyeva nāmā’’ti",
  "atk-s0502a2:175_3": "āha. ‘‘Tena hi gantvā yo ‘ahaṁ cūḷapanthako’ti paṭhamaṁ vadati, taṁ hatthe gaṇha,",
  "atk-s0502a2:175_4": "avasesā antaradhāyissantī’’ti. So tathā akāsi. Tāvadeva sahassamattā bhikkhū antaradhāyiṁsu.",
  "atk-s0502a2:175_5": "Theropi tena purisena saddhiṁ agamāsi. Satthā bhattakiccapariyosāne jīvakaṁ āmantesi",
  "atk-s0502a2:175_6": "– ‘‘jīvaka, cūḷapanthakassa pattaṁ gaṇhāhi, ayaṁ te anumodanaṁ karissatī’’ti. Jīvako",
  "atk-s0502a2:175_7": "tathā akāsi. Thero sīhanādaṁ nadanto taruṇasīho viya tīhi piṭakehi saṅkhobhetvā anumodanamakāsi.",
  "atk-s0502a2:175_8": "Satthā uṭṭhāyāsanā bhikkhusaṅghaparivuto vihāraṁ gantvā bhikkhūhi vatte dassite gandhakuṭippamukhe",
  "atk-s0502a2:175_9": "ṭhatvā bhikkhusaṅghassa sugatovādaṁ datvā kammaṭṭhānaṁ kathetvā bhikkhusaṅghaṁ uyyojetvā",
  "atk-s0502a2:175_10": "surabhigandhavāsitaṁ gandhakuṭiṁ pavisitvā dakkhiṇena passena sīhaseyyaṁ upagato.",
  "atk-s0502a2:175_11": "Atha sāyanhasamaye bhikkhū ito cito ca samosaritvā rattakambalasāṇiyā parikkhittā",
  "atk-s0502a2:175_12": "viya nisīditvā satthu guṇakathaṁ ārabhiṁsu, ‘‘āvuso, mahāpanthako cūḷapanthakassa",
  "atk-s0502a2:175_13": "ajjhāsayaṁ ajānanto catūhi māsehi ekaṁ gāthaṁ uggaṇhāpetuṁ na sakkoti, ‘dandho aya’nti",
  "atk-s0502a2:175_14": "vihārā nikkaḍḍhi, sammāsambuddho pana attano anuttaradhammarājatāya ekasmiṁyevassa",
  "atk-s0502a2:175_15": "antarabhatte saha paṭisambhidāhi arahattaṁ adāsi, tīṇi piṭakāni saha paṭisambhidāhiyeva",
  "atk-s0502a2:175_16": "āgatāni, aho buddhānaṁ balaṁ nāma mahanta’’nti.",
  "atk-s0502a2:176_0": "Atha bhagavā dhammasabhāyaṁ imaṁ kathāpavattiṁ ñatvā, ‘‘ajja mayā gantuṁ vaṭṭatī’’ti",
  "atk-s0502a2:176_1": "buddhaseyyāya uṭṭhāya surattadupaṭṭaṁ nivāsetvā vijjulataṁ viya kāyabandhanaṁ bandhitvā",
  "atk-s0502a2:176_2": "rattakambalasadisaṁ sugatamahācīvaraṁ pārupitvā surabhigandhakuṭito nikkhamma mattavaravāraṇasīhavijambhitavilāsena",
  "atk-s0502a2:176_3": "anantāya buddhalīḷāya dhammasabhaṁ gantvā alaṅkatamaṇḍalamāḷamajjhe supaññattavarabuddhāsanaṁ",
  "atk-s0502a2:176_4": "abhiruyha chabbaṇṇabuddharaṁsiyo vissajjento aṇṇavakucchiṁ khobhayamāno yugandharamatthake",
  "atk-s0502a2:176_5": "bālasūriyo viya āsanamajjhe nisīdi. Sammāsambuddhe pana āgatamatte bhikkhusaṅgho",
  "atk-s0502a2:176_6": "kathaṁ pacchinditvā tuṇhī ahosi. Satthā mudukena mettacittena parisaṁ oloketvā, ‘‘ayaṁ",
  "atk-s0502a2:176_7": "parisā ativiya sobhati, ekassapi hatthakukkuccaṁ vā pādakukkuccaṁ vā ukkāsitasaddo",
  "atk-s0502a2:176_8": "vā khipitasaddo vā natthi, sabbepi ime buddhagāravena sagāravā, buddhatejena tajjitā.",
  "atk-s0502a2:176_9": "Mayi āyukappampi akathetvā nisinne paṭhamaṁ kathaṁ samuṭṭhāpetvā na kathessanti.",
  "atk-s0502a2:176_10": "Kathāsamuṭṭhāpanavattaṁ nāma mayāva jānitabbaṁ, ahameva paṭhamaṁ kathessāmī’’ti madhurena",
  "atk-s0502a2:176_11": "brahmassarena bhikkhū āmantetvā, ‘‘kāya nuttha, bhikkhave, etarahi kathāya sannisinnā,",
  "atk-s0502a2:176_12": "kā ca pana vo antarākathā vippakatā’’ti pucchitvā, ‘‘imāya nāmā’’ti vutte, ‘‘na,",
  "atk-s0502a2:176_13": "bhikkhave, cūḷapanthako idāneva dandho, pubbepi dandhoyeva. Na kevalañcassāhaṁ idāneva",
  "atk-s0502a2:176_14": "avassayo jāto, pubbepi avassayo ahosimeva. Pubbe panāhaṁ imaṁ lokiyakuṭumbassa sāmikaṁ",
  "atk-s0502a2:176_15": "akāsiṁ, idāni lokuttarakuṭumbassā’’ti vatvā tamatthaṁ vitthārato sotukāmehi bhikkhūhi",
  "atk-s0502a2:176_16": "āyācito atītaṁ āhari –",
  "atk-s0502a2:177_0": "‘‘Atīte, bhikkhave, bārāṇasinagaravāsī eko māṇavo takkasilaṁ gantvā sippuggahaṇatthāya",
  "atk-s0502a2:177_1": "disāpāmokkhassa ācariyassa dhammantevāsiko hutvā pañcannaṁ māṇavakasatānaṁ antare",
  "atk-s0502a2:177_2": "ativiya ācariyassa upakārako ahosi, pādaparikammādīni sabbakiccāni karoti. Dandhatāya",
  "atk-s0502a2:177_3": "pana kiñci uggaṇhituṁ na sakko’’ti. Ācariyo ‘‘ayaṁ mama bahūpakāro, sikkhāpessāmi",
  "atk-s0502a2:177_4": "na’’nti vāyamantopi kiñci sikkhāpetuṁ na sakkoti. So ciraṁ vasitvā ekagāthampi uggaṇhituṁ",
  "atk-s0502a2:177_5": "asakkonto ukkaṇṭhitvā ‘‘gamissāmī’’ti ācariyaṁ āpucchi. Ācariyo cintesi – ‘‘ayaṁ",
  "atk-s0502a2:177_6": "mayhaṁ upakārako, paṇḍitabhāvamassa paccāsīsāmi, na naṁ kātuṁ sakkomi , avassaṁ mayā",
  "atk-s0502a2:177_7": "imassa paccupakāro kātabbo, ekamassa mantaṁ bandhitvā dassāmī’’ti so taṁ araññaṁ",
  "atk-s0502a2:177_8": "netvā ‘‘ghaṭṭesi ghaṭṭesi, kiṁ kāraṇā ghaṭṭesi? Ahampi taṁ jānāmi jānāmī’’ti imaṁ",
  "atk-s0502a2:177_9": "mantaṁ bandhitvā uggaṇhāpento anekasatakkhattuṁ parivattāpetvā, ‘‘paññāyati te’’ti",
  "atk-s0502a2:177_10": "pucchitvā, ‘‘āma, paññāyatī’’ti vutte ‘‘dandhena nāma vāyāmaṁ katvā paguṇaṁ kataṁ",
  "atk-s0502a2:177_11": "sippaṁ na palāyatī’’ti cintetvā maggaparibbayaṁ datvā, ‘‘gaccha, imaṁ mantaṁ nissāya",
  "atk-s0502a2:177_12": "jīvissasi, apalāyanatthāya panassa niccaṁ sajjhāyaṁ kareyyāsī’’ti vatvā taṁ uyyojesi.",
  "atk-s0502a2:177_13": "Athassa mātā bārāṇasiyaṁ sampattakāle ‘‘putto me sippaṁ sikkhitvā āgato’’ti mahāsakkārasammānaṁ akāsi.",
  "atk-s0502a2:178_0": "Tadā bārāṇasirājā ‘‘atthi nu kho me kāyakammādīsu koci doso’’ti paccavekkhanto attano",
  "atk-s0502a2:178_1": "aruccanakaṁ kiñci kammaṁ adisvā ‘‘attano vajjaṁ nāma attano na paññāyati, paresaṁ",
  "atk-s0502a2:178_2": "paññāyati, nāgarānaṁ pariggaṇhissāmī’’ti cintetvā sāyaṁ aññātakavesena nikkhamitvā,",
  "atk-s0502a2:178_3": "‘‘sāyamāsaṁ bhuñjitvā nisinnamanussānaṁ kathāsallāpo nāma nānappakārako hoti, ‘sacāhaṁ",
  "atk-s0502a2:178_4": "adhammena rajjaṁ kāremi, pāpena adhammikena raññā daṇḍabaliādīhi hatamhā’ti vakkhanti.",
  "atk-s0502a2:178_5": "‘Sace dhammena rajjaṁ kāremi, dīghāyuko hotu no rājā’tiādīni vatvā mama guṇaṁ kathessantī’’ti",
  "atk-s0502a2:178_6": "tesaṁ tesaṁ gehānaṁ bhittianusāreneva vicarati.",
  "atk-s0502a2:179_0": "Tasmiṁ khaṇe umaṅgacorā dvinnaṁ gehānaṁ antare umaṅgaṁ bhindanti ekaumaṅgeneva dve",
  "atk-s0502a2:179_1": "gehāni pavisanatthāya. Rājā te disvā gehacchāyāya aṭṭhāsi. Tesaṁ umaṅgaṁ bhinditvā",
  "atk-s0502a2:179_2": "gehaṁ pavisitvā bhaṇḍakaṁ olokitakāle māṇavo pabujjhitvā taṁ mantaṁ sajjhāyanto ‘‘ghaṭṭesi",
  "atk-s0502a2:179_3": "ghaṭṭesi, kiṁ kāraṇā ghaṭṭesi? Ahampi taṁ jānāmi jānāmī’’ti āha. Te taṁ sutvā, ‘‘iminā",
  "atk-s0502a2:179_4": "kiramhā ñātā, idāni no nāsessatī’’ti nivatthavatthānipi chaḍḍetvā bhītā sammukhasammukhaṭṭhāneneva",
  "atk-s0502a2:179_5": "palāyiṁsu. Rājā te palāyante disvā itarassa ca mantasajjhāyanasaddaṁ sutvā gehaññeva",
  "atk-s0502a2:179_6": "vavatthapetvā nāgarānaṁ pariggaṇhitvā nivesanaṁ pāvisi. So vibhātāya pana rattiyā",
  "atk-s0502a2:179_7": "pātovekaṁ purisaṁ pakkositvā āha – ‘‘gaccha bhaṇe, asukavīthiyaṁ nāma yasmiṁ gehe",
  "atk-s0502a2:179_8": "umaṅgo bhinno, tattha takkasilato sippaṁ uggaṇhitvā āgatamāṇavo atthi, taṁ ānehī’’ti.",
  "atk-s0502a2:179_9": "So gantvā ‘‘rājā taṁ pakkosatī’’ti vatvā māṇavaṁ ānesi. Atha naṁ rājā āha – ‘‘tvaṁ,",
  "atk-s0502a2:179_10": "tāta, takkasilato sippaṁ uggaṇhitvā āgatamāṇavo’’ti? ‘‘Āma, devā’’ti. ‘‘Amhākampi",
  "atk-s0502a2:179_11": "taṁ sippaṁ dehī’’ti. ‘‘Sādhu, deva, samānāsane nisīditvā gaṇhāhī’’ti. Rājāpi tathā",
  "atk-s0502a2:179_12": "katvā mantaṁ gahetvā ‘‘ayaṁ te ācariyabhāgo’’ti sahassaṁ adāsi.",
  "atk-s0502a2:180_0": "Tadā senāpati rañño kappakaṁ āha – ‘‘kadā rañño massuṁ karissasī’’ti? ‘‘Sve vā parasuve",
  "atk-s0502a2:180_1": "vā’’ti. So tassa sahassaṁ datvā ‘‘kiccaṁ me atthī’’ti vatvā, ‘‘kiṁ, sāmī’’ti vutte",
  "atk-s0502a2:180_2": "‘‘rañño massukammaṁ karonto viya hutvā khuraṁ ativiya pahaṁsitvā galanāḷiṁ chinda,",
  "atk-s0502a2:180_3": "tvaṁ senāpati bhavissasi, ahaṁ rājā’’ti. So ‘‘sādhū’’ti sampaṭicchitvā rañño massukammakaraṇadivase",
  "atk-s0502a2:180_4": "gandhodakena massuṁ temetvā khuraṁ pahaṁsitvā nalāṭante gahetvā, ‘‘khuro thokaṁ kuṇṭhadhāro,",
  "atk-s0502a2:180_5": "ekappahāreneva galanāḷiṁ chindituṁ vaṭṭatī’’ti puna ekamantaṁ ṭhatvā khuraṁ pahaṁsi.",
  "atk-s0502a2:180_6": "Tasmiṁ khaṇe rājā attano mantaṁ saritvā sajjhāyaṁ karonto ‘‘ghaṭṭesi ghaṭṭesi, kiṁ",
  "atk-s0502a2:180_7": "kāraṇā ghaṭṭesi? Ahampi taṁ jānāmi jānāmī’’ti āha. Nhāpitassa nalāṭato sedā mucciṁsu.",
  "atk-s0502a2:180_8": "So ‘‘jānāti mama kāraṇaṁ rājā’’ti bhīto khuraṁ bhūmiyaṁ khipitvā pādamūle urena nipajji.",
  "atk-s0502a2:180_9": "Rājāno nāma chekā honti, tena taṁ evamāha – ‘‘are, duṭṭha, nhāpita, ‘na maṁ rājā",
  "atk-s0502a2:180_10": "jānātī’ti saññaṁ karosī’’ti. ‘‘Abhayaṁ me dehi, devā’’ti. ‘‘Hotu, mā bhāyi, kathehī’’ti.",
  "atk-s0502a2:180_11": "Senāpati me, deva, sahassaṁ datvā, ‘‘rañño massuṁ karonto viya galanāḷiṁ chinda,",
  "atk-s0502a2:180_12": "ahaṁ rājā hutvā taṁ senāpatiṁ karissāmī’’ti āhāti. Rājā taṁ sutvā ‘‘ācariyaṁ me nissāya",
  "atk-s0502a2:180_13": "jīvitaṁ laddha’’nti cintetvā senāpatiṁ pakkosāpetvā, ‘‘ambho, senāpati, kiṁ nāma",
  "atk-s0502a2:180_14": "tayā mama santikā na laddhaṁ, idāni taṁ daṭṭhuṁ na sakkomi, mama raṭṭhā nikkhamāhī’’ti",
  "atk-s0502a2:180_15": "taṁ raṭṭhā pabbājetvā ācariyaṁ pakkosāpetvā, ‘‘ācariya, taṁ nissāya mayā jīvitaṁ",
  "atk-s0502a2:180_16": "laddha’’nti vatvā mahantaṁ sakkāraṁ karitvā tassa senāpatiṭṭhānaṁ adāsi. ‘‘So tadā",
  "atk-s0502a2:180_17": "cūḷapanthako ahosi, satthā disāpāmokkho ācariyo’’ti.",
  "atk-s0502a2:181_0": "Satthā imaṁ atītaṁ āharitvā, ‘‘evaṁ, bhikkhave, pubbepi cūḷapanthako dandhoyeva ahosi,",
  "atk-s0502a2:181_1": "tadāpissāhaṁ avassayo hutvā taṁ lokiyakuṭumbe patiṭṭhāpesi’’nti vatvā puna ekadivasaṁ",
  "atk-s0502a2:181_2": "‘‘aho satthā cūḷapanthakassa avassayo jāto’’ti kathāya samuṭṭhitāya cūḷaseṭṭhijātake",
  "atk-s0502a2:181_3": "atītavatthuṁ kathetvā –",
  "atk-s0502a2:182": "‘‘Appakenāpi medhāvī, pābhatena vicakkhaṇo;",
  "atk-s0502a2:183": "Samuṭṭhāpeti attānaṁ, aṇuṁ aggiṁva sandhama’’nti. (jā. 1.1.4) –",
  "atk-s0502a2:184_0": "Gāthaṁ vatvā, ‘‘na, bhikkhave, idānevāhaṁ imassa avassayo jāto, pubbepi avassayo",
  "atk-s0502a2:184_1": "ahosimeva. Pubbe panāhaṁ imaṁ lokiyakuṭumbassa sāmikaṁ akāsiṁ, idāni lokuttarakuṭumbassa.",
  "atk-s0502a2:184_2": "Tadā hi cūḷantevāsiko cūḷapanthako ahosi, cūḷaseṭṭhi pana paṇḍito byatto nakkhattakovido",
  "atk-s0502a2:184_3": "ahamevā’’ti jātakaṁ samodhānesi.",
  "atk-s0502a2:185_0": "Punekadivasaṁ dhammasabhāyaṁ kathaṁ samuṭṭhāpesuṁ, ‘‘āvuso, cūḷapanthako catūhi māsehi",
  "atk-s0502a2:185_1": "catuppadaṁ gāthaṁ gahetuṁ asakkontopi vīriyaṁ anossajjitvāva arahatte patiṭṭhito",
  "atk-s0502a2:185_2": ", idāni lokuttaradhammakuṭumbassa sāmiko jāto’’ti. Satthā āgantvā, ‘‘kāya nuttha,",
  "atk-s0502a2:185_3": "bhikkhave, etarahi kathāya sannisinnā’’ti pucchitvā, ‘‘imāya nāmā’’ti vutte, ‘‘bhikkhave,",
  "atk-s0502a2:185_4": "mama sāsane āraddhavīriyo bhikkhu lokuttaradhammassa sāmiko hotiyevā’’ti vatvā imaṁ gāthamāha –",
  "atk-s0502a2:186": "25.",
  "atk-s0502a2:187": " ‘‘Uṭṭhānenappamādena , saṁyamena damena ca;",
  "atk-s0502a2:188": "Dīpaṁ kayirātha medhāvī, yaṁ ogho nābhikīratī’’ti.",
  "atk-s0502a2:189_0": "Tattha dīpaṁ kayirāthāti vīriyasaṅkhātena uṭṭhānena, satiyā avippavāsākārasaṅkhātena",
  "atk-s0502a2:189_1": "appamādena, catupārisuddhisīlasaṅkhātena saṁyamena, indriyadamena cāti imehi kāraṇabhūtehi",
  "atk-s0502a2:189_2": "catūhi dhammehi dhammojapaññāya samannāgato medhāvī imasmiṁ ativiya dullabhapatiṭṭhatāya",
  "atk-s0502a2:189_3": "atigambhīre saṁsārasāgare attano patiṭṭhānabhūtaṁ arahattaphalaṁ dīpaṁ kayirātha",
  "atk-s0502a2:189_4": "kareyya, kātuṁ sakkuṇeyyāti attho. Kīdisaṁ? Yaṁ ogho nābhikīratīti yaṁ catubbidhopi",
  "atk-s0502a2:189_5": "kilesogho abhikirituṁ viddhaṁsetuṁ na sakkoti. Na hi sakkā arahattaṁ oghena abhikiritunti.",
  "atk-s0502a2:190": "Gāthāpariyosāne bahū sotāpannādayo ahesuṁ. Evaṁ desanā sampattaparisāya sātthikā jātāti.",
  "atk-s0502a2:191": "Cūḷapanthakattheravatthu tatiyaṁ.",
  "atk-s0502a2:192": "4. Bālanakkhattasaṅghuṭṭhavatthu",
  "atk-s0502a2:193": "Pamādamanuyuñjantīti imaṁ dhammadesanaṁ satthā jetavane viharanto bālanakkhattaṁ ārabbha kathesi.",
  "atk-s0502a2:194_0": "Ekasmiñhi samaye sāvatthiyaṁ bālanakkhattaṁ nāma saṅghuṭṭhaṁ. Tasmiṁ nakkhatte bālā",
  "atk-s0502a2:194_1": "dummedhino janā chārikāya ceva gomayena ca sarīraṁ makkhetvā sattāhaṁ asabbhaṁ bhaṇantā",
  "atk-s0502a2:194_2": "vicaranti. Kiñci ñāti suhajjaṁ vā pabbajitaṁ vā disvā lajjantā nāma natthi. Dvāre",
  "atk-s0502a2:194_3": "dvāre ṭhatvā asabbhaṁ bhaṇanti. Manussā tesaṁ asabbhaṁ sotuṁ asakkontā yathābalaṁ",
  "atk-s0502a2:194_4": "aḍḍhaṁ vā pādaṁ vā kahāpaṇaṁ vā pesenti. Te tesaṁ dvāre laddhaṁ laddhaṁ gahetvā pakkamanti.",
  "atk-s0502a2:194_5": "Tadā pana sāvatthiyaṁ pañca koṭimattā ariyasāvakā vasanti, te satthu santikaṁ sāsanaṁ",
  "atk-s0502a2:194_6": "pesayiṁsu – ‘‘bhagavā, bhante, sattāhaṁ bhikkhusaṅghena saddhiṁ nagaraṁ appavisitvā",
  "atk-s0502a2:194_7": "vihāreyeva hotū’’ti. Tañca pana sattāhaṁ bhikkhusaṅghassa vihāreyeva yāgubhattādīni",
  "atk-s0502a2:194_8": "sampādetvā pahiṇiṁsu, sayampi gehā na nikkhamiṁsu. Te nakkhatte pana pariyosite aṭṭhame",
  "atk-s0502a2:194_9": "divase buddhappamukhaṁ bhikkhusaṅghaṁ nimantetvā nagaraṁ pavesetvā mahādānaṁ datvā",
  "atk-s0502a2:194_10": "ekamantaṁ nisinnā, ‘‘bhante, atidukkhena no satta divasāni atikkantāni, bālānaṁ asabbhāni",
  "atk-s0502a2:194_11": "suṇantānaṁ kaṇṇā bhijjanākārappattā honti, koci kassaci na lajjati, tena mayaṁ tumhākaṁ",
  "atk-s0502a2:194_12": "antonagaraṁ pavisituṁ nādamha, mayampi gehato na nikkhamimhā’’ti āhaṁsu. Satthā tesaṁ",
  "atk-s0502a2:194_13": "kathaṁ sutvā, ‘‘bālānaṁ dummedhānaṁ kiriyā nāma evarūpā hoti, medhāvino pana dhanasāraṁ",
  "atk-s0502a2:194_14": "viya appamādaṁ rakkhitvā amatamahānibbānasampattiṁ pāpuṇantī’’ti vatvā imā gāthā abhāsi –",
  "atk-s0502a2:195": "26.",
  "atk-s0502a2:196": " ‘‘Pamādamanuyuñjanti, bālā dummedhino janā;",
  "atk-s0502a2:197": "Appamādañca medhāvī, dhanaṁ seṭṭhaṁva rakkhati.",
  "atk-s0502a2:198": "27.",
  "atk-s0502a2:199": " ‘‘Mā pamādamanuyuñjetha, mā kāmaratisanthavaṁ;",
  "atk-s0502a2:200": "Appamatto hi jhāyanto, pappoti vipulaṁ sukha’’nti.",
  "atk-s0502a2:201_0": "Tattha bālāti bālyena samannāgatā idhalokaparalokatthaṁ ajānantā. Dummedhinoti nippaññā.",
  "atk-s0502a2:201_1": "Te pamāde ādīnavaṁ apassantā pamādaṁ anuyuñjanti pavattenti, pamādena kālaṁ vītināmenti.",
  "atk-s0502a2:201_2": "Medhāvīti dhammojapaññāya samannāgato pana paṇḍito kulavaṁsāgataṁ seṭṭhaṁ uttamaṁ",
  "atk-s0502a2:201_3": "sattaratanadhanaṁ viya appamādaṁ rakkhati. Yathā hi uttamaṁ dhanaṁ nissāya ‘‘kāmaguṇasampattiṁ",
  "atk-s0502a2:201_4": "pāpuṇissāma, puttadāraṁ posessāma, paralokagamanamaggaṁ sodhessāmā’’ti dhane ānisaṁsaṁ",
  "atk-s0502a2:201_5": "passantā taṁ rakkhanti, evaṁ paṇḍitopi appamatto ‘‘paṭhamajjhānādīni paṭilabhissāmi,",
  "atk-s0502a2:201_6": "maggaphalādīni pāpuṇissāmi, tisso vijjā, cha abhiññā sampādessāmī’’ti appamāde ānisaṁsaṁ",
  "atk-s0502a2:201_7": "passanto dhanaṁ seṭṭhaṁva appamādaṁ rakkhatīti attho. Mā pamādanti tasmā tumhe mā",
  "atk-s0502a2:201_8": "pamādamanuyuñjetha mā pamādena kālaṁ vītināmayittha. Mā kāmaratisanthavanti vatthukāmakilesakāmesu",
  "atk-s0502a2:201_9": "ratisaṅkhātaṁ taṇhāsanthavampi mā anuyuñjetha mā cintayittha mā paṭilabhittha. Appamatto",
  "atk-s0502a2:201_10": "hīti upaṭṭhitassatitāya hi appamatto jhāyanto puggalo vipulaṁ uḷāraṁ nibbānasukhaṁ pāpuṇātīti.",
  "atk-s0502a2:202": "Gāthāpariyosāne bahū sotāpannādayo ahesuṁ. Mahājanassa sātthikā dhammadesanā jātāti.",
  "atk-s0502a2:203": "Bālanakkhattasaṅghuṭṭhavatthu catutthaṁ.",
  "atk-s0502a2:204": "5. Mahākassapattheravatthu",
  "atk-s0502a2:205": "Pamādaṁappamādenāti imaṁ dhammadesanaṁ satthā jetavane viharanto mahākassapattheraṁ ārabbha kathesi.",
  "atk-s0502a2:206_0": "Ekasmiñhi divase thero pipphaliguhāyaṁ viharanto rājagahe piṇḍāya caritvā pacchābhattaṁ",
  "atk-s0502a2:206_1": "piṇḍapātapaṭikkanto ālokaṁ vaḍḍhetvā pamatte ca appamatte ca udakapathavīpabbatādīsu",
  "atk-s0502a2:206_2": "cavanake upapajjanake ca satte dibbena cakkhunā olokento nisīdi. Satthā jetavane",
  "atk-s0502a2:206_3": "nisinnakova ‘‘kena nu kho vihārena ajja mama putto kassapo viharatī’’ti dibbena cakkhunā",
  "atk-s0502a2:206_4": "upadhārento ‘‘sattānaṁ cutūpapātaṁ olokento viharatī’’ti ñatvā ‘‘sattānaṁ cutūpapāto",
  "atk-s0502a2:206_5": "nāma buddhañāṇenapi aparicchinno, mātukucchiyaṁ paṭisandhiṁ gahetvā mātāpitaro ajānāpetvā",
  "atk-s0502a2:206_6": "cavanasattānaṁ paricchedo kātuṁ na sakkā, te jānituṁ tava avisayo, kassapa, appamattako",
  "atk-s0502a2:206_7": "tava visayo, sabbaso pana cavante ca upapajjante ca jānituṁ passituṁ buddhānameva",
  "atk-s0502a2:206_8": "visayo’’ti vatvā obhāsaṁ pharitvā sammukhe nisinno viya hutvā imaṁ gāthamāha –",
  "atk-s0502a2:207": "28.",
  "atk-s0502a2:208": " ‘‘Pamādaṁ appamādena, yadā nudati paṇḍito;",
  "atk-s0502a2:209": "Paññāpāsādamāruyha, asoko sokiniṁ pajaṁ;",
  "atk-s0502a2:210": "Pabbataṭṭhova bhūmaṭṭhe, dhīro bāle avekkhatī’’ti.",
  "atk-s0502a2:211_0": "Tattha nudatīti yathā nāma pokkharaṇiṁ pavisantaṁ navodakaṁ purāṇodakaṁ khobhetvā",
  "atk-s0502a2:211_1": "tassokāsaṁ adatvā taṁ attano matthakamatthakena palāyantaṁ nudati nīharati, evameva",
  "atk-s0502a2:211_2": "paṇḍito appamādalakkhaṇaṁ brūhento pamādassokāsaṁ adatvā yadā appamādavegena taṁ",
  "atk-s0502a2:211_3": "nudati nīharati, atha so panunnapamādo accuggatatthena parisuddhaṁ dibbacakkhusaṅkhātaṁ",
  "atk-s0502a2:211_4": "paññāpāsādaṁ tassa anucchavikaṁ paṭipadaṁ pūrento tāya paṭipadāya nisseṇiyā pāsādaṁ",
  "atk-s0502a2:211_5": "viya āruyha pahīnasokasallatāya asoko, appahīnasokasallatāya sokiniṁ pajaṁ sattanikāyaṁ",
  "atk-s0502a2:211_6": "cavamānañceva upapajjamānañca dibbacakkhunā avekkhati passati. Yathā kiṁ? Pabbataṭṭhovabhūmaṭṭheti",
  "atk-s0502a2:211_7": "pabbatamuddhani ṭhito bhūmiyaṁ ṭhite, uparipāsāde vā pana ṭhito pāsādapariveṇe ṭhite",
  "atk-s0502a2:211_8": "akicchena avekkhati, tathā sopi dhīro paṇḍito mahākhīṇāsavo asamucchinnavaṭṭabīje",
  "atk-s0502a2:211_9": "bāle cavante ca upapajjante ca akicchena avekkhatīti.",
  "atk-s0502a2:212": "Gāthāpariyosāne bahū sotāpattiphalādīni sacchikariṁsūti.",
  "atk-s0502a2:213": "Mahākassapattheravatthu pañcamaṁ.",
  "atk-s0502a2:214": "6. Pamattāpamattadvesahāyakavatthu",
  "atk-s0502a2:215": "Appamattopamattesūti imaṁ dhammadesanaṁ satthā jetavane viharanto dve sahāyake bhikkhū ārabbha kathesi.",
  "atk-s0502a2:216_0": "Te kira satthu santike kammaṭṭhānaṁ gahetvā āraññakavihāraṁ pavisiṁsu. Tesu eko kira",
  "atk-s0502a2:216_1": "kālasseva dārūni āharitvā aṅgārakapallaṁ sajjetvā daharasāmaṇerehi saddhiṁ sallapanto",
  "atk-s0502a2:216_2": "paṭhamayāmaṁ visibbamāno nisīdati. Eko appamatto samaṇadhammaṁ karonto itaraṁ ovadati,",
  "atk-s0502a2:216_3": "‘‘āvuso, mā evaṁ kari, pamattassa hi cattāro apāyā sakagharasadisā. Buddhā nāma sāṭheyyena",
  "atk-s0502a2:216_4": "ārādhetuṁ na sakkā’’ti so tassovādaṁ na suṇāti. Itaro ‘‘nāyaṁ vacanakkhamo’’ti taṁ",
  "atk-s0502a2:216_5": "avatvā appamattova samaṇadhammamakāsi. Alasattheropi paṭhamayāme visibbetvā itarassa",
  "atk-s0502a2:216_6": "caṅkamitvā gabbhaṁ paviṭṭhakāle pavisitvā, ‘‘mahākusīta, tvaṁ nipajjitvā sayanatthāya",
  "atk-s0502a2:216_7": "araññaṁ paviṭṭhosi, kiṁ buddhānaṁ santike kammaṭṭhānaṁ gahetvā uṭṭhāya samaṇadhammaṁ",
  "atk-s0502a2:216_8": "kātuṁ vaṭṭatī’’ti vatvā attano vasanaṭṭhānaṁ pavisitvā nipajjitvā supati. Itaropi",
  "atk-s0502a2:216_9": "majjhimayāme vissamitvā pacchimayāme paccuṭṭhāya samaṇadhammaṁ karoti. So evaṁ appamatto",
  "atk-s0502a2:216_10": "viharanto na cirasseva saha paṭisambhidāhi arahattaṁ pāpuṇi. Itaro pamādeneva kālaṁ",
  "atk-s0502a2:216_11": "vītināmesi. Te vuṭṭhavassā satthu santikaṁ gantvā satthāraṁ vanditvā ekamantaṁ nisīdiṁsu.",
  "atk-s0502a2:216_12": "Satthā tehi saddhiṁ paṭisanthāraṁ katvā, ‘‘kacci, bhikkhave, appamattā samaṇadhammaṁ",
  "atk-s0502a2:216_13": "karittha, kacci vo pabbajitakiccaṁ matthakaṁ patta’’nti pucchi. Paṭhamaṁ pamatto",
  "atk-s0502a2:216_14": "bhikkhu āha – ‘‘kuto, bhante, etassa appamādo, gatakālato paṭṭhāya nipajjitvā niddāyanto",
  "atk-s0502a2:216_15": "kālaṁ vītināmesī’’ti. ‘‘Tvaṁ pana bhikkhū’’ti. ‘‘Ahaṁ, bhante, kālasseva dārūni āharitvā",
  "atk-s0502a2:216_16": "aṅgārakapallaṁ sajjetvā paṭhamayāme visibbento nisīditvā aniddāyantova kālaṁ vītināmesi’’nti.",
  "atk-s0502a2:216_17": "Atha naṁ satthā ‘‘tvaṁ pamatto kālaṁ vītināmetvā ‘appamattomhī’ti vadasi, appamattaṁ",
  "atk-s0502a2:216_18": "pana pamattaṁ karosī’’ti āha. Puna pamāde dose, appamāde ānisaṁse pakāsetuṁ, ‘‘tvaṁ",
  "atk-s0502a2:216_19": "mama puttassa santike javacchinno dubbalasso viya, esa pana tava santike sīghajavasso",
  "atk-s0502a2:216_20": "viyā’’ti vatvā imaṁ gāthamāha –",
  "atk-s0502a2:217": "29.",
  "atk-s0502a2:218": " ‘‘Appamatto pamattesu, suttesu bahujāgaro;",
  "atk-s0502a2:219": "Abalassaṁva sīghasso, hitvā yāti sumedhaso’’ti.",
  "atk-s0502a2:220_0": "Tattha appamattoti sativepullappattatāya appamādasampanne khīṇāsavo. Pamattesūti",
  "atk-s0502a2:220_1": "sativosagge ṭhitesu sattesu. Suttesūti satijāgariyābhāvena sabbiriyāpathesu niddāyantesu.",
  "atk-s0502a2:220_2": "Bahujāgaroti mahante sativepulle jāgariye ṭhito. Abalassaṁvāti kuṇṭhapādaṁ chinnajavaṁ",
  "atk-s0502a2:220_3": "dubbalassaṁ sīghajavo sindhavājānīyo viya. Sumedhasoti uttamapañño. Tathārūpaṁ puggalaṁ",
  "atk-s0502a2:220_4": "āgamenapi adhigamenapi hitvā yāti. Mandapaññasmiñhi ekaṁ suttaṁ gahetuṁ vāyamanteyeva",
  "atk-s0502a2:220_5": "sumedhaso ekaṁ vaggaṁ gaṇhāti, evaṁ tāva āgamena hitvā yāti. Mandapaññe pana rattiṭṭhānadivāṭṭhānāni",
  "atk-s0502a2:220_6": "kātuṁ vāyamanteyeva kammaṭṭhānaṁ uggahetvā sajjhāyanteyeva ca sumedhaso pubbabhāgepi",
  "atk-s0502a2:220_7": "parena kataṁ rattiṭṭhānaṁ vā divāṭṭhānaṁ vā pavisitvā kammaṭṭhānaṁ sammasanto sabbakilese",
  "atk-s0502a2:220_8": "khepetvā neva lokuttaradhamme hatthagate karoti, evaṁ adhigamenapi hitvā yāti. Vaṭṭe",
  "atk-s0502a2:220_9": "pana naṁ hitvā chaḍḍetvā vaṭṭato nissaranto yātiyevāti.",
  "atk-s0502a2:221": "Gāthāpariyosāne bahū sotāpattiphalādīni pāpuṇiṁsūti.",
  "atk-s0502a2:222": "Pamattāpamattadvesahāyakavatthu chaṭṭhaṁ.",
  "atk-s0502a2:223": "7. Maghavatthu",
  "atk-s0502a2:224": "Appamādena maghavāti imaṁ dhammadesanaṁ satthā vesāliyaṁ upanissāya kūṭāgārasālāyaṁ viharanto sakkaṁ devarājānaṁ ārabbha kathesi.",
  "atk-s0502a2:225_0": "Vesāliyañhi mahāli nāma licchavī vasati, so tathāgatassa sakkapañhasuttantadesanaṁ",
  "atk-s0502a2:225_1": "(dī. ni. 2.344 ādayo) sutvā ‘‘sammāsambuddho sakkasampattiṁ mahatiṁ katvā kathesi,",
  "atk-s0502a2:225_2": "‘disvā nu kho kathesi, udāhu adisvā. Jānāti nu kho sakkaṁ, udāhu no’ti pucchissāmi",
  "atk-s0502a2:225_3": "na’’nti cintesi. Atha kho, mahāli, licchavī yena bhagavā tenupasaṅkami, upasaṅkamitvā",
  "atk-s0502a2:225_4": "bhagavantaṁ abhivādetvā ekamantaṁ nisīdi, ekamantaṁ nisinno kho, mahāli, licchavī",
  "atk-s0502a2:225_5": "bhagavantaṁ etadavoca – ‘‘diṭṭho kho, bhante, bhagavatā sakko devānamindo’’ti? ‘‘Diṭṭho",
  "atk-s0502a2:225_6": "kho me , mahāli, sakko devānamindo’’ti. ‘‘So hi nuna, bhante, sakkapatirūpako bhavissati",
  "atk-s0502a2:225_7": ". Duddaso hi, bhante, sakko devānamindo’’ti. ‘‘Sakkañca khvāhaṁ, mahāli, pajānāmi",
  "atk-s0502a2:225_8": "sakkakaraṇe ca dhamme, yesaṁ dhammānaṁ samādinnattā sakko sakkattaṁ ajjhagā, tañca pajānāmi’’.",
  "atk-s0502a2:226": "Sakko, mahāli, devānamindo pubbe manussabhūto samāno magho nāma māṇavo ahosi, tasmā ‘‘maghavā’’ti vuccati.",
  "atk-s0502a2:227": "Sakko, mahāli, devānamindo pubbe manussabhūto samāno pure dānaṁ adāsi, tasmā ‘‘purindado’’ti vuccati.",
  "atk-s0502a2:228": "Sakko, mahāli, devānamindo pubbe manussabhūto samāno sakkaccaṁ dānaṁ adāsi, tasmā ‘‘sakko’’ti vuccati.",
  "atk-s0502a2:229": "Sakko, mahāli, devānamindo pubbe manussabhūto samāno āvasathaṁ adāsi, tasmā ‘‘vāsavo’’ti vuccati.",
  "atk-s0502a2:230": "Sakko, mahāli, devānamindo sahassampi atthaṁ muhuttena cinteti, tasmā ‘‘sahassakkho’’ti vuccati.",
  "atk-s0502a2:231": "Sakkassa, mahāli, devānamindassa sujā nāma asurakaññā, pajāpati, tasmā ‘‘sujampatī’’ti vuccati.",
  "atk-s0502a2:232": "Sakko, mahāli, devānamindo devānaṁ tāvatiṁsānaṁ issariyādhipaccaṁ rajjaṁ kāreti, tasmā ‘‘devānamindo’’ti vuccati.",
  "atk-s0502a2:233_0": "Sakkassa, mahāli, devānamindassa pubbe manussabhūtassa satta vatapadāni samattāni",
  "atk-s0502a2:233_1": "samādinnāni ahesuṁ, yesaṁ samādinnattā sakko sakkattaṁ ajjhagā. Katamāni satta vatapadāni?",
  "atk-s0502a2:233_2": "Yāvajīvaṁ mātāpettibharo assaṁ, yāvajīvaṁ kule jeṭṭhāpacāyī assaṁ, yāvajīvaṁ saṇhavāco",
  "atk-s0502a2:233_3": "assaṁ, yāvajīvaṁ apisuṇavāco assaṁ, yāvajīvaṁ vigatamalamaccherena cetasā agāraṁ",
  "atk-s0502a2:233_4": "ajjhāvaseyyaṁ, muttacāgo payatapāṇi vosaggarato yācayogo dānasaṁvibhāgarato assaṁ.",
  "atk-s0502a2:233_5": "Yāvajīvaṁ saccavāco assaṁ, yāvajīvaṁ akkodhano assaṁ, ‘‘sacepi me kodho uppajjeyya,",
  "atk-s0502a2:233_6": "khippameva na paṭivineyya’’nti. Sakkassa, mahāli, devānamindassa pubbe manussabhūtassa",
  "atk-s0502a2:233_7": "imāni satta vatapadāni samattāni samādinnāni ahesuṁ, yesaṁ samādinnattā sakko sakkattaṁ ajjhagāti.",
  "atk-s0502a2:234": "‘‘Mātāpettibharaṁ jantuṁ, kule jeṭṭhāpacāyinaṁ;",
  "atk-s0502a2:235": "Saṇhaṁ sakhilasambhāsaṁ, pesuṇeyyappahāyinaṁ.",
  "atk-s0502a2:236": "‘‘Maccheravinaye yuttaṁ, saccaṁ kodhābhibhuṁ naraṁ;",
  "atk-s0502a2:237": "Taṁ ve devā tāvatiṁsā, āhu sappuriso itī’’ti. (saṁ. ni. 1.257) –",
  "atk-s0502a2:238_0": "Idaṁ, mahāli, sakkena maghamāṇavakāle katakammanti vatvā puna tena ‘‘kathaṁ, bhante,",
  "atk-s0502a2:238_1": "maghamāṇavo paṭipajjī’’ti? Tassa paṭipattiṁ vitthārato sotukāmena puṭṭho ‘‘tena hi,",
  "atk-s0502a2:238_2": "mahāli, suṇāhī’’ti vatvā atītaṁ āhari –",
  "atk-s0502a2:239_0": "Atīte magadharaṭṭhe macalagāme magho nāma māṇavo gāmakammakaraṇaṭṭhānaṁ gantvā attano",
  "atk-s0502a2:239_1": "ṭhitaṭṭhānaṁ pādantena paṁsuṁ viyūhitvā ramaṇīyaṁ katvā aṭṭhāsi. Aparo taṁ bāhunā",
  "atk-s0502a2:239_2": "paharitvā tato apanetvā sayaṁ tattha aṭṭhāsi. So tassa akujjhitvāva aññaṁ ṭhānaṁ",
  "atk-s0502a2:239_3": "ramaṇīyaṁ katvā ṭhito. Tatopi naṁ añño āgantvā bāhunā paharitvā apanetvā sayaṁ aṭṭhāsi.",
  "atk-s0502a2:239_4": "So tassapi akujjhitvāva aññaṁ ṭhānaṁ ramaṇīyaṁ katvā ṭhito, iti taṁ gehato nikkhantā",
  "atk-s0502a2:239_5": "nikkhantā purisā bāhunā paharitvā ṭhitaṭhitaṭṭhānato apanesuṁ. So ‘‘sabbepete maṁ",
  "atk-s0502a2:239_6": "nissāya sukhitā jātā, iminā kammena mayhaṁ sukhadāyakena puññakammena bhavitabba’’nti",
  "atk-s0502a2:239_7": "cintetvā, punadivase kudālaṁ ādāya khalamaṇḍalamattaṁ ṭhānaṁ ramaṇīyaṁ akāsi. Sabbe",
  "atk-s0502a2:239_8": "gantvā tattheva aṭṭhaṁsu. Atha nesaṁ sītasamaye aggiṁ katvā adāsi, gimhakāle udakaṁ.",
  "atk-s0502a2:239_9": "Tato ‘‘ramaṇīyaṁ ṭhānaṁ nāma sabbesaṁ piyaṁ, kassaci appiyaṁ nāma natthi, ito paṭṭhāya",
  "atk-s0502a2:239_10": "mayā maggaṁ samaṁ karontena vicarituṁ vaṭṭatī’’ti cintetvā, pātova nikkhamitvā, maggaṁ",
  "atk-s0502a2:239_11": "samaṁ karonto chinditvā, haritabbayuttakā rukkhasākhā haranto vicarati. Atha naṁ",
  "atk-s0502a2:239_12": "aparo disvā āha – ‘‘samma, kiṁ karosī’’ti? ‘‘Mayhaṁ saggagāminaṁ maggaṁ karomi, sammā’’ti.",
  "atk-s0502a2:239_13": "‘‘Tena hi ahampi te sahāyo homī’’ti. ‘‘Hohi, samma, saggo nāma bahūnampi manāpo sukhabahulo’’ti.",
  "atk-s0502a2:239_14": "Tato paṭṭhāya dve janā ahesuṁ. Te disvā tatheva pucchitvā ca sutvā ca aparopi tesaṁ",
  "atk-s0502a2:239_15": "sahāyo jāto, evaṁ aparopi aparopīti sabbepi tettiṁsa janā jātā. Te sabbepi kudālādihatthā",
  "atk-s0502a2:239_16": "maggaṁ samaṁ karontā ekayojanadviyojanamattaṭṭhānaṁ gacchanti.",
  "atk-s0502a2:240_0": "Te disvā gāmabhojako cintesi – ‘‘ime manussā ayoge yuttā, sace ime araññato macchamaṁsādīni",
  "atk-s0502a2:240_1": "vā āhareyyuṁ. Suraṁ vā katvā piveyyuṁ, aññaṁ vā tādisaṁ kammaṁ kareyyuṁ, ahampi kiñci",
  "atk-s0502a2:240_2": "kiñci labheyya’’nti. Atha ne pakkosāpetvā pucchi – ‘‘kiṁ karontā vicarathā’’ti? ‘‘Saggamaggaṁ,",
  "atk-s0502a2:240_3": "sāmī’’ti. ‘‘Gharāvāsaṁ vasantehi nāma evaṁ kātuṁ na vaṭṭati, araññato macchamaṁsādīni",
  "atk-s0502a2:240_4": "āharituṁ, suraṁ katvā pātuṁ, nānappakāre ca kammante kātuṁ vaṭṭatī’’ti. Te tassa",
  "atk-s0502a2:240_5": "vacanaṁ paṭikkhipiṁsu, evaṁ punappunaṁ vuccamānāpi paṭikkhipiṁsuyeva. So kujjhitvā",
  "atk-s0502a2:240_6": "‘‘nāsessāmi ne’’ti rañño santikaṁ gantvā, ‘‘core te, deva, vaggabandhanena vicarante",
  "atk-s0502a2:240_7": "passāmī’’ti vatvā, ‘‘gaccha, te gahetvā ānehī’’ti vutte tathā katvā sabbe te bandhitvā",
  "atk-s0502a2:240_8": "ānetvā rañño dassesi. Rājā avīmaṁsitvāva ‘‘hatthinā maddāpethā’’ti āṇāpesi. Magho",
  "atk-s0502a2:240_9": "sesānaṁ ovādamadāsi – ‘‘sammā, ṭhapetvā mettaṁ añño amhākaṁ avassayo natthi, tumhe",
  "atk-s0502a2:240_10": "katthaci kopaṁ akatvā raññe ca gāmabhojake ca maddanahatthimhi ca attani ca mettacittena",
  "atk-s0502a2:240_11": "samacittāva hothā’’ti. Te tathā kariṁsu. Atha nesaṁ mettānubhāvena hatthī uppasaṅkamitumpi",
  "atk-s0502a2:240_12": "na visahi. Rājā tamatthaṁ sutvā bahū manusse disvā maddituṁ na visahissati? ‘‘Gacchatha,",
  "atk-s0502a2:240_13": "ne kilañjena paṭicchādetvā maddāpethā’’ti āha. Te kilañjena paṭicchādetvā maddituṁ",
  "atk-s0502a2:240_14": "pesiyamānopi hatthī dūratova paṭikkami.",
  "atk-s0502a2:241_0": "Rājā taṁ pavattiṁ sutvā ‘‘kāraṇenettha bhavitabba’’nti te pakkosāpetvā pucchi – ‘‘tātā,",
  "atk-s0502a2:241_1": "maṁ nissāya tumhe kiṁ na labhathā’’ti? ‘‘Kiṁ nāmetaṁ, devā’’ti? ‘‘Tumhe kira vaggabandhanena",
  "atk-s0502a2:241_2": "corā hutvā araññe vicarathā’’ti? ‘‘Ko evamāha, devā’’ti? ‘‘Gāmabhojako, tātā’’ti.",
  "atk-s0502a2:241_3": "‘‘Na mayaṁ, deva, corā, mayaṁ pana attano saggamaggaṁ sodhentā idañcidañca karoma,",
  "atk-s0502a2:241_4": "gāmabhojako amhe akusalakiriyāya niyojetvā attano vacanaṁ akaronte nāsetukāmo kujjhitvā",
  "atk-s0502a2:241_5": "evamāhā’’ti. Atha rājā tesaṁ kathaṁ sutvā somanassappatto hutvā, ‘‘tātā, ayaṁ tiracchāno",
  "atk-s0502a2:241_6": "tumhākaṁ guṇe jānāti, ahaṁ manussabhūto jānituṁ nāsakkhiṁ, khamatha me’’ti. Evañca",
  "atk-s0502a2:241_7": "pana vatvā saputtadāraṁ gāmabhojakaṁ tesaṁ dāsaṁ, hatthiṁ ārohaniyaṁ, tañca gāmaṁ",
  "atk-s0502a2:241_8": "yathāsukhaṁ paribhogaṁ katvā adāsi. Te ‘‘idheva no katapuññassānisaṁso diṭṭho’’ti",
  "atk-s0502a2:241_9": "bhiyyosomattāya pasannamānasā hutvā taṁ hatthiṁ vārena vārena abhiruyha gacchantā",
  "atk-s0502a2:241_10": "mantayiṁsu ‘‘idāni amhehi atirekataraṁ puññaṁ kātabbaṁ, kiṁ karoma? Catumahāpathe",
  "atk-s0502a2:241_11": "thāvaraṁ katvā mahājanassa vissamanasālaṁ karissāmā’’ti. Te vaḍḍhakiṁ pakkosāpetvā",
  "atk-s0502a2:241_12": "sālaṁ paṭṭhapesuṁ. Mātugāmesu pana vigatacchandatāya tassā sālāya mātugāmānaṁ pattiṁ nādaṁsu.",
  "atk-s0502a2:242_0": "Maghassa pana gehe nandā, cittā, sudhammā, sujāti catasso itthiyo honti. Tāsu sudhammā",
  "atk-s0502a2:242_1": "vaḍḍhakinā saddhiṁ ekato hutvā, ‘‘bhātika, imissā sālāya maṁ jeṭṭhikaṁ karohī’’ti",
  "atk-s0502a2:242_2": "vatvā lañjaṁ adāsi. So ‘‘sādhū’’ti sampaṭicchitvā paṭhamameva kaṇṇikatthāya rukkhaṁ",
  "atk-s0502a2:242_3": "sukkhāpetvā tacchetvā vijjhitvā kaṇṇikaṁ niṭṭhāpetvā, ‘‘sudhammā nāma ayaṁ sālā’’ti",
  "atk-s0502a2:242_4": "akkharāni chinditvā vatthena paliveṭhetvā ṭhapesi. Atha ne vaḍḍhakī sālaṁ niṭṭhāpetvā",
  "atk-s0502a2:242_5": "kaṇṇikāropanadivase ‘‘aho, ayyā, ekaṁ karaṇīyaṁ na sarimhā’’ti āha. ‘‘Kiṁ nāma, bho’’ti?",
  "atk-s0502a2:242_6": "‘‘Kaṇṇika’’nti. ‘‘Hotu taṁ āharissāmā’’ti. ‘‘Idāni chinnarukkhena kātuṁ na sakkā,",
  "atk-s0502a2:242_7": "pubbeyeva taṁ chinditvā tacchetvā vijjhitvā ṭhapitakaṇṇikā laddhuṁ vaṭṭatī’’ti. ‘‘Idāni",
  "atk-s0502a2:242_8": "kiṁ kātabba’’nti? ‘‘Sace kassaci gehe niṭṭhāpetvā ṭhapitā vikkāyikakaṇṇikā atthi,",
  "atk-s0502a2:242_9": "sā pariyesitabbā’’ti. Te pariyesantā sudhammāya gehe disvā sahassaṁ datvāpi mūlena",
  "atk-s0502a2:242_10": "na labhiṁsu. ‘‘Sace maṁ sālāya pattiṁ karotha, dassāmī’’ti vutte pana ‘‘mayaṁ mātugāmānaṁ",
  "atk-s0502a2:242_11": "pattiṁ na dammā’’ti āhaṁsu.",
  "atk-s0502a2:243_0": "Atha ne vaḍḍhakī āha – ‘‘ayyā, tumhe kiṁ kathetha, ṭhapetvā brahmalokaṁ aññaṁ mātugāmarahitaṭṭhānaṁ",
  "atk-s0502a2:243_1": "nāma natthi, gaṇhatha kaṇṇikaṁ. Evaṁ sante amhākaṁ kammaṁ niṭṭhaṁ gamissatī’’ti.",
  "atk-s0502a2:243_2": "Te ‘‘sādhū’’ti kaṇṇikaṁ gahetvā sālaṁ niṭṭhāpetvā tidhā vibhajiṁsu. Ekasmiṁ koṭṭhāse",
  "atk-s0502a2:243_3": "issarānaṁ vasanaṭṭhānaṁ kariṁsu, ekasmiṁ duggatānaṁ, ekasmiṁ gilānānaṁ. Tettiṁsa",
  "atk-s0502a2:243_4": "janā tettiṁsa phalakāni paññapetvā hatthissa saññaṁ adaṁsu – ‘‘āgantuko āgantvā yassa",
  "atk-s0502a2:243_5": "atthataphalake nisīdati, taṁ gahetvā phalakasāmikasseva gehe patiṭṭhapehi, tassa",
  "atk-s0502a2:243_6": "pādaparikammapiṭṭhiparikammapānīyakhādanīyabhojanīyasayanāni sabbāni phalakasāmikasseva",
  "atk-s0502a2:243_7": "bhāro bhavissatī’’ti. Hatthī āgatāgataṁ gahetvā phalakasāmikasseva gharaṁ neti. So",
  "atk-s0502a2:243_8": "tassa taṁ divasaṁ kattabbaṁ karoti. Magho sālāya avidūre koviḷārarukkhaṁ ropetvā",
  "atk-s0502a2:243_9": "tassa mūle pāsāṇaphalakaṁ atthari. Sālaṁ paviṭṭhapaviṭṭhā janā kaṇṇikaṁ oloketvā",
  "atk-s0502a2:243_10": "akkharāni vācetvā, ‘‘sudhammā nāmesā sālā’’ti vadanti. Tettiṁsajanānaṁ nāmaṁ na paññāyati.",
  "atk-s0502a2:243_11": "Nandā cintesi – ‘‘ime sālaṁ karontā amhe apattikā kariṁsu, sudhammā pana attano byattatāya",
  "atk-s0502a2:243_12": "kaṇṇikaṁ katvā pattikā jātā, mayāpi kiñci kātuṁ vaṭṭati, kiṁ nu kho karissāmī’’ti?",
  "atk-s0502a2:243_13": "Athassā etadahosi – ‘‘sālaṁ āgatāgatānaṁ pānīyañceva nhānodakañca laddhuṁ vaṭṭati,",
  "atk-s0502a2:243_14": "pokkharaṇiṁ khaṇāpessāmī’’ti. Sā pokkharaṇiṁ kāresi. Cittā cintesi – ‘‘sudhammāya",
  "atk-s0502a2:243_15": "kaṇṇikā dinnā, nandāya pokkharaṇī kāritā, mayāpi kiñci kātuṁ vaṭṭati, kiṁ nu kho",
  "atk-s0502a2:243_16": "karissāmī’’ti? Athassā etadahosi – ‘‘sālaṁ āgatāgatehi pānīyaṁ pivitvā nhatvā gamanakālepi",
  "atk-s0502a2:243_17": "mālaṁ pilandhitvā gantuṁ vaṭṭati, pupphārāmaṁ kārāpessāmī’’ti. Sā ramaṇīyaṁ pupphārāmaṁ",
  "atk-s0502a2:243_18": "kāresi. Yebhuyyena tasmiṁ ārāme ‘‘asuko nāma pupphūpagaphalūpagarukkho natthī’’ti nāhosi.",
  "atk-s0502a2:244_0": "Sujā pana ‘‘ahaṁ maghassa mātuladhītā ceva pādaparicārikā ca, etena kataṁ kammaṁ",
  "atk-s0502a2:244_1": "mayhameva, mayā kataṁ etassevā’’ti cintetvā, kiñci akatvā attabhāvameva maṇḍayamānā",
  "atk-s0502a2:244_2": "kālaṁ vītināmesi. Maghopi mātāpituupaṭṭhānaṁ kule jeṭṭhāpacāyanakammaṁ saccavācaṁ",
  "atk-s0502a2:244_3": "apharusavācaṁ api, suṇavācaṁ maccheravinayaṁ akkodhananti imāni satta vatapadāni pūretvā –",
  "atk-s0502a2:245": "‘‘Mātāpettibharaṁ jantuṁ, kule jeṭṭhāpacāyinaṁ;",
  "atk-s0502a2:246": "Saṇhaṁ sakhilasambhāsaṁ, pesuṇeyyappahāyinaṁ.",
  "atk-s0502a2:247": "‘‘Maccheravinaye yuttaṁ, saccaṁ kodhābhibhuṁ naraṁ;",
  "atk-s0502a2:248": "Taṁ ve devā tāvatiṁsā, āhu ‘sappuriso’itī’’ti. (saṁ. ni. 1.257) –",
  "atk-s0502a2:249_0": "Evaṁ pasaṁsiyabhāvaṁ āpajjitvā jīvitapariyosāne tāvatiṁsabhavane sakko devarājā hutvā",
  "atk-s0502a2:249_1": "nibbatti, tepissa sahāyakā tattheva nibbattiṁsu, vaḍḍhakī vissakammadevaputto hutvā",
  "atk-s0502a2:249_2": "nibbatti. Tadā tāvatiṁsabhavane asurā vasanti. Te ‘‘abhinavā devaputtā nibbattā’’ti",
  "atk-s0502a2:249_3": "dibbapānaṁ sajjayiṁsu. Sakko attano parisāya kassaci apivanatthāya saññamadāsi. Asurā",
  "atk-s0502a2:249_4": "dibbapānaṁ pivitvā majjiṁsu. Sakko ‘‘kiṁ me imehi sādhāraṇena rajjenā’’ti attano",
  "atk-s0502a2:249_5": "parisāya saññaṁ datvā te pādesu gāhāpetvā mahāsamudde khipāpesi. Te avaṁsirā samudde",
  "atk-s0502a2:249_6": "patiṁsu. Atha nesaṁ puññānubhāvena sineruno heṭṭhimatale asuravimānaṁ nāma nibbatti,",
  "atk-s0502a2:249_7": "cittapāṭali nāma nibbatti.",
  "atk-s0502a2:250_0": "Devāsurasaṅgāme pana asuresu parājitesu dasayojanasahassaṁ tāvatiṁsadevanagaraṁ nāma",
  "atk-s0502a2:250_1": "nibbatti. Tassa pana nagarassa pācīnapacchimadvārānaṁ antarā dasayojanasahassaṁ hoti,",
  "atk-s0502a2:250_2": "tathā dakkhiṇuttaradvārānaṁ. Taṁ kho pana nagaraṁ dvārasahassayuttaṁ ahosi ārāmapokkharaṇipaṭimaṇḍitaṁ.",
  "atk-s0502a2:250_3": "Tassa majjhe sālāya nissandena tiyojanasatubbedhehi dhajehi paṭimaṇḍito sattaratanamayo",
  "atk-s0502a2:250_4": "sattayojanasatubbedho vejayanto nāma pāsādo uggañchi. Suvaṇṇayaṭṭhīsu maṇidhajā ahesuṁ,",
  "atk-s0502a2:250_5": "maṇiyaṭṭhīsu suvaṇṇadhajā; pavāḷayaṭṭhīsu muttadhajā, muttayaṭṭhīsu pavāḷadhajā;",
  "atk-s0502a2:250_6": "sattaratanamayāsu yaṭṭhīsu sattaratanadhajā, majjhe ṭhito dhajo tiyojanasatubbedho",
  "atk-s0502a2:250_7": "ahosi. Iti sālāya nissandena yojanasahassubbedho pāsādo sattaratanamayova hutvā nibbatti,",
  "atk-s0502a2:250_8": "koviḷārarukkhassa nissandena samantā tiyojanasataparimaṇḍalo pāricchattako nibbatti,",
  "atk-s0502a2:250_9": "pāsāṇaphalakassa nissandena pāricchattakamūle dīghato saṭṭhiyojanā puthulato paṇṇāsayojanā",
  "atk-s0502a2:250_10": "bahalato pañcadasayojanā jayasumanarattakambalavaṇṇā paṇḍukambalasilā nibbatti. Tattha",
  "atk-s0502a2:250_11": "nisinnakāle upaḍḍhakāyo pavisati, uṭṭhitakāle ūnaṁ paripūrati.",
  "atk-s0502a2:251_0": "Hatthī pana erāvaṇo nāma devaputto hutvā nibbatti. Devalokasmiñhi tiracchānagatā",
  "atk-s0502a2:251_1": "na honti. Tasmā so uyyānakīḷāya nikkhamanakāle attabhāvaṁ vijahitvā diyaḍḍhayojanasatiko",
  "atk-s0502a2:251_2": "erāvaṇo nāma hatthī ahosi. So tettiṁsajanānaṁ atthāya tettiṁsa kumbhe māpesi āvaṭṭena",
  "atk-s0502a2:251_3": "tigāvutaaḍḍhayojanappamāṇe, sabbesaṁ majjhe sakkassa atthāya sudassanaṁ nāma tiṁsayojanikaṁ",
  "atk-s0502a2:251_4": "kumbhaṁ māpesi. Tassa upari dvādasayojaniko ratanamaṇḍapo hoti. Tattha antarantarā",
  "atk-s0502a2:251_5": "sattaratanamayā yojanubbedhā dhajā uṭṭhahanti. Pariyante kiṅkiṇikajālaṁ olambati.",
  "atk-s0502a2:251_6": "Yassa mandavāteritassa pañcaṅgikatūriyasaddasaṁmisso dibbagītasaddo viya ravo niccharati.",
  "atk-s0502a2:251_7": "Maṇḍapamajjhe sakkassatthāya yojaniko maṇipallaṅko paññatto hoti, tattha sakko nisīdi.",
  "atk-s0502a2:251_8": "Tettiṁsa devaputtā attano kumbhe ratanapallaṅke nisīdiṁsu. Tettiṁsāya kumbhānaṁ ekekasmiṁ",
  "atk-s0502a2:251_9": "kumbhe satta satta dante māpesi. Tesu ekeko paṇṇāsayojanāyāmo, ekekasmiñcettha dante",
  "atk-s0502a2:251_10": "satta satta pokkharaṇiyo honti, ekekāya pokkharaṇiyā satta satta paduminīgacchāni,",
  "atk-s0502a2:251_11": "ekekasmiṁ gacche satta satta pupphāni honti, ekekasmiṁ pupphe satta satta pattāni,",
  "atk-s0502a2:251_12": "ekekasmiṁ patte satta satta devadhītaro naccanti. Evaṁ samantā paṇṇāsayojanaṭhānesu",
  "atk-s0502a2:251_13": "hatthidantesuyeva naṭasamajjā honti. Evaṁ mahantaṁ yasaṁ anubhavanto sakko devarājā vicarati.",
  "atk-s0502a2:252_0": "Sudhammāpi kālaṁ katvā gantvā tattheva nibbatti. Tassā sudhammā nāma nava yojanasatikā",
  "atk-s0502a2:252_1": "devasabhā nibbatti. Tato ramaṇīyataraṁ kira aññaṁ ṭhānaṁ nāma natthi , māsassa aṭṭha",
  "atk-s0502a2:252_2": "divase dhammassavanaṁ tattheva hoti. Yāvajjatanā aññataraṁ ramaṇīyaṁ ṭhānaṁ disvā,",
  "atk-s0502a2:252_3": "‘‘sudhammā devasabhā viyā’’ti vadanti. Nandāpi kālaṁ katvā gantvā tattheva nibbatti,",
  "atk-s0502a2:252_4": "tassā pañcayojanasatikā nandā nāma pokkharaṇī nibbatti. Cittāpi kālaṁ katvā gantvā",
  "atk-s0502a2:252_5": "tattheva nibbatti , tassāpi pañcayojanasatikaṁ cittalatāvanaṁ nāma nibbatti, tattha",
  "atk-s0502a2:252_6": "uppannapubbanimitte devaputte netvā mohayamānā vicaranti. Sujā pana kālaṁ katvā ekissā",
  "atk-s0502a2:252_7": "girikandarāya ekā bakasakuṇikā hutvā nibbatti. Sakko attano paricārikā olokento ‘‘sudhammā",
  "atk-s0502a2:252_8": "idheva nibbattā, tathā nandā ca cittā ca, sujā nu kho kuhiṁ nibbattā’’ti cintento",
  "atk-s0502a2:252_9": "taṁ tattha nibbattaṁ disvā, ‘‘bālā kiñci puññaṁ akatvā idāni tiracchānayoniyaṁ nibbattā,",
  "atk-s0502a2:252_10": "idāni pana taṁ puññaṁ kāretvā idhānetuṁ vaṭṭatī’’ti attabhāvaṁ vijahitvā aññātakavesena",
  "atk-s0502a2:252_11": "tassā santikaṁ gantvā, ‘‘kiṁ karontī idha vicarasī’’ti pucchi. ‘‘Ko pana tvaṁ, sāmī’’ti?",
  "atk-s0502a2:252_12": "‘‘Ahaṁ te sāmiko magho’’ti. ‘‘Kuhiṁ nibbattosi, sāmī’’ti? ‘‘Ahaṁ tāvatiṁsadevaloke",
  "atk-s0502a2:252_13": "nibbatto’’. ‘‘Tava sahāyikānaṁ pana nibbattaṭṭhānaṁ jānāsī’’ti? ‘‘Na jānāmi, sāmī’’ti.",
  "atk-s0502a2:252_14": "‘‘Tāpi mameva santike nibbattā, passissasi tā sahāyikā’’ti. ‘‘Kathāhaṁ tattha gamissāmī’’ti?",
  "atk-s0502a2:252_15": "Sakko ‘‘ahaṁ taṁ tattha nessāmī’’ti vatvā hatthatale ṭhapetvā devalokaṁ netvā nandāya",
  "atk-s0502a2:252_16": "pokkharaṇiyā tīre vissajjetvā itarāsaṁ tissannaṁ ārocesi – ‘‘tumhākaṁ sahāyikaṁ sujaṁ",
  "atk-s0502a2:252_17": "passissathā’’ti. ‘‘Kuhiṁ sā, devā’’ti ? ‘‘Nandāya pokkharaṇiyā tīre ṭhitā’’ti āha.",
  "atk-s0502a2:252_18": "Tā tissopi gantvā, ‘‘aho ayyāya evarūpaṁ attabhāvamaṇḍanassa phalaṁ, idānissā tuṇḍaṁ",
  "atk-s0502a2:252_19": "passatha, pāde passatha, jaṅghā passatha, sobhati vatassā attabhāvo’’ti keḷiṁ katvā pakkamiṁsu.",
  "atk-s0502a2:253_0": "Puna sakko tassā santikaṁ gantvā, ‘‘diṭṭhā te sahāyikā’’ti vatvā ‘‘diṭṭhā maṁ uppaṇḍetvā",
  "atk-s0502a2:253_1": "gatā, tattheva maṁ nehī’’ti vutte taṁ tattheva netvā udake vissajjetvā, ‘‘diṭṭhā",
  "atk-s0502a2:253_2": "te tāsaṁ sampattī’’ti pucchi. ‘‘Diṭṭhā, devā’’ti? ‘‘Tayāpi tattha nibbattanūpāyaṁ",
  "atk-s0502a2:253_3": "kātuṁ vaṭṭatī’’ti. ‘‘Kiṁ karomi, devā’’ti? ‘‘Mayā dinnaṁ ovādaṁ rakkhissasī’’ti.",
  "atk-s0502a2:253_4": "‘‘Rakkhissāmi, devā’’ti. Athassā pañca sīlāni datvā, ‘‘appamattā rakkhāhī’’ti vatvā",
  "atk-s0502a2:253_5": "pakkāmi. Sā tato paṭṭhāya sayaṁmatamacchakeyeva pariyesitvā khādati. Sakko katipāhaccayena",
  "atk-s0502a2:253_6": "tassā vīmaṁsanatthāya gantvā, vālukāpiṭṭhe matamacchako viya hutvā uttāno nipajji.",
  "atk-s0502a2:253_7": "Sā taṁ disvā ‘‘matamacchako’’ti saññāya aggahesi. Maccho gilanakāle naṅguṭṭhaṁ cālesi.",
  "atk-s0502a2:253_8": "Sā ‘‘sajīvamacchako’’ti udake vissajjesi. So thokaṁ vītināmetvā puna tassā purato",
  "atk-s0502a2:253_9": "uttāno hutvā nipajji. Puna sā ‘‘matamacchako’’ti saññāya gahetvā gilanakāle agganaṅguṭṭhaṁ",
  "atk-s0502a2:253_10": "cālesi. Taṁ disvā ‘‘sajīvamaccho’’ti vissajjesi. Evaṁ tikkhattuṁ vīmaṁsitvā ‘‘sādhukaṁ",
  "atk-s0502a2:253_11": "sīlaṁ rakkhatī’’ti attānaṁ jānāpetvā ‘‘ahaṁ tava vīmaṁsanatthāya āgato, sādhukaṁ",
  "atk-s0502a2:253_12": "sīlaṁ rakkhasi, evaṁ rakkhamānā na cirasseva mama santike nibbattissasi, appamattā",
  "atk-s0502a2:253_13": "hohī’’ti vatvā pakkāmi.",
  "atk-s0502a2:254_0": "Sā tato paṭṭhāya pana sayaṁmatamacchaṁ labhati vā, na vā. Alabhamānā katipāhaccayeneva",
  "atk-s0502a2:254_1": "sussitvā kālaṁ katvā tassa sīlassa phalena bārāṇasiyaṁ kumbhakārassa dhītā hutvā",
  "atk-s0502a2:254_2": "nibbatti. Athassā pannarasasoḷasavassuddesikakāle sakko ‘‘kuhiṁ nu kho sā nibbattā’’ti",
  "atk-s0502a2:254_3": "āvajjento disvā, ‘‘idāni mayā tattha gantuṁ vaṭṭatī’’ti eḷālukavaṇṇena paññāyamānehi",
  "atk-s0502a2:254_4": "sattahi ratanehi yānakaṁ pūretvā taṁ pājento bārāṇasiṁ pavisitvā, ‘‘ammatātā, eḷālukāni",
  "atk-s0502a2:254_5": "gaṇhatha gaṇhathā’’ti ugghosento vīthiṁ paṭipajji. Muggamāsādīni gahetvā āgate pana",
  "atk-s0502a2:254_6": "‘‘mūlena na demī’’ti vatvā, ‘‘kathaṁ desī’’ti vutte, ‘‘sīlarakkhikāya itthiyā dammī’’ti",
  "atk-s0502a2:254_7": "āha. ‘‘Sīlaṁ nāma, sāmi, kīdisaṁ, kiṁ kāḷaṁ, udāhu nīlādivaṇṇa’’nti? ‘‘Tumhe ‘sīlaṁ",
  "atk-s0502a2:254_8": "kīdisa’ntipi na jānātha, kimeva naṁ rakkhissatha, sīlarakkhikāya pana dassāmī’’ti.",
  "atk-s0502a2:254_9": "‘‘Sāmi, esā kumbhakārassa dhītā ‘sīlaṁ rakkhāmī’ti vicarati, etissā dehī’’ti. Sāpi",
  "atk-s0502a2:254_10": "naṁ ‘‘tena hi mayhaṁ dehi, sāmī’’ti āha. ‘‘Kāsi tva’’nti? ‘‘Ahaṁ avijahitapañcasīlā’’ti.",
  "atk-s0502a2:254_11": "‘‘Tuyhamevetāni mayā ānītānī’’ti yānakaṁ pājento tassā gharaṁ gantvā aññehi anāhariyaṁ",
  "atk-s0502a2:254_12": "katvā eḷālukavaṇṇena devadattiyaṁ dhanaṁ datvā attānaṁ jānāpetvā, ‘‘idaṁ te jīvitavuttiyā",
  "atk-s0502a2:254_13": "dhanaṁ, pañcasīlāni akhaṇḍādīni katvā rakkhāhī’’ti vatvā pakkāmi.",
  "atk-s0502a2:255_0": "Sāpi tato cavitvā asurabhavane asurajeṭṭhakassa dhītā hutvā sakkassa verighare nibbatti.",
  "atk-s0502a2:255_1": "Dvīsu pana attabhāvesu sīlassa surakkhitattā abhirūpā ahosi suvaṇṇavaṇṇā asādhāraṇāya",
  "atk-s0502a2:255_2": "rūpasiriyā samannāgatā. Vepacittiasurindo āgatāgatānaṁ asurānaṁ ‘‘tumhe mama dhītu",
  "atk-s0502a2:255_3": "anucchavikā na hothā’’ti taṁ kassaci adatvā, ‘‘mama dhītā attanāva attano anucchavikaṁ",
  "atk-s0502a2:255_4": "sāmikaṁ gahessatī’’ti asurabalaṁ sannipātāpetvā, ‘‘tuyhaṁ anucchavikaṁ sāmikaṁ gaṇhā’’ti",
  "atk-s0502a2:255_5": "tassā, hatthe pupphadāmaṁ adāsi. Tasmiṁ khaṇe sakko tassā nibbattaṭṭhānaṁ olokento",
  "atk-s0502a2:255_6": "taṁ pavattiṁ ñatvā, ‘‘idāni mayā gantvā taṁ ānetuṁ vaṭṭatī’’ti mahallakaasuravaṇṇaṁ",
  "atk-s0502a2:255_7": "nimminitvā gantvā parisapariyante aṭṭhāsi. Sāpi ito cito ca olokentī taṁ diṭṭhamattāva",
  "atk-s0502a2:255_8": "pubbasannivāsavasena uppannena pemena mahogheneva ajjhotthaṭahadayā hutvā, ‘‘eso",
  "atk-s0502a2:255_9": "me sāmiko’’ti tassa upari pupphadāmaṁ khipi . Asurā ‘‘amhākaṁ rājā ettakaṁ kālaṁ",
  "atk-s0502a2:255_10": "dhītu anucchavikaṁ alabhitvā idāni labhi, ayamevassa dhītu pitāmahato mahallako anucchaviko’’ti",
  "atk-s0502a2:255_11": "lajjamānā apakkamiṁsu. Sakkopi taṁ hatthe gahetvā ‘‘sakkohamasmī’’ti naditvā ākāse",
  "atk-s0502a2:255_12": "pakkhandi. Asurā ‘‘vañcitamhā jarasakkenā’’ti taṁ anubandhiṁsu. Mātali, saṅgāhako",
  "atk-s0502a2:255_13": "vejayantarathaṁ āharitvā antarāmagge aṭṭhāsi. Sakko taṁ tattha āropetvā devanagarābhimukho",
  "atk-s0502a2:255_14": "pāyāsi. Athassa sippalivanaṁ sampattakāle rathasaddaṁ sutvā bhītā garuḷapotakā viraviṁsu.",
  "atk-s0502a2:255_15": "Tesaṁ saddaṁ sutvā sakko mātaliṁ pucchi – ‘‘ke ete viravantī’’ti? ‘‘Garuḷapotakā,",
  "atk-s0502a2:255_16": "devā’’ti. ‘‘Kiṁ kāraṇā’’ti? ‘‘Rathasaddaṁ sutvā maraṇabhayenā’’ti. ‘‘Maṁ ekaṁ nissāya",
  "atk-s0502a2:255_17": "ettako dijo rathavegena vicuṇṇito mā nassi, nivattehi ratha’’nti. Sopi sindhavasahassassa",
  "atk-s0502a2:255_18": "daṇḍakasaññaṁ datvā rathaṁ nivattesi. Taṁ disvā asurā ‘‘jarasakko asurapurato paṭṭhāya",
  "atk-s0502a2:255_19": "palāyanto idāni rathaṁ nivattesi, addhā tena upatthambho laddho bhavissatī’’ti nivattetvā",
  "atk-s0502a2:255_20": "āgamanamaggeneva asurapuraṁ pavisitvā puna sīsaṁ na ukkhipiṁsu.",
  "atk-s0502a2:256_0": "Sakkopi sujaṁ asurakaññaṁ devanagaraṁ netvā aḍḍhateyyānaṁ accharākoṭīnaṁ jeṭṭhikaṭṭhāne",
  "atk-s0502a2:256_1": "ṭhapesi. Sā sakkaṁ varaṁ yāci – ‘‘mahārāja, mama imasmiṁ devaloke mātāpitaro vā bhātikabhaginiyo",
  "atk-s0502a2:256_2": "vā natthi, yattha yattha gacchasi, tattha tattha maṁ gahetvāva gaccheyyāsī’’ti. So",
  "atk-s0502a2:256_3": "‘‘sādhū’’ti tassā paṭiññaṁ adāsi. Tato paṭṭhāya cittapāṭaliyā pupphitāya asurā ‘‘amhākaṁ",
  "atk-s0502a2:256_4": "nibbattaṭṭhāne dibbapāricchattakassa pupphanakālo’’ti yuddhatthāya saggaṁ abhiruhanti.",
  "atk-s0502a2:256_5": "Sakko heṭṭhāsamudde nāgānaṁ ārakkhaṁ adāsi, tato supaṇṇānaṁ, tato kumbhaṇḍānaṁ, tato",
  "atk-s0502a2:256_6": "yakkhānaṁ. Tato catunnaṁ mahārājānaṁ. Sabbūpari pana upaddavanivattanatthāya devanagaradvāresu",
  "atk-s0502a2:256_7": "vajirahatthā indapaṭimā ṭhapesi. Asurā nāgādayo jinitvā āgatāpi indapaṭimā dūrato",
  "atk-s0502a2:256_8": "disvā ‘‘sakko nikkhanto’’ti palāyanti. Evaṁ, mahāli, magho māṇavo appamādapaṭipadaṁ",
  "atk-s0502a2:256_9": "paṭipajji. Evaṁ appamatto panesa evarūpaṁ issariyaṁ patvā dvīsu devalokesu rajjaṁ",
  "atk-s0502a2:256_10": "kāresi. Appamādo nāmesa buddhādīhi pasattho. Appamādañhi nissāya sabbesampi lokiyalokuttarānaṁ",
  "atk-s0502a2:256_11": "visesānaṁ adhigamo hotīti vatvā imaṁ gāthamāha –",
  "atk-s0502a2:257": "30.",
  "atk-s0502a2:258": " ‘‘Appamādena maghavā, devānaṁ seṭṭhataṁ gato;",
  "atk-s0502a2:259": "Appamādaṁ pasaṁsanti, pamādo garahito sadā’’ti.",
  "atk-s0502a2:260_0": "Tattha appamādenāti macalagāme bhūmippadesasodhanaṁ ādiṁ katvā katena appamādena.",
  "atk-s0502a2:260_1": "Maghavāti idāni ‘‘maghavā’’tipaññāto magho māṇavo dvinnaṁ devalokānaṁ rājabhāvena",
  "atk-s0502a2:260_2": "devānaṁ seṭṭhataṁ gato. Pasaṁsantīti buddhādayo paṇḍitā appamādameva thomenti vaṇṇayanti.",
  "atk-s0502a2:260_3": "Kiṁ kāraṇā? Sabbesaṁ lokiyalokuttarānaṁ visesānaṁ paṭilābhakāraṇattā. Pamādo garahito",
  "atk-s0502a2:260_4": "sadāti pamādo pana tehi ariyehi niccaṁ garahito nindito. Kiṁ kāraṇā? Sabbavipattīnaṁ",
  "atk-s0502a2:260_5": "mūlabhāvato. Manussadobhaggaṁ vā hi apāyuppatti vā sabbā pamādamūlikāyevāti.",
  "atk-s0502a2:261": "Gāthāpariyosāne mahāli licchavī sotāpattiphale patiṭṭhahi, sampattaparisāyapi bahū sotāpannādayo jātāti.",
  "atk-s0502a2:262": "Maghavatthu sattamaṁ.",
  "atk-s0502a2:263": "8. Aññatarabhikkhuvatthu",
  "atk-s0502a2:264": "Appamādarato bhikkhūti imaṁ dhammadesanaṁ satthā jetavane viharanto aññataraṁ bhikkhuṁ ārabbha kathesi.",
  "atk-s0502a2:265_0": "So kira satthu santike yāva arahattā kammaṭṭhānaṁ kathāpetvā araññaṁ pavisitvā ghaṭento",
  "atk-s0502a2:265_1": "vāyamanto arahattaṁ pattuṁ nāsakkhi. So ‘‘visesetvā kammaṭṭhānaṁ kathāpessāmī’’ti",
  "atk-s0502a2:265_2": "tato nikkhamitvā satthu santikaṁ āgacchanto antarāmagge mahantaṁ dāvaggiṁ uṭṭhitaṁ",
  "atk-s0502a2:265_3": "disvā vegena ekaṁ muṇḍapabbatamatthakaṁ abhiruyha nisinno araññaṁ ḍayhamānaṁ aggiṁ",
  "atk-s0502a2:265_4": "disvā ārammaṇaṁ gaṇhi – ‘‘yathā ayaṁ aggi mahantāni ca khuddakāni ca upādānāni ḍahanto",
  "atk-s0502a2:265_5": "gacchati, evaṁ ariyamaggañāṇaggināpi mahantāni ca khuddakāni ca saṁyojanāni ḍahantena",
  "atk-s0502a2:265_6": "gantabbaṁ bhavissatī’’ti. Satthā gandhakuṭiyaṁ nisinnova tassa cittācāraṁ ñatvā,",
  "atk-s0502a2:265_7": "‘‘evameva, bhikkhu, mahantānipi khuddakānipi upādānāni viya imesaṁ sattānaṁ abbhantare",
  "atk-s0502a2:265_8": "uppajjamānāni aṇuṁthūlāni saṁyojanāni, tāni ñāṇagginā jhāpetvā abhabbuppattikāni",
  "atk-s0502a2:265_9": "kātuṁ vaṭṭatī’’ti vatvā obhāsaṁ vissajjetvā tassa bhikkhuno abhimukhe nisinno viya",
  "atk-s0502a2:265_10": "paññāyamāno imaṁ obhāsagāthamāha –",
  "atk-s0502a2:266": "31.",
  "atk-s0502a2:267": " ‘‘Appamādarato bhikkhu, pamāde bhayadassi vā;",
  "atk-s0502a2:268": "Saṁyojanaṁ aṇuṁ thūlaṁ, ḍahaṁ aggīva gacchatī’’ti.",
  "atk-s0502a2:269_0": "Tattha appamādaratoti appamāde rato abhirato, appamādena vītināmentoti attho. Pamāde",
  "atk-s0502a2:269_1": "bhayadassi vāti nirayuppattiādikaṁ pamāde bhayaṁ bhayato passanto, tāsaṁ vā uppattīnaṁ",
  "atk-s0502a2:269_2": "mūlattā pamādaṁ bhayato passanto. Saṁyojananti vaṭṭadukkhena saddhiṁ yojanaṁ bandhanaṁ",
  "atk-s0502a2:269_3": "pajānaṁ vaṭṭe osīdāpanasamatthaṁ dasavidhaṁ saṁyojanaṁ. Aṇuṁ thūlanti mahantañca",
  "atk-s0502a2:269_4": "khuddakañca. Ḍahaṁ aggīva gacchatīti yathā ayaṁ aggī etaṁ mahantañca khuddakañca",
  "atk-s0502a2:269_5": "upādānaṁ ḍahantova gacchati. Evameso appamādarato bhikkhu appamādādhigatena ñāṇagginā",
  "atk-s0502a2:269_6": "etaṁ saṁyojanaṁ ḍahanto abhabbuppattikaṁ karonto gacchatīti attho.",
  "atk-s0502a2:270_0": "Gāthāpariyosāne so bhikkhu yathānisinnova sabbasaṁyojanāni jhāpetvā saha paṭisambhidāhi",
  "atk-s0502a2:270_1": "arahattaṁ patvā ākāsenāgantvā tathāgatassa suvaṇṇavaṇṇaṁ sarīraṁ thometvā vaṇṇetvā",
  "atk-s0502a2:270_2": "vandamānova pakkāmīti.",
  "atk-s0502a2:271": "Aññatarabhikkhuvatthu aṭṭhamaṁ.",
  "atk-s0502a2:272": "9. Nigamavāsitissattheravatthu",
  "atk-s0502a2:273": "Appamādaratoti imaṁ dhammadesanaṁ satthā jetavane viharanto nigamavāsitissattheraṁ nāma ārabbha kathesi.",
  "atk-s0502a2:274_0": "Ekasmiñhi sāvatthito avidūre nigamagāme jātasaṁvaḍḍho eko kulaputto satthu sāsane",
  "atk-s0502a2:274_1": "pabbajitvā laddhūpasampado ‘‘nigamavāsitissatthero nāma appiccho santuṭṭho pavivitto",
  "atk-s0502a2:274_2": "āraddhavīriyo’’ti paññāyi. So nibaddhaṁ ñātigāmeyeva piṇḍāya vicarati. Anāthapiṇḍikādīsu",
  "atk-s0502a2:274_3": "mahādānāni karontesu, pasenadikosale asadisadānaṁ karontepi sāvatthiṁ nāgacchati.",
  "atk-s0502a2:274_4": "Bhikkhū ‘‘ayaṁ nigamavāsitissatthero uṭṭhāya samuṭṭhāya ñātisaṁsaṭṭho viharati, anāthapiṇḍikādīsu",
  "atk-s0502a2:274_5": "mahādānādīni karontesu, pasenadikosale asadisadānaṁ karontepi neva āgacchatī’’ti",
  "atk-s0502a2:274_6": "kathaṁ samuṭṭhāpetvā satthu ārocayiṁsu. Satthā taṁ pakkosāpetvā, ‘‘saccaṁ kira tvaṁ,",
  "atk-s0502a2:274_7": "bhikkhu, evaṁ karosī’’ti pucchitvā, ‘‘natthi, bhante, mayhaṁ ñātisaṁsaggo, ahaṁ ete",
  "atk-s0502a2:274_8": "manusse nissāya ajjhoharaṇīyamattaṁ āhāraṁ labhāmi lūkhe vā paṇīte vā. Yāpanamatte",
  "atk-s0502a2:274_9": "laddhe puna kiṁ āhārapariyesanenāti na gacchāmi, ñātīhi pana me saṁsaggo nāma natthi,",
  "atk-s0502a2:274_10": "bhante’’ti vutte satthā pakatiyāpi tassa ajjhāsayaṁ vijānanto – ‘‘sādhu sādhu, bhikkhū’’ti",
  "atk-s0502a2:274_11": "tassa sādhukāraṁ datvā, ‘‘anacchariyaṁ kho panetaṁ bhikkhu, yaṁ tvaṁ mādisaṁ ācariyaṁ",
  "atk-s0502a2:274_12": "labhitvā appiccho ahosi. Ayañhi appicchatā nāma mama tanti, mama paveṇī’’ti vatvā",
  "atk-s0502a2:274_13": "bhikkhūhi yācito atītaṁ āhari –",
  "atk-s0502a2:275_0": "Atīte himavante gaṅgātīre ekasmiṁ udumbaravane anekasahassā suvā vasiṁsu. Tatreko",
  "atk-s0502a2:275_1": "suvarājā attano nivāsarukkhassa phalesu khīṇesu yaṁ yadeva avasiṭṭhaṁ hoti aṅkuro",
  "atk-s0502a2:275_2": "vā pattaṁ vā taco vā, taṁ taṁ khāditvā gaṅgāyaṁ pānīyaṁ pivitvā paramappiccho santuṭṭho",
  "atk-s0502a2:275_3": "hutvā aññattha na gacchati. Tassa appicchasantuṭṭhabhāvaguṇena sakkassa bhavanaṁ",
  "atk-s0502a2:275_4": "kampi. Sakko āvajjamāno taṁ disvā tassa vīmaṁsanatthaṁ attano ānubhāvena taṁ rukkhaṁ",
  "atk-s0502a2:275_5": "sukkhāpesi. Rukkho obhaggo khāṇumatto chiddāvachiddova hutvā vāte paharante ākoṭito",
  "atk-s0502a2:275_6": "viya saddaṁ nicchārento aṭṭhāsi. Tassa chiddehi cuṇṇāni nikkhamanti. Suvarājā tāni",
  "atk-s0502a2:275_7": "khāditvā gaṅgāyaṁ pānīyaṁ pivitvā aññattha agantvā vātātapaṁ agaṇetvā udumbarakhāṇumatthake",
  "atk-s0502a2:275_8": "nisīdati. Sakko tassa paramappicchabhāvaṁ ñatvā, ‘‘mittadhammaguṇaṁ kathāpetvā varamassa",
  "atk-s0502a2:275_9": "datvā udumbaraṁ amataphalaṁ katvā āgamissāmī’’ti eko haṁsarājā hutvā sujaṁ asurakaññaṁ",
  "atk-s0502a2:275_10": "purato katvā udumbaravanaṁ gantvā avidūre ekassa rukkhassa sākhāya nisīditvā tena",
  "atk-s0502a2:275_11": "saddhiṁ kathento imaṁ gāthamāha –",
  "atk-s0502a2:276": "‘‘Santi rukkhā haripattā, dumānekaphalā bahū;",
  "atk-s0502a2:277": "Kasmā nu sukkhe koḷāpe, suvassa nirato mano’’ti. (jā. 1.9.30);",
  "atk-s0502a2:278_0": "Sabbaṁ suvajātakaṁ navakanipāte āgatanayeneva vitthāretabbaṁ. Aṭṭhuppattiyeva hi",
  "atk-s0502a2:278_1": "tattha ca idha ca nānā, sesaṁ tādisameva. Satthā imaṁ dhammadesanaṁ āharitvā, ‘‘tadā",
  "atk-s0502a2:278_2": "sakko ānando ahosi, suvarājā ahamevā’’ti vatvā, ‘‘evaṁ, bhikkhave, appicchatā nāmesā",
  "atk-s0502a2:278_3": "mama tanti, mama paveṇī, anacchariyā mama puttassa nigamavāsitissassa mādisaṁ ācariyaṁ",
  "atk-s0502a2:278_4": "labhitvā appicchatā, bhikkhunā nāma nigamavāsitissena viya appiccheneva bhavitabbaṁ.",
  "atk-s0502a2:278_5": "Evarūpo hi bhikkhu abhabbo samathavipassanādhammehi vā maggaphalehi vā parihānāya,",
  "atk-s0502a2:278_6": "aññadatthu nibbānasseva santike hotī’’ti vatvā imaṁ gāthamāha –",
  "atk-s0502a2:279": "32.",
  "atk-s0502a2:280": " ‘‘Appamādarato bhikkhu, pamāde bhayadassi vā;",
  "atk-s0502a2:281": "Abhabbo parihānāya, nibbānasseva santike’’ti.",
  "atk-s0502a2:282_0": "Tattha abhabbo parihānāyāti so evarūpo bhikkhu samathavipassanādhammehi vā maggaphalehi",
  "atk-s0502a2:282_1": "vā parihānāya abhabbo, nāpi pattehi parihāyati, na appattāni na pāpuṇāti. Nibbānasseva",
  "atk-s0502a2:282_2": "santiketi kilesaparinibbānassapi anupādāparinibbānassāpi santikeyevāti.",
  "atk-s0502a2:283": "Gāthāpariyosāne nigamavāsitissatthero saha paṭisambhidāhi arahattaṁ pāpuṇi. Aññepi bahū sotāpannādayo ahesuṁ. Mahājanassa sātthikā dhammadesanā jātāti.",
  "atk-s0502a2:284": "Nigamavāsitissattheravatthu navamaṁ.",
  "atk-s0502a2:285": "Appamādavaggavaṇṇanā niṭṭhitā. Dutiyo vaggo."
}