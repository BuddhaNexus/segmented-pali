{
  "tika-vin06t1:0": "Pārājikavaṇṇanā",
  "tika-vin06t1:1": "Verañjakaṇḍo",
  "tika-vin06t1:2": "Verañjakaṇḍavaṇṇanā",
  "tika-vin06t1:3_0": "“Tena samayena buddho bhagavā vesāliyaṁ viharati mahāvane kūṭāgārasālāyaṁ. Tena kho",
  "tika-vin06t1:3_1": "pana samayena vesāliyā avidūre kalandagāmo nāma hotī”ti vinayanidāne ārabhitabbe",
  "tika-vin06t1:3_2": "verañjakaṇḍassa ārambho kimatthoti ce? Vuccate – mūlato pabhuti vinayanidānaṁ dassetuṁ.",
  "tika-vin06t1:3_3": "Yadi evaṁ “paṭhamaṁ āvuso upāli pārājikaṁ kattha paññattanti, vesāliya”nti vacanena",
  "tika-vin06t1:3_4": "virujjhatīti ce? Na virujjhati. Kasmā? Kattha paññattanti hi nidānapucchā. Evaṁ santepi",
  "tika-vin06t1:3_5": "“paṭhamassa pārājikassa kiṁnidāna”nti pucchite sādhāraṇamahānidānavissajjanaṁ ayuttaṁ",
  "tika-vin06t1:3_6": "viyāti? Nāyuttaṁ, sabbesaṁ sikkhāpadānaṁ pāṭekkaṁ nidānassa puṭṭhattā tassa vissajjetabbattā",
  "tika-vin06t1:3_7": "ca sabbasādhāraṇamahānidānaṁ paṭhamamāha. Ekantena pucchāvissajjanakkamena pārājikādīni",
  "tika-vin06t1:3_8": "saṅgahaṁ āropitāni. Kathaṁ āropitānīti ce? Āyasmatā mahākassapena anukkamena sabbopi",
  "tika-vin06t1:3_9": "vinayo pucchito, puṭṭhena ca āyasmatā upālittherena yathāsambhavaṁ nirantaraṁ vissajjitameva.",
  "tika-vin06t1:3_10": "Apucchitānipi vinītavatthuādīni yujjamānāni vatthūni antokatvā vissajjanakkameneva",
  "tika-vin06t1:3_11": "gaṇasajjhāyamakaṁsūti veditabbaṁ. Aññathā verañjakaṇḍaṁ paṭhamapārājikasseva nidānanti",
  "tika-vin06t1:3_12": "vā anadhikārikaṁ vā nippayojanaṁ vā pāṭekkaṁ sikkhāpadanidānapucchānantaraṁ tadeva",
  "tika-vin06t1:3_13": "vissajjetabbanti vā āpajjati, tasmā ādito pabhuti vinayanidānaṁ dassetuṁ “tena samayenā”tiādi āraddhaṁ.",
  "tika-vin06t1:4_0": "Idāni nidānabhaṇane payojanaṁ vakkhāma – vinayassaāṇādesanattā bhagavato tāva āṇārahabhāvadīpanaṁ,",
  "tika-vin06t1:4_1": "āṇābhūtassa ca vinayassa anaññavisayabhāvadīpanaṁ, āṇāya ṭhitānaṁ sāvakānaṁ mahānubhāvadīpanañcāti",
  "tika-vin06t1:4_2": "tividhamassa payojanaṁ. Kathaṁ? Āṇāsāsanāraho hi bhagavā pahīnakilesattā, adhigataguṇavisesattā,",
  "tika-vin06t1:4_3": "lokajeṭṭhaseṭṭhattā, tādibhāvappattattā ca, arasarūpatādīhi aṭṭhahi akkosavatthūhi",
  "tika-vin06t1:4_4": "akampanato bhagavato tādibhāvappatti veditabbā, aṭṭhannampi tesaṁ akkosavatthūnaṁ",
  "tika-vin06t1:4_5": "attani sambhavapariyāyadīpanapāḷiyā pahīnakilesatā veditabbā. Catunnaṁ jhānānaṁ tissannañca",
  "tika-vin06t1:4_6": "vijjānaṁ adhigamaparidīpanena adhigataguṇavisesatā veditabbā. “Nāhaṁ taṁ brāhmaṇa",
  "tika-vin06t1:4_7": "passāmi sadevake…pe… muddhāpi tassa vipateyyā”ti ca “jeṭṭho seṭṭho lokassā”ti ca",
  "tika-vin06t1:4_8": "vacanena jeṭṭhaseṭṭhatā veditabbā, idañca bhagavato āṇārahabhāvadīpanappayojanaṁ.",
  "tika-vin06t1:4_9": "“Āgamehi tvaṁ sāriputta, āgamehi tvaṁ sāriputta, tathāgatova tattha kālaṁ jānissatī”ti",
  "tika-vin06t1:4_10": "vacanaṁ anaññavisayabhāvadīpanaṁ. “Sādhāhaṁ, bhante, pathaviṁ parivatteyya”nti ca",
  "tika-vin06t1:4_11": "“ekāhaṁ, bhante, pāṇiṁ abhinimminissāmī”ti ca “sādhu, bhante, sabbo bhikkhusaṅgho",
  "tika-vin06t1:4_12": "uttarakuruṁ piṇḍāya gaccheyyā”ti ca imehi therassa tīhi sīhanādehi āṇāya ṭhitānaṁ",
  "tika-vin06t1:4_13": "sāvakānaṁ mahānubhāvatādīpanaṁ veditabbaṁ. Sāvatthiyādīsu aviharitvā kimatthaṁ bhagavā",
  "tika-vin06t1:4_14": "verañjāyameva tadā vihāsīti ce? Naḷeruyakkhassa pītisañjananatthaṁ, bhikkhusaṅghassa",
  "tika-vin06t1:4_15": "bhikkhāvasena akilamanatthaṁ, verañjabrāhmaṇassa pasādasañjananatthaṁ, mahāmoggallānattherassa",
  "tika-vin06t1:4_16": "ānubhāvadīpanaṭṭhānabhūtattā, sāriputtattherassa vinayapaññattiyācanahetubhūtaparivitakkanaṭṭhānabhūtattā",
  "tika-vin06t1:4_17": "ca. Tesu pacchimaṁ balavakāraṇaṁ, tena vuttaṁ aṭṭhakathāyaṁ “tena samayenāti yena",
  "tika-vin06t1:4_18": "kālena āyasmato…pe… tena kālenā”ti. Purimesu catūsu asaṅgahakāraṇesu paṭhamena bhagavā",
  "tika-vin06t1:4_19": "mettābhāvanādinā amanussānaṁ cittasaṁrakkhaṇena bhikkhūnaṁ ādaraṁ janeti. Dutiyena",
  "tika-vin06t1:4_20": "parisāvacarena bhikkhunā evaṁ parisā saṅgahetabbā, evaṁ appicchena santuṭṭhena ca",
  "tika-vin06t1:4_21": "bhavitabbanti vā dasseti. Tatiyena paccaye nirapekkhena kulānuggaho kātabboti. Catutthena",
  "tika-vin06t1:4_22": "evaṁ mahānubhāvenāpi paccayatthaṁ na loluppaṁ kātabbaṁ, kevalaṁ paradattupajīvinā",
  "tika-vin06t1:4_23": "bhavitabbanti dasseti. “Tenātiādipāṭhassa…pe… vinayassatthavaṇṇana”nti vacanato añño",
  "tika-vin06t1:4_24": "tenātiādipāṭho, añño vinayo āpajjati.",
  "tika-vin06t1:5": "“Tenātiādipāṭhamhā, ko añño vinayo idha;",
  "tika-vin06t1:6": "Tassatthaṁ dassayantova, kare vinayavaṇṇana”nti. –",
  "tika-vin06t1:7_0": "Ce? Nanu vuttaṁ pubbeva “idañhi buddhassa bhagavato attapaccakkhavacanaṁ na hotī”tiādi,",
  "tika-vin06t1:7_1": "tasmā upālittherena vuttassa tenātiādipāṭhassa atthaṁ nānappakārato dassayanto karissāmi",
  "tika-vin06t1:7_2": "vinayassa bhagavato attapaccakkhavacanabhūtassa atthavaṇṇananti evamettha attho daṭṭhabbo.",
  "tika-vin06t1:7_3": "Yadi evaṁ “tena samayena buddho bhagavā verañjāyaṁ viharatīti evamādivacanapaṭimaṇḍitanidānaṁ",
  "tika-vin06t1:7_4": "vinayapiṭakaṁ kena dhārita”ntiādivacanaṁ virujjhati “tena samayenā”tiādivacanassa",
  "tika-vin06t1:7_5": "vinayapiṭakapariyāpannabhāvadīpanatoti ce? Na, aññatthepi tabbohārasiddhito “nānāvidhabhittikammapaṭimaṇḍitavasano",
  "tika-vin06t1:7_6": "puriso”tiādīsu viya. Vinayassādibhāvena saṅgītikārakehi anuññātattā vinayapariyāpannatāpi",
  "tika-vin06t1:7_7": "yujjati tassa vacanassa. Etthāha – yathā suttante “ekaṁ samaya”nti ca, abhidhamme",
  "tika-vin06t1:7_8": "ca “yasmiṁ samaye”ti aniyamato vuttaṁ, tathā avatvā idha “tena samayenā”ti paṭhamaṁ",
  "tika-vin06t1:7_9": "taṁniddesova kasmā vuttoti? Vuccate – tassa tassa sikkhāpadapaññattisamayassa, yassa",
  "tika-vin06t1:7_10": "vā sikkhāpadapaññattihetubhūtassa samayassa hetu bhagavā tattha tattha vihāsi, tassa",
  "tika-vin06t1:7_11": "ca samayassa atītassa tesaṁ saṅgītikārakānaṁ vasīnaṁ suviditattā. Kathaṁ? “Ye te",
  "tika-vin06t1:7_12": "bhikkhū appicchā te ujjhāyantī”tiādivacanato, “atha kho te bhikkhū bhagavato etamatthaṁ",
  "tika-vin06t1:7_13": "ārocesu”nti ca “atha kho bhagavā etasmiṁ nidāne sannipātāpetvā”ti ca “bhikkhūnaṁ",
  "tika-vin06t1:7_14": "tadanucchavikaṁ tadanu…pe… dasa atthavase paṭicca saṅghasuṭṭhutāyā”ti ca “evañca",
  "tika-vin06t1:7_15": "pana, bhikkhave, imaṁ sikkhāpadaṁ uddiseyyāthā”ti ca khandhakesu ca “anujānāmi, bhikkhave,",
  "tika-vin06t1:7_16": "tīhi saraṇagamanehi pabbajja”ntiādivinayakkamassa vacanato yo so sikkhāpadapaññattisamayo,",
  "tika-vin06t1:7_17": "tassa tassa vinayakkamassa so paññattisamayo ca suvidito tesaṁ pañcasatānaṁ dhammadharānaṁ",
  "tika-vin06t1:7_18": "bhikkhūnaṁ, nāyaṁ nayo suttantābhidhammesu sambhavati. Tasmā suviditattā tena samayena",
  "tika-vin06t1:7_19": "hetubhūtena viharatīti viharatipadena ekasambandhattā ca paṭhamaṁ yaṁniddesādino",
  "tika-vin06t1:7_20": "asambhavato ca vinayapiṭake taṁniddesova paṭhamaṁ vutto. Kathaṁ? Ettha “yena kho",
  "tika-vin06t1:7_21": "pana samayena vesāliyā avidūre kalandagāmo nāma hotī”ti vā “yena kho pana samayena",
  "tika-vin06t1:7_22": "vesālī…pe… hotī”ti vā asambhavato yaṁniddesena avatvā taṁniddesasseva sambhavato",
  "tika-vin06t1:7_23": "“tena kho pana samayena…pe… kalandagāmo nāma hotī”ti vuttanti, kevalaṁ suviditattā",
  "tika-vin06t1:7_24": "vā. Aniyamaniddesavacananti ettha kiñcāpi yathāvuttanayena niyamaniddesavacanamevetaṁ",
  "tika-vin06t1:7_25": "taṁniddesattā, tathāpi sampatikālavasena taditaresaṁ bhikkhūnaṁ aviditattā “aniyamaniddesavacana”nti",
  "tika-vin06t1:7_26": "vuttaṁ. Yaṁ pana vuttaṁ “ayañhi sabbasmimpi vinaye yuttī”ti, taṁ tabbahulena vuttanti veditabbaṁ.",
  "tika-vin06t1:8_0": "Yadi sabbaṁ tenāti padaṁ aniyamaniddesavacanaṁ bhaveyya, tena hi bhikkhave bhikkhūnaṁ",
  "tika-vin06t1:8_1": "sikkhāpadanti ettha idampi pubbe siddhatthaṁ tenāti padaṁ aniyamaniddesavacanaṁ bhaveyya.",
  "tika-vin06t1:8_2": "“Tena samayena buddho bhagavā uruvelāyaṁ viharatī”tiādīsu vuttaṁ tenāti padañca aniyamaniddesavacanaṁ",
  "tika-vin06t1:8_3": "bhaveyya, na ca hoti, tasmā yesaṁ tena taṁniddesena niddiṭṭhattho avidito, tesaṁ",
  "tika-vin06t1:8_4": "vasenāha “aniyamaniddesavacanameta”nti. Atha vā tato paṭhamaṁ tadatthādassanato pacchāpi",
  "tika-vin06t1:8_5": "taṁsambandhena yaṁniddesadassanato ca “aniyamaniddesavacanameta”nti vuttaṁ. Atha",
  "tika-vin06t1:8_6": "vā pubbaṇhādīsu ayaṁ nāmāti aniyametvā kālaparidīpanassa samayasaddassa upapadabhāvenapi",
  "tika-vin06t1:8_7": "evaṁ vattumarahati “yadidaṁ aniyamaniddesavacana”nti. Atha vā “tenā”ti vutte tena",
  "tika-vin06t1:8_8": "ghaṭena paṭenāti sabbatthappasaṅganivāraṇatthaṁ niyamaṁ karoti “samayenā”ti. Kena",
  "tika-vin06t1:8_9": "pana samayena? Parabhāge atthato siddhena sāriputtassa parivitakkasamayena. Etthāha",
  "tika-vin06t1:8_10": "– vitakkasamayo ce idhādhippeto, “parato idha pana hetuattho karaṇattho ca sambhavati.",
  "tika-vin06t1:8_11": "Yo hi so sikkhāpadapaññattisamayo sāriputtādīhipi dubbiññeyyo, tena samayena hetubhūtena",
  "tika-vin06t1:8_12": "karaṇabhūtena cā”tiādivacanaṁ virujjhatīti? Na, bāhullena vuttattā. Suttantābhidhammesu",
  "tika-vin06t1:8_13": "viya avatvā idha vinayapiṭake karaṇavacanena kasmā niddesoti hi codanā. Tasmā tassā",
  "tika-vin06t1:8_14": "vissajjane bāhullena karaṇavacanappayojanaṁ vattukāmo ācariyo āha “yo so sikkhāpadapaññattisamayo”tiādi.",
  "tika-vin06t1:8_15": "Na sampati vuccamānasseva karaṇavacanassa payojanaṁ vattukāmo, imassa pana hetuatthova",
  "tika-vin06t1:8_16": "sambhavati, na karaṇattho, tasmā āha “aparabhāge atthato siddhenā”tiādi. Samayañcāti",
  "tika-vin06t1:8_17": "āgamanapaccayasamavāyaṁ tadanurūpakālañca upādāyāti attho. Paccayasāmaggiñca āgamanakālañca",
  "tika-vin06t1:8_18": "labhitvā jānissāmāti adhippāyo.",
  "tika-vin06t1:9_0": "Etthāha – yathā “ekova kho, bhikkhave, khaṇo samayo cā”ti ettha khaṇasamayānaṁ eko",
  "tika-vin06t1:9_1": "attho, tathā kālañca samayañca upādāyāti kālasamayānaṁ eko attho siyā, apica āgamanapaccayasamavāyo",
  "tika-vin06t1:9_2": "cettha samayo kālassāpi āgamanapaccayattā samayaggahaṇeneva so gahitoti visuṁ kālo",
  "tika-vin06t1:9_3": "kimatthaṁ gahitoti ca? Vuccate – appeva nāma svepīti kālassa paṭhamaṁ niyamitattā",
  "tika-vin06t1:9_4": "na samayo kālattho. Tasmiṁ sveti niyamitakāle itaresaṁ āgamanapaccayānaṁ samavāyaṁ",
  "tika-vin06t1:9_5": "paṭicca upasaṅkameyyāma yathāniyamitakālepi pubbaṇhādippabhedaṁ yathāvuttasamavāyānurūpaṁ",
  "tika-vin06t1:9_6": "kālañca upādāyāti sveti paricchinnadivase pubbaṇhādikālaniyatabhāvaṁ dasseti, tasmā",
  "tika-vin06t1:9_7": "kālasamayānaṁ na ekatthattā kālassa visuṁ gahaṇampi sātthakanti veditabbaṁ. Yasmā",
  "tika-vin06t1:9_8": "khaṇe khaṇe tvaṁ bhikkhu jāyasi ca jīyasi ca mīyasi ceti bhikkhuniyā santike abhikkhaṇaṁ",
  "tika-vin06t1:9_9": "gacchatīti ca khaṇe khaṇe bhāsati satthusāsananti ca khaṇasaddo anekattho, tathā",
  "tika-vin06t1:9_10": "samayasaddo ca, tasmā ekamekena niyamento “ekova kho, bhikkhave, khaṇo ca samayo",
  "tika-vin06t1:9_11": "cā”ti āha. Khaṇasamayānaṁ attho ekattho yujjati khaṇo okāsalābho, aṭṭhakkhaṇavajjito",
  "tika-vin06t1:9_12": "navamo khaṇoti attho. Attano attano ucchedādayo diṭṭhigatasaṅkhāte samaye ettha pavadantīti",
  "tika-vin06t1:9_13": "samayappavādako. Sveva tindukācīrasaṅkhātāya timbarurukkhapantiyā parikkhittattā",
  "tika-vin06t1:9_14": "tindukācīraṁ. Ekasālaketi eko sālarukkho. “Kuṭikā”tipi vadanti. Atthābhisamayāti",
  "tika-vin06t1:9_15": "attano hitapaṭilābhā. Dhīroti ca paṇḍito vuccati, nāñño. Sammā mānābhisamayāti suṭṭhu",
  "tika-vin06t1:9_16": "mānassa pahānena, samucchedavasena suṭṭhu mānappahānenāti attho. Dukkhassa pīḷanaṭṭhotiādīsu",
  "tika-vin06t1:9_17": "“catunnaṁ saccānaṁ catūhi ākārehi paṭivedho”tiādīsu khandhapañcakasaṅkhātassa dukkhassa",
  "tika-vin06t1:9_18": "dukkhākāratāyaṭṭho. Saṅkhataṭṭho kāraṇuppattiattho, dukkhāya vedanāya santāpaṭṭho.",
  "tika-vin06t1:9_19": "Sukhāya vedanāya vipariṇāmaṭṭho. Pīḷanaṭṭhādikova abhisamayaṭṭhoti attho daṭṭhabbo.",
  "tika-vin06t1:9_20": "Gabbhokkantisamayotiādīsupi pathavīkampanaālokapātubhāvādīhi devamanussesu pākaṭo.",
  "tika-vin06t1:9_21": "Dukkarakārikasamayopi kāḷo samaṇo gotamo na kāḷotiādinā pākaṭo. Sattasattāhāni ca",
  "tika-vin06t1:9_22": "aññāni ca diṭṭhadhammasukhavihārasamayo.",
  "tika-vin06t1:10_0": "Accantameva taṁ samayanti ārambhato paṭṭhāya yāva pattasanniṭṭhānā, tāva accantasampayogena",
  "tika-vin06t1:10_1": "tasmiṁ samaye. Karuṇāvihārena vihāsīti karuṇākiccavihārena tasmiṁ samaye vihāsīti",
  "tika-vin06t1:10_2": "attho. Taṁ samayañhi karuṇākiccasamayaṁ. Ñāṇakiccaṁ karuṇākiccanti dve bhagavato",
  "tika-vin06t1:10_3": "kiccāni, abhisambodhi ñāṇakiccaṁ, mahākaruṇāsamāpattiṁ samāpajjitvā veneyyasattāvalokanaṁ",
  "tika-vin06t1:10_4": "katvā tadanurūpakaraṇaṁ karuṇākiccaṁ. “Sannipatitānaṁ vo, bhikkhave, dvayaṁ karaṇīya”nti",
  "tika-vin06t1:10_5": "hi vuttaṁ, taṁ bhagavāpi karotiyeva. Atha vā āgantukehi bhikkhūhi ādisamāyogañca.",
  "tika-vin06t1:10_6": "Tattha karuṇākiccaṁ vihāraṁ dassento “karuṇāvihārena vihāsī”ti āha. Adhikaraṇañhi",
  "tika-vin06t1:10_7": "kālatthoti ettha hi-kāro kāraṇattho. Tattha hi abhidhamme kālasamūhakhaṇasamavāyahetusaṅkhātavasena",
  "tika-vin06t1:10_8": "pañcavidho samayaṭṭho daṭṭhabbo. Kālasamūhaṭṭho samayo kathaṁ adhikaraṇaṁ hoti? Adhikaraṇamuppattiṭṭhānaṁ",
  "tika-vin06t1:10_9": "pubbaṇhe jātoti yathā, evaṁ kālaṭṭho samayasaddo daṭṭhabbo. Kathaṁ rāsaṭṭho? Yavarāsimhi",
  "tika-vin06t1:10_10": "jātoti yathā. Tasmā yasmiṁ kāle puñje vā cittaṁ samuppannaṁ, tasmiṁ kāle puñje vā",
  "tika-vin06t1:10_11": "phassādayo uppajjantīti vuttaṁ hoti. Adhikaraṇañhīti ettha abhidhamme niddiṭṭhaṁ",
  "tika-vin06t1:10_12": "adhikaraṇaṁ kālaṭṭho samūhaṭṭho ca hoti, “yasmiṁ samaye”ti vuttaṁ adhikaraṇaṁ sandhāya",
  "tika-vin06t1:10_13": "vuttanti daṭṭhabbaṁ. Idāni bhāvenabhāvalakkhaṇañca dassento “tattha vuttāna”miccādimāha.",
  "tika-vin06t1:10_14": "Tattha abhidhamme vuttānaṁ bhāvo nāma kinti? Uppatti vijjamānatā, sā tesaṁ tattha",
  "tika-vin06t1:10_15": "vuttānaṁ phassādidhammānaṁ, sā pana samayassa bhāvena bhāvo lakkhīyati ñāyati, tasmā",
  "tika-vin06t1:10_16": "tattha bhummavacananiddeso katoti vuttaṁ hoti.",
  "tika-vin06t1:11_0": "Tattha khaṇo nāma aṭṭhakkhaṇavinimutto navamo khaṇo, tasmiṁ sati uppajjati. Samavāyo",
  "tika-vin06t1:11_1": "nāma cakkhundriyādikāraṇasāmaggī, tasmiṁ sati uppajjati. Hetu nāma rūpādiārammaṇaṁ.",
  "tika-vin06t1:11_2": "Tasmā tasmiṁ khaṇakāraṇasamavāyahetumhi sati tesaṁ phassādīnaṁ bhāvo vijjamānatā",
  "tika-vin06t1:11_3": "hotīti vuttaṁ hoti. Idha pana hetuattho karaṇattho ca sambhavatīti ettha atthadvayamekassa",
  "tika-vin06t1:11_4": "sambhavatīti idha vinaye vuttassa samayasaddassa kattukaraṇatthe tatiyā hetumhi ca",
  "tika-vin06t1:11_5": "ityuttattā. So dubbiññeyyoti “tathāgatova tattha kālaṁ jānissatī”ti vuttattāti vuttaṁ",
  "tika-vin06t1:11_6": "hoti. Tena samayenāti tassa samayassa kāraṇā “annena vasati vijjāya vasatī”ti yathā,",
  "tika-vin06t1:11_7": "annaṁ vā vijjaṁ vā labhāmīti tadatthaṁ vasatītyattho. Evaṁ “tena samayena viharatī”ti",
  "tika-vin06t1:11_8": "vutte hetvatthe tatiyā daṭṭhabbā, tasmā sikkhāpadapaññattiyā samayañca vītikkamañca",
  "tika-vin06t1:11_9": "olokayamāno tattha tattha vihāsīti vuttaṁ hoti. Tatiyapārājikādīsu “icchāmahaṁ, bhikkhave,",
  "tika-vin06t1:11_10": "addhamāsaṁ, paṭisallīyitu”nti evamādīsu daṭṭhabbā, tasmā dutiyā kāladdhāne accantasaṁyogeti",
  "tika-vin06t1:11_11": "dutiyātra sambhavati “māsamadhīte divasamadhīte”ti yathā. Idha pana hetuattho karaṇattho",
  "tika-vin06t1:11_12": "ca sambhavatīti ettha yassa karaṇavacanassa hetuattho sambhavati, tena samayena hetubhūtena",
  "tika-vin06t1:11_13": "taṁ taṁ vatthuvītikkamasaṅkhātaṁ vītikkamasamayasaṅkhātaṁ vā sikkhāpadapaññattihetuñca",
  "tika-vin06t1:11_14": "apekkhamāno bhagavā tattha tattha vihāsi. Yassa karaṇattho sambhavati, tena karaṇabhūtena",
  "tika-vin06t1:11_15": "samayena sampattena sikkhāpadāni paññāpayanto bhagavā tattha tattha vihāsīti adhippāyo.",
  "tika-vin06t1:12_0": "Gaṇṭhipade pana “sudinnādīnaṁ vītikkamova kāraṇaṁ nāma, tassa niyamabhūto kālo pana",
  "tika-vin06t1:12_1": "karaṇameva taṁ kālaṁ anatikkamitvāva sikkhāpadassa paññapetabbattā”ti vuttaṁ, taṁ",
  "tika-vin06t1:12_2": "niddosaṁ. Yaṁ pana vuttaṁ “idaṁ karaṇaṁ pubbabhāgattā paṭhamaṁ vattabbampi pacchā",
  "tika-vin06t1:12_3": "vutta”nti, taṁ duvuttaṁ. Hetuatthato hi yathā pacchā karaṇattho yojiyamāno anukkameneva",
  "tika-vin06t1:12_4": "yogaṁ gacchati, tathā ca yojito. Yaṁ pana aṭṭhakathācariyo pacchā vuttaṁ idaṁ karaṇatthaṁ",
  "tika-vin06t1:12_5": "paṭhamaṁ yojetvā paṭhamaṁ vuttaṁ hetuatthaṁ pacchā yojesi, taṁ yojanāsukhattāti veditabbanti",
  "tika-vin06t1:12_6": "ācariyena likhitaṁ. Ito paṭṭhāya yattha yattha “ācariyena likhita”nti vā “ācariyassa",
  "tika-vin06t1:12_7": "takko”ti vā vuccati, tattha tattha ācariyo nāma ānandācariyo kalasapuravāsīti gahetabbo.",
  "tika-vin06t1:12_8": "Etthāha – yathā suttante “ekaṁ samayaṁ bhagavā”ti vuccati, tathā “tena samayena bhagavā",
  "tika-vin06t1:12_9": "verañjāya”nti vattabbaṁ, atha savevacanaṁ vattukāmo thero, tathāgato sugatotiādīnipi",
  "tika-vin06t1:12_10": "vattabbāni, atha imasseva padadvayassa gahaṇe kiñci payojanaṁ atthi, taṁ vattabbanti?",
  "tika-vin06t1:12_11": "Vuccate – kesañci buddhassa bhagavato paramagambhīraṁ ajjhāsayakkamaṁ ajānataṁ “apaññatte",
  "tika-vin06t1:12_12": "sikkhāpade anādīnavadasso…pe… abhiviññāpesī”tiādikaṁ “atha kho bhagavā āyasmantaṁ",
  "tika-vin06t1:12_13": "sudinnaṁ paṭipucchī”tiādikañca “sādiyi tvaṁ bhikkhūti. Nāhaṁ bhagavā sādiyi”ntiādikañca",
  "tika-vin06t1:12_14": "tathā purāṇavohārikaṁ bhikkhuṁ pucchitvā tena vuttaparicchedena dutiyapārājikapaññāpanañca",
  "tika-vin06t1:12_15": "devadattassa pabbajjānujānanañcāti evamādikaṁ vinayapariyattiṁ disvā buddhasubuddhataṁ",
  "tika-vin06t1:12_16": "paṭicca saṅkā sambhaveyya, “tathā kiṁ pana tuyhaṁ chavassa kheḷāsakassā”ti evamādikaṁ",
  "tika-vin06t1:12_17": "pharusavacanapaṭisaṁyuttaṁ vinayapariyattiṁ nissāya khīṇāsavattaṁ paṭicca saṅkā sambhaveyya,",
  "tika-vin06t1:12_18": "tadubhayasaṅkāvinodanatthaṁ āyasmatā upālittherena idameva padadvayaggahaṇaṁ sabbattha",
  "tika-vin06t1:12_19": "katanti veditabbaṁ. Tenetaṁ dīpeti – kāmaṁ sabbañeyyabuddhattā buddhoyeva, bhaggasabbadosattā",
  "tika-vin06t1:12_20": "bhagavāva, so satthāti. Paratopi vuttaṁ “jānantāpi tathāgatā pucchanti…pe… anatthasaṁhite",
  "tika-vin06t1:12_21": "setughāto tathāgatāna”nti. Suttante ca vuttaṁ “saṇhenapi kesi vinemi pharusenapī”tiādi.",
  "tika-vin06t1:13_0": "Asādhāraṇahetumhīti ettha kusalamūlāni na akusalānaṁ kadāci mūlāni honti, tathā akusalamūlāni",
  "tika-vin06t1:13_1": "kusalānaṁ, abyākatamūlāni na kadāci kusalānanti ayameva nayo labbhati, yasmā kusalā",
  "tika-vin06t1:13_2": "hetū taṁsamuṭṭhānānaṁ rūpānaṁ hetupaccayena paccayo, tasmā kusalāni kusalānaṁyevātiādinayo",
  "tika-vin06t1:13_3": "na labbhati. Puci vuccate kuṭṭhā, te mandayati nāsayatīti pucimando. Sattānaṁ hitasukhanipphādanādhimuttatanti",
  "tika-vin06t1:13_4": "ettha sāmaññato vuttasatte dvidhā bhinditvā dassetuṁ “manussānaṁ upakārabahulata”ntiādi",
  "tika-vin06t1:13_5": "vuttaṁ. Bahujanahitāyāti bahuno janassa hitatthāya. Paññāsampattiyā diṭṭhadhammikasamparāyikahitūpadesako",
  "tika-vin06t1:13_6": "hi bhagavā. Sukhāyāti sukhatthāya. Cāgasampattiyā upakārakasukhasampadāyako hi esa.",
  "tika-vin06t1:13_7": "Mettākaruṇāsampattiyā lokānukampāya mātāpitaro viya. Lokassa rakkhitagopitā hi esa.",
  "tika-vin06t1:13_8": "Devamanussānanti ettha bhabbapuggale veneyyasatteyeva gahetvā tesaṁ nibbānamaggaphalādhigamāya",
  "tika-vin06t1:13_9": "attano uppattiṁ dasseti. “Atthāyā”ti hi vutte paramatthatthāya nibbānāya, “hitāyā”ti",
  "tika-vin06t1:13_10": "vutte taṁsampāpakamaggatthāyāti vuttaṁ hoti, maggato uttari hitaṁ nāma natthīti.",
  "tika-vin06t1:13_11": "Sukhāyāti phalasamāpattisukhatthāya tato uttari sukhābhāvato. Diṭṭhisīlasaṅghātenāti",
  "tika-vin06t1:13_12": "ettha samādhiṁ paññañca aggahetvā diṭṭhisīlamattaggahaṇaṁ sabbasekkhāsekkhasāmaññattā.",
  "tika-vin06t1:13_13": "Kosambakasuttepi “sīlasāmaññagato viharati, diṭṭhisāmaññagato viharatī”ti vuttaṁ.",
  "tika-vin06t1:13_14": "Diṭṭhiggahaṇena paññāpi gahitāti ce? Na, sotāpannādīnampi paññāya paripūrakāribhāvappasaṅgato,",
  "tika-vin06t1:13_15": "tasmā ekalakkhaṇānampi tāsaṁ paññādiṭṭhīnaṁ avatthantarabhedo atthi dhitisamādhindriyasammāsamādhīnaṁ",
  "tika-vin06t1:13_16": "viya. Aññāsīti ettha sotadvārānusārena ñātā, atthā sutāti hi vuccanti “sutametaṁ,",
  "tika-vin06t1:13_17": "bho gotama, pāpakā samācārā dissanti ceva suyyanti cā”tiādīsu viya. “Bhikkhu kho,",
  "tika-vin06t1:13_18": "upāli, saṅghaṁ bhindatī”tiādīsu viya avadhāraṇatthe vā. Verañjāyaṁ bhavo vijjamāno.",
  "tika-vin06t1:13_19": "Itthambhūtassa evaṁ bhūtassa. Kathaṁ bhūtassa? Sakyaputtassa sakyakulā pabbajitassa,",
  "tika-vin06t1:13_20": "evaṁ hutvā ṭhitassa kittisaddo abbhuggatoti abhisaddena yoge upayogavacanāni hontīti attho.",
  "tika-vin06t1:14_0": "Kāmupādānapaccayā eva mettaṁ bhāveti, brahmaloke nibbattatīti iminā kāmupādānahetu",
  "tika-vin06t1:14_1": "kammaṁ katvā kāmabhave eva nibbattatītivādīnaṁ vādo paṭikkhittoti vadanti, “brahmaloke",
  "tika-vin06t1:14_2": "paṇītā kāmā”ti sutvā, kappetvā vā pacchā “tattha sampattiṁ anubhavissāmī”ti kāmupādānapaccayā",
  "tika-vin06t1:14_3": "tadupagaṁ karotīti brahmalokepi kāmanīyaṭṭhena kāmā, “tadārammaṇattā taṇhā kāmupādānanti",
  "tika-vin06t1:14_4": "vuttā”ti ca vadanti, vīmaṁsitabbaṁ. Kammañca cakkhussa janakakāraṇaṁ, kammassa mūlakāraṇaṁ",
  "tika-vin06t1:14_5": "taṇhā, tasmā na mūlakāraṇaṁ hoti janakaṁ. Rūpataṇhādayo dukkhasaccaṁ khandhapariyāpannattā,",
  "tika-vin06t1:14_6": "“yampicchaṁ na labhati, tampi dukkha”nti vacanato ca. Tassa mūlakāraṇabhāvena samuṭṭhāpikāti",
  "tika-vin06t1:14_7": "tassa kāraṇabhūtassa imassa khandhapañcakassa samuṭṭhāpikāti yojetabbaṁ. “Āsavasamudayā",
  "tika-vin06t1:14_8": "avijjāsamudayo”ti vacanato tassa eva kāraṇantipi vattuṁ vaṭṭati. Apica “rūpādi viya",
  "tika-vin06t1:14_9": "taṇhāpi taṇhāya uppattippahānaṭṭhāna”nti vacanato rūpādi viya taṇhāpi dukkhasaccaṁ",
  "tika-vin06t1:14_10": "kataṁ. Vuttañhetaṁ “rūpataṇhā loke piyarūpaṁ sātarūpaṁ, etthesā taṇhā uppajjamānā",
  "tika-vin06t1:14_11": "uppajjatī”ti ca “etthesā taṇhā pahīyamānā pahīyatī”ti ca. Visuddhimagge “sabbākārena",
  "tika-vin06t1:14_12": "pana upādānakkhandhapañcakaṁ dukkhañceva ariyasaccañca aññatra taṇhāyā”ti vacanato",
  "tika-vin06t1:14_13": "idha rūpataṇhādayo dukkhasaccanti vacanaṁ virujjhatīti ce? Na, aññamaññāsaṅkarabhāvena",
  "tika-vin06t1:14_14": "dassetuṁ tattha tattha vuttattā. Yadi taṇhā upādānakkhandhapariyāpannā na bhaveyya,",
  "tika-vin06t1:14_15": "saccavibhaṅge “tattha katame saṁkhittena pañcupādānakkhandhā dukkhā. Seyyathidaṁ,",
  "tika-vin06t1:14_16": "rūpupādānakkhandho..pe… viññāṇupādānakkhandho”ti ettha “ṭhapetvā taṇhaṁ saṅkhārupādānakkhandho”ti",
  "tika-vin06t1:14_17": "vattabbaṁ bhaveyya, na ca vuttaṁ, tasmā dukkhasaccapariyāpannā taṇhāti ce? Na, hetuphalasaṅkaradosappasaṅgato.",
  "tika-vin06t1:14_18": "Na saṅkaradosoti ce? Saccavibhaṅgapāḷiyañhi pañcahi koṭṭhāsehi samudayasaccaṁ niddiṭṭhaṁ.",
  "tika-vin06t1:15_0": "Kathaṁ? Taṇhāti eko vāro, taṇhā ca avasesā ca kilesāti dutiyo, taṇhā ca avasesā ca",
  "tika-vin06t1:15_1": "kilesā avasesā ca akusalā dhammāti tatiyo, taṇhā ca avasesā ca kilesā avasesā ca",
  "tika-vin06t1:15_2": "akusalā dhammā tīṇi ca kusalamūlāni sāsavānīti catuttho, taṇhā ca avasesā ca kilesā",
  "tika-vin06t1:15_3": "avasesā ca akusalā dhammā tīṇi ca kusalamūlāni sāsavāni avasesā ca sāsavā kusalā",
  "tika-vin06t1:15_4": "dhammāti pañcamo vāroti. Āma niddiṭṭhaṁ, tathāpi abhidhammabhājaniyeyeva, na aññasmiṁ,",
  "tika-vin06t1:15_5": "so ca nayo ariyasaccaniddese na labbhati. Tathā hi tattha “cattāri saccāni”ccevāha,",
  "tika-vin06t1:15_6": "suttantabhājaniyapañhapucchakesu viya “cattāri ariyasaccānī”ti na vuttaṁ, tasmā suttantabhājaniyova",
  "tika-vin06t1:15_7": "pamāṇaṁ tattha ca taṇhāya vuttattā. Yathāha “tattha katamaṁ dukkhasamudayaṁ ariyasaccaṁ,",
  "tika-vin06t1:15_8": "yāyaṁ taṇhā ponobhavikā…pe… seyyathidaṁ, kāmataṇhā”tiādi. “Yadaniccaṁ taṁ dukkha”nti",
  "tika-vin06t1:15_9": "iminā pariyāyena vuttattā tattha vuttampi pamāṇameva. “Paṭhamaṁ jhānaṁ upasampajja",
  "tika-vin06t1:15_10": "viharati pathavīkasiṇa”nti vacanato “kasiṇānī”ti jhānāni vuttāni. Keci “uggahanimittapaṭibhāganimitte",
  "tika-vin06t1:15_11": "sandhāya vutta”nti vadanti, taṁ na sundaraṁ. “Dvattiṁsākārāpi paṇṇattiṁ vissajjetvā",
  "tika-vin06t1:15_12": "paṭikūlāti sati paṭṭhapetabbā”ti vacanato satigocarā rūpādayo ca veditabbā.",
  "tika-vin06t1:16_0": "Saddhāhirottappabāhusaccavīriyārambhopaṭṭhitasatisampajaññatāti ime satta saddhammā",
  "tika-vin06t1:16_1": "nāma. Sabhāvatoti dukkhato. Na cavatīti deve sandhāya. Ñāteyyanti ñātabbaṁ. Daṭṭheyyanti",
  "tika-vin06t1:16_2": "daṭṭhabbaṁ. Atha vā pana “nāhaṁ gamanena lokassa antaṁ ñāteyya”nti vadāmīti attho.",
  "tika-vin06t1:16_3": "Lokanti khandhalokaṁ. Gamanena na pattabboti sarīragamanena, agatigamanena vā na",
  "tika-vin06t1:16_4": "pattabbo, ariyagamanena lokantaṁ patvāva dukkhā atthi pamocananti vuttaṁ hoti. Samitāvīti",
  "tika-vin06t1:16_5": "samitakileso. Āhāraṭṭhitikāti paccayaṭṭhitikā. Ye keci paccayaṭṭhitikā, sabbe te",
  "tika-vin06t1:16_6": "lujjanapalujjanaṭṭhena eko lokoti adhippāyo. Saṅkhārā hi sakasakapaccayāyattatāya",
  "tika-vin06t1:16_7": "sattā visattā sattā nāma. Pariharanti paricaranti. Disāti upayogabahuvacanaṁ. Bhanti",
  "tika-vin06t1:16_8": "paṭibhanti. Ke te? Teyeva virocamānā pabhassarā candimasūriyā. Aṭṭha lokadhammā saṅkhārāva.",
  "tika-vin06t1:16_9": "“Sinerussa samantato”ti vacanato yugandharādayo sineruṁ parikkhipitvā parimaṇḍalākārena",
  "tika-vin06t1:16_10": "ṭhitāti vadanti. Parikkhipitvā accuggato lokadhātu ayaṁ. “Ma-kāro padasandhikaro”ti",
  "tika-vin06t1:16_11": "vadanti. Aññathāpi lakkhaṇādibhedato saṅkhāralokaṁ, āsayānusayabhedato sattalokaṁ,",
  "tika-vin06t1:16_12": "cakkavāḷādiparimāṇato okāsalokañca sabbathāpi viditattā lokavidū.",
  "tika-vin06t1:17_0": "Vimuttiñāṇadassanaṁ kāmāvacaraṁ parittaṁ lokiyaṁ, tena sabbaṁ lokaṁ kathaṁ abhivati?",
  "tika-vin06t1:17_1": "Asadisānubhāvattā sabbaññutaññāṇaṁ viya. Tañhi attano visaye bhagavato sabbaññutaññāṇagatikaṁ,",
  "tika-vin06t1:17_2": "lahutarappavatti ca bhavaṅgacittadvayānantaraṁ uppattito. Na kassaci evaṁlahutaraṁ",
  "tika-vin06t1:17_3": "cittaṁ uppajjati, api āyasmato sāriputtassa, tassa kiresa cittavāro pañcadasabhavaṅgānantaranti.",
  "tika-vin06t1:17_4": "Aggisikhadhūmasikhā ca nāgā kira sīhaḷadīpe. Atthassa dīpakaṁ padaṁ atthapadaṁ. Ekatthadīpakaṁ",
  "tika-vin06t1:17_5": "padaṁ, sabbametaṁ vākyanti attho. Aṭṭha disā nāma aṭṭha vimokkhā, samāpattiyo vā.",
  "tika-vin06t1:17_6": "Satthavāho satthāti nipātito yathā pisitāso pisāco. Udake maṇḍūko ahaṁ āsiṁ, na thale",
  "tika-vin06t1:17_7": "maṇḍūko, vārimattameva gocaro, tassa me tava dhammaṁ suṇantassa sīsaṁ daṇḍena sannirumbhitvāti",
  "tika-vin06t1:17_8": "pāṭhaseso. Anādaratthe vā sāmivacanaṁ. “Ettakenapi evarūpā iddhi bhavissatī”ti sitaṁ",
  "tika-vin06t1:17_9": "katvā. Vimokkhoti cettha maggo, tadanantarikaṁ ñāṇaṁ nāma phalañāṇaṁ, tasmiṁ khaṇe",
  "tika-vin06t1:17_10": "buddho nāma. Sabbassa buddhattāti kattari. Bodhetāti hetukattari. Seṭṭhatthadīpakaṁ",
  "tika-vin06t1:17_11": "vacanaṁ seṭṭhaṁ nāma, tathā uttamaṁ. Sacchikāpaññattīti sabbadhammānaṁ sacchikaraṇavasena",
  "tika-vin06t1:17_12": "sayambhutā paññatti, attanā eva vā ñātā sacchikatātipi sacchikāpaññatti. Bhagī bhagavā",
  "tika-vin06t1:17_13": "cīvarapiṇḍapātādīnaṁ. Bhajī araññavanapatthāni pantāni senāsanāni. Bhāgī atthadhammavimuttirasassa.",
  "tika-vin06t1:17_14": "Rāgādikilesagaṇabhaggamakāsi. Bhāvitattano bhāvitakāyo. Bhavassa antaṁ nibbānaṁ maggādhigamena",
  "tika-vin06t1:17_15": "taṁ gatoti bhavantago.",
  "tika-vin06t1:18_0": "“Lobhaṁ, bhikkhave, ekaṁ dhammaṁ pajahathā”tiādinā nayena ekakādivasenāgate gahetvā",
  "tika-vin06t1:18_1": "vadati. Saṁkilesataṇhādiṭṭhiduccaritasaṁkilesavasena aniccadukkhamanattāsubhesu niccantiādivipariyesā.",
  "tika-vin06t1:18_2": "Cīvarahetu vā, bhikkhave, bhikkhuno taṇhā uppajjamānā uppajjati, piṇḍapāta senāsanaitibhavābhavahetu",
  "tika-vin06t1:18_3": "vā. Cetokhilā satthari kaṅkhati, dhamme, saṅghe, sikkhāya, sabrahmacārīsu kupitoti",
  "tika-vin06t1:18_4": "āgatā pañca. Kāme avītarāgo hoti…pe… kāye, rūpe, yāvadatthaṁ udarāvadehakaṁ bhuñjitvā,",
  "tika-vin06t1:18_5": "aññataraṁ devanikāyaṁ paṇidhāya brahmacariyaṁ caratīti āgatā pañca vinibandhā. Vivādamūlāni",
  "tika-vin06t1:18_6": "kodho upanāho makkho paḷāso issā macchariyaṁ māyā sāṭheyyaṁ thambho sārambho sandiṭṭhiparāmāsitā",
  "tika-vin06t1:18_7": "ādhānaggāhī duppaṭinissaggitā. Vibhaṅge pana “kodho makkho issā sāṭheyyaṁ pāpicchatā",
  "tika-vin06t1:18_8": "sandiṭṭhiparāmāsitā”ti āgataṁ. Taṇhaṁ paṭicca pariyesanā, pariyesanaṁ paṭicca lābho,",
  "tika-vin06t1:18_9": "lābhaṁ paṭicca vinicchayo, evaṁ chandarāgo, ajjhosānaṁ, pariggaho, macchariyaṁ, ārakkho,",
  "tika-vin06t1:18_10": "ārakkhādhikaraṇaṁ, daṇḍādānasatthādāna…pe… akusalā dhammā sambhavantīti vuttānaṁ.",
  "tika-vin06t1:18_11": "Rūpasaddagandharasaphoṭṭhabbadhammataṇhāti cha, tā kāmabhavavibhavataṇhāvaseneva",
  "tika-vin06t1:18_12": "aṭṭhārasa, tā eva ajjhattikassupādāya aṭṭhārasa, bāhirassupādāya aṭṭhārasāti chattiṁsa,",
  "tika-vin06t1:18_13": "tā atīte chattiṁsa, anāgate chattiṁsa, paccuppanne chattiṁsāti evaṁ aṭṭhasatataṇhāvicaritānīti.",
  "tika-vin06t1:18_14": "Māretīti māro, pamādo “pamādo maccuno pada”nti vacanato. Sammāājīvavināsanato vā",
  "tika-vin06t1:18_15": "kilesā vuccanti “māro”ti, vadhakūpamattā khandhāva mārā. Abhisaṅkhārā jātidukkhābhinibbattāpanato,",
  "tika-vin06t1:18_16": "jātassa jarādisambhavato ca mārā. Ekabhavapariyāpannajīvitamāraṇato maccu māro. Aṇimatā",
  "tika-vin06t1:18_17": "nāma paramāṇu viya adassanūpagamanaṁ. Laghimatā sarīrena, cittena vā sīghagamanaṁ.",
  "tika-vin06t1:18_18": "Mahimatā candimasūriyādīnampipāṇinā parāmasanādi. Patti nāma yathicchitadesappatti.",
  "tika-vin06t1:18_19": "Pakāsanatā, lābhakassatthasādhanaṁ vā pākammaṁ. Īsattaṁ nāma sayaṁvasitā. Vasittaṁ",
  "tika-vin06t1:18_20": "nāma aparavasitā. Yatthakāmāvasāyitaṁ nāma yatthicchati yadicchati yāvadicchati,",
  "tika-vin06t1:18_21": "tattha tāva tadatthasādhanaṁ. Pīḷanasaṅkhatasantāpavipariṇāmaṭṭhenavā dukkhamariyasaccantiādimhi",
  "tika-vin06t1:18_22": "idaṁ codanāpubbaṅgamaṁ atthavissajjanaṁ – dukkhādīnaṁ aññepi rūpataṇhādayo atthā",
  "tika-vin06t1:18_23": "atthi, atha kasmā cattāro eva vuttāti ce? Aññasaccadassanavasena āvibhāvato.",
  "tika-vin06t1:19_0": "“Tattha katamaṁ dukkheñāṇaṁ, dukkhaṁ ārabbha yā uppajjati paññā”tiādināpi nayena",
  "tika-vin06t1:19_1": "ekekasaccārammaṇavasenāpi saccañāṇaṁ vuttaṁ. “Yo, bhikkhave, dukkhaṁ passati, dukkhasamudayampi",
  "tika-vin06t1:19_2": "so passatī”tiādinā nayena ekaṁ saccaṁ ārammaṇaṁ katvā sesesu kiccanipphattivasenāpi",
  "tika-vin06t1:19_3": "vuttaṁ. Tattha yadā ekekaṁ saccaṁ ārammaṇaṁ karoti, tadā samudayadassanena tāva sabhāvato",
  "tika-vin06t1:19_4": "pīḷanalakkhaṇassāpi dukkhassa yasmā taṁ āyūhanalakkhaṇena samudayena āyūhitaṁ saṅkhataṁ,",
  "tika-vin06t1:19_5": "tasmāssa so saṅkhataṭṭho āvi bhavati. Yasmā pana maggo kilesasantāpaharo susītalo,",
  "tika-vin06t1:19_6": "tasmāssa maggadassanena santāpaṭṭho āvi bhavati nandassa accharādassanena sundariyā",
  "tika-vin06t1:19_7": "anabhirūpabhāvo viya. Avipariṇāmadhammassa pana nirodhassa dassanena tassa vipariṇāmaṭṭho",
  "tika-vin06t1:19_8": "āvi bhavatīti vattabbameva natthi. Sabhāvato āyūhanalakkhaṇassapi samudayassa dukkhadassanena",
  "tika-vin06t1:19_9": "nidānaṭṭho āvi bhavati asappāyabhojanato uppannabyādhidassanena bhojanassa byādhinidānabhāvo",
  "tika-vin06t1:19_10": "viya. Visaṁyogabhūtassa nirodhassa dassanena saṁyogaṭṭho. Niyyānabhūtassa ca maggassa",
  "tika-vin06t1:19_11": "dassanena palibodhaṭṭhoti. Tathā nissaraṇassāpi nirodhassa avivekabhūtassa samudayassa",
  "tika-vin06t1:19_12": "dassanena vivekaṭṭho āvi bhavati. Maggadassanena asaṅkhataṭṭho. Iminā hi anamatagge",
  "tika-vin06t1:19_13": "saṁsāre maggo na diṭṭhapubbo, sopi ca sappaccayattā saṅkhato evāti appaccayadhammassa",
  "tika-vin06t1:19_14": "asaṅkhatabhāvo ativiya pākaṭo hoti. Dukkhadassanena panassa amataṭṭho āvi bhavati.",
  "tika-vin06t1:19_15": "Dukkhañhi visaṁ, amataṁ nibbānanti. Tathā niyyānalakkhaṇassāpi maggassa samudayadassanena",
  "tika-vin06t1:19_16": "“nāyaṁ hetu nibbānassa pattiyā, ayaṁ hetū”ti hetvattho āvi bhavati. Nirodhadassanena",
  "tika-vin06t1:19_17": "dassanaṭṭho paramasukhumarūpāni passato “vippasannaṁ vata me cakkhū”ti cakkhussa",
  "tika-vin06t1:19_18": "vippasannabhāvo viya. Dukkhadassanena adhipateyyaṭṭho anekarogāturakapaṇajanadassanena",
  "tika-vin06t1:19_19": "issarajanassa uḷārabhāvo viyāti evamettha lakkhaṇavasena, ekassa aññasaccadassanavasena",
  "tika-vin06t1:19_20": "ca itaresaṁ tiṇṇaṁ āvibhāvato ekekassa cattāro atthā vuttā. Upadhiviveko nikkilesatā.",
  "tika-vin06t1:20_0": "Paṭipakkhaṁ atthayantīti paccatthikā. Pati viruddhā amittā paccāmittā. Sacchikatvā",
  "tika-vin06t1:20_1": "pavedetīti ettāvatā bhagavato sabbaññutaṁ dīpeti. Tena ñāṇasampattiṁ dīpetvā idāni",
  "tika-vin06t1:20_2": "karuṇāsampattiṁ dīpetuṁ “so dhammaṁ desesī”tiādimāha. Atha vā kiṁ so pavedesīti?",
  "tika-vin06t1:20_3": "Ñāṇaṁ, taṁ sabbaṁ tilokahitabhūtameva. So dhammaṁ desesīti kīdisaṁ? “Ādikalyāṇa”ntiādi.",
  "tika-vin06t1:20_4": "Anena vacanena vattuṁ arahabhāvaṁ dīpeti. Sāsanadhammoti ovādapariyatti. Kiccasuddhiyāti",
  "tika-vin06t1:20_5": "kilesappahānanibbānārammaṇakiccasuddhiyā. Sāsanabrahmacariyaṁ nāma sikkhattayaṁ,",
  "tika-vin06t1:20_6": "navakoṭisahassānītiādikaṁ vā. Maggameva brahmacariyaṁ maggabrahmacariyaṁ. Tassa pakāsakaṁ",
  "tika-vin06t1:20_7": "piṭakattayaṁ idha sātthaṁ sabyañjanaṁ nāma. Chasu atthapadesu saṅkhepato kāsanaṁ",
  "tika-vin06t1:20_8": "saṅkāsanaṁ. Ādito kāsanaṁ pakāsanaṁ. Ubhayampi vitthāretvā desanaṁ vivaraṇaṁ. Puna",
  "tika-vin06t1:20_9": "vibhāgakaraṇaṁ vibhajanaṁ. Opammādinā pākaṭakaraṇaṁ uttānīkaraṇaṁ. Sotūnaṁ cittaparitosajananena,",
  "tika-vin06t1:20_10": "cittanisānena ca paññāpanaṁ veditabbaṁ. Byañjanapadesu akkharaṇato akkharaṁ, “ekakkharapadamakkhara”nti",
  "tika-vin06t1:20_11": "eke. Vibhattiantaṁ padaṁ. Byañjayatīti byañjanaṁ, vākyaṁ. Padasamudāyo vā vākyaṁ.",
  "tika-vin06t1:20_12": "Vibhāgapakāso ākāro nāma. Phusatīti phassotiādi nibbacanaṁ nirutti, niruttiyā niddiṭṭhassa",
  "tika-vin06t1:20_13": "apadeso niddeso nāma. Phusatīti phasso, so tividho – sukhavedanīyo dukkhavedanīyo",
  "tika-vin06t1:20_14": "adukkhamasukhavedanīyoti. Etesu ayaṁ yojanā – akkharehi saṅkāsayati, padehi pakāsayati,",
  "tika-vin06t1:20_15": "byañjanehi vivarati, ākārehi vibhajati, niruttīhi uttāniṁ karoti, niddesehi paññāpeti.",
  "tika-vin06t1:20_16": "Akkharehi vā saṅkāsayitvā padehi pakāseti, byañjanehi vivaritvā ākārehi vibhajati,",
  "tika-vin06t1:20_17": "niruttīhi uttāniṁ katvā niddesehi paññāpeti. Akkharehi vā ugghāṭetvā padehi vineti",
  "tika-vin06t1:20_18": "ugghaṭitaññuṁ, byañjanehi vivaritvā ākārehi vineti vipañcitaññuṁ, niruttīhi netvā",
  "tika-vin06t1:20_19": "niddesehi vineti neyyanti veditabbaṁ. Atthoti bhāsitattho. Tassevatthassa paṭivijjhitabbo",
  "tika-vin06t1:20_20": "sako sako bhāvo paṭivedho nāma. Taṁ ubhayampi attho nāma. Tena vuttaṁ “atthagambhīratāpaṭivedhagambhīratāhi",
  "tika-vin06t1:20_21": "sāttha”nti. Dhammoti vā desanāti vā byañjanameva. Niddosabhāvena parisuddhaṁ sāsanabrahmacariyaṁ,",
  "tika-vin06t1:20_22": "sikkhattayapariggahito maggo ca, ubhayampi brahmacariyapadena saṅgahitaṁ. Paṭipattiyāti",
  "tika-vin06t1:20_23": "paṭipattihetu. Āgamabyattitoti punappunaṁ adhīyamānā khandhādayo pākaṭā honti. Duruttasatthāni",
  "tika-vin06t1:20_24": "adhīyamānāni sammohamevāvāhanti.",
  "tika-vin06t1:21_0": "2-3.Kacci khamanīyaṁ sītuṇhādi. Kacci yāpanīyaṁ yathāladdhehi jīvitasādhanehi jīvitaṁ.",
  "tika-vin06t1:21_1": "Appābādhanti appopasaggaṁ, appātaṅkanti apparogaṁ. Kacci lahuṭṭhānaṁ sarīrakicce.",
  "tika-vin06t1:21_2": "Kacci balaṁ samaṇakicce. Kacci phāsuvihāro yathāvuttanayena appābādhatāya, anukkaṇṭhanādivasena",
  "tika-vin06t1:21_3": "vā. Sattasaṭṭhito paṭṭhāya pacchimavayo, uttarāmukhoti vuttaṁ hoti. Lokavivaraṇe",
  "tika-vin06t1:21_4": "jāte idha kiṁ olokesi, natthettha tayā sadisopīti āha “tvaṁ sadevakassa lokassa aggo”tiādi.",
  "tika-vin06t1:21_5": "Āsabhiṁ uttamaṁ. Upapattivasena devā. Rūpānaṁ paribhogavasena, patthanāvasena vā",
  "tika-vin06t1:21_6": "uppannā rāgasampayuttā somanassavedanānurūpato uppajjitvā hadayatappanato ambarasādayo",
  "tika-vin06t1:21_7": "viya “rūparasā”ti vuccanti. Tathāgatassa pahīnāti adhikāravasenāha. Tathāgatassapi",
  "tika-vin06t1:21_8": "hi kassaci te pahīnāti matthakacchinnatālo viya katā. Kathaṁ? Rūparasādivacanena",
  "tika-vin06t1:21_9": "vipākadhammadhammā gahitā, te vijjamānāpi matthakasadisānaṁ taṇhāvijjānaṁ maggasatthena",
  "tika-vin06t1:21_10": "chinnattā āyatiṁ tālapantisadise vipākakkhandhe nibbattetuṁ asamatthā jātā. Tasmā",
  "tika-vin06t1:21_11": "tālāvatthu viya katā. “Kusalasomanassāpi ettha saṅgahitā”ti vadanti. Paṭhamamaggena",
  "tika-vin06t1:21_12": "pahīnā kammapathaṭṭhāniyā, dutiyena ucchinnamūlā oḷārikā, tatiyena tālāvatthukatā",
  "tika-vin06t1:21_13": "kāmarāgaṭṭhāniyā. Catutthena anabhāvaṁkatā rūparāgārūparāgaṭṭhāniyā. Aparihānadhammataṁ",
  "tika-vin06t1:21_14": "pana dīpento “āyatiṁ anuppādadhammā”ti āha. Tadaṅgappahānena vā pahīnā vipassanākkhaṇe,",
  "tika-vin06t1:21_15": "jhānassa pubbabhāgakkhaṇe vā, vikkhambhanappahānena ucchinnamūlā jhānakkhaṇe. “Vivicceva",
  "tika-vin06t1:21_16": "kāmehī”ti hi vuttaṁ. Samucchedappahānena tālāvatthukatā tatiyavijjādhigamakkhaṇe.",
  "tika-vin06t1:21_17": "Itthambhūtā pana te rūparasādayo anabhāvaṁkatā āyatimanuppādadhammāti ekamevidaṁ",
  "tika-vin06t1:21_18": "atthapadaṁ. Paṭhamāya vā abhinibbhidāya pahīnā, dutiyāya ucchinnamūlā, tatiyāya tālāvatthukatā.",
  "tika-vin06t1:21_19": "Itthambhūtā yasmā anabhāvaṁkatā nāma honti, tasmā āyatiṁanauppādadhammāti veditabbā.",
  "tika-vin06t1:21_20": "Atha vā dukkhañāṇena pahīnā, samudayañāṇena ucchinnamūlā, nirodhañāṇena tālāvatthukatā,",
  "tika-vin06t1:21_21": "maggañāṇena anabhāvaṁkatā, paccavekkhaṇañāṇena āyatiṁ anuppādadhammāti veditabbā.",
  "tika-vin06t1:21_22": "Lokiyamaggena vā pahīnā, dassanamaggena ucchinnamūlā, tividhena bhāvanāmaggena tālāvatthukatātiādi.",
  "tika-vin06t1:21_23": "Brāhmaṇassa avisayattā dhammarasā na uddhaṭā.",
  "tika-vin06t1:22_0": "11.Dhammadhātunti ettha sabbaññutaññāṇaṁ dhammadhātu nāma. Anukampavacanānurūpaṁ",
  "tika-vin06t1:22_1": "“puṇṇacando viyā”ti vuttaṁ, sūriyavacanaṁ “suppaṭividdhattā”tivacanānurūpaṁ, pathavīsamacittatāya",
  "tika-vin06t1:22_2": "kāraṇaṁ “karuṇāvipphāra”nti vadanti. Paṭicchādetabbe hi attano guṇe “āraddhaṁ kho",
  "tika-vin06t1:22_3": "pana me vīriya”ntiādinā pakāsento attano karuṇāvipphāraṁ pakāsetīti gahetabbo. Varabhūrimedhaso",
  "tika-vin06t1:22_4": "varaputhulañāṇo, bhūrīti vā bhūmi, bhūmi viya patthaṭavarapaññoti attho. Abujjhi",
  "tika-vin06t1:22_5": "etthātipi adhikaraṇena rukkho bodhi. Sayaṁ bujjhati, bujjhanti vā tena taṁsamaṅginoti",
  "tika-vin06t1:22_6": "maggo bodhi, evaṁ sabbaññutaññāṇampi. Bujjhīyatīti nibbānaṁ bodhi. Tissannaṁ vijjānaṁ",
  "tika-vin06t1:22_7": "upanissayavato yathāsambhavaṁ tisso vijjā veditabbā. Ekaggatāvasena tikkhabhāvo.",
  "tika-vin06t1:22_8": "Tikkhopi ekacco saro lakkhaṁ patvā kuṇṭho hoti, na tathā idaṁ. Satindriyavasenassa",
  "tika-vin06t1:22_9": "kharabhāvo, saddhindriyavasena vippasannabhāvo, antarā anosakkitvā kilesapaccatthikānaṁ",
  "tika-vin06t1:22_10": "suṭṭhu abhibhavanato vīriyindriyavasenassa sūrabhāvo ca veditabbo. Maggavijāyanatthaṁ",
  "tika-vin06t1:22_11": "gabbhaggahaṇakālo saṅkhārupekkhānantaramanulomattā.",
  "tika-vin06t1:23": "Chandoti ca saṅkappoti ca avatthantarabhedabhinno rāgova –",
  "tika-vin06t1:24": "“Senahātthyaṅgamupeti,",
  "tika-vin06t1:25": "Rattahadayo rāgena;",
  "tika-vin06t1:26": "Sammagate rattakāmamupeti,",
  "tika-vin06t1:27": "Kāmapatitaṁ lokassa mātrālamatī”ti –",
  "tika-vin06t1:28": "Ādīsu viya –",
  "tika-vin06t1:29_0": "Vibhaṅgeyeva kiñcāpi attho vuttoti ettha ayamadhippāyo – vibhaṅgapāḷiṁ ānetvā idha",
  "tika-vin06t1:29_1": "vuttopi sabbesaṁ upakārāya na hoti, tasmā taṁ aṭṭhakathānayeneva pakāsayissāmīti.",
  "tika-vin06t1:29_2": "Itoti kāmehi. Kāyavivekādīsu upadhiviveko tatiyo, tasmā tatiyaṁ chaḍḍetvā dve gahetvā",
  "tika-vin06t1:29_3": "tadaṅgādīsu vikkhambhanavivekaṁ gahetvā “tayo evā”ti vuttā. Evaṁ sati cittavikkhambhanā",
  "tika-vin06t1:29_4": "ekatthā evāti viseso na siyāti ce? Appanāvārattā na panevaṁ daṭṭhabbaṁ. Kāyavivekaggahaṇena",
  "tika-vin06t1:29_5": "pubbabhāgaggahaṇaṁ ñāyati, tasmā cittavivekoti tadaṅgaviveko vutto, vikkhambhanena",
  "tika-vin06t1:29_6": "appanākāleti gahetabbaṁ asaṅkarato. Atha vā cittavivekena tadaṅgavikkhambhanā gahitā,",
  "tika-vin06t1:29_7": "itarena vikkhambhanaviveko evātipi yuttaṁ, kilesakāmattā vā dvīsu kammesu pariyāpanno",
  "tika-vin06t1:29_8": "puriso viya. Yathā avijjamānena avijjamānapaññattivasena loke “saphalo rukkho”ti",
  "tika-vin06t1:29_9": "vuccati, tatheva vijjamānena vijjamānapaññattivasena sāsane “savitakkaṁ savicāraṁ",
  "tika-vin06t1:29_10": "jhāna”nti vuccatīti adhippāyo.",
  "tika-vin06t1:30_0": "Vūpasamāti ettha kesaṁ vūpasamāti, kiṁ paṭhamajjhānikānaṁ, udāhu dutiyajjhānikānanti?",
  "tika-vin06t1:30_1": "Ettha yadi paṭhamajjhānikānaṁ, natthi tesaṁ vūpasamo. Na hi paṭhamajjhānaṁ vitakkavicārarahitaṁ",
  "tika-vin06t1:30_2": "atthi. Yadi dutiyajjhānikānaṁ, nattheva vūpasamo tattha tadabhāvāti ce? Tenetaṁ vuccati",
  "tika-vin06t1:30_3": "“samatikkamā”ti, samatikkamopi na tesaṁyeva. Kintu sakalassapi paṭhamajjhānadhammarāsissāti",
  "tika-vin06t1:30_4": "ce? Tenetaṁ vuccati “oḷārikassa pana samatikkamā”tiādi. Sabbepi paṭhamajjhānadhammā",
  "tika-vin06t1:30_5": "oḷārikāva dutiyajjhānato, na kevalaṁ vitakkavicāradvayamevāti ce? Na vitakkavicārāyeva",
  "tika-vin06t1:30_6": "tehi sampayuttānaṁ oḷārikabhāvatoti tesveva ādīnavadassanena dutiyajjhānakkhaṇe tesaṁ",
  "tika-vin06t1:30_7": "abhāvo hoti. Tena vuttaṁ “dutiyajjhānakkhaṇe apātubhāvā”ti, yassa dhammassānubhāvena,",
  "tika-vin06t1:30_8": "yogena vā idaṁ jhānaṁ “sampasādana”nti vuccati “ekodibhāva”nti ca, tassa dassanatthaṁ",
  "tika-vin06t1:30_9": "saddhāsamādhayo vibhaṅge vuttā. Paṇītabhojanasikkhāpade sappiādayo viyāti vutte ayaṁ",
  "tika-vin06t1:30_10": "atthavaṇṇanā na virujjhati. Samaṁ passatīti līnuddhaccaṁ pahāya khīṇāsavassa chasu",
  "tika-vin06t1:30_11": "dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā upekkhā",
  "tika-vin06t1:30_12": "chaḷaṅgupekkhā. Nīvaraṇādipaṭisaṅkhāsantiṭṭhanāgahaṇe majjhattabhūtā upekkhā, ayaṁ",
  "tika-vin06t1:30_13": "saṅkhārupekkhā nāma. Vicinane majjhattabhūtā upekkhā vipassanupekkhā nāma. Tattha",
  "tika-vin06t1:30_14": "chaḷaṅgupekkhā brahmavihārupekkhā bojjhaṅgupekkhā tatramajjhattupekkhā jhānupekkhā",
  "tika-vin06t1:30_15": "pārisuddhupekkhā ca atthato ekā tatramajjhattupekkhāva, avatthābhedena bhedo nesaṁ.",
  "tika-vin06t1:30_16": "Saṅkhārupekkhāvipassanupekkhānampi ekatā paññāvasena, kiccavasena pana duvidhatā veditabbā.",
  "tika-vin06t1:31_0": "Chaḷaṅgupekkhā kāmāvacarā, brahmavihārupekkhā rūpāvacarātiādinā bhūmivasena. Chaḷaṅgupekkhā",
  "tika-vin06t1:31_1": "khīṇāsavasseva, brahmavihārupekkhā tiṇṇampi puthujjanasekkhāsekkhānanti evaṁ puggalavasena.",
  "tika-vin06t1:31_2": "Chaḷaṅgupekkhā somanassupekkhāsahagatacittasampayuttā, brahmavihārupekkhā upekkhāsahagatacittasampayuttā",
  "tika-vin06t1:31_3": "evāti evaṁ cittavasena. Chaḷaṅgupekkhā chaḷārammaṇā, brahmavihārupekkhā dhammārammaṇāvāti",
  "tika-vin06t1:31_4": "ārammaṇavasena. Vedanupekkhā vedanākkhandhena saṅgahitā, itarā nava saṅkhārakkhandhenāti",
  "tika-vin06t1:31_5": "khandhasaṅgahavasena. Chaḷaṅgupekkhā brahmavihārabojjhaṅgajhānupekkhā pārisuddhitatramajjhattupekkhā",
  "tika-vin06t1:31_6": "ca atthato ekā, tasmā ekakkhaṇe ekāva siyā, na itarā, tathā saṅkhārupekkhāvipassanupekkhāpi.",
  "tika-vin06t1:31_7": "Vedanāvīriyupekkhānaṁ ekakkhaṇe siyā uppattīti. Chaḷaṅgupekkhā abyākatā, brahmavihārupekkhā",
  "tika-vin06t1:31_8": "kusalābyākatā, tathā sesā. Vedanupekkhā pana siyā akusalāpi. Evaṁ kusalattikavasena.",
  "tika-vin06t1:31_9": "Dasapetā saṅkhepena cattārova dhammā vīriyavedanātatramajjhattañāṇavasena. “Dukkhadomanassasukhasomanassāna”nti",
  "tika-vin06t1:31_10": "evaṁ pahānakkamena avatvā vibhaṅge vuttanayena kasmā vuttānīti ce? Suttānurakkhaṇatthaṁ.",
  "tika-vin06t1:31_11": "Iṭṭhāniṭṭhaviparītanti ettha “ārammaṇavasena aggahetvā iṭṭhāniṭṭhaviparītākārena",
  "tika-vin06t1:31_12": "anubhavatīti gahetabba”nti vadanti. Kasmā? Ekaṁyeva kasiṇaṁ ārabbha sabbesaṁ pavattito.",
  "tika-vin06t1:31_13": "Tatiyajjhānato paṭṭhāya upakārā hutvā āgatāti satisīsena desanā katā, vigatavalāhakādinā",
  "tika-vin06t1:31_14": "sommatāya rattiyā valāhakādinā kālussiye satipi divā viya anupakārikā na hoti rattiṁ,",
  "tika-vin06t1:31_15": "tasmā “attano upakārakattena vā”ti vuttaṁ. “Sūriyappabhābhibhavā, rattiyā alābhāti",
  "tika-vin06t1:31_16": "ime dve hetū aparisuddhatāya kāraṇaṁ. Sommabhāvena, attano upakārakattena cāti ime",
  "tika-vin06t1:31_17": "dve sabhāgatāya kāraṇa”nti vadanti, tassā aparisuddhāya jātiyāti vuttaṁ hoti, tasmā",
  "tika-vin06t1:31_18": "kāraṇavacananti eke.",
  "tika-vin06t1:32": "Jhānakathāvaṇṇanā niṭṭhitā.",
  "tika-vin06t1:33": "Pubbenivāsakathāvaṇṇanā",
  "tika-vin06t1:34_0": "12. Cittekaggatāsabhāgattā jhānānaṁ “kesañci cittekaggatatthānī”ti āha. Kusalānaṁ",
  "tika-vin06t1:34_1": "bhavokkamanasabhāgattā “kesañci bhavokkamanatthānī”ti. Asabhāgattā sesaṭṭhānesu “pādakatthānī”ti",
  "tika-vin06t1:34_2": "avatvā “pādakānī”ti āha. Tena pādakabhūtānampi yathāsambhavaṁ cittekaggatā bhavokkamanatāvahataṁ,",
  "tika-vin06t1:34_3": "itaresaṁ yathāsambhavaṁ pādakatāvahatañca dīpeti. Asabhāgattā javanavipassanāpādakāni",
  "tika-vin06t1:34_4": "samānāni abhiññāpādakāni ca honti, abhiññāpādakāni ca vipassanāpādakāni hontītipi",
  "tika-vin06t1:34_5": "dīpeti, tathā pādakābhāvaṁ dīpeti. Abhiññāya hi catutthameva pādakaṁ, na itarāni.",
  "tika-vin06t1:34_6": "Tesu catutthassa tatiyaṁ pādakaṁ, tatiyassa dutiyaṁ, dutiyassa paṭhamanti. Atha vā",
  "tika-vin06t1:34_7": "“cattāri jhānānī”ti yathālābhato vuttaṁ.",
  "tika-vin06t1:35": "Vinayanidānanimittaṁ, verañjanivāsakappanaṁ;",
  "tika-vin06t1:36": "Satthu yasmā tasmā bhagavā, vijjattayamāha verañje.",
  "tika-vin06t1:37_0": "Vuttañhetaṁ “vinaye suppaṭipanno bhikkhu sīlasampattiṁ nissāyā”tiādi. Sīlavato hi",
  "tika-vin06t1:37_1": "sīlapaccavekkhaṇatthaṁ rattiṭṭhānadivāṭhānesu nisinnassa nisajjanato paṭṭhāya attano",
  "tika-vin06t1:37_2": "atītakiriyānussaraṇabahulatāya pubbenivāsānussativijjā appakasirena samijjhati. Tathā",
  "tika-vin06t1:37_3": "attānaṁ paṭicca sattānaṁ cutipariggahaṇasīlatāya cutūpapātañāṇaṁ appakasirena samijjhati,",
  "tika-vin06t1:37_4": "udakādīsu sukhumatta dassanasīlatāya dibbacakkhuñāṇaṁ samijjhati. Yasmā sattavidhamethunasaṁyogaparivajjanena,",
  "tika-vin06t1:37_5": "kāmāsavādiparivajjanena vā brahmacariyaṁ akhaṇḍādibhāvaṁ pāpuṇāti, tasmāssa āsavakkhayañāṇaṁ",
  "tika-vin06t1:37_6": "appakasirena samijjhatīti ettha vinayanidāne vijjattayameva dassitaṁ, tasmā āha “yesañca",
  "tika-vin06t1:37_7": "guṇānaṁ dāyakaṁ ahosi, tesaṁ ekadesaṁ dassento”ti, aññathā vijjattayapaṭilābhamattappasaṅgo siyāti.",
  "tika-vin06t1:38_0": "So evanti iminā kiñcāpi catunnaṁ jhānānaṁ pubbabhāgapaṭipadāpi saṅgahaṁ gacchati,",
  "tika-vin06t1:38_1": "na kevalaṁ purimajjhānattikameva, tathāpi kevalaṁ purimajjhānattikameva gaṇhanto",
  "tika-vin06t1:38_2": "“evanti catutthajjhānakkamanidassanametaṁ, iminā paṭhamajjhānādhigamādinā kamena",
  "tika-vin06t1:38_3": "catutthajjhānaṁ paṭilabhitvāti vuttaṁ hotī”ti āha, taṁ kasmāti ce? Sambhārabhūmittā.",
  "tika-vin06t1:38_4": "Vuttañhetaṁ aṭṭhakathāyaṁ “ettha ca purimāni tīṇi jhānāni yasmā pītipharaṇena ca",
  "tika-vin06t1:38_5": "sukhapharaṇena ca sukhasaññañca lahusaññañca okkamitvā lahumudukammaññakāyo hutvā",
  "tika-vin06t1:38_6": "iddhiṁ pāpuṇāti, tasmā iminā pariyāyena iddhilābhāya saṁvattanato sambhārabhūmiyoti",
  "tika-vin06t1:38_7": "veditabbāni. Catutthajjhānaṁ pana iddhilābhāya pakatibhūmi evā”ti. Idameva vā atthaṁ",
  "tika-vin06t1:38_8": "sandhāyāha “pubbe imāni cattāri jhānāni kesañci abhiññāpādakānī”ti. Yadi evaṁ catutthajjhānampi",
  "tika-vin06t1:38_9": "antokatvā evanti kimatthaṁ na vuttaṁ. Tañhi pakatibhūmīti ce? Na vattabbaṁ, catutthajjhānato",
  "tika-vin06t1:38_10": "parassa samāhitādibhāvappattassa cittassa atthibhāvappasaṅgato. Yasmā yasmiṁ sati",
  "tika-vin06t1:38_11": "“pubbenivāsānussatiñāṇāya cittaṁ abhininnāmesi”nti vuttaṁ, tasmā tasmiṁ catutthajjhānacitte",
  "tika-vin06t1:38_12": "pakatibhūmibhāvappatte abhiññāpādake jāte parikammacittaṁ “pubbenivāsānussatiñāṇāya",
  "tika-vin06t1:38_13": "abhininnāmesi”nti āha. Abhinīhārakkhamaṁ hotīti ettha taṁ iddhividhādhigamatthāya",
  "tika-vin06t1:38_14": "parikammacittaṁ abhinīharati. Kasiṇārammaṇato apanetvā iddhividhābhimukhaṁ pesesi.",
  "tika-vin06t1:38_15": "Gaṇṭhipade pana “abhiññāpādakajjhānato iddhividhañāṇādīnaṁ nīharaṇattha”nti vuttattā",
  "tika-vin06t1:38_16": "abhinīhārakkhamanti attho pakappito.",
  "tika-vin06t1:39_0": "So evaṁ samāhite evaṁ āneñjappatteti yojanā veditabbā dutiyavikappe, nīvaraṇadūrībhāvena",
  "tika-vin06t1:39_1": "vitakkādisamatikkamenāti paṭhamajjhānādīnaṁ kiccasaṅgaṇhanato. Ayaṁ yojanā paṭhamavikappe",
  "tika-vin06t1:39_2": "na sambhavati “parisuddhetiādīsu panā”ti vacanena “eva”nti padassa anuppabandhanivāraṇato.",
  "tika-vin06t1:39_3": "Teneva “upekkhāsatipārisuddhibhāvena parisuddhe”tiādimāha. Icchāvacarānanti “aho",
  "tika-vin06t1:39_4": "vatāhaṁ āpattiñceva āpanno assaṁ, na ca maṁ bhikkhū jāneyyu”ntiādinā nayena uppannaicchāvasena",
  "tika-vin06t1:39_5": "pavattānaṁ kopaapaccayānaṁ abhāvena anaṅgaṇeti attho. Ettha ca pana yathāvuttappakārā",
  "tika-vin06t1:39_6": "icchāpi paṭhamajjhānādīnaṁ adhigamāya antarāyikā “sampajānamusāvādo kho panāyasmanto",
  "tika-vin06t1:39_7": "antarāyiko dhammo”ti vuttattā, pageva icchāvacarā kopaapaccayā, tasmā vuttaṁ “jhānapaṭilābhapaccanīkānaṁ",
  "tika-vin06t1:39_8": "pāpakānaṁ icchāvacarāna”ntiādi. Katthaci pana “jhānapaṭilābhapaccayānaṁ icchāvacarāna”nti",
  "tika-vin06t1:39_9": "potthakesu pāṭho dissati, so pamādalekho, gaṇṭhipade ca “aho vata satthā mamaññeva",
  "tika-vin06t1:39_10": "paṭipucchitvā dhammaṁ deseyyā”ti yo tadattho likhito, so dullikhito. Na hi jhānapaṭilābhapaccayā",
  "tika-vin06t1:39_11": "kopādayo anaṅgaṇasutte vuttā, “na ca yuttito sambhavanti jhānalābhino tadabhāvā”ti",
  "tika-vin06t1:39_12": "ācariyo vadati, taṁ vīmaṁsitabbaṁ. Ettha vijjattayassa uttaruttaravisesadassanatthaṁ",
  "tika-vin06t1:39_13": "“so evaṁ samāhite citte”tiādinā punappunaṁ aṭṭhaṅganidassanaṁ katanti veditabbaṁ.",
  "tika-vin06t1:39_14": "Uttaruttaravisesā cebhāsaṁ attadukkhaparadukkhadassanatadupasamattadīpanato veditabbā.",
  "tika-vin06t1:39_15": "Bhagavā hi pubbenivāsānussatiñāṇena attano anantasaṁsāradukkhaṁ passitvā, cutūpapātañāṇena",
  "tika-vin06t1:39_16": "parassa ca lokassa āsavakkhayañāṇena tadubhayavūpasamattañca passitvā taṁ deseti,",
  "tika-vin06t1:39_17": "paṭhamena vā attadukkhadassanato attasinehapariccāgaṁ dīpeti. Dutiyena paradukkhadassanato",
  "tika-vin06t1:39_18": "paresu kopapariccāgaṁ, tatiyena ariyamaggadassanato mohapariccāgañca dīpeti. Evaṁ",
  "tika-vin06t1:39_19": "nānāguṇavisesadīpanato imasseva lokiyābhiññādvayassa idha gahaṇaṁ katanti veditabbaṁ.",
  "tika-vin06t1:40_0": "Yasmā atītajāti eva nivāso, tasmā “atītajātīsū”ti na vattabbanti ce? Na, jātiyā ekadesepi",
  "tika-vin06t1:40_1": "nivāsavohārasiddhidassanato. Pāḷiyaṁ kiñcāpi “ekampi jātiṁ dvepi jātiyo”tiādivacanena",
  "tika-vin06t1:40_2": "sakalajātiyā anussaraṇameva pubbenivāsānussati viya dissati, na evaṁ daṭṭhabbaṁ.",
  "tika-vin06t1:40_3": "Tadekadesānussaraṇampi pubbenivāsānussati evāti dassanatthaṁ, bhummavacanaṁ kataṁ",
  "tika-vin06t1:40_4": "okāsādisaṅgahatthañca. “Chinnavaṭumakānussaraṇādīsū”ti ādi-saddena anivutthalokadhātudīparaṭṭhanagaragāmādiggahaṇaṁ",
  "tika-vin06t1:40_5": "veditabbaṁ. Gaṇṭhipade pana “tesaṁ chinnavaṭumakānaṁ lokuttarasīlādīni na bhagavatā",
  "tika-vin06t1:40_6": "bodhisattakāle viññātānī”ti vuttaṁ. Atthāpattito lokiyāni viññātānīti āpajjati, taṁ",
  "tika-vin06t1:40_7": "dibbacakkhuñāṇādhikāre “ariyānaṁ upavādakā”ti vacanena samentaṁ viya dissati. Na",
  "tika-vin06t1:40_8": "hi ariye apassantassa evaṁ hoti. Kimatthaṁ panettha anussati vuttā, nanu esa vijjādhikāroti",
  "tika-vin06t1:40_9": "ce? Ādikammikassa sativasena nibbattito, atītadhammānaṁ satiyā visesādhikārattā ca.",
  "tika-vin06t1:40_10": "Vuttañhi “anussarāmī”ti.",
  "tika-vin06t1:41": "“Vattamānesu vijjāna-matītesvassa sarati;",
  "tika-vin06t1:42": "Anāgatesu dhammesu, sarati vijjāna paṇidhī”ti.",
  "tika-vin06t1:43": "Ācariyakumāritena silokopi vutto.",
  "tika-vin06t1:44_0": "Tattha rāge ussannatare tejosaṁvaṭṭo. Dose āposaṁvaṭṭo. Mohe vāyosaṁvaṭṭo. Keci “dose",
  "tika-vin06t1:44_1": "tejosaṁvaṭṭo, rāge āposaṁvaṭṭo, mohe vāyosaṁvaṭṭo”ti vadanti. Yasmā amutrāti cittaṁ,",
  "tika-vin06t1:44_2": "vacanaṁ vā bhavādiniyamena hoti, tasmā “bhave vā”tiādi. Evaṁnāmo evaṁgottoti padadvayena",
  "tika-vin06t1:44_3": "ajjhattabahiddhāmūlakaṁ paññattisaṅkhātaṁ gocaranivāsaṁ dīpeti. Pavattaphalabhojano",
  "tika-vin06t1:44_4": "sayaṁpatitaphalāhāro. Caturāsītikappasahassaparamāyupariyanto vāti paṇidhānato pubbe.",
  "tika-vin06t1:44_5": "Paṭinivattantassa paccavekkhaṇaṁ pubbenivāsānussatiñāṇaṁ na hoti. “Pubbenivāsānussatiñāṇalābhīnaṁ",
  "tika-vin06t1:44_6": "panetaṁ ānubhāvaparidīpana”nti gaṇṭhipade vuttaṁ. Amutrāti ettha paṭhamayojanāyaṁ",
  "tika-vin06t1:44_7": "sīhokkantavasena anussaraṇaṁ vuttaṁ, tañca kho anulomavasena. “Paṭilomavasenā”tipi",
  "tika-vin06t1:44_8": "likhanti, taṁ duviññeyyaṁ. Sīhokkantaṁ dassetuṁ “anekāsu kappakoṭīsū”tiādi vuttaṁ.",
  "tika-vin06t1:44_9": "Yathā tanti nidassanena paṭipattisādhāraṇena phalasādhāraṇataṁ dassento brāhmaṇassa",
  "tika-vin06t1:44_10": "ādaraṁ janeti, attānamevekaṁ ukkaṁsetīti vacanaṁ nivāreti. “Sādhu kho pana tathārūpānaṁ",
  "tika-vin06t1:44_11": "arahataṁ dassanaṁ hotī”ti tassa pubbe uppannacitte eva niyojeti. Paṭhamā abhinibbhidāti",
  "tika-vin06t1:44_12": "vacanena avijjaṇḍakosassa bahupaṭalabhāvaṁ dasseti, tena aṭṭhaguṇissariyādinā anabhinibbhidaṁ dīpeti.",
  "tika-vin06t1:45": "Pubbenivāsakathāvaṇṇanā niṭṭhitā.",
  "tika-vin06t1:46": "Dibbacakkhuñāṇakathāvaṇṇanā",
  "tika-vin06t1:47_0": "13.“Cutūpapātañāṇāyā”ti phalūpacārena vuttaṁ. Idañhi dibbacakkhuñāṇaṁ rūpārammaṇattā",
  "tika-vin06t1:47_1": "parittapaccuppannaajjhattabahiddhārammaṇaṁ hoti. Na cutiṁ vā paṭisandhiṁ vā ārammaṇaṁ",
  "tika-vin06t1:47_2": "karoti. Tasmā “yathākammūpage satte pajānāmī”ti vacanaṁ viya phalūpacāreneva vuttamidanti",
  "tika-vin06t1:47_3": "veditabbaṁ. Dibbavihārasannissitattā kāraṇopacārena dibbaṁ. Iminā pana keci ācariyā",
  "tika-vin06t1:47_4": "“kusalākusalā cakkhū dibbacakkhu kāmāvacara”nti vadanti, te paṭisedhitā honti. Catutthajjhānapaññā",
  "tika-vin06t1:47_5": "hi ettha adhippetā. Mahājutikattā mahāgatikattāti etesu “saddasatthānusārenā”ti vuttaṁ.",
  "tika-vin06t1:47_6": "Ekādasannaṁ upakkilesānaṁ evaṁ uppattikkamo upakkilesabhāvo ca veditabbo, mahāsattassa",
  "tika-vin06t1:47_7": "ālokaṁ vaḍḍhetvā dibbacakkhunā nānāvidhāni rūpāni disvā “idaṁ nu kho ki”nti vicikicchā",
  "tika-vin06t1:47_8": "udapādi, so upakkileso upakkilesasutte “vicikicchādhikaraṇañca pana me samādhimhi",
  "tika-vin06t1:47_9": "cavi, samādhimhi cute obhāso antaradhāyati dassanañca rūpāna”nti vacanato. Tato “rūpāni",
  "tika-vin06t1:47_10": "me passato vicikicchā uppajjati, idāni na kiñci manasi karissāmī”ti cintayato amanasikāro,",
  "tika-vin06t1:47_11": "tato kiñci amanasikarontassa thinamiddhaṁ udapādi, tato tassa pahānatthaṁ ālokaṁ",
  "tika-vin06t1:47_12": "vaḍḍhetvā rūpāni passato himavantādīsu dānavarakkhasādayo passantassa chambhitattaṁ",
  "tika-vin06t1:47_13": "udapādi, tato tassa pahānatthaṁ “mayā diṭṭhabhayaṁ pakatiyā olokiyamānaṁ natthi,",
  "tika-vin06t1:47_14": "adiṭṭhe kiṁ nāma bhaya”nti cintayato uppilāvitattaṁ udapādi. Gaṇṭhipade pana “uppilaṁ",
  "tika-vin06t1:47_15": "dibbarūpadassenenā”ti vuttaṁ, “taṁ duvuttaṁ parato abhijappāvacanena tadatthasiddhito”ti",
  "tika-vin06t1:47_16": "ācariyo vadati. Tato chambhitattappahānatthaṁ “mayā vīriyaṁ daḷhaṁ paggahitaṁ, tena",
  "tika-vin06t1:47_17": "me idaṁ uppilaṁ uppanna”nti vīriyaṁ sithilaṁ karontassa kāyaduṭṭhullaṁ kāyadaratho",
  "tika-vin06t1:47_18": "kāyālasiyaṁ udapādi, tato taṁ cajantassa accāraddhavīriyaṁ udapādi, tattha dosaṁ",
  "tika-vin06t1:47_19": "passato atilīnavīriyaṁ upadādi, tato taṁ pahāya samappavattena vīriyena chambhitattabhayā",
  "tika-vin06t1:47_20": "himavantādiṭṭhānaṁ pahāya devalokābhimukhaṁ ālokaṁ vaḍḍhetvā devasaṅghaṁ passato",
  "tika-vin06t1:47_21": "taṇhāsaṅkhātā abhijappā udapādi, tato “mayhaṁ ekajātikarūpaṁ manasi karontassa abhijappā",
  "tika-vin06t1:47_22": "uppannā, tasmā dāni nānāvidhaṁ rūpaṁ manasi karissāmī”ti kālena devalokābhimukhaṁ,",
  "tika-vin06t1:47_23": "kālena manussalokābhimukhaṁ ālokaṁ vaḍḍhetvā nānāvidhāni rūpāni manasi karoto nānattasaññā",
  "tika-vin06t1:47_24": "udapādi, tato “nānāvidharūpāni me manasi karontassa nānattasaññā udapādi, tasmā dāni",
  "tika-vin06t1:47_25": "abhijappādibhayā iṭṭhādinimittaggāhaṁ pahāya ekajātikameva rūpaṁ manasi karissāmī”ti",
  "tika-vin06t1:47_26": "tathā karoto abhinijjhāyitattaṁ rūpānaṁ udapādi evaṁ pahīnaupakkilesassāpi anadhiṭṭhitattā.",
  "tika-vin06t1:47_27": "Obhāsañhi kho jānāmi, na ca rūpāni passāmītiādi jātaṁ.",
  "tika-vin06t1:48_0": "Tassattho – yadā parikammobhāsameva manasi karomi, tadā obhāsaṁ sañjānāmi, dibbena",
  "tika-vin06t1:48_1": "cakkhunā rūpāni na ca passāmi, rūpadassanakāle ca obhāsaṁ na jānāmīti. Kimatthamidaṁ",
  "tika-vin06t1:48_2": "vuttaṁ, na hi etaṁ upakkisesagatanti? Na kevalaṁ upakkilesappajahanamevettha kattabbaṁ,",
  "tika-vin06t1:48_3": "yena idaṁ visuddhaṁ hoti, aññampi taduttari kattabbaṁ atthīti dassanatthaṁ. Vicikicchā",
  "tika-vin06t1:48_4": "cittassa upakkilesotiādīsu “ime dhammā upakkilesāti ādīnavadassanena pajahiṁ, na",
  "tika-vin06t1:48_5": "mayhaṁ tadā uppannattā”ti keci vadanti. Mānusakaṁ vāti iminā sabhāvātikkamaṁ dasseti.",
  "tika-vin06t1:48_6": "Maṁsacakkhunāviyāti iminā pariyattiggahaṇaṁ, vaṇṇamattārammaṇatañca upameti. Vaṇṇamatte",
  "tika-vin06t1:48_7": "hettha satta-saddo, na “sabbe sattā āhāraṭṭhitikā”ti ettha viya sabbasaṅkhatesu,",
  "tika-vin06t1:48_8": "hīnajātiādayo mohassa nissando vipāko. Kāyaduccaritena samannāgatā pubbe atītabhave",
  "tika-vin06t1:48_9": "ahesuṁ, sampati nirayaṁ upapannāti evaṁ pāṭhasesena sambandho veditabbo. “Yathākammūpagañāṇañhi",
  "tika-vin06t1:48_10": "ekantamatītārammaṇaṁ, dibbacakkhu paccuppannārammaṇa”nti ubhinnaṁ kiccavasena vuttaṁ.",
  "tika-vin06t1:48_11": "Mahallakoti samaṇānaṁ sāruppamasāruppaṁ, lokācāraṁ vā na jānātīti adhippāyena vuttattā",
  "tika-vin06t1:48_12": "guṇaparidhaṁsanena garahatīti veditabbaṁ. “Niyato sambodhiparāyano”ti vutto ariyapuggalo",
  "tika-vin06t1:48_13": "maggāvaraṇaṁ kātuṁ samatthaṁ pharusavacanaṁ yadi katheyya, apāyagamanīyampi kareyya,",
  "tika-vin06t1:48_14": "tena so apāyupagopi bhaveyya, tasmā upaparikkhitabbanti eke. “Vāyāmaṁ mā akāsīti",
  "tika-vin06t1:48_15": "therena vuttattā maggāvaraṇaṁ karotī”ti vadanti. Pubbeva sotāpannena apāyadvāro pihito,",
  "tika-vin06t1:48_16": "tasmāssa saggāvaraṇaṁ natthi. “Pākatikanti pavattivipākaṁ ahosī”ti vadanti. “Vuddhi",
  "tika-vin06t1:48_17": "hesā, bhikkhave, ariyassa vinaye, yo accayaṁ accayato disvā yathādhammaṁ paṭikarotī”ti",
  "tika-vin06t1:48_18": "vacanato pākatikaṁ ahosīti eke. Sace so na khamatīti sotāpannādīnaṁ khantiguṇassa",
  "tika-vin06t1:48_19": "mandatāya vā āyatiṁ tassa suṭṭhu saṁvaratthāya vā akkhamanaṁ sandhāya vuttaṁ. Sukhānaṁ",
  "tika-vin06t1:48_20": "vā āyassa ārammaṇādino abhāvā kālakañcikā asurā honti. “Ito bho sugatiṁ gacchā”ti",
  "tika-vin06t1:48_21": "vacanato manussagatipi. Dibbacakkhuñāṇavijjāti dibbacakkhumeva dassanaṭṭhena ñāṇaṁ,",
  "tika-vin06t1:48_22": "tassa tassa atthassa vindanaṭṭhena vijjāti attho.",
  "tika-vin06t1:49": "Dibbacakkhuñāṇakathāvaṇṇanā niṭṭhitā.",
  "tika-vin06t1:50": "Āsavakkhayañāṇakathāvaṇṇanā",
  "tika-vin06t1:51_0": "14.Soevaṁ samāhite citteti kiṁ purimasmiṁyeva, udāhu aññasmiṁyeva catutthajjhānacitte.",
  "tika-vin06t1:51_1": "Aṭṭhakathāyampi yato vuṭṭhāya purimavijjādvayaṁ adhigataṁ, tadeva puna samāpajjanavasena",
  "tika-vin06t1:51_2": "abhinavaṁ abhiṇhaṁ katanti dassanatthaṁ “so evaṁ samāhite citteti idha vipassanāpādakaṁ",
  "tika-vin06t1:51_3": "catutthajjhānacittaṁ veditabba”nti vuttaṁ. Etthāha – yadi tadeva puna samāpajjanavasena",
  "tika-vin06t1:51_4": "abhinavaṁ kataṁ, atha kasmā pubbe viya “vipassanāpādakaṁ abhiññāpādakaṁ nirodhapādakaṁ",
  "tika-vin06t1:51_5": "sabbakiccasādhakaṁ sabbalokiyalokuttaraguṇadāyakaṁ idha catutthajjhānacittaṁ veditabba”nti",
  "tika-vin06t1:51_6": "avatvā “idha vipassanāpādakaṁ catutthajjhānacittaṁ veditabba”nti ettakameva vuttaṁ,",
  "tika-vin06t1:51_7": "nanu idha tathāvacanaṭṭhānameva taṁ arahattamaggena saddhiṁ sabbaguṇanipphādanato,",
  "tika-vin06t1:51_8": "na paṭhamavijjādvayamattanipphādanatoti? Vuccate – ariyamaggassa bojjhaṅgamaggaṅgajhānaṅgapaṭipadāvimokkhavisesaniyamo",
  "tika-vin06t1:51_9": "pubbabhāgavuṭṭhānagāminīvipassanāya saṅkhārupekkhāsaṅkhātāya niyamena ahosīti dassanatthaṁ",
  "tika-vin06t1:51_10": "vipassanāpādakamidha vuttanti veditabbaṁ. Tattha pariyāpannattā, na tadārammaṇamattena.",
  "tika-vin06t1:51_11": "Pariyāyatoti aññenapi pakārena. “Ime āsavā”ti ayaṁ vāro kimatthaṁ āraddho? “Āsavānaṁ",
  "tika-vin06t1:51_12": "khayañāṇāyā”ti adhikārānulomanatthaṁ. Maggakkhaṇe hi cittaṁ vimuccati, phalakkhaṇe",
  "tika-vin06t1:51_13": "vimuttaṁ hotīti idaṁ ekattanayena vuttaṁ. Yañhi vimuccamānaṁ, tadeva aparabhāge vimuttaṁ",
  "tika-vin06t1:51_14": "nāma hoti. Yañca vimuttaṁ, tadeva pubbabhāge vimuccamānaṁ nāma hoti. Bhuñjamāno eva",
  "tika-vin06t1:51_15": "hi bhojanapariyosāne bhuttāvī nāma. “Iminā paccavekkhaṇañāṇaṁ dassetī”ti paccavekkhaṇañāṇassa",
  "tika-vin06t1:51_16": "ca paṭṭhāne “maggā vuṭṭhahitvā maggaṁ paccavekkhati, phalaṁ, nibbānaṁ, pahīne kilese",
  "tika-vin06t1:51_17": "paccavekkhatī”ti ayamuppattikkamo vutto. Pavattikkamo panettha sarūpato atthatoti",
  "tika-vin06t1:51_18": "dvidhā vutto. Tattha “vimuttamiti ñāṇaṁ ahosī”ti sarūpato catubbidhassapi paccavekkhaṇañāṇassa",
  "tika-vin06t1:51_19": "pavattikkamanidassanaṁ. “Khīṇā jātī”tiādi atthato. Teneva ante “abbhaññāsi”nti puggalādhiṭṭhānaṁ",
  "tika-vin06t1:51_20": "desanaṁ akāsi paccavekkhaṇañāṇassa tathā appavattito. Appaṭisandhikaṁ hotīti jānanto",
  "tika-vin06t1:51_21": "“khīṇā jātī”ti jānāti nāma. “Dibbacakkhunā paccuppannānāgataṁsañāṇa”nti anāgataṁsañāṇassa",
  "tika-vin06t1:51_22": "ca dibbacakkhusannissitattā vuttaṁ.",
  "tika-vin06t1:52": "Āsavakkhayañāṇakathāvaṇṇanā niṭṭhitā.",
  "tika-vin06t1:53": "Upāsakattapaṭivedanākathāvaṇṇanā",
  "tika-vin06t1:54_0": "15.Kaṇṇasukhatohadayaṅgamatoti vacanameva sandhāya vuttaṁ. Anattukkaṁsanatotiādi",
  "tika-vin06t1:54_1": "puggalavasena, kaṇṇasukhatoti sotindriyaṁ sandhāya. Āpāthāramaṇīyatoti ñāṇāpāthāramaṇīyato.",
  "tika-vin06t1:54_2": "Sayameva heṭṭhāmukhajātaṁ vā, maggo pana asoko hoti. Tadā hi soko pahīyamāno. Cariyādianukūlato",
  "tika-vin06t1:54_3": "appaṭikūlaṁ. “Madhuramima”nti vuttattā “dhammamima”nti vacanaṁ adhikaṁ viya dissati.",
  "tika-vin06t1:54_4": "Tasmā “rāgavirāgamima”nti evaṁ visuṁ visuṁ yojetvā puna piṇḍetvā dhammamimaṁ upehīti",
  "tika-vin06t1:54_5": "yojetabbaṁ, “dhammameva saraṇatthamupehī”ti paṭhanti kirāti dīpeti. Saraṇagatānaṁ",
  "tika-vin06t1:54_6": "teneva saraṇagamanena bhayaṁ santāsaṁ duggatiṁ parikkilesaṁ dukkhaṁ hiṁsatīti ratanattayaṁ",
  "tika-vin06t1:54_7": "saraṇaṁ nāma. Tappasādataggarutādīhi vihatakileso tapparāyanatākārappavatto cittuppādo",
  "tika-vin06t1:54_8": "saraṇagamanaṁ. Taṁsamaṅgīsatto saraṇaṁ gacchati. Pabhedena pana duvidhaṁ saraṇagamanaṁ",
  "tika-vin06t1:54_9": "lokuttaraṁ lokiyanti. Tattha lokuttaraṁ diṭṭhasaccānaṁ maggakkhaṇe saraṇagamanupakkilesasamucchedena",
  "tika-vin06t1:54_10": "nibbānārammaṇaṁ hutvā kiccato sakalepi ratanattaye ijjhati. Lokiyaṁ puthujjanānaṁ",
  "tika-vin06t1:54_11": "saraṇagamanupakkilesaṁ tadaṅgavikkhambhanena ārammaṇato buddhādiguṇārammaṇaṁ hutvā",
  "tika-vin06t1:54_12": "ijjhati. Taṁ atthato ratanattaye saddhāpaṭilābho saddhāmūlikā ca sammādiṭṭhi. Lokuttarassa",
  "tika-vin06t1:54_13": "cattāri sāmaññaphalāni vipākaphalaṁ, sabbadukkhakkhayo ānisaṁsaphalaṁ. “Yo ca buddhañca",
  "tika-vin06t1:54_14": "dhammañca…pe… sabbadukkhā pamuccatī”ti hi vuttaṁ. Lokiyassa bhavabhogasampadā. “Ye",
  "tika-vin06t1:54_15": "keci buddhaṁ saraṇaṁ gatāse”ti hi vuttaṁ. Lokiyasaraṇagamanaṁ tīsu vatthūsu aññāṇasaṁsayamicchāñāṇādīhi",
  "tika-vin06t1:54_16": "saṁkilissati, na mahājutikaṁ hoti, na mahāvipphāraṁ. Lokuttarassa natthi saṁkileso.",
  "tika-vin06t1:54_17": "Lokiyassa sāvajjo anavajjoti duvidho bhedo. Tattha aññasatthārādīsu attasanniyyātanādīhi",
  "tika-vin06t1:54_18": "sāvajjo hoti, so aniṭṭhaphalo. Anavajjo kālakiriyāya, so avipākattā aphalo. Lokuttarassa",
  "tika-vin06t1:54_19": "nevatthi bhedo. Bhavantarepi hi ariyasāvako aññaṁ satthāraṁ na uddisati. Yo koci",
  "tika-vin06t1:54_20": "saraṇagato gahaṭṭho upāsako. Ratanattayaupāsanato upāsako. Pañca veramaṇiyo sīlaṁ.",
  "tika-vin06t1:54_21": "Satthasattamaṁsamajjavisavāṇijjārahitaṁ dhammena jīvikaṁ ājīvo. Vuttasīlājīvavipatti",
  "tika-vin06t1:54_22": "vipatti nāma. Viparītā sampatti.",
  "tika-vin06t1:55_0": "16.Lacchāma nu khoti duggate sandhāya vuttaṁ. Sakkhissāma nukho noti samiddhe sandhāya.",
  "tika-vin06t1:55_1": "Tattha verañjāyaṁ. Paggayhatīti pattaṁ paggaho, tena paggahena pattenāti attho. Samādāyevāti",
  "tika-vin06t1:55_2": "nidassanaṁ. Na ca vaṭṭatīti puna pākaṁ kiñcāpi vaṭṭati, tathāpi na suṭṭhu pakkattā",
  "tika-vin06t1:55_3": "vuttaṁ, “uttaṇḍulabhattaṁ labhitvāpi pidhetuṁ na vaṭṭatī”ti aṭṭhakathāvacanañcettha",
  "tika-vin06t1:55_4": "sādhakaṁ. “Sāvakānaṁ vā sikkhāpadaṁ paññapessāmī”ti iminā vacanena ājīvapārisuddhisīlaṁ",
  "tika-vin06t1:55_5": "sandhāya “pacchā sīla”nti vuttaṁ. Upālittheropi taṁ taṁ vatthuṁ paṭicca bhagavatā",
  "tika-vin06t1:55_6": "bahūni sikkhāpadāni paññattāni atthīti dīpeti. Yadi evaṁ verañjāyaṁ “etassa bhagavā",
  "tika-vin06t1:55_7": "kālo”ti vacanaṁ na sametīti ce? Na, tato pubbe sikkhāpadābhāvappasaṅgato. Thero pana",
  "tika-vin06t1:55_8": "paññattāni ṭhapetvā idāni paññapetabbāni pātimokkhuddesappahonakāni sandhāyāha. Bhagavāpi",
  "tika-vin06t1:55_9": "“na tāva sāriputta satthā sāvakānaṁ sikkhāpadaṁ paññapetī”ti bhaddālisutte viya ekaccesu",
  "tika-vin06t1:55_10": "paññattesupi tato paraṁ paññapetabbāni sandhāyāha. Idheva aṭṭhakathāyaṁ “sāmampi",
  "tika-vin06t1:55_11": "pacanaṁ samaṇasāruppaṁ na hoti na ca vaṭṭatī”ti vacanañca, tathā “ratticchedo vā",
  "tika-vin06t1:55_12": "vassacchedo vā”tiādivacanāni ca atthi. Aññathā “dvīhākārehi buddhā bhagavanto bhikkhū",
  "tika-vin06t1:55_13": "paṭipucchantī”ti idhevedaṁ pāḷiṭhapanaṁ virujjhatīti ācariyena vicāritaṁ, taṁ sundaraṁ",
  "tika-vin06t1:55_14": "pubbepi paññattasikkhāpadasambhavato. Kintu idha pāḷiṭhapanavirodhavicāraṇā pana",
  "tika-vin06t1:55_15": "nippayojanā viya mama dissati. Kasmā? Upālittherena saṅgītikāle vuttapāṭhattā. Ratticchedoti",
  "tika-vin06t1:55_16": "sattāhakiccaṁ sandhāya vutto. “Sattāhakaraṇīyena gantvā ratticchedo vā vassacchedo",
  "tika-vin06t1:55_17": "vā ekabhikkhunāpi na kato”ti vuttaṁ kira mahāaṭṭhakathāyaṁ, tasmā vassacchedassa",
  "tika-vin06t1:55_18": "kāraṇe sati sattāhakiccaṁ kātuṁ vaṭṭatīti eke. Vinayadharā pana nicchanti, tasmā",
  "tika-vin06t1:55_19": "aṭṭhakathādhippāyo vīmaṁsitabbo, imāya verañjāyaṁ appicchatādipaṭipadāya pasannā.",
  "tika-vin06t1:55_20": "Sālīnaṁ vikati sālivikati.",
  "tika-vin06t1:56_0": "17-8.Upapannaphaloti bahuphalo. “Khuddaṁ madhu”nti pāṭho. Theraṁ sīhanādaṁ nadāpetuṁ",
  "tika-vin06t1:56_1": "pucchīti iminā ācariyo yaṁ pubbe āṇāya ṭhitānaṁ sāvakānaṁ mahānubhāvatādassanaṁ “verañjāyaṁ",
  "tika-vin06t1:56_2": "nivāsappayojana”nti amhehi vuttaṁ, taṁ sampādeti, rājagahe verañjāyañcāti ubhayattha",
  "tika-vin06t1:56_3": "vitakkuppāde ekato piṇḍetvā dassento “atha kho āyasmato sāriputtassā”tiādimāha. Kālaṁ",
  "tika-vin06t1:56_4": "sandhāya ciraṁ, ṭhitiṁ sandhāya cirāti viggaho.",
  "tika-vin06t1:57_0": "Kāmaṁ hinoti attano phalanibbattiyā sahāyaṁ gacchatīti kattari hetu, tathāpi idha",
  "tika-vin06t1:57_1": "tena karaṇabhūtena tassa phalaṁ hinoti pavattatīti hetu. Tathā ghaṭanti tenāti ghaṭo.",
  "tika-vin06t1:57_2": "Kilāsunoti payojanābhāvena avāvaṭā. Abbokiṇṇāni visabhāgehi. Āgāminiyā anāgateti",
  "tika-vin06t1:57_3": "attho. Imesaṁyeva noti dassanatthaṁ “sabbabuddhānaṁ hī”ti vuttaṁ. Yāvasāsanapariyantāti",
  "tika-vin06t1:57_4": "yāva buddhā dharanti, tāvāti attho. Khattiyabrāhmaṇāva uccā, tatthāpi visesaṁ dassetuṁ",
  "tika-vin06t1:57_5": "“uccanīcauḷāruḷārabhogā”ti. “Manasi katvā”tipi pāṭho. Upasampādyaupasampādyaiccetaṁ",
  "tika-vin06t1:57_6": "dvayaṁ māgadhe “upasampajjā”ti vuccati. Anupādāyāti ārammaṇakaraṇavasena aggahetvā.",
  "tika-vin06t1:57_7": "Āsavehīti kattari tatiyāvibhatti. Cittānīti paccattabahuvacanaṁ. Vimucciṁsūti kammakārake.",
  "tika-vin06t1:57_8": "Vimocitānīti adhippāyoti ācariyo. Āsavehīti padañca paccatte karaṇavacanaṁ katvā",
  "tika-vin06t1:57_9": "gaṇṭhipade attho pakāsito. Yadi ariyamaggena niruddhānaṁ āsavānaṁ vasena anāsavatā,",
  "tika-vin06t1:57_10": "loke cittānipi anāsavā siyuṁ. Na hi niruddhāni cittāni ārammaṇāni karontīti tāni",
  "tika-vin06t1:57_11": "aniruddhāsavavasena sāsavānīti ce. Sotāpannassa maggacittaṁ uparimaggavajjhāsavavasena",
  "tika-vin06t1:57_12": "sāsavaṁ, avasiṭṭhāsavasamucchindanānubhāvattā phalāni sāsavāni siyunti? Na, āsavasamucchindanānubhāvāgataphalattā.",
  "tika-vin06t1:57_13": "Bhiṁsanassa karaṇaṁ bhiṁsanakataṁ, tasmiṁ bhiṁsanakatasmiṁ, bhiṁsanakiriyāyāti attho.",
  "tika-vin06t1:57_14": "Itthiliṅgaṁ vipallāsaṁ katvā napuṁsakaliṅgaṁ, purisaliṅgaṁ vā katvā. Nimittattheti ettha –",
  "tika-vin06t1:58": "“Cammani dīpinaṁ hanti, dantesu hanti kuñjaraṁ;",
  "tika-vin06t1:59": "Vālesu cāmariṁ hanti, siṅgesu sarabho hato”ti. –",
  "tika-vin06t1:60": "Adhikaraṇaṁ.",
  "tika-vin06t1:61_0": "20-21. Naciraṭṭhitikakāraṇe kathite ciraṭṭhitikakāraṇaṁ atthato vuttapaṭipakkhavasena",
  "tika-vin06t1:61_1": "kiñcāpi siddhaṁ, tathāpi taṁ therassa vinayapaññattiyācanāya okāsakāraṇādhippāyato",
  "tika-vin06t1:61_2": "vinayapaññattiyācanokāsaṁ pāpetuṁ puna bhagavantaṁ “ko pana, bhante, hetū”ti pucchi.",
  "tika-vin06t1:61_3": "Bhagavāpi yācanaṁ sampaṭicchitukāmo byākāsi. “Āsavaṭṭhānīyā saṅghe pātubhavantī”ti",
  "tika-vin06t1:61_4": "puggalassa saṅghapariyāpannattā vuttaṁ. Ādaratthavasenevettha dvikkhattuṁ vuttanti",
  "tika-vin06t1:61_5": "yasmā thero pubbe rājagahe, sampati verañjāyanti dvikkhattuṁ kāci, tasmā ādarena",
  "tika-vin06t1:61_6": "punappunaṁ yācayamānaṁ passitvā sayampi bhagavā ādareneva “āgamehi tvaṁ sāriputtā”ti",
  "tika-vin06t1:61_7": "āha. Tenetaṁ dīpeti “mā tvaṁ punappunaṁ yācāhi, sampaṭicchitāva mayā te yācanā, pubbenanu",
  "tika-vin06t1:61_8": "tavayācanaṁ sampaṭicchatāva mayā ettake kāle ettakāni sikkhāpadāni paññattāni, na",
  "tika-vin06t1:61_9": "tāva me sāvakānaṁ āṇāpātimokkhuddesānujānanakālo sampatto, takkānumānavasena tayā",
  "tika-vin06t1:61_10": "‘etassa bhagavā kālo’ti punappunaṁ niddisiyamānopi nesa so kālo, kintu tathāgatova",
  "tika-vin06t1:61_11": "tattha kālaṁ jānissatī”ti. Yasmā pana “sikkhāpadapaññattikālato pabhuti āṇāpātimokkhameva",
  "tika-vin06t1:61_12": "uddisiyatī”ti vuttaṁ, tasmā pātimokkhuddesappahonakasikkhāpadameva sandhāyāha. “Tatthāti",
  "tika-vin06t1:61_13": "sikkhāpadapaññattiyācanāpekkhaṁ bhummavacana”nti ekameva padaṁ vuttaṁ tassā siddhiyā",
  "tika-vin06t1:61_14": "itarassa siddhito. “Sāvakānaṁ visayabhāvanti iminā mahāpadumattheravādo paṭikkhitto”ti",
  "tika-vin06t1:61_15": "anugaṇṭhipade vuttaṁ, taṁ sundaraṁ viya. Sammukhe garahā. Parammukhe upavādo. “Na,",
  "tika-vin06t1:61_16": "bhikkhave, ūnadasavassena…pe… dukkaṭassā”ti idaṁ sikkhāpadaṁ bhagavā buddhattena",
  "tika-vin06t1:61_17": "dasavassiko hutvā paññapesi ūnadasavassikassa tassa tathā sikkhāpadapaññattiyā abhāvato.",
  "tika-vin06t1:61_18": "Na tadā atirekadasavassikova dasavassikānaṁ rattaññumahattappattito, tasmā taṁ sikkhāpadaṁ",
  "tika-vin06t1:61_19": "verañjāyaṁ vassāvāsato pubbe rājagahe eva paññattanti siddhaṁ, tasmiṁ siddhe siddhameva",
  "tika-vin06t1:61_20": "“yāva na saṅgho rattaññumahattaṁ pattoti vacanaṁ ito pubbe paṭhamayācanāyapi vutta”nti.",
  "tika-vin06t1:61_21": "Aṭṭhakathāyampi rattaññumahattappattakāle “dve sikkhāpadānī”ti gaṇanaparicchedavacanaṁ",
  "tika-vin06t1:61_22": "paṭhamayācanāya vuttavacanaṁ sandhāya vuttaṁ. Aññathā rattaññumahattappattakāle dve",
  "tika-vin06t1:61_23": "eva, na aññanti āpajjati.",
  "tika-vin06t1:62_0": "“Atha kho āyasmato sāriputtassā”tiādimhi ayamādito paṭṭhāya atthavibhāvanā – ayaṁ",
  "tika-vin06t1:62_1": "kirāyasmā assajittherato paṭiladdhaṁ ekagāthāmattakaṁ dhammapariyāyaṁ nayasatasahassehi",
  "tika-vin06t1:62_2": "vivecento arahattaṁ patvā sāvakapāramīñāṇe ṭhito “aho vata mahānubhāvoyaṁ saddhammo,",
  "tika-vin06t1:62_3": "yo vināpi dhammasāminā parammukhato sutamattepi mayhaṁ mahantaṁ guṇavisesaṁ janesi,",
  "tika-vin06t1:62_4": "sādhu vatāyaṁ saddhammo ciraṁ tiṭṭheyyā”ti cintento “katamesānaṁ nu kho buddhānaṁ",
  "tika-vin06t1:62_5": "bhagavantānaṁ…pe… na ciraṭṭhitika”nti tamatthaṁ, kāraṇañca attano aggasāvakañāṇena",
  "tika-vin06t1:62_6": "paṭivijjhitvā “sāvakānaṁ sikkhāpadaṁ paññattantiādiciraṭṭhitikāraṇa”nti niṭṭhaṁ katvā",
  "tika-vin06t1:62_7": "vinayapaññattiyācanokāsakaraṇatthaṁ bhagavantaṁ pucchi. Tato pañhassa vissajjane",
  "tika-vin06t1:62_8": "vinayapaññattiyācanokāse sampatte “etassa bhagavā kālo, etassa sugata kālo”ti vinayapaññattiṁ",
  "tika-vin06t1:62_9": "yāci. Tato bhagavā tassā yācanāya sampaṭicchitabhāvaṁ, “etassa bhagavā kālo”ti vuttakālassa",
  "tika-vin06t1:62_10": "akālataṁ, kālassa ca anaññavisayataṁ dīpento “āgamehi tva”ntiādimāha, tato bhagavā",
  "tika-vin06t1:62_11": "tassa yācanaṁ, sattesu kāruññatañca paṭicca “tena kho pana samayena bhikkhū anupajjhāyakā",
  "tika-vin06t1:62_12": "anācariyakā anovadiyamānā”tiādinā nayena vepullamahattataṁ paṭicca satthā sāvakānaṁ",
  "tika-vin06t1:62_13": "upajjhāyavattādīni vinayakammāni, tadanurūpasikkhāpadāni ca paññapesi. Tato anukkamena",
  "tika-vin06t1:62_14": "dvādasamavassaṁ verañjāyaṁ vasi. Tadā ca āyasmā sāriputto satthārā niddiṭṭhesu ciraṭṭhitihetūsu",
  "tika-vin06t1:62_15": "jātesu “navaṅgasatthusāsanamahattatā ca sampati jātā, vinayapaññatti ca bahutarā",
  "tika-vin06t1:62_16": "jātā, pātimokkhuddeso eveko na tāva sāvakānaṁ anuññāto, so ca parisuddhena saṅghena",
  "tika-vin06t1:62_17": "karīyati. Saṅghopi etarahi parisuddho pacchimakassa sotāpannattā”ti cintetvā pātimokkhuddesaṁ",
  "tika-vin06t1:62_18": "anujānāpetukāmo yattakehi ca sikkhāpadehi pātimokkhuddeso anujānīyati, tattakānaṁ",
  "tika-vin06t1:62_19": "paññattiyācanapubbaṅgamaṁ pātimokkhuddesaṁ yācanto pubbuppannavitakkasūcanapucchāvissajjanakkamavasena",
  "tika-vin06t1:62_20": "yācanokāse sampatte “etassa bhagavā kālo”tiādimāha.",
  "tika-vin06t1:63_0": "Tattha “yaṁ bhagavā sāvakānaṁ sikkhāpadaṁ paññapeyyā”ti pātimokkhuddesappahonakasikkhāpadaṁ",
  "tika-vin06t1:63_1": "sandhāyāha, ayamattho bhaddālisuttena dīpetabbo. Tattha hi bahūsu sikkhāpadesu paññattesu,",
  "tika-vin06t1:63_2": "paññapiyamānesu ca “na tāva bhaddāli satthā sāvakānaṁ sikkhāpadaṁ paññapetī”tiādi",
  "tika-vin06t1:63_3": "vuttaṁ apaññattaṁ upādāya, tathā idhāpi apaññattaṁ sandhāya vuttanti veditabbaṁ.",
  "tika-vin06t1:63_4": "Parisuddhattā saṅghassa sampati sāvakānaṁ āṇāpātimokkhuddesaṁ nānujānāmīti dassento",
  "tika-vin06t1:63_5": "“nirabbudo”tiādimāha. Na hi parisuddhe saṅghe ovādapātimokkhuddesassa anuddesakāraṇaṁ",
  "tika-vin06t1:63_6": "atthi, tasmiṁ sati āṇāpātimokkhuddesānujānanādhippāyato. Tathā ca so tato aṭṭhannaṁvassānaṁ",
  "tika-vin06t1:63_7": "accayena anuññāto. Yathāha pātimokkhaṭhapanakkhandhake “na dānāhaṁ, bhikkhave, ito",
  "tika-vin06t1:63_8": "paraṁ uposathaṁ karissāmi…pe… pātimokkhaṁ uddiseyyāthā”ti. Yaṁ pana upasampadakkhandhake",
  "tika-vin06t1:63_9": "“tena kho pana samayena bhikkhū aññataraṁ bhikkhuṁ upasampādetvā ekakaṁ ohāya pakkamiṁsu…pe…",
  "tika-vin06t1:63_10": "so tassā methunaṁ dhammaṁ paṭisevitvā cirena agamāsī”ti vatthu āgataṁ, taṁ sudinnavatthuto",
  "tika-vin06t1:63_11": "parato uppannampi tattha yathādhikāraṁ samodhānetuṁ vuttaṁ. Tathā tattheva “ubhayāni",
  "tika-vin06t1:63_12": "kho panassa pātimokkhāni vitthārena svāgatāni hontī”tiādinā aṅgānipi veditabbāni.",
  "tika-vin06t1:63_13": "Na hi ādito eva ubhatopātimokkhāni siddhānīti. Apica ādito paṭṭhāya ayamanukkamo",
  "tika-vin06t1:63_14": "veditabbo, seyyathidaṁ – rāhulakumāre uppanne bodhisatto nikkhamitvā chabbassāni",
  "tika-vin06t1:63_15": "dukkaraṁ katvā sattame abhisambuddho, tasmiṁ eva saṁvacchare kapilavatthuṁ gantvā",
  "tika-vin06t1:63_16": "rāhulakumāraṁ pabbājesi. Ambalaṭṭhikarāhulovādasuttaṭṭhakathāyaṁ “ayañhi āyasmā sattavassikakāle",
  "tika-vin06t1:63_17": "bhagavantaṁ cīvarakaṇṇe gahetvā ‘dāyajjaṁ me samaṇa dehi, dāyajjaṁ me samaṇa dehī’ti",
  "tika-vin06t1:63_18": "dāyajjaṁ yācamāno bhagavatā dhammasenāpatisāriputtattherassa niyyādetvā pabbājito”ti",
  "tika-vin06t1:63_19": "ca vuttaṁ, tasmā rāhulakumāraṁ ārabbha “anujānāmi, bhikkhave, tīhi saraṇagamanehi",
  "tika-vin06t1:63_20": "sāmaṇerapabbajja”nti vuttattā saraṇagamanūpasampadā paṭhamavassabbhantare eva paṭikkhittā,",
  "tika-vin06t1:63_21": "ñatticatutthakammavasena upasampadā anuññātāti paññāyati. Apica rāhulavatthumhi “na,",
  "tika-vin06t1:63_22": "bhikkhave, ananuññāto mātāpitūhi putto pabbājetabbo, yo pabbājeyya, āpatti dukkaṭassā”ti",
  "tika-vin06t1:63_23": "sikkhāpadaṁ paññattaṁ, tasmā ito pubbepi sikkhāpadāni paññattānīti siddhaṁ.",
  "tika-vin06t1:64": "Sutvā ca yo hetunirodhamaggaṁ,",
  "tika-vin06t1:65": "Nirodhupāyaṁ paṭivijjhi khippaṁ;",
  "tika-vin06t1:66": "Jātovapekkhena asesametaṁ,",
  "tika-vin06t1:67": "Lokaṁ vipassī sugataggasisso.",
  "tika-vin06t1:68": "So dhammasenāpati aggasisso,",
  "tika-vin06t1:69": "Saddhammarājassa tathāgatassa;",
  "tika-vin06t1:70": "Sayaṁ munindena yasassa patto,",
  "tika-vin06t1:71": "Anekaso soḷasadhā pasattho.",
  "tika-vin06t1:72": "Tasmā hi sikkhāpadabandhakālo,",
  "tika-vin06t1:73": "Ñātumpi loke atibhāriyova;",
  "tika-vin06t1:74": "Pageva sikkhāpadabhāvabhedo,",
  "tika-vin06t1:75": "Pageva añño ubhayattha tattha.",
  "tika-vin06t1:76": "Paccekabuddhā api taṁ dvayantu,",
  "tika-vin06t1:77": "Ñātuṁ na sakkāva pageva netuṁ;",
  "tika-vin06t1:78": "Nissaṁsayaṁ tattha tathāgatova,",
  "tika-vin06t1:79": "Jānissaticcāha tathāgatoti.",
  "tika-vin06t1:80": "Iccetamatthaṁ idha bhikkhu ñatvā,",
  "tika-vin06t1:81": "Sikkhāpadānaṁ kamabhāvabhedaṁ;",
  "tika-vin06t1:82": "Ñātuṁ sayaṁ no na pare ca netuṁ,",
  "tika-vin06t1:83": "Pariyesitabbo idha yuttimaggo.",
  "tika-vin06t1:84_0": "Tattha kamabhedo sikkhāpadānaṁ parato āvi bhavissati. Bhāvabhedo tāva ukkhittakānuvattanapaccayā",
  "tika-vin06t1:84_1": "bhikkhu anāpattiko, bhikkhunī pana samanubhaṭṭhā pārājikā hoti. Pārājikāpattipaṭicchādane",
  "tika-vin06t1:84_2": "bhikkhussa dukkaṭaṁ, bhikkhuniyā pārājikaṁ. Duṭṭhullaṁ ārocentassa, paṭicchādentassa",
  "tika-vin06t1:84_3": "ca pācittiyaṁ. Mahāsāvajjaṁ pārājikaṁ ārocentassa, paṭicchādentassa ca bhikkhussa",
  "tika-vin06t1:84_4": "dukkaṭaṁ. Iccevamādīhi abhāvabhedasikkhāpadānaṁ idha bhāvabhedena yuttipariyesanaṁ",
  "tika-vin06t1:84_5": "sādhayamānopi siyā anummādavighātabhāgīti. Ettāvatā sakalassapi vinayapiṭakassa vitakkayācanakālakālaññūkāraṇaphalapayojanehi",
  "tika-vin06t1:84_6": "sattahi aṅgehi paṭimaṇḍitaṁ nidānamāyasmatā upālittherena nidassitaṁ hoti. Tattha",
  "tika-vin06t1:84_7": "therassa vinayapaññattiyācanahetubhūto vitakko nāma. Tasseva “etassa bhagavā kālo”tiādinā",
  "tika-vin06t1:84_8": "pavattā yācanā nāma. Rattaññūvepullalābhaggabāhusaccamahattappatti kālo nāma. Sabbaññū",
  "tika-vin06t1:84_9": "eva kālaññū nāma. Āsavaṭṭhānīyānaṁ dhammānaṁ pātubhāvo kāraṇaṁ nāma. “Tesaṁyeva āsavaṭṭhānīyānaṁ",
  "tika-vin06t1:84_10": "dhammānaṁ paṭighātāyā”ti vacanato āsavaṭṭhānīyadhammapaṭighāto phalaṁ nāma. “Yathayidaṁ",
  "tika-vin06t1:84_11": "brahmacariyaṁ addhaniyaṁ assā”ti vacanato sāsanabrahmacariyassa ciraṭṭhiti payojananti",
  "tika-vin06t1:84_12": "veditabbaṁ. Hoti cettha –",
  "tika-vin06t1:85": "“Vitakko yācanā kālo, kālaññū kāraṇaṁ phalaṁ;",
  "tika-vin06t1:86": "Payojananti sattaṅgaṁ, nidānaṁ vinayassidhā”ti.",
  "tika-vin06t1:87_0": "22.Antimamaṇḍalanti abbhantaramaṇḍalaṁ. Tañhi itaresaṁ anto hoti, khuddakamaṇḍalaṁ",
  "tika-vin06t1:87_1": "vā. Anumatidānavasena tesaṁ bhikkhūnaṁ datvā. Tesaṁ buddhānaṁ cārikāya vinetabbā",
  "tika-vin06t1:87_2": "veneyyasattā. Ocinantā viyāti bahupupphaṁ gacchaṁ mālākārā ciraṁ ocinanti, evaṁ bahuveneyyesu",
  "tika-vin06t1:87_3": "gāmādīsu ciraṁ vasantā veneyyapuññaṁ pariharantā caranti. Santaṁ sukhaṁ, na vedanāsukhaṁ",
  "tika-vin06t1:87_4": "viya saparipphandaṁ. Dasasahassacakkavāḷeti devānaṁ vasena vuttaṁ. Manussā pana imasmiṁyeva",
  "tika-vin06t1:87_5": "cakkavāḷe bodhaneyyā uppajjanti. Mahākaruṇāya dhuvaṁ sattasamavalokanaṁ. Otiṇṇeti",
  "tika-vin06t1:87_6": "parisamajjhaṁ āgate, ārocite vā. Yena kāraṇena mayaṁ tumhākaṁ deyyadhammaṁ dadeyyāma,",
  "tika-vin06t1:87_7": "taṁ kuto sakkā laddhuṁ. Bahukiccā hi gharāvāsāti. Dutiyavikappe tanti deyyadhammaṁ.",
  "tika-vin06t1:87_8": "“Tumhehi taṁ kuto laddhā”ti anugaṇṭhipade vuttaṁ. Keci pana “paṭhamaṁ kiriyaṁ pekkhati,",
  "tika-vin06t1:87_9": "dutiyaṁ deyyadhamma”nti vadanti. Ācariyo pana “paṭhamayojanāya yaṁ dānapuññaṁ, taṁ",
  "tika-vin06t1:87_10": "kuto labbhā. Puññantarāyabahulā hi gharāvāsāti. Dutiyayojanāya temāsabbhantare yamahaṁ",
  "tika-vin06t1:87_11": "dadeyyaṁ, atikkantakālattā tamahaṁ sampati kuto dadeyyanti dassetī”ti vadati. Sīlādikusaladhammasandassanādidhammaratanavassaṁ.",
  "tika-vin06t1:88": "23. Pattuṇṇadese pattuṇṇaṁ paṭavaraṁ. Mahāyāganti mahādānaṁ. Paripuṇṇasaṅkappanti temāsaṁ sotabbaṁ ajja suṇinti.",
  "tika-vin06t1:89": "Tatridanti idaṁ kāraṇaṁ.",
  "tika-vin06t1:90_0": "Upāli dāsakoti ācariyaparamparato. Bāhirabbhantaranidānaṁ, sikkhāpadānaṁ paññattiṭṭhānasaṅkhātaṁ",
  "tika-vin06t1:90_1": "āveṇikanidānañca sandhāyāha “nidānassa pabhedadīpanato”ti. Theravādādi vatthuppabhedo.",
  "tika-vin06t1:90_2": "Sakāya paṭiññāya mettiyaṁ bhikkhuniṁ nāsethātiādi parasamayavivajjanatotiādi. Vibhaṅganayabhedadassanatoti",
  "tika-vin06t1:90_3": "tisso itthiyo bhūmaṭṭhaṁ thalaṭṭhantiādi. Etthāha – kiṁ bhagavato mārāvaṭṭanapaṭighātāya",
  "tika-vin06t1:90_4": "satti natthīti? Atthi, tathāpissa pacchā upaguttakāle pasādahetuttā adhivāseti. Ettha",
  "tika-vin06t1:90_5": "upaguttādhiṭṭhānaṁ vattabbaṁ. Buddhānaṁ āciṇṇanti dijadassanena kiṁpayojananti ce?",
  "tika-vin06t1:90_6": "Mārāvaṭṭanahetu brāhmaṇassa puññantarāyoti payojanaṁ.",
  "tika-vin06t1:91": "Dijopi so māramanorathassa,",
  "tika-vin06t1:92": "Bhaṅgaṁ karonto jinapuṅgavassa;",
  "tika-vin06t1:93": "Sassissasaṅghassa adāsi dānaṁ,",
  "tika-vin06t1:94": "Asesakaṁ kappiyabhaṇḍabhedaṁ.",
  "tika-vin06t1:95_0": "Kiṁ bhagavā sasisso tāva mahantaṁ kappiyabhaṇḍaṁ ubbhaṇḍikaṁ katvā agamāsīti? Na",
  "tika-vin06t1:95_1": "agamāsi, temāsibhāgiyaṁ pana puññarāsikaṁ deyyadhammaṁ appaṭikkhipanto brāhmaṇassa",
  "tika-vin06t1:95_2": "upāyato satthā adāsi.",
  "tika-vin06t1:96": "Tadaññathā māramanorathova,",
  "tika-vin06t1:97": "Pūro siyā neva dijassa bhiyyo;",
  "tika-vin06t1:98": "Pāpaṁ mahantaṁ api pāpuṇeyya,",
  "tika-vin06t1:99": "Micchābhimānena tathāgate so.",
  "tika-vin06t1:100_0": "Tasmā bhagavā assādiyanto taṁ deyyadhammaṁ appaṭikkhipanto upāyena brāhmaṇassa puññabuddhiṁ",
  "tika-vin06t1:100_1": "katvā, mārassa ca manorathavighātaṁ katvā agamāsīti, “ayaṁ nayo aṭṭhakathaṁ vināpi",
  "tika-vin06t1:100_2": "pāḷinayānulomato siddho”ti vadanti. Kathaṁ? –",
  "tika-vin06t1:101": "“Satthā sasisso yadi aggahesi,",
  "tika-vin06t1:102": "Dijassa taṁ cīvaramāditova;",
  "tika-vin06t1:103": "Nāthassa no vīsativassakāle,",
  "tika-vin06t1:104": "Virujjhate jīvakayācanāpi;",
  "tika-vin06t1:105": "Tathāpi sabbaṁ suvicārayitvā,",
  "tika-vin06t1:106": "Yuttaṁ nayaṁ cintayituṁva yutta”nti.",
  "tika-vin06t1:107_0": "Idāni āyasmā upālitthero vinayapaññattiyā sādhāraṇanidānaṁ dassetvā sikkhāpadānaṁ",
  "tika-vin06t1:107_1": "pāṭekkaṁ paññattiṭṭhānasaṅkhātaṁ nidānamādiṁ katvā puggalapaññattianupaññattivibhāgāpattibhedantarāpattiādikaṁ",
  "tika-vin06t1:107_2": "nānappakāraṁ vidhiṁ nijjaṭaṁ niggumbaṁ katvā dassetuṁ “atha kho bhagavā verañjāyaṁ",
  "tika-vin06t1:107_3": "yathābhirantaṁ viharitvā”tiādimāhāti. Idha ṭhatvā –",
  "tika-vin06t1:108": "Sikkhāpadāna sabbesaṁ, kamabhedaṁ pakāsaye;",
  "tika-vin06t1:109": "Tasmiṁ siddhe nidānānaṁ, kamasiddhi yato bhave.",
  "tika-vin06t1:110_0": "Tattha sabbasikkhāpadānaṁ yathāsambhavaṁ desanākkamo pahānakkamo paṭipattikkamo uppattikkamoti",
  "tika-vin06t1:110_1": "catubbidho kamo labbhati. Tattha bhagavatā rājagahe bhikkhūnaṁ pātimokkhuddesaṁ anujānantena",
  "tika-vin06t1:110_2": "pātimokkhuddesassa yo desanākkamo anuññāto, taṁ desanākkamamanulomento āyasmā mahākassapo",
  "tika-vin06t1:110_3": "paṭhamaṁ pārājikuddesaṁ pucchi, tadanantaraṁ saṅghādisesuddesaṁ, tato aniyatuddesaṁ",
  "tika-vin06t1:110_4": "vitthāruddesañca pucchitvā tadanantaraṁ bhikkhunīvibhaṅgañca teneva anukkamena pucchi,",
  "tika-vin06t1:110_5": "nidānuddesantogadhānañca sarūpena anuddiṭṭhānaṁ pucchanatthaṁ khandhakepi pucchi.",
  "tika-vin06t1:110_6": "Etena ca khandhake paññattā thullaccayā saṅgahitā honti. Pucchitānukkameneva upālitthero",
  "tika-vin06t1:110_7": "taṁ sabbaṁ sāpattibhedādikaṁ desento thullaccayadubbhāsitaāpattisamuṭṭhānādidīpakaṁ",
  "tika-vin06t1:110_8": "antokatvā desesi, ayamettha desanākkamo. Ubhatovibhaṅgakhandhakato pana uccinitvā",
  "tika-vin06t1:110_9": "tadā parivārapāḷi visuṁ katā. Imameva nayaṁ sandhāya aṭṭhakathāyaṁ vuttaṁ “eteneva",
  "tika-vin06t1:110_10": "upāyena khandhakaparivārepi āropesu”ntiādi. Apica pāḷiyā “etenevupāyena ubhatovinaye",
  "tika-vin06t1:110_11": "pucchi. Puṭṭho puṭṭho āyasmā upāli vissajjesī”ti ettakameva vuttaṁ, tasmā mahākassapo",
  "tika-vin06t1:110_12": "ubhatovibhaṅge eva pucchi. Vissajjento pana āyasmā upāli nivarasesaṁ desento khandhakaparivāre",
  "tika-vin06t1:110_13": "antokatvā desesi. Tadā ca khandhakaparivārapāḷi visuṁ katāti ayaṁ desanākkamo. Yadi",
  "tika-vin06t1:110_14": "evaṁ nidānuddeso paṭhamaṁ desetabboti ce? Na, tadasambhavato. So hi “yassa siyā āpattī”tiādinā",
  "tika-vin06t1:110_15": "nayena pavattattā paṭhamaṁ sikkhāpadasaṅgahitāsu āpattīsu adassitāsu na sambhavati.",
  "tika-vin06t1:110_16": "“Yāni mayā bhikkhūnaṁ paññattāni sikkhāpadāni, tāni nesaṁ pātimokkhuddesaṁ anujāneyya”nti",
  "tika-vin06t1:110_17": "vacanato sikkhāpadāneva paṭhamaṁ desetabbānīti pārājikuddesakkamo sambhavati.",
  "tika-vin06t1:111_0": "Pārājikuddesādisaṅgahitānaṁ āpattiakusalānaṁ yathoḷārikakkamena pahātabbattā pahānakkamopettha",
  "tika-vin06t1:111_1": "sambhavati. Upasampannasamanantaraṁ “tāvadeva cattāri akaraṇīyāni ācikkhitabbānī”ti",
  "tika-vin06t1:111_2": "vacanato “samādāya sikkhati sikkhāpadesū”ti vacanato ca yathā garukaṁ ācikkhaṇaṁ",
  "tika-vin06t1:111_3": "sikkhanena paṭipattikkamopettha sambhavati, evamimehi tīhi kamehi desetabbānampetesaṁ",
  "tika-vin06t1:111_4": "sikkhāpadānaṁ yathāsambhavaṁ uppattikkamo sambhavati. Tathā hi yaṁ yaṁ sādhāraṇaṁ,",
  "tika-vin06t1:111_5": "taṁ taṁ bhikkhuṁ ārabbha uppanne eva vatthusmiṁ “yā pana bhikkhunī chandaso methunaṁ",
  "tika-vin06t1:111_6": "dhammaṁ paṭiseveyyā”ti bhikkhunīnampi paññattaṁ. Aññathā taṁ bhikkhunīnaṁ anuppannapaññatti",
  "tika-vin06t1:111_7": "siyā. Tato “anuppannapaññatti tasmiṁ natthī”ti parivāre etaṁ vacanaṁ virujjhati,",
  "tika-vin06t1:111_8": "ettāvatā purimena kamattayena paṭhamaṁ desetabbataṁ patte pārājikuddese paṭhamuppannattā",
  "tika-vin06t1:111_9": "methunadhammapārājikaṁ sabbapaṭhamaṁ desetukāmo upālitthero “tatra sudaṁ bhagavā",
  "tika-vin06t1:111_10": "vesāliya”nti vesālimeva pāpetvā ṭhapesi. Aññathā bārāṇasiyaṁ paññattānaṁ “na, bhikkhave,",
  "tika-vin06t1:111_11": "manussamaṁsaṁ paribhuñjitabba”nti evamādīnaṁ desanādhippāye sati bārāṇasiṁ pāpetvā ṭhapeyyāti.",
  "tika-vin06t1:112": "Abbhantaranidānakathā niṭṭhitā.",
  "tika-vin06t1:113": "Verañjakaṇḍavaṇṇanā niṭṭhitā.",
  "tika-vin06t1:114": "1. Pārājikakaṇḍo",
  "tika-vin06t1:115": "1. Paṭhamapārājikaṁ",
  "tika-vin06t1:116": "Sudinnabhāṇavāravaṇṇanā",
  "tika-vin06t1:117": "Paṭhamassettha nidāne, ṭhatvā pārājikassa viññeyyo;",
  "tika-vin06t1:118": "Codanāparihāranayo, puggalavatthuppakāsaneyeva.",
  "tika-vin06t1:119_0": "Tattha bhagavā verañjāyaṁ vutthavasso anupubbena cārikaṁ caranto kattikajuṇhapakkhe",
  "tika-vin06t1:119_1": "eva vesāliṁ pāpuṇitvā yāva paṭhamapārājikasikkhāpadapaññāpanaṁ, tāva aṭṭha vassāni",
  "tika-vin06t1:119_2": "vesāliyaṁyeva viharanto viya pāḷikkamena dissati, na ca bhagavā tāvattakaṁ kālaṁ",
  "tika-vin06t1:119_3": "tattheva vihāsi. So hi sudinnassa sāvakānaṁ santike pabbajjaṁ upasampadañca anujānitvā",
  "tika-vin06t1:119_4": "yathābhirantaṁ tattha viharitvā cārikaṁ caranto bhesakaḷāvanaṁ patvā tattha terasamaṁ",
  "tika-vin06t1:119_5": "vassaṁ vasi, teneva anukkamena sāvatthiṁ patvā cuddasamaṁ vassaṁ vasi, pannarasamaṁ",
  "tika-vin06t1:119_6": "kapilavatthumhi, soḷasamaṁ āḷaviyaṁ, tato vutthavasso cārikaṁ caranto rājagahaṁ patvā",
  "tika-vin06t1:119_7": "sattarasamaṁ vasi, iminā anukkamena aparānipi tīṇi vassāni tattheva vasi. Ettāvatā",
  "tika-vin06t1:119_8": "bhagavā paripuṇṇavīsativasso rājagahato anupubbena vesāliṁ pāpuṇi, tato upasampadāya",
  "tika-vin06t1:119_9": "aṭṭhavassiko sudinno vesāliyaṁyeva methunaṁ dhammaṁ abhiviññāpesi, tato bhagavā tasmiṁ",
  "tika-vin06t1:119_10": "vatthusmiṁ paṭhamaṁ pārājikaṁ paññapesīti veditabbaṁ. Tattha yasmā upālitthero ito",
  "tika-vin06t1:119_11": "paṭhamataraṁ tattha vesāliyañca paññattasikkhāpadāni adassetukāmo, vinayanidānānantaraṁ",
  "tika-vin06t1:119_12": "paṭhamapārājikameva dassetukāmo, tasmā vesāliyaṁ paṭhamaṁ nivāsaṁ, pacchā imassa",
  "tika-vin06t1:119_13": "sikkhāpadassa paññattikāle nivāsañca ekato katvā “tatra sudaṁ bhagavā vesāliya”ntiādimāha,",
  "tika-vin06t1:119_14": "tena vuttaṁ “paṭhamassettha nidāne, ṭhatvā …pe… pakāsaneyevā”ti. Tasmā imasmiṁ paṭhamapārājikassa",
  "tika-vin06t1:119_15": "paññattiṭṭhānasaṅkhāte nidāne ṭhatvā “tena kho pana samayena vesāliyā avidūre kalandagāmo",
  "tika-vin06t1:119_16": "nāma hoti…pe… aññataraṁ vajjigāmaṁ upanissāya viharatī”ti etasmiṁ imassa sikkhāpadassa",
  "tika-vin06t1:119_17": "puggalappakāsane, “tena kho pana samayena vajjī dubbhikkhā hoti…pe… tikkhattuṁ methunaṁ",
  "tika-vin06t1:119_18": "dhammaṁ abhiviññāpesī”ti imasmiṁ vatthuppakāsane ca codanānayo, parihāranayo ca veditabboti",
  "tika-vin06t1:119_19": "vuttaṁ hoti. Tatrāyaṁ pakāsanā – kimatthaṁ therena aññesaṁ sikkhāpadānaṁ puggalavatthūni",
  "tika-vin06t1:119_20": "viya saṅkhepato avatvā yattha ca so uppanno, yathā ca dhamme pasanno, yathā ca pabbajito,",
  "tika-vin06t1:119_21": "yathā ca imaṁ vatthuṁ uppādeti, taṁ sabbaṁ anavasesetvā puggalavatthūni vitthārato",
  "tika-vin06t1:119_22": "vuttānīti ce? Vuccate –",
  "tika-vin06t1:120": "Evaṁ saddhāya kicchena, mahante bhogañātake;",
  "tika-vin06t1:121": "Hitvā pabbajitānampi, pesalānampi sabbaso.",
  "tika-vin06t1:122": "Sabbalāmakadhammāyaṁ, methuno yadi sambhave;",
  "tika-vin06t1:123": "Na dhammadesanāyeva, siddhā virati sabbaso.",
  "tika-vin06t1:124": "Tasmā navaṅgasaddhamme, satthārā desitepi ca;",
  "tika-vin06t1:125": "Vinayo paññapetabbo, tato dhammavisuddhihi.",
  "tika-vin06t1:126": "Vinayābhāvato evaṁ, ajjhācāro bhavissati;",
  "tika-vin06t1:127": "Tasmā vinayapaññatti, sātthikā pesalassapi.",
  "tika-vin06t1:128": "Anādīnavadassāvī, yasmā yaṁ pāpamācari;",
  "tika-vin06t1:129": "Vinayoyeva saddhānaṁ, ādīnavavibhāvino.",
  "tika-vin06t1:130": "Tasmā saddhānusārīnaṁ, vinayo sātthakova yaṁ;",
  "tika-vin06t1:131": "Dhammo dhammānusārīnaṁ, tato ubhayadesanā.",
  "tika-vin06t1:132": "Api ca yadi paṇṇattivītikkamaṁ akarontassāpi yāva brahmalokā ayaso patthaṭo, pagevaññesanti dassanatthaṁ ajjhācārassa pākaṭabhāvadīpanaṁ. Kathaṁ? –",
  "tika-vin06t1:133": "Abhabbo arahattassa, sudinno puttamātaro;",
  "tika-vin06t1:134": "Bhabbānuppannapaññatti, tadatthaṁ na katā ayaṁ.",
  "tika-vin06t1:135_0": "Nanu māgaṇḍikaṁ ajjhupekkhitvā mātāpitūnamassā hitatthaṁ dhammaṁ desetīti imamatthaṁ",
  "tika-vin06t1:135_1": "dassetuṁ bījakabījakamātūnaṁ arahattuppatti therena dīpitā. “Tena kho pana samayena",
  "tika-vin06t1:135_2": "vesāliyā avidūre kalandagāmo nāma hoti, yena samayena sudinno purāṇadutiyikāya methunaṁ",
  "tika-vin06t1:135_3": "dhammaṁ paṭisevī”ti vā “yena samayena bhagavā paṭhamapārājikaṁ paññapesī”ti vā vacanaṁ",
  "tika-vin06t1:135_4": "idha na yujjati. Kasmā? “Idha pana hetuattho karaṇattho ca sambhavatī”ti vuttaṁ aṭṭhakathāvacanañhi",
  "tika-vin06t1:135_5": "idha na labbhati. Ciraniviṭṭho hi so gāmo, na tasmiṁyeva samayeti. Yasmā pana so",
  "tika-vin06t1:135_6": "ciraniviṭṭhopi ca gāmo attano niviṭṭhakālato paṭṭhāya sabbakālamatthīti vattabbataṁ",
  "tika-vin06t1:135_7": "arahati, tena pariyāyena “tena kho pana samayena vesāliyā avidūre kalandagāmo nāma hotī”ti vuttaṁ.",
  "tika-vin06t1:136_0": "25-6.Anuññātosi pana tvanti samaṇavattadassanatthaṁ bhagavā pucchati. Mātāpitūhi",
  "tika-vin06t1:136_1": "ananuññātanti ettha janakeheva ananuññātadassanatthaṁ pucchīti vuttaṁ. Na kho sudinna",
  "tika-vin06t1:136_2": "tathāgatāti “pabbājetu maṁ bhagavā”ti yācanāvasena panevamāha, na bhagavā sayaṁ saraṇāni",
  "tika-vin06t1:136_3": "datvā pabbājesi. Dukkhassāti ettha “kalabhāgampī”ti pāṭhaseso. Vikappadvayepīti dutiyatatiyavikappesu.",
  "tika-vin06t1:136_4": "Purimapadassāti kiñcīti padassa. Uttarapadenāti dukkhassāti padena. Samānavibhattīti",
  "tika-vin06t1:136_5": "sāmivacanaṁ. Yathā kiṁ? “Kassaci dukkhassā”ti vattabbe “kiñci dukkhassā”ti vuttanti",
  "tika-vin06t1:136_6": "veditabbaṁ. Akāmakā vinā bhavissāmāti tayā saddhiṁ amaritvā akāmā jīvissāma. Sacepi",
  "tika-vin06t1:136_7": "na marāma, akāmakāva tayā viyogaṁ pāpuṇissāma, tayi jīvamāne eva no maraṇaṁ bhaveyya,",
  "tika-vin06t1:136_8": "maraṇenapi no tayā viyogaṁ mayaṁ akāmakāva pāpuṇissāma.",
  "tika-vin06t1:137_0": "30.Katipāhaṁ balaṁ gāhetvāti kasmā panāyaṁ tathā pabbajjāya tibbacchando anuññāto",
  "tika-vin06t1:137_1": "samāno katipāhaṁ ghareyeva vilambitvā kāyabalañca aggahesīti? Anumatidānena mātāpitūsu",
  "tika-vin06t1:137_2": "sahāyakesu ca tuṭṭho tesaṁ cittatuṭṭhatthaṁ. Kesuci aṭṭhakathāpotthakesu keci ācariyā",
  "tika-vin06t1:137_3": "“ayaṁ sudinno jīvakavatthuto pacchā paṁsukūlikadhutaṅgavasena paṁsukūliko jāto”ti",
  "tika-vin06t1:137_4": "saññāya “gahapaticīvaraṁ paṭikkhipitvā paṁsukūlikadhutaṅgavasena paṁsukūliko hotī”ti",
  "tika-vin06t1:137_5": "likhanti, taṁ “acirūpasampanno”ti vacanena virujjhati. “Tathā sudinno hi bhagavato",
  "tika-vin06t1:137_6": "dvādasame vasse pabbajito, vīsatime vasse ñātikulaṁ piṇḍāya paviṭṭho sayaṁ pabbajjāya",
  "tika-vin06t1:137_7": "aṭṭhavassiko hutvā”ti, “bhagavato hi buddhattaṁ pattato paṭṭhāya yāva idaṁ vatthaṁ,",
  "tika-vin06t1:137_8": "etthantare vīsati vassāni na koci gahapaticīvaraṁ sādiyi, sabbe paṁsukūlikāva ahesu”nti",
  "tika-vin06t1:137_9": "ca vuttena aṭṭhakathāvacanena virujjhati, pabbajjāya aṭṭhavassiko, na upasampadāya.",
  "tika-vin06t1:137_10": "Upasampadaṁ pana jīvakavatthuto pacchā alattha, tasmā avassiko ñātikulaṁ piṇḍāya",
  "tika-vin06t1:137_11": "paviṭṭho siyāti ce? Na, “alattha kho sudinno kalandaputto bhagavato santike pabbajjaṁ,",
  "tika-vin06t1:137_12": "alattha upasampada”nti ekato anantaraṁ vuttattā. Pabbajjānantarameva hi so upasampanno",
  "tika-vin06t1:137_13": "terasadhutaṅgaguṇe samādāya vattanto aṭṭha vassāni vajjigāme viharitvā nissayamuttattā",
  "tika-vin06t1:137_14": "sayaṁvasī hutvā “etarahi kho vajjī dubbhikkhā”tiāditakkavasena yena vesālī tadavasari,",
  "tika-vin06t1:137_15": "tasmā “paṁsukūlikadhutaṅgavasena paṁsukūliko hotī”ti ettakoyeva pāṭho yesu potthakesu",
  "tika-vin06t1:137_16": "dissati, sova pamāṇato gahetabbo. “Āraññiko hotī”ti iminā pañca senāsanapaṭisaṁyuttāni",
  "tika-vin06t1:137_17": "saṅgahitāni nesajjikaṅgañca vihārasabhāgattā, “piṇḍapātiko”ti iminā pañca piṇḍapātapaṭisaṁyuttāni,",
  "tika-vin06t1:137_18": "“paṁsukūliko”ti iminā dve cīvarapaṭisaṁyuttāni saṅgahitānīti. Ñātigharūpagamanakāraṇadīpanādhippāyato",
  "tika-vin06t1:137_19": "sapadānacārikaṅgaṁ visuṁ vuttanti veditabbaṁ. “Mā atiharāpesu”nti kālabyattayavasena",
  "tika-vin06t1:137_20": "vuttaṁ. Dhammassantarāyakaratarattā “imaṁ naya”nti anayoyeva.",
  "tika-vin06t1:138": "Yebhuyyena hi sattānaṁ, vināse paccupaṭṭhite;",
  "tika-vin06t1:139": "Anayo nayarūpena, buddhimāgamma tiṭṭhati.",
  "tika-vin06t1:140_0": "36.Apaññatte sikkhāpadeti ettha duvidhaṁ sikkhāpadapaññāpanaṁ. Kathaṁ? “Evañca pana,",
  "tika-vin06t1:140_1": "bhikkhave, imaṁ sikkhāpadaṁ uddiseyyāthā”ti evaṁ sauddesānuddesabhedato duvidhaṁ.",
  "tika-vin06t1:140_2": "Tattha pātimokkhe sarūpato āgatā pañca āpattikkhandhā sauddesapaññatti nāma. Sāpi",
  "tika-vin06t1:140_3": "duvidhā sapuggalāpuggalaniddesabhedato. Tattha yassā paññattiyā anto āpattiyā saha,",
  "tika-vin06t1:140_4": "vinā vā puggalo dassito, sā sapuggalaniddesā. Itarā apuggalaniddesāti veditabbā.",
  "tika-vin06t1:140_5": "Sapuggalaniddesāpi duvidhā dassitādassitāpattibhedato. Tattha adassitāpattikā nāma",
  "tika-vin06t1:140_6": "aṭṭha pārājikā dhammā. “Pārājiko hoti asaṁvāso”ti hi puggalova tattha dassito, nāpatti.",
  "tika-vin06t1:140_7": "Dassitāpattikā nāma bhikkhunīpātimokkhe “sattarasa saṅghādisesā dhammā nissāraṇīyaṁ",
  "tika-vin06t1:140_8": "saṅghādisesa”nti hi tattha āpatti dassitā saddhiṁ puggalena, tathā apuggalaniddesāpi",
  "tika-vin06t1:140_9": "dassitādassitāpattitova duvidhā. Tattha adassitāpattikā nāma sekhiyā dhammā. Sesā",
  "tika-vin06t1:140_10": "dassitāpattikāti veditabbā. Sāpi duvidhā aniddiṭṭhakārakaniddiṭṭhakārakabhedato.",
  "tika-vin06t1:140_11": "Tattha aniddiṭṭhakārakā nāma sukkavissaṭṭhi musāvāda omasavāda pesuñña bhūtagāma",
  "tika-vin06t1:140_12": "aññavādaka ujjhāpanaka gaṇabhojana paramparabhojana surāmeraya aṅgulipatodaka hasadhamma",
  "tika-vin06t1:140_13": "anādariya talaghātakajatumaṭṭhaka sikkhāpadānaṁ vasena pañcadasavidhā honti. Sesānaṁ",
  "tika-vin06t1:140_14": "puggalaniddesānaṁ vasena niddiṭṭhakārakā veditabbā.",
  "tika-vin06t1:141_0": "Anuddesapaññattipi padabhājanantarāpattivinītavatthupaṭikkhepapaññattiavuttasiddhivasena",
  "tika-vin06t1:141_1": "chabbidhā honti. Tattha “yebhuyyena khāyitaṁ āpatti thullaccayassā”ti evamādikā padabhājaniye",
  "tika-vin06t1:141_2": "sandissamānāpatti padabhājanasikkhāpadaṁ nāma. “Na tveva naggena āgantabbaṁ, yo āgaccheyya,",
  "tika-vin06t1:141_3": "āpatti dukkaṭassā”tiādikā antarāpattisikkhāpadaṁ nāma. “Anujānāmi, bhikkhave, divā",
  "tika-vin06t1:141_4": "paṭisallīyantena dvāraṁ saṁvaritvā paṭisallīyitu”nti evamādikā vinītavatthusikkhāpadaṁ",
  "tika-vin06t1:141_5": "nāma. “Lohituppādako, bhikkhave, anupasampanno na upasampādetabbo, upasampanno nāsetabbo”ti",
  "tika-vin06t1:141_6": "evamādikā paṭikkhepasikkhāpadaṁ nāma. Khandhakesu paññattadukkaṭathullaccayāni paññattisikkhāpadaṁ",
  "tika-vin06t1:141_7": "nāma. “Yā pana bhikkhunī naccaṁ vā gītaṁ vā vāditaṁ vā dassanāya gaccheyya, pācittiya”nti",
  "tika-vin06t1:141_8": "iminā vuttena “yā pana bhikkhunī nacceyya vā gāyeyya vā vādeyya vā pācittiya”nti",
  "tika-vin06t1:141_9": "evamādikaṁ yaṁ kiñci aṭṭhakathāya dissamānaṁ āpattijātaṁ, vinayakammaṁ vā avuttasiddhisikkhāpadaṁ",
  "tika-vin06t1:141_10": "nāma. Chabbidhampetaṁ chahi kāraṇehi uddesārahaṁ na hotīti anuddesasikkhāpadaṁ nāmāti",
  "tika-vin06t1:141_11": "veditabbaṁ. Seyyathidaṁ – pañcahi uddesehi yathāsambhavaṁ visabhāgattā thullaccayadubbhāsitānaṁ,",
  "tika-vin06t1:141_12": "sabhāgavatthukampi dukkaṭathullaccayadvayaṁ asabhāgāpattikattā, antarāpattipaññattisikkhāpadānaṁ",
  "tika-vin06t1:141_13": "nānāvatthukāpattikattā, paṭikkhepasikkhāpadānaṁ kesañci vinītavatthupaññattisikkhāpadānañca",
  "tika-vin06t1:141_14": "adassitāpattikattā, adassitavatthukattā bhedānuvattakathullaccayassa, adassitāpattivatthukattā",
  "tika-vin06t1:141_15": "avuttasiddhisikkhāpadānanti. Ettāvatā “duvidhaṁ sikkhāpadapaññāpanaṁ uddesānuddesabhedato”ti",
  "tika-vin06t1:141_16": "yaṁ vuttaṁ, taṁ samāsato pakāsitaṁ hoti.",
  "tika-vin06t1:142_0": "Tattha apaññatte sikkhāpadeti sauddesasikkhāpadaṁ sandhāya vuttanti veditabbaṁ. Ekacce",
  "tika-vin06t1:142_1": "ācariyā evaṁ kira vaṇṇayanti “cattāro pārājikā kativassābhisambuddhena bhagavatā",
  "tika-vin06t1:142_2": "paññattātiādinā pucchaṁ katvā tesu paṭhamapārājiko vesāliyaṁ paññatto pañcavassābhisambuddhena",
  "tika-vin06t1:142_3": "hemantānaṁ paṭhame māse dutiye pakkhe dasame divase aḍḍhateyyaporisāya chāyāya puratthābhimukhena",
  "tika-vin06t1:142_4": "nisinnena aḍḍhaterasānaṁ bhikkhusatānaṁ majjhe sudinnaṁ kalandaputtaṁ ārabbha paññatto”ti,",
  "tika-vin06t1:142_5": "taṁ na yujjati, kasmā? –",
  "tika-vin06t1:143": "Yasmā dvādasamaṁ vassaṁ, verañjāyaṁ vasi jino;",
  "tika-vin06t1:144": "Tasmiñca suddho saṅghoti, neva pārājikaṁ tadā.",
  "tika-vin06t1:145": "Therassa sāriputtassa, sikkhāpaññattiyācanā;",
  "tika-vin06t1:146": "Tasmiṁ siddhāti siddhāva, garukāpatti no tadā.",
  "tika-vin06t1:147": "Ovādapātimokkhañca, kiṁ satthā catuvassiko;",
  "tika-vin06t1:148": "Paṭikkhipi kimāṇañca, samattaṁ anujāni so.",
  "tika-vin06t1:149": "Ajātasattuṁ nissāya, saṅghabhedamakāsi yaṁ;",
  "tika-vin06t1:150": "Devadatto tato saṅgha-bhedo pacchimabodhiyaṁ.",
  "tika-vin06t1:151": "Ārādhayiṁsu maṁ pubbe, bhikkhūti munibhāsitaṁ;",
  "tika-vin06t1:152": "Suttameva pamāṇaṁ no, sova kālo anappakoti.",
  "tika-vin06t1:153_0": "Yaṁ pana vuttaṁ “atha bhagavā ajjhācāraṁ apassanto pārājikaṁ vā saṅghādisesaṁ vā",
  "tika-vin06t1:153_1": "na paññapesī”ti, taṁ sakalasikkhāpadaṁ sandhāyāha. Na kevalaṁ sauddesasikkhāpadamattaṁ,",
  "tika-vin06t1:153_2": "tena sauddesānuddesapaññattibhedaṁ sakalaṁ pārājikaṁ sandhāyāhāti vuttaṁ hoti. Kiñcāpi",
  "tika-vin06t1:153_3": "nābhiparāmasanampi kāyasaṁsaggo, tathāpi etaṁ visesaniyamanato, acchandarāgādhippāyato",
  "tika-vin06t1:153_4": "ca visuṁ vuttaṁ. Chandarāgarattasseva hi kāyasaṁsaggo idhādhippeto. Asucipāne pana",
  "tika-vin06t1:153_5": "hatthiniyā tāpasapassāvapānena vālakābyo nāma uppajjati, vālakābyassa vatthu vattabbaṁ.",
  "tika-vin06t1:153_6": "Maṇḍabyassa nābhiyā parāmasaneneva kira. Rūpadassane pana vejjakā āhu –",
  "tika-vin06t1:154": "“Thīnaṁ sandassanā sukkaṁ, kadāci calitovare;",
  "tika-vin06t1:155": "Taṁ gāmadhammakaraṇaṁ, dvayasamaṁ saṅgamiya;",
  "tika-vin06t1:156": "Gabbhādīti ayaṁ nayo, thīnaṁ purisadassanāsītyūpaneyya”.",
  "tika-vin06t1:157": "Tathāpyāhu –",
  "tika-vin06t1:158": "“Pupphike edhiyya suddhe, passaṁ narañca itthi taṁ;",
  "tika-vin06t1:159": "Gabbhañca nayetyutta-miti tasmā kāso itī”ti.",
  "tika-vin06t1:160_0": "Rājorodho viyāti sīhaḷadīpe ekissā itthiyā tathā ahosi, tasmā kira evaṁ vuttaṁ. Kiñcāpi",
  "tika-vin06t1:160_1": "yāva brahmalokā saddo abbhuggacchi, na taṁ manussānaṁ visayo ahosi tesaṁ rūpaṁ viya.",
  "tika-vin06t1:160_2": "Teneva bhikkhū pucchiṁsu “kacci no tvaṁ āvuso sudinna anabhirato”ti.",
  "tika-vin06t1:161_0": "39.Kalīti kodho, tassa sāsanaṁ kalisāsanaṁ, kalaho. Gāmadhammanti ettha janapadadhammaṁ",
  "tika-vin06t1:161_1": "janapadavāsīnaṁ siddhiṁ. Attāti cittaṁ, sarīrañca. Asuttantavinibaddhanti vinayasutte",
  "tika-vin06t1:161_2": "anāgataṁ, suttābhidhammesupi anāgataṁ, pāḷivinimuttanti attho. Kusumamālanti nānāguṇaṁ",
  "tika-vin06t1:161_3": "sandhāyāha. Ratanadāmanti atthasampattiṁ sandhāya vadati. Paṭikkhipanādhippāyā bhaddāli",
  "tika-vin06t1:161_4": "viya. Padaniruttibyañjanāni nāmavevacanāneva “nāmaṁ nāmakammaṁ nāmadheyyaṁ niruttī”tiādīsu",
  "tika-vin06t1:161_5": "viya. Nippariyāyena virati sikkhāpadaṁ nāma. Akusalapakkhe dussīlyaṁ nāma cetanā.",
  "tika-vin06t1:161_6": "Kusalapakkhepi cetanāpariyāyato vibhaṅge “sikkhāpada”nti vuttaṁ. Saṅghasuṭṭhutāyāti",
  "tika-vin06t1:161_7": "ettha lokavajjassa paññāpane saṅghasuṭṭhutā hoti pākaṭādīnavato. Paññattivajjassa",
  "tika-vin06t1:161_8": "paññāpane saṅghaphāsutā hoti pākaṭānisaṁsattā. Tattha paṭhamena dummaṅkūnaṁ niggaho,",
  "tika-vin06t1:161_9": "dutiyena pesalānaṁ phāsuvihāro. Paṭhamena samparāyikānaṁ āsavānaṁ paṭighāto, dutiyena",
  "tika-vin06t1:161_10": "diṭṭhadhammikānaṁ. Tathā paṭhamena appasannānaṁ pasādo, dutiyena pasannānaṁ bhiyyobhāvo.",
  "tika-vin06t1:161_11": "“Pubbe katapuññatāya codiyamānassa bhabbakulaputtassā”ti vuttattā “sudinno taṁ kukkuccaṁ",
  "tika-vin06t1:161_12": "vinodetvā arahattaṁ sacchākāsi, teneva pabbajjā anuññātā”ti vadanti, upaparikkhitabbaṁ.",
  "tika-vin06t1:161_13": "Tathā paṭhamena saddhammaṭṭhiti, dutiyena vinayānuggaho hotīti veditabbo.",
  "tika-vin06t1:162_0": "Apicettha vatthuvītikkame yattha ekantākusalabhāvena, taṁ saṅghasuṭṭhubhāvāya paññattaṁ",
  "tika-vin06t1:162_1": "lokavajjato, yattha paññattijānane eva atthāpatti, na aññadā, taṁ saddhammaṭṭhitiyā",
  "tika-vin06t1:162_2": "vāpi pasāduppādabuddhiyā dhammadesanāpaṭisaṁyuttaṁ, itarañca sekhiyaṁ, idaṁ lokavajjaṁ",
  "tika-vin06t1:162_3": "nāma. Vatthuno paññattiyā vā vītikkamacetanāyābhāvepi paṭikkhittassa karaṇe, kattabbassa",
  "tika-vin06t1:162_4": "akaraṇe vā sati yattha āpattippasaṅgo, taṁ sabbaṁ ṭhapetvā surāpānaṁ paṇṇattivajjanti",
  "tika-vin06t1:162_5": "veditabbaṁ. Āgantukavattaṁ, āvāsika, gamika, anumodana, bhattagga, piṇḍacārika, āraññaka,",
  "tika-vin06t1:162_6": "senāsana, jantāghara, vaccakuṭi, saddhivihārika, upajjhāya, antevāsika, ācariyavattanti",
  "tika-vin06t1:162_7": "etāni aggahitaggahaṇanayena gaṇiyamānāni cuddasa, etāni pana vitthārato dveasīti",
  "tika-vin06t1:162_8": "mahāvattāni nāma honti. Sattahi āpattikkhandhehi saṁvaro saṁvaravinayo paññattisikkhāpadameva.",
  "tika-vin06t1:162_9": "Tattha paññattivinayo samathavinayatthāya samathavinayo saṁvaravinayatthāya saṁvaravinayo",
  "tika-vin06t1:162_10": "pahānavinayatthāyāti yojanā veditabbā. Yaṁ saṅghasuṭṭhu, taṁ saṅghaphāsūti ekamiva",
  "tika-vin06t1:162_11": "vuttaṁ saṅghasuṭṭhutāya sati saṅghaphāsu bhavissatīti dīpanatthaṁ. Pakarīyanti ettha",
  "tika-vin06t1:162_12": "te te payojanavisesasaṅkhātā atthavasāti atthavasaṁ “pakaraṇa”nti vuccati. Dasasu",
  "tika-vin06t1:162_13": "padesu ekekaṁ mūlaṁ katvā dasakkhattuṁ yojanāya padasataṁ vuttaṁ. Tattha pacchimassa",
  "tika-vin06t1:162_14": "padassa vasena atthasataṁ purimassa vasena dhammasataṁ atthajotikānaṁ niruttīnaṁ",
  "tika-vin06t1:162_15": "vasena niruttisataṁ, dhammabhūtānaṁ niruttīnaṁ vasena niruttisatanti dve niruttisatāni,",
  "tika-vin06t1:162_16": "atthasate ñāṇasataṁ, dhammasate ñāṇasataṁ dvīsu niruttisatesu dve ñāṇasatānīti cattāri",
  "tika-vin06t1:162_17": "ñāṇasatāni veditabbāni. Ettha saṅghasuṭṭhutāti dhammasaṅghassa suṭṭhubhāvoti attho.",
  "tika-vin06t1:162_18": "“Atthapadānīti aṭṭhakathā. Dhammapadānīti pāḷī”ti vuttaṁ kira.",
  "tika-vin06t1:163_0": "Methunaṁ dhammanti evaṁ bahulanayena laddhanāmakaṁ sakasampayogena, parasampayogena",
  "tika-vin06t1:163_1": "vā attano nimittassa sakamagge vā paramagge vā paranimittassa sakamagge eva pavesapaviṭṭhaṭhituddharaṇesu",
  "tika-vin06t1:163_2": "yaṁ kiñci ekaṁ paṭisādiyanavasena seveyya pārājiko hoti asaṁvāsoti. Keci pana “pavesādīni",
  "tika-vin06t1:163_3": "cattāri vā tīṇi vā dve vā ekaṁ vā paṭiseveyya, pārājiko hoti. Vuttañhetaṁ ‘so ce",
  "tika-vin06t1:163_4": "pavesanaṁ sādiyati, paviṭṭhaṁ, ṭhitaṁ, uddharaṇaṁ sādiyati, āpatti pārājikassā’tiādī”ti",
  "tika-vin06t1:163_5": "vadanti, tesaṁ matena catūsupi catasso pārājikāpattiyo āpajjati. Teyeva evaṁ vadanti",
  "tika-vin06t1:163_6": "“āpajjatu methunadhammapārājikāpatti methunadhammapārājikāpattiyā tabbhāgiyā”ti,",
  "tika-vin06t1:163_7": "“attano vītikkame pārājikāpattiṁ, saṅghādisesāpattiñca āpajjitvā sikkhaṁ paccakkhāya",
  "tika-vin06t1:163_8": "gahaṭṭhakāle methunādipārājikaṁ āpajjitvā puna pabbajitvā upasampajjitvā ekaṁ saṅghādisesāpattiṁ",
  "tika-vin06t1:163_9": "ekamanekaṁ vā paṭikaritvāva so puggalo yasmā nirāpattiko hoti, tasmā so gahaṭṭhakāle",
  "tika-vin06t1:163_10": "sāpattikovāti antimavatthuṁ ajjhāpannassāpi attheva āpattivuṭṭhānaṁ. Vuṭṭhānadesanāhi",
  "tika-vin06t1:163_11": "pana asujjhanato ‘payoge payoge āpatti pārājikassā’ti na vuttaṁ gaṇanapayojanābhāvato.",
  "tika-vin06t1:163_12": "Kiñcāpi na vuttaṁ, atha kho padabhājane ‘āpatti pārājikassā’ti vacanenāyamattho siddho”ti",
  "tika-vin06t1:163_13": "yuttiñca vadanti. Yadi evaṁ mātikāyampi “yo pana bhikkhu methunaṁ dhammaṁ paṭiseveyya",
  "tika-vin06t1:163_14": "pārājika”nti vattabbaṁ bhaveyya, pārājikassa anavasesavacanampi na yujjeyya. Sabbepi",
  "tika-vin06t1:163_15": "hi āpattikkhandhe bhikkhugaṇanañca anavasesetvā tiṭṭhatīti anavasesavacananti katvā",
  "tika-vin06t1:163_16": "paveseva āpatti, na paviṭṭhādīsu, tamevekaṁ sandhāya “yassa siyā āpattī”ti pārājikāpattimpi",
  "tika-vin06t1:163_17": "anto katvā nidānuddese vacanaṁ veditabbaṁ. Tasmā mātikāyaṁ “pārājika”nti avatvā “pārājiko",
  "tika-vin06t1:163_18": "hotī”ti puggalaniddesavacanaṁ tena sarīrabandhanena upasampadāya abhabbabhāvadīpanatthaṁ.",
  "tika-vin06t1:163_19": "“Āpatti pārājikassā”ti padabhājane vacanaṁ antimavatthuṁ ajjhāpannassāpi pārājikassa",
  "tika-vin06t1:163_20": "asaṁvāsassa sato puggalassa atheyyasaṁvāsakabhāvadīpanatthaṁ. Na hi so saṁvāsaṁ sādiyantopi",
  "tika-vin06t1:163_21": "theyyasaṁvāsako hoti, tasmā “upasampanno bhikkhu”tveva vuccati. Tenevāha “asuddho",
  "tika-vin06t1:163_22": "hoti puggalo aññataraṁ pārājikaṁ dhammaṁ ajjhāpanno, tañce suddhadiṭṭhi samāno anokāsaṁ",
  "tika-vin06t1:163_23": "kārāpetvā akkosādhippāyo vadeti, āpatti omasavādena dukkaṭassā”ti. Anupasampannassa",
  "tika-vin06t1:163_24": "tadabhāvato siddho so “upasampanno bhikkhu”tveva vuccatīti. Tena padasodhammaṁ sahaseyyañca",
  "tika-vin06t1:163_25": "na janeti, bhikkhupesuññādiñca janetīti veditabbaṁ. Bhikkhunīnaṁ saṅghādisesesu pana",
  "tika-vin06t1:163_26": "bhikkhusaṅghādisesato vuṭṭhānavidhivisesadassanatthaṁ “ayampi bhikkhunī…pe… āpannā”ti",
  "tika-vin06t1:163_27": "puggalaniddesaṁ katvāpi pārājikato adhippāyantaradassanatthaṁ “nissāraṇīyaṁ saṅghādisesa”nti",
  "tika-vin06t1:163_28": "āpattināmaggahaṇañca kataṁ. Ettāvatā sapuggalaniddese dassitādassitāpattidukaṁ vitthāritaṁ",
  "tika-vin06t1:163_29": "hoti. Apuggalaniddesesu sekhiyesu āpattiyā dassanakāraṇaṁ sekhiyānaṁ aṭṭhakathāyameva",
  "tika-vin06t1:163_30": "vuttaṁ. Tadabhāvato itaresu āpattidassanaṁ kataṁ. Apuggalaniddesesupi dassitādassitāpattidukañca vitthāritaṁ hotīti.",
  "tika-vin06t1:164": "Paṭhamapaññattikathāvaṇṇanā niṭṭhitā.",
  "tika-vin06t1:165": "Sudinnabhāṇavāraṁ niṭṭhitaṁ.",
  "tika-vin06t1:166": "Makkaṭīvatthukathāvaṇṇanā",
  "tika-vin06t1:167_0": "40-1. Dutiyapaññattiyaṁ “idha mallā yujjhantī”tiādīsu viya paṭisevatīti vattamānavacanaṁ",
  "tika-vin06t1:167_1": "pacurapaṭisevanavasena vuttaṁ, “tañca kho manussitthiyā, no tiracchānagatāyā”ti paripuṇṇatthampi",
  "tika-vin06t1:167_2": "paṭhamaṁ paññattiṁ attano micchāgāhena vā lesaoḍḍanatthāya vā evamāha. Paripuṇṇatthataṁyeva",
  "tika-vin06t1:167_3": "niyametuṁ “nanu āvuso tatheva taṁ hotī”ti vuttaṁ, teneva makkaṭīvatthu vinītavatthūsu",
  "tika-vin06t1:167_4": "pakkhittaṁ avisesattā, tathā vajjiputtakavatthu. Vicāraṇā panettha tatiyapaññattiyaṁ",
  "tika-vin06t1:167_5": "āvi bhavissati. “Nanu, āvuso, bhagavatā anekapariyāyenā”tiādi na kevalaṁ sauddesasikkhāpadeneva",
  "tika-vin06t1:167_6": "siddhaṁ, “tiracchānagatādīsupi pārājika”nti anuddesasikkhāpadenapi siddhanti dassanatthaṁ",
  "tika-vin06t1:167_7": "vuttaṁ. Atha vā yadi sauddesasikkhāpadaṁ sāvasesanti paññapesi, iminā anuddesasikkhāpadenāpi",
  "tika-vin06t1:167_8": "kiṁ na siddhanti dassanatthaṁ vuttaṁ. “Tena hi, bhikkhave, bhikkhūnaṁ sikkhāpadaṁ",
  "tika-vin06t1:167_9": "paññapessāmī”ti tadeva sikkhāpadaṁ paṭhamapaññattameva lesatthikānaṁ alesokāsaṁ katvā",
  "tika-vin06t1:167_10": "āmeḍitatthaṁ katvā paññapessāmīti attho. Aññathā “aññavādake vihesake pācittiya”ntiādīsu",
  "tika-vin06t1:167_11": "viya vatthudvayena āpattidvayaṁ āpajjati, na cāpajjati, so evattho aññenāpi vacanena",
  "tika-vin06t1:167_12": "suppakāsito, suparibyattakaraṇatthena daḷhataro katoti adhippāyo. Tatiyapaññattiyampi",
  "tika-vin06t1:167_13": "aññesu ca evaṁ visuddho.",
  "tika-vin06t1:168_0": "Yassa sacittakapakkhetiādimhi pana gaṇṭhipadanayo tāva paṭhamaṁ vuccati, sacittakapakkheti",
  "tika-vin06t1:168_1": "surāpānādiacittake sandhāya vuttaṁ. Sacittakesu pana yaṁ ekantamakusaleneva samuṭṭhāpitañca.",
  "tika-vin06t1:168_2": "Ubhayaṁ lokavajjaṁ nāma. Surāpānasmiñhi “surā”ti vā “pātuṁ na vaṭṭatī”ti vā jānitvā",
  "tika-vin06t1:168_3": "pivane akusalameva, tathā bhikkhunīnaṁ gandhavaṇṇakatthāya lepane, bhesajjatthāya",
  "tika-vin06t1:168_4": "lepane adosattā “avicāraṇīya”nti ettakaṁ vuttaṁ. Tattha na vaṭṭatīti “jānitvā”ti",
  "tika-vin06t1:168_5": "vuttavacanaṁ na yujjati paṇṇattivajjassāpi lokavajjabhāvappasaṅgato. Imaṁ aniṭṭhappasaṅgaṁ",
  "tika-vin06t1:168_6": "pariharitukāmatāya vajirabuddhittherassa gaṇṭhipade vuttaṁ “idha sacittakanti ca",
  "tika-vin06t1:168_7": "acittakanti ca vicāraṇā vatthuvijānaneyeva hoti, na paññattivijānane. Yadi paññattivijānane",
  "tika-vin06t1:168_8": "hoti, sabbasikkhāpadāni lokavajjāneva siyuṁ, na ca sabbasikkhāpadāni lokavajjāni,",
  "tika-vin06t1:168_9": "tasmā vatthuvijānaneyeva hotī”ti, idaṁ yujjati. Kasmā? Yasmā sekhiyesu paññattijānanameva",
  "tika-vin06t1:168_10": "pamāṇaṁ, na vatthumattajānananti, yaṁ pana tattheva vuttaṁ “pasuttassa mukhe koci",
  "tika-vin06t1:168_11": "suraṁ pakkhipeyya, anto ce paviseyya, āpatti, tattha yathā bhikkhuniyā adhakkhakaṁ",
  "tika-vin06t1:168_12": "ubbhajāṇumaṇḍalaṁ parassa āmasanādikāle kāyaṁ acāletvā citteneva sādiyantiyā āpatti",
  "tika-vin06t1:168_13": "‘kiriyāva hotī’ti vuttā yebhuyyena kiriyasambhavato, tathā ayampi tadā kiriyāva hotī”ti,",
  "tika-vin06t1:168_14": "taṁ suvicāritaṁ anekantākusalabhāvasādhanato. Surāpānāpattiyā ekantākusalatā pana",
  "tika-vin06t1:168_15": "majjasaññinopi sakiṁ payogena pivato hotīti katvā vuttā.",
  "tika-vin06t1:169_0": "Ayaṁ panettha attho – sikkhāpadasīsena āpattiṁ gahetvā yassa sikkhāpadassa sacittakassa",
  "tika-vin06t1:169_1": "cittaṁ akusalameva hoti, taṁ lokavajjaṁ. Sacittakācittakasaṅkhātassa acittakassa",
  "tika-vin06t1:169_2": "ca sacittakapakkhe cittaṁ akusalameva hoti, tampi surāpānādi lokavajjanti imamatthaṁ",
  "tika-vin06t1:169_3": "sampiṇḍetvā “yassa sacittakapakkhe cittaṁ akusalameva hoti, taṁ lokavajja”nti vuttaṁ.",
  "tika-vin06t1:169_4": "Sacittakapakkheti hi idaṁ vacanaṁ acittakaṁ sandhāyāha. Na hi ekaṁsato sacittakassa",
  "tika-vin06t1:169_5": "sacittakapakkheti visesane payojanaṁ atthi. Yasmā panettha paṇṇattivajjassa paññattijānanacittena",
  "tika-vin06t1:169_6": "sacittakapakkhe cittaṁ akusalameva, vatthujānanacittena sacittakapakkhe cittaṁ siyā",
  "tika-vin06t1:169_7": "kusalaṁ siyā akusalaṁ siyā abyākataṁ, tasmā “tassa sacittakapakkhe cittaṁ akusalamevā”ti",
  "tika-vin06t1:169_8": "na vuccatīti “sesaṁ paṇṇattivajja”nti vuttaṁ. Adhimāne vītikkamābhāvā, supinante",
  "tika-vin06t1:169_9": "abbohārikattā supinante vijjamānāpi vītikkamachāyā abbohārikabhāvenāti vuttaṁ hoti.",
  "tika-vin06t1:169_10": "Idaṁ pana vacanaṁ daḷhīkammasithilakaraṇappayojanattā ca vuttaṁ, tena yaṁ vuttaṁ",
  "tika-vin06t1:169_11": "bāhiranidānakathādhikāre “daḷhīkammasithilakaraṇappayojanāti yebhuyyatāya vutta”ntiādi,",
  "tika-vin06t1:169_12": "taṁ suvuttamevāti veditabbaṁ.",
  "tika-vin06t1:170": "Makkaṭīvatthukathāvaṇṇanā niṭṭhitā.",
  "tika-vin06t1:171": "Vajjiputtakavatthuvaṇṇanā",
  "tika-vin06t1:172_0": "43-4. Vajjīsu janapadesu vasantā vajjino nāma, tesaṁ puttā. Yāvadatthanti yāvatā",
  "tika-vin06t1:172_1": "attho adhippāyoti vuttaṁ hoti, tattha yaṁ vuttaṁ “sikkhaṁ appaccakkhāya dubbalyaṁanāvikatvā”ti,",
  "tika-vin06t1:172_2": "taṁ kāmaṁ sikkhāpaccakkhāne, tadekaṭṭhe ca dubbalyāvikaraṇe paññatte sati yujjati,",
  "tika-vin06t1:172_3": "na aññathā. Tathāpi idāni paññapetabbaṁ upādāya vuttaṁ, kathañhi nāma chabbaggiyā",
  "tika-vin06t1:172_4": "bhikkhū atirekacīvaraṁ dhāressanti, āḷavakā bhikkhū kuṭiyo kārāpenti appamāṇikāyo,",
  "tika-vin06t1:172_5": "bhikkhuniyo dve vassāni chasu dhammesu asikkhitasikkhaṁ sikkhamānaṁ vuṭṭhāpenti,",
  "tika-vin06t1:172_6": "saṅghena asammataṁ vuṭṭhāpentītiādi viya daṭṭhabbaṁ. Na hi tato pubbe adhiṭṭhānaṁ",
  "tika-vin06t1:172_7": "vikappanaṁ vā anuññātaṁ. Yadabhāvā atirekacīvaranti vadeyya, pamāṇaṁ vā na paññattaṁ,",
  "tika-vin06t1:172_8": "yadabhāvā appamāṇikāyoti vadeyya, evaṁsampadamidaṁ daṭṭhabbaṁ. “Ullumpatu maṁ, bhante,",
  "tika-vin06t1:172_9": "saṅgho anukampaṁ upādāyā”ti upasampadaṁ yācitvā upasampannena upasampannasamanantarameva",
  "tika-vin06t1:172_10": "“upasampannena bhikkhunā methuno dhammo na paṭisevitabbo, asakyaputtiyo”ti ca paññattena",
  "tika-vin06t1:172_11": "assamaṇādibhāvaṁ upagantukāmena nanu paṭhamaṁ ajjhupagatā sikkhā paccakkhātabbā,",
  "tika-vin06t1:172_12": "tattha dubbalyaṁ vā āvikātabbaṁ siyā, te pana “sikkhaṁ appaccakkhāya dubbalyaṁ anāvikatvā",
  "tika-vin06t1:172_13": "methunaṁ dhammaṁ paṭiseviṁsū”ti anupaññattiyā okāsakaraṇatthaṁ vā taṁ vuttanti veditabbaṁ.",
  "tika-vin06t1:172_14": "“So āgato na upasampādetabbo”ti kiñcāpi ettheva vuttaṁ, tathāpi itaresupi pārājikesu",
  "tika-vin06t1:172_15": "yathāsambhavaṁ veditabbaṁ. Na hi sikkhaṁ appaccakkhāya dubbalyaṁ anāvikatvā yo pārājikavatthuṁ",
  "tika-vin06t1:172_16": "adinnaṁ theyyasaṅkhātaṁ ādiyati, manussaviggahaṁ vā jīvitā voropeti, paṭivijānantassa",
  "tika-vin06t1:172_17": "uttarimanussadhammaṁ vā ullapati, so āgato na upasampādetabbo. Anupaññatti hi daḷhīkammasithilakammakaraṇappayojanā.",
  "tika-vin06t1:172_18": "Sā hi yassa pārājikaṁ hoti aññā vā āpatti, tassa niyamadassanappayojanātilakkhaṇānupaññattikattā.",
  "tika-vin06t1:172_19": "Evañhi ante avatvā ādimhi vuttā “gāmā vā araññā vā”ti anupaññatti viya. Paripuṇṇe",
  "tika-vin06t1:172_20": "panetasmiṁ sikkhāpade –",
  "tika-vin06t1:173": "“Nidānā mātikābhedo, vibhaṅgo taṁniyāmako;",
  "tika-vin06t1:174": "Tato āpattiyā bhedo, anāpatti tadaññathā”ti. –",
  "tika-vin06t1:175_0": "Ayaṁ nayo veditabbo. Tattha sudinnavatthu makkaṭivatthu vajjiputtakavatthu cāti tippabhedaṁ",
  "tika-vin06t1:175_1": "vatthu imassa sikkhāpadassa nidānaṁ nāma, tato nidānā “yo pana, bhikkhu, bhikkhūnaṁ",
  "tika-vin06t1:175_2": "sikkhāsājīvasamāpanno…pe… asaṁvāso”ti imissā mātikāya bhedo jāto. Tattha hi “antamaso",
  "tika-vin06t1:175_3": "tiracchānagatāyā”ti itthiliṅgavacanena “saccaṁ, āvuso, bhagavatā sikkhāpadaṁ paññattaṁ,",
  "tika-vin06t1:175_4": "tañca kho itthiyā no purise no paṇḍake no ubhatobyañjanake cā”ti makkaṭipārājiko",
  "tika-vin06t1:175_5": "viya aññopi lesaṁ oḍḍetuṁ sakkoti, tasmā tādisassa alesokāsassa dassanatthaṁ idaṁ",
  "tika-vin06t1:175_6": "vuccati. Makkaṭivatthusaṅkhātā nidānā “antamaso tiracchānagatāyapī”ti mātikāvacanabhedo",
  "tika-vin06t1:175_7": "na itthiyā eva methunasiddhidassanato kato, tasmā vibhaṅgo taṁniyāmako tassā mātikāya",
  "tika-vin06t1:175_8": "adhippetatthaniyāmako vibhaṅgo. Vibhaṅge hi “tisso itthiyo. Tayo ubhatobyañjanakā.",
  "tika-vin06t1:175_9": "Tayo paṇḍakā. Tayo purisā. Manussitthiyā tayo magge…pe… tiracchānagatapurisassa dve",
  "tika-vin06t1:175_10": "magge”tiādinā nayena sabbalesokāsaṁ pidahitvā niyamo kato.",
  "tika-vin06t1:176_0": "Etthāha – yadi evaṁ sādhāraṇasikkhāpadavasena vā liṅgaparivattanavasena vā na kevalaṁ",
  "tika-vin06t1:176_1": "bhikkhūnaṁ, bhikkhunīnampi “sikkhāsājīvasamāpanno”ti vibhaṅge vattabbaṁ siyā. Tadavacanena",
  "tika-vin06t1:176_2": "bhikkhunī purisaliṅgapātubhāvena bhikkhubhāve ṭhitā evaṁ vadeyya “nāhaṁ upasampadakāle",
  "tika-vin06t1:176_3": "bhikkhūnaṁ sikkhāsājīvasamāpannā, tasmā na appaccakkhātasikkhāpi methunadhammena",
  "tika-vin06t1:176_4": "pārājikā homī”ti? Vuccate – tathā na vattabbaṁ aniṭṭhappasaṅgato. Bhikkhunīnampi",
  "tika-vin06t1:176_5": "“sikkhāsājīvasamāpanno”ti vutte bhikkhunīnampi sikkhāpaccakkhānaṁ atthīti āpajjati,",
  "tika-vin06t1:176_6": "tañcāniṭṭhaṁ. Idaṁ aparaṁ aniṭṭhappasaṅgoti “sabbasikkhāpadāni sādhāraṇāneva, nāsādhāraṇānī”ti.",
  "tika-vin06t1:176_7": "Apicāyaṁ bhikkhūnaṁ sikkhāsājīvasamāpannovāti dassanatthaṁ “anujānāmi, bhikkhave,",
  "tika-vin06t1:176_8": "taṁyeva upajjha”ntiādi vuttaṁ, apica yo tathā lesaṁ oḍḍetvā methunaṁ dhammaṁ paṭisevanto",
  "tika-vin06t1:176_9": "vajjiputtakā viya pārājiko hoti. Te hi “bhikkhūnaṁ sikkhāsājīvasamāpanno”ti vacanābhāve",
  "tika-vin06t1:176_10": "sati “āpattiṁ tumhe, bhikkhave, āpannā pārājika”nti vuttā bhagavatā. Ettha pana “bhikkhave”ti",
  "tika-vin06t1:176_11": "vuttattā keci bhikkhuliṅge ṭhitā, “idāni cepi mayaṁ, bhante ānanda, labheyyāma bhagavato",
  "tika-vin06t1:176_12": "santike pabbajjaṁ labheyyāma upasampada”nti vuttattā keci vibbhantāti veditabbā.",
  "tika-vin06t1:176_13": "Tato āpattiyā bhedoti tato vibhaṅgato “akkhāyite sarīre pārājikaṁ, yebhuyyena khāyite",
  "tika-vin06t1:176_14": "thullaccaya”ntiādi āpattiyā bhedo hoti. Anāpatti tadaññathāti tato eva vibhaṅgato",
  "tika-vin06t1:176_15": "yenākārena āpatti vuttā, tato aññenākārena anāpattibhedova hoti. “Sādiyati āpatti",
  "tika-vin06t1:176_16": "pārājikassa, na sādiyati anāpattī”ti hi vibhaṅge asati na paññāyati. Ettāvatā samāsato",
  "tika-vin06t1:176_17": "gāthāttho vutto hoti. Ettha ca pana –",
  "tika-vin06t1:177": "“Nidānamātikābhedo, vibhaṅgassa payojanaṁ;",
  "tika-vin06t1:178": "Anāpattipakāro ca, paṭhamo nippayojano”ti. –",
  "tika-vin06t1:179_0": "Imaṁ nayaṁ dassetvāva sabbasikkhāpadānaṁ attho pakāsitabbo. Kathaṁ? Bhagavatā pana",
  "tika-vin06t1:179_1": "yenākārena yaṁ sikkhāpadaṁ paññāpitaṁ, tassa ākārassa samatthaṁ vā asamatthaṁ vāti",
  "tika-vin06t1:179_2": "duvidhaṁ nidānaṁ, ayaṁ nidānabhedo. Mātikāpi nidānāpekkhā nidānānapekkhāti duvidhā.",
  "tika-vin06t1:179_3": "Tattha catutthapārājikādisikkhāpadāni nidānāpekkhāni. Na hi vaggumudātīriyā bhikkhū",
  "tika-vin06t1:179_4": "sayameva attano attano asantaṁ uttarimanussadhammaṁ musāvādalakkhaṇaṁ pāpetvā bhāsiṁsu.",
  "tika-vin06t1:179_5": "Aññamaññassa hi te uttarimanussadhammassa gihīnaṁ vaṇṇaṁ bhāsiṁsu, na ca tāvatā pārājikavatthu",
  "tika-vin06t1:179_6": "hoti. Tattha tena lesena bhagavā taṁ vatthuṁ nidānaṁ katvā pārājikaṁ paññapesi, tena",
  "tika-vin06t1:179_7": "vuttaṁ “nidānāpekkha”nti. Iminā nayena nidānāpekkhāni ñatvā tabbiparītāni sikkhāpadāni",
  "tika-vin06t1:179_8": "nidānānapekkhānīti veditabbāni, ayaṁ mātikābhedo.",
  "tika-vin06t1:180_0": "Nānappakārato mūlāpattippahonakavatthupayogacittaniyāmadassanavasena mātikāya vibhajanabhāvadīpanatthaṁ",
  "tika-vin06t1:180_1": "tesaṁ appahonakatāya vā tadaññataravekallatāya vā vītikkame sati āpattibhedadassanatthaṁ,",
  "tika-vin06t1:180_2": "asati anāpattidassanatthañcāti sabbattha tayo atthavase paṭicca mātikāya vibhajanaṁ",
  "tika-vin06t1:180_3": "vibhaṅgo ārabhīyatīti veditabbo. Ettha pana “bhikkhakoti bhikkhu, bhikkhācariyaṁ",
  "tika-vin06t1:180_4": "ajjhupagatoti bhikkhu, bhinnapaṭadharoti bhikkhū”ti kevalaṁ byañjanatthadīpanavasena",
  "tika-vin06t1:180_5": "pavatto vā, “samaññāya bhikkhū”ti bhikkhubhāvasambhavaṁ anapekkhitvāpi kevalaṁ bhikkhu",
  "tika-vin06t1:180_6": "nāma pavattiṭṭhānadīpanavasena pavatto vā, “ehi bhikkhūti bhikkhu, saraṇagamanehi",
  "tika-vin06t1:180_7": "upasampannoti bhikkhu, ñatticatutthena kammena upasampannoti bhikkhū”ti upasampadānantarenāpi",
  "tika-vin06t1:180_8": "bhikkhubhāvasiddhidīpanavasena pavatto vā, “bhadro bhikkhu, sāro bhikkhu, sekkho",
  "tika-vin06t1:180_9": "bhikkhu, asekkho bhikkhū”ti bhikkhukaraṇehi dhammehi samannāgatabhikkhudīpanavasena",
  "tika-vin06t1:180_10": "pavatto vā vibhaṅgo ajjhupekkhito sabbasāmaññapadattā, tathā aññabhāgiyasikkhāpadādīsu",
  "tika-vin06t1:180_11": "sadvāravasena, adhikaraṇadassanādivasena pavatto ca ajjhupekkhito itarattha tadabhāvatoti veditabbo.",
  "tika-vin06t1:181_0": "Tattha tisso itthiyotiādi vatthuniyamadassanavasena pavatto, manussitthiyā tayo magge",
  "tika-vin06t1:181_1": "methunaṁ dhammaṁ paṭisevantassa āpatti pārājikassātiādi payoganiyamadassanavasena",
  "tika-vin06t1:181_2": "pavatto, bhikkhussa sevanacittaṁ upaṭṭhitetiādi cittaniyamadassanavasena pavatto,",
  "tika-vin06t1:181_3": "sādiyati āpatti pārājikassa, na sādiyati anāpattītiādi vatthupayoganiyame sati cittaniyamabhāvābhāvavasena",
  "tika-vin06t1:181_4": "āpattānāpattidassanatthaṁ pavatto, mataṁ yebhuyyena khāyitaṁ āpatti thullaccayassātiādi",
  "tika-vin06t1:181_5": "vatthussa appahonakatāya vītikkame āpattibhedadassanatthaṁ pavatto, na sādiyati anāpattīti",
  "tika-vin06t1:181_6": "cittaniyamavekalyena vītikkamābhāvā anāpattidassanatthaṁ pavattoti. Evaṁ itaresupi",
  "tika-vin06t1:181_7": "sikkhāpadesu yathāsambhavanayo ayanti payojano vibhaṅgo.",
  "tika-vin06t1:182_0": "Anāpattivāro pana mūlāpattito, tadaññekadesato, sabbāpattito ca anāpattidīpanavasena",
  "tika-vin06t1:182_1": "tividho. Tattha yo paṭhamo, so vibhaṅgo viya tayo atthavase paṭicca pavatto. Katame",
  "tika-vin06t1:182_2": "tayo? Mātikāpadānaṁ sātthakaniratthakānaṁ tadaññathā uddharaṇānuddharaṇavasena sappayojananippayojanabhāvadīpanatthaṁ,",
  "tika-vin06t1:182_3": "tadaññathā paṭipattikkamadassanatthaṁ, āpattippahonakaṭṭhānepi vissajjanatthañcāti.",
  "tika-vin06t1:182_4": "Kathaṁ? Eḷakalomasikkhāpade “bhikkhuno paneva addhānamaggappaṭipannassa eḷakalomāni",
  "tika-vin06t1:182_5": "uppajjeyyuṁ, ākaṅkhamānena bhikkhunā paṭiggahetabbānī”ti etāni kevalaṁ vatthumattadīpanapadānīti",
  "tika-vin06t1:182_6": "niratthakāni nāma, tesaṁ anāpatti. “Addhānamaggaṁ appaṭipannassa uppanne eḷakalome",
  "tika-vin06t1:182_7": "anāpatti, ākaṅkhamānena paṭiggahite”tiādinā nayena tadaññathā anuddharaṇena nippayojanabhāvo",
  "tika-vin06t1:182_8": "dīpito hoti, yadidaṁ mātikāyaṁ “methunaṁ dhammaṁ paṭiseveyyā”ti, idaṁ sātthakaṁ.",
  "tika-vin06t1:182_9": "Tassa sappayojanabhāvadīpanatthaṁ “anāpatti ajānantassa asādiyantassā”ti vuttaṁ.",
  "tika-vin06t1:182_10": "Yasmā jānanasādiyanabhāvena āpatti, asevantassa anāpatti, tasmā vuttaṁ mātikāyaṁ",
  "tika-vin06t1:182_11": "“yo pana bhikkhu methunaṁ dhammaṁ paṭiseveyya, pārājiko hoti asaṁvāso”ti adhippāyo.",
  "tika-vin06t1:182_12": "“Parapariggahitaṁ parapariggahitasaññitā garuparikkhāro theyyacittaṁ avaharaṇa”nti",
  "tika-vin06t1:182_13": "vuttānaṁ pañcannampi aṅgānaṁ pāripūriyā petatiracchānagatapariggahite āpattippahonakaṭṭhānepi",
  "tika-vin06t1:182_14": "vissajjanatthaṁ “anāpatti petapariggahite”tiādi vuttaṁ. Anāpatti imaṁ jāna, imaṁ",
  "tika-vin06t1:182_15": "dehi, imaṁ āhara, iminā attho, imaṁ kappiyaṁ karohīti bhaṇatītiādi pana tadaññathā",
  "tika-vin06t1:182_16": "paṭipattikkamadassanatthaṁ vuttanti veditabbaṁ. Ettāvatā “nidānamātikābhedo”tiādinā",
  "tika-vin06t1:182_17": "vuttagāthāya attho pakāsito hoti.",
  "tika-vin06t1:183_0": "Ettha paṭhamapaññatti tāva paṭhamabodhiṁ atikkamitvā paññattattā, āyasmato sudinnassa",
  "tika-vin06t1:183_1": "aṭṭhavassikakāle paññattattā ca rattaññumahattaṁ pattakāle paññattā. Dutiyaanupaññatti",
  "tika-vin06t1:183_2": "bāhusaccamahattaṁ pattakāle uppannā. So hāyasmā makkaṭipārājiko yathā mātugāmapaṭisaṁyuttesu",
  "tika-vin06t1:183_3": "sikkhāpadesu tiracchānagatitthī anadhippetā, tathā idhāpīti saññāya “saccaṁ, āvuso,",
  "tika-vin06t1:183_4": "bhagavatā sikkhāpadaṁ paññattaṁ, tañca kho manussitthiyā, no tiracchānagatitthiyā”ti",
  "tika-vin06t1:183_5": "āha. Tatiyānupaññatti lābhaggamahattaṁ pattakāle uppannā. Te hi vajjiputtakā lābhaggamahattaṁ",
  "tika-vin06t1:183_6": "pattā hutvā yāvadatthaṁ bhuñjitvā nhāyitvā varasayanesu sayitvā tatiyānupaññattiyā",
  "tika-vin06t1:183_7": "vatthuṁ uppādesuṁ, te ca vepullamahattaṁ patte saṅghe uppannā, sayañca vepullamahattaṁ",
  "tika-vin06t1:183_8": "pattāti “vepullamahattampettha labbhatī”ti vuttaṁ. Idaṁ paṭhamapārājikasikkhāpadaṁ",
  "tika-vin06t1:183_9": "tividhampi vatthuṁ upādāya catubbidhampi taṁ kālaṁ patvā paññattanti veditabbaṁ.",
  "tika-vin06t1:184_0": "Tattha yo panāti anavasesapariyādānapadaṁ. Bhikkhūti tassa atippasaṅganiyamapadaṁ.",
  "tika-vin06t1:184_1": "Bhikkhūnaṁ sikkhāsājīvasamāpannoti tassa visesanavacanaṁ. Na hi sabbopi bhikkhunāmako",
  "tika-vin06t1:184_2": "yā bhagavatā yāya kāyaci upasampadāya upasampannabhikkhūnaṁ heṭṭhimaparicchedena",
  "tika-vin06t1:184_3": "sikkhitabbasikkhā vihitā, “ettha saha jīvantī”ti yo ca ājīvo vutto, taṁ ubhayaṁ samāpannova",
  "tika-vin06t1:184_4": "hoti. Kadā pana samāpanno ahosi? Yāya kāyaci upasampadāya upasampannasamanantarameva",
  "tika-vin06t1:184_5": "tadubhayaṁ jānantopi ajānantopi tadajjhupagatattā samāpanno nāma hoti. Saha jīvantīti",
  "tika-vin06t1:184_6": "yāva sikkhaṁ na paccakkhāti, pārājikabhāvañca na pāpuṇāti, yaṁ pana vuttaṁ andhakaṭṭhakathāyaṁ",
  "tika-vin06t1:184_7": "“sikkhaṁ paripūrento sikkhāsamāpanno sājīvaṁ avītikkamanto sājīvasamāpanno hotī”ti,",
  "tika-vin06t1:184_8": "taṁ ukkaṭṭhaparicchedavasena vuttaṁ. Na hi sikkhaṁ aparipūrento kāmavitakkādibahulo",
  "tika-vin06t1:184_9": "vā ekaccaṁ sāvasesaṁ sājīvaṁ vītikkamanto vā sikkhāsājīvasamāpanno nāma na hoti.",
  "tika-vin06t1:184_10": "Ukkaṭṭhaparicchedena pana catukkaṁ labbhati atthi bhikkhu sikkhāsamāpanno sīlāni",
  "tika-vin06t1:184_11": "paccavekkhanto na sājīvasamāpanno acittakaṁ sikkhāpadaṁ vītikkamanto, atthi na sikkhāsamāpanno",
  "tika-vin06t1:184_12": "kāmavitakkādibahulo sājīvasamāpanno nirāpattiko, atthi na sikkhāsamāpanno na ca sājīvasamāpanno",
  "tika-vin06t1:184_13": "anavasesaṁ āpattiṁ āpanno, atthi sikkhāsamāpanno ca sājīvasamāpanno ca sikkhaṁ paripūrento",
  "tika-vin06t1:184_14": "sājīvañca avītikkamanto, ayameva catuttho bhikkhu ukkaṭṭho idha adhippeto siyā. Na",
  "tika-vin06t1:184_15": "hi bhagavā anukkaṭṭhaṁ vattuṁ yuttoti ce? Na, “tatra yāyaṁ adhisīlasikkhā, ayaṁ imasmiṁ",
  "tika-vin06t1:184_16": "atthe adhippetā sikkhā”tivacanavirodhato. Ukkaṭṭhaggahaṇādhippāye sati “sikkhāti",
  "tika-vin06t1:184_17": "tisso sikkhā”ti ettakameva vattabbanti adhippāyo. Sikkhattayasamāpanno hi sabbukkaṭṭhoti.",
  "tika-vin06t1:185_0": "“Methunaṁ dhammaṁ paṭiseveyyā”ti parato vacanaṁ apekkhitvā adhisīlasikkhāva vuttāti",
  "tika-vin06t1:185_1": "ce? Na, tassāpi abhabbattā. Na hi adhisīlasikkhaṁ paripūrento sājīvañca avītikkamanto",
  "tika-vin06t1:185_2": "methunaṁ dhammaṁ paṭisevituṁ bhabbo, taṁ sikkhaṁ aparipūrento sājīvañca vītikkamanto",
  "tika-vin06t1:185_3": "eva hi paṭiseveyyāti adhippāyo, tasmā evamettha attho gahetabbo. Yasmā sikkhāpadasaṅkhāto",
  "tika-vin06t1:185_4": "sājīvo adhisīlasikkhameva saṅgaṇhāti, netaraṁ adhicittasikkhaṁ adhipaññāsikkhaṁ vā,",
  "tika-vin06t1:185_5": "tasmā “tatra yāyaṁ adhisīlasikkhā, ayaṁ imasmiṁ atthe adhippetā sikkhā”ti vuttaṁ,",
  "tika-vin06t1:185_6": "tasmā adhisīlasikkhāya saṅgāhako sājīvo sikkhāsājīvoti vutto. Iti sājīvavisesanatthaṁ",
  "tika-vin06t1:185_7": "sikkhāggahaṇaṁ kataṁ. Tadatthadīpanatthameva vibhaṅge sikkhaṁ aparāmasitvā “tasmiṁ",
  "tika-vin06t1:185_8": "sikkhati, tena vuccati sājīvasamāpanno”ti vuttaṁ, tena ekamevidaṁ atthapadanti dīpitaṁ",
  "tika-vin06t1:185_9": "hoti. Tañca upasampadūpagamanantarato paṭṭhāya sikkhanādhikārattā “sikkhatī”ti ca",
  "tika-vin06t1:185_10": "“samāpanno”ti ca vuccati. Yo evaṁ “sikkhāsājīvasamāpanno”ti saṅkhyaṁ gato, tādisaṁ",
  "tika-vin06t1:185_11": "paccayaṁ paṭicca aparabhāge sājīvasaṅkhātameva sikkhaṁ appaccakkhāya, tasmiṁyeva",
  "tika-vin06t1:185_12": "ca dubbalyaṁ anāvikatvā methunaṁ dhammaṁ paṭiseveyyāti ayamattho yujjati. Kintu aṭṭhakathānayo",
  "tika-vin06t1:185_13": "paṭikkhitto hoti. So ca na paṭikkhepārahoti tena tadanusārena bhavitabbaṁ.",
  "tika-vin06t1:186_0": "Adhippāyo panettha pariyesitabbo, so dāni vuccati – sabbesupi sikkhāpadesu idameva",
  "tika-vin06t1:186_1": "bhikkhulakkhaṇaṁ sādhāraṇaṁ, yadidaṁ “bhikkhūnaṁ sikkhāsājīvasamāpanno”ti. Khīṇāsavopi",
  "tika-vin06t1:186_2": "sāvako āpattiṁ āpajjati acittakaṁ, tathā sekkho. Puthujjano pana sacittakampi, tasmā",
  "tika-vin06t1:186_3": "sekkhāsekkhaputhujjanabhikkhūnaṁ sāmaññamidaṁ bhikkhulakkhaṇanti katvā kevalaṁ sikkhāsamāpanno,",
  "tika-vin06t1:186_4": "kevalaṁ sājīvasamāpanno ca ubhayasamāpanno cāti sarūpekadesekasesanayena “sikkhāsājīvasamaāpanno”tveva",
  "tika-vin06t1:186_5": "sampiṇḍetvā ukkaṭṭhaggahaṇena anukkaṭṭhānaṁ gahaṇasiddhito aṭṭhakathāyaṁ ukkaṭṭhova",
  "tika-vin06t1:186_6": "vutto. Tameva sampādetuṁ “tasmiṁ sikkhati, tena vuccati sājīvasamāpanno”ti ettha",
  "tika-vin06t1:186_7": "sikkhāpadassa avacane parihāraṁ vatvā yasmā pana so asikkhampi samāpanno, tasmā sikkhāsamāpannotipi",
  "tika-vin06t1:186_8": "atthato veditabboti ca vatvā “yaṁ sikkhaṁ samāpanno taṁ appaccakkhāya yañca sājīvaṁ",
  "tika-vin06t1:186_9": "samāpanno tattha dubbalyaṁ anāvikatvā”ti vuttanti ayamaṭṭhakathāyaṁ adhippāyo veditabbo.",
  "tika-vin06t1:186_10": "Etasmiṁ pana adhippāye adhisīlasikkhāya eva gahaṇaṁ sabbatthikattā, sīlādhikārato",
  "tika-vin06t1:186_11": "ca vinayassāti veditabbaṁ. Yathā ca sikkhāpadaṁ samādiyanto sīlaṁ samādiyatīti vuccati,",
  "tika-vin06t1:186_12": "evaṁ sikkhāpadaṁ paccakkhanto sīlasaṅkhātaṁ sikkhaṁ paccakkhātīti vattuṁ yujjati,",
  "tika-vin06t1:186_13": "tasmā tattha vuttaṁ “yaṁ sikkhaṁ samāpanno, taṁ appaccakkhāyā”ti. Sikkhaṁ paccakkhāya",
  "tika-vin06t1:186_14": "paṭisevitamethunassa upasampadaṁ anujānanto na samūhanati nāma. Na hi so bhikkhu",
  "tika-vin06t1:186_15": "hutvā paṭisevi, “yo pana bhikkhū”ti ca paññattaṁ. Ettāvatā samāsato “sikkhāsājīvasamānno”ti",
  "tika-vin06t1:186_16": "ettha vattabbaṁ vuttaṁ.",
  "tika-vin06t1:187_0": "Kiṁ iminā visesavacanena payojanaṁ, nanu “yo pana bhikkhu sikkhaṁ appaccakkhāya dubbalyaṁ",
  "tika-vin06t1:187_1": "anāvikatvā…pe… asaṁvāso”ti ettakameva vattabbanti ce ? Na vattabbaṁ aniṭṭhappasaṅgato.",
  "tika-vin06t1:187_2": "Yo pana sikkhāsājīvasamāpanno theyyasaṁvāsādiko kevalena samaññāmattena, paṭiññāmattena",
  "tika-vin06t1:187_3": "vā bhikkhu, tassāpi sikkhāpaccakkhānaṁ atthi. Sikkhaṁ appaccakkhāya ca methunaṁ dhammaṁ",
  "tika-vin06t1:187_4": "paṭisevantassa pārājikāpatti. Yo vā pacchā pārājikaṁ āpattiṁ āpajjitvā na sikkhāsājīvasamāpanno",
  "tika-vin06t1:187_5": "tassa ca, yo vā pakkhapaṇḍakattā paṇḍakabhāvūpagamanena na sikkhāsājīvasamāpanno",
  "tika-vin06t1:187_6": "tassa ca tadubhayaṁ atthīti āpajjati. “Paṇḍakabhāvapakkhe ca pakkhapaṇḍako upasampadāya",
  "tika-vin06t1:187_7": "na vatthū”ti vuttaṁ, tasmā itarasmiṁ pakkhe vatthūti siddhaṁ, tasmiṁ pakkhe upasampanno",
  "tika-vin06t1:187_8": "paṇḍakabhāvapakkhe paṇḍakattā na sikkhāsājīvasamāpanno, so pariccajitabbasikkhāya",
  "tika-vin06t1:187_9": "abhāvena sikkhaṁ appaccakkhāya mukhena parassa aṅgajātaggahaṇādayo methunaṁ dhammaṁ",
  "tika-vin06t1:187_10": "paṭiseveyya, tassa kuto pārājikāpattīti adhippāyo. Ayaṁ nayo apaṇḍakapakkhaṁ alabhamānasseva",
  "tika-vin06t1:187_11": "parato yujjati, labhantassa pana arūpasattānaṁ kusalānaṁ samāpattikkhaṇe bhavaṅgavicchede",
  "tika-vin06t1:187_12": "satipi amaraṇaṁ viya paṇḍakabhāvapakkhepi bhikkhubhāvo atthi. Saṁvāsaṁ vā sādiyantassa",
  "tika-vin06t1:187_13": "na theyyasaṁvāsakabhāvo atthi antimavatthuṁ ajjhāpannassa viya. Na ca sahaseyyādikaṁ",
  "tika-vin06t1:187_14": "janeti. Gaṇapūrako pana na hoti antimavatthuṁ ajjhāpanno viya, na so sikkhāsājīvasamāpanno,",
  "tika-vin06t1:187_15": "itarasmiṁ pana pakkhe hoti, ayaṁ imassa tato viseso. Kimayaṁ sahetuko, udāhu ahetukoti?",
  "tika-vin06t1:187_16": "Na ahetuko. Yato upasampadā tassa apaṇḍakapakkhe anuññātā sahetukapaṭisandhikattā.",
  "tika-vin06t1:187_17": "Paṇḍakabhāvapakkhepi kissa nānuññātāti ce? Paṇḍakabhūtattā opakkamikapaṇḍakassa viya.",
  "tika-vin06t1:188_0": "Apica sikkhāsājīvasamāpannoti iminā tassa sikkhāsamādānaṁ dīpetvā taṁ samādinnasikkhaṁ",
  "tika-vin06t1:188_1": "appaccakkhāya tattha ca dubbalyaṁ anāvikatvāti vattuṁ yujjati, na aññathāti iminā",
  "tika-vin06t1:188_2": "kāraṇena yathāvuttāniṭṭhappasaṅgato “yo pana bhikkhu bhikkhūnaṁ sikkhāsājīvasamāpanno",
  "tika-vin06t1:188_3": "sikkhaṁ appaccakkhāyā”tiādi vuttaṁ. Yathā cettha, tathā “yo pana bhikkhu bhikkhūnaṁ",
  "tika-vin06t1:188_4": "sikkhāsājīvasamāpanno sikkhaṁ appaccakkhāya dubbalyaṁ anāvikatvā gāmā vā araññā vā",
  "tika-vin06t1:188_5": "adinnaṁ theyyasaṅkhātaṁ ādiyeyya, sugatacīvarappamāṇaṁ cīvaraṁ kārāpeyya atirekaṁ",
  "tika-vin06t1:188_6": "vā, chedanakaṁ pācittiya”ntiādinā nayena sabbattha yojetabbaṁ. Antamaso tiracchānagatāyapīti",
  "tika-vin06t1:188_7": "manussitthiṁ upādāya vuttaṁ. Na hi “pageva paṇḍake purise vā”ti vattuṁ yujjati. Sesaṁ",
  "tika-vin06t1:188_8": "tattha tattha vuttanayameva.",
  "tika-vin06t1:189": "Ayaṁ paṭhamapārājikassa mātikāya tāva vinicchayo.",
  "tika-vin06t1:190": "Catubbidhavinayakathāvaṇṇanā",
  "tika-vin06t1:191_0": "45.Nīharitvāti ettha sāsanato nīharitvāti attho. “Pañcahupāli, aṅgehi samannāgatena",
  "tika-vin06t1:191_1": "bhikkhunā nānuyuñjitabbaṁ. Katamehi pañcahi? Suttaṁ na jānāti, suttānulomaṁ na jānātī”ti",
  "tika-vin06t1:191_2": "evamādito hi pariyattisāsanato suttaṁ, suttānulomañca nīharitvā pakāsesuṁ. “Anāpatti",
  "tika-vin06t1:191_3": "evaṁ amhākaṁ ācariyānaṁ uggaho paripucchāti bhaṇatī”ti evamādito pariyattisāsanato",
  "tika-vin06t1:191_4": "ācariyavādaṁ nīharitvā pakāsesuṁ. Bhārukacchakavatthusmiṁ “āyasmā upāli evamāha –",
  "tika-vin06t1:191_5": "anāpatti, āvuso, supinantenā”ti evamādito pariyattisāsanato eva attanomatiṁ nīharitvā",
  "tika-vin06t1:191_6": "pakāsesuṁ. Tāya hi attanomatiyā thero etadaggaṭṭhānaṁ labhi. Api ca vuttañhetaṁ bhagavatā",
  "tika-vin06t1:191_7": "“anupasampannena paññattena vā apaññattena vā vuccamāno…pe… anādariyaṁ karoti, āpatti",
  "tika-vin06t1:191_8": "dukkaṭassā”ti. Tattha hi paññattaṁ nāma suttaṁ. Sesattayaṁ apaññattaṁ nāma. Tenāyaṁ",
  "tika-vin06t1:191_9": "“catubbidhañhi vinayaṁ, mahātherā”ti gāthā suvuttā. Yaṁ sandhāya vuttaṁ nāgasenattherena.",
  "tika-vin06t1:191_10": "Āhaccapadenāti aṭṭha vaṇṇaṭṭhānāni āhacca vuttena padanikāyenāti attho, udāhaṭena",
  "tika-vin06t1:191_11": "kaṇṭhokkantena padasamūhenāti adhippāyo. Rasenāti tassa āhaccabhāsitassa rasena,",
  "tika-vin06t1:191_12": "tato uddhaṭena vinicchayenāti attho. Suttacchāyā viya hi suttānulomaṁ. Ācariyavādo",
  "tika-vin06t1:191_13": "“ācariyavaṁso”ti vutto pāḷiyaṁ vuttānaṁ ācariyānaṁ paramparāya ābhatova pamāṇanti",
  "tika-vin06t1:191_14": "dassanatthaṁ. Adhippāyoti kāraṇopapattisiddho uhāpohanayappavatto paccakkhādipamāṇapatirūpako.",
  "tika-vin06t1:191_15": "Adhippāyoti ettha “attanomatī”ti keci atthaṁ vadanti.",
  "tika-vin06t1:192_0": "Parivāraṭṭhakathāyaṁ, idha ca kiñcāpi “suttānulomaṁ nāma cattāro mahāpadesā”ti vuttaṁ,",
  "tika-vin06t1:192_1": "atha kho mahāpadesanayasiddhaṁ paṭikkhittāpaṭikkhittaṁ anuññātānanuññātaṁ kappiyākappiyanti",
  "tika-vin06t1:192_2": "atthato vuttaṁ hoti. Tattha yasmā ṭhānaṁ okāso padesoti kāraṇavevacanāni “aṭṭhānametaṁ,",
  "tika-vin06t1:192_3": "ānanda, anavakāso”tiādi sāsanato, “niggahaṭṭhāna”nti ca “asandiṭṭhiṭṭhāna”nti ca",
  "tika-vin06t1:192_4": "“asandiṭṭhi ca pana padeso”ti ca lokato, tasmā mahāpadesāti mahākāraṇānīti attho.",
  "tika-vin06t1:192_5": "Kāraṇaṁ nāma ñāpako hetu idhādhippetaṁ. Mahantabhāvo pana tesaṁ mahāvisayattā mahābhūtānaṁ",
  "tika-vin06t1:192_6": "viya. Te duvidhā vinayamahāpadesā suttantikamahāpadesā cāti. Tattha vinayamahāpadesā",
  "tika-vin06t1:192_7": "vinaye payogaṁ gacchanti, itare ubhayatthāpi, teneva parivāre anuyogavatte “dhammaṁ",
  "tika-vin06t1:192_8": "na jānāti, dhammānulomaṁ na jānātī”ti vuttaṁ. Tattha dhammanti ṭhapetvā vinayapiṭakaṁ",
  "tika-vin06t1:192_9": "avasesapiṭakadvayaṁ. Dhammānulomanti suttantike cattāro mahāpadese. Tattha yo dhammaṁ",
  "tika-vin06t1:192_10": "dhammānulomañceva jānāti, na vinayaṁ vinayānulomañca, so “dhammaṁ rakkhāmī”ti vinayaṁ",
  "tika-vin06t1:192_11": "ubbinayaṁ karoti, itaro “vinayaṁ rakkhāmī”ti dhammaṁ uddhammaṁ karoti, ubhayaṁ jānanto",
  "tika-vin06t1:192_12": "ubhayampi sampādeti.",
  "tika-vin06t1:193_0": "Tatridaṁ mukhamattaṁ – tattha paṭhamo “so ce pavesanaṁ sādiyati, paviṭṭhaṁ, ṭhitaṁ,",
  "tika-vin06t1:193_1": "uddharaṇaṁ sādiyati āpatti, na sādiyati anāpattī”ti ettha vippaṭipajjati. So hāyasmā",
  "tika-vin06t1:193_2": "sukhavedanīyassa upādinnaphoṭṭhabbassa, kāyindriyassa ca samāyoge sati paṭivijānanto",
  "tika-vin06t1:193_3": "kāyikasukhavedanuppattimattena sādiyati nāmāti paricchinditvā tassa āpatti pārājikassāti",
  "tika-vin06t1:193_4": "asevanādhippāyassapi āpattippasaṅgaṁ karoti, tathā yassa santhatattā vā yonidosavasena",
  "tika-vin06t1:193_5": "vā dukkhā asātā vedanā, vātopahaṭagattatāya vā neva kāyikavedanā, tassa jānato ajānatopi",
  "tika-vin06t1:193_6": "“anāpatti asādiyantassā”ti suttantaṁ dassetvā sevanādhippāyassāpi anāpattippasaṅgaṁ",
  "tika-vin06t1:193_7": "karoti, tathā yadi mocanarāgena upakkamato mutte saṅghādiseso, pageva methunarāgenāti",
  "tika-vin06t1:193_8": "dukkaṭaṭṭhānaṁ gahetvā saṅghādisesaṭṭhānaṁ karoti, evaṁ vinayaṁ ubbinayaṁ karoti",
  "tika-vin06t1:193_9": "nāma. Itaro “anāpatti ajānantassāti vuttattā jānato jānaneneva sukhavedanā hotu vā",
  "tika-vin06t1:193_10": "mā vā sādiyanā hotī”ti vatvā asevanādhippāyassapi jānato anāpattiṭṭhāne āpattiṁ karoti,",
  "tika-vin06t1:193_11": "anavajjaṁ sāvajjaṁ karotīti evaṁ dhammaṁ uddhammaṁ karoti. Ubhayaṁ pana jānanto “bhikkhussa",
  "tika-vin06t1:193_12": "sevanacittaṁ upaṭṭhiteti vacanato sevanacittamevettha pamāṇaṁ, tassa bhāvena āpatti",
  "tika-vin06t1:193_13": "pārājikassa, abhāvena anāpattī”ti vatvā ubhayampi rakkhati sampādeti. Iminā nayena",
  "tika-vin06t1:193_14": "sabbasikkhāpadesu yathāsambhavaṁ sappayojanā kātabbā.",
  "tika-vin06t1:194_0": "Saṅgītiṁ āropetvā ṭhapitapāḷito vinimuttaṁ katvā ṭhapitattā pāḷivinimuttā atthato,",
  "tika-vin06t1:194_1": "nayato, anulomato ca pāḷiokkantavinicchayappavattā anupaviṭṭhavinicchayavasena pavattāti",
  "tika-vin06t1:194_2": "attho. “Na samūhanissatī”ti jānantopi bhagavā kevalaṁ “tesaṁ mataṁ pacchimā janatā",
  "tika-vin06t1:194_3": "mama vacanaṁ viya pamāṇaṁ karotū”ti dassanatthañca parinibbānakāle evamāha “ākaṅkhamāno,",
  "tika-vin06t1:194_4": "ānanda, saṅgho mamaccayena khuddānukhuddakāni sikkhāpadāni samūhanatū”ti, tenetaṁ",
  "tika-vin06t1:194_5": "siddhaṁ “paññattampi ce sikkhāpadaṁ samūhanituṁ yassa saṅghassa anuññātaṁ bhagavatā,",
  "tika-vin06t1:194_6": "tassa paññattānulomaṁ atirekatthadīpanaṁ, pagevānuññātaṁ bhagavatā”ti. Kiñca bhiyyo",
  "tika-vin06t1:194_7": "ūnātirittasikkhāpadesu ācariyakulesu vivādo aññamaññaṁ na kātabboti dassanatthañca.",
  "tika-vin06t1:194_8": "Kasmā saṅgho na samūhanīti? Aññamaññaṁ vivādappasaṅgadassanato. Bhagavatā ca “sabbeheva",
  "tika-vin06t1:194_9": "samaggehi sammodamānehi avivadamānehi sikkhitabba”nti vuttaṁ. Tattha ca ekacce therā",
  "tika-vin06t1:194_10": "evamāhaṁsūti ca aññavādadassanato vivadamānehi sikkhitabbaṁ jātaṁ, tadabhāvattampi",
  "tika-vin06t1:194_11": "ñattidutiyakammavācaṁ sāvetvā avivadamāneheva sikkhitabbaṁ akāsi.",
  "tika-vin06t1:195_0": "Apicāti attano matiyā pākaṭakaraṇatthaṁ ārambho. Tattha “suttantābhidhammavinayaṭṭhakathāsū”ti",
  "tika-vin06t1:195_1": "vacanato piṭakattayassapi sādhāraṇā esā kathāti veditabbā, “atha panāyaṁ kappiya”ntiādi",
  "tika-vin06t1:195_2": "vinayasseva. Kārakasaṅghasadisanti saṅgītikārakasaṅghasadisaṁ. “Suttādicatukkaṁ appaccakkhāya",
  "tika-vin06t1:195_3": "tena aviruddhassa kammassa kārakasaṅghasadisa”nti dhammasirittherassa gaṇṭhipade",
  "tika-vin06t1:195_4": "vuttaṁ, taṁ ayuttaṁ, “suttameva balavataraṁ. Suttañhi appaṭivattiyaṁ kārakasaṅghasadisa”nti",
  "tika-vin06t1:195_5": "etehi padehi ayuttattā. Pākatike pana gaṇṭhipade “tamatthaṁ vinicchinitvā tassa kārakasaṅghasadisa”nti",
  "tika-vin06t1:195_6": "vuttaṁ. Paravādīti amhākaṁ samayavijānanako aññanikāyikoti vuttaṁ. Paravādī suttānulomanti",
  "tika-vin06t1:195_7": "kathaṁ? “Aññatra udakadantaponā”ti suttaṁ sakavādissa, tadanulomato nāḷikeraphalassa",
  "tika-vin06t1:195_8": "udakampi udakameva hotīti paravādī ca.",
  "tika-vin06t1:196": "“Nāḷikerassa yaṁ toyaṁ, purāṇaṁ pittabandhanaṁ;",
  "tika-vin06t1:197": "Tameva taruṇaṁ toyaṁ, pittaghaṁ balabandhana”nti. –",
  "tika-vin06t1:198_0": "Evaṁ paravādinā vutte sakavādī dhaññaphalassa gatikattā, āhāratthassa ca pharaṇato",
  "tika-vin06t1:198_1": "“yāvakālikameva ta”nti vadanto paṭikkhipati. Paro ācariyavādanti “suṅkaṁ pariharatīti",
  "tika-vin06t1:198_2": "ettha upacāraṁ okkamitvā kiñcāpi pariharati, avahāro evā”ti aṭṭhakathāvacanato “tathā",
  "tika-vin06t1:198_3": "karonto pārājikamāpajjatī”ti paravādinā vutte sakavādī “suṅkaṁ pariharati, āpatti",
  "tika-vin06t1:198_4": "dukkaṭassā”ti suttaṁ tattheva āgatamahāaṭṭhakathāvacanena saddhiṁ dassetvā paṭisedheti,",
  "tika-vin06t1:198_5": "tathā karontassa dukkaṭamevāti. Paro attanomatīti ettha “purebhattaṁ parasantakaṁ",
  "tika-vin06t1:198_6": "avaharāti purebhattameva harissāmīti vāyamantassa pacchābhattaṁ hoti, purebhattapayogova",
  "tika-vin06t1:198_7": "so, tasmā mūlaṭṭho na muccatīti tumhākaṁ theravādattā mūlaṭṭhassa pārājikamevā”ti",
  "tika-vin06t1:198_8": "paravādinā vutte sakavādī “taṁ saṅketaṁ pure vā pacchā vā taṁ bhaṇḍaṁ avaharati,",
  "tika-vin06t1:198_9": "mūlaṭṭhassa anāpattī”ti suttaṁ dassetvā paṭikkhipati.",
  "tika-vin06t1:199_0": "Paro suttanti “aniyatahetudhammo sammattaniyatahetudhammassa ārammaṇapaccayena paccayo”ti",
  "tika-vin06t1:199_1": "suttaṁ paṭṭhāne likhitaṁ dassetvā “ariyamaggassa na nibbānamevārammaṇa”nti paravādinā",
  "tika-vin06t1:199_2": "vutte sakavādī “ārammaṇattikādisuttānulome na otaratī”ti paṭikkhipati. Suttānulome",
  "tika-vin06t1:199_3": "otarantaṁyeva hi suttaṁ nāma, netaraṁ. Tena vuttaṁ pāḷiāgataṁ paññāyatīti ettakenapi",
  "tika-vin06t1:199_4": "siddhe tisso saṅgītiyo āruḷhapāḷiāgataṁ paññāyatī”tiādi. Tādisañhi pamādalekhanti",
  "tika-vin06t1:199_5": "ācariyo. “Appamādo amataṁ padaṁ, pamādo maccuno pada”nti vacanato dinnabhojane bhuñjitvā",
  "tika-vin06t1:199_6": "parissayāni parivajjitvā satiṁ paccupaṭṭhapetvā viharanto nicco hotīti. Evarūpassa",
  "tika-vin06t1:199_7": "atthassa vasena āruḷhampi suttaṁ na gahetabbaṁ, tena vuttaṁ no ce tathā paññāyatīti",
  "tika-vin06t1:199_8": "siddhepi “no ce tathā paññāyati, na otarati na sametī”ti. “Bāhirakasuttaṁ vā”ti vuttattā",
  "tika-vin06t1:199_9": "attano suttampi atthena asamentaṁ na gahetabbaṁ. Paro ācariyavādantiādīsu dvīsu nayesu",
  "tika-vin06t1:199_10": "pamādalekhavasena tattha tattha āgataṭṭhakathāvacanaṁ theravādehi saddhiṁ yojetvā veditabbaṁ.",
  "tika-vin06t1:200_0": "Atha panāyaṁ ācariyavādaṁ. Paro suttanti paravādinā “mūlabījaṁ nāma haliddi siṅgiveraṁ",
  "tika-vin06t1:200_1": "vacā…pe… bīje bījasaññī chindati vā chedāpeti vā bhindati vā…pe… āpatti pācittiyassāti",
  "tika-vin06t1:200_2": "tumhākaṁ pāṭhattā haliddigaṇṭhiṁ chindantassa pācittiya”nti vutte sakavādī “yāni",
  "tika-vin06t1:200_3": "vā panaññāni atthi mūle sañjāyantī”tiādiṁ dassetvā tassa aṭṭhakathāsaṅkhātena ācariyavādena",
  "tika-vin06t1:200_4": "paṭikkhipati. Na hi gaṇṭhimhi gaṇṭhi jāyatīti. Paro suttānulomanti paravādinā “anāpatti",
  "tika-vin06t1:200_5": "evaṁ amhākaṁ ācariyānaṁ uggahoti vacanassānulomato ‘amhākaṁ porāṇabhikkhū ekapāsāde",
  "tika-vin06t1:200_6": "gabbhaṁ thaketvā anupasampannena sayituṁ vaṭṭatīti tathā katvā āgatā, tasmā amhākaṁ",
  "tika-vin06t1:200_7": "vaṭṭatī’ti tumhesu eva ekaccesu vadantesu tumhākaṁ na kiñci vattuṁ sakkā”ti vutte",
  "tika-vin06t1:200_8": "sakavādī “suttaṁ suttānulomañca uggahitakānaṁyeva ācariyānaṁ uggaho pamāṇa”ntiādiaṭṭhakathāvacanaṁ",
  "tika-vin06t1:200_9": "dassetvā paṭisedheti. Paro attanomatinti “dvāraṁ vivaritvā anāpucchā sayitesu ke",
  "tika-vin06t1:200_10": "muccantī”ti ettha pana dvepi janā muccanti yo ca yakkhagahitako, yo ca bandhitvā",
  "tika-vin06t1:200_11": "nipajjāpitoti tumhākaṁ theravādattā aññe sabbepi yathā tathā vā nipannādayopi muccantīti paṭisedheti.",
  "tika-vin06t1:201_0": "Atha panāyaṁ attanomatiṁ. Paro suttanti “āpattiṁ āpajjantī”ti paravādinā gutte sakavādī",
  "tika-vin06t1:201_1": "“divā kilantarūpo mañce nisinno pāde bhūmito amocetvāva niddāvasena nipajjati, tassa",
  "tika-vin06t1:201_2": "anāpattī”tiādiaṭṭhakathāvacanaṁ dassetvā ekabhaṅgena nipannādayopi muccantīti paṭisedheti.",
  "tika-vin06t1:201_3": "Athāyaṁ attanomatiṁ. Paro suttānulomanti “domanassaṁ pāhaṁ, devānaminda, duvidhena",
  "tika-vin06t1:201_4": "vadāmi sevitabbampi asevitabbampītiādivacanehi saṁsandanato sadārapose doso tumhākaṁ",
  "tika-vin06t1:201_5": "natthi, tena vuttaṁ ‘puttadārassa saṅgaho”’ti paravādinā vutte kiñcāpi sakavādī bahussuto",
  "tika-vin06t1:201_6": "na hoti, atha kho rāgasahiteneva akusalena bhavitabbanti paṭikkhipati. Sesesupi iminā",
  "tika-vin06t1:201_7": "nayena aññathāpi anurūpato yojetabbaṁ. Idaṁ sabbaṁ upatissattherādayo āhu. Dhammasiritthero",
  "tika-vin06t1:201_8": "pana “ettha paroti vutto aññanikāyiko, so pana attano suttādīniyeva āharati. Tāni",
  "tika-vin06t1:201_9": "sakavādī attano suttādimhi otāretvā sace sameti gaṇhāti, no ce paṭikkhipatī”ti vadati.",
  "tika-vin06t1:202": "Catubbidhavinayakathāvaṇṇanā niṭṭhitā.",
  "tika-vin06t1:203": "Padabhājanīyavaṇṇanā",
  "tika-vin06t1:204_0": "Sikkhāpadavibhaṅge pana kiñcāpi yo panāti anavasesapariyādānapadaṁ, tathāpi bhikkhūti",
  "tika-vin06t1:204_1": "iminā parapadena samānādhikaraṇattā tadanurūpānevassa vibhaṅgapadāni vuttāni. Bhikkhunibbacanapadāni",
  "tika-vin06t1:204_2": "tīṇi kiñcāpi sabhikkhubhāvassa, abhikkhubhāvassa cāti yassa kassaci pabbajitassa",
  "tika-vin06t1:204_3": "sādhāraṇāni, tathāpi “asuddho hoti puggalo aññataraṁ pārājikaṁ dhammaṁ ajjhāpanno,",
  "tika-vin06t1:204_4": "tañce suddhadiṭṭhi samāno anokāsaṁ kārāpetvā cāvanādhippāyo vadeti, āpatti saṅghādisesena",
  "tika-vin06t1:204_5": "dukkaṭassā”ti evamādisuttaṁ nibbacanatthayuttova puggalo “āpatti saṅghādisesena dukkaṭassā”ti",
  "tika-vin06t1:204_6": "ettha vatthu, na itaro gihibhūtoti dassanatthaṁ vuttaṁ. Sabbassapi vinayapiṭakassa",
  "tika-vin06t1:204_7": "sādhāraṇaṁ bhikkhulakkhaṇaṁ vatthuñhi bhagavā ārabhi. Yo pana suddho eva samāno kenaci",
  "tika-vin06t1:204_8": "kāraṇena gihiliṅge ṭhito, so attano sabhikkhubhāvattā eva vatthu hoti, asuddhopi",
  "tika-vin06t1:204_9": "bhikkhuliṅge ṭhitattāti ayamattho dassito hoti. Asuddhopi ñātakehi, paccatthikehi",
  "tika-vin06t1:204_10": "vā rājabhayādikāraṇena vā kāsāvesu saussāhova apanītakāsāvo vatthu eva puna kāsāvaggahaṇena",
  "tika-vin06t1:204_11": "theyyasaṁvāsakabhāvānupagamanato, bhikkhunibbacanatthe anikkhittadhurattāti vuttaṁ",
  "tika-vin06t1:204_12": "hoti. Yo pana liṅgatthenako bhikkhunibbacanatthaṁ sayañca ajjhupagato, saṁvāsaṁ thenento,",
  "tika-vin06t1:204_13": "tañce suddhadiṭṭhi samāno anokāsaṁ kārāpetvā cāvanādhippāyo vadeti, āpatti saṅghādisesena",
  "tika-vin06t1:204_14": "dukkaṭassāti ayampi attho dassito hoti.",
  "tika-vin06t1:205_0": "“Samaññāya bhikkhu paṭiññāya bhikkhū”ti vacanadvayaṁ yathāvuttañca atthaṁ upabrūheti,",
  "tika-vin06t1:205_1": "antarā uppannāya niyatāya micchādiṭṭhiyā upacchinnakusalamūlo kevalāya samaññāya,",
  "tika-vin06t1:205_2": "paṭiññāya ca “bhikkhū”ti vuccati, na paramatthatoti imaṁ atirekatthaṁ dīpeti. Kiṁ",
  "tika-vin06t1:205_3": "vuttaṁ hoti? “Nāhaṁ, bhikkhave, aññaṁ ekadhammampi samanupassāmi, yaṁ evaṁ mahāsāvajjaṁ",
  "tika-vin06t1:205_4": "yathayidaṁ, bhikkhave, micchādiṭṭhi. Micchādiṭṭhiparamāni, bhikkhave, mahāvajjānī”ti",
  "tika-vin06t1:205_5": "āhaccabhāsitaṁ saṅgītittayāruḷhaṁ suttaṁ, aṭṭhakathāyampissa “micchādiṭṭhiparamā",
  "tika-vin06t1:205_6": "etesanti micchādiṭṭhiparamānī”ti vuttaṁ. Pañca ānantariyakammāni mahāsāvajjāni, micchādiṭṭhi",
  "tika-vin06t1:205_7": "pana mahāsāvajjatarāti adhippāyoti. Kasmā? Tesañhi paricchedo atthi, sabbabalavampi",
  "tika-vin06t1:205_8": "kappaṭṭhitikameva hoti, niyatamicchādiṭṭhiyā pana paricchedo natthi, tāya samannāgatassa",
  "tika-vin06t1:205_9": "bhavato vuṭṭhānaṁ natthi, tasmā “imassa bhikkhukaraṇā kusalā dhammā saṁvijjantī”ti",
  "tika-vin06t1:205_10": "vā “suddhovāya”nti vā na sakkā vattuṁ. “Diṭṭhivipattipaccayā dve āpattiyo āpajjatī”ti",
  "tika-vin06t1:205_11": "vuttattā na sakkā “asuddho”ti vā “aññataraṁ pārājikaṁ dhammaṁ ajjhāpanno”ti vā vattuṁ.",
  "tika-vin06t1:205_12": "Esa hi ubhopi pakkhe na bhajati, tena vuttaṁ “samaññāya, paṭiññāya ca bhikkhu, na paramatthato”ti.",
  "tika-vin06t1:206_0": "Kimatthaṁ panevaṁ mahāsāvajjāya niyatamicchādiṭṭhiyā pārājikaṁ bhagavā na paññapesīti?",
  "tika-vin06t1:206_1": "Dubbijānattā. Pakatiyāpesā diṭṭhi nāma “sammā”ti vā “micchā”ti vā duviññeyyā, pageva",
  "tika-vin06t1:206_2": "“niyatā”ti vā “aniyatā”ti vāti. Tattha pārājikāpattiyā paññattāya bhikkhū aññamaññaṁ",
  "tika-vin06t1:206_3": "asamadiṭṭhikaṁ pārājikaṁ maññamānā uposathādīni akatvā acireneva sāsanaṁ vināseyyuṁ,",
  "tika-vin06t1:206_4": "sayañca apuññaṁ pasaveyyuṁ suddhesupi bhikkhūsu vippaṭipattiyā paṭipajjanena. Tasmā",
  "tika-vin06t1:206_5": "upāyakusalatāya pārājikaṁ apaññāpetvā tassa ukkhepanīyakammaṁ, sammāvattañca paññāpetvā",
  "tika-vin06t1:206_6": "taṁ saṅghena asambhogaṁ, asaṁvāsañca akāsi. Bhagavā hi tassa ce esā diṭṭhi aniyatā,",
  "tika-vin06t1:206_7": "sammāvattaṁ pūretvā osāraṇaṁ labhitvā pakatatto bhaveyya. Niyatā ce, aṭṭhānametaṁ",
  "tika-vin06t1:206_8": "anavakāso, yaṁ so niyatamicchādiṭṭhiko sammāvattaṁ pūretvā osāraṇaṁ labhitvā pakatatto",
  "tika-vin06t1:206_9": "bhaveyya. Kevalaṁ “samaññāyabhikkhu paṭiññāyabhikkhū”ti nāmamattadhārako hutvā paraṁ",
  "tika-vin06t1:206_10": "maraṇā ariṭṭho viya saṁsārakhāṇukova bhavissatīti imaṁ nayaṁ addasa.",
  "tika-vin06t1:207_0": "Aṭṭhasu upasampadāsu tissovettha vuttā, na itarā pāṭipuggalattā, bhikkhūnaṁ asantakattā",
  "tika-vin06t1:207_1": "ca. Tattha hi ovādapaṭiggahaṇapañhabyākaraṇūpasampadā dvinnaṁ therānaṁ eva, sesā",
  "tika-vin06t1:207_2": "tisso bhikkhunīnaṁ santakāti idha nādhippetā, tissannampi upasampadānaṁ majjhe “bhadro",
  "tika-vin06t1:207_3": "bhikkhū”tiādīni cattāri padāni vuttāni tissannaṁ sādhāraṇattā. Ehibhikkhubhāvena",
  "tika-vin06t1:207_4": "vā saraṇagamanañatticatutthena vā upasampanno hi bhadro ca sāro ca sekkho ca asekkho",
  "tika-vin06t1:207_5": "ca hoti, upasampadavacanaṁ pana nesaṁ sāvakabhāvadīpanatthaṁ. Ime eva hi āpattiṁ",
  "tika-vin06t1:207_6": "āpajjanti, na sammāsambuddhā, paccekabuddhā ca.",
  "tika-vin06t1:208_0": "Ayaṁ imasmiṁ atthe adhippetoti ettha ca āpattiṁ āpajjituṁ bhabbā ñatticatuttheneva",
  "tika-vin06t1:208_1": "kammena upasampannā. Na hi aññe ehibhikkhusaraṇagamanaovādapaṭiggahaṇapañhabyākaraṇāhi",
  "tika-vin06t1:208_2": "upasampannā āpattiṁ āpajjituṁ bhabbā, tenete paṭikkhipitvā “ayaṁ imasmiṁ atthe adhippeto",
  "tika-vin06t1:208_3": "bhikkhū”ti antimova vuttoti kira dhammasiritthero, taṁ ayuttaṁ. “Dve puggalā abhabbā",
  "tika-vin06t1:208_4": "āpattiṁ āpajjituṁ buddhā ca paccekabuddhā cā”ti ettakameva vuttanti. Aññathā ehibhikkhuādayopi",
  "tika-vin06t1:208_5": "vattabbā siyuṁ. Kiñca bhiyyo “dve puggalā bhabbā āpattiṁ āpajjituṁ bhikkhū ca bhikkhuniyo",
  "tika-vin06t1:208_6": "cā”ti sāmaññena vuttattā ca, apica āpattibhayaṭṭhānadassanato ca. Kathaṁ? Āyasmā",
  "tika-vin06t1:208_7": "sāriputto āvasathapiṇḍaṁ kukkuccāyanto na paṭiggahesi, cīvaravippavāsabhayā ca sabbaṁ",
  "tika-vin06t1:208_8": "ticīvaraṁ gahetvā nadiṁ taranto manaṁ vuḷho ahosi mahākassapo. Kiñca saraṇagamanūpasampadāya",
  "tika-vin06t1:208_9": "upasampanne ārabbha saddhivihārikavattādīni asammāvattantānaṁ nesaṁ dukkaṭāni ca",
  "tika-vin06t1:208_10": "paññattāni dissanti, tasmā dubbicāritametaṁ. Ayaṁ imasmiṁ atthe adhippeto bhikkhūti",
  "tika-vin06t1:208_11": "paṭikkhittāya saraṇagamanūpasampadāya anuññātappasaṅgabhayāti upatissatthero, āpattiyā",
  "tika-vin06t1:208_12": "bhabbataṁ sandhāya tasmimpi vutte pubbe paṭikkhittāpi sā puna evaṁ vadantena anuññātāti",
  "tika-vin06t1:208_13": "bhikkhūnaṁ micchāgāho vā vimati vā uppajjati, tasmā na vuttāti vuttaṁ hoti, taṁ “bhikkhunī",
  "tika-vin06t1:208_14": "nāma ubhatosaṅghe upasampannā”ti iminā sameti. Idañhi sākiyādīnaṁ anuññātaupasampadāya",
  "tika-vin06t1:208_15": "anuppabandhabhayā vuttaṁ.",
  "tika-vin06t1:209_0": "Ayaṁ panettha amhākaṁ khanti – bhikkhu-padaniddesattā yattakāni tena padena saṅgahaṁ",
  "tika-vin06t1:209_1": "gacchanti, ye ca vinayapiṭake tattha tattha sandissanti sayaṁ āpattāpajjanaṭṭhena",
  "tika-vin06t1:209_2": "vā duṭṭhullārocanapaṭicchādanādīsu paresaṁ āpattikaraṇaṭṭhena vā, te sabbepi dassetvā",
  "tika-vin06t1:209_3": "idāni yadidaṁ tassa bhikkhu-padassa visesanatthaṁ vuttaṁ parapadaṁ “sikkhāsājīvasamāpanno”ti,",
  "tika-vin06t1:209_4": "tassa vasena idaṁ vuttaṁ “ayaṁ imasmiṁ atthe adhippeto bhikkhū”ti. So eva hi kammavācānantarameva",
  "tika-vin06t1:209_5": "sikkhāsājīvasamāpanno hoti tato paṭṭhāya sauddesasikkhāpadānaṁ uppattidassanato,",
  "tika-vin06t1:209_6": "tasseva ca sikkhāpaccakkhānaṁ dissati, netarassa. Tasseva ca sikkhāpaccakkhānaṁ sambhavati",
  "tika-vin06t1:209_7": "“ullumpatu maṁ, bhante, saṅgho anukampaṁ upādāyā”ti vatvā samādinnattā, tasseva ca",
  "tika-vin06t1:209_8": "upasampannasamanantarameva akaraṇīyanissayācikkhanadassanato, vinayaṁ pātimokkhaṁ",
  "tika-vin06t1:209_9": "uddesaṁ paccakkhāmītiādisikkhāpaccakkhānalakkhaṇapāripūrito cāti sikkhāpaccakkhānaṁ",
  "tika-vin06t1:209_10": "upādāya so eva idhādhippetoti vuttaṁ hoti.",
  "tika-vin06t1:210_0": "Yasmā panassa sikkhāpaccakkhānaṁ sabbathā yujjati, tasmā “sikkhaṁ paccakkhāya taṁ",
  "tika-vin06t1:210_1": "taṁ vatthuṁ vītikkamantassa tato tato āpattito anāpatti, itarassa āpattī”ti vattuṁ",
  "tika-vin06t1:210_2": "yujjati, tasmā “yattha yattha sāvajjapaññatti, anavajjapaññatti vā, ayaṁ imasmiṁ",
  "tika-vin06t1:210_3": "atthe adhippeto bhikkhūti vuccati, tattha tattha tadajjhācāratthenāyameva ñatticatutthena",
  "tika-vin06t1:210_4": "upasampanno adhippeto nāmā”ti vattuṁ yujjatīti veditabbaṁ. Evaṁ sante yaṁ vuttaṁ",
  "tika-vin06t1:210_5": "“yāya kāyaci upasampadāya ayaṁ imasmiṁ ‘methunaṁ dhammaṁ paṭisevitvā pārājiko hotī’ti",
  "tika-vin06t1:210_6": "atthe bhikkhūti adhippeto”ti, tampi na vattabbameva. Kathaṁ hoti? Virodhadosopi parihato",
  "tika-vin06t1:210_7": "hoti. Kathaṁ? Sace ñatticatutthena upasampanno eva idhādhippeto “bhikkhū”ti ca “upasampanno”ti",
  "tika-vin06t1:210_8": "ca, tena na upasampanno anupasampanno nāmāti katvā ñatticatutthakammato aññathā upasampannā",
  "tika-vin06t1:210_9": "nāma mahākassapattherādayo itaresaṁ anupasampannaṭṭhāne ṭhatvā sahaseyyapadasodhammāpattiṁ",
  "tika-vin06t1:210_10": "janeyyuṁ, omasanādikāle ca dukkaṭameva janeyyunti evamādiko virodhadoso parihato",
  "tika-vin06t1:210_11": "hotīti sabbaṁ ācariyo vadati. Maṅguracchavi nāma sāmo.",
  "tika-vin06t1:211_0": "Yasmā te atimahanto jātimado cittaṁ pariyuṭṭhāti, tasmā tumhehi mama sāsane evaṁ",
  "tika-vin06t1:211_1": "sikkhitabbaṁ. “Sātasahagatā paṭhamajjhānasukhasahagatā asubhe ca ānāpāne cā”ti gaṇṭhipade",
  "tika-vin06t1:211_2": "vuttaṁ. Uddhumātakasaññāti uddhumātakanimitte paṭiladdhapaṭhamajjhānasaññā. Rūpasaññāti",
  "tika-vin06t1:211_3": "pathavīkasiṇādirūpāvacarajjhānasaññā. So taṁ byākāsi “avibhūtā, bhante, uddhumātakasaññā",
  "tika-vin06t1:211_4": "avaḍḍhitabbattā asubhānaṁ, vibhūtā, bhante, rūpasaññā vaḍḍhitabbattā kasiṇāna”nti.",
  "tika-vin06t1:211_5": "Pañcaupasampadakkamo mahāvaggā gahito. Ñatticatutthenāti ettha kiñcāpi ñatti sabbapaṭhamaṁ",
  "tika-vin06t1:211_6": "vuccati, tissannaṁ pana anussāvanānaṁ atthabyañjanabhedābhāvato atthabyañjanabhinnā",
  "tika-vin06t1:211_7": "ñattitāsaṁ catutthāti katvā “ñatticatuttha”nti vuccati. Byañjanānurūpameva aṭṭhakathāya",
  "tika-vin06t1:211_8": "“tīhi anussāvanāhi ekāya ca ñattiyā”ti vuttaṁ, atthapavattikkamena padena pana “ekāya",
  "tika-vin06t1:211_9": "ñattiyā tīhi anussāvanāhī”ti vattabbaṁ. Yasmā panettha “cattārimāni, bhikkhave, kammāni,",
  "tika-vin06t1:211_10": "cha imāni, bhikkhave, kammāni adhammakammaṁ vaggakamma”nti vacanato kuppakammampi",
  "tika-vin06t1:211_11": "katthaci “kamma”nti vuccati tasmā “akuppenā”ti vuttaṁ.",
  "tika-vin06t1:212_0": "Yasmā akuppampi ekaccaṁ na ṭhānārahaṁ, yena appatto osāraṇaṁ “sosārito”ti campeyyakkhandhake",
  "tika-vin06t1:212_1": "vuccati, tasmā “ṭhānārahenā”ti vuttaṁ. Yadi evaṁ “ṭhānārahenā”ti idameva padaṁ vattabbaṁ,",
  "tika-vin06t1:212_2": "na pubbapadaṁ iminā akuppasiddhitoti ce? Taṁ na, aṭṭhānārahena akuppena upasampanno",
  "tika-vin06t1:212_3": "imasmiṁ atthe anadhippetoti aniṭṭhappasaṅgato. Dvīhi panetehi ekato vuttehi ayamattho",
  "tika-vin06t1:212_4": "paññāyati “kevalaṁ tena akuppena upasampanno ayampi imasmiṁ atthe adhippeto ‘bhikkhū’ti,",
  "tika-vin06t1:212_5": "ṭhānārahena ca upasampanno ayampi imasmiṁ atthe adhippeto ‘bhikkhū’ti, kuppena upasampanno",
  "tika-vin06t1:212_6": "nādhippeto”ti. Tenāyampi attho sādhito hoti “yo pana, bhikkhu, jānaṁ ūnavīsativassaṁ",
  "tika-vin06t1:212_7": "puggalaṁ upasampādeyya, so ca puggalo anupasampanno”ti vacanato yāva na ñāyati, tāva",
  "tika-vin06t1:212_8": "samaññāyabhikkhupaṭiññāyabhikkhubhāvaṁ upagatopi na pubbe dassitasamaññāyabhikkhupaṭiññāyabhikkhu",
  "tika-vin06t1:212_9": "viya aññesaṁ bhikkhūnaṁ upasampannaṭṭhāne ṭhatvā omasanapācittiyādivatthu hoti, kevalaṁ",
  "tika-vin06t1:212_10": "anupasampannaṭṭhāne ṭhatvā “anupasampanne upasampannasaññī padaso dhammaṁ vāceti,",
  "tika-vin06t1:212_11": "āpatti pācittiyassā”tiādi āpattivatthumeva hutvā tiṭṭhati. Akuppena upasampanno pana",
  "tika-vin06t1:212_12": "pacchā pārājikopi jātito upasampannaṭṭhāne tiṭṭhatīti “paṇḍako, bhikkhave, anupasampanno",
  "tika-vin06t1:212_13": "na upasampādetabbo, upasampanno nāsetabbo”tiādinā nayena vuttesu pana vajjanīyapuggalesu",
  "tika-vin06t1:212_14": "koci puggalo “upasampanno”ti vuccati, nopi upasampannaṭṭhāne tiṭṭhati, koci tiṭṭhatīti veditabbaṁ.",
  "tika-vin06t1:213_0": "Ettha pana atthi kammaṁ akuppaṁ ṭhānārahaṁ, atthi ṭhānārahaṁ nākuppaṁ, atthi akuppañceva",
  "tika-vin06t1:213_1": "na ṭhānārahañca, atthi nākuppaṁ na ca ṭhānārahanti idaṁ catukkaṁ veditabbaṁ. Tattha",
  "tika-vin06t1:213_2": "paṭhamaṁ tāva vuttaṁ, tatiyacatutthāni pākaṭāni. Dutiyaṁ pariyāyena bhikkhunisaṅghato",
  "tika-vin06t1:213_3": "ekatoupasampannāya liṅgaparivatte sati labbhati. Tassa hi puggalassa pubbe sikkhamānakāle",
  "tika-vin06t1:213_4": "laddhaṁ ñatticatutthaupasampadākammaṁ kiñcāpi akuppañceva ṭhānārahañca, purisaliṅge",
  "tika-vin06t1:213_5": "pana pātubhūte “anujānāmi, bhikkhave, taṁyeva upajjhaṁ tameva upasampada”nti ettha",
  "tika-vin06t1:213_6": "apariyāpannattā tassa puggalassa kevalaṁ sāmaṇerabhāvāpattito kammaṁ dāni kuppaṁ",
  "tika-vin06t1:213_7": "jātanti vuccati. Liṅgaparivattena cīvarassa adhiṭṭhānavijahanaṁ viya tassa puggalassa",
  "tika-vin06t1:213_8": "bhikkhunisaṅghena katāya upasampadāya vijahanaṁ hotīti veditabbaṁ, aññathā so puggalo",
  "tika-vin06t1:213_9": "upasampanno bhikkhūti āpajjati. Atha vā liṅgaparivatte asatipitaṁ ekatoupasampadākammaṁ",
  "tika-vin06t1:213_10": "kuppati, yathāṭhāne na tiṭṭhati. Tasmā na tāva sā “bhikkhunī”ti saṅkhyaṁ gacchati.",
  "tika-vin06t1:213_11": "Yasmā aññataraṁ pārājikaṁ dhammaṁ āpajjitvāpi anāpajjitvāpi uppabbajitukāmatāya gihiliṅgaṁ",
  "tika-vin06t1:213_12": "sādiyantiyā punapi upasampadā ubhatosaṅghe labbhati, tasmā tena pariyāyena “kuppatīti",
  "tika-vin06t1:213_13": "kuppa”nti vuccati, yathāvuttakammadosābhāvato pana “ṭhānāraha”nti. Bhikkhunī pana",
  "tika-vin06t1:213_14": "gihiliṅgaṁ sādiyantikāle na purisaliṅgapātubhāve sati bhikkhūsu upasampadaṁ labbhatīti",
  "tika-vin06t1:213_15": "sādhakaṁ kāraṇaṁ na dissati, sikkhaṁ paccakkhāya uppabbajitā ce, labhatīti eke, taṁ",
  "tika-vin06t1:213_16": "panāyuttaṁ bhikkhuniyā sikkhāpaccakkhanābhāvatoti amhākaṁ khantīti ācariyo. “Yathā",
  "tika-vin06t1:213_17": "‘kattabba’nti vuttaṁ, tathā akate kuppatīti katvā karaṇaṁ satthusāsana”nti gaṇṭhipade",
  "tika-vin06t1:213_18": "vuttaṁ. Yattha yattha “gaṇṭhipade”ti vuccati, tattha tattha “dhammasirittherassa",
  "tika-vin06t1:213_19": "gaṇṭhipade”ti gahetabbaṁ.",
  "tika-vin06t1:214": "Sājīvapadabhājanīyavaṇṇanā",
  "tika-vin06t1:215_0": "“Mahābodhisattā niyatā”ti vuttaṁ anugaṇṭhipade. Yattha “anugaṇṭhipade”ti, tattha",
  "tika-vin06t1:215_1": "“vajirabuddhittherassā”ti gahetabbaṁ. Sāvakabodhipaccekabodhisammāsambodhīti vā tīsu",
  "tika-vin06t1:215_2": "bodhīsu sammāsambodhiyaṁ sattā bodhisattā mahābodhisattā nāma. Pātimokkhasīlabahukattā,",
  "tika-vin06t1:215_3": "bhikkhusīlattā, kilesapidahanavasena vattanato, uttamena bhagavatā paññattattā ca",
  "tika-vin06t1:215_4": "adhikaṁ, buddhuppādeyeva pavattanato uttamanti aññatarasmiṁ gaṇṭhipade. Kiñcāpi paccekabuddhāpi",
  "tika-vin06t1:215_5": "dhammatāvasena pātimokkhasaṁvarasīlena samannāgatāva honti, tathāpi “buddhuppādeyeva",
  "tika-vin06t1:215_6": "pavattatī”ti niyamitaṁ tena pariyāyenāti. Tenāha “na hi taṁ paññattiṁ uddharitvā”tiādi.",
  "tika-vin06t1:215_7": "Pātimokkhasaṁvaratopi ca maggaphalasampayuttameva sīlaṁ adhisīlaṁ, taṁ pana idha",
  "tika-vin06t1:215_8": "anadhippetaṁ. Na hi taṁ pātimokkhuddesena saṅgahitanti. Samantabhadrakaṁ kāraṇavacanaṁ",
  "tika-vin06t1:215_9": "sabbasikkhāpadānaṁ sādhāraṇalakkhaṇattā imissā anupaññattiyā ariyapuggalā ca ekaccaṁ",
  "tika-vin06t1:215_10": "āpattiṁ āpajjantīti sādhitametaṁ, tasmā “na hi taṁ samāpanno methunaṁ dhammaṁ paṭisevatī”ti",
  "tika-vin06t1:215_11": "aṭṭhakathāvacanaṁ asamatthaṁ viya dissatīti? Nāsamatthaṁ, samatthameva yasmiṁ yasmiṁ",
  "tika-vin06t1:215_12": "sikkhāpade sāsā vicāraṇā, tassa tasseva vasena aṭṭhakathāya pavattito. Tathā hi kaṅkhāvitaraṇiyaṁ",
  "tika-vin06t1:215_13": "udakukkhepasīmādhikāre “timaṇḍalaṁ paṭicchādetvā antaravāsakaṁ anukkhipitvā uttarantiyā",
  "tika-vin06t1:215_14": "bhikkhuniyā”ti vuttaṁ bhikkhunivibhaṅge āgatattā. Eseva nayo aññepi evarūpesu. Kimatthanti",
  "tika-vin06t1:215_15": "ce taṁ? Pāḷikkamānuvattanena pāḷikkamadassanatthaṁ. Tatridaṁ samāsato adhippāyadīpanaṁ",
  "tika-vin06t1:215_16": "– padasodhammasikkhāpadassa tikaparicchede upasampanne upasampannasaññī, anāpatti,",
  "tika-vin06t1:215_17": "akaṭānudhammasikkhāpadavasena upasampanne ukkhittake siyā āpatti, tathā sahaseyyasikkhāpadeti",
  "tika-vin06t1:215_18": "evamādi. Attho panettha parato āvi bhavissati.",
  "tika-vin06t1:216_0": "Yaṁ vuttaṁ aṭṭhakathāyaṁ “tatopi ca maggaphalacittameva adhicittaṁ, taṁ pana idha",
  "tika-vin06t1:216_1": "anadhippeta”nti ca, “tatopi ca maggaphalapaññāva adhipaññā, sā pana idha anadhippetā.",
  "tika-vin06t1:216_2": "Na hi taṁsamāpanno bhikkhu methunaṁ dhammaṁ paṭisevatī”ti. “Tatra yāyaṁ adhisīlasikkhā,",
  "tika-vin06t1:216_3": "ayaṁ imasmiṁ atthe adhippetā sikkhā”ti imāya pāḷiyā virujjhati. Ayañhi pāḷi adhisīlasikkhāva",
  "tika-vin06t1:216_4": "idha adhippetā, na itarāti dīpeti. Aṭṭhakathāvacanaṁ tāsampi tiṇṇaṁ lokiyānaṁ adhippetataṁ",
  "tika-vin06t1:216_5": "dīpeti. Ayaṁ panettha aṭṭhakathādhippāyo – tissopi lokiyā sikkhā imasmiṁ paṭhamapārājike",
  "tika-vin06t1:216_6": "sambhavanti, kālenāpi adhicittapaññālābhī bhikkhu tathārūpaṁ asappāyaṁ paccayaṁ paṭicca",
  "tika-vin06t1:216_7": "tato tato adhicittato, adhipaññāto ca āvattitvā sīlabhedaṁ pāpuṇeyyāti ṭhānametaṁ",
  "tika-vin06t1:216_8": "vijjati, na lokuttaracittapaññālābhī, ayaṁ nayo itaresupi sabbesu adinnādānādīsu",
  "tika-vin06t1:216_9": "sacittakesu labbhati, acittakesu pana itaropi. Tathāpi kevalaṁ vinayapiṭakassa, pātimokkhasīlassa",
  "tika-vin06t1:216_10": "ca saṅgāhakattā “sikkhaṁ appaccakkhāyā”ti imasmiṁ uttarapade paccakkhānārahā adhisīlasikkhāva",
  "tika-vin06t1:216_11": "lokiyāti dassanatthaṁ pāḷiyaṁ “tatra yāyaṁ adhisīlasikkhā, ayaṁ imasmiṁ atthe adhippetā",
  "tika-vin06t1:216_12": "sikkhā”ti vuttanti veditabbaṁ.",
  "tika-vin06t1:217_0": "Ettha sikkhāti kāyavacīduccaritato viratī ca cetanā ca, aññatra cetanāyeva veditabbā.",
  "tika-vin06t1:217_1": "Sikkhāpadanti sauddesasikkhāpadaṁ, ekaccaṁ anuddesasikkhāpadañca labbhati. Cittassa",
  "tika-vin06t1:217_2": "adhikaraṇaṁ katvāti tasmiṁ sikkhatīti adhikaraṇatthe bhummanti dassanatthaṁ vuttaṁ.",
  "tika-vin06t1:217_3": "Yathāsikkhāpadanti paccavekkhaṇavasena vuttaṁ. Sīlapaccavekkhaṇāpi hi sīlameva, tasmā",
  "tika-vin06t1:217_4": "suppaṭicchannādicārittesu virativippayuttacetanaṁ pavattentopi sikkhaṁ paripūrentotveva",
  "tika-vin06t1:217_5": "saṅkhyaṁ gacchati. “Sampajānamusāvāde pācittiya”nti vuttamariyādaṁ avītikkamanto",
  "tika-vin06t1:217_6": "“tasmiñca sikkhāpade sikkhatī”ti vuccati. Aññatarasmiṁ pana gaṇṭhipade vuttaṁ “sikkhāti",
  "tika-vin06t1:217_7": "taṁ sikkhāpadaṁ sikkhanabhāvena pavattacittuppādo. Sājīvanti paññatti. Tadatthadassanatthaṁ",
  "tika-vin06t1:217_8": "pubbe methunasaṁvarassetaṁ adhivacana”nti. Yasmā sikkhāya guṇasammatāya puññasammatāya",
  "tika-vin06t1:217_9": "tantiyā abhāvato lokassa dubbalyāvikammaṁ tattha na sambhavati. Patthanīyā hi sā,",
  "tika-vin06t1:217_10": "tasmā “yañca sājīvaṁ samāpanno, tattha dubbalyaṁ anāvikatvā”ti vuttaṁ. Āṇāya hi dubbalyaṁ",
  "tika-vin06t1:217_11": "sambhavatīti āyasmā upatisso.",
  "tika-vin06t1:218": "Sikkhāpaccakkhānakathāvaṇṇanā",
  "tika-vin06t1:219_0": "Etthayāmīti amukasmiṁ titthāyatane, gharādimhi vā. Bhāvavikappākārenāti “ahaṁ assa”nti",
  "tika-vin06t1:219_1": "āgatattā yaṁ yaṁ bhavitukāmo, tassa tassa bhāvassa vikappākārena, bhikkhubhāvato",
  "tika-vin06t1:219_2": "aññabhāvavikappākārenāti adhippāyo.",
  "tika-vin06t1:220": "46.Handāti vacasāyeva. Gihibhāvaṁ patthayamānotiādipadehi cittaniyamaṁ dasseti. Ekeneva cittena sikkhāpaccakkhānaṁ hoti, na tadabhāvenāti.",
  "tika-vin06t1:221_0": "51.Buddhaṁ dhammantiādipadehi khettaniyamaṁ dasseti. Tattha ādito cuddasahi padehi",
  "tika-vin06t1:221_1": "sabhāvapariccāgo, pacchimehi aṭṭhahi bhāvantarādānañca dassitaṁ hoti. Paccakkhāmi",
  "tika-vin06t1:221_2": "dhārehīti etehi kālaniyamaṁ dasseti. Vadatīti iminā padena payoganiyamaṁ dasseti.",
  "tika-vin06t1:221_3": "Viññāpetīti iminā vijānananiyamaṁ dasseti. Ummattako sikkhaṁ paccakkhāti, ummattakassa",
  "tika-vin06t1:221_4": "santike sikkhaṁ paccakkhātītiādīhi puggalaniyamaṁ dasseti. Ariyakena milakkhassa",
  "tika-vin06t1:221_5": "santike sikkhaṁ paccakkhātītiādīhi pana puggalādiniyamepi sati vijānananiyamāsambhavaṁ",
  "tika-vin06t1:221_6": "dasseti. Tattha “yāya milakkhabhāsāya kālaniyamo natthi, tāyapi bhāsāya kālaniyamatthadīpane",
  "tika-vin06t1:221_7": "sati sikkhāpaccakkhānaṁ ruhatīti no matī”ti ācariyo. Davāyātiādīhi khettādiniyame",
  "tika-vin06t1:221_8": "satipi cittaniyamābhāvena na ruhatīti dasseti. Sāvetukāmo na sāvetīti cittaniyamepi",
  "tika-vin06t1:221_9": "sati payoganiyamābhāvena na ruhatīti dasseti. Aviññussasāveti, viññussa na sāvetīti",
  "tika-vin06t1:221_10": "cittakhettakālapayogapuggalavijānananiyamepi sati yaṁ puggalaṁ uddissa sāveti, tasseva",
  "tika-vin06t1:221_11": "savane na ruhati, na aññassāti dassanatthaṁ vuttaṁ, tena vuttaṁ aṭṭhakathāyaṁ “yadi",
  "tika-vin06t1:221_12": "ayameva jānātūti ekaṁ niyametvā āroceti, tañce so eva jānāti, paccakkhātā hoti sikkhā.",
  "tika-vin06t1:221_13": "Atha so na jānāti…pe… appaccakkhātā hoti sikkhā”ti. Sabbaso vā pana na sāveti, appaccakkhā",
  "tika-vin06t1:221_14": "hoti sikkhāti cittādiniyameneva sikkhā paccakkhātā hoti, na aññathāti dassanatthaṁ",
  "tika-vin06t1:221_15": "vuttaṁ. Ettāvatā “sikkhā…pe… dubbalyaṁ anāvikatvā”ti padassa padabhājanaṁ tīhi ākārehi",
  "tika-vin06t1:221_16": "dassitaṁ hoti. Tattha dve amissā, pacchimo eko missoti veditabbo. Teneva vacībhedenāti",
  "tika-vin06t1:221_17": "tadatthadīpanamattaṁ vacanaṁ sutvāva teneva vacībhedena jānāpetīti attho. Cittasampayuttanti",
  "tika-vin06t1:221_18": "paccakkhātukāmatācittasampayuttaṁ. Samayaññū nāma tadadhippāyajānanamattena hoti.",
  "tika-vin06t1:222": "53.Vaṇṇapaṭṭhānaṁ buddhaguṇadīpakaṁ suttaṁ. Upāligahapatinā vuttā kira upāligāthā. Paññāṇaṁ saññāṇanti atthato ekaṁ, tasmā bodhipaññāṇanti bodhisaññāṇaṁ, bodhibījanti vuttaṁ hoti.",
  "tika-vin06t1:223_0": "Dvinnampi niyametvāti ettha “dvīsupi jānantesu eva paccakkhāmīti adhippāyena vutte",
  "tika-vin06t1:223_1": "tesu eko ce jānāti, na paccakkhātā hotī”ti aññatarasmimpi gaṇṭhipade vuttaṁ, taṁ",
  "tika-vin06t1:223_2": "aṭṭhakathāya na sameti. “Gihī homī”ti vā “gihimhī”ti vā vutte kiñcāpi vattamānavacanaṁ",
  "tika-vin06t1:223_3": "hoti. “Dhārehī”ti atthābhāvā ca “dhārehī”ti vutte ca parassupari gacchati, tasmā",
  "tika-vin06t1:223_4": "na hoti. Sandiṭṭhikaṁ dhammanti sabbattha dhammavacanaṁ vuttaṁ yaṁ sandhāya “sandiṭṭhika”nti",
  "tika-vin06t1:223_5": "vadati, taṁ pakāsetuṁ. Aññathā “vijitavijayaṁ paccakkhāmī”ti vutte cakkavattiādīsupi",
  "tika-vin06t1:223_6": "tappasaṅgato buddhasaddopi avasāne vattabbo bhaveyya. Ācariyavevacanesu pana yo maṁ",
  "tika-vin06t1:223_7": "pabbājesītiādi upajjhaṁ aggahetvā, paraṁ vā uddissa pabbajitaṁ sandhāya vuttanti.",
  "tika-vin06t1:223_8": "Okallakoti kapaṇādhivacanaṁ. Moḷibaddhoti sikhābaddho, omukkamakuṭo vā. Cellako athero.",
  "tika-vin06t1:223_9": "Ceṭako majjhimo. Moḷigallo mahāsāmaṇero. Manussaviggahanāgādīnaṁ nāgarūpādīnaṁ vā",
  "tika-vin06t1:223_10": "santike, bhāsājānanakinnarādīnaṁ vā. “Devatā nāma mahāpaññā”ti kira pāṭho. Davāyāti",
  "tika-vin06t1:223_11": "sahasā. Ravābhaññenāti khalitabhaññena. Akkharasamayānañhi nābhiññātāya vā karaṇānaṁ",
  "tika-vin06t1:223_12": "avisadatāya vā hoti ravābhaññaṁ. Avidheyyindriyatāya “potthakarūpasadisassā”ti vuttaṁ,",
  "tika-vin06t1:223_13": "garumedhassa mandapaññassa. Kittāvatā pana garumedho hotīti ce? Samaye akovidatāya.",
  "tika-vin06t1:224": "Sikkhāpaccakkhānakathāvaṇṇanā niṭṭhitā.",
  "tika-vin06t1:225": "Mūlapaññattikathāvaṇṇanā",
  "tika-vin06t1:226_0": "55. “Paṭisevatināmā”ti padaṁ mātikāyaṁ natthi, tasmā “paṭiseveyyāti etthā”tiādimāha.",
  "tika-vin06t1:226_1": "“Eso methunadhammo nāmā”ti sabbapāḷipotthakesu, aṭṭhakathāyaṁ “eso vuccati methunadhammo",
  "tika-vin06t1:226_2": "nāmā”ti uddhaṭā. Itthiyā nimittena attano nimittanti duviññeyyametaṁ dassitaṁ. Attano",
  "tika-vin06t1:226_3": "nimittena itthiyā nimittaṁ suviññeyyattā na dassitaṁ. Cattāri ṭhānāni muñcitvāti",
  "tika-vin06t1:226_4": "ettha abbhantaratalaṁ chupantaṁyeva sandhāya vuttaṁ, acchupantaṁ nīharantassa anāpatti.",
  "tika-vin06t1:226_5": "Majjhanti aggappadesaṁ. Uparibhāgamajjhanti uparibhāgassa aggappadesaṁ. Naṭṭhakāyappasādanti",
  "tika-vin06t1:226_6": "ettha upahatindriyassa āpattisambhavato idhāpi āpattīti ce? Neti dassanatthaṁ “matacammaṁ",
  "tika-vin06t1:226_7": "vā”tiādi vuttaṁ. Matacammañhi anupādinnaṁ, upādinne eva pārājikāpatti. Apidhāya appaṭicchādetvā.",
  "tika-vin06t1:226_8": "Yathā dantā na dissanti, tathā pidhāyeva nisīditabbanti adhippāyo.",
  "tika-vin06t1:227_0": "Gonasoti goṇapiṭṭhiko maṇḍalasappo, yassa piṭṭhe lohitakāni maṇḍalāni dissanti. Kalalaparicayavāricāramacchaggahaṇena",
  "tika-vin06t1:227_1": "kiñcāpi samudde mahāmukhā hatthisarīrampi ekappahārena gilituṁ samatthā tato mahantatarā",
  "tika-vin06t1:227_2": "ca gahitā honti, tesaṁ mukhādīsu methunadhammo na sambhavatīti tattha ṭhānaparicchedo",
  "tika-vin06t1:227_3": "natthīti eke, vicāretvā gahetabbaṁ. Etameva hīti anantaraṁ sandhāya. Saddhiṁ yojanāya",
  "tika-vin06t1:227_4": "akkharayojanāya. “Paññattaṁ pana sikkhāpadaṁ sabbehipi lajjīpuggalehi samaṁ sikkhitabbabhāvato",
  "tika-vin06t1:227_5": "samasikkhatā nāmāti vuttattā sabbasikkhāpadaṁ sabbabhikkhūhi sikkhitabbaṁ. Na hi",
  "tika-vin06t1:227_6": "kassaci ūnamadhikaṁ vā atthī”ti tassa gaṇṭhipade vuttaṁ. Parivāre pana –",
  "tika-vin06t1:228": "“Na ukkhittako na ca pana pārivāsiko,",
  "tika-vin06t1:229": "Na saṅghabhinno na ca pana pakkhasaṅkanto;",
  "tika-vin06t1:230": "Samānasaṁvāsakabhūmiyā ṭhito,",
  "tika-vin06t1:231": "Kathaṁ nu sikkhāya asādhāraṇo siyā”ti. –",
  "tika-vin06t1:232_0": "Vuttaṁ. Tadaṭṭhakathāya ca “ayaṁ pañhā nahāpitapubbakaṁ sandhāya vuttā. Ayañhi khurabhaṇḍaṁ",
  "tika-vin06t1:232_1": "pariharituṁ na labhati, aññe labhanti. Tasmā sikkhāya asādhāraṇo”ti vuttaṁ. Taṁ sabbaṁ",
  "tika-vin06t1:232_2": "yathā saṁsandati sameti, tathā veditabbaṁ. Bhikkhunīnaṁyeva sādhāraṇāni sikkhāpadānipi",
  "tika-vin06t1:232_3": "bhikkhu sikkhati, evamaññopi anhāpitapubbako bhikkhu taṁ sikkhāpadaṁ sikkhati eva",
  "tika-vin06t1:232_4": "tadatthakosallatthanti katvā sabbampi sikkhāpadaṁ samasikkhatā nāmāti. Yaṁ taṁ vuttanti",
  "tika-vin06t1:232_5": "sambandho. “Tisso itthiyo”tiādivibhaṅgotaṁniyāmakotilakkhaṇattā vatthuniyamanatthaṁ",
  "tika-vin06t1:232_6": "vuttaṁ. Tena amanussitthippasaṅgena kate suvaṇṇarajatādimaye paṭikkhipati. Ito paṭṭhāya",
  "tika-vin06t1:232_7": "ye ca “tayo atthavase paṭicca vibhaṅgo pavattatī”ti pubbe vuttā, te yathāsambhavaṁ yojetvā veditabbā.",
  "tika-vin06t1:233": "Paṭhamacatukkakathāvaṇṇanā",
  "tika-vin06t1:234_0": "57.Āpatti pārājikā assa hotīti ettha yasmā sā akusalā āpatti tassa bhikkhuno sīlasambhavaṁ",
  "tika-vin06t1:234_1": "abhibhavati, rāgābhibhave tasmiṁ pārājikāti laddhanāmā pubbabhāge āpannā dukkaṭathullaccayādayo",
  "tika-vin06t1:234_2": "āpattiyo abhibhavitvā vināsetvā sayamevekā assa. Vatthunā sabhāgāhi vā asabhāgāhi",
  "tika-vin06t1:234_3": "vā aññāhi pārājikattena samānajātikāhi āpattīhi sayaṁ nābhibhavīyatīti eke. Taṁ taṁ",
  "tika-vin06t1:234_4": "pubbe vicāritameva. Yadā pana catassopi pārājikāpattiyo ekato honti, tadā tā tassa",
  "tika-vin06t1:234_5": "bhikkhuno bhikkhubhāvaṁ abhibhavanti, abhikkhuṁ karonti, anupasampannaṁ karonti,",
  "tika-vin06t1:234_6": "samaññāyapi bhikkhu na hoti. Omasavādapācittiyaṁ na janetīti eke. Dutiyena atthavikappena",
  "tika-vin06t1:234_7": "pārājikassa dhammassa patti sampatti āpattīti attho saṅgahito hotīti katvā āpattisampattivādīnaṁ",
  "tika-vin06t1:234_8": "saṅgahito hoti, yujjati cesā parasāpekkhā. Sāpattiko nāma so bhikkhu hoti, aññathā",
  "tika-vin06t1:234_9": "tassa khaṇabhaṅgena anāpattiko bhaveyya, na ca hotīti. Kadā pana hotīti? Yadā kālaṁ",
  "tika-vin06t1:234_10": "karoti, yadā ca sikkhaṁ paccakkhāya sāmaṇerādibhūmiyaṁ tiṭṭhati. Yadi evaṁ sikkhāya",
  "tika-vin06t1:234_11": "paccakkhātāya pārājikāpatti paccakkhātā hoti sikkhā cāti ubhayaṁ tassa ekato atthi,",
  "tika-vin06t1:234_12": "saṅghādisesādiāpatti sikkhāpaccakkhānena kiṁ na paccakkhātā, puna upasampannena desāpetabbā.",
  "tika-vin06t1:234_13": "Sikkhāpaccakkhānaṁ āpattivuṭṭhānaṁ jātaṁ, abhikkhu āpattito vuṭṭhāti, gahaṭṭho vuṭṭhāti,",
  "tika-vin06t1:234_14": "sāmaṇero vuṭṭhāti, tato vinayavirodhā na vuṭṭhāti. Hañci pana vuṭṭhāti gahaṭṭho,",
  "tika-vin06t1:234_15": "sāmaṇero vā sīlasampannova jhānalābhī assa, sotāpattiphalassa vā arahattaphalassa",
  "tika-vin06t1:234_16": "vā lābhī assa, pārājikāpattiyā sāpattiko arahā assa. Ukkhittako uppabbajito vā parivāsāraho",
  "tika-vin06t1:234_17": "mānattāraho uppabbajito vā sīlasampanno jhānalābhī assa, sotāpattiphalassa, arahattaphalassa",
  "tika-vin06t1:234_18": "vā lābhī assa, sāpattiko santarāyiko arahā assa, so puna upasampanno parivāsaṁ, mānattaṁ",
  "tika-vin06t1:234_19": "vā datvā abbhetabbo ukkhittako osāretabboti samāno ayaṁ upalabbhoti.",
  "tika-vin06t1:235_0": "Ayaṁ panettha vinicchayo – pārājikaṁ dhammaṁ āpanno yāva bhikkhubhāvaṁ paṭijānāti",
  "tika-vin06t1:235_1": "sādiyati saṁvāsaṁ, santarāyikattā uposathadivasādīsu gahaṭṭhassa viya sayameva sīlaṁ",
  "tika-vin06t1:235_2": "samādiyantassapi na sīlasamādānaṁ ruhati, pageva jhānādīni. So ce bhikkhubhāvaṁ na",
  "tika-vin06t1:235_3": "sādiyati na paṭijānāti saṁvāsaṁ na sādiyati, kevalaṁ bhikkhūnaṁ āvikatvā rājavericorādibhayena",
  "tika-vin06t1:235_4": "kāsāvaṁ na pariccajati, anupasampannova hoti sahaseyyādiṁ janeti, sīlassa ca jhānādīnañca",
  "tika-vin06t1:235_5": "bhāgī hoti. Vuttañhetaṁ bhagavatā –",
  "tika-vin06t1:236": "“Āpannena visuddhāpekkhena santī āpatti āvikātabbā, āvikatā hissa phāsu hoti, paṭhamassa jhānassa adhigamāyā”tiādi.",
  "tika-vin06t1:237_0": "Tattha santī āpattīti sāvasesānavasesappabhedā sabbāpi āpatti āpannā adhippetā. Evaṁ",
  "tika-vin06t1:237_1": "santepi pageva gahaṭṭhādibhūmiyaṁ ṭhito jhānādīnaṁ bhāgī assa suddhante ṭhitattā,",
  "tika-vin06t1:237_2": "yo pana ukkhittako anosārito, garudhammaṁ vā āpajjitvā avuṭṭhito sikkhaṁ paccakkhāya",
  "tika-vin06t1:237_3": "gahaṭṭhādibhūmiyaṁ ṭhito, na so jhānādīnaṁ bhāgīyeva bhavati na suddhante ṭhitattā,",
  "tika-vin06t1:237_4": "sakaraṇīyattā ca, teneva bhagavatā “so puna upasampanno osāretabbo”ti vuttaṁ, tasmā",
  "tika-vin06t1:237_5": "tassa puggalassa te bhikkhukāle āpannā antarāyikā dhammā vippaṭisāraṁ janayitvā avippaṭisāramūlakānaṁ",
  "tika-vin06t1:237_6": "pāmojjādīnaṁ sambhavaṁ nivārenti, no sakāsāvesuyeva. No ce nivārenti, sambhavati.",
  "tika-vin06t1:237_7": "Garukaṁ āpajjitvā bhikkhūnaṁ āvikatvā ce uppabbajito, pakatatto hutvā uppabbajitoti",
  "tika-vin06t1:237_8": "katvā jhānādīnaṁ bhāgī assa “āvikatā hissa phāsu hotī”ti vuttattā. Pageva bhikkhukāle,",
  "tika-vin06t1:237_9": "na tveva ukkhittako sakaraṇīyattāti eke. Tadanuvattanako pana taṁ laddhiṁ pahāya",
  "tika-vin06t1:237_10": "bhāgī assa. Na, bhikkhave, sagahaṭṭhāya parisāya sikkhāpaccakkhātakassa antimavatthuṁ",
  "tika-vin06t1:237_11": "ajjhāpannakassa nisinnaparisāyāti ettha gahaṭṭho nāma pakatiyā gihiliṅge ṭhito. Sikkhaṁ",
  "tika-vin06t1:237_12": "paccakkhāya bhikkhuliṅge ṭhito sikkhāpaccakkhātako. So sakāsāvesu sāpekkhattā sāmaṇerabhāvaṁ",
  "tika-vin06t1:237_13": "patthayamāno teneva liṅgena tīhi saraṇagamanehi sāmaṇero hoti. Antimavatthuṁ ajjhāpanno",
  "tika-vin06t1:237_14": "saṁvāsaṁ sādiyantopi pacchā pubbe vuttakkamena asādiyitvā sāmaṇerabhāvaṁ patthayamāno",
  "tika-vin06t1:237_15": "sikkhāpaccakkhātako viya tīhi saraṇagamanehi sāmaṇero hoti, na puna kāsāvaṁ paṭiggāhāpetabbo",
  "tika-vin06t1:237_16": "bhikkhūhi paṭhamaṁ dinnaliṅgeyeva ṭhitattā. Yo pana pārājiko codiyamāno parājitvā",
  "tika-vin06t1:237_17": "“handa, bhante, sāmaṇero bhavāmi, saraṇāni dethā”ti vadati, “sādhu gaṇhāhī”ti na",
  "tika-vin06t1:237_18": "vattabbo, gihiliṅge ṭhapetvā puna kāsāyāni paṭiggāhāpetvā pabbājetabbo. “Idaṁ pana",
  "tika-vin06t1:237_19": "sabbaṁ attano matiyā vuttattā vicāretvā gahetabba”nti ācariyo vadati. Pavesanaṁ nāma",
  "tika-vin06t1:237_20": "aṅgajātaṁ pavesentassa aṅgajātena samphusanaṁ. Paviṭṭhaṁ nāma yāva mūlā pavesentassa",
  "tika-vin06t1:237_21": "vippakatakāle vāyāmakālo. Sukkavissaṭṭhisamaye aṅgajātaṁ ṭhitaṁ nāma. Uddharaṇaṁ",
  "tika-vin06t1:237_22": "nāma nīharaṇakālo. Gaṇṭhipade pana “vāyāmato oramitvā ṭhānaṁ ṭhitaṁ nāmā”ti vuttaṁ,",
  "tika-vin06t1:237_23": "taṁ asaṅkarato dassanatthaṁ vuttaṁ. Pavesanapaviṭṭhauddharaṇakālesupi sukkavissaṭṭhi hotiyeva.",
  "tika-vin06t1:238": "Paṭhamacatukkakathāvaṇṇanā niṭṭhitā.",
  "tika-vin06t1:239": "Ekūnasattatidvisatacatukkakathāvaṇṇanā",
  "tika-vin06t1:240_0": "59-60. “Mataṁ yebhuyyena akkhāyita”nti vacanato amataṁ yebhuyyena khāyitampi pārājikavatthumevāti",
  "tika-vin06t1:240_1": "dasseti. Sabbaso khāyitaṁ, uppāṭitaṁ vā thullaccayavatthumevāti dasseti, tathā “yebhuyyena",
  "tika-vin06t1:240_2": "khāyita”nti vacanato mataṁ sabbakhāyitaṁ, uppāṭitaṁ vā dukkaṭavatthūti dasseti. Na",
  "tika-vin06t1:240_3": "ca sāvasesaṁ paññapenti. Kiṁ kāraṇā? Idañhi sikkhāpadaṁ lokavajjaṁ, na paṇṇattivajjaṁ.",
  "tika-vin06t1:240_4": "Tattha sikkhāpadanti pārājikaṁ adhippetaṁ. Tattha thullaccayampi hi lokavajjaṁ, na",
  "tika-vin06t1:240_5": "paṇṇattivajjaṁ. Atha vā ubhayampi anavasesaṁ paññattaṁ. Pārājikakhette hi heṭṭhimakoṭiṁ",
  "tika-vin06t1:240_6": "pāpetvā ṭhapite tato paraṁ thullaccayanti paññattameva hoti. Tattha thullaccayakhettampi",
  "tika-vin06t1:240_7": "pārājikakhettaṁ viya heṭṭhimaparicchedena vuttanti veditabbaṁ. Upaḍḍhakkhāyite thullaccayanti",
  "tika-vin06t1:240_8": "yattha nimittaṁ khāyitaṁ, taṁ dukkaṭavatthūti veditabbaṁ. Etthāha – paṇṇattivajjaṁ",
  "tika-vin06t1:240_9": "kiṁ sāvasesameva bhagavā paññāpetīti? Na. Ekaṁsato pana yathāsambhavaṁ tattha tattha",
  "tika-vin06t1:240_10": "pakāsayissāma, kimatthaṁ pana bhagavā upaḍḍhakkhāyite pārājikaṁ na paññāpesīti ayaṁ",
  "tika-vin06t1:240_11": "tāva apucchā buddhavisayattā vinayapaññattiyā. Idaṁ panettha kāraṇapatirūpakaṁ “upaḍḍhabhāvassa",
  "tika-vin06t1:240_12": "dubbinicchayattā”ti. Yebhuyyena khāyitaṁ nāma vaccamaggapassāvamaggamukhānaṁ catūsu",
  "tika-vin06t1:240_13": "koṭṭhāsesu dve koṭṭhāse atikkamma yāva tatiyakoṭṭhāsapariyosānā khāditaṁ, tatiyakoṭṭhāsaṁ",
  "tika-vin06t1:240_14": "atikkamma yāva catutthakoṭṭhāsapariyosānā dukkaṭavatthu.",
  "tika-vin06t1:241_0": "Yadipi nimittaṁ sabbaso khāyitanti “jīvamānakasarīraṁyeva sandhāya vutta”nti vadanti,",
  "tika-vin06t1:241_1": "taṁ vīmaṁsitvā gahetabbaṁ. Allasarīreti abhinave, akuthite vā manussānaṁ jīvamānasarīre",
  "tika-vin06t1:241_2": "akkhināsādīsu thullaccayameva. Tiracchānagatānaṁ hatthiassādīnaṁ nāsāya vatthikose",
  "tika-vin06t1:241_3": "ca thullaccayanti “amaggena amaggaṁ paveseti, āpatti thullaccayassā”ti imāya pāḷiyā",
  "tika-vin06t1:241_4": "atthavisesenettha vuttaṁ. Upakacchakādīsu dukkaṭaṁ, sabbesampi tiracchānagatānaṁ",
  "tika-vin06t1:241_5": "akkhikaṇṇavaṇesu dukkaṭaṁ, avasesasarīrepi dukkaṭamevāti idaṁ vinītavatthusmiṁ “ehi,",
  "tika-vin06t1:241_6": "bhante, methunaṁ dhammaṁ paṭisevā”ti. “Alaṁ bhagini netaṁ kappatī”ti iminā tāva methunarāgābhāvo",
  "tika-vin06t1:241_7": "dassito hoti. “Ehi, bhante, ūruntarikāya ghaṭṭehi…pe… so bhikkhu tathā akāsī”ti iminā",
  "tika-vin06t1:241_8": "tāva mocanassādo dassito hoti, tenevāha bhagavā “āpatti saṅghādisesassā”ti. “Yo pana",
  "tika-vin06t1:241_9": "methunarāgena ūruntarikāya ghaṭṭeti, tassa dukkaṭa”nti siddhanti katvā vuttaṁ.",
  "tika-vin06t1:242_0": "Manussānaṁ akkhikaṇṇavaṇādi thullaccayavatthu, tiracchānagatānaṁ dukkaṭavatthūti",
  "tika-vin06t1:242_1": "ettha duviññeyyo pāḷileso, tasmā “na ca, bhikkhave, rattacittena aṅgajātaṁ chupitabbaṁ,",
  "tika-vin06t1:242_2": "yo chupeyya, āpatti thullaccayassā”ti vacanato rattacittena akkhikaṇṇavaṇaṁ chupantassa",
  "tika-vin06t1:242_3": "dukkaṭanti siddhanti ayaṁ cammakkhandhake pāḷilesoti veditabbo. “Jīvamānakapurisassāti",
  "tika-vin06t1:242_4": "jīvamānakasaddo mate vattabbameva natthīti ñāpanatthaṁ vutto”ti vadanti. Mahāaṭṭhakathāyaṁ",
  "tika-vin06t1:242_5": "panāti idaṁ kiñcāpi “katvā mahāaṭṭhakathaṁ sarīra”nti vuttaṁ, atha kho sesaaṭṭhakathāsu",
  "tika-vin06t1:242_6": "“methunarāgena mukhenā”ti vacanābhāvato tattheva bhāvato taṁ vacanaṁ pāḷivacanena",
  "tika-vin06t1:242_7": "saṁsanditvā dassanatthaṁ vuttaṁ. Anugaṇṭhipade pana “taṁ sabbampīti mahāaṭṭhakathāyameva",
  "tika-vin06t1:242_8": "methunarāgena itthiyā nimittaṁ appavesento chupati, thullaccaya”nti ca vuttaṁ. “Methunarāgena",
  "tika-vin06t1:242_9": "mukhenā”tipi katthaci, pāḷiyaṁ avisesena “na ca, bhikkhave, rattacittena aṅgajātaṁ",
  "tika-vin06t1:242_10": "chupitabba”nti vuttaṁ, tasmā “taṁ sabba”nti vuttaṁ. Purimaṁ pasaṁsantīti tiracchānagati…pe…",
  "tika-vin06t1:242_11": "vuttanayeneva thullaccayaṁ, kāyasaṁsaggarāgena dukkaṭantiādiaṭṭhakathāvacanehi saṁsandanato.",
  "tika-vin06t1:242_12": "“Taṁ sabbampi…pe… purimaṁ pasaṁsantī”ti idaṁ saṅgītito pacchā sīhaḷadīpakehi ācariyehi",
  "tika-vin06t1:242_13": "pāḷiyā, aṭṭhakathāyañca vuttavacanaṁ saṁsanditvā vuttavinicchayoti vuttaṁ. Ettha",
  "tika-vin06t1:242_14": "itarathā hīti pakatimukhena. Kasmā dukkaṭanti ce? “Aṅgulibījādīni pavesentassa dukkaṭa”nti",
  "tika-vin06t1:242_15": "vuttattā yuttaṁ. Tiracchānagatitthiyā passāvamagganti ettha mahāaṭṭhakathāyampi pubbe",
  "tika-vin06t1:242_16": "“nimitta”nti vatvā ettha “passāvamagga”nti vuttattā avasesanimitte dukkaṭanti yuttaṁ",
  "tika-vin06t1:242_17": "viya dissati. Vuttanayenevāti methunarāgena. Thullaccayanti ca khandhake passāvanimittavasenevāgatattā",
  "tika-vin06t1:242_18": "upaparikkhitvā gahetabbaṁ.",
  "tika-vin06t1:243": "Ekūnasattatidvisatacatukkakathāvaṇṇanā niṭṭhitā.",
  "tika-vin06t1:244": "Santhatacatukkabhedakakathāvaṇṇanā",
  "tika-vin06t1:245_0": "61-2.Itthinimittaṁ khāṇuṁ katvāti itthinimittassa anto khāṇuṁ pavesetvā samatalaṁ",
  "tika-vin06t1:245_1": "vā katvā atirittaṁ vā khāṇuṁ ghaṭṭentassa dukkaṭaṁ pavesābhāvā. Īsakaṁ anto pavesetvā",
  "tika-vin06t1:245_2": "ṭhitaṁ khāṇumeva ce aṅgajātena chupati, pārājikaṁ. “Uppalagandhā uppalabhāvā”tipi",
  "tika-vin06t1:245_3": "dīpavāsino paṭhanti kira. Suttaṁ bhikkhumhīti sevanacittaṁ upaṭṭhiteti ettha viya.",
  "tika-vin06t1:245_4": "“Suttabhikkhumhī”ti ca paṭhanti, taṁ ujukameva.",
  "tika-vin06t1:246": "Santhatacatukkabhedakakathāvaṇṇanā niṭṭhitā.",
  "tika-vin06t1:247": "Padabhājanīyavaṇṇanā niṭṭhitā.",
  "tika-vin06t1:248": "Pakiṇṇakakathāvaṇṇanā",
  "tika-vin06t1:249_0": "Pakiṇṇake yāni sikkhāpadāni “kiriyānī”ti vuccanti, tesaṁ vasena kāyo, vācā ca saha",
  "tika-vin06t1:249_1": "viññattiyā veditabbā. Akiriyānaṁ vasena vinā viññattiyā veditabbā, cittaṁ panettha",
  "tika-vin06t1:249_2": "appamāṇaṁ bhūtārocanasamuṭṭhānassa kiriyattā, acittakattā ca. Tattha kiriyā āpattiyā",
  "tika-vin06t1:249_3": "anantaracittasamuṭṭhānā veditabbā. Aviññattijanakampi ekaccaṁ bāhullanayena “kiriya”nti",
  "tika-vin06t1:249_4": "vuccati, yathayidaṁ paṭhamapārājikaṁ viññattiyā abhāvepi “so ce sādiyati, āpatti",
  "tika-vin06t1:249_5": "pārājikassā”ti hi vuttaṁ “na sādiyati anāpattī”ti ca. Viññattisaṅkhātāpi kiriyā vinā",
  "tika-vin06t1:249_6": "sevanacittena na hoti cittajattā, vikārarūpattā, cittānuparivattikattā ca. Tasmā",
  "tika-vin06t1:249_7": "kiriyāsaṅkhātamidaṁ viññattirūpaṁ itaraṁ cittajarūpaṁ viya janakacittena vinā na",
  "tika-vin06t1:249_8": "tiṭṭhati, itaraṁ saddāyatanaṁ tiṭṭhati, tasmā kiriyāya sati ekantato tajjanakaṁ sevanacittaṁ",
  "tika-vin06t1:249_9": "atthiyevāti katvā na sādiyati anāpattīti na yujjati. Yasmā viññattijanakampi samānaṁ",
  "tika-vin06t1:249_10": "sevanacittaṁ na sabbakālaṁ viññattiṁ janeti, tasmā vināpi viññattiyā sayaṁ uppajjatīti",
  "tika-vin06t1:249_11": "katvā “sādiyati, āpatti pārājikassā”ti vuttaṁ. Nuppajjati ce, na sādiyati nāma, tassa",
  "tika-vin06t1:249_12": "anāpatti, teneva bhagavā “kiṁcitto tvaṁ bhikkhū”ti citteneva āpattiṁ paricchindati,",
  "tika-vin06t1:249_13": "na kiriyāyāti veditabbaṁ. Ettāvatā cha āpattisamuṭṭhānāni, tāni eva āpattikarā dhammā",
  "tika-vin06t1:249_14": "nāmāti ca, catūhākārehi āpattiṁ āpajjati kāyena vācāya kāyavācāhi kammavācāya āpajjatīti",
  "tika-vin06t1:249_15": "ca etāni suttapadāni avirodhitāni honti, aññathā virodhitāni. Kathaṁ? Yañhi āpattiṁ",
  "tika-vin06t1:249_16": "kammavācāya āpajjati, na tattha kāyādayoti āpannaṁ, tato kammavācāya saddhiṁ āpattikarā",
  "tika-vin06t1:249_17": "dhammā sattāti āpajjati, atha tatthāpi kāyādayo ekato vā nānāto vā labbhanti. “Catūhi",
  "tika-vin06t1:249_18": "ākārehī”ti na yujjati, “tīhākārehi āpattiṁ āpajjatī”ti vattabbaṁ siyāti evaṁ virodhitāni",
  "tika-vin06t1:249_19": "honti. Kathaṁ avirodhitānīti? Saviññattikāviññattikabhedabhinnattā kāyādīnaṁ. Yā",
  "tika-vin06t1:249_20": "kiriyā āpatti, taṁ ekaccaṁ kāyena saviññattikena āpajjati, ekaccaṁ saviññattiyā vācāya,",
  "tika-vin06t1:249_21": "ekaccaṁ saviññattikāhi kāyavācāhi āpajjati. Yā pana akiriyā āpatti, taṁ ekaccaṁ kammavācāya",
  "tika-vin06t1:249_22": "āpajjati, tañca kho avasiṭṭhāhi aviññattikāhi kāyavācāhiyeva, na vinā “no ce kāyena",
  "tika-vin06t1:249_23": "vācāya paṭinissajjati, kammavācāpariyosāne āpatti saṅghādisesassā”ti vacanato. Avisesena",
  "tika-vin06t1:249_24": "vā ekaccaṁ āpattiṁ kāyena āpajjati, ekaccaṁ vācāya, ekaccaṁ kāyavācāhi. Yaṁ panettha",
  "tika-vin06t1:249_25": "kāyavācāhi, taṁ ekaccaṁ kevalāhi kāyavācāhi āpajjati, ekaccaṁ kammavācāya āpajjatīti",
  "tika-vin06t1:249_26": "ayamattho veditabboti evaṁ avirodhitāni honti.",
  "tika-vin06t1:250_0": "Tatrāyaṁ samāsato atthavibhāvanā – kāyena āpajjatīti kāyena saviññattikena akattabbaṁ",
  "tika-vin06t1:250_1": "katvā ekaccaṁ āpajjati, aviññattikena kattabbaṁ akatvā āpajjati, tadubhayampi kāyakammaṁ",
  "tika-vin06t1:250_2": "nāma. Akatampi hi loke “kata”nti vuccati “idaṁ dukkaṭaṁ mayā, yaṁ mayā puññaṁ na",
  "tika-vin06t1:250_3": "kata”nti evamādīsu, sāsane ca “idaṁ te, āvuso ānanda, dukkaṭaṁ, yaṁ tvaṁ bhagavantaṁ",
  "tika-vin06t1:250_4": "na pucchī”tiādīsu, evamidha vinayapariyāye kāyena akaraṇīyampi “kāyakamma”nti vuccati,",
  "tika-vin06t1:250_5": "ayameva nayo vācāya āpajjatītiādīsu. Tattha samuṭṭhānaggahaṇaṁ kattabbato vā akattabbato",
  "tika-vin06t1:250_6": "vā kāyādibhedāpekkhameva āpattiṁ āpajjati, na aññathāti dassanatthaṁ. Kiriyāggahaṇaṁ",
  "tika-vin06t1:250_7": "kāyādīnaṁ saviññattikāviññattikabhedadassanatthaṁ. Saññāggahaṇaṁ āpattiyā aṅgānaṅgacittavisesadassanatthaṁ,",
  "tika-vin06t1:250_8": "tena yaṁ cittaṁ kiriyālakkhaṇe, akiriyālakkhaṇe vā sannihitaṁ, yato vā kiriyā vā",
  "tika-vin06t1:250_9": "akiriyā vā hoti, na taṁ avisesena āpattiyā aṅgaṁ vā anaṅgaṁ vā hoti, kintu yāya saññāya",
  "tika-vin06t1:250_10": "“saññāvimokkha”nti vuccati, tāya sampayuttaṁ cittaṁ aṅgaṁ, itaraṁ anaṅganti dassitaṁ",
  "tika-vin06t1:250_11": "hoti. Idāni yena cittena sikkhāpadaṁ sacittakaṁ hoti, yadabhāvā acittakaṁ, tena tassa",
  "tika-vin06t1:250_12": "avisesena sāvajjattā lokavajjabhāvova vuccati, kintu sāvajjaṁyeva samānaṁ ekaccaṁ",
  "tika-vin06t1:250_13": "lokavajjaṁ ekaccaṁ paṇṇattivajjanti dassanatthaṁ lokavajjaggahaṇaṁ. Cittameva yasmā",
  "tika-vin06t1:250_14": "“lokavajja”nti vuccati, tasmā manokammampi siyā āpattīti aniṭṭhappasaṅganivāraṇatthaṁ",
  "tika-vin06t1:250_15": "kammaggahaṇaṁ. Yaṁ panettha akiriyālakkhaṇaṁ kammaṁ, taṁ kusalattikavinimuttaṁ siyāti",
  "tika-vin06t1:250_16": "aniṭṭhappasaṅganivāraṇatthaṁ kusalattikaggahaṇaṁ. Yā panettha abyākatā āpatti, taṁ",
  "tika-vin06t1:250_17": "ekaccaṁ avedanampi saññāvedayitanirodhasamāpanno āpajjatīti katvā vedanāttikaṁ ettha",
  "tika-vin06t1:250_18": "na labbhatīti aniṭṭhappasaṅganivāraṇatthaṁ vedanāttikaggahaṇaṁ katanti veditabbaṁ.",
  "tika-vin06t1:250_19": "Sikkhāpadañhi sacittakapuggalavasena “ticittaṁ tivedana”nti laddhavohāraṁ acittakenāpannampi",
  "tika-vin06t1:250_20": "“ticittaṁ tivedana”micceva vuccati. Tatridaṁ suttaṁ “atthāpatti acittako āpajjati",
  "tika-vin06t1:250_21": "acittako vuṭṭhāti. Atthāpatti kusalacitto āpajjati kusalacitto vuṭṭhātī”tiādi. Anugaṇṭhipade",
  "tika-vin06t1:250_22": "pana “saññā sadā anāpattimeva karoti, cittaṁ āpattimeva, acittakaṁ nāma vatthuavijānanaṁ,",
  "tika-vin06t1:250_23": "nosaññāvimokkhaṁ vītikkamajānanaṁ, idametesaṁ nānatta”nti vuttaṁ.",
  "tika-vin06t1:251_0": "Sabbasaṅgāhakavasenāti sabbasikkhāpadānaṁ saṅgahavasena. Bhikkhuniyā cīvaradānādi",
  "tika-vin06t1:251_1": "kiriyākiriyato. Jātarūparajatapaṭiggahaṇādi siyā kiriyato. Upanikkhittāpaṭikkhepe",
  "tika-vin06t1:251_2": "siyā akiriyato. Desitavatthukapamāṇātikkantakuṭikaraṇe siyā kiriyato, adesitavatthukapamāṇātikkantakaraṇe",
  "tika-vin06t1:251_3": "siyā kiriyākiriyato. Yaṁ cittaṅgaṁ labhatiyevāti kāyacittaṁ vācācittanti evaṁ. Vināpi",
  "tika-vin06t1:251_4": "cittenāti ettha vināpi cittena sahāpi cittenāti adhippāyo. Yo so saviññattiko, aviññattiko",
  "tika-vin06t1:251_5": "ca vutto kāyo, tassa kammaṁ kāyakammaṁ, tathā vacīkammaṁ. Tattha saviññattiko kāyo",
  "tika-vin06t1:251_6": "uppattiyā kammaṁ sādheti, itaro anuppattiyā. Tathā vācāti veditabbaṁ, sikkhāpadanti",
  "tika-vin06t1:251_7": "“yo tattha nāmakāyo padakāyo”ti vacanato vītikkame yujjatīti vuttaṁ. “Hasituppādavoṭṭhabbanānipi",
  "tika-vin06t1:251_8": "āpattisamuṭṭhāpakacittāni. Idampi na mayā paricchinnanti hasamāno passati yadā, tadā",
  "tika-vin06t1:251_9": "voṭṭhabbanaṁ javanagatika”nti anugaṇṭhipade vuttaṁ. Abhiññācittāni paññattiṁ ajānitvā",
  "tika-vin06t1:251_10": "iddhivikubbanādikāle gahetabbāni.",
  "tika-vin06t1:252_0": "Ettha pana yo pana bhikkhu bhikkhūnaṁ sikkhāsājīvasamāpanno…pe… methunaṁ dhammaṁ",
  "tika-vin06t1:252_1": "paṭisevanto atthi koci pārājiko hoti asaṁvāso, atthi koci na pārājiko hoti asaṁvāso.",
  "tika-vin06t1:252_2": "Dukkaṭathullaccayavatthūsu paṭisevanto atthi koci na pārājiko. Pakkhapaṇḍako apaṇḍakapakkhe",
  "tika-vin06t1:252_3": "upasampanno paṇḍakapakkhe methunaṁ dhammaṁ paṭisevanto so pārājikaṁ āpattiṁ nāpajjatīti",
  "tika-vin06t1:252_4": "na pārājiko nāma. Na hi abhikkhuno āpatti nāma atthi. So anāpattikattā apaṇḍakapakkhe",
  "tika-vin06t1:252_5": "āgato kiṁ asaṁvāso hoti na hotīti? Hoti, “abhabbo tena sarīrabandhanenā”ti hi vuttaṁ.",
  "tika-vin06t1:252_6": "“Yo pana, bhikkhu, bhikkhūnaṁ…pe… asaṁvāso”ti vuttattā yo pana bhikkhubhāvena methunaṁ",
  "tika-vin06t1:252_7": "dhammaṁ paṭisevati, so eva abhabbo. Nāyaṁ apārājikattāti ce? Na, “byattena bhikkhunā",
  "tika-vin06t1:252_8": "paṭibalena saṅgho ñāpetabbo”ti vuttaṭṭhāne yathā abhikkhunā kammavācāya sāvitāyapi",
  "tika-vin06t1:252_9": "kammaṁ ruhati kammavipattiyā asambhavato, evaṁsampadamidaṁ daṭṭhabbaṁ. Tatridaṁ yutti",
  "tika-vin06t1:252_10": "– upasampannapubbo eva ce kammavācaṁ sāveti, saṅgho ca tasmiṁ upasampannasaññī, evañce",
  "tika-vin06t1:252_11": "kammaṁ ruhati, na aññathāti no khantīti ācariyo. Gahaṭṭho vā titthiyo vā paṇḍako",
  "tika-vin06t1:252_12": "vā anupasampannasaññī kammavācaṁ sāveti, saṅghena kammavācā na vuttā hoti, “saṅgho",
  "tika-vin06t1:252_13": "upasampādeyya, saṅgho upasampādeti, upasampanno saṅghenā”ti hi vacanato saṅghena",
  "tika-vin06t1:252_14": "kammavācāya vattabbāya saṅghapariyāpannena, saṅghapariyāpannasaññitena vā ekena vuttā",
  "tika-vin06t1:252_15": "saṅghena vuttāva hotīti veditabbo, ayameva sabbakammesu yutti. Tathā atthi methunaṁ",
  "tika-vin06t1:252_16": "dhammaṁ paṭisevanto koci nāsetabbo “yo bhikkhunīdūsako, ayaṁ nāsetabbo”ti vuttattā",
  "tika-vin06t1:252_17": "eva, so anupasampannova, sahaseyyāpattiādiṁ janeti, tassa omasane ca dukkaṭaṁ hoti.",
  "tika-vin06t1:252_18": "Abhikkhuniyā methunaṁ dhammaṁ paṭisevanto na nāsetabbo “antimavatthuṁ ajjhāpanno,",
  "tika-vin06t1:252_19": "bhikkhave, anupasampanno…pe… nāsetabbo”ti pāḷiyā abhāvato. Teneva so upasampannasaṅkhyaṁ",
  "tika-vin06t1:252_20": "gacchati, na sahaseyyāpattādiṁ janeti, kevalaṁ asaṁvāsoti katvā gaṇapūrako na hoti,",
  "tika-vin06t1:252_21": "ekakammaṁ ekuddesopi hi saṁvāsoti vutto. Samasikkhatāpi saṁvāsoti katvā so tena saddhiṁ",
  "tika-vin06t1:252_22": "natthīti padasodhammāpattiṁ pana janetīti kāraṇacchāyā dissati. Yathā bhikkhuniyā",
  "tika-vin06t1:252_23": "saddhiṁ bhikkhusaṅghassa ekakammādino saṁvāsassa abhāvā bhikkhunī asaṁvāsā bhikkhussa,",
  "tika-vin06t1:252_24": "tathā bhikkhu ca bhikkhuniyā, padasodhammāpattiṁ pana janeti. Tathā “antimavatthuṁ",
  "tika-vin06t1:252_25": "ajjhāpannopi ekacco yo nāsetabbo”ti avuttoti iminā nidassanena sā kāraṇacchāyā gahaṇaṁ na gacchati.",
  "tika-vin06t1:253_0": "Api ca “bhikkhu suttabhikkhumhi vippaṭipajjati, paṭibuddho sādiyati, ubho nāsetabbā”ti",
  "tika-vin06t1:253_1": "ca, “tena hi, bhikkhave, mettiyaṁ bhikkhuniṁ nāsethā”ti ca vacanato yo saṅghamajjhaṁ",
  "tika-vin06t1:253_2": "pavisitvā anuvijjakena anuvijjiyamāno parājāpito, sopi anupasampannova, na omasavādapācittiyaṁ",
  "tika-vin06t1:253_3": "janetīti veditabbaṁ. Kiñcāpi “upasampannaṁ upasampannasaññī khuṁsetukāmo”ti pāḷi",
  "tika-vin06t1:253_4": "natthi, kiñcāpi kaṅkhāvitaraṇiyaṁ “yaṁ akkosati, tassa upasampannatā, anaññāpadesena",
  "tika-vin06t1:253_5": "jātiādīhi akkosanaṁ, ‘maṁ akkosatī’ti jānanā, atthapurekkhāratādīnaṁ abhāvoti imānettha",
  "tika-vin06t1:253_6": "cattāri aṅgānī”ti vuttaṁ, tathāpi duṭṭhadosasikkhāpade “asuddho hoti puggalo aññataraṁ",
  "tika-vin06t1:253_7": "pārājikaṁ dhammaṁ ajjhāpanno, tañce suddhadiṭṭhi samāno okāsaṁ kārāpetvā akkosādhippāyo",
  "tika-vin06t1:253_8": "vadeti, āpatti omasavādassā”ti vacanato asuddhe upasampannasaññāya eva omasantassa",
  "tika-vin06t1:253_9": "pācittiyaṁ. Asuddhadiṭṭhissa dukkaṭaṁ. “Suddho hoti puggalo, aññataraṁ pārājikaṁ",
  "tika-vin06t1:253_10": "dhammaṁ anajjhāpanno, tañce suddhadiṭṭhi samāno okāsaṁ kārāpetvā akkosādhippāyo vadeti,",
  "tika-vin06t1:253_11": "āpatti omasavādassā”ti vacanato pana kaṅkhāvitaraṇiyaṁ “tassa upasampannatā upasampannasaññitā”ti",
  "tika-vin06t1:253_12": "na vuttaṁ anekaṁsikattā tassa aṅgassāti veditabbaṁ.",
  "tika-vin06t1:254_0": "Api cettha sikkhāpaccakkhātakacatukkaṁ veditabbaṁ, atthi puggalo sikkhāpaccakkhātako",
  "tika-vin06t1:254_1": "na sikkhāsājīvasamāpanno, atthi sikkhāsājīvasamāpanno na sikkhāpaccakkhātako, atthi",
  "tika-vin06t1:254_2": "sikkhāpaccakkhātako ceva sikkhāsājīvasamāpanno ca, atthi neva sikkhāpaccakkhātako",
  "tika-vin06t1:254_3": "na sikkhāsājīvasamāpanno. Tattha tatiyo bhikkhunīsikkhāpaccakkhātako veditabbo. Sā",
  "tika-vin06t1:254_4": "hi yāva na liṅgaṁ pariccajati, kāsāve saussāhāva samānā sāmaññā cavitukāmā sikkhaṁ",
  "tika-vin06t1:254_5": "paccakkhantīpi bhikkhunī eva sikkhāsājīvasamāpannāva. Vuttañhi bhagavatā “na, bhikkhave,",
  "tika-vin06t1:254_6": "bhikkhuniyā sikkhāpaccakkhāna”nti. Kadā ca pana sā abhikkhunī hotīti? Yadā sāmaññā",
  "tika-vin06t1:254_7": "cavitukāmā gihinivāsanaṁ nivāseti, sā “vibbhantā”ti saṅkhyaṁ gacchati. Vuttañhi bhagavatā",
  "tika-vin06t1:254_8": "“yadeva sā vibbhantā, tadeva abhikkhunī”ti. Kittāvatā pana vibbhantā hotīti? Sāmaññā",
  "tika-vin06t1:254_9": "cavitukāmā kāsāvesu anālayā kāsāvaṁ vā apaneti, naggā vā gacchati, tiṇapaṇṇādinā",
  "tika-vin06t1:254_10": "vā paṭicchādetvā gacchati, kāsāvaṁyeva vā gihinivāsanākārena nivāseti, odātaṁ vā",
  "tika-vin06t1:254_11": "vatthaṁ nivāseti, saliṅgeneva vā saddhiṁ titthiyesu pavisitvā kesaluñcanādivataṁ",
  "tika-vin06t1:254_12": "samādiyati, titthiyaliṅgaṁ vā samādiyati, tadā vibbhantā nāma hoti. Tattha yā bhikkhuniliṅge",
  "tika-vin06t1:254_13": "ṭhitāva titthiyavataṁ samādiyati, sā titthiyapakkantako bhikkhu viya pacchā pabbajjampi",
  "tika-vin06t1:254_14": "na labhati, sesā pabbajjamevekaṁ labhanti, na upasampadaṁ. Pāḷiyaṁ kiñcāpi “yā sā,",
  "tika-vin06t1:254_15": "bhikkhave, bhikkhunī sakāsāvā titthāyatanaṁ saṅkantā, sā āgatā na upasampādetabbā”ti",
  "tika-vin06t1:254_16": "vacanato yā paṭhamaṁ vibbhamitvā pacchā titthāyatanaṁ saṅkantā, sā āgatā upasampādetabbāti",
  "tika-vin06t1:254_17": "anuññātaṁ viya dissati. Saṅgītiācariyehi pana “catuvīsati pārājikānī”ti vuttattā",
  "tika-vin06t1:254_18": "na puna sā upasampādetabbā, tasmā eva sikkhāpaccakkhānaṁ nānuññātaṁ bhagavatā. Antimavatthuajjhāpannā",
  "tika-vin06t1:254_19": "pana bhikkhunī eva. Pakkhapaṇḍakīpi bhikkhunī eva. Kinti pucchā.",
  "tika-vin06t1:255": "Vinītavatthuvaṇṇanā",
  "tika-vin06t1:256_0": "67. Vinītāni vinicchitāni vatthūni vinītavatthūni. Tesaṁ tesaṁ “tena kho pana samayena",
  "tika-vin06t1:256_1": "aññataro bhikkhū”tiādīnaṁ vatthūnaṁ pāṭekkaṁ nāmagaṇanaṁ uddharitvā uddharitvā ūnādhikadosasodhanaṭṭhena",
  "tika-vin06t1:256_2": "uddānā ca tā matrādisiddhigāthāhi chandovicitilakkhaṇena gāthā cāti “uddānagāthānāmā”ti",
  "tika-vin06t1:256_3": "vuttaṁ, de, sodhane iti dhātussa rūpaṁ uddānāti veditabbaṁ. Imā pana uddānagāthā",
  "tika-vin06t1:256_4": "dhammasaṅgāhakattherehi saṅgītikāle ṭhapitā, katthāti ce? Padabhājanīyāvasāne. “Vatthugāthā",
  "tika-vin06t1:256_5": "nāma ‘tena kho pana samayena aññataro bhikkhū’tiādīnaṁ imesaṁ vinītavatthūnaṁ nidānānī”ti",
  "tika-vin06t1:256_6": "gaṇṭhipade vuttaṁ, tasmā tattha vuttanayena vinītavatthūni eva “vatthugāthā”ti vuttāti",
  "tika-vin06t1:256_7": "veditabbaṁ. Idamettha samāsato adhippāyanidassanaṁ – “āpattiṁ tvaṁ, bhikkhu, āpanno",
  "tika-vin06t1:256_8": "pārājika”nti mūlāpattidassanavasena vā, “anāpatti, bhikkhu, pārājikassa, āpatti saṅghādisesassa,",
  "tika-vin06t1:256_9": "dukkaṭassā”ti āpattibhedadassanavasena vā, “anāpatti, bhikkhu, asādiyantassā”ti anāpattidassanavasena",
  "tika-vin06t1:256_10": "vā yāni vatthūni vinītāni vinicchitāni, tāni vinītavatthūni nāma. Tesaṁ vinītavatthūnaṁ",
  "tika-vin06t1:256_11": "nidānavatthudīpikā tanti vatthugāthā nāma. Uddānagāthāva “vatthugāthā”ti vuttāti",
  "tika-vin06t1:256_12": "eke. Tesaṁ “iminā lakkhaṇena āyatiṁ vinayadharā vinayaṁ vinicchinissantī”ti vacanena",
  "tika-vin06t1:256_13": "virujjhati. Na hi uddānagāthāyaṁ kiñcipi vinicchayalakkhaṇaṁ dissati, uddānagāthānaṁ",
  "tika-vin06t1:256_14": "visuṁ payojanaṁ vuttaṁ “sukhaṁ vinayadharā uggaṇhissantī”ti, tasmā payojananānattatopetaṁ",
  "tika-vin06t1:256_15": "nānattaṁ veditabbaṁ. Tatthāyaṁ viggaho – vatthūni eva gāthā vatthugāthā. Vinītavatthuto",
  "tika-vin06t1:256_16": "visesanatthamettha gāthāggahaṇaṁ. Uddānagāthāto visesanatthaṁ vatthuggahaṇanti veditabbaṁ.",
  "tika-vin06t1:256_17": "Keci pana “gāthānaṁ vatthūnīti vattabbe vatthugāthāti vutta”nti vadanti. Makkaṭivatthuṁ",
  "tika-vin06t1:256_18": "aññe tattha bhikkhū ārocesuṁ, idha sayameva. Tattha kāraṇassa “bhagavatā sikkhāpadaṁ",
  "tika-vin06t1:256_19": "paññatta”nti vuttattā vajjiputtakāpi aññe eva. “Tattha ānandatthero, idha te evā”ti",
  "tika-vin06t1:256_20": "aññatarasmiṁ gaṇṭhipade vuttaṁ. Ācariyassa adhippāyo pubbe vutto, tasmā upaparikkhitabbaṁ.",
  "tika-vin06t1:257_0": "67-8.Ñatvāti apucchitvā sayameva ñatvā. Pokkharanti sarīraṁ bheripokkharaṁ viya.",
  "tika-vin06t1:257_1": "Lokiyā avikalaṁ “sundara”nti vadanti, tasmā vaṇṇapokkharatāyāti paṭhamenatthena visiṭṭhakāyacchavitāyāti",
  "tika-vin06t1:257_2": "attho, dutiyena vaṇṇasundaratāyāti. “Uppalagabbhavaṇṇattā suvaṇṇavaṇṇā, tasmā uppalavaṇṇāti",
  "tika-vin06t1:257_3": "nāmaṁ labhī”ti gaṇṭhipade vuttaṁ. Nīluppalavaṇṇā kāyacchavīti vacanaṁ pana sāmacchaviṁ",
  "tika-vin06t1:257_4": "dīpeti. Loke pana “uppalasamā pasatthasāmā”ti vacanato “yā sāmā sāmavaṇṇā sāmatanumajjhā,",
  "tika-vin06t1:257_5": "sā pāricariyā sagge mama vāso”ti vacanato sāmacchavikā itthīnaṁ pasatthā. “Yāvassā",
  "tika-vin06t1:257_6": "naṁ andhakāra”ntipi pāṭho. Kilesakāmehi vatthukāmesu yo na limpati.",
  "tika-vin06t1:258_0": "69.Itthiliṅgaṁ pātubhūtanti itthisaṇṭhānaṁ pātubhūtaṁ, tañca kho purisindriyassa",
  "tika-vin06t1:258_1": "antaradhānena itthindriyassa pātubhāvena. Evaṁ purisindriyapātubhāvepi. Etena yathā",
  "tika-vin06t1:258_2": "brahmānaṁ purisindriyaṁ nuppajjati, kevalaṁ purisasaṇṭhānameva uppajjati, yathā ca",
  "tika-vin06t1:258_3": "kassaci paṇḍakassa vināpi purisindriyena purisasaṇṭhānaṁ uppajjati, na tathā tesanti",
  "tika-vin06t1:258_4": "dassitaṁ hoti, taṁ pana itthindriyaṁ, purisindriyaṁ vā antaradhāyantaṁ marantānaṁ",
  "tika-vin06t1:258_5": "viya paṭilomakkamena sattarasamacittakkhaṇato paṭṭhāya antaradhāyati. Paccuppanne",
  "tika-vin06t1:258_6": "indriye niruddhe itaraṁ visabhāgindriyaṁ pātubhavati. Yasmā mahāniddaṁ okkantasseva",
  "tika-vin06t1:258_7": "kirassa visabhāgindriyaṁ pātubhavati, tasmā “rattibhāge niddaṁ okkantassā”ti vuttaṁ.",
  "tika-vin06t1:258_8": "“Anujānāmi, bhikkhave, taṁyeva upajjhaṁ tameva upasampada”nti vacanato pavattinīyeva",
  "tika-vin06t1:258_9": "upajjhāyā, upasampadācariyā bhikkhunīyeva ācariyāti katvā tāsaṁ upajjhāyavattaṁ,",
  "tika-vin06t1:258_10": "ācariyavattañca iminā bhikkhunāsadāsāyaṁ pātaṁ bhikkhunupassayaṁ gantvā kātabbaṁ,",
  "tika-vin06t1:258_11": "tāhi ca imassa vihāraṁ āgamma saddhivihārikavattādi kātabbaṁ nu khoti ce? “Anujānāmi,",
  "tika-vin06t1:258_12": "bhikkhave, bhikkhunīhi saṅgamitu”nti vacanena vinābhāvadīpanato kevalaṁ na puna upajjhā",
  "tika-vin06t1:258_13": "gahetabbā, na ca upasampadā kātabbāti dassanatthameva “anujānāmi, bhikkhave, taṁyeva",
  "tika-vin06t1:258_14": "upajjha”ntiādi vuttanti veditabbaṁ. Tattha bhikkhunīhi saṅgamitunti bhikkhūhi vinā",
  "tika-vin06t1:258_15": "hutvā bhikkhunīhi eva saddhiṁ samaṅgī bhavituṁ anujānāmīti attho, tasmā iminā pāḷilesena",
  "tika-vin06t1:258_16": "“tassā eva gāmantarādīhi anāpattī”ti aṭṭhakathāvacanaṁ siddhaṁ hoti, āgantvā saṅgamituṁ",
  "tika-vin06t1:258_17": "sakkā, yañca bhagavatā gamanaṁ anuññātaṁ, taṁ nissāya kuto gāmantarādipaccayā āpatti.",
  "tika-vin06t1:258_18": "Na hi bhagavā āpattiyaṁ niyojetīti yuttameva taṁ, aññathā “yā āpattiyo bhikkhūnaṁ",
  "tika-vin06t1:258_19": "bhikkhunīhi asādhāraṇā, tāhi āpattīhi anāpattī”ti pāḷivacanato na gāmantarādīhi anāpattīti",
  "tika-vin06t1:258_20": "āpajjati. Sādhāraṇatā āpattiyeva “yā āpattiyo bhikkhūnaṁ bhikkhunīhi asādhāraṇā,",
  "tika-vin06t1:258_21": "yā ca bhikkhunīhi saṅgamantiyā gāmantaranadīpārarattivippavāsagaṇaohīyanāpattiyo,",
  "tika-vin06t1:258_22": "tāhi āpattīhi anāpattī”ti na vuttattāti ce? Na vuttaṁ aniṭṭhappasaṅgato. Bhikkhunīhi",
  "tika-vin06t1:258_23": "saddhiṁ saṅkantāyapi tassā tā pahāya aññāhi saṅgamantiyā gāmantarādīhi anāpatti eva",
  "tika-vin06t1:258_24": "sabbakālanti imassa aniṭṭhappasaṅgato tathā na vuttanti attho. Tattha gāmantarāpattādivatthuṁ",
  "tika-vin06t1:258_25": "sañcicca tasmiṁ kāle ajjhācarantīpi sā liṅgapātubhāvena kāraṇena anāpajjanato anāpatti.",
  "tika-vin06t1:258_26": "Anāpajjanaṭṭheneva vuṭṭhāti nāmāti veditabbā. Tathā yogī anuppanne eva kilese nirodheti.",
  "tika-vin06t1:258_27": "Abandhanopi patto “ūnapañcabandhano”ti vuccati, sabbaso vā pana na sāveti appaccakkhātā",
  "tika-vin06t1:258_28": "hoti sikkhā, evamidha anāpannāpi āpatti vuṭṭhitā nāma hotīti veditabbā.",
  "tika-vin06t1:259_0": "Yasmā pana sā purisena sahaseyyāpattiṁ anāpajjantīpi sakkoti bhikkhunīhi saṅgamituṁ,",
  "tika-vin06t1:259_1": "tasmā anāpattīti katvā aṭṭhakathāyaṁ “ubhinnampi sahaseyyāpatti hotī”ti vuttaṁ. Vuttañhetaṁ",
  "tika-vin06t1:259_2": "parivāre “aparehipi catūhākārehi āpattiṁ āpajjati saṅghamajjhe gaṇamajjhe puggalassa",
  "tika-vin06t1:259_3": "santike liṅgapātubhāvenā”ti. Yaṁ pana vuttaṁ parivāre “atthāpatti āpajjanto vuṭṭhāti",
  "tika-vin06t1:259_4": "vuṭṭhahanto āpajjatī”ti, tassa sahaseyyādiṁ āpajjati asādhāraṇāpattīhi vuṭṭhāti,",
  "tika-vin06t1:259_5": "tadubhayampi sandhāya vuttanti veditabbaṁ. Dūre vihāro hoti pañcadhanusatikaṁ pacchimaṁ,",
  "tika-vin06t1:259_6": "vihārato paṭṭhāya gāmaṁ pavisantiyā gāmantaraṁ hotīti attho. Saṁvidahanaṁ parimocetvāti",
  "tika-vin06t1:259_7": "addhānagamanasaṁvidahanaṁ akatvāti attho. Tā kopetvāti pariccajitvāti attho. “Paripuṇṇavassasāmaṇerenāpī”ti",
  "tika-vin06t1:259_8": "vacanato aparipuṇṇavassassa upajjhāyaggahaṇaṁ natthīti viya dissati. Vinayakammaṁ",
  "tika-vin06t1:259_9": "katvā ṭhapitoti vikappetvā ṭhapito. Avikappitānaṁ dasāhātikkame nissaggiyatā veditabbā.",
  "tika-vin06t1:259_10": "Puna paṭiggahetvā sattāhaṁ vaṭṭatīti pana “anujānāmi, bhikkhave, bhikkhūnaṁ sannidhiṁ",
  "tika-vin06t1:259_11": "bhikkhunīhi paṭiggāhāpetvā paribhuñjitu”nti vacanato vuttaṁ. Anapekkhavissajjanenāti",
  "tika-vin06t1:259_12": "vatthuṁ anapekkhavissajjanena vā paṭiggahaṇena vā puna paṭiggahetvā paribhuñjissāmīti.",
  "tika-vin06t1:259_13": "Pakkhamānattakāle punadeva liṅgaṁ parivattati chārattaṁ mānattameva dātabbanti sace,",
  "tika-vin06t1:259_14": "bhikkhukāle appaṭicchannāya āpattiyā, no paṭicchannāyāti no laddhīti ācariyo.",
  "tika-vin06t1:260_0": "Parivāsadānaṁ pana natthīti bhikkhuniyā chādanāsambhavato vuttanti veditabbaṁ. Sace",
  "tika-vin06t1:260_1": "bhikkhunī asādhāraṇaṁ pārājikāpattiṁ āpajjitvā purisaliṅgaṁ paṭilabhati, bhikkhūsu",
  "tika-vin06t1:260_2": "upasampadaṁ na labhati, pabbajjaṁ labhati, anupabbajitvā bhikkhubhāve ṭhito sahaseyyāpattiṁ",
  "tika-vin06t1:260_3": "na janeti. Vibbhantāya bhikkhuniyā purisaliṅge pātubhūte bhikkhūsu upasampadaṁ na",
  "tika-vin06t1:260_4": "labhati, pārājikaṁ. Avibbhantamānassa gahaṭṭhasseva sato bhikkhunīdūsakassa sace",
  "tika-vin06t1:260_5": "itthiliṅgaṁ pātubhavati, neva bhikkhunīsu upasampadaṁ labhati, na puna liṅgaparivatte",
  "tika-vin06t1:260_6": "jāte bhikkhūsu vāti. Bhikkhuniyā liṅgaparivatte sati bhikkhu hoti, so ce sikkhaṁ",
  "tika-vin06t1:260_7": "paccakkhāya vibbhamitvā itthiliṅgaṁ paṭilabheyya, bhikkhunīsu upasampadaṁ paṭilabhati",
  "tika-vin06t1:260_8": "ubhayattha pubbe pārājikabhāvaṁ appattattā. Yā pana bhikkhunī paripuṇṇadvādasavassā",
  "tika-vin06t1:260_9": "purisaliṅgaṁ paṭilabheyya, upasampanno bhikkhu eva. Puna sikkhaṁ paccakkhāya āgato",
  "tika-vin06t1:260_10": "na upasampādetabbo aparipuṇṇavīsativassattā. Puna liṅgaparivatte sati bhikkhunīsu",
  "tika-vin06t1:260_11": "upasampadaṁ labhati. Evaṁ ce katadvādasasaṅgahassa dārakassa liṅgaparivatte sati",
  "tika-vin06t1:260_12": "gihigatā itthī hoti, paripuṇṇadvādasavassā upasampādetabbā kira. Bhikkhuniyā itthiliṅgantaradhānena,",
  "tika-vin06t1:260_13": "bhikkhussa vā purisaliṅgantaradhānena pakkhapaṇḍakabhāvo bhaveyya, na sā bhikkhunī",
  "tika-vin06t1:260_14": "bhikkhunīhi nāsetabbā bhikkhu vā bhikkhūhi puna pakatibhāvāpattisambhavā. Pakatipaṇḍakaṁ",
  "tika-vin06t1:260_15": "pana sandhāya “paṇḍako nāsetabbo”ti vuttaṁ. Pakkhapaṇḍako hi saṁvāsanāsanāya nāsetabbo,",
  "tika-vin06t1:260_16": "itaro ubhayanāsanāyāti attho. Yadi tesaṁ puna pakatibhāvo bhaveyya, “anujānāmi, bhikkhave,",
  "tika-vin06t1:260_17": "taṁyeva upajjhaṁ tameva upasampadaṁ tāniyeva vassāni bhikkhunīhi saṅgamitu”nti ayaṁ",
  "tika-vin06t1:260_18": "vidhi sambhavati. Sace nesaṁ liṅgantaraṁ pātubhaveyya, so ca vidhi, yā āpattiyo bhikkhūnaṁ",
  "tika-vin06t1:260_19": "bhikkhunīhi sādhāraṇā, tā āpattiyo bhikkhunīnaṁ santike vuṭṭhātuṁ asādhāraṇāhi anāpattīti",
  "tika-vin06t1:260_20": "ayampi vidhi sambhavati. Yaṁ vuttaṁ parivāre “saha paṭilābhena purimaṁ jahati, pacchime",
  "tika-vin06t1:260_21": "patiṭṭhāti, viññattiyo paṭippassambhanti, paññattiyo nirujjhanti, saha paṭilābhena",
  "tika-vin06t1:260_22": "pacchimaṁ jahati, purime patiṭṭhāti, viññattiyo”tiādi, taṁ yathāvuttavidhiṁ sandhāya",
  "tika-vin06t1:260_23": "vuttanti amhākaṁ khantīti ācariyo. Itthiliṅgaṁ, purisaliṅgaṁ vā antaradhāyantaṁ kiṁ",
  "tika-vin06t1:260_24": "sakalampi sarīraṁ gahetvā antaradhāyati, udāhu sayameva. Kiñcettha – yadi tāva sakalaṁ",
  "tika-vin06t1:260_25": "sarīraṁ gahetvā antaradhāyati, ayaṁ puggalo cuto bhaveyya. Tasmā sāmaññā cuto bhaveyya,",
  "tika-vin06t1:260_26": "puna upasampajjanto opapātiko bhaveyya. Atha sayameva antaradhāyati, sopi bhāvo tassa",
  "tika-vin06t1:260_27": "virujjhati. Itthindriyādīni hi sakalampi sarīraṁ byāpetvā ṭhitānīti khaṇanirodho",
  "tika-vin06t1:260_28": "viya tesaṁ antaradhānaṁ veditabbaṁ, tasmā yathāvuttadosappasaṅgābhāvo veditabbo.",
  "tika-vin06t1:260_29": "Aññamaññaṁ saṁsaṭṭhappabhānaṁ dīpānaṁ ekappabhānirodhepi itarissā ṭhānaṁ viya sesasarīraṭṭhānaṁ",
  "tika-vin06t1:260_30": "tattha hotīti veditabbaṁ.",
  "tika-vin06t1:261_0": "71-2.Muccatuvā mā vā dukkaṭamevāti mocanarāgābhāvato. Avisayoti asādiyanaṁ nāma evarūpe",
  "tika-vin06t1:261_1": "ṭhāne dukkaranti attho. Methunadhammo nāma ubhinnaṁ vāyāmena nipajjati “tassa dvayaṁdvayasamāpattī”ti",
  "tika-vin06t1:261_2": "vuttattā, tasmā tvaṁ mā vāyāma, evaṁ te anāpatti bhavissati, kiriyañhetaṁ sikkhāpadanti",
  "tika-vin06t1:261_3": "vuttaṁ hoti, “āpattiṁ tvaṁ bhikkhu āpanno pārājika”nti vacanato akiriyampetaṁ sikkhāpadaṁ",
  "tika-vin06t1:261_4": "yebhuyyena “kiriya”nti vuccatīti siddhaṁ hoti.",
  "tika-vin06t1:262_0": "73-4. “Pārājikabhayena ākāsagatameva katvā pavesanādīni karontassa sahasā tālukaṁ",
  "tika-vin06t1:262_1": "vā passaṁ vā aṅgajātaṁ chupati ce, dukkaṭamevā”ti vadanti. Kasmā? Na methunarāgattāti,",
  "tika-vin06t1:262_2": "vīmaṁsitabbaṁ. Dantānaṁ bāhirabhāvo oṭṭhānaṁ bāhirabhāvo viya thullaccayavatthu hotīti",
  "tika-vin06t1:262_3": "vuttaṁ “bahi nikkhantadante jivhāya ca thullaccaya”nti. Taṁ puggalaṁ visaññiṁ katvāti",
  "tika-vin06t1:262_4": "vacanena so puggalo khittacitto nāma hotīti dassitaṁ hoti. Yo pana puggalo na visaññīkato,",
  "tika-vin06t1:262_5": "so ce attano aṅgajātassa dhātughaṭṭanacariṇijjhiṇikādisaññāya sādiyati, methunasaññāya",
  "tika-vin06t1:262_6": "abhāvato visaññīpakkhameva bhajatīti tassa anāpatticchāyā dissati. “Methunametaṁ",
  "tika-vin06t1:262_7": "maññe kassaci amanussassā”ti ñatvā sādiyantassa āpatti eva. Paṇḍakassa methunadhammanti",
  "tika-vin06t1:262_8": "paṇḍakassa vaccamagge vā mukhe vā, bhummatthe vā sāmivacanaṁ. Avedayantassapi sevanacittavasena",
  "tika-vin06t1:262_9": "āpatti santhateneva sevane viya.",
  "tika-vin06t1:263_0": "Upahatindriyavatthusmiṁ “etamatthaṁ ārocesuṁ, so ārocesī”ti duvidho pāṭho atthi.",
  "tika-vin06t1:263_1": "Tattha “ārocesu”nti vuttapāṭho “vediyi vā so bhikkhave”ti vuttattā sundaraṁ, aññathā",
  "tika-vin06t1:263_2": "“āpattiṁ tvaṁ bhikkhū”ti vattabbaṁ siyā. “Vediyā vā”ti dīpavāsino paṭhanti kira,",
  "tika-vin06t1:263_3": "methunadhammassa pubbapayogā hatthaggāhādayo, tasmā “dukkaṭamevassa hotī”ti iminā",
  "tika-vin06t1:263_4": "purimapadena sambandho. Yasmā pana dukkaṭamevassa hoti, tasmā yāva sīsaṁ na pāpuṇāti",
  "tika-vin06t1:263_5": "puggalo, tāva dukkaṭe tiṭṭhatīti sambandho veditabbo. Sīsaṁ nāma maggapaṭipādanaṁ.",
  "tika-vin06t1:263_6": "“Sīsaṁ na pāpuṇātīti pārājikaṁ na hoti tāva pubbapayogadukkaṭe tiṭṭhatī”ti aññatarasmiṁ",
  "tika-vin06t1:263_7": "gaṇṭhipade likhitaṁ. Uccāliṅgapāṇakadaṭṭhenāti ettha bhāvaniṭṭhāpaccayo veditabbo.",
  "tika-vin06t1:263_8": "Daṭṭhena daṁsena khādanenāti hi atthato ekaṁ.",
  "tika-vin06t1:264_0": "76-7. Saṅgāmasīse yuddhamukhe yodhapuriso viyāyaṁ bhikkhūti “saṅgāmasīsayodho bhikkhū”ti",
  "tika-vin06t1:264_1": "vuccati. Rukkhasūcidvāraṁ upilavāya, ekena vā bahūhi vā kaṇṭakehi thakitabbaṁ kaṇṭakadvāraṁ.",
  "tika-vin06t1:264_2": "Dussadvāraṁ sāṇidvārañca dussasāṇidvāraṁ. “Kilañjasāṇī”tiādinā vuttaṁ sabbampi dussasāṇiyameva",
  "tika-vin06t1:264_3": "saṅgahetvā vuttaṁ. Ekasadisattā “eka”nti vuttaṁ. Ākāsataleti hammiyataleti attho.",
  "tika-vin06t1:264_4": "Ayañhettha saṅkhepoti idāni vattabbaṁ sandhāya vuttaṁ. “Kiñci karontā nisinnā hontīti",
  "tika-vin06t1:264_5": "vuttattā nipannānaṁ āpucchanaṁ na vaṭṭatī”ti vadanti. “Yathāparicchedameva ca na",
  "tika-vin06t1:264_6": "uṭṭhāti, tassa āpattiyevā”ti kiñcāpi avisesena vuttaṁ, anādariyadukkaṭāpatti eva",
  "tika-vin06t1:264_7": "tattha adhippetā. Kathaṁ paññāyatīti? “Rattiṁ dvāraṁ vivaritvā nipanno aruṇe uggate",
  "tika-vin06t1:264_8": "uṭṭhahati, anāpattī”ti vuttattā, mahāpaccariyaṁ visesetvā “anādariyadukkaṭāpi na",
  "tika-vin06t1:264_9": "muccatī”ti vuttattā ca, tena itarasmā dukkaṭā muccatīti adhippāyo. Yathāparicchedameva",
  "tika-vin06t1:264_10": "ca na uṭṭhāti, tassa āpattiyevāti ettha na anādariyadukkaṭaṁ sandhāya vuttaṁ. Yathāparicchedamevāti",
  "tika-vin06t1:264_11": "avadhāraṇattā paricchedato abbhantare na hotīti vuttaṁ hoti. Puna “supatī”ti vuttaṭṭhāne",
  "tika-vin06t1:264_12": "viya sanniṭṭhānaṁ gahetvā vuttaṁ. Evaṁ nipajjantoti nipajjanakāle āpajjitabbadukkaṭameva",
  "tika-vin06t1:264_13": "sandhāya vuttaṁ, tasmā yathāparicchedena uṭṭhahantassa dve dukkaṭānīti vuttaṁ hotīti.",
  "tika-vin06t1:264_14": "Andhakaṭṭhakathāyampi “yadi rattiṁ dvāraṁ asaṁvaritvā nipanno ‘divā vuṭṭhahissāmī’ti,",
  "tika-vin06t1:264_15": "anādariye āpatti dukkaṭassā”ti vuttaṁ, etthāpi “nipanno”ti vuttattā “aruṇe uṭṭhite",
  "tika-vin06t1:264_16": "uṭṭhāhī”ti na vuttattā ca jānitabbaṁ. “Mahāpaccariyaṁ anādariyadukkaṭameva sandhāya",
  "tika-vin06t1:264_17": "vuttaṁ, na aṭṭhakathāyaṁ vuttadukkaṭa”nti eke vadanti. Tassa anāpattīti atthato anipannattā",
  "tika-vin06t1:264_18": "vuttaṁ. “Sace pana rattiṁ saṁvaritvā nipanno, aruṇuṭṭhānasamaye koci vivarati, dvārajagganādīni",
  "tika-vin06t1:264_19": "akatvā nipannassa āpattiyeva. Kasmā? Āpattikhettattā”ti vadanti.",
  "tika-vin06t1:265_0": "Yasmā yakkhagahitakopi visaññībhūto viya khittacitto nāma hoti, assa pārājikāpattito",
  "tika-vin06t1:265_1": "anāpatti, pageva aññato, tasmā “yakkhagahitako viya visaññībhūtopi na muccatī”ti",
  "tika-vin06t1:265_2": "yaṁ mahāpaccariyaṁ vuttaṁ, taṁ pubbe sañcicca divā nipanno pacchā yakkhagahitakopi",
  "tika-vin06t1:265_3": "visaññībhūtopi na muccati nipajjanapayogakkhaṇe eva āpannattāti adhippāyena vuttaṁ.",
  "tika-vin06t1:265_4": "Bandhitvā nipajjāpitova muccatīti na yakkhagahitakādīsveva, sopi yāva sayameva sayanādhippāyo",
  "tika-vin06t1:265_5": "na hoti, tāva muccati. Yadā kilanto hutvā niddāyitukāmatāya sayanādhippāyo hoti,",
  "tika-vin06t1:265_6": "tadā saṁvarāpetvā, jaggāpetvā vā ābhogaṁ vā katvā niddāyitabbaṁ, aññathā āpatti.",
  "tika-vin06t1:265_7": "Sabhāgo ce natthi, na passati vā, na gantuṁ vā sakkoti. Cirampi adhivāsetvā pacchā",
  "tika-vin06t1:265_8": "vedanāṭṭo hutvā anābhogeneva sayati, tassa “anāpatti vedanāṭṭassā”ti vacanena anāpatti,",
  "tika-vin06t1:265_9": "tassāpi avisayattā āpatti na dissatīti visaññībhāveneva supantassa “anāpatti khittacittassā”ti",
  "tika-vin06t1:265_10": "vacanena na dissati. Ācariyā pana evaṁ na kathayantīti avisesena “na dissatī”ti na",
  "tika-vin06t1:265_11": "kathayanti, yadi saññaṁ appaṭilabhitvā sayati, avasavattattā āpatti na dissati, sace",
  "tika-vin06t1:265_12": "saññaṁ paṭilabhitvāpi kilantakāyattā sayanaṁ sādiyanto supati, tassa yasmā avasavattattaṁ",
  "tika-vin06t1:265_13": "na dissati, tasmā āpatti evāti kathayantīti adhippāyo.",
  "tika-vin06t1:266_0": "Mahāpadumattheravāde yakkhagahitako khittacittako muccati. Bandhitvā nipajjāpito",
  "tika-vin06t1:266_1": "asayanādhippāyattā, vedanāṭṭattā ca muccatīti adhippāyo. Evaṁ sante pāḷiaṭṭhakathā,",
  "tika-vin06t1:266_2": "theravādo ca sameti, tasmā tesaṁ tesaṁ vinicchayānaṁ ayameva adhippāyoti no khantīti",
  "tika-vin06t1:266_3": "ācariyo, anugaṇṭhipade pana yakkhagahitakopi visaññībhūtopi na muccati nāma, pārājikaṁ",
  "tika-vin06t1:266_4": "āpajjituṁ bhabbo so antarantarā saññāpaṭilābhatoti adhippāyo. “Bandhitvā nipajjāpito",
  "tika-vin06t1:266_5": "vā”ti kurundīvacanena ekabhaṅgena nipannopi na muccatīti ce? Muccatiyeva. Kasmā?",
  "tika-vin06t1:266_6": "Atthato anipannattā. Kurundīvādena mahāaṭṭhakathāvādo sameti. Kasmā? Avasavattasāmaññato.",
  "tika-vin06t1:266_7": "Kiñcāpi sameti, ācariyā pana evaṁ na kathayanti. Na kevalaṁ teyeva, mahāpadumattheropīti",
  "tika-vin06t1:266_8": "dassanatthaṁ “mahāpadumattherenā”ti vuttaṁ. Mahāpadumattheravāde “pārājikaṁ āpajjituṁ",
  "tika-vin06t1:266_9": "abhabbo yakkhagahitako nāmā”ti ca vuttaṁ, tattha ācariyā pana evaṁ vadanti “sace",
  "tika-vin06t1:266_10": "okkantaniddo ajānantopi pāde mañcakaṁ āropeti, āpattiyevāti vuttattā yo pana patitvā",
  "tika-vin06t1:266_11": "tattheva sayati na vuṭṭhāti, tassa āpatti antarantarā jānantassāpi ajānantassāpi",
  "tika-vin06t1:266_12": "hotī”ti. Sabbaṭṭhakathāsu vuttavacanāni sampiṇḍetvā dassetuṁ “idha ko muccati ko",
  "tika-vin06t1:266_13": "na muccatī”ti vuttaṁ. Yakkhagahitako vā visaññībhūto vā na kevalaṁ pārājikaṁ āpajjituṁ",
  "tika-vin06t1:266_14": "bhabbo eva, sabbopi āpajjati. Evaṁ “bandhitvā nipajjāpitova muccatī”ti vacanena tassapi",
  "tika-vin06t1:266_15": "avasavattattā “āpatti na dissatī”ti evaṁ na kathayanti. Yasmā ummattakakhittacittavedanāṭṭesu",
  "tika-vin06t1:266_16": "aññataro na hoti, tasmā “āpattiyevā”ti kathayanti. Idaṁ kira sabbaṁ na saṅgītiṁ āruḷhaṁ.",
  "tika-vin06t1:266_17": "“Pavesanaṁ sādiyatītiādinā vuttattā akiriyāpi hotīti vadanti, taṁ na gahetabbaṁ,",
  "tika-vin06t1:266_18": "yadā pana sādiyati, tadā sukhumāpi viññatti hoti evāti idha kiriyā evā”ti anugaṇṭhipade vuttaṁ.",
  "tika-vin06t1:267": "Paṭhamapārājikavaṇṇanā niṭṭhitā.",
  "tika-vin06t1:268": "2. Dutiyapārājikaṁ",
  "tika-vin06t1:269": "Dhaniyavatthuvaṇṇanā",
  "tika-vin06t1:270_0": "84. Dutiye rājūhi eva pariggahitattā “rājagaha”nti laddhanāmake samīpatthena, adhikaraṇatthena",
  "tika-vin06t1:270_1": "ca paṭiladdhabhummavibhattike gijjhakūṭe pabbate catūhi vihārehi viharantoti adhippāyo.",
  "tika-vin06t1:270_2": "Tassa “vassaṁ upagacchiṁsū”ti iminā sambandho veditabbo. Tayo eva hi ñattiṁ ṭhapetvā",
  "tika-vin06t1:270_3": "gaṇakammaṁ karonti, na tato ūnā adhikā vā akiriyattā. Tattha vinayapariyāyena saṅghagaṇapuggalakammakosallatthaṁ",
  "tika-vin06t1:270_4": "idaṁ pakiṇṇakaṁ veditabbaṁ – atthi saṅghakammaṁ saṅgho eva karoti, na gaṇo na puggalo,",
  "tika-vin06t1:270_5": "taṁ apalokanakammassa kammalakkhaṇekadesaṁ ṭhapetvā itaraṁ catubbidhampi kammaṁ veditabbaṁ.",
  "tika-vin06t1:270_6": "Atthi saṅghakammaṁ saṅgho ca karoti, gaṇo ca karoti, puggalo ca karoti. Kiñcāti?",
  "tika-vin06t1:270_7": "Yaṁ pubbe ṭhapitaṁ. Vuttañhetaṁ parivāraṭṭhakathāyaṁ “yasmiṁ vihāre dve tayo janā",
  "tika-vin06t1:270_8": "vasanti, tehi nisīditvā katampi saṅghena katasadisameva. Yasmiṁ pana vihāre eko bhikkhu",
  "tika-vin06t1:270_9": "hoti, tena bhikkhunā uposathadivase pubbakaraṇapubbakiccaṁ katvā nisinnena katampi",
  "tika-vin06t1:270_10": "katikavattaṁ saṅghena katasadisameva hotī”ti. Punapi vuttaṁ “ekabhikkhuke pana vihāre",
  "tika-vin06t1:270_11": "ekena sāvitepi purimakatikā paṭippassambhati evā”ti. Atthi gaṇakammaṁ saṅgho karoti,",
  "tika-vin06t1:270_12": "gaṇo karoti, puggalo karoti, taṁ tayo pārisuddhiuposathā aññesaṁ santike karīyanti,",
  "tika-vin06t1:270_13": "tassa vasena veditabbaṁ. Atthi gaṇakammaṁ gaṇova karoti, na saṅgho na puggalo, taṁ",
  "tika-vin06t1:270_14": "pārisuddhiuposatho aññamaññaṁ ārocanavasena karīyati, tassa vasena veditabbaṁ. Atthi",
  "tika-vin06t1:270_15": "puggalakammaṁ puggalova karoti, na saṅgho na gaṇo, taṁ adhiṭṭhānuposathavasena veditabbaṁ.",
  "tika-vin06t1:270_16": "Atthi gaṇakammaṁ ekaccova gaṇo karoti, ekacco na karoti, tattha añattikaṁ dve eva",
  "tika-vin06t1:270_17": "karonti, na tayo. Sañattikaṁ tayova karonti, na tato ūnā adhikā vā, tena vuttaṁ “tayo",
  "tika-vin06t1:270_18": "eva hi ñattiṁ ṭhapetvā gaṇakammaṁ karonti, na tato ūnā adhikā vā akiriyattā”ti. Tasmā",
  "tika-vin06t1:270_19": "tayova vinayapariyāyena sampahulā, na tato uddhanti veditabbaṁ. Anugaṇṭhipade pana",
  "tika-vin06t1:270_20": "“kiñcāpi kammalakkhaṇaṁ tayova karonti, atha kho tehi kataṁ saṅghena katasadisanti",
  "tika-vin06t1:270_21": "vuttattā ekena pariyāyena tayo janā vinayapariyāyenapi saṅgho”ti vuttaṁ, idaṁ sabbampi",
  "tika-vin06t1:270_22": "vinayakammaṁ upādāya vuttaṁ, lābhaṁ pana upādāya antamaso ekopi anupasampannopi “saṅgho”ti",
  "tika-vin06t1:270_23": "saṅkhyaṁ gacchati kira. Pavāraṇādivasassa aruṇuggamanasamanantarameva “vutthagassā”ti",
  "tika-vin06t1:270_24": "vuccanti, ukkaṁsanayena “pāṭipadadivasato paṭṭhāyā”ti vuttaṁ, teneva “mahāpavāraṇāya",
  "tika-vin06t1:270_25": "pavāritā”ti vuttaṁ. Aññathā antarāyena apavāritā “vutthavassā”ti na vuccantīti āpajjati.",
  "tika-vin06t1:270_26": "Thambhādi kaṭṭhakammanti veditabbaṁ. Keci tanukaṁ dārutthambhaṁ antokatvā mattikāmayaṁ",
  "tika-vin06t1:270_27": "thambhaṁ karonti, ayaṁ pana tathā na akāsi, tena vuttaṁ “sabbamattikāmayaṁ kuṭikaṁ",
  "tika-vin06t1:270_28": "karitvā”ti. Telamissāya tambamattikāya.",
  "tika-vin06t1:271_0": "85. “Mā pacchimā janatā pāṇesu pātabyataṁ āpajjī”ti iminā anuddesasikkhāpadena yattha",
  "tika-vin06t1:271_1": "iṭṭhakapacana pattapacana kuṭikaraṇa vihārakārāpana navakammakaraṇa khaṇḍaphullapaṭisaṅkharaṇa",
  "tika-vin06t1:271_2": "vihārasammajjana paṭaggidāna kūpapokkharaṇīkhaṇāpanādīsu pātabyataṁ jānantena bhikkhunā",
  "tika-vin06t1:271_3": "kappiyavacanampi na vattabbanti dasseti, teneva pariyāyaṁ avatvā tesaṁ sikkhāpadānaṁ",
  "tika-vin06t1:271_4": "anāpattivāresu “anāpatti asatiyā ajānantassā”ti vuttaṁ. “Antarāpattisikkhāpada”ntipi",
  "tika-vin06t1:271_5": "etassa nāmameva. “Gacchathetaṁ, bhikkhave, kuṭikaṁ bhindathā”ti iminā kataṁ labhitvā",
  "tika-vin06t1:271_6": "tattha vasantānampi dukkaṭamevāti ca siddhaṁ. Aññathā hi bhagavā na bhindāpeyya.",
  "tika-vin06t1:271_7": "Esa nayo bhedanakaṁ chedanakaṁ uddālanakanti etthāpi, āpattibhedāva. Tato eva hi",
  "tika-vin06t1:271_8": "bhedanakasikkhāpadādīsu viya “aññena kataṁ paṭilabhitvā paribhuñjati, āpatti dukkaṭassā”ti",
  "tika-vin06t1:271_9": "na vuttaṁ, tathā aññassatthāya karoti, cetiyādīnaṁ atthāya karoti, dukkaṭamevāti",
  "tika-vin06t1:271_10": "ca siddhaṁ, aññathā kuṭikārasikkhāpadādīsu viya “aññassatthāya vāsāgāraṁ ṭhapetvā",
  "tika-vin06t1:271_11": "sabbattha, anāpattī”ti nayameva vadeyya, na bhindāpeyya. Sabbamattikāmayabhāvaṁ pana",
  "tika-vin06t1:271_12": "mocetvā kaṭṭhapāsāṇādimissaṁ katvā paribhuñjati, anāpatti. Tathā hi chedanakasikkhāpadādīsu",
  "tika-vin06t1:271_13": "bhagavatā nayo dinno “aññena kataṁ pamāṇātikkantaṁ paṭilabhitvā chinditvā paribhuñjatī”tiādīsu.",
  "tika-vin06t1:271_14": "Keci pana “vayakammampīti etena mūlaṁ datvā kārāpitampi atthi, tena taṁ aññena katampi",
  "tika-vin06t1:271_15": "na vaṭṭatīti siddha”nti vadanti, taṁ na sundaraṁ. Kasmā? Sambhāre kiṇitvā sayameva",
  "tika-vin06t1:271_16": "karontassāpi vayakammasambhavato. Kiṁ vā pāḷilese sati aṭṭhakathālesanayo. Iṭṭhakāhi",
  "tika-vin06t1:271_17": "giñjakāvasathasaṅkhepena katā vaṭṭatīti ettha pakatiiṭṭhakāhi cinitvā kattabbāvasatho",
  "tika-vin06t1:271_18": "giñjakāvasatho nāma. Sā hi “mattikāmayā”ti na vuccati, “iṭṭhakakuṭikā”tveva vuccati,",
  "tika-vin06t1:271_19": "tasmā thusagomayatiṇapalālamissā mattikāmayāpi apakkiṭṭhakamayāpi “sabbamattikāmayā”tveva",
  "tika-vin06t1:271_20": "vuccatīti no khantīti ācariyo, bhasmādayo hi mattikāya daḷhibhāvatthameva ādīyanti,",
  "tika-vin06t1:271_21": "apakkiṭṭhakamayāpi giñjakāvasathasaṅkhyaṁ na gacchati, na ca āyasmā dhaniyo ekappahāreneva",
  "tika-vin06t1:271_22": "kumbhakāro viya kumbhaṁ taṁ kuṭikaṁ niṭṭhāpesi, anukkamena pana sukkhāpetvā sukkhāpetvā",
  "tika-vin06t1:271_23": "mattikāpiṇḍehi cinitvā niṭṭhāpesi, apakkiṭṭhakamayā kuṭi viya sabbamattikāmayā kuṭi",
  "tika-vin06t1:271_24": "ekābaddhā hoti, na tathā pakkiṭṭhakamayā, tasmā sā kappatīti eke. Sabbamattikāmayāya",
  "tika-vin06t1:271_25": "kuṭiyā bahi ce tiṇakuṭikādiṁ katvā anto vasati, dukkaṭameva. Sace tattha tattha chiddaṁ",
  "tika-vin06t1:271_26": "katvā bandhitvā ekābaddhaṁ karoti, vaṭṭati. Anto ce tiṇakuṭikādiṁ katvā anto vasati,",
  "tika-vin06t1:271_27": "vaṭṭati. Kārako eva ce vasati, karaṇapaccayā dukkaṭaṁ āpajjati, na vasanapaccayā.",
  "tika-vin06t1:271_28": "Sace anto vā bahi vā ubhayattha vā sudhāya limpati, vaṭṭati. Yasmā sabbamattikāmayā",
  "tika-vin06t1:271_29": "kuṭi sukarā bhindituṁ, tasmā tattha ṭhapitaṁ pattacīvarādi aguttaṁ hoti, corādīhi",
  "tika-vin06t1:271_30": "avaharituṁ sakkā, tena vuttaṁ “pattacīvaraguttatthāyā”ti.",
  "tika-vin06t1:272": "Pāḷimuttakavinicchayavaṇṇanā",
  "tika-vin06t1:273_0": "Tena kho pana samayena chabbaggiyā bhikkhū uccāvace patte dhārenti, uccāvacāni pattamaṇḍalāni",
  "tika-vin06t1:273_1": "dhārentī”ti evamādīni vatthūni nissāya “na, bhikkhave, uccāvacā pattā dhāretabbā,",
  "tika-vin06t1:273_2": "yo dhāreyya, āpatti dukkaṭassā”tiādinā nayena akappiyaparikkhāresu ca dukkaṭaṁ paññattaṁ.",
  "tika-vin06t1:273_3": "Kasmā? Tadanulomattā. Yatthāpi na paññattaṁ, tattha “na, bhikkhave, uccāvacāni chattāni",
  "tika-vin06t1:273_4": "dhāretabbāni, yo dhāreyya, āpatti dukkaṭassā”tiādinā nayena dukkaṭaṁ sambhavati,",
  "tika-vin06t1:273_5": "tasmā “tatrāyaṁ pāḷimuttako”ti ārabhitvā sabbaparikkhāresu vaṇṇamaṭṭhaṁ, savikāraṁ",
  "tika-vin06t1:273_6": "vā karontassa āpatti dukkaṭanti dīpentena “na vaṭṭatī”ti vuttanti veditabbaṁ. Etthāha",
  "tika-vin06t1:273_7": "– “anujānāmi, bhikkhave, ṭhapetvā paharaṇiṁ sabbaṁ lohabhaṇḍaṁ, ṭhapetvā āsandiṁ",
  "tika-vin06t1:273_8": "pallaṅkaṁ dārupattaṁ dārupādukaṁ sabbaṁ dārubhaṇḍaṁ, ṭhapetvā katakañca kumbhakārikañca",
  "tika-vin06t1:273_9": "sabbaṁ mattikābhaṇḍa”nti vuttattā yathāṭhapitaṁ vajjetvā itaraṁ sabbaṁ vaṇṇamaṭṭhampi",
  "tika-vin06t1:273_10": "savikārampi avisesena vaṭṭatīti? Vuccate – taṁ na yuttaṁ yathādassitapāḷivirodhato,",
  "tika-vin06t1:273_11": "tasmā “ṭhapetvā paharaṇi”nti evaṁ jātivasena ayaṁ pāḷi pavattā, yathādassitā pāḷi",
  "tika-vin06t1:273_12": "vaṇṇamaṭṭhādivikārapaṭisedhanavasena pavattāti evaṁ ubhayampi na virujjhati, tasmā",
  "tika-vin06t1:273_13": "yathāvuttameva. Āraggena nikhādanaggena, “āraggeriva sāsapo”ti ettha vuttanayato āraggena.",
  "tika-vin06t1:274_0": "Paṭṭamukhe vāti paṭṭakoṭiyaṁ. Pariyanteti cīvarapariyante. Veṇiuhumuniyupeññāma.",
  "tika-vin06t1:274_1": "Agghiyanti cetiyaṁ. Gayamuggaranti tulādaṇḍasaṇṭhānaṁ, gayā sīse sūcikā hoti, mukhapattā",
  "tika-vin06t1:274_2": "ladrā. Ukkiranti nīharanti karonti ṭhapenti. Koṇasuttapiḷakā nāma gaṇṭhikapaṭṭādikoṇesu",
  "tika-vin06t1:274_3": "suttamayapiḷakā. Yaṁ ettha cīvaraṁ vā patto vā “na vaṭṭatī”ti vutto, tattha adhiṭṭhānaṁ",
  "tika-vin06t1:274_4": "ruhati, vikappanāpi ruhatīti veditabbaṁ. Deḍḍubhoti udakasappo. Acchīti kuñjarakkhi.",
  "tika-vin06t1:274_5": "Gomuttakanti gomuttasaṇṭhānā rājiyo. Kuñcikāya senāsanaparikkhārattā suvaṇṇarūpiyamayāpi",
  "tika-vin06t1:274_6": "vaṭṭatīti chāyā dissati, “kuñcikāya vaṇṇamaṭṭhakammaṁ na vaṭṭatī”ti vacanato aññe",
  "tika-vin06t1:274_7": "kappiyalohādimayāva kuñcikā kappanti pariharaṇīyaparikkhārattā. Ārakaṇṭako potthakādikaraṇasatthakajāti.",
  "tika-vin06t1:274_8": "“Āmaṇḍakasārako āmalakaphalamayo”ti vadanti. Tālapaṇṇabījanīādīsu “vaṇṇamaṭṭhakammaṁ",
  "tika-vin06t1:274_9": "vaṭṭatī”ti vuttaṁ. Kiñcāpi tāni kuñcikā viya pariharaṇīyāni, atha kho “uccāvacāni",
  "tika-vin06t1:274_10": "na dhāretabbānī”ti paṭikkhepābhāvato vuttaṁ. Kevalañhi tāni “anujānāmi, bhikkhave,",
  "tika-vin06t1:274_11": "vidhūpanañca tālavaṇṭañcā”tiādinā vuttāni. Gaṇṭhipade pana “telabhājanesu vaṇṇamaṭṭhakammaṁ",
  "tika-vin06t1:274_12": "vaṭṭatīti senāsanaparikkhārattā”ti vuttaṁ. Rājavallabhāti rājakulūpakā. Sīmāti idhādhippetā",
  "tika-vin06t1:274_13": "bhūmi, baddhasīmā ca. “Yesaṁ santakā tesaṁ sīmā, tattha parehi na kattabba”nti anugaṇṭhipade",
  "tika-vin06t1:274_14": "vuttaṁ. “Bhūmi ca sīmā ca yesaṁ santakā, tehi eva vāretabbā. Yesaṁ pana aññesaṁ bhūmiyaṁ",
  "tika-vin06t1:274_15": "sīmā katā, te vāretuṁ na issarā”ti vadanti. “Saṅghabhedādīnaṁ kāraṇattā ‘mā karothā’ti",
  "tika-vin06t1:274_16": "paṭisedhetabbā evā”ti andhakaṭṭhakathāyaṁ vuttaṁ kira.",
  "tika-vin06t1:275_0": "86-7. Dārukuṭikaṁ kātuṁ, kattunti ca atthi. Khaṇḍākhaṇḍikanti phalāphalaṁ viya daṭṭhabbaṁ.",
  "tika-vin06t1:275_1": "Āṇāpehīti vacanaṁ aniṭṭhe eva vuccatīti katvā bandhaṁ āṇāpesi. Issariyamattāyāti",
  "tika-vin06t1:275_2": "samiddhiyaṁ mattāsaddoti ñāpeti.",
  "tika-vin06t1:276_0": "88. “Evarūpaṁ vācaṁ bhāsitvā”ti ca pāṭho. Lomena tvaṁ mutto, mā punapi evarūpamakāsīti",
  "tika-vin06t1:276_1": "idaṁ kiṁ byāpādadīpakaṁ, dārūsupi lobhakkhandhadīpakaṁ vacanaṁ sotāpannassa sato",
  "tika-vin06t1:276_2": "tassa rājassa patirūpaṁ. Nanu nāma “pubbe kataṁ sukataṁ bhante, vadeyyātha punapi",
  "tika-vin06t1:276_3": "yenattho”ti pavāretvā atīva pītipāmojjaṁ uppādetabbaṁ tena siyāti? Saccametaṁ sotāpannattā",
  "tika-vin06t1:276_4": "atīva buddhamāmako dhammamāmako saṅghamāmako ca, tasmā bhikkhūnaṁ akappiyaṁ asahanto,",
  "tika-vin06t1:276_5": "sikkhāpadapaññattiyā ca okāsaṁ kattukāmo “supayuttāni me dārūnī”ti tuṭṭhacittopi",
  "tika-vin06t1:276_6": "evamāhāti veditabbaṁ. Imehi nāma evarūpe ṭhāne. “Āgatapadānurūpenāti aññehi vā padehi,",
  "tika-vin06t1:276_7": "ito thokatarehi vā āgatakāle tadanurūpā yojanā kātabbā”ti gaṇṭhipade vuttaṁ. “Na",
  "tika-vin06t1:276_8": "kevalaṁ imasmiṁyeva sikkhāpade, aññesupi āgacchanti, tasmā tattha tattha āgatapadānurūpena",
  "tika-vin06t1:276_9": "yojanā veditabbā”ti anugaṇṭhipade vuttaṁ. Ujjhāyanattho adinnassādinnattāva, te ujjhāyiṁsu.",
  "tika-vin06t1:277_0": "Rudradāmako nāma rudradāmakādīhi uppādito. Bārāṇasinagarādīsu tehi tehi rājūhi porāṇasatthānurūpaṁ",
  "tika-vin06t1:277_1": "lakkhaṇasampannā uppāditā nīlakahāpaṇā. Tesaṁ kira tibhāgaṁ agghati rudradāmako,",
  "tika-vin06t1:277_2": "tasmā tassa pādo thullaccayavatthu hoti. Māsako pana idha appamāṇaṁ. Kahāpaṇo kiñcikāle",
  "tika-vin06t1:277_3": "ūnavīsatimāsako hoti, kiñci kāle atirekavīsatimāsako. Tasmā tassa kahāpaṇassa catutthabhāgo",
  "tika-vin06t1:277_4": "pañcamāsako viya atirekapañcamāsako vā ūnapañcamāsako vā pādoti veditabbaṁ. Imassatthassa",
  "tika-vin06t1:277_5": "dīpanatthaṁ “tadā rājagahe vīsatimāsako kahāpaṇo hotī”tiādi vuttaṁ. Tattha rajatamayo",
  "tika-vin06t1:277_6": "suvaṇṇamayo tambamayo ca kahāpaṇo hoti. Suvaṇṇabhūmiyaṁ viya pādopi yattha tambamayova",
  "tika-vin06t1:277_7": "kato hoti, tattha sova pādoti ācariyo. Yasmā pādo ekanīlakahāpaṇagghanako, tasmā",
  "tika-vin06t1:277_8": "tassa pādassa catutthabhāgova siyā pādoti eke. Idaṁ na yujjati. Yo ca tattha pādāraho",
  "tika-vin06t1:277_9": "bhaṇḍo, tassa catutthabhāgasseva pārājikavatthubhāvappasaṅgato. Yadi pādārahaṁ bhaṇḍaṁ",
  "tika-vin06t1:277_10": "pārājikavatthu, siddhaṁ “sova pādo pacchimaṁ pārājikavatthū”ti. Na hi sabbattha bhaṇḍaṁ",
  "tika-vin06t1:277_11": "gahetvā nīlakahāpaṇagghena agghāpenti. Yasmā tassa tasseva kahāpaṇagghena agghāpenti,",
  "tika-vin06t1:277_12": "tasmā tassa tassa janapadassa pādova pādoti tadagghanakameva pādagghanakanti siddhaṁ,",
  "tika-vin06t1:277_13": "“so ca kho porāṇassa nīlakahāpaṇassa vasena, na itaresanti yattha pana nīlakahāpaṇā",
  "tika-vin06t1:277_14": "vaḷañjaṁ gacchanti, tatthevā”ti keci vadanti, upaparikkhitvā gahetabbaṁ.",
  "tika-vin06t1:278": "Padabhājanīyavaṇṇanā",
  "tika-vin06t1:279_0": "92.Gāmā vā araññā vāti lakkhaṇānupaññattikattā paṭhamapaññattiyā ādimhi vuttā. Yato",
  "tika-vin06t1:279_1": "vā apakkantā, so amanusso nāma. “Amanussagāmaṁ apārupitvā, gāmappavesanañca anāpucchā",
  "tika-vin06t1:279_2": "pavisituṁ vaṭṭatī”ti anugaṇṭhipade vuttaṁ. “Yato gāmato āgantukāmā eva apakkantā,",
  "tika-vin06t1:279_3": "taṁ gāmaṁ evaṁ pavisituṁ na vaṭṭatī”ti vadanti eke. Keci pana “yakkhapariggahabhūtopi",
  "tika-vin06t1:279_4": "āpaṇādīsu dissamānesu eva ‘gāmo’ti saṅkhyaṁ gacchati, adissamānesu pavesane anāpattī”ti",
  "tika-vin06t1:279_5": "vadanti. “Gāmo eva upacāro gāmūpacāroti evaṁ kammadhārayavasena gahite kurundaṭṭhakathādīsu",
  "tika-vin06t1:279_6": "vuttampi suvuttameva hotī”ti vadanti. “Tassa gharūpacāro gāmoti āpajjatī”ti vacanaṁ",
  "tika-vin06t1:279_7": "paṭikkhipati. “Gāmassupacāro ca gāmo ca gāmūpacāro cā”ti vadanti, taṁ virujjhati,",
  "tika-vin06t1:279_8": "na. “Imesaṁ lābhādīsu lakkhaṇaṁ sandhāya mahāaṭṭhakathāyaṁ ‘gharaṁ gharūpacāro’tiādi",
  "tika-vin06t1:279_9": "vuttaṁ, taṁ na mayaṁ paṭikkhipāmā”ti ca vadanti. “Kataparikkhepocāti gharassa samantato",
  "tika-vin06t1:279_10": "tattako upacāro nāmā”ti gaṇṭhipade likhitaṁ. Anugaṇṭhipade pana “yo yo aṭṭhakathāvādo",
  "tika-vin06t1:279_11": "vā theravādo vā pacchā vuccatīti ito anāgataṁ sandhāya vuttaṁ, nātītaṁ. Yadi atītampi",
  "tika-vin06t1:279_12": "sandhāya vuttaṁ, mahāpadumatheravādova pamāṇaṁ jātanti āpajjati, tasmā anāgatameva",
  "tika-vin06t1:279_13": "sandhāya vuttanti ācariyā kathayantī”ti vuttaṁ. Sesampīti gāmūpacāralakkhaṇampi.",
  "tika-vin06t1:280_0": "Tatrāyaṁ nayoti tassa gāmūpacārassa gahaṇe ayaṁ nayo. Vikālegāmappavesanādīsūti ettha",
  "tika-vin06t1:280_1": "“gāmappavesanañhi bahi eva āpucchitabba”nti gaṇṭhipade vuttaṁ. “Taṁ aṭṭhakathāya",
  "tika-vin06t1:280_2": "na sametī”ti vadanti. “Gāmasaṅkhātūpacāraṁ sandhāya vutta”nti gahite sametīti mama",
  "tika-vin06t1:280_3": "takko. “Ādi-saddato ghare ṭhitānaṁ dinnalābhabhājanādīnī”ti gaṇṭhipade vuttaṁ. “Gāmūpacāre",
  "tika-vin06t1:280_4": "ṭhitānaṁ pāpuṇitabbalābhaṁ sañcicca adentānaṁ pārājika”nti anugaṇṭhipade vuttaṁ.",
  "tika-vin06t1:280_5": "Kiñcāpi kurundiādīsu pāḷiyaṁ vuttavacanānulomavasena vuttattā “pamādalekhā”ti na",
  "tika-vin06t1:280_6": "vattabbaṁ, mahāaṭṭhakathāyaṁ vuttavinicchayo saṅgītito paṭṭhāya āgato. “Yañcetaṁ",
  "tika-vin06t1:280_7": "mahāaṭṭhakathāya”ntiādi sīhaḷadīpe aṭṭhakathācariyehi vuttaṁ “vinicchayanayo”ti ca.",
  "tika-vin06t1:280_8": "Leḍḍupāteneva paricchinditabboti parikkhepārahaṭṭhānaṁ, na upacāraṁ. So hi tato aparena",
  "tika-vin06t1:280_9": "leḍḍupātena paracchinno. Imasmiṁ adinnādānasikkhāpadeti niyamena aññattha aññathāti",
  "tika-vin06t1:280_10": "atthato vuttaṁ hoti. Tena vā niyamena yathārutavasenāpi attho idha yujjati. Abhidhamme",
  "tika-vin06t1:280_11": "panātiādinā aññathāpi atthāpattisiddhaṁ dasseti.",
  "tika-vin06t1:281_0": "“Pariccāgādimhi akate ‘idaṁ mama santaka’nti aviditampi parapariggahitameva puttakānaṁ",
  "tika-vin06t1:281_1": "pitu accayena santakaṁ viya, taṁ atthato apariccatte saṅgahaṁ gacchatī”ti gaṇṭhipade",
  "tika-vin06t1:281_2": "vuttaṁ. “Thenassa kammaṁ theyyaṁ, thenena gahetabbabhūtaṁ bhaṇḍaṁ. Theyyanti saṅkhātanti",
  "tika-vin06t1:281_3": "theyyasaṅkhāta”nti porāṇagaṇṭhipade vuttaṁ. Taṁ theyyaṁ yassa thenassa kammaṁ, so",
  "tika-vin06t1:281_4": "yasmā theyyacitto avaharaṇacitto hoti, tasmā “theyyasaṅkhāta”nti padaṁ uddharitvā",
  "tika-vin06t1:281_5": "“theyyacitto avaharaṇacitto”ti padabhājanampi tesaṁ porāṇānaṁ yujjateva, tathāpi",
  "tika-vin06t1:281_6": "aṭṭhakathāyaṁ vuttanayeneva gahetabbaṁ. “Yañca pubbabhāge ‘avaharissāmī’ti pavattaṁ",
  "tika-vin06t1:281_7": "cittaṁ, yañca gamanādisādhakaṁ, parāmasanādisādhakaṁ vā majjhe pavattaṁ, yañca ṭhānācāvanapayogasādhakaṁ,",
  "tika-vin06t1:281_8": "tesu ayameveko pacchimo cittakoṭṭhāso idha adhippeto ‘theno’ti apare”ti anugaṇṭhipade",
  "tika-vin06t1:281_9": "vuttaṁ. Ūnamāsakamāsapādādīsu “avaharaṇacittesu ekacittakoṭṭhāsoti ācariyā vadantī”ti vuttaṁ.",
  "tika-vin06t1:282": "Pañcavīsatiavahārakathāvaṇṇanā",
  "tika-vin06t1:283_0": "Pañcavīsati avahārā nāma vacanabhedeneva bhinnā, atthato pana abhinnā. Ākulā duviññeyyavinicchayāti",
  "tika-vin06t1:283_1": "ācariyānaṁ mukhe santike sabbākārena aggahitavinicchayānaṁ duviññeyyā. Dukatikapaṭṭhānapāḷi",
  "tika-vin06t1:283_2": "viya ākulā duviññeyyavinicchayā, kevalaṁ taṁ ācariyā pubbāparavirodhamakatvā saṅgītito",
  "tika-vin06t1:283_3": "paṭṭhāya āgatanayamavināsetvā vaṇṇayantīti “paṭṭhānapāḷimivāti apare vadantī”ti ca",
  "tika-vin06t1:283_4": "vuttā. Porāṇāti saṅgītiācariyā. Ayamettha sāmīci eva, sace na deti, āpatti natthi,",
  "tika-vin06t1:283_5": "pārājikabhayā pana yathā sikkhākāmo deti, evaṁ dātabbameva. Yāni panettha vatthūni,",
  "tika-vin06t1:283_6": "tāni sīhaḷadīpe ācariyehi saṅghādīnamanumatiyā aṭṭhakathāsu pakkhittāni, “anāgate",
  "tika-vin06t1:283_7": "brahmacārīnaṁ hitatthāya potthakāruḷhakālato pacchāpī”ti vuttaṁ. Āṇattikaṁ āṇattikkhaṇepi",
  "tika-vin06t1:283_8": "gaṇhāti, kālantarenāpi atthasādhako, kālantaraṁ sandhāyāti idametesaṁ nānattaṁ. Bhaṭṭheti",
  "tika-vin06t1:283_9": "apagate. Antarasamudde aturumuhude. Pharati sādheti. Navadhototi navakato. Pāsāṇasakkharanti",
  "tika-vin06t1:283_10": "pāsāṇañca sakkharañca.",
  "tika-vin06t1:284": "Bhūmaṭṭhakathādivaṇṇanā",
  "tika-vin06t1:285_0": "94.Mahāaṭṭhakathāyaṁ pana saccepi alikepi dukkaṭameva vuttaṁ, taṁ pamādalikhitanti",
  "tika-vin06t1:285_1": "veditabbanti yathetarahi yuttiyā gahetabbā. Tattha “catuvaggena ṭhapetvā upasampadapavāraṇaabbhānādisabbaṁ",
  "tika-vin06t1:285_2": "saṅghakammaṁ kātuṁ vaṭṭati”cceva vattabbe “upasampadapavāraṇakathinabbhānādīnī”ti",
  "tika-vin06t1:285_3": "likhantīti veditabbaṁ. Taṁ ācariyā “pamādalekhā”tveva vaṇṇayanti, tena vuttaṁ “pamādalikhita”nti.",
  "tika-vin06t1:285_4": "Yaṁ yaṁ vacanaṁ musā, tattha tattha pācittiyanti vuttaṁ. Dukkaṭassa vacane payojanābhāvā",
  "tika-vin06t1:285_5": "“adinnādānassa pubbapayoge”ti vuttaṁ. Aññesampi pubbapayoge pācittiyaṭṭhāne pācittiyameva.",
  "tika-vin06t1:285_6": "Pamādalikhitanti ettha idha adhippetameva gahetvā aṭṭhakathāyaṁ vuttanti gahite sameti",
  "tika-vin06t1:285_7": "viya. Ācariyā pana “pācittiyaṭṭhāne pācittiya”nti vatvā dukkaṭe visuṁ vattabbe “saccālike”ti",
  "tika-vin06t1:285_8": "sāmaññato vuttattā “pamādalekhā”ti vadantīti veditabbāti. “Kusalacittena gamane anāpattī”ti",
  "tika-vin06t1:285_9": "vuttattā “dānañca dassāmī”ti vacanena anāpatti viya.",
  "tika-vin06t1:286_0": "Pācittiyaṭṭhāne dukkaṭā na muccatīti pācittiyena saddhiṁ dukkaṭamāpajjati. Bahukāpi",
  "tika-vin06t1:286_1": "āpattiyo hontūti khaṇanabyūhanuddharaṇesu dasa dasa katvā āpattiyo āpanno, tesu uddharaṇe",
  "tika-vin06t1:286_2": "dasa pācittiyo desetvā muccati, jātivasena “ekameva desetvā muccatī”ti kurundiyaṁ",
  "tika-vin06t1:286_3": "vuttaṁ, tasmā purimena sameti. “Samodhānetvā dassitapayoge “dukkaṭa”nti vuttattā",
  "tika-vin06t1:286_4": "samānapayogā bahudukkaṭattaṁ ñāpeti. Khaṇane bahukānīti samānapayogattā na paṭippassambhati.",
  "tika-vin06t1:286_5": "Aṭṭhakathācariyappamāṇenāti yathā panettha, evaṁ aññesupi evarūpāni aṭṭhakathāya",
  "tika-vin06t1:286_6": "āgatavacanāni saṅgītito paṭṭhāya āgatattā gahetabbānīti attho. “Idha dutiyapārājike",
  "tika-vin06t1:286_7": "gahetabbā, na aññesū”ti dhammasiritthero kirāha. Gaṇṭhipade pana “purimakhaṇanaṁ",
  "tika-vin06t1:286_8": "pacchimaṁ patvā paṭippassambhati, teneva ekameva desetvā muccatī”ti vuttaṁ, “visabhāgakiriyaṁ",
  "tika-vin06t1:286_9": "vā patvā purimaṁ paṭippassambhatī”ti ca vuttaṁ.",
  "tika-vin06t1:287_0": "Evaṁ ekaṭṭhāne ṭhitāya kumbhiyā ṭhānācāvanañcettha chahākārehi veditabbanti sambandho.",
  "tika-vin06t1:287_1": "Kumbhiyāti bhummavacanaṁ. Uddhaṁ ukkhipanto kesaggamattampi bhūmito moceti, pārājikanti",
  "tika-vin06t1:287_2": "ettha mukhavaṭṭiyā phuṭṭhokāsaṁ bundena mocite “ṭhānācāvanañcettha chahākārehi veditabba”nti",
  "tika-vin06t1:287_3": "iminā sameti, tathā avatvā “bhūmito mutte kesaggamattampi atikkante bhūmito mocitaṁ",
  "tika-vin06t1:287_4": "nāma hotī”ti daḷhaṁ katvā vadanti, upaparikkhitvā gahetabbaṁ. Ettha ekacce evaṁ atthaṁ",
  "tika-vin06t1:287_5": "vadanti “pubbe khaṇantena avasesaṭṭhānāni viyojitāni, tasmiṁ vimutte pārājika”nti.",
  "tika-vin06t1:287_6": "Saṅkhepamahāpaccariyādīsu vuttavacanassa pamādalekhabhāvo “attano bhājanagataṁ vā",
  "tika-vin06t1:287_7": "karoti, muṭṭhiṁ vā chindatī”ti vacanena dīpito.",
  "tika-vin06t1:288_0": "Yaṁ pana “pītamatte pārājika”nti vuttaṁ, taṁ yathetarahi “pañcaviññāṇā uppannavatthukā",
  "tika-vin06t1:288_1": "uppannārammaṇā”ti padassa “uppannavatthukāhi anāgatapaṭikkhepo”ti aṭṭhakathāvacanaṁ",
  "tika-vin06t1:288_2": "“asambhinnavatthukā asambhinnārammaṇā purejātavatthukā purejātārammaṇā”ti vacanamapekkhitvā",
  "tika-vin06t1:288_3": "atītānāgatapaṭikkhepoti parivatteti, tathā tādisehi parivatta’nti veditabbaṁ. Na",
  "tika-vin06t1:288_4": "hi aṭṭhakathācariyā pubbāparaviruddhaṁ vadanti. Yaṁ pana ācariyā “idaṁ pamādalikhita”nti",
  "tika-vin06t1:288_5": "apanetvā paṭikkhipitvā vacanakāle vācenti, uddisanti, tameva ca imināpi ācariyena",
  "tika-vin06t1:288_6": "“pamādalikhita”nti paṭikkhittaṁ. Yañca suttaṁ dassetvā te paṭikkhipanti, tameva ca",
  "tika-vin06t1:288_7": "dassentena iminā paṭikkhittaṁ, tena vuttaṁ “taṁ pana tatthevā”tiādi.",
  "tika-vin06t1:289_0": "Anāpattimattameva vuttanti neva avahāro na gīvā anāpattīti byañjanatova bhedo, na",
  "tika-vin06t1:289_1": "atthatoti dassanatthaṁ. Taṁ pamādalikhitaṁ katarehīti ce? Pubbe vuttappakārehi, lekhakehi",
  "tika-vin06t1:289_2": "vā, esa nayo sabbattha. “Na hi tadeva bahūsu ṭhānesu yuttato pārājikamahutvā katthaci",
  "tika-vin06t1:289_3": "hotī”ti sabbaṁ anugaṇṭhipade vuttaṁ. Duṭṭhapitaṁ vā ṭhapetīti ettha tato paggharissatīti",
  "tika-vin06t1:289_4": "ṭhānācāvanaṁ sandhāya katattā pārājikaṁ taṁ pana gaṇhatu vā mā vā tattheva “bhindatī”tiādivacanato",
  "tika-vin06t1:289_5": "veditabbaṁ. “Tatthevāti ṭhānācāvanaṁ akarontova ṭhānā acāvetukāmova kevalaṁ ‘bhindatī’ti",
  "tika-vin06t1:289_6": "aṭṭhakathāvacanato ca ñāpetabba”nti aññatarasmiṁ gaṇṭhipade vuttaṁ. Tathā “paggharitehi",
  "tika-vin06t1:289_7": "tintapaṁsuṁ gahetvā udake pakkhipitvā pacitvā gahetuṁ sakkā, tasmā gahaṇameva sandhāya",
  "tika-vin06t1:289_8": "vutta”nti apare. “Rittakumbhiyā upari karoti, bhaṇḍadeyya”nti vuttaṁ, taṁ āṇattiyā",
  "tika-vin06t1:289_9": "virujjhati, “yadā sakkosi, tadā taṁ bhaṇḍaṁ avaharā”ti atthasādhako āṇattikāle eva",
  "tika-vin06t1:289_10": "pārājikaṁ. Apica āvāṭakādīni thāvarapayogāni ca ettha sādhakāni. Natthi kālakatapayogāni",
  "tika-vin06t1:289_11": "pārājikavatthūnīti tasmā upaparikkhitabbanti eke. Yattha yattha “apare”ti vā “eke”ti",
  "tika-vin06t1:289_12": "vā vuccati, tattha tattha suṭṭhu upaparikkhitvā yuttaṁ gahetabbaṁ, itaraṁ chaḍḍetabbaṁ.",
  "tika-vin06t1:289_13": "Vadantīti ācariyā vadanti. Na, aññathā gahetabbatthatoti pāḷipariharaṇatthaṁ vuttaṁ.",
  "tika-vin06t1:289_14": "Evameke vadantīti taṁ na gahetabbaṁ. Kasmā? “Passāvaṁ vā chaḍḍetī”ti ca “aparibhogaṁ",
  "tika-vin06t1:289_15": "vā karotī”ti ca atthato ekattā, aṭṭhakathāya “muggarena pothetvā bhindatī”ti vuttattāpi.",
  "tika-vin06t1:290_0": "Ayaṁpanettha sārotiādikathāya “amhākaṁ ācariyassa vacana”nti dhammasiritthero āha.",
  "tika-vin06t1:290_1": "Saṅgahācariyānaṁ vādoti eke. Pubbe vuttāpi te eva, tasmā vohāravasenāti achaḍḍetukāmampi",
  "tika-vin06t1:290_2": "tathā karontaṁ “chaḍḍetī”ti voharanti. Evametesaṁ padānaṁ attho gahetabboti evaṁ",
  "tika-vin06t1:290_3": "sante “ṭhānācāvanassa natthitāya dukkaṭa”nti aṭṭhakathāvacanena ativiya sameti, tattha",
  "tika-vin06t1:290_4": "ṭhānācāvanacittassa natthitāya ṭhānā cutampi na “ṭhānā cuta”nti vuccatīti attho gahetabbo.",
  "tika-vin06t1:290_5": "Itarathāpīti theyyacittābhāvā ṭhānā cāvetukāmassapi dukkaṭaṁ yujjati.",
  "tika-vin06t1:291_0": "96. Sayameva patitamorasseva ito cito ca karoto thullaccayaṁ. Ākāsaṭṭhavinicchaye",
  "tika-vin06t1:291_1": "tappasaṅgena tasmiṁ vehāsādigatepi asammohatthaṁ evaṁ gahetabbanti vuttaṁ. “Evamaññatrāpi",
  "tika-vin06t1:291_2": "sāmise”ti gaṇṭhipade vuttaṁ. “Ṭhānācāvanaṁ akaronto cāletī”ti vacanato ṭhānācāvane",
  "tika-vin06t1:291_3": "thullaccayaṁ natthīti vuttaṁ hoti. Keci aphandāpetvā ṭhānācāvanācāvanehipi dukkaṭathullaccaye",
  "tika-vin06t1:291_4": "vadanti. “Te ṭhānācāvanaṁ akarontoti imaṁ aṭṭhakathāvacanaṁ dassetvā paṭisedhetabbā”ti",
  "tika-vin06t1:291_5": "keci vadanti, vīmaṁsitabbaṁ.",
  "tika-vin06t1:292_0": "97. Chedanamocanādi uparibhāgaṁ sandhāya vuttaṁ. Avassaṁ ṭhānato ākāsagataṁ karoti.",
  "tika-vin06t1:292_1": "Ettha “ekakoṭiṁ nīharitvā ṭhapite vaṁse ṭhitassa ākāsakaraṇaṁ sandhāyā”ti keci vadanti.",
  "tika-vin06t1:292_2": "Te pana atha “mūlaṁ acchetvā valayaṁ ito cito ca sāreti, rakkhati. Sace pana mūlato",
  "tika-vin06t1:292_3": "anīharitvāpi hatthena gahetvā ākāsagataṁ karoti, pārājika”nti aṭṭhakathāvacanaṁ dassetvā",
  "tika-vin06t1:292_4": "paṭisedhetabbā. Bhittinissitanti bhittiyā upatthambhitaṁ sandhāya vuttanti eke. Bhittiṁ",
  "tika-vin06t1:292_5": "nissāya ṭhapitanti nāgadantādīsu ṭhitaṁ sandhāya vuttaṁ. Chinnamatteti upari uggantvā",
  "tika-vin06t1:292_6": "ṭhitaṁ sandhāya vuttaṁ.",
  "tika-vin06t1:293_0": "98.Upari ṭhitassa piṭṭhiyāti ettha adho osāraṇaṁ sandhāya vuttaṁ. Heṭṭhā osārentassa",
  "tika-vin06t1:293_1": "uparimassa piṭṭhiyā heṭṭhimena ṭhitokāsaṁ atikkantamatte pārājikaṁ, uddhaṁ ukkhipantassa",
  "tika-vin06t1:293_2": "udakato muttamatte. “Evaṁ gahite bhūmaṭṭhe vuttena sametī”ti vadanti. Matamacchānaṁ",
  "tika-vin06t1:293_3": "ṭhitaṭṭhānameva ṭhānaṁ kira. Theyyacittena māretvā gaṇhato ūnapādagghanake dukkaṭaṁ,",
  "tika-vin06t1:293_4": "sahapayogattā pācittiyaṁ natthīti eke. Madanaphalavasādīnīti ettha sīhaḷabhāsā kira",
  "tika-vin06t1:293_5": "vasa iti visanti attho, garuḷākārena katuppeyitaṁ vā.",
  "tika-vin06t1:294_0": "99.Pubbe pāse baddhasūkaraupamāya vuttā eva. “Thale ṭhapitāya nāvāya na phuṭṭhokāsamattamevā”ti",
  "tika-vin06t1:294_1": "pāṭho. “Vāto āgammāti vacanato vātassa natthikāle payogassa katattā avahāro natthi,",
  "tika-vin06t1:294_2": "atthikāle ce kato, avahārovā”ti vadanti. “Bhaṇḍadeyyaṁ pana kesanti ce? Yesaṁ hatthe",
  "tika-vin06t1:294_3": "kahāpaṇāni gahitāni, tesaṁ vā, nāvāsāminā nāvāya aggahitāya nāvāsāmikassa vā”ti anugaṇṭhipade vuttaṁ.",
  "tika-vin06t1:295": "104.Nirambitvā upari. Akataṁ vā pana patiṭṭhapetīti apubbaṁ vā paṭṭhapetīti attho.",
  "tika-vin06t1:296": "106. Gāmaṭṭhe vā “gāmo nāmā”ti na vuttaṁ paṭhamaṁ gāmalakkhaṇassa sabbaso vuttattā.",
  "tika-vin06t1:297_0": "107. Araññaṭṭhe araññaṁ nāmāti puna na kevalaṁ pubbe vuttalakkhaṇaññeva araññanti",
  "tika-vin06t1:297_1": "idhādhippetaṁ, kintu parapariggahitameva cetaṁ hoti, taṁ idhādhippetanti dassanatthaṁ",
  "tika-vin06t1:297_2": "vuttaṁ. Teneva atthepi araññaggahaṇaṁ kataṁ. Aggepi mūlepi chinnāti ettha “na veṭhetvā",
  "tika-vin06t1:297_3": "ṭhitā, chinnamatte patanakaṁ sandhāya vutta”nti vadanti. Tacchetvā ṭhapitoti araññasāmikehi",
  "tika-vin06t1:297_4": "parehi laddhehi tacchetvā ṭhapito. Addhagatopīti cirakālikopi. “Na gahetabboti araññasāmikehi",
  "tika-vin06t1:297_5": "anuññātenapī”ti gaṇṭhipade vuttaṁ. Challiyā pariyonaddhaṁ hotīti iminā sāmikānaṁ",
  "tika-vin06t1:297_6": "nirapekkhataṁ dīpeti. Tena vuttaṁ “gahetuṁ vaṭṭatī”ti. Yadi sāmikānaṁ sāpekkhatā atthi, na vaṭṭati.",
  "tika-vin06t1:298_0": "108. Tattha “bhājanesu pokkharaṇītaḷākesu ca gāvo pakkosatīti ito paṭṭhāya tayo dasa",
  "tika-vin06t1:298_1": "vārā ādimeva dassetvā saṁkhittā”ti anugaṇṭhipade vuttaṁ. Nibbahanaudakaṁ nāma taḷākarakkhaṇatthāya",
  "tika-vin06t1:298_2": "adhikodakanikkhamanadvārena nikkhamanaudakaṁ. “Gahetuṁ na labhatīti sāmīcikammaṁ",
  "tika-vin06t1:298_3": "na hotī”ti anugaṇṭhipade vuttaṁ. Ito paṭṭhāya “vutta”nti vutte anugaṇṭhipadeti gahetabbaṁ.",
  "tika-vin06t1:298_4": "Anikkhante udaketi pāṭhaseso, sukkhamātikāpayogattā bhaṇḍadeyyampi na hotīti adhippāyo.",
  "tika-vin06t1:298_5": "Taḷākaṁ nissāya khettassa katattāti “sabbasādhāraṇaṁ taḷākaṁ hotī”ti paṭhamaṁ vuttattā",
  "tika-vin06t1:298_6": "taṁ sandhāya vuttaṁ. “Yasmā taḷākagataṁ udakaṁ sabbasādhāraṇampi mātikāya sati taṁ",
  "tika-vin06t1:298_7": "atikkamitvā gahetuṁ na vaṭṭati, tasmā taṁ sandhāya kurundiyādīsu avahāroti vutta”nti",
  "tika-vin06t1:298_8": "apare āhūti. Iminā lakkhaṇena na sametīti yasmā sabbasādhāraṇadeso nāma tañca taḷākaṁ",
  "tika-vin06t1:298_9": "sabbasādhāraṇaṁ, katikābhāvā ca mahāaṭṭhakathāyaṁ vuttameva yuttanti āhācariyo.",
  "tika-vin06t1:299_0": "109.“Tatopaṭṭhāya avahāro natthīti theyyāyapi gaṇhato, tasmā yathāmuṇḍamahājetabbattā,",
  "tika-vin06t1:299_1": "arakkhitabbattā, sabbasādhāraṇattā ca aññampi saṅghasantakaṁ idaṁ na hotī”ti gaṇṭhipade vuttaṁ.",
  "tika-vin06t1:300_0": "110.Ujukameva tiṭṭhatīti ettha “samīpe rukkhasākhādīhi sandhāritattā īsakaṁ khalitvā",
  "tika-vin06t1:300_1": "ujukameva tiṭṭhati ce, avahāro. Chinnaveṇu viya tiṭṭhati ce, anāpattī”ti vuttaṁ,",
  "tika-vin06t1:300_2": "taṁ suvuttaṁ, tassa vinicchaye “sace tāni rakkhantī”ti vuttattā. No aññathāti sampatte",
  "tika-vin06t1:300_3": "ce vāte vātamukhasodhanaṁ karoti, pārājikanti attho.",
  "tika-vin06t1:301_0": "111.Aññesu pana vicāraṇā eva natthīti tesu appaṭikkhipitattā ayameva vinicchayoti",
  "tika-vin06t1:301_1": "vuttaṁ hoti. “Etena dhuranikkhepaṁ katvāpi corehi āhaṭaṁ codetvā gaṇhato anāpattīti",
  "tika-vin06t1:301_2": "dīpitaṁ hotī”ti vuttaṁ.",
  "tika-vin06t1:302_0": "112.Eseva nayoti uddhāreyeva pārājikaṁ, kasmā? Aññehi pattehi sādhāraṇassa saññāṇassa",
  "tika-vin06t1:302_1": "vuttattā. Padavārenāti corena nīharitvā dinnaṁ gahetvā gacchato. Gāmadvāranti vohāramattameva,",
  "tika-vin06t1:302_2": "gāmanti attho āṇattiyā daṭṭhabbattā, dvinnampi uddhāre eva pārājikaṁ. Asukaṁnāma",
  "tika-vin06t1:302_3": "gāmaṁ gantvāti vacanena yāva tassa gāmassa parato upacāro, sabbametaṁ āṇattameva",
  "tika-vin06t1:302_4": "hoti. “Ṭhatvā vā nisīditvā vā vissamitvā purimatheyyacittaṁ vūpasamitvā gamanatthañce",
  "tika-vin06t1:302_5": "bhaṇḍaṁ na nikkhittaṁ, yathāgahitameva, padavārena kāretabboti, nikkhittañce, uddhārenā”ti",
  "tika-vin06t1:302_6": "ca likhitaṁ. Kevalaṁ “likhita”nti vutte gaṇṭhipade gahetabbaṁ. Theyyacittena paribhuñjantoti",
  "tika-vin06t1:302_7": "ṭhānācāvanaṁ akatvā nivatthapārutanīhārena “pubbevedaṁ mayā gahita”nti theyyacittena",
  "tika-vin06t1:302_8": "paribhuñjanto. “Naṭṭhe bhaṇḍadeyyaṁ kirā”ti likhitaṁ. “Añño vā”ti vacanena yena ṭhapitaṁ,",
  "tika-vin06t1:302_9": "tena dinne anāpattīti dīpitaṁ hoti gopakassa dāne viya, “kevalaṁ idha bhaṇḍadeyyanti",
  "tika-vin06t1:302_10": "apare”ti vuttaṁ. “Añño vā”ti vacanato yena ṭhapitaṁ. So vātipi labbhatīti vicāretvā",
  "tika-vin06t1:302_11": "gahetabbo. Vā-saddena yassa hatthe ṭhapitaṁ, so vā deti rājagahe gaṇako viya dhaniyassa,",
  "tika-vin06t1:302_12": "tasmā pārājikaṁ yuttaṁ viya.",
  "tika-vin06t1:303_0": "Tava thūlasāṭako laddhoti vuttakkhaṇe musāvāde dukkaṭaṁ. Tassa nāmaṁ likhitvāti ettha",
  "tika-vin06t1:303_1": "“tena ‘gahetvā ṭhapeyyāsī’ti āṇattattā nāmalekhanakāle anāpatti kusasaṅkamanasadisaṁ",
  "tika-vin06t1:303_2": "na hotī”ti vuttaṁ. Na jānantīti na suṇantīti attho. Sace jānitvāpi cittena na sampaṭicchanti",
  "tika-vin06t1:303_3": "eseva nayo. Jānantena pana rakkhituṁ anicchante paṭikkhipitabbameva etanti vattaṁ",
  "tika-vin06t1:303_4": "jānitabbaṁ. Ummaggenāti purāpāṇaṁ khaṇitvā katamaggenāti attho.",
  "tika-vin06t1:304_0": "Nissitavārikassa pana sabhāgā bhattaṁ denti, tasmā yathā vihāre panti, tatheva kātabbanti",
  "tika-vin06t1:304_1": "sampattavāraṁ aggahetuṁ na labhanti, “tassa vā sabhāgā adātuṁ na labhantī”ti vuttaṁ.",
  "tika-vin06t1:304_2": "Attadutiyassāti na hi ekenānītaṁ dvinnaṁ pahoti, sace pahoti pāpetabboti dassetuṁ",
  "tika-vin06t1:304_3": "“yassa vā”tiādi vuttaṁ. “Paripucchaṁ detīti pucchitapañhassa vissajjanaṁ karotī”ti",
  "tika-vin06t1:304_4": "likhitaṁ. Saṅghassa bhāraṁ nāma “saddhammavācanā evā”ti vuttaṁ, “navakammikopi vuccatī”ti",
  "tika-vin06t1:304_5": "ca, “ito bhaṇḍato vaṭṭantaṁ puna anto pavisatīti mahāaṭṭhakathāpadassa kurundīsaṅkhepaṭṭhakathāhi",
  "tika-vin06t1:304_6": "adhippāyo vivarito”ti likhitaṁ.",
  "tika-vin06t1:305_0": "113.Gacchante yāne vāti ettha “suṅkaṭṭhānassa bahi ṭhitaṁ sandhāya vutta”nti upatissatthero",
  "tika-vin06t1:305_1": "vadati kira. “Gacchante yāne vātiādi suṅkaṭṭhānabbhantare gahetabba”nti vuttaṁ. Bahi",
  "tika-vin06t1:305_2": "ṭhitassa vattabbameva natthi, “anto ṭhatvā”ti adhikāre vuttattā ceti yuttaṁ – yānādīsu",
  "tika-vin06t1:305_3": "ṭhapite tassa payogaṁ vināyeva gatesu pārājiko na hoti. Kasmā na bhaṇḍadeyyanti ce?",
  "tika-vin06t1:305_4": "Suṅkaṭṭhānassa bahi ṭhitattā. Araññaṭṭhe “assatiyā atikkamantassapi bhaṇḍadeyyamevā”ti",
  "tika-vin06t1:305_5": "vuttaṁ tesaṁ sapariggahitattā. Idha pana “atra paviṭṭhassā”ti vacanato na bahi ṭhitassa,",
  "tika-vin06t1:305_6": "taṁ kira suṅkasaṅketaṁ. Aññaṁ harāpetīti tattha “sahatthā”ti vacanato anāpatti. Nissaggiyāni",
  "tika-vin06t1:305_7": "hontīti aṭṭhakathāto pācittiyaṁ, upacāraṁ okkamitvā pariharaṇe sādīnavattā dukkaṭaṁ.",
  "tika-vin06t1:306_0": "Suṅkaṭṭhāne suṅkaṁ datvāva gantuṁ vaṭṭatīti idaṁ dāni vattabbānaṁ mātikāti dhammasiritthero.",
  "tika-vin06t1:306_1": "“Anurādhapurassa catūsu dvāresu suṅkaṁ gaṇhanti, tesu dakkhiṇadvārassa purato maggo",
  "tika-vin06t1:306_2": "thūpārāmato ānandacetiyaṁ padakkhiṇaṁ katvā jetavanavihārassantarapākārassāsanne",
  "tika-vin06t1:306_3": "niviṭṭho, yo na gāmaṁ pavisanto upacāraṁ okkanto hoti. Thūpārāmato ca mahācetiyaṁ",
  "tika-vin06t1:306_4": "padakkhiṇaṁ katvā rājavihāraṁ gacchanto na okkamatī”ti kira mahāaṭṭhakathāyaṁ āgataṁ.",
  "tika-vin06t1:306_5": "Ettha cāti suṅkaghāte “dvīhi leḍḍupātehīti ācariyaparamparābhatā”ti likhitaṁ. Dvīhi",
  "tika-vin06t1:306_6": "leḍḍupātehīti suṅkaghātassa paricchede aṭṭhapite yujjati, ṭhapite pana atirekayojanampi",
  "tika-vin06t1:306_7": "suṅkaghātaṁ hotīti tato paraṁ dve leḍḍupātā upacāroti gahetabbo. So panetthāpi duvidho",
  "tika-vin06t1:306_8": "bāhirabbhantarabhedato. Tattha dutiyaleḍḍupātasaṅkhātaṁ bāhiropacāraṁ sandhāya pāḷiyaṁ,",
  "tika-vin06t1:306_9": "mahāaṭṭhakathāyañca dukkaṭaṁ vuttaṁ. Abbhantaraṁ sandhāya kurundiyanti no khanti.",
  "tika-vin06t1:306_10": "“Atra paviṭṭhassa suṅkaṁ gaṇhantūti hi niyamitaṭṭhānaṁ ekantato pārājikakhettaṁ hoti,",
  "tika-vin06t1:306_11": "tañca parikkhittaṁ, eko leḍḍupāto dukkaṭakhettaṁ, aparikkhittañce, dutiyo leḍḍupātoti",
  "tika-vin06t1:306_12": "no adhippāyo”ti ācariyo vadati.",
  "tika-vin06t1:307_0": "114.Dhanaṁ pana gataṭṭhāne vaḍḍhatīti ettha “vaḍḍhiyā saha avahārakassa bhaṇḍadeyya”nti",
  "tika-vin06t1:307_1": "likhitaṁ. “Taṁ vaḍḍhiṁ dassāmī”ti aggahesi, tattha kammaṁ akarontassa vaḍḍhatīti",
  "tika-vin06t1:307_2": "katvā vuttaṁ. Kevalaṁ āṭhapitakhettassa na vaḍḍhati. “Yaṁ dhanaṁ vaḍḍhi, taṁ dentassa",
  "tika-vin06t1:307_3": "avahārakassa vaḍḍhiyā adāne pārājikaṁ hotī”ti vadanti.",
  "tika-vin06t1:308": "Nāmenāti sappanāmena vā sāmikena katena vā.",
  "tika-vin06t1:309_0": "116. Rājagharassa antovatthumhi, parikkhittarājaṅgaṇaṁ vā antovatthu. Aparikkhitte",
  "tika-vin06t1:309_1": "rājaṅgaṇe ṭhitassa sakalanagaraṁ ṭhānaṁ. Goṇassa “aparikkhitte ṭhitassa akkantaṭṭhānameva",
  "tika-vin06t1:309_2": "ṭhāna”nti vuttattā khaṇḍadvāranti attanā khaṇḍitacchiddaṁ. Tattheva ghātetīti “jīvitindriyārammaṇattā",
  "tika-vin06t1:309_3": "vadhakacittassa pācittiyaṁ hotīti? Na hoti. Kasmā? Adinnādānapayogattā. Tampi theyyacittaṁ",
  "tika-vin06t1:309_4": "saṅkhārārammaṇaṁva hoti. Idha tadubhayaṁ labhati saddhiṁ pubbabhāgāparabhāgehī”ti vuttaṁ.",
  "tika-vin06t1:310_0": "118.Tassuddhāre sabbesaṁ pārājikanti yadi yo āṇatto avassaṁ taṁ bhaṇḍaṁ harati, āṇattikkhaṇe",
  "tika-vin06t1:310_1": "eva pārājikaṁ. “Idha tiṇṇaṁ kasmā pārājikaṁ, nanu ‘tumhe, bhante, tayo harathā’ti",
  "tika-vin06t1:310_2": "vuttattā thullaccayaṁ, itaresañca paṭipāṭiyā ekekassāṇattattā ekekena ca dukkaṭena",
  "tika-vin06t1:310_3": "bhavitabbaṁ. Kathaṁ, eko kira māsagghanakaṁ parissāvanaṁ thenetvā desetvā nirussāho",
  "tika-vin06t1:310_4": "eva vā hutvā puna māsagghanakaṁ sūciṁ tatheva katvā puna māsagghanakanti evaṁ siyāti?",
  "tika-vin06t1:310_5": "Na evaṁ, taṁ yathā uppalathenako yena vatthu pūrati tāva saussāhattā pārājiko āsi,",
  "tika-vin06t1:310_6": "evamime saussāhāva na desayiṁsu vā”ti likhitaṁ, pāḷiyaṁ, aṭṭhakathāyañca saṁvidahitvā",
  "tika-vin06t1:310_7": "gatesu ekassuddhāre sabbesaṁ pārājikaṁ vinā viya āṇattiyā kiñcāpi vuttaṁ, atha kho",
  "tika-vin06t1:310_8": "“tassāyaṁ attho”ti vatvā pacchā vuttavinicchayesu ca ekabhaṇḍaekaṭṭhānādīsu ca sambahulā",
  "tika-vin06t1:310_9": "ekaṁ āṇāpentīti āṇattimeva niyametvā vuttaṁ, tasmā āṇatti icchitabbā viya, vīmaṁsitabbaṁ.",
  "tika-vin06t1:310_10": "“‘Ekabhaṇḍaṁ ekaṭṭhāna’nti ca pāṭho ‘ekakulassa bhaṇḍa’nti vacanato”ti vadanti.",
  "tika-vin06t1:311_0": "119-120.Ocarakevuttanayenevāti avassaṁhāriye bhaṇḍe. Taṁ saṅketanti tassa saṅketassa.",
  "tika-vin06t1:311_1": "Atha vā taṁ saṅketaṁ atikkamitvā pacchā vā. Apatvā pure vā. Esa nayo taṁ nimittanti",
  "tika-vin06t1:311_2": "etthāpi. Akkhinikhaṇanādikammaṁ lahukaṁ ittarakālaṁ, taṅkhaṇe eva bhaṇḍaṁ avaharituṁ",
  "tika-vin06t1:311_3": "na sakkā, kiñci bhaṇḍaṁ dūraṁ hoti, kiñci bhāriyaṁ, taṁ gahetuṁ yāva gacchati yāva",
  "tika-vin06t1:311_4": "ukkhipati, tāva nimittassa pacchā hoti. Sace taṁ bhaṇḍaṁ adhigataṁ viya āsannaṁ,",
  "tika-vin06t1:311_5": "lahukañca, sakkā nimittakkhaṇe avaharituṁ, tameva sandhāya vuttaṁ kinti? Na, pubbe",
  "tika-vin06t1:311_6": "vuttampi “tato paṭṭhāya teneva nimittena avaharatī”ti vuccati āraddhattā. Yadi evaṁ",
  "tika-vin06t1:311_7": "“purebhattapayogo eso”ti vāro pamāṇaṁ hoti, na ca taṁ pamāṇaṁ mahāpadumattheravādassa",
  "tika-vin06t1:311_8": "pacchā vuttattā, na saṅketakammaṁ viya nimittakammaṁ daṭṭhabbaṁ. Tattha hi kālaparicchedo",
  "tika-vin06t1:311_9": "atthi, idha natthi, idameva tesaṁ nānattaṁ.",
  "tika-vin06t1:312_0": "121.Tañca asammohatthanti eko “purebhattādīsu vā, akkhinikhaṇanādīni vā disvā gaṇhā”ti,",
  "tika-vin06t1:312_1": "eko gahetabbaṁ bhaṇḍanissitaṁ katvā “purebhattaṁ evaṁ vaṇṇasaṇṭhānaṁ bhaṇḍaṁ gaṇhā”ti",
  "tika-vin06t1:312_2": "vadati, evaṁvidhesu asammohatthaṁ evaṁvidhaṁ saṅketaṁ nimittañca dassetunti ca, yathādhippāyanti",
  "tika-vin06t1:312_3": "dutiyo tatiyassa tatiyo catutthassāti evaṁ paṭipāṭiyā ce vadantīti attho. Sace dutiyo",
  "tika-vin06t1:312_4": "catutthassa vadeti, na yathādhippāyoti ca. “Paṭiggahitamatteti avassaṁ ce paṭiggaṇhāti,",
  "tika-vin06t1:312_5": "pubbeva thullaccaya”nti ca likhitaṁ. Paṭiggaṇhakānaṁ dukkaṭaṁ sabbatthokāsābhāvato",
  "tika-vin06t1:312_6": "na vuttaṁ. Pārājikāpajjanenetaṁ dukkaṭaṁ āpajjitvā āpajjanti kira. Atthasādhakāṇatticetanākhaṇe",
  "tika-vin06t1:312_7": "eva pārājiko hotīti adhippāyo. Tattha maggaṭṭhāniyaṁ kataraṁ, kataraṁ phalaṭṭhāniyanti",
  "tika-vin06t1:312_8": "“atthasādhakacetanā nāma maggānantaraphalasadisā”ti vuttattā phalaṭṭhāniyā cetanāti",
  "tika-vin06t1:312_9": "siddhaṁ. Āṇatti ce maggaṭṭhāniyā siyā, cetanāsahajattā na sambhavati, tathā bhaṇḍassa",
  "tika-vin06t1:312_10": "avassaṁhāritā ca na sambhavati. Āṇattikkhaṇe eva hi taṁ avassaṁhāritaṁ jātanti avahārakassa",
  "tika-vin06t1:312_11": "paṭiggaṇhañce, tampi na sambhavati anāgatattā. Cetanā ce maggaṭṭhāniyā hoti, āṇattiādīsu",
  "tika-vin06t1:312_12": "aññataraṁ, bhaṇḍassa avassaṁhāritā eva vā phalaṭṭhāniyā ce, attho na sambhavati.",
  "tika-vin06t1:312_13": "Pārājikāpatti eva hi phalaṭṭhāniyā bhavitumarahati, na aññanti evaṁ tāva idha opammasaṁsandanaṁ",
  "tika-vin06t1:312_14": "sambhavati cetanā maggaṭṭhāniyā, tassā pārājikāpattibhāvo phalaṭṭhāniyo. Yathā kiṁ?",
  "tika-vin06t1:312_15": "Yathā paṭisambhidāmagge “saddhāya ñāṇaṁ dhammapaṭisambhidā. Saddhāya saddatthe ñāṇaṁ",
  "tika-vin06t1:312_16": "atthapaṭisambhidā”ti ettha añño saddho, añño saddhāya saddatthoti siddhaṁ, yathā",
  "tika-vin06t1:312_17": "ca “eko amohasaṅkhāto dhammo sampayuttakānaṁ dhammānaṁ hetupaccayena paccayo adhipatisahajātaaññamaññanissayaindriyamaggasampayuttaatthiavigatapaccayena",
  "tika-vin06t1:312_18": "paccayo”ti ettha amoho dhammo añño, aññe tassa hetupaccayatādayoti siddhaṁ. Yathā",
  "tika-vin06t1:312_19": "ca vinayapiṭake yāni cha āpattisamuṭṭhānāni, evaṁ yathāsambhavaṁ “satta āpattikkhandhā”ti",
  "tika-vin06t1:312_20": "vuccanti, tesaṁ aññā āpattisamuṭṭhānatā, añño āpattikkhandhabhāvoti siddhaṁ. Iminā",
  "tika-vin06t1:312_21": "āpattikkhandhanayena āpattādhikaraṇassa kati ṭhānānīti? Satta āpattikkhandhā ṭhānānīti.",
  "tika-vin06t1:312_22": "Kati vatthūnīti? Satta āpattikkhandhā vatthūnīti. Kati bhūmiyoti? Satta āpattikkhandhā",
  "tika-vin06t1:312_23": "bhūmiyoti evamādayopi dassetabbā. Tathā hi tassā evaṁ maggaṭṭhāniyāya atthasādhikāya",
  "tika-vin06t1:312_24": "cetanāya yasmā aññā pārājikāpattitā anatthantarabhūtā ākāravisesasaṅkhātā phalaṭṭhāniyā",
  "tika-vin06t1:312_25": "atthi, tasmā “atthasādhakacetanā nāma maggānantaraphalasadisā”ti vuttāti veditabbaṁ.",
  "tika-vin06t1:312_26": "Atha vā kevalaṁ dhammaniyāmattaṁyeva upamattena ācariyena evaṁ vuttantipi sambhavatīti",
  "tika-vin06t1:312_27": "na tattha opammasaṁsandanaṁ pariyesitabbaṁ, “idaṁ sabbaṁ kevalaṁ takkavasena vuttattā",
  "tika-vin06t1:312_28": "vicāretvā gahetabba”nti ācariyo.",
  "tika-vin06t1:313": "Bhūmaṭṭhakathādivaṇṇanā niṭṭhitā.",
  "tika-vin06t1:314": "Āpattibhedavaṇṇanā",
  "tika-vin06t1:315_0": "122. “Vibhaṅganayadassanato”ti vuttattā taṁ sampādetuṁ “idāni tattha tatthā”tiādi",
  "tika-vin06t1:315_1": "āraddhaṁ. Tattha aṅgavatthubhedena cāti avahāraṅgajānanabhedena vatthussa haritabbabhaṇḍassa",
  "tika-vin06t1:315_2": "garukalahukabhāvabhedenāti attho. Atha vā aṅgañca vatthubhedena āpattibhedañca dassentoti",
  "tika-vin06t1:315_3": "attho. Atirekamāsako ūnapañcamāsakoti ettha vā-saddo na vutto, tīhipi eko eva paricchedo",
  "tika-vin06t1:315_4": "vuttoti. Anajjhāvuṭṭhakaṁ nāma araññapālakādinā na kenaci mamāyitaṁ. Chaḍḍitaṁ nāma",
  "tika-vin06t1:315_5": "anatthikabhāvena atirekamattādinā sāmikena chaḍḍitaṁ. Naṭṭhaṁ pariyesitvā chinnālayattā",
  "tika-vin06t1:315_6": "chinnamūlakaṁ. Assāmikavatthūti acchinnamūlakampi yassa sāmiko koci no hoti, nirapekkhā",
  "tika-vin06t1:315_7": "vā pariccajanti, yaṁ vā pariccattaṁ devatādīnaṁ, idaṁ sabbaṁ assāmikavatthu nāma.",
  "tika-vin06t1:315_8": "Devatādīnaṁ vā buddhadhammānaṁ vā pariccattaṁ parehi ce ārakkhakehi pariggahitaṁ,",
  "tika-vin06t1:315_9": "parapariggahitameva. Tathārūpe hi adinnādāne rājāno coraṁ gahetvā hananādikaṁ kareyyuṁ,",
  "tika-vin06t1:315_10": "anārakkhake pana āvāse, abhikkhuke anārāmikādike ca yaṁ buddhadhammassa santakaṁ,",
  "tika-vin06t1:315_11": "taṁ “āgatāgatehi bhikkhūhi rakkhitabbaṁ gopetabbaṁ mamāyitabba”nti vacanato abhikkhukāvāsasaṅghasantakaṁ",
  "tika-vin06t1:315_12": "viya parapariggahitasaṅkhyameva gacchatīti chāyā dissati. Issaro hi yo koci bhikkhu",
  "tika-vin06t1:315_13": "tādise parikkhāre corehipi gayhamāne vāretuṁ paṭibalo ce, balakkārena acchinditvā",
  "tika-vin06t1:315_14": "yathāṭhāne ṭhapetunti. Apariggahite parasantakasaññissa chasu ākāresu vijjamānesupi",
  "tika-vin06t1:315_15": "anāpatti viya dissati, “yaṁ parapariggahitañca hotī”ti aṅgabhāvo kiñcāpi dissati,",
  "tika-vin06t1:315_16": "parasantake tathā paṭipannake sandhāya vuttanti gahetabbaṁ. Attano santakaṁ corehi",
  "tika-vin06t1:315_17": "haṭaṁ, corapariggahitattā parapariggahitaṁ hoti, tasmā paro cetaṁ theyyacitto gaṇhati,",
  "tika-vin06t1:315_18": "pārājikaṁ. Sāmiko eva ce gaṇhati, na pārājikaṁ, yasmā codetvā, acchinditvā ca so",
  "tika-vin06t1:315_19": "“mama santakaṁ gaṇhāmī”ti gahetuṁ labhati. Paṭhamaṁ dhuraṁ nikkhipitvā ce pacchā",
  "tika-vin06t1:315_20": "theyyacitto gaṇhati, esa nayo. Sāmikena dhuraṁ nikkhittakāle so ce coro kālaṁ karoti,",
  "tika-vin06t1:315_21": "añño theyyacittena gaṇhati, na pārājiko. Anikkhittakāle eva ce kālaṁ karoti, taṁ",
  "tika-vin06t1:315_22": "theyyacittena gaṇhantassa bhikkhuno pārājikaṁ mūlabhikkhussa santakabhāve ṭhitattā.",
  "tika-vin06t1:315_23": "Corabhikkhumhi mate “matakaparikkhāra”nti saṅgho vibhajitvā ce taṁ gaṇhati, mūlasāmiko",
  "tika-vin06t1:315_24": "“mama santakamida”nti gahetuṁ labhati.",
  "tika-vin06t1:316_0": "Etthāha – bhūmaṭṭhādinimittakammapariyosānā eva avahārabhedā, udāhu aññepi santīti.",
  "tika-vin06t1:316_1": "Kiñcettha yadi aññepi santi, tepi vattabbā. Na hi bhagavā sāvasesaṁ pārājikaṁ paññapeti.",
  "tika-vin06t1:316_2": "No ce santi, ye ime tulākūṭakaṁsakūṭamānakūṭaukkoṭanavañcananikatisāciyogaviparāmosaālopasāhasākārā",
  "tika-vin06t1:316_3": "ca suttaṅgesu sandissamānā, te idha āgatesu ettha samodhānaṁ gacchantīti ca lakkhaṇato",
  "tika-vin06t1:316_4": "vā tesaṁ samodhānagatabhāvo vattabboti? Vuccate – lakkhaṇato siddhova. Kathaṁ? “Pañcahi",
  "tika-vin06t1:316_5": "ākārehī”tiādinā nayena aṅgavatthubhedena. Āpattibhedo hi pāḷiyaṁ vutto eva, aṭṭhakathāyañca",
  "tika-vin06t1:316_6": "“kūṭamānakūṭakahāpaṇādīhi vā vañcetvā gaṇhati, tassevaṁ gaṇhato avahāro theyyāvahāro”ti",
  "tika-vin06t1:316_7": "āgatattā tulākūṭagahaṇādayo theyyāvahāre samodhānaṁ gatāti siddhaṁ. Viparāmosaālopasāhasākārā",
  "tika-vin06t1:316_8": "ca aṭṭhakathāyāgate pasayhāvahāre samodhānaṁ gacchanti. Imaṁyeva vā pasayhāvahāraṁ",
  "tika-vin06t1:316_9": "dassetuṁ “gāmaṭṭhaṁ araññaṭṭha”nti mātikaṁ nikkhipitvā “gāmaṭṭhaṁ nāma bhaṇḍaṁ catūhi",
  "tika-vin06t1:316_10": "ṭhānehi nikkhittaṁ hotī”tiādinā nayena vibhāgo vutto. Tenedaṁ vuttaṁ hoti – gahaṇākārabhedasandassanatthaṁ",
  "tika-vin06t1:316_11": "visuṁ kataṁ. Na hi bhūmitalādīhi gāmāraññaṭṭhaṁ yaṁ kiñcīti. Tattha yaṁ tulākūṭaṁ,",
  "tika-vin06t1:316_12": "taṁ rūpakūṭaṅgagahaṇapaṭicchannakūṭavasena catubbidhampi vehāsaṭṭhe samodhānaṁ gacchati.",
  "tika-vin06t1:316_13": "Hadayabhedasikhābhedarajjubhedavasena tividhe mānakūṭe “svāyaṁ hadayabhedo mariyādaṁ",
  "tika-vin06t1:316_14": "chindatī”ti ettha samodhānaṁ gacchati. Hadayabhedo hi sappitelādiminanakāle labbhati.",
  "tika-vin06t1:316_15": "“Phandāpeti attano bhājanagataṁ karotī”ti ettha sikhābhedopi labbhati. So “tilataṇḍulādiminanakāle",
  "tika-vin06t1:316_16": "labbhatī”ti vuttaṁ. Khettaminanakāle rajjubhedo samodhānaṁ gacchati. “Dhammaṁ caranto",
  "tika-vin06t1:316_17": "sāmikaṁ parājetī”ti ettha ukkoṭanaṁ samodhānaṁ gacchatīti te ca tathā vañcananikatiyopi.",
  "tika-vin06t1:317": "Āpattibhedavaṇṇanā niṭṭhitā.",
  "tika-vin06t1:318": "Anāpattibhedavaṇṇanā",
  "tika-vin06t1:319_0": "131.Naca gahite attamano hoti, tassa santakaṁ vissāsagāhena gahitampi puna dātabbanti",
  "tika-vin06t1:319_1": "idaṁ “tena kho pana samayena dve bhikkhū sahāyakā honti. Eko gāmaṁ piṇḍāya pāvisi…pe…",
  "tika-vin06t1:319_2": "anāpatti, bhikkhu, vissāsaggāhe”ti iminā asamentaṁ viya dissati. Ettha hi “so jānitvā",
  "tika-vin06t1:319_3": "taṁ codesi assamaṇosi tva”nti vacanena anattamanatā dīpitā. Puna “anāpatti, bhikkhu,",
  "tika-vin06t1:319_4": "vissāsaggāhe”ti vacanena attamanatāyapi sati vissāsaggāho ruhatīti dīpitanti ce?",
  "tika-vin06t1:319_5": "Taṁ na, aññathā gahetabbatthato. Ayañhettha attho – pārājikāpattiyā anāpatti vissāsasaññāya",
  "tika-vin06t1:319_6": "gāhe sati, sopi bhikkhu sahāyakattā na kuddho codesi, piyo eva samāno “kacci assamaṇosi",
  "tika-vin06t1:319_7": "tvaṁ, gaccha, vinicchayaṁ katvā suddhante tiṭṭhāhī”ti codesi. Sacepi so kuddho eva",
  "tika-vin06t1:319_8": "codeyya, “anāpattī”ti idaṁ kevalaṁ pārājikābhāvaṁ dīpeti, na vissāsaggāhasiddhaṁ.",
  "tika-vin06t1:319_9": "Yo pana parisamajjhe lajjāya adhivāseti, na kiñci vadatīti attho. “Punavattukāmatādhippāye",
  "tika-vin06t1:319_10": "pana sopi paccāharāpetuṁ labhatī”ti vuttaṁ. Sace coro pasayha gahetukāmopi “adhivāsetha,",
  "tika-vin06t1:319_11": "bhante, idha me cīvarānī”ti vatvā cīvarāni therena dinnāni, adinnāni vā sayaṁ gahetvā",
  "tika-vin06t1:319_12": "gacchati, thero puna pakkhaṁ labhitvā codetuṁ labhati, pubbe adhivāsanā adhivāsanasaṅkhyaṁ",
  "tika-vin06t1:319_13": "na gacchati bhayena tuṇhībhūtattā, “yaṁ cīvaraṁ idha sāmiko paccāharāpetuṁ labhatī”ti",
  "tika-vin06t1:319_14": "vuttaṁ. Sāmikassa pākatikaṁ kātabbaṁ, “idaṁ kira vatta”nti vuttaṁ. Sace saṅghassa",
  "tika-vin06t1:319_15": "santakaṁ kenaci bhikkhunā gahitaṁ, tassa tena saṅghassa vā dhammassa vā upakāritā",
  "tika-vin06t1:319_16": "atthi, gahitappamāṇaṁ apaloketvā dātabbaṁ. “So tena yathāgahitaṁ pākatikaṁ katvā",
  "tika-vin06t1:319_17": "anaṇo hoti, gilānādīnampi eseva nayo”ti vuttaṁ.",
  "tika-vin06t1:320": "Padabhājanīyavaṇṇanā niṭṭhitā.",
  "tika-vin06t1:321": "Pakiṇṇakakathāvaṇṇanā",
  "tika-vin06t1:322_0": "Sāhatthikāṇattikanti ekabhaṇḍaṁ eva. “Bhāriyañhidaṁ tvampi ekapassaṁ gaṇha, ahampi",
  "tika-vin06t1:322_1": "ekapassaṁ gaṇhāmīti saṁvidahitvā ubhayesaṁ payogena ṭhānācāvane kate kāyavācācittehi",
  "tika-vin06t1:322_2": "hoti. Aññathā ‘sāhatthikaṁ vā āṇattikassa aṅgaṁ na hoti, āṇattikaṁ vā sāhatthikassā’ti",
  "tika-vin06t1:322_3": "iminā virujjhatī”ti likhitaṁ. Dhammasiritthero pana “na kevalaṁ bhāriye eva vatthumhi",
  "tika-vin06t1:322_4": "ayaṁ nayo labbhati, pañcamāsakamattampi dve ce janā saṁvidahitvā gaṇhanti, dvinnampi",
  "tika-vin06t1:322_5": "pāṭekkaṁ, sāhatthikaṁ nāma taṁ kammaṁ, sāhatthikapayogattā ekasmiṁyeva bhaṇḍe, tasmā",
  "tika-vin06t1:322_6": "‘sāhatthikaṁ āṇattikassa aṅgaṁ na hotī’ti vacanamimaṁ nayaṁ na paṭibāhati. ‘Sāhatthikavatthuaṅganti",
  "tika-vin06t1:322_7": "sāhatthikassa vatthussa aṅgaṁ na hotī’ti tattha vuttaṁ. Idha pana payogaṁ sandhāya",
  "tika-vin06t1:322_8": "vuttattā yujjatī”ti āha kira, taṁ ayuttaṁ kāyavacīkammanti vacanābhāvā, tasmā sāhatthikāṇattikesu",
  "tika-vin06t1:322_9": "payogesu aññatarena vāyamāpatti samuṭṭhāti, tathāpi turitaturitā hutvā vilopanādīsu",
  "tika-vin06t1:322_10": "gahaṇagāhāpanavasenetaṁ vuttaṁ. Yathā kālena attano kālena parassa dhammaṁ ārabbha",
  "tika-vin06t1:322_11": "sīghaṁ sīghaṁ uppattiṁ sandhāya “ajjhattabahiddhārammaṇā dhammā”ti vuttā, evaṁsampadamidanti daṭṭhabbaṁ.",
  "tika-vin06t1:323_0": "Tatthapi ye anuttarādayo ekantabahiddhārammaṇā viññāṇañcāyatanādayo ekantaajjhattārammaṇā,",
  "tika-vin06t1:323_1": "itare aniyatārammaṇattā “ajjhattabahiddhārammaṇā”ti vuccanti, na ekakkhaṇe ubhayārammaṇattā.",
  "tika-vin06t1:323_2": "Ayaṁ pana āpatti yathāvuttanayena sāhatthikā āṇattikāpi hotiyeva, tasmā anidassanametanti",
  "tika-vin06t1:323_3": "ayuttaṁ. “Yathā aniyatārammaṇattā ‘ajjhattabahiddhārammaṇā’ti vuttā, tathā aniyatapayogattā",
  "tika-vin06t1:323_4": "ayampi āpatti ‘sāhatthikāṇattikā’ti vuttāti nidassanameveta”nti ekacce ācariyā āhu.",
  "tika-vin06t1:323_5": "“Ime panācariyā ubhinnaṁ ekato ārammaṇakaraṇaṁ natthi. Atthi ce, ‘ajjhattabahiddhārammaṇaṁ",
  "tika-vin06t1:323_6": "dhammaṁ paṭicca ajjhattabahiddhārammaṇo dhammo uppajjati hetupaccayā’tiādinā paṭṭhānapāṭhena",
  "tika-vin06t1:323_7": "bhavitabbanti saññāya āhaṁsu, tesaṁ matena ‘siyā ajjhattabahiddhārammaṇā’ti vacanaṁ",
  "tika-vin06t1:323_8": "niratthakaṁ siyā, na ca niratthakaṁ, tasmā attheva ekato ajjhattabahiddhārammaṇo",
  "tika-vin06t1:323_9": "dhammo. Puna ‘ayaṁ so’ti niyamena ajjhattabahiddhārammaṇā dhammā viya niddisitabbābhāvato",
  "tika-vin06t1:323_10": "na uddhaṭo siyā. Tattha anuddhaṭattā eva dhammasaṅgahaṭṭhakathāyaṁ ubhinnampi ajjhattabahiddhādhammānaṁ",
  "tika-vin06t1:323_11": "ekato ārammaṇakaraṇadhammavasena ‘ajjhattabahiddhārammaṇā’ti avatvā ‘kālena ajjhattabahiddhā",
  "tika-vin06t1:323_12": "pavattiyaṁ ajjhattabahiddhārammaṇa’nti vuttaṁ, tasmā gaṇṭhipade vuttanayova sāroti",
  "tika-vin06t1:323_13": "no takko”ti ācariyo. Tattha “kāyavacīkamma”nti avacanaṁ panassa sāhatthikapayogattā",
  "tika-vin06t1:323_14": "ekapayogassa anekakammattāva, yadi bhaveyya, manokammampi vattabbaṁ bhaveyya, yathā",
  "tika-vin06t1:323_15": "tattha manokammaṁ vijjamānampi abbohārikaṁ jātaṁ, evaṁ tasmiṁ sāhatthikāṇattike vacīkammaṁ",
  "tika-vin06t1:323_16": "abbohārikanti veditabbaṁ, taṁ pana kevalaṁ kāyakammassa upanissayaṁ jātaṁ, cittaṁ",
  "tika-vin06t1:323_17": "viya tattha aṅgameva jātaṁ, tasmā vuttaṁ “sāhatthikapayogattā”ti, “aṅgabhāvamattameva",
  "tika-vin06t1:323_18": "hi sandhāya ‘sāhatthikāṇattika’nti vuttanti no takko”ti ca, vicāretvā gahetabbaṁ.",
  "tika-vin06t1:324": "Kāyavācā samuṭṭhānā, yassā āpattiyā siyuṁ;",
  "tika-vin06t1:325": "Tattha kammaṁ na taṁ cittaṁ, kammaṁ nassati khīyati.",
  "tika-vin06t1:326": "Kiriyākiriyādikaṁ yañca, kammākammādikaṁ bhave;",
  "tika-vin06t1:327": "Na yuttaṁ taṁ viruddhattā, kammamekaṁva yujjati.",
  "tika-vin06t1:328": "Vinītavatthuvaṇṇanā",
  "tika-vin06t1:329_0": "132.Anāpatti, bhikkhu, cittuppādeti ettha kevalaṁ cittaṁ, tasseva uppādetabbāpattīhi",
  "tika-vin06t1:329_1": "anāpattīti attho. Etthāha – upanikkhittasādiyanādīsu, sabbesu ca akiriyasikkhāpadesu",
  "tika-vin06t1:329_2": "na kāyaṅgacopanaṁ vā vācaṅgacopanaṁ vā, apicāpatti, kasmā imasmiṁyeva sikkhāpade",
  "tika-vin06t1:329_3": "anāpatti, na sabbāpattīhīti? Na, kasmā.",
  "tika-vin06t1:330": "Kattabbā sādhikaṁ sikkhā, viññattiṁ kāyavācikaṁ;",
  "tika-vin06t1:331": "Akatvā kāyavācāhi, aviññattīhi taṁ phuse.",
  "tika-vin06t1:332_0": "Na lesabhāvattā. Sappāye ārammaṇe aṭṭhatvā paṭiladdhāsevanaṁ hutvā tato paraṁ suṭṭhu",
  "tika-vin06t1:332_1": "dhāvatīti sandhāvati. Tato abhijjhāya sahagataṁ, byāpādasahagataṁ vā hutvā visesato",
  "tika-vin06t1:332_2": "dhāvatīti vidhāvati.",
  "tika-vin06t1:333_0": "137.Vaṇaṁ katvā gahetunti ettha kiñcāpi iminā sikkhāpadena anāpatti, itthirūpassa",
  "tika-vin06t1:333_1": "nāma yattha āmasantassa dukkaṭanti keci. “Kāyapaṭibaddhaggahaṇaṁ yuttaṁ, taṁ sandhāya",
  "tika-vin06t1:333_2": "vaṭṭatīti vutta”nti vadanti. Ubhayaṁ vicāretvā gahetabbaṁ.",
  "tika-vin06t1:334": "Kusasaṅkāmanavatthukathāvaṇṇanā",
  "tika-vin06t1:335_0": "138.Mahāpaccariyādīsu yaṁ vuttaṁ “paduddhāreneva kāretabbo”ti, taṁ suvuttaṁ. Kintu",
  "tika-vin06t1:335_1": "tassa parikappāvahārakamattaṁ na dissatīti dassanatthaṁ idaṁ vuttaṁ. Uddhāre vāyaṁ",
  "tika-vin06t1:335_2": "āpanno, tasmā disvā gacchanto “paduddhāreneva kāretabbo”ti idaṁ tattha duvuttanti",
  "tika-vin06t1:335_3": "vuttaṁ hoti. Kathaṁ? “Sāṭakatthiko sāṭakapasibbakameva gahetvā bahi nikkhamitvā sāṭakabhāvaṁ",
  "tika-vin06t1:335_4": "ñatvā ‘pacchā gaṇhissāmī’ti evaṁ parikappetvā gaṇhati, na uddhāre evāpajjati. Yadā",
  "tika-vin06t1:335_5": "bahi ṭhatvā ‘sāṭako aya’nti disvā gacchati, tadā paduddhāreneva kāretabbo”ti na vuttametaṁ,",
  "tika-vin06t1:335_6": "kintu kiñcāpi parikappo dissati, pubbabhāge avahārakkhaṇe na dissatīti na so parikappāvahāro,",
  "tika-vin06t1:335_7": "ayamattho mahāaṭṭhakathāyaṁ vuttova, tasmā “ñāyamevā”ti vadanti. Kammantasālā nāma",
  "tika-vin06t1:335_8": "kassakānaṁ vanacchedakānaṁ gehāni. Ayaṁ tāvāti sace upacārasīmantiādi yāva theravādo",
  "tika-vin06t1:335_9": "mahāaṭṭhakathānayo, tattha keci panātiādi na gahetabbaṁ theravādattā yuttiabhāvato,",
  "tika-vin06t1:335_10": "na hi sāhatthike evaṁvidhā atthasādhakacetanā hoti. Āṇattike eva atthasādhakacetanā.",
  "tika-vin06t1:335_11": "“Sesaṁ mahāpaccariyaṁ vuttenatthena sametī”ti vuttaṁ.",
  "tika-vin06t1:336_0": "Kusasaṅkāmanakaraṇe sace paro “nāyaṁ mama santako”ti jānāti, itarassa hatthato muttamatte",
  "tika-vin06t1:336_1": "pārājikāpatti khīlasaṅkāmane viya. “Attano santakaṁ sace jānāti, na hotī”ti vadanti.",
  "tika-vin06t1:336_2": "Evaṁ sante pañcakāni saṅkarāni hontīti upaparikkhitabbaṁ.",
  "tika-vin06t1:337_0": "140.Parānuddayatāyāti ettha parānuddayatāya koṭippattena bhagavatā kasmā “anāpatti",
  "tika-vin06t1:337_1": "petapariggahe tiracchānagatapariggahe”ti vuttanti ce? Parānuddayatāya eva. Yassa",
  "tika-vin06t1:337_2": "hi parikkhārassa ādāne rājāno coraṁ gahetvā na hananādīni kareyyuṁ, tasmimpi nāma",
  "tika-vin06t1:337_3": "samaṇo gotamo pārājikaṁ paññapetvā bhikkhuṁ abhikkhuṁ karotīti mahājano bhagavati",
  "tika-vin06t1:337_4": "pasādaññathattaṁ āpajjitvā apāyupago hoti. Apetapariggahitā rukkhādī ca dullabhā,",
  "tika-vin06t1:337_5": "na ca sakkā ñātunti rukkhādīhi pāpabhīruko upāsakajano paṭimāgharacetiyabodhigharavihārādīni",
  "tika-vin06t1:337_6": "akatvā mahato puññakkhandhato parihāyeyya. “Rukkhamūlasenāsanaṁ paṁsukūlacīvaraṁ",
  "tika-vin06t1:337_7": "nissāya pabbajjā”ti vuttanissayā ca anissayā honti. Parapariggahitasaññino hi bhikkhū",
  "tika-vin06t1:337_8": "rukkhamūlapaṁsukūlāni na sādiyissantīti, pabbajjā ca na sambhaveyyuṁ, sappadaṭṭhakāle",
  "tika-vin06t1:337_9": "chārikatthāya rukkhaṁ aggahetvā maraṇaṁ vā nigaccheyyuṁ, acchinnacīvarādikāle sākhābhaṅgādiṁ",
  "tika-vin06t1:337_10": "aggahetvā naggā hutvā titthiyaladdhimeva suladdhi viya dīpentā vicareyyuṁ, tato titthiyesveva",
  "tika-vin06t1:337_11": "loko pasīditvā diṭṭhiggahaṇaṁ patvā saṁsārakhāṇuko bhaveyya, tasmā bhagavā parānuddayatāya",
  "tika-vin06t1:337_12": "eva “anāpatti petapariggahe”tiādimāhāti veditabbaṁ.",
  "tika-vin06t1:338_0": "141.Aparampibhāgaṁ dehīti “gahitaṁ viññattisadisattā neva bhaṇḍadeyyaṁ na pārājika”nti",
  "tika-vin06t1:338_1": "likhitaṁ, idaṁ pakatijane yujjati. “Sace pana sāmiko vā tena āṇatto vā ‘aparassa",
  "tika-vin06t1:338_2": "sahāyabhikkhussa bhāgaṁ esa gaṇhāti yācati vā’ti yaṁ aparabhāgaṁ deti, taṁ bhaṇḍadeyya”nti vadanti.",
  "tika-vin06t1:339_0": "148-9.Khādantassa bhaṇḍadeyyanti corassa vā sāmikassa vā sampattassa dinnaṁ sudinnameva",
  "tika-vin06t1:339_1": "kira. Avisesenāti “ussāhagatānaṁ vā”ti avatvā vuttaṁ, na hi katipayānaṁ anussāhatāya",
  "tika-vin06t1:339_2": "saṅghikamasaṅghikaṁ hoti. Mahāaṭṭhakathāyampi “yadi saussāhāva gacchanti, theyyacittena",
  "tika-vin06t1:339_3": "paribhuñjato avahāro hotī”ti vuttattā tadubhayamekaṁ. Chaḍḍitavihāre upacārasīmāya",
  "tika-vin06t1:339_4": "pamāṇaṁ jānituṁ na sakkā, ayaṁ pana bhikkhu upacārasīmāya bahi ṭhatvā ghaṇṭipaharaṇādiṁ",
  "tika-vin06t1:339_5": "katvā paribhuñjati khādati, tena evaṁ khāditaṁ sukhāditanti attho. “Itaravihāre tattha",
  "tika-vin06t1:339_6": "dittavidhināva paṭipajjitabba”nti vuttaṁ. “Sukhāditaṁ antovihārattā”ti likhitaṁ,",
  "tika-vin06t1:339_7": "āgatānāgatānaṁ santakattāti “cātuddisassa saṅghassa demī”ti dinnattā vuttaṁ. Evaṁ",
  "tika-vin06t1:339_8": "avatvā “saṅghassa demī”ti dinnampi tādisameva. Tathā hi bahi ṭhito lābhaṁ na labhati",
  "tika-vin06t1:339_9": "bhagavato vacanenāti veditabbaṁ.",
  "tika-vin06t1:340_0": "153.“Matasūkaro”ti vacanato tameva jīvantaṁ bhaṇḍadeyyanti katvā dātuṁ na labhati.",
  "tika-vin06t1:340_1": "Vajjhaṁ vaṭṭatīti dīpitaṁ hoti. Maddanto gacchati, bhaṇḍadeyyanti ettha kittakaṁ",
  "tika-vin06t1:340_2": "bhaṇḍadeyyaṁ, na hi sakkā “ettakā sūkarā madditvā gatā gamissantī”ti jānitunti? Yattake",
  "tika-vin06t1:340_3": "sāmikānaṁ dinne te “dinnaṁ mama bhaṇḍa”nti tussanti, tattakaṁ dātabbaṁ. No ce tussanti,",
  "tika-vin06t1:340_4": "atikkantasūkaramūlaṁ datvā kiṁ opāto khaṇitvā dātabboti? Na dātabbo. Atha kiṁ codiyamānassa",
  "tika-vin06t1:340_5": "ubhinnaṁ dhuranikkhepena pārājikaṁ hotīti? Na hoti, kevalaṁ kappiyaparikkhāraṁ datvā",
  "tika-vin06t1:340_6": "tosetabbova sāmiko, eseva nayo aññesupi evarūpesūti no takkoti ācariyo. “Tadaheva",
  "tika-vin06t1:340_7": "vā dutiyadivase vā maddanto gacchatī”ti vuttaṁ. Gumbe khipati, bhaṇḍadeyyamevāti",
  "tika-vin06t1:340_8": "avassaṁ pavisanake sandhāya vuttaṁ. Ettha ekasmiṁ vihāre paracakkādibhayaṁ āgataṁ.",
  "tika-vin06t1:340_9": "Mūlavatthucchedanti “sabbasenāsanaṁ ete issarā”ti vacanato itare anissarāti dīpitaṁ hoti.",
  "tika-vin06t1:341_0": "156.Ārāmarakkhakāti vissaṭṭhavasena gahetabbaṁ. Adhippāyaṁ ñatvāti ettha yassa dānaṁ",
  "tika-vin06t1:341_1": "paṭiggaṇhantaṁ bhikkhuṁ, bhāgaṁ vā sāmikā na rakkhanti na daṇḍenti, tassa dānaṁ appaṭicchādetvā",
  "tika-vin06t1:341_2": "gahetuṁ vaṭṭatīti idha sanniṭṭhānaṁ. Tampi “na vaṭṭati saṅghike”ti vuttaṁ. Ayameva",
  "tika-vin06t1:341_3": "bhikkhu issaroti yattha so icchati, tattha attañātahetuṁ labhati kira attho. Apica",
  "tika-vin06t1:341_4": "“daharo”ti vadanti. Savatthukanti saha bhūmiyāti vuttaṁ hoti. “Garubhaṇḍaṁ hotī”ti",
  "tika-vin06t1:341_5": "vatvā “tiṇamattaṁ pana na dātabba”nti vuttaṁ, taṁ kintu garubhaṇḍanti ce, arakkhiyaagopiyaṭṭhāne,",
  "tika-vin06t1:341_6": "vinassanakabhāve ca ṭhitaṁ sandhāya vuttaṁ. Kappiyepi cāti vatvā, avatvā vā gahaṇayutte",
  "tika-vin06t1:341_7": "mātādisantakepi theyyacittuppādena. Idaṁ pana sikkhāpadaṁ “rājāpimesaṁ abhippasanno”ti",
  "tika-vin06t1:341_8": "vacanato lābhaggamahattaṁ, vepullamahattañca pattakāle paññattanti siddhaṁ.",
  "tika-vin06t1:342": "Dutiyapārājikavaṇṇanā niṭṭhitā.",
  "tika-vin06t1:343": "3. Tatiyapārājikaṁ",
  "tika-vin06t1:344": "Paṭhamapaññattinidānavaṇṇanā",
  "tika-vin06t1:345_0": "162.Tīhi suddhenāti ettha tīhīti nissakkavacanaṁ vā hoti, karaṇavacanaṁ vā. Nissakkapakkhe",
  "tika-vin06t1:345_1": "kāyavacīmanodvārehi suddhena. Tathā duccaritamalehi visamehi papañcehītiādinā nayena",
  "tika-vin06t1:345_2": "sabbakilesattikehi bodhimaṇḍe eva suddhenāti yojetabbaṁ. Karaṇapakkhe tīhīti kāyavacīmanodvārehi",
  "tika-vin06t1:345_3": "suddhena. Tathā tīhi sucaritehi, tīhi vimokkhehi, tīhi bhāvanāhi, tīhi sīlasamādhipaññāhi",
  "tika-vin06t1:345_4": "suddhenāti sabbaguṇattikehi yojetabbaṁ. Vibhāvitanti desanāya vitthāritaṁ, vibhūtaṁ",
  "tika-vin06t1:345_5": "vā kataṁ vihitaṁ, paññattaṁ vā hoti. Saṁvaṇṇanāti vattamānasamīpe vattamānavacanaṁ.",
  "tika-vin06t1:346_0": "Na kevalaṁ rājagahameva, idampi nagaraṁ. Saparicchedanti sapariyantanti attho. Saparikkhepanti",
  "tika-vin06t1:346_1": "eke. “Haṁsavaṭṭakacchadanenāti haṁsaparikkhepasaṇṭhānenā”ti likhitaṁ. Kāyavicchindaniyakathanti",
  "tika-vin06t1:346_2": "attano attabhāve, parassa vā attabhāve chandarāgappahānakaraṁ vicchindanakaraṁ dhammakathaṁ",
  "tika-vin06t1:346_3": "katheti. Asubhā ceva subhākāravirahitattā. Asucino ca dosanissandanapabhavattā. Paṭikūlā",
  "tika-vin06t1:346_4": "ca jigucchanīyattā pittasemhādīsu āsayato. Asubhāya vaṇṇanti asubhākārassa, asubhakammaṭṭhānassa",
  "tika-vin06t1:346_5": "vā vitthāraṁ bhāsati. Sāmiatthe hetaṁ sampadānavacanaṁ. Asubhanti asubhanimittassa",
  "tika-vin06t1:346_6": "āvibhāvāya paccupaṭṭhānāya vitthārakathāsaṅkhātaṁ vaṇṇaṁ bhāsabhīti attho. Tesaṁyeva",
  "tika-vin06t1:346_7": "ādimajjhapariyosānānaṁ dasahi lakkhaṇehi sampannaṁ kilesacorehi anabhibhavanīyattā",
  "tika-vin06t1:346_8": "jhānacittaṁ mañjūsaṁ nāma.",
  "tika-vin06t1:347_0": "Tatrimānīti etthāyaṁ piṇḍattho – yasmiṁ vāre paṭhamaṁ jhānaṁ ekacittakkhaṇikaṁ uppajjati,",
  "tika-vin06t1:347_1": "taṁ sakalampi javanavāraṁ anulomaparikammaupacāragotrabhuappanāppabhedaṁ ekattanayena",
  "tika-vin06t1:347_2": "“paṭhamaṁ jhāna”nti gahetvā tassa paṭhamajjhānassa appanāpaṭipādikāya khippādibhedāya",
  "tika-vin06t1:347_3": "abhiññāya adhigatāya kiccanipphattiṁ upādāya āgamanavasena paṭipadāvisuddhi ādīti",
  "tika-vin06t1:347_4": "veditabbā. Tatramajjhattupekkhāya kiccanipphattivasena upekkhānubrūhanā majjheti",
  "tika-vin06t1:347_5": "veditabbā. Pariyodāpakañāṇassa kiccanipphattivasena sampahaṁsanā pariyosānanti veditabbaṁ.",
  "tika-vin06t1:347_6": "Tattha ādicittato paṭṭhāya yāva paṭhamajjhānassa uppādakkhaṇaṁ, etasmiṁ antare paṭipadāvisuddhīti",
  "tika-vin06t1:347_7": "veditabbā. Uppādaṭhitikkhaṇesu upekkhānubrūhanā, ṭhitibhaṅgakkhaṇesu sampahaṁsanāti",
  "tika-vin06t1:347_8": "veditabbā. Lakkhīyati etenāti lakkhaṇanti katvā “visuddhipaṭipattipakkhandane”tiādinā",
  "tika-vin06t1:347_9": "pubbabhāgo lakkhīyati, tividhena ajjhupekkhanena majjhaṁ lakkhīyati, catubbidhāya",
  "tika-vin06t1:347_10": "sampahaṁsanāya pariyosānaṁ lakkhīyatīti. Tena vuttaṁ “dasa lakkhaṇānī”ti.",
  "tika-vin06t1:348_0": "Pāribandhakatoti nīvaraṇasaṅkhātapāribandhakato visuddhattā gotrabhupariyosānaṁ pubbabhāgajavanacittaṁ",
  "tika-vin06t1:348_1": "“cittavisuddhī”ti vuccati. Tathā visuddhattā taṁ cittaṁ majjhimaṁ samādhinimittasaṅkhātaṁ",
  "tika-vin06t1:348_2": "appanāsamādhiṁ tadatthāya upagacchamānaṁ ekasantativasena pariṇāmentaṁ paṭipajjati",
  "tika-vin06t1:348_3": "nāma. Evaṁ paṭipannassa tassa tattha samathanimitte pakkhandanaṁ tabbhāvūpagamanaṁ",
  "tika-vin06t1:348_4": "hotīti katvā “tattha cittapakkhandana”nti vuccati. Evaṁ tāva paṭhamajjhānuppādakkhaṇe",
  "tika-vin06t1:348_5": "eva āgamanavasena paṭipadāvisuddhi veditabbā. Evaṁ visuddhassa appanāppattassa puna",
  "tika-vin06t1:348_6": "visodhane byāpārābhāvā ajjhupekkhanaṁ hoti. Samathappaṭipannattā puna samādhāne byāpārābhāvā",
  "tika-vin06t1:348_7": "ca samathappaṭipannassa ajjhupekkhanaṁ hoti. Kilesasaṁsaggaṁ pahāya ekantena upaṭṭhitattā",
  "tika-vin06t1:348_8": "puna ekattupaṭṭhāne byāpārāsambhavato ekattupaṭṭhānassa ajjhupekkhanaṁ hoti. Tattha",
  "tika-vin06t1:348_9": "jātānanti tasmiṁ citte jātānaṁ samādhipaññānaṁ yuganaddhabhāvena anativattanaṭṭhena",
  "tika-vin06t1:348_10": "nānākilesehi vimuttattā. Saddhādīnaṁ indriyānaṁ vimuttirasenekarasaṭṭhena anativattanekasabhāvānaṁ",
  "tika-vin06t1:348_11": "tesaṁ dvinnaṁ upagataṁ tajjaṁ tassāruppaṁ tadanurūpaṁ vīriyaṁ tathā cittaṁ yogī vāheti",
  "tika-vin06t1:348_12": "pavattetīti katvā tadupagavīriyavāhanaṭṭhena ca visesabhāgiyabhāvattā āsevanaṭṭhena",
  "tika-vin06t1:348_13": "ca sampahaṁsanā hotīti attho veditabbo. Apicettha “anantarātītaṁ gotrabhucittaṁ ekasantativasena",
  "tika-vin06t1:348_14": "pariṇāmentaṁ paṭipajjati nāmā”ti likhitaṁ. Tattha hi pariṇāmentaṁ paṭipajjatīti etāni",
  "tika-vin06t1:348_15": "vacanāni atītassa na sambhavanti, yañca tadanantaraṁ likhitaṁ “appanāsamādhicittaṁ",
  "tika-vin06t1:348_16": "upagacchamānaṁ gotrabhucittaṁ tattha pakkhandati nāmā”ti. Imināpi taṁ na yujjati,",
  "tika-vin06t1:348_17": "“paṭipattikkhaṇe eva atīta”nti vuttattā “gotrabhucittaṁ tattha pakkhandatī”ti vacanameva",
  "tika-vin06t1:348_18": "virujjhatīti ācariyo. “Ekacittakkhaṇikampi lokuttaracittaṁ āsevati bhāveti bahulīkarotī”ti",
  "tika-vin06t1:348_19": "vuttattā “ekacittakkhaṇikassāpi jhānassa etāni dasa lakkhaṇānī”ti vuttaṁ. “Tato paṭṭhāya",
  "tika-vin06t1:348_20": "āsevanā bhāvanā evā”tipi vuttaṁ. “Adhiṭṭhānasampannanti adhiṭṭhānena sahagata”nti",
  "tika-vin06t1:348_21": "likhitaṁ. Tassattho – yañca “ādimajjhapariyosānasaṅkhāta”nti vuttaṁ, taṁ tesaṁ tiṇṇampi",
  "tika-vin06t1:348_22": "kalyāṇakatāya samannāgatattā tividhakalyāṇakatañca. Evaṁ tividhacittaṁ tadadhigamamūlakānaṁ",
  "tika-vin06t1:348_23": "guṇānaṁ, uparijhānādhigamassa vā padaṭṭhānaṭṭhena adhiṭṭhānaṁ hoti, tasmā cittassa",
  "tika-vin06t1:348_24": "adhiṭṭhānabhāvena sampannattā adhiṭṭhānasampannaṁ nāmāti.",
  "tika-vin06t1:349_0": "Addhamāsaṁ paṭisallīyitunti ettha ācariyā evamāhu “bhikkhūnaṁ aññamaññavadhadassanasavanasambhave",
  "tika-vin06t1:349_1": "satthuno sati tassa upaddavassa abhāve upāyājānanato ‘ayaṁ asabbaññū’ti hetupatirūpakamahetuṁ",
  "tika-vin06t1:349_2": "vatvā dhammissarassāpi tathāgatassa kammesvanissariyaṁ asambujjhamānā asabbadassitamadhiccamohā",
  "tika-vin06t1:349_3": "bahujanā avīciparāyanā bhaveyyuṁ, tasmā so bhagavā pageva tesaṁ bhikkhūnaṁ aññamaññaṁ",
  "tika-vin06t1:349_4": "vadhamānabhāvaṁ ñatvā tadabhāvopāyābhāvaṁ pana suvinicchinitvā tattha puthujjanānaṁ",
  "tika-vin06t1:349_5": "sugatilābhahetumevekaṁ katvā asubhadesanāya vā rūpasaddadassanasavanehi nippayojanehi",
  "tika-vin06t1:349_6": "viramitvā pageva tato viramaṇato, sugatilābhahetukaraṇato, avassaṁ paññāpitabbāya",
  "tika-vin06t1:349_7": "tatiyapārājikapaññattiyā vatthāgamadassanato ca attano sabbadassitaṁ parikkhakānaṁ",
  "tika-vin06t1:349_8": "pakāsento viya tamaddhamāsaṁ veneyyahitanipphattiyā phalasamāpattiyā avakāsaṁ katvā",
  "tika-vin06t1:349_9": "viharitukāmo ‘icchāmahaṁ, bhikkhave, addhamāsaṁ paṭisallīyitu’ntiādimāhā”ti. Ācariyā",
  "tika-vin06t1:349_10": "nāma buddhamittattheradhammasirittheraupatissattherādayo gaṇapāmokkhā, aṭṭhakathācariyassa",
  "tika-vin06t1:349_11": "ca santike sutapubbā. Tato aññe eketi veditabbā. “Sakena kāyena aṭṭīyanti…pe… bhavissantī”ti",
  "tika-vin06t1:349_12": "idaṁ parato “ye te bhikkhū avītarāgā, tesaṁ tasmiṁ samaye hoti eva bhayaṁ, hoti lomahaṁso,",
  "tika-vin06t1:349_13": "hoti chambhitatta”nti iminā na yujjati, idañca bhagavato asubhakathārammaṇappayojanena",
  "tika-vin06t1:349_14": "na sametīti ce? Na, tadatthājānanato. Sakena kāyena aṭṭīyantānampi tesaṁ ariyamaggena",
  "tika-vin06t1:349_15": "appahīnasinehattā khīṇāsavānaṁ viya maraṇaṁ paṭicca abhayaṁ na hoti, bhayañca pana",
  "tika-vin06t1:349_16": "asubhabhāvanānuyogānubhāvena mandībhūtaṁ anaṭṭīyantānaṁ viya na mahantaṁ hutvā cittaṁ",
  "tika-vin06t1:349_17": "mohesi. Apāyupage te satte nākāsīti evamattho veditabbo. Atha vā idaṁ purimassa kāraṇavacanaṁ,",
  "tika-vin06t1:349_18": "yasmā tesaṁ tasmiṁ samaye hoti eva bhayaṁ, chambhitattaṁ, lomahaṁso ca, tasmā “tena",
  "tika-vin06t1:349_19": "kho pana samayena bhagavā asubhakathaṁ kathetī”tiādi vuttanti.",
  "tika-vin06t1:350_0": "Atha vā sakena kāyena aṭṭīyantānampi tesaṁ hoti eva bhayaṁ, mahānubhāvā vītarāgāti",
  "tika-vin06t1:350_1": "khīṇāsavānaṁ mahantaṁ visesaṁ dasseti, atiduppasaheyyamidaṁ maraṇabhayaṁ, yato evaṁvidhānampi",
  "tika-vin06t1:350_2": "avītarāgattā bhayaṁ hotītipi dasseti. Tadaññe tesaṁ bhikkhūnaṁ pañcasatānaṁ aññatarā.",
  "tika-vin06t1:350_3": "Tenedaṁ dīpeti “taṁ tathā āgataṁ asihatthaṁ vadhakaṁ passitvā tadaññesampi hoti eva",
  "tika-vin06t1:350_4": "bhayaṁ, pageva tesanti katvā bhagavā paṭhamameva tesaṁ asubhakathaṁ kathesi, parato",
  "tika-vin06t1:350_5": "tesaṁ nāhosi. Evaṁ mahānisaṁsā nesaṁ asubhakathā āsī”ti. Yo panettha pacchimo nayo,",
  "tika-vin06t1:350_6": "so “tesu kira bhikkhūsu kenacipi kāyavikāro vā vacīvikāro vā na kato, sabbe satā",
  "tika-vin06t1:350_7": "sampajānā dakkhiṇena passena nipajjiṁsū”ti iminā aṭṭhakathāvacanena sameti.",
  "tika-vin06t1:351_0": "Apare panāhūti kuladdhipaṭisedhanatthaṁ vuttaṁ. “Ayaṁ kira laddhī”ti vacanaṁ “māradheyyaṁnātikkamissatī”ti",
  "tika-vin06t1:351_1": "vacanena virujjhatīti ce? Na virujjhati. Kathaṁ? Ayaṁ bhikkhū aghātento māravisayaṁ",
  "tika-vin06t1:351_2": "atikkamissati akusalakaraṇato ca. Ghātento pana māradheyyaṁ nātikkamissati balavattā",
  "tika-vin06t1:351_3": "kammassāti sayaṁ mārapakkhikattā evaṁ cintetvā pana “ye na matā, te saṁsārato na",
  "tika-vin06t1:351_4": "muttā”ti attano ca laddhi, tasmā taṁ tattha ubhayesaṁ magge niyojentī evamāha, teneva",
  "tika-vin06t1:351_5": "“mārapakkhikā mārena samānaladdhikā”ti avatvā “mārassā nuvattikā”ti vuttā. “Iminā",
  "tika-vin06t1:351_6": "kiṁ vuttaṁ hoti? Yasmā mārassa anuvatti, tasmā evaṁ cintetvāpi attano laddhivasena",
  "tika-vin06t1:351_7": "evamāhā”ti keci likhanti. Mama santike ekato upaṭṭhānamāgacchanti, attano attano",
  "tika-vin06t1:351_8": "ācariyupajjhāyānaṁ santike uddesādiṁ gaṇhāti.",
  "tika-vin06t1:352": "Ānāpānassatisamādhikathāvaṇṇanā",
  "tika-vin06t1:353_0": "165.Ayampi kho, bhikkhaveti iminā kiṁ dasseti? Yesaṁ evamassa “bhagavatā ācikkhitakammaṭṭhānānuyogapaccayā",
  "tika-vin06t1:353_1": "tesaṁ bhikkhūnaṁ jīvitakkhayo āsī”ti, tesaṁ taṁ micchāgāhaṁ nisedheti. Kevalaṁ tesaṁ",
  "tika-vin06t1:353_2": "bhikkhūnaṁ pubbe katakammapaccayāva jīvitakkhayo āsi, idaṁ pana kammaṭṭhānaṁ tesaṁ",
  "tika-vin06t1:353_3": "kesañci arahattappattiyā, kesañci anāgāmisakadāgāmisotāpattiphalappattiyā, kesañci",
  "tika-vin06t1:353_4": "paṭhamajjhānādhigamāya, kesañci vikkhambhanatadaṅgappahānena attasinehapaayādānāya",
  "tika-vin06t1:353_5": "upanissayo hutvā, kesañci sugatiyaṁ uppattiyā upanissayo ahosīti sātthikāva me asubhakathā,",
  "tika-vin06t1:353_6": "kintu “sādhu, bhante bhagavā, aññaṁ pariyāyaṁ ācikkhatū”ti ānandena yācitattā aññaṁ",
  "tika-vin06t1:353_7": "pariyāyaṁ ācikkhāmi, yathā vo pubbe ācikkhitaasubhakammaṭṭhānānuyogā, evaṁ ayampi",
  "tika-vin06t1:353_8": "kho bhikkhaveti yojanā veditabbā. “Assāsavasena upaṭṭhānaṁ satī”ti vuttaṁ. Sā hi",
  "tika-vin06t1:353_9": "taṁ assāsaṁ, passāsaṁ vā ārammaṇaṁ katvā pubbabhāge, aparabhāge pana assāsapassāsapabhavanimittaṁ",
  "tika-vin06t1:353_10": "ārammaṇaṁ katvā upaṭṭhātīti ca tathā vuttā.",
  "tika-vin06t1:354_0": "Asubhe pavattaṁ asubhanti vā pavattaṁ bhāvanākammaṁ asubhakammaṁ, tadeva aññassa",
  "tika-vin06t1:354_1": "punappunaṁ uppajjanakassa kāraṇaṭṭhena ṭhānattā asubhakammaṭṭhānaṁ, ārammaṇaṁ vā",
  "tika-vin06t1:354_2": "asubhakammassa padaṭṭhānaṭṭhena ṭhānanti asubhakammaṭṭhānanti idha asubhajjhānaṁ,",
  "tika-vin06t1:354_3": "teneva “oḷārikārammaṇattā”ti vuttaṁ. Paṭivedhavasenāti vitakkādiaṅgapaṭilābhavasena.",
  "tika-vin06t1:354_4": "Ārammaṇasantatāyāti anukkamena santakālaṁ upādāya vuttakāyadarathappaṭipassaddhivasena",
  "tika-vin06t1:354_5": "nibbuto. Parikammaṁ vāti kasiṇaparikammaṁ kira nimittuppādapariyosānaṁ. Tadā hi nirassādattā",
  "tika-vin06t1:354_6": "asantaṁ, appaṇihitañca. Yathā upacāre nīvaraṇavigamena, aṅgapātubhāvena ca santatā",
  "tika-vin06t1:354_7": "hoti, na tathā idha, idaṁ pana “ādisamannāhārato”ti vuttaṁ. Dutiyavikappe asecanakoti",
  "tika-vin06t1:354_8": "atittikaro, tena vuttaṁ “ojavanto”ti. Cetasikasukhaṁ jhānakkhaṇepi atthi, evaṁ santepi",
  "tika-vin06t1:354_9": "“ubhopi jhānā vuṭṭhitasseva gahetabbā”ti vuttaṁ. Samathena sakasantāne avikkhambhite.",
  "tika-vin06t1:354_10": "Itarathā pāpakānaṁ jhānena sahuppatti siyā. Khandhādīnaṁ lokuttarapādakattā nibbedhabhāgiyaṁ,",
  "tika-vin06t1:354_11": "visesena yassa nibbedhabhāgiyaṁ hoti, taṁ sandhāya vā. “Aniccānupassītiādicatukkavasena",
  "tika-vin06t1:354_12": "anupubbena ariyamaggavuḍḍhippatto samucchindati, sesānametaṁ natthī”ti likhitaṁ.",
  "tika-vin06t1:355_0": "Tathābhāvapaṭisedhano cāti soḷasavatthukassa titthiyānaṁ natthitāya vuttaṁ. Sabbapaṭhamānaṁ",
  "tika-vin06t1:355_1": "pana catunnaṁ padānaṁ vasena lokiyajjhānameva tesaṁ atthi, tasmiṁ lokuttarapadaṭṭhānaṁ",
  "tika-vin06t1:355_2": "natthi eva. “Phalamuttamanti phale uttama”nti vuttaṁ. Ututtayānukūlanti gimhe araññe,",
  "tika-vin06t1:355_3": "hemante rukkhamūle, vasantakāle suññāgāre gato. Semhadhātukassa araññaṁ, pittadhātukassa",
  "tika-vin06t1:355_4": "rukkhamūlaṁ, vātadhātukassa suññāgāraṁ anukūlaṁ. Mohacaritassa araññaṁ anukūlaṁ mahāaraññe",
  "tika-vin06t1:355_5": "cittaṁ na saṅkuṭati, dosacaritassa rukkhamūlaṁ, rāgacaritassa suññāgāraṁ. Ṭhānacaṅkamāni",
  "tika-vin06t1:355_6": "uddhaccapakkhikāni, sayanaṁ līnapakkhikaṁ, pallaṅkābhujanena nisajjāya daḷhabhāvaṁ,",
  "tika-vin06t1:355_7": "ujukāyaṁ paṇidhānena assāsapassāsānaṁ pavattanasukhaṁ “parimukhaṁ sati”nti iminā",
  "tika-vin06t1:355_8": "ārammaṇapariggahūpāyaṁ dasseti. Kārīti karaṇasīlo. Etassa vibhaṅge “assasati passasatī”ti",
  "tika-vin06t1:355_9": "avatvā “sato kārī”ti vuttaṁ. Tasmā “assasati passasatī”ti vutte “paṭhamacatukkaṁ",
  "tika-vin06t1:355_10": "eva labbhati, na sesānī”ti ca “dīghaṁassāsavasenāti alopasamāsaṁ katvā”iti ca “ekatthatāya",
  "tika-vin06t1:355_11": "avikkhepa”nti ca “asambhogavasena pajānato”ti ca “tena ñāṇenā”ti ca “pajānatoti vuttañāṇenā”ti",
  "tika-vin06t1:355_12": "ca “satokārīti satisampajaññāhikārī”ti ca “paṭinissaggānupassino assāsāva paṭinissaggānupassiassāsā”ti",
  "tika-vin06t1:355_13": "ca likhitaṁ. Uppaṭipāṭiyā āgatampi yujjateva, tena ṭhānena paṭisiddhaṁ. Tāluṁ āhacca",
  "tika-vin06t1:355_14": "nibbāyanato kira potako sampatijātova khipitasaddaṁ karoti, chandapāmojjavasena cha",
  "tika-vin06t1:355_15": "purimā tayoti nava. Ekenākārenāti assāsavasena vā passāsavasena vā evaṁ ānāpānassatiṁ",
  "tika-vin06t1:355_16": "bhāvayato kāye kāyānupassanāsatikammaṭṭhānabhāvanā sampajjati.",
  "tika-vin06t1:356_0": "Kāyoti assāsapassāsā. Upaṭṭhānaṁ sati. Dīghanti sīghaṁ gataṁ assāsapassāsaṁ. Addhānasaṅkhāteti",
  "tika-vin06t1:356_1": "kālasaṅkhāte viya kālakoṭṭhāseti attho, dīghakāle vāti attho. Eko hi assāsamevūpalakkheti,",
  "tika-vin06t1:356_2": "eko passāsaṁ, eko ubhayaṁ, tasmā “vibhāgaṁ akatvā”ti vā vuttaṁ, chandoti evaṁ assāsato,",
  "tika-vin06t1:356_3": "passāsato ca assādo uppajjati, tassa vasena kattukamyatāchando uppajjati. Tato pāmojjanti.",
  "tika-vin06t1:356_4": "Assāsapassāsānaṁ duviññeyyavisayattā cittaṁ vivattati, gaṇanaṁ pahāya phuṭṭhaṭṭhānameva",
  "tika-vin06t1:356_5": "manasi karontassa kevalaṁ upekkhāva saṇṭhāti. Cattāro vaṇṇāti “pattassa tayo vaṇṇā”tiādīsu",
  "tika-vin06t1:356_6": "viya cattāro saṇṭhānāti attho.",
  "tika-vin06t1:357_0": "Tathābhūtassāti ānāpānassatiṁ bhāvayato. Saṁvaroti satisaṁvaro. Atha vā paṭhamena",
  "tika-vin06t1:357_1": "jhānena nīvaraṇānaṁ, dutiyena vitakkavicārānaṁ, tatiyena pītiyā, catutthena sukhadukkhānaṁ,",
  "tika-vin06t1:357_2": "ākāsānañcāyatanasamāpattiyā rūpasaññāya, paṭighasaññāya, nānattasaññāya vā pahānaṁ.",
  "tika-vin06t1:357_3": "“Sīlanti veramaṇi sīlaṁ, cetanā sīlaṁ, saṁvaro sīlaṁ, avītikkamo sīla”nti vuttavidhināpettha",
  "tika-vin06t1:357_4": "attho daṭṭhabbo. “Atthato tathā tathā pavattadhammā upadhāraṇasamādhānasaṅkhātena",
  "tika-vin06t1:357_5": "sīlanaṭṭhena sīlanti vuccantī”ti vuttaṁ. Tathā “ayaṁ imasmiṁ atthe adhippetā sikkhā”ti",
  "tika-vin06t1:357_6": "etthāpi cetanāsīlameva, katthaci viratisīlampīti attho daṭṭhabbo. Aññathā paṇṇattivajjesupi",
  "tika-vin06t1:357_7": "sikkhāpadesu viratippasaṅgo ahosi, pātimokkhasaṁvarasaṁvuto viharatīti katvā tassāpi",
  "tika-vin06t1:357_8": "viratippasaṅgo. Tasmiṁ ārammaṇeti ānāpānārammaṇe. Tāya satiyāti tattha uppannasatiyā.",
  "tika-vin06t1:357_9": "“Tena manasikārenāti āvajjanenā”ti likhitaṁ. Etena nānāvajjanappavattidīpanato nānājavanavārehipi",
  "tika-vin06t1:357_10": "sikkhati nāmāti dīpitaṁ hoti, yena pana manasikārena vā. Ñāṇuppādanādīsūti ettha",
  "tika-vin06t1:357_11": "ādisaddena yāva pariyosānaṁ veditabbaṁ. “Tatrāti tasmiṁ ānāpānārammaṇe. Evanti idāni",
  "tika-vin06t1:357_12": "vattabbanayenā”ti likhitaṁ. Tatrāti tesaṁ assāsapassāsānaṁ vā. Tañhi “pubbe apariggahitakāle”ti",
  "tika-vin06t1:357_13": "iminā suṭṭhu sameti. “Paṭhamavādo dīghabhāṇakānaṁ. Te hi ‘paṭhamajjhānaṁ labhitvā",
  "tika-vin06t1:357_14": "nānāsane nisīditvā dutiyatthāya vāyāmato upacāre vitakkavicāravasena oḷārikacittappavattikāle",
  "tika-vin06t1:357_15": "pavattaassāsapassāsavasena oḷārikā’ti vadanti. ‘Majjhimabhāṇakā jhānalābhissa samāpajjanakāle,",
  "tika-vin06t1:357_16": "ekāsanapaṭilābhe ca uparūpari cittappavattiyā santabhāvato paṭhamato dutiyassupacāre",
  "tika-vin06t1:357_17": "sukhumataṁ vadantī”’ti likhitaṁ.",
  "tika-vin06t1:358_0": "Vipassanāyaṁ panāti catudhātuvavatthānamukhena abhiniviṭṭhassa ayaṁ kamo, aññassa",
  "tika-vin06t1:358_1": "cāti veditabbaṁ. Ettakaṁ rūpaṁ, na ito aññanti dassanaṁ sandhāya “sakalarūpapariggahe”ti",
  "tika-vin06t1:358_2": "vuttaṁ. Rūpārūpapariggaheti ettha aniccatādilakkhaṇārammaṇikabhaṅgānupassanato pabhuti",
  "tika-vin06t1:358_3": "balavatī vipassanā. Pubbe vuttanayenāti sabbesaṁyeva pana matena apariggahitakāletiādinā.",
  "tika-vin06t1:358_4": "Sodhanā nāma vissajjanaṁ. Assāti “passambhayaṁ kāyasaṅkhāra”nti padassa.",
  "tika-vin06t1:359_0": "Purato namanā ānamanā. Tiriyaṁ namanā vinamanā. Suṭṭhu namanā sannamanā. Pacchā namanā",
  "tika-vin06t1:359_1": "paṇamanā. Jāṇuke gahetvā ṭhānaṁ viya iñjanāti ānamanādīnaṁ āvibhāvatthamuttanti veditabbaṁ.",
  "tika-vin06t1:359_2": "Yathārūpehi ānamanādi vā kampanādi vā hoti, tathārūpe passambhayanti sambandho. Iti",
  "tika-vin06t1:359_3": "kirāti iti ce. Evaṁ santeti santasukhumampi ce passambhati. Pabhāvanāti uppādanaṁ.",
  "tika-vin06t1:359_4": "Assāsapassāsānaṁ vūpasantattā ānāpānassatisamādhissa bhāvanā na hoti. Yasmā taṁ natthi,",
  "tika-vin06t1:359_5": "tasmā na samāpajjati, samāpattiyā abhāvena na vuṭṭhahanti. Iti kirāti evametaṁ tāva",
  "tika-vin06t1:359_6": "vacananti tadetaṁ. Saddova saddanimittaṁ, “sato assasati sato passasatī”ti padāni",
  "tika-vin06t1:359_7": "patiṭṭhapetvā dvattiṁsapadāni cattāri catukkāni veditabbāni.",
  "tika-vin06t1:360_0": "Appaṭipīḷananti tesaṁ kilesānaṁ anuppādanaṁ kiñcāpi cetiyaṅgaṇavattādīnipi atthato",
  "tika-vin06t1:360_1": "pātimokkhasaṁvarasīle saṅgahaṁ gacchanti “yassa siyā āpattī”ti vacanato. Tathāpi",
  "tika-vin06t1:360_2": "“na tāva, sāriputta, satthā sāvakānaṁ sikkhāpadaṁ paññapeti uddisati pātimokkhaṁ,",
  "tika-vin06t1:360_3": "yāva na idhekacce āsavaṭṭhānīyā dhammā saṅghe pātubhavantī”ti ettha anadhippetattā",
  "tika-vin06t1:360_4": "“ābhisamācārika”nti vuttaṁ. “Yaṁ panettha āpattiṭṭhāniyaṁ na hoti, taṁ amissamevā”ti vuttaṁ.",
  "tika-vin06t1:361_0": "Yathāvuttenāti yogānuyogakammassa padaṭṭhānattā. Sallahukavutti aṭṭhaparikkhāriko.",
  "tika-vin06t1:361_1": "Pañcasandhikaṁ kammaṭṭhānanti ettha jhānampi nimittampi tadatthajotikāpi pariyatti",
  "tika-vin06t1:361_2": "idha kammaṭṭhānaṁ nāma. Gamanāgamanasampannatādi senāsanaṁ. Saṁkiliṭṭhacīvaradhovanādayo",
  "tika-vin06t1:361_3": "khuddakapalibodhā. “Antarā patitaṁ nu kho”ti vikampati.",
  "tika-vin06t1:362_0": "Ajjhattaṁ vikkhepagatenāti niyakajjhatte vikkhepagatena. Sāraddhā asamāhitattā. Upanibandhanathambhamūlaṁ",
  "tika-vin06t1:362_1": "nāma nāsikaggaṁ, mukhanimittaṁ vā. Tatthevāti nāsikaggādinimitte. “Dolāphalakassa",
  "tika-vin06t1:362_2": "ekapasse eva ubho koṭiyo majjhañca passatī”ti vadanti.",
  "tika-vin06t1:363_0": "Idha panāti kakacūpame. Desatoti phusanakaṭṭhānato. “Nimittaṁ paṭṭhapetabbanti nimitte",
  "tika-vin06t1:363_1": "sati paṭṭhapetabbā”ti vuttaṁ. Garūhi bhāvetabbattā garukabhāvanaṁ. Ekacce āhūti ekacce jhāyino āhu.",
  "tika-vin06t1:364_0": "“Saññānānatāyā”ti vacanato ekaccehi vuttampi pamāṇameva, saṅgītito paṭṭhāya aṭṭhakathāya",
  "tika-vin06t1:364_1": "anāgatattā tathā vuttaṁ. “Mayhaṁ tārakarūpaṁ nu kho upaṭṭhātī”tiādiparikappe asatipi",
  "tika-vin06t1:364_2": "dhātunānattena etāsaṁ dhātūnaṁ uppatti viya kevalaṁ bhāvayato tathā tathā upaṭṭhāti.",
  "tika-vin06t1:364_3": "“Na nimitta’nti vattuṁ na vaṭṭati sampajānamusāvādattā”ti vuttaṁ. Kammaṭṭhānanti",
  "tika-vin06t1:364_4": "idha vuttapaṭibhāganimittameva.",
  "tika-vin06t1:365_0": "Nimitte paṭibhāge. Nānākāranti “cattāro vaṇṇā vattantī”ti vuttanānāvidhataṁ. Vibhāvayanti",
  "tika-vin06t1:365_1": "jānaṁ pakāsayaṁ. Assāsapassāseti tato sambhūte nimitte, assāsapassāse vā nānākāraṁ.",
  "tika-vin06t1:365_2": "Nimitte hi cittaṁ ṭhapentova nānākāratañca vibhāveti, assāsapassāse vā sakaṁ cittaṁ",
  "tika-vin06t1:365_3": "nibandhatīti vuccati. Tārakarūpādivaṇṇato. Kakkhaḷattādilakkhaṇato.",
  "tika-vin06t1:366_0": "Aṭṭhakathāsu paṭikkhittanti āsannabhavaṅgattāti kāraṇaṁ vatvā sīhaḷaṭṭhakathāsu paṭikkhittaṁ.",
  "tika-vin06t1:366_1": "Kasmā? Yasmā chaṭṭhe, sattame vā appanāya sati maggavīthiyaṁ phalassa okāso na hoti,",
  "tika-vin06t1:366_2": "tasmā. Idha hotūti ce? Na, lokiyappanāpi hi appanāvīthimhi lokuttarena samānagatikāvāti",
  "tika-vin06t1:366_3": "paṭiladdhajjhānopi bhikkhu diṭṭhadhammasukhavihāratthāya jhānaṁ samāpajjitvā sattāhaṁ",
  "tika-vin06t1:366_4": "nisīditukāmo catutthe, pañcame vā appetvā nisīdati, na chaṭṭhe, sattame vā. Tattha",
  "tika-vin06t1:366_5": "hi appanā. Tato paraṁ appanāya ādhārabhāvaṁ na gacchati. Āsannabhavaṅgattā catutthaṁ,",
  "tika-vin06t1:366_6": "pañcamaṁ vā gacchati thale ṭhitaghaṭo viya javanānamantare ṭhitattāti kira ācariyo.",
  "tika-vin06t1:367_0": "Puthuttārammaṇāni anāvajjitvā jhānaṅgāneva āvajjanaṁ āvajjanavasī nāma. Tato paraṁ",
  "tika-vin06t1:367_1": "catunnaṁ, pañcannaṁ vā paccavekkhaṇacittānaṁ uppajjanaṁ, taṁ paccavekkhaṇavasī nāma.",
  "tika-vin06t1:367_2": "Teneva “paccavekkhaṇavasī pana āvajjanavasiyā eva vuttā”ti vuttaṁ. Samāpajjanavasī",
  "tika-vin06t1:367_3": "nāma yattakaṁ kālaṁ icchati tattakaṁ samāpajjanaṁ, taṁ pana icchitakālaparicchedaṁ",
  "tika-vin06t1:367_4": "patiṭṭhāpetuṁ samatthatāti. “Adhiṭṭhānavasiyā vuṭṭhānavasino ayaṁ nānattaṁ adhiṭṭhānānubhāvena",
  "tika-vin06t1:367_5": "javanaṁ javati, vuṭṭhānānubhāvena pana adhippetato adhikaṁ javatī”tipi vadanti. Apica",
  "tika-vin06t1:367_6": "pathavīkasiṇādiārammaṇaṁ āvajjitvā javanañca javitvā puna āvajjitvā tato pañcamaṁ",
  "tika-vin06t1:367_7": "jhānaṁ cittaṁ hoti, ayaṁ kira ukkaṭṭhaparicchedo. Bhagavato pana āvajjanasamanantarameva",
  "tika-vin06t1:367_8": "jhānaṁ hotīti sabbaṁ anugaṇṭhipade vuttaṁ.",
  "tika-vin06t1:368_0": "“Vatthunti hadayavatthuṁ. Dvāranti cakkhādi. Ārammaṇanti rūpādī”ti likhitaṁ. Yathāpariggahitarūpārammaṇaṁ",
  "tika-vin06t1:368_1": "vā viññāṇaṁ passati, aññathāpi passati. Kathaṁ? “Yathāpariggahitarūpavatthudvārārammaṇaṁ",
  "tika-vin06t1:368_2": "vā”ti vuttaṁ. Yathāpariggahitarūpesu vatthudvārārammaṇāni yassa viññāṇassa, taṁ viññāṇaṁ",
  "tika-vin06t1:368_3": "yathāpariggahitarūpavatthudvārārammaṇaṁ tampi passati, ekassa vā ārammaṇasaddassa",
  "tika-vin06t1:368_4": "lopo daṭṭhabboti ca mama takko vicāretvāva gahetabbo.",
  "tika-vin06t1:369_0": "Tato paraṁ tīsu catukkesu dve dve padāni ekamekaṁ katvā gaṇetabbaṁ. Samathena ārammaṇato",
  "tika-vin06t1:369_1": "vipassanāvasena asammohato pītipaṭisaṁvedanamettha veditabbaṁ. “Dukkhametaṁ ñāṇa”ntiādīsu",
  "tika-vin06t1:369_2": "pana “ārammaṇato asammohato”ti yaṁ vuttaṁ, idha tato vuttanayato uppaṭipāṭiyā vuttaṁ.",
  "tika-vin06t1:369_3": "Tattha hi yena mohena taṁ dukkhaṁ paṭicchannaṁ, na upaṭṭhāti, tassa vihatattā vā",
  "tika-vin06t1:369_4": "evaṁ pavatte ñāṇe yathāruci paccavekkhituṁ icchiticchitakāle samatthabhāvato vā dukkhādīsu",
  "tika-vin06t1:369_5": "tīsu asammohato ñāṇaṁ vuttaṁ. Nirodhe ārammaṇato taṁsampayuttā pītipaṭisaṁvedanā",
  "tika-vin06t1:369_6": "asammohato na sambhavati mohappahānābhāvā, paṭisambhidāpāḷivirodhato ca. Tattha “dīghaṁ",
  "tika-vin06t1:369_7": "assāsavasenā”tiādi ārammaṇato dassetuṁ vuttaṁ. Tāya satiyā tena ñāṇena sā pīti paṭisaṁviditā",
  "tika-vin06t1:369_8": "hoti tadārammaṇassa paṭisaṁviditattāti ettha adhippāyo. “Āvajjato”tiādi asammohato",
  "tika-vin06t1:369_9": "pītipaṭisaṁvedanaṁ dassetuṁ vuttaṁ. Aniccādivasena jānato, passato, paccavekkhato",
  "tika-vin06t1:369_10": "ca. Tadadhimuttatāvasena adhiṭṭhahato, adhimuccato, tathā vīriyādiṁ samādahato khaṇikasamādhinā.",
  "tika-vin06t1:370_0": "Abhiññeyyanti ñātapariññāya. Pariññeyyanti tīraṇapariññāya. Sabbañhi dukkhasaccaṁ",
  "tika-vin06t1:370_1": "abhiññeyyaṁ, pariññeyyañca. Tatra cāyaṁ pītīti likhitaṁ. Abhiññeyyantiādi maggakkhaṇaṁ",
  "tika-vin06t1:370_2": "sandhāyāhāti vuttaṁ. Maggena asammohasaṅkhātavipassanākiccanipphattito maggopi abhiññeyyādiārammaṇaṁ",
  "tika-vin06t1:370_3": "karonto viya vutto. Vipassanābhūmidassanatthanti samathe kāyikasukhābhāvā vuttaṁ.",
  "tika-vin06t1:370_4": "Dvīsu cittasaṅkhārapadesūti cittasaṅkhārapaṭisaṁvedī…pe… sikkhati passambhayaṁ cittasaṅkhārapaṭisaṁvedī…pe…",
  "tika-vin06t1:370_5": "sikkhatīti etesu. Modanādi sabbaṁ pītivevacanaṁ. Aniccānupassanādi kilese, tammūlake",
  "tika-vin06t1:370_6": "khandhābhisaṅkhāre. Evaṁ bhāvitoti na catukkapañcakajjhānanibbattanena bhāvito. Evaṁ",
  "tika-vin06t1:370_7": "sabbākāraparipuṇṇaṁ katvā bhāvito. Vipassanāmaggapaccavekkhaṇakālesupi pavattaassāsamukheneva",
  "tika-vin06t1:370_8": "sabbaṁ dassitaṁ upāyakusalena bhagavatā.",
  "tika-vin06t1:371": "168.Kasmā idaṁ vuccati amhehīti adhippāyo.",
  "tika-vin06t1:372": "Padabhājanīyavaṇṇanā",
  "tika-vin06t1:373_0": "172.Ussukkavacananti pākaṭasaddasaññā kira, samānakapadanti vuttaṁ hoti. “Sutvā bhuñjantī”ti",
  "tika-vin06t1:373_1": "ettha viya sañcicca voropetukāmassa sañciccapadaṁ voropanapadassa ussukkaṁ, sañcetanā",
  "tika-vin06t1:373_2": "ca jīvitā voropanañca ekassevāti vuttaṁ hoti. Na kevalaṁ cetasikamatteneva hoti,",
  "tika-vin06t1:373_3": "payogopi icchitabbo evāti dassetuṁ vuttānīti kira upatissatthero. “Jānitvā sañjānitvā",
  "tika-vin06t1:373_4": "cecca abhivitaritvā”ti vattabbe “jānanto…pe… vītikkamo”ti voropanampi dassitaṁ, tasmā",
  "tika-vin06t1:373_5": "byañjane ādaraṁ akatvā attho dassito. Vītikkamasaṅkhātatthasiddhiyā hi purimacetanā",
  "tika-vin06t1:373_6": "atthasādhikā hoti. Sabbasukhumaattabhāvanti rūpaṁ sandhāya vuttaṁ, na arūpaṁ. Attasaṅkhātānañhi",
  "tika-vin06t1:373_7": "arūpānaṁ khandhavibhaṅge viya idha oḷārikasukhumatā anadhippetā. Mātukucchisminti",
  "tika-vin06t1:373_8": "yebhuyyavacanaṁ, opapātikamanussepi pārājikameva, arūpakāye upakkamābhāvā taggahaṇaṁ",
  "tika-vin06t1:373_9": "kasmāti ce? Arūpakkhandhena saddhiṁ tasseva rūpakāyassa jīvitindriyasambhavato. Tena",
  "tika-vin06t1:373_10": "sajīvakova manussaviggahopi nāma hotīti siddhaṁ. Ettha mātukucchisminti manussamātuyā",
  "tika-vin06t1:373_11": "vā tiracchānamātuyā vā. Vuttañhi parivāre –",
  "tika-vin06t1:374": "“Itthiṁ hane ca mātaraṁ, purisañca pitaraṁ hane;",
  "tika-vin06t1:375": "Mātaraṁ pitaraṁ hantvā, na tenānantaraṁ phuse;",
  "tika-vin06t1:376": "Pañhā mesā kusalehi cintitā”ti.",
  "tika-vin06t1:377_0": "Paṭhamanti paṭisandhicittameva. Ekabhavapariyāpannāya hi cittasantatiyā paṭisandhicittaṁ",
  "tika-vin06t1:377_1": "paṭhamacittaṁ nāma. Cuticittaṁ pacchimaṁ nāma. Aññathā anamatagge saṁsāre paṭhamacittaṁ",
  "tika-vin06t1:377_2": "nāma natthi vinā anantarasamanantaranatthivigatapaccayehi cittuppattiyā abhāvato.",
  "tika-vin06t1:377_3": "Bhāve vā navasattapātubhāvadosappasaṅgo. Ayaṁ sabbapaṭhamo manussaviggahoti kiñcāpi",
  "tika-vin06t1:377_4": "imaṁ jīvitā voropetuṁ na sakkā, taṁ ādiṁ katvā santatiyā yāva maraṇā uppajjanakamanussaviggahesu",
  "tika-vin06t1:377_5": "aparimāṇesu “sabbapaṭhamo”ti dissati. Yadā pana yo manussaviggaho pubbāpariyavasena",
  "tika-vin06t1:377_6": "santatippatto hoti, tadā taṁ jīvitā voropetuṁ sakkā. Santatiṁ vikopento hi jīvitā",
  "tika-vin06t1:377_7": "voropeti nāma. Ettha ca nānattanaye adhippete sati “sabbapaṭhamo”ti vacanaṁ yujjati,",
  "tika-vin06t1:377_8": "na pana ekattanaye santatiyā ekattā. Ekattanayo ca idhādhippeto “santatiṁ vikopetī”ti",
  "tika-vin06t1:377_9": "vacanato, tasmā “sabbapaṭhamo”ti vacanaṁ na yujjatīti ce? Na, santatipaccuppannabahuttā.",
  "tika-vin06t1:377_10": "Yasmā pana santati nāma anekesaṁ pubbāpariyuppatti vuccati, tasmā “ayaṁ sabbapaṭhamo”ti",
  "tika-vin06t1:377_11": "vutto, evamettha dvepi nayā saṅgahaṁ gacchanti, aññathā “santatiṁ vikopetī”ti idaṁ",
  "tika-vin06t1:377_12": "vacanaṁ na sijjhati. Kiñcāpi ettha “santatiṁ vikopetī”ti vacanato santatipaccuppannameva",
  "tika-vin06t1:377_13": "adhippetaṁ, na addhāpaccuppannaṁ viya dissati, tathāpi yasmā santatipaccuppanne vikopite",
  "tika-vin06t1:377_14": "addhāpaccuppannaṁ vikopitameva hoti, addhāpaccuppanne pana vikopite santatipaccuppannaṁ",
  "tika-vin06t1:377_15": "vikopitaṁ hotīti ettha vattabbaṁ natthi. Tasmā aṭṭhakathāyaṁ “tadubhayampi voropetuṁ",
  "tika-vin06t1:377_16": "sakkā, tasmā tadeva sandhāya ‘santatiṁ vikopetī’ti idaṁ vuttanti veditabba”nti āha.",
  "tika-vin06t1:377_17": "“Santatiṁ vikopetī”ti vacanato pakatiyā āyupariyantaṁ patvā maraṇakasatte vītikkame",
  "tika-vin06t1:377_18": "sati anāpatti vītikkamapaccayā santatiyā akopitattā. Vītikkamapaccayā ce āyupariyantaṁ",
  "tika-vin06t1:377_19": "appatvā antarāva maraṇakasatte vītikkamapaccayā āpatti, kammabaddho cāti no takkoti",
  "tika-vin06t1:377_20": "ācariyo. “Maraṇavaṇṇaṁ vā saṁvaṇṇeyya, maraṇāya vā samādapeyya, ayampi pārājiko hoti",
  "tika-vin06t1:377_21": "asaṁvāso”ti vacanato vā cetanākkhaṇe eva pārājikāpatti ekantākusalattā, dukkhavedanattā,",
  "tika-vin06t1:377_22": "kāyakammattā, vacīkammattā, kiriyattā cāti veditabbaṁ.",
  "tika-vin06t1:378_0": "Sattaṭṭhajavanavāramattanti sabhāgārammaṇavasena vuttaṁ, teneva “sabhāgasantativasenā”tiādi",
  "tika-vin06t1:378_1": "vuttaṁ. Attano paṭipakkhena samannāgatattā samanantarassa paccayaṁ hontaṁ yathā pure",
  "tika-vin06t1:378_2": "viya ahutvā dubbalassa. Tanti jīvitindriyavikopanaṁ.",
  "tika-vin06t1:379_0": "Ītinti sattavidhavicchikādīni yuddhe ḍaṁsitvā māraṇatthaṁ vissajjenti. Pajjarakanti",
  "tika-vin06t1:379_1": "sarīraḍāhaṁ. Sūcikanti sūlaṁ. Visūcikanti sukkhamātisāraṁvasayaṁ. Pakkhandiyanti",
  "tika-vin06t1:379_2": "rattātisāraṁ. Dvattibyāmasatappamāṇe mahākāye nimminitvā ṭhitanāguddharaṇaṁ, kujjhitvā",
  "tika-vin06t1:379_3": "olokite paresaṁ kāye visamaraṇaṁ vā ḍāhuppādanaṁ vā payogo nāma.",
  "tika-vin06t1:380_0": "Kecīti mahāsaṅghikā. Ayaṁ itthī. Kulumbassāti gabbhassa. Kathaṁ sā itarassāti ce?",
  "tika-vin06t1:380_1": "Tassa duṭṭhena manasānupakkhite so ca gabbho sā ca iddhīti ubhayampi saheva nassati,",
  "tika-vin06t1:380_2": "ghaṭaggīnaṁ bhedanibbāyanaṁ viya ekakkhaṇe hoti. “Tesaṁ suttantikesu ocariyamānaṁ",
  "tika-vin06t1:380_3": "na sametī”ti likhitaṁ, “tesaṁ mataṁ gahetvā ‘thāvarīnampi ayaṁ yujjatī’ti vutte tikavasena",
  "tika-vin06t1:380_4": "paṭisedhitabbanti apare”ti vuttaṁ. Sāhatthikanissaggiyapayogesu sanniṭṭhāpakacetanāya",
  "tika-vin06t1:380_5": "sattamāya sahuppannakāyaviññattiyā sāhatthikatā veditabbā. Āṇattike pana sattahipi",
  "tika-vin06t1:380_6": "cetanāhi saha vacīviññattisambhavato sattasatta saddā ekato hutvā ekekakkharabhāvaṁ",
  "tika-vin06t1:380_7": "gantvā yattakehi akkharehi attano adhippāyaṁ viññāpeti, tadavasānakkharasamuṭṭhāpikāya",
  "tika-vin06t1:380_8": "sattamacetanāya sahajātavacīviññattiyā āṇattikatā veditabbā. Tathā vijjāmayapayoge.",
  "tika-vin06t1:380_9": "Kāyenāṇattiyaṁ pana sāhatthike vuttanayova. Thāvarapayoge yāvatā parassa maraṇaṁ",
  "tika-vin06t1:380_10": "hoti, tāvatā kammabaddho, āpatti ca. Tato paraṁ atisañcaraṇe kammabaddhātibahuttaṁ",
  "tika-vin06t1:380_11": "veditabbaṁ sati paraṁ maraṇe. Pārājikāpatti panettha ekā. Atthasādhakacetanā yasmā",
  "tika-vin06t1:380_12": "ettha ca dutiyapārājike ca labbhati, na aññattha, tasmā dvinnampi sādhāraṇā imā gāthāyo –",
  "tika-vin06t1:381": "“Bhūtadhammaniyāmā ye, te dhammā niyatā matā;",
  "tika-vin06t1:382": "Bhāvidhammaniyāmā ye, teva aniyatā idha.",
  "tika-vin06t1:383": "“Bhūtadhammaniyāmānaṁ, ṭhitāva sā paccayaṭṭhiti;",
  "tika-vin06t1:384": "Bhāvidhammaniyāmānaṁ, sāpekkhā paccayaṭṭhiti.",
  "tika-vin06t1:385": "“Tenaññā hetuyā atthi, sāpi dhammaniyāmatā;",
  "tika-vin06t1:386": "Tassā phalaṁ aniyataṁ, phalāpekkhā niyāmatā.",
  "tika-vin06t1:387": "“Evañhi sabbadhammānaṁ, ṭhitā dhammaniyāmatā;",
  "tika-vin06t1:388": "Laddhadhammaniyāmā yā, sātthasādhakacetanā.",
  "tika-vin06t1:389": "“Cetanāsiddhito pubbe, pacchā tassātthasiddhito;",
  "tika-vin06t1:390": "Avisesena sabbāpi, chabbidhā atthasādhikā.",
  "tika-vin06t1:391": "“Āṇattiyaṁ yato sakkā, vibhāvetuṁ vibhāgato;",
  "tika-vin06t1:392": "Tasmā āṇattiyaṁyeva, vuttā sā atthasādhikā.",
  "tika-vin06t1:393": "“Micchatte vāpi sammatte, niyatāniyatā matā;",
  "tika-vin06t1:394": "Abhidhamme na sabbatthi, tattha sā niyatā siyā.",
  "tika-vin06t1:395": "“Yā theyyacetanā sabbā, sahatthāṇattikāpi vā;",
  "tika-vin06t1:396": "Abhidhammanayenāyaṁ, ekantaniyatā siyā.",
  "tika-vin06t1:397": "“Pāṇātipātaṁ nissāya, sahatthāṇattikādikā;",
  "tika-vin06t1:398": "Abhidhammavasenesā, paccekaṁ taṁ dukaṁ bhaje.",
  "tika-vin06t1:399": "“Jīvitindriyupacchedo, cetanā ceti taṁ dvayaṁ;",
  "tika-vin06t1:400": "Na sāhatthikakammena, pagevāṇattikāsamaṁ.",
  "tika-vin06t1:401": "“Jīvitindriyupacchedo, cetanā ceti taṁ dvayaṁ;",
  "tika-vin06t1:402": "Na sāhatthikakammena, pagevāṇattikāsamaṁ.",
  "tika-vin06t1:403": "“Jīvitindriyupacchedakkhaṇe vadhakacetanā;",
  "tika-vin06t1:404": "Cirāṭhitāti ko dhammo, niyāmeti āpattikaṁ.",
  "tika-vin06t1:405": "“Jīvitindriyupacchedakkhaṇe ce vadhako siyā;",
  "tika-vin06t1:406": "Mato sutto pabuddho vā, kusalo vadhako siyā.",
  "tika-vin06t1:407": "“Kusalattikabhedo ca, vedanāttikabhedopi;",
  "tika-vin06t1:408": "Siyā tathā gato siddho, sahatthā vadhakacetanā”ti.",
  "tika-vin06t1:409_0": "Yāni pana bījautukammadhammacittaniyāmāni pañca aṭṭhakathāya ānetvā nidassitāni,",
  "tika-vin06t1:409_1": "tesu ayamatthasādhakacetanā yogaṁ gacchatīti maññe “ayaṁ atthasādhakacetanāniyamo",
  "tika-vin06t1:409_2": "natthī”ti cetanānaṁ micchattasammattaniyatānampi natthibhāvappasaṅgato. Bhajāpiyamānā",
  "tika-vin06t1:409_3": "yena, tena sabbepi yathāsambhavaṁ kammacittaniyāme bhajanti gacchantīti veditabbaṁ.",
  "tika-vin06t1:409_4": "Jīvite ādīnavo maraṇavaṇṇadassane na vibhattova, idha pana saṅkappapade atthato “maraṇasaññī",
  "tika-vin06t1:409_5": "maraṇacetano maraṇādhippāyo”ti evaṁ avibhūtattā vibhatto, apākaṭattā, anoḷārikattā",
  "tika-vin06t1:409_6": "vā avibhāgā kāritā vā. Nayidaṁ vitakkassa nāmanti na vitakkasseva nāmaṁ, kintu saññācetanānampi",
  "tika-vin06t1:409_7": "nāmanti gahetabbaṁ. Kaṅkhāvitaraṇiyampi evameva vuttaṁ.",
  "tika-vin06t1:410_0": "174.Kāyatoti vuttattā “sattiñasū”ti vattabbe vacanasiliṭṭhatthaṁ “ususattiādinā”ti",
  "tika-vin06t1:410_1": "vuttaṁ. Anuddesike kammassārammaṇaṁ so vā hoti, añño vā. Ubhayehīti kiñcāpi paṭhamappahāro",
  "tika-vin06t1:410_2": "na sayameva sakkoti, dutiyaṁ labhitvā pana sakkonto jīvitavināsanahetu ahosi, tadatthameva",
  "tika-vin06t1:410_3": "hi vadhakena so dinno, dutiyo pana aññena cittena dinno, tena suṭṭhu vuttaṁ “paṭhamappahārenevā”ti,",
  "tika-vin06t1:410_4": "“cetanā nāma dāruṇāti garuṁ vatthuṁ ārabbha pavattapubbabhāgacetanā pakatisabhāvavadhakacetanā,",
  "tika-vin06t1:410_5": "no dāruṇā hotī”ti ācariyena likhitaṁ. “Pubbabhāgacetanā parivārā, vadhakacetanāva",
  "tika-vin06t1:410_6": "dāruṇā hotī”ti vuttaṁ. Yathādhippāyanti ubhopi paṭivijjhati, sāhatthikopi saṅketattā na muccati kira.",
  "tika-vin06t1:411_0": "Kiriyāviseso aṭṭhakathāsu anāgato. “Evaṁ vijjha, evaṁ pahara, evaṁ ghāhehī’ti pāḷiyā",
  "tika-vin06t1:411_1": "sametīti ācariyena gahito”ti vadanti. Purato paharitvātiādi vatthuvisaṅketameva kira.",
  "tika-vin06t1:411_2": "Etaṁ gāme ṭhitanti puggalova niyamito. Yo pana liṅgavasena “dīghaṁ…pe… mārehī”ti",
  "tika-vin06t1:411_3": "āṇāpeti aniyametvā. Yadi niyametvā vadati, “etaṁ dīgha”nti vadeyyāti apare. Ācariyā",
  "tika-vin06t1:411_4": "pana “dīghanti vutte niyamitaṁ hoti, evaṁ aniyametvā vadati, na pana āṇāpako dīghādīsu",
  "tika-vin06t1:411_5": "aññataraṁ mārehīti adhippāyo”ti vadanti kira. “Attho pana cittena ekaṁ sandhāyapi",
  "tika-vin06t1:411_6": "aniyametvā āṇāpetī”ti likhitaṁ. “Itaro aññaṁ tādisaṁ māreti, āṇāpako muccatī”ti vuttaṁ",
  "tika-vin06t1:411_7": "yathādhippāyaṁ na gatattā. “Evaṁ dīghādivasenāpi cittena aniyamitassevāti yuttaṁ",
  "tika-vin06t1:411_8": "viya dissatī”ti aññatarasmiṁ gaṇṭhipade likhitaṁ, suṭṭhu vīmaṁsitvā sabbaṁ gahetabbaṁ,",
  "tika-vin06t1:411_9": "okāsassa niyamitattāti ettha okāsaniyamaṁ katvā niddisanto tasmiṁ okāse nisinnaṁ",
  "tika-vin06t1:411_10": "māretukāmova hoti, sayaṁ pana tadā tattha natthi. Tasmā okāsena saha attano jīvitindriyaṁ",
  "tika-vin06t1:411_11": "ārammaṇaṁ na hoti, tena attanā mārāpito paro eva mārāpito. Kathaṁ? Sayaṁ rasso ca",
  "tika-vin06t1:411_12": "tanuko ca hutvā pubbabhāge attānaṁ sandhāya āṇattikkhaṇe “dīghaṁ rassaṁ thūlaṁ balavantaṁ",
  "tika-vin06t1:411_13": "mārehī”ti āṇāpentassa cittaṁ attani tassākārassa natthitāya aññassa tādisassa jīvitindriyaṁ",
  "tika-vin06t1:411_14": "ārammaṇaṁ katvā pavattati, tena mūlaṭṭhassa kammabaddho. Evaṁsampadamidanti daṭṭhabbaṁ.",
  "tika-vin06t1:412_0": "Dūtaparamparāniddese āṇāpeti, āpatti dukkaṭassa. Itarassa āroceti, āpatti dukkaṭassāti",
  "tika-vin06t1:412_1": "ācariyantevāsīnaṁ yathāsambhavaṁ ārocane, paṭiggaṇhane dukkaṭaṁ sandhāya vuttaṁ.",
  "tika-vin06t1:412_2": "Na vadhako paṭiggaṇhāti, tassa dukkaṭanti siddhaṁ hoti. Taṁ pana okāsābhāvato na",
  "tika-vin06t1:412_3": "vuttaṁ. Mūlaṭṭhena āpajjitabbāpattiyā hi tassa okāso aparicchinno, tenassa tasmiṁ",
  "tika-vin06t1:412_4": "okāse thullaccayaṁ vuttaṁ. Vadhako ce paṭiggaṇhāti, mūlaṭṭho ācariyo pubbe āpannadukkaṭena",
  "tika-vin06t1:412_5": "saha thullaccayampi āpajjati. Kasmā? Mahājano hi tena pāpe niyojitoti. Idaṁ pana",
  "tika-vin06t1:412_6": "dukkaṭathullaccayaṁ vadhako ce tamatthaṁ na sāveti āpajjati. Yadi sāveti, pārājikamevāpajjati.",
  "tika-vin06t1:412_7": "Kasmā? Atthasādhakacetanāya abhāvā. Anugaṇṭhipade pana “paṭiggaṇhati, taṁ dukkaṭaṁ",
  "tika-vin06t1:412_8": "hoti. Yadi evaṁ kasmā pāṭhe na vuttanti ce? Vadhako pana ‘sādhu karomī’ti paṭiggaṇhitvā",
  "tika-vin06t1:412_9": "taṁ na karoti. Evañhi niyame ‘mūlaṭṭhassa kiṁ nāma hoti, kimassa dukkaṭāpattī’ti",
  "tika-vin06t1:412_10": "sañjātakaṅkhānaṁ tadatthadīpanatthaṁ ‘mūlaṭṭhassa āpatti thullaccayassā”’ti vuttaṁ.",
  "tika-vin06t1:412_11": "“Vadhako paṭiggaṇhāti āpatti dukkaṭassa, mūlaṭṭhassa ca āpatti thullaccayassā”ti",
  "tika-vin06t1:412_12": "vuttaṁ na silissati, mūlaṭṭhena āpajjitabbāpattidassanādhikārattā vadhako paṭiggaṇhāti,",
  "tika-vin06t1:412_13": "āpatti dukkaṭassāti vuttaṁ.",
  "tika-vin06t1:413_0": "Visakkiyadūtapadaniddese “vattukāmatāya ca kicchenettha vatvā payojanaṁ natthīti",
  "tika-vin06t1:413_1": "bhagavatā na vutta”nti vuttaṁ. Yaṁ pana “mūlaṭṭhasseva dukkaṭa”nti aṭṭhakathāyaṁ",
  "tika-vin06t1:413_2": "vuttaṁ. Tatrāyaṁ vicāraṇā – ācariyena āṇattena buddharakkhitena tadatthe saṅgharakkhitasseva",
  "tika-vin06t1:413_3": "ārocite kiñcāpi yo “sādhū”ti paṭiggaṇhāti, atha kho ācariyassevetaṁ dukkaṭaṁ visaṅketattā,",
  "tika-vin06t1:413_4": "na buddharakkhitassa, kasmā? Atthasādhakacetanāya āpannattā. Teneva “āṇāpakassa ca",
  "tika-vin06t1:413_5": "vadhakassa ca āpatti pārājikassā”ti pāḷiyaṁ vuttaṁ, taṁ pana mūlaṭṭhena āpajjitabbadukkaṭaṁ",
  "tika-vin06t1:413_6": "“mūlaṭṭhassa anāpattī”ti iminā aparicchinnokāsattā na vuttaṁ.",
  "tika-vin06t1:414_0": "Avisaṅkete “mūlaṭṭhassa āpatti thullaccayassā”ti vuttattā visaṅkete āpatti dukkaṭassāti",
  "tika-vin06t1:414_1": "siddhanti veditabbaṁ. “Vadhako paṭiggaṇhāti, āpatti dukkaṭassā”ti idaṁ pana dukkaṭaṁ",
  "tika-vin06t1:414_2": "vadhakasseva. So hi paṭhamaṁ āṇāpakaṁ buddharakkhitaṁ pārājikāpattiṁ pāpetvā sayaṁ",
  "tika-vin06t1:414_3": "jīvitā voropetvā āpajjissatīti kiñcāpi pāḷiyaṁ “so taṁ jīvitā voropeti, āṇāpakassa",
  "tika-vin06t1:414_4": "ca vadhakassa ca āpatti pārājikassā”ti na vuttaṁ, tathāpi taṁ atthato vuttameva,",
  "tika-vin06t1:414_5": "“yato pārājikaṁ paññatta”nti pubbe vuttanayattā ca taṁ na vuttaṁ. “So taṁ jīvitā",
  "tika-vin06t1:414_6": "voropeti, āpatti sabbesaṁ pārājikassā”ti hi pubbe vuttaṁ. Ettha pubbe ācariyantevāsikānaṁ",
  "tika-vin06t1:414_7": "vuttadukkaṭathullaccayāpattiyo paṭhamameva anāpannā pārājikāpattiyā āpannattā. Tathāpi",
  "tika-vin06t1:414_8": "vadhakassa pārājikāpattiyā tesaṁ pārājikabhāvo pākaṭo jātoti katvā “āpatti sabbesaṁ",
  "tika-vin06t1:414_9": "pārājikassā”ti ekato vuttaṁ, na tathā “āṇāpakassa, vadhakassa ca āpatti pārājikassā”ti",
  "tika-vin06t1:414_10": "ettha. Kasmā? Vadhakassa dukkaṭāpattiyā āpannattā. So hi paṭhamaṁ dukkaṭāpattiṁ āpajjitvā",
  "tika-vin06t1:414_11": "pacchā pārājikaṁ āpajjati. Yadi pana antevāsikā kevalaṁ ācariyassa garukatāya sāsanaṁ",
  "tika-vin06t1:414_12": "ārocenti sayaṁ amaraṇādhippāyā samānā pārājikena anāpatti. Akappiyasāsanaharaṇapaccayā",
  "tika-vin06t1:414_13": "dukkaṭāpatti hoti eva, imassatthassa sādhanatthaṁ dhammapadavatthūhi migaluddakassa",
  "tika-vin06t1:414_14": "bhariyāya sotāpannāya dhanuususūlādidānaṁ nidassanaṁ vadanti eke. Taṁ tittirajātakena",
  "tika-vin06t1:414_15": "sameti, tasmā suttañca aṭṭhakathañca anulometīti no takkoti ācariyo. Idha pana dūtaparamparāya",
  "tika-vin06t1:414_16": "ca “itthannāmassa pāvada, itthannāmo itthannāmaṁ pāvadatū”ti ettha avisesetvā vuttattā",
  "tika-vin06t1:414_17": "vācāya vā ārocetu, hatthamuddāya vā, paṇṇena vā, dūtena vā ārocetu, visaṅketo natthi.",
  "tika-vin06t1:414_18": "Sace visesetvā mūlaṭṭho, antarādūto vā vadati, tadatikkame visaṅketoti veditabbaṁ.",
  "tika-vin06t1:415_0": "Idāni imasmiṁyeva adhikāradvaye anugaṇṭhipade vuttanayo vuccati – “vadhako paṭiggaṇhāti,",
  "tika-vin06t1:415_1": "āpatti dukkaṭassā”ti vadhakasseva āpatti, na āṇāpakassa buddharakkhitassa. Yadi pana",
  "tika-vin06t1:415_2": "so vajjhamaraṇāmaraṇesu avassamaññataraṁ karoti, buddharakkhitassāṇattikkhaṇe eva",
  "tika-vin06t1:415_3": "pārājikadukkaṭesu aññataraṁ siyā. “Iti cittamano”ti adhikārato “cittasaṅkappo”ti",
  "tika-vin06t1:415_4": "etthāpi iti-saddo viya “vadhako paṭiggaṇhāti, mūlaṭṭhassa āpatti thullaccayassā”ti",
  "tika-vin06t1:415_5": "adhikārato “mūlaṭṭhassa āpatti dukkaṭassā”ti vuttameva hoti. Kasmā sarūpena na vuttanti",
  "tika-vin06t1:415_6": "ce? Tato cuttari nayadānatthaṁ. “Mūlaṭṭhassa āpatti dukkaṭassā”ti hi vutte mūlaṭṭhasseva",
  "tika-vin06t1:415_7": "vasena niyamitattā “paṭiggaṇhantassa dukkaṭaṁ hotī”ti na ñāyati. “Vadhako paṭiggaṇhāti,",
  "tika-vin06t1:415_8": "āpatti dukkaṭassā”ti hi aniyametvā vutte sakkā ubhayesaṁ vasena dukkaṭe yojetuṁ.",
  "tika-vin06t1:415_9": "Tasmā eva hi aṭṭhakathācariyehi adhikāraṁ gahetvā “saṅgharakkhitena sampaṭicchite",
  "tika-vin06t1:415_10": "mūlaṭṭhasseva dukkaṭanti veditabba”nti vuttaṁ. Paṭiggaṇhantassa neva anuññātaṁ, na",
  "tika-vin06t1:415_11": "paṭikkhittaṁ, kevalantu buddharakkhitassa aniyamitattā paṭikkhittaṁ, tassa pana pārājikadukkaṭesu",
  "tika-vin06t1:415_12": "aññataraṁ bhaveyyāti ayamattho dīpito, tasmā tampi suvuttaṁ. Yasmā ubhayesaṁ vasena",
  "tika-vin06t1:415_13": "yojetuṁ sakkā, tasmā ācariyehi “paṭiggaṇhantassevetaṁ dukkaṭa”nti vuttaṁ. Tattha",
  "tika-vin06t1:415_14": "mūlaṭṭho neva anuññāto “mūlaṭṭhassā”ti vacanābhāvato, na ca paṭikkhitto “paṭiggaṇhantassa",
  "tika-vin06t1:415_15": "āpatti dukkaṭassā”ti pāḷiyā abhāvato, paṭiggaṇhanapaccayā vadhakassa dukkaṭaṁ siyāti",
  "tika-vin06t1:415_16": "nayaṁ dātuṁ “mūlaṭṭhassā”ti pāḷiyaṁ avuttattā “taṁ paṭiggaṇhantassevetaṁ dukkaṭa”nti",
  "tika-vin06t1:415_17": "yaṁ vuttaṁ, tampi suvuttaṁ. Tatra hi buddharakkhitassa paṭikkhittaṁ, vuttanayena",
  "tika-vin06t1:415_18": "pana tassa āpatti aniyatāti. Kasmā pana aṭṭhakathāyaṁ anuttānaṁ paṭiggaṇhanapaccayā",
  "tika-vin06t1:415_19": "vadhakassa dukkaṭaṁ avatvā mūlaṭṭhasseva vasena dukkaṭaṁ vuttanti ce? Aniṭṭhanivāraṇatthaṁ.",
  "tika-vin06t1:415_20": "“Saṅgharakkhitena sampaṭicchite paṭiggaṇhanapaccayā tassa dukkaṭa”nti hi vutte anantaranayena",
  "tika-vin06t1:415_21": "sarūpena vuttattā idhāpi mūlaṭṭhassa thullaccayaṁ aṭṭhakathāyaṁ vuttameva hotīti",
  "tika-vin06t1:415_22": "āpajjati. Iti taṁ evaṁ āpannaṁ thullaccayaṁ uttānanti taṁ avatvā paṭiggaṇhantassa",
  "tika-vin06t1:415_23": "dukkaṭaṁ vuttaṁ. Anuttānattā aṭṭhakathāyanti imaṁ aniṭṭhaggahaṇaṁ nivāretuṁ “mūlaṭṭhassevetaṁ",
  "tika-vin06t1:415_24": "dukkaṭa”nti vuttaṁ. Ācariyena hi vuttanayena paṭiggaṇhantassa dukkaṭampi uttānameva.",
  "tika-vin06t1:415_25": "Uttānañca kasmā amhākaṁ khantīti vuttanti ce? Paṭipattidīpanatthaṁ. “Piṭakattayādīsu",
  "tika-vin06t1:415_26": "appaṭihatabuddhiyopi ācariyā sarūpena pāḷiyaṁ aṭṭhakathāyañca avuttattā evarūpesu",
  "tika-vin06t1:415_27": "nāma ṭhānesu evaṁ paṭipajjanti, kimaṅgaṁ pana mādisoti suhadayā kulaputtā anāgate",
  "tika-vin06t1:415_28": "vuttanayamanatikkamitvā saṅkaradosaṁ vivajjetvā vaṇṇanāvelañca anatikkamma paṭipajjantī”ti",
  "tika-vin06t1:415_29": "ca aparehi vuttaṁ. Ayaṁ pana aṭṭhakathāya vā avuttattā evarūpesu nāma pāṭho ācariyena",
  "tika-vin06t1:415_30": "pacchā nikkhittattā kesuci potthakesu na dissatīti katvā sabbaṁ likhissāma. Evaṁ",
  "tika-vin06t1:415_31": "sante paṭiggahaṇe āpattiyeva na siyā, sañcarittapaṭiggahaṇamaraṇābhinandanesupi ca",
  "tika-vin06t1:415_32": "āpatti hoti, māraṇapaṭiggahaṇe kathaṁ na siyā, tasmā paṭiggaṇhantassevetaṁ dukkaṭaṁ,",
  "tika-vin06t1:415_33": "tenevettha “mūlaṭṭhassā”ti na vuttaṁ. Purimanayepi cetaṁ paṭiggaṇhantassa veditabbameva,",
  "tika-vin06t1:415_34": "okāsābhāvena pana na vuttaṁ. Tasmā yo yo paṭiggaṇhāti, tassa tassa tappaccayā āpattiyevāti",
  "tika-vin06t1:415_35": "ayamettha amhākaṁ khanti. Yathā cettha, evaṁ adinnādānepīti.",
  "tika-vin06t1:416_0": "175.Araho rahosaññīniddesādīsu kiñcāpi pāḷiyaṁ, aṭṭhakathāyañca dukkaṭameva vuttaṁ,",
  "tika-vin06t1:416_1": "tathāpi tattha paramparāya sutvā maratūti adhippāyena ullapantassa uddese sati uddiṭṭhassa",
  "tika-vin06t1:416_2": "maraṇena āpatti pārājikassa, asati yassa kassaci maraṇena āpatti pārājikassa. “Itthannāmo",
  "tika-vin06t1:416_3": "sutvā me vajjhassa ārocetū”ti uddisitvā ullapantassa visaṅketatā dūtaparamparāya",
  "tika-vin06t1:416_4": "vuttattā veditabbā. Sace “yo koci sutvā vadatū”ti ullapati, vajjho sayameva sutvā",
  "tika-vin06t1:416_5": "marati, visaṅketattā na pārājikaṁ. Yo koci sutvā vadati, so ce marati, pārājikaṁ.",
  "tika-vin06t1:416_6": "“Yo koci mama vacanaṁ sutvā taṁ māretū”ti ullapati, yo koci sutvā māreti, pārājikaṁ,",
  "tika-vin06t1:416_7": "sayameva sutvā māreti, visaṅketattā na pārājikanti evaṁ yathāsambhavo veditabbo.",
  "tika-vin06t1:417_0": "176.Mūlaṁ datvā muccatīti ettha bhinditvā, bhañjitvā, cavitvā, cuṇṇetvā, aggimhi",
  "tika-vin06t1:417_1": "pakkhipitvā vā pageva muccatīti atthato vuttameva hoti. Yesaṁ hatthato mūlaṁ gahitanti",
  "tika-vin06t1:417_2": "yesaṁ ñātakaparivāritānaṁ hatthato mūlaṁ tena bhikkhunā gahitaṁ, potthakasāmikahatthato",
  "tika-vin06t1:417_3": "pubbe dinnamūlaṁ puna gahetvā tesaññeva ñātakādīnaṁ datvā muccati, evaṁ potthakasāmikasseva",
  "tika-vin06t1:417_4": "santakaṁ jātaṁ hoti. Anugaṇṭhipade pana “sacepi so vippaṭisārī hutvā sīghaṁ tesaṁ",
  "tika-vin06t1:417_5": "mūlaṁ datvā muccatī”ti vuttaṁ, taṁ yena dhanena potthako kīto, tañca dhanaṁ sandhāya",
  "tika-vin06t1:417_6": "vuttaṁ. Kasmā? Potthakasāmikahatthato dhane gahite potthake adinnepi muccanato. Sace",
  "tika-vin06t1:417_7": "aññaṁ dhanaṁ sandhāya vuttaṁ, na yuttaṁ potthakassa attaniyabhāvato amocitattā. Sace",
  "tika-vin06t1:417_8": "potthakaṁ sāmikānaṁ datvā mūlaṁ na gaṇhāti, na muccati attaniyabhāvato amocitattā.",
  "tika-vin06t1:417_9": "Sace potthakaṁ mūlaṭṭhena diyyamānaṁ “taveva hotū”ti appeti, muccati attaniyabhāvato",
  "tika-vin06t1:417_10": "mocitattā. Etthāyaṁ vicāraṇā – yathā cetiyaṁ vā paṭimaṁ pokkharaṇiṁ setuṁ vā kiṇitvā",
  "tika-vin06t1:417_11": "gahitampi kārakassevetaṁ puññaṁ, na kiṇitvā gahitassa, tathā pāpampi yena potthako",
  "tika-vin06t1:417_12": "likhito, tasseva yujjati, na itarassāti ce? Na, “satthahārakaṁ vāssa pariyeseyyā”ti",
  "tika-vin06t1:417_13": "vacanato. Parena hi katasatthaṁ labhitvā upanikkhipantassa pārājikanti siddhaṁ. Evaṁ",
  "tika-vin06t1:417_14": "parena likhitampi potthakaṁ labhitvā yathā vajjho taṁ passitvā marati, tathā upanikkhipeyya",
  "tika-vin06t1:417_15": "pārājikanti siddhaṁ hotīti. Cetiyādīti etamanidassanaṁ karaṇapaccayaṁ hi taṁ kammaṁ",
  "tika-vin06t1:417_16": "idaṁmaraṇapaccayanti evaṁ ācariyena vicāritaṁ. Mama pana cetiyādinidassaneneva sopi",
  "tika-vin06t1:417_17": "attho sādhetabbo viya paṭibhāti.",
  "tika-vin06t1:418_0": "Tattakā pāṇātipātāti “ekāpi cetanā kiccavasena ‘tattakā’ti vuttā satipaṭṭhānasammappadhānānaṁ",
  "tika-vin06t1:418_1": "catukkatā viyā”ti likhitaṁ. Pamāṇe ṭhapetvāti attanā adhippetappamāṇe. “Kataṁ mayā",
  "tika-vin06t1:418_2": "evarūpe āvāṭe khaṇite tasmiṁ patitvā maratū”ti adhippāyena vadhako āvāṭappamāṇaṁ",
  "tika-vin06t1:418_3": "niyametvā sace khaṇi, taṁ sandhāya vuttaṁ “imasmiṁ āvāṭe”ti. Idāni khaṇitabbaṁ sandhāya",
  "tika-vin06t1:418_4": "ettakappamāṇassa aniyamitattā “ekasmimpi kudālappahāre”tiādi vuttaṁ, suttantikattherehi",
  "tika-vin06t1:418_5": "kiñcāpi upaṭhataṁ, tathāpi sanniṭṭhāpakacetanā ubhayattha atthevāti ācariyā. Bahūnaṁ",
  "tika-vin06t1:418_6": "maraṇe ārammaṇaniyame kathanti ce? Vajjhesu ekassa jīvitindriye ālambite sabbesamālambitameva",
  "tika-vin06t1:418_7": "hoti. Ekassa maraṇepi na tassa sakalaṁ jīvitaṁ sakkā ālambituṁ na uppajjamānaṁ, uppannaṁ,",
  "tika-vin06t1:418_8": "nirujjhamānaṁ, atthitāyapāṇātipātacetanāva paccuppannārammaṇā, purejātārammaṇā ca",
  "tika-vin06t1:418_9": "hoti, tasmā tampi yujjati. Pacchimakoṭiyā ekacittakkhaṇe purejātaṁ hutvā ṭhitaṁ taṁ",
  "tika-vin06t1:418_10": "jīvitamālambaṇaṁ katvā sattamajavanapariyāpannacetanāya opakkame kate atthato tassa",
  "tika-vin06t1:418_11": "sattassa sabbaṁ jīvitindriyamālambitaṁ, voropitañca hoti, ito panaññathā na sakkā;",
  "tika-vin06t1:418_12": "evameva pubbabhāge “bahūpisatte māremī”ti cintetvā sanniṭṭhānakāle visapakkhipanādīsu",
  "tika-vin06t1:418_13": "ekaṁ payogaṁ sādhayamānā vuttappakāracetanā tesu ekassa vuttappakāraṁ jīvitindriyaṁ",
  "tika-vin06t1:418_14": "ālambaṇaṁ katvā uppajjati, evaṁ uppannāya panekāya sabbepi te māritā honti tāya eva",
  "tika-vin06t1:418_15": "sabbesaṁ maraṇasiddhito, aññathā na sakkā voropetuṁ, ālambituṁ vā. Tattha ekāya cetanāya",
  "tika-vin06t1:418_16": "bahūnaṁ maraṇe akusalarāsi kathanti ce? Visuṁ visuṁ maraṇe pavattacetanānaṁ kiccakaraṇato.",
  "tika-vin06t1:418_17": "Kathaṁ? Tā pana sabbā upapajjavedanīyāva honti, tasmā tāsu yāya kāyaci dinnāya paṭisandhiyā",
  "tika-vin06t1:418_18": "itarā sabbāpi “tato balavatarakusalapaṭibāhitā ahosikamma”ntiādikoṭṭhāsaṁ bhajanti,",
  "tika-vin06t1:418_19": "punapi vipākaṁ janituṁ na sakkonti. Aparāpariyavedanīyāpi viya taṁ paṭibāhitvā kusalacetanā",
  "tika-vin06t1:418_20": "paṭisandhiṁ deti, tathā ayampi cetanā anantarabhave eva paṭisandhidānādivasena tāsaṁ",
  "tika-vin06t1:418_21": "kiccalesakaraṇato ekāpi samānā “rāsī”ti vuttā. Tāya pana dinnāya paṭisandhiyā atitikkho",
  "tika-vin06t1:418_22": "vipāko hoti. Ayamettha visesotiādi anugaṇṭhipade papañcitaṁ.",
  "tika-vin06t1:419_0": "Amaritukāmā vāti adhippāyattā opapātikamaraṇepi āpatti. “‘Nibbattitvā’ti vuttattā",
  "tika-vin06t1:419_1": "patanaṁ na dissatīti ce? Opapātikattaṁ, patanañca ekamevā”ti likhitaṁ. Atha vā “sabbathāpi",
  "tika-vin06t1:419_2": "anuddissevā”ti vacanato ettha maratūti adhippāyasambhavato “uttarituṁ asakkonto marati",
  "tika-vin06t1:419_3": "pārājikamevā”ti suvuttaṁ. Sace “patitvā maratū”ti niyametvā khaṇito hoti, opapātikamanusso",
  "tika-vin06t1:419_4": "ca nibbattitvā ṭhitaniyameneva “uttarituṁ na sakkā”ti cintetvā maratīti pārājikacchāyā",
  "tika-vin06t1:419_5": "na dissati, tena vuttaṁ “uttarituṁ asakkonto”ti. So hi uttarituṁ asakkonto punappunaṁ",
  "tika-vin06t1:419_6": "patitvā marati, tena pātopi tassa siddho hotīti adhippāyo. Tattha siyā – yo pana",
  "tika-vin06t1:419_7": "“uttarituṁ asakkonto maratī”ti vutto, so opātakhaṇanakkhaṇe arūpaloke jīvati. Vadhakacetanā",
  "tika-vin06t1:419_8": "ca “aniyato dhammo micchattaniyatassa dhammassa ārammaṇapaccayena paccayo, rūpajīvitindriyaṁ",
  "tika-vin06t1:419_9": "mātughātikammassa pitughātikammassa arahantaghātikammassa ruhiruppādakammassa ārammaṇapaccayena",
  "tika-vin06t1:419_10": "paccayo”ti vacanato rūpajīvitindriyārammaṇaṁ hoti, na ca taṁ arūpāvacarasattassatthi,",
  "tika-vin06t1:419_11": "na ca sā cetanā “aniyato dhammo micchattaniyatassa dhammassa purejātapaccayena paccayo,",
  "tika-vin06t1:419_12": "ārammaṇapurejātaṁ vatthupurejātaṁ ārammaṇapurejātaṁ. Rūpajīvitindriyaṁ mātughātikammassa",
  "tika-vin06t1:419_13": "purejātapaccayena paccayo”ti vacanato anāgatārammaṇā hoti. Añño idha patitvā maraṇakasatto",
  "tika-vin06t1:419_14": "natthi, evaṁ sante vadhakacetanāya kiṁ ārammaṇanti ce? Yassa kassaci idha jīvanakasattassa",
  "tika-vin06t1:419_15": "paccuppannaṁ jīvitindriyaṁ ārammaṇaṁ. Kiñcāpi so na marati, atha kho pāṇātipāto hoti",
  "tika-vin06t1:419_16": "eva. Yathā kiṁ “yathākkamena ṭhite satta jane ekena kaṇḍena vijjhitvā māremī”ti pubbabhāge",
  "tika-vin06t1:419_17": "cintetvā sanniṭṭhānakāle tesu ekassa jīvitamārammaṇaṁ katvā kaṇḍaṁ vissajjeti, kaṇḍo",
  "tika-vin06t1:419_18": "taṁ virajjhitvā itare cha jane māreti, evaṁ santepi ayaṁ pāṇātipātī eva hoti, evamidhāpi",
  "tika-vin06t1:419_19": "“yo kocī”ti vikappentassa vadhakacetanā yassa kassaci jīvitārammaṇaṁ katvā pavattati,",
  "tika-vin06t1:419_20": "tasmiṁ amatepi itarassa vasena pāṇātipātī. Sace arahā hutvā parinibbāyati, arahantaghātakova",
  "tika-vin06t1:419_21": "hoti. Esa nayo sabbattha evarūpesu. Ayameva hettha ācariyaparamparāgatā yutti vinicchayakathāti vuttaṁ.",
  "tika-vin06t1:420_0": "Patanarūpaṁ pamāṇanti ettha yathā mātuyā patitvā parivattaliṅgāya matāya so mātughātako",
  "tika-vin06t1:420_1": "hoti, na kevalaṁ purisaghātako, tasmā patanasseva vasena āpatti. Kasmā? Patanarūpamaraṇarūpānaṁ",
  "tika-vin06t1:420_2": "ekasantānattā, tadeva hissa jīvitindriyaṁ, tassa hi parivattanaṁ natthi, itthipurisindriyāneva",
  "tika-vin06t1:420_3": "pavattiyaṁ nirujjhanuppajjanakāni, itthipurisoti ca tattha vohāramattameva, tasmā",
  "tika-vin06t1:420_4": "mātughātakova, na purisaghātakoti, yathā tassa patanarūpavasenāpatti, tathā idhāpi",
  "tika-vin06t1:420_5": "patanarūpavasena thullaccayaṁ ekasantānattāti ayaṁ paṭhamatheravāde yutti. Dutiye",
  "tika-vin06t1:420_6": "kiñcāpi peto patito, yakkho ca, atha kho ahetukapaṭisandhikattā akusalavipākassa",
  "tika-vin06t1:420_7": "“vāmena sūkaro hotī”ti ettha vuttayakkhānaṁ paṭisandhi viya sabbarūpānaṁ sādhāraṇattā,",
  "tika-vin06t1:420_8": "amanussajātikattā ca tiracchānarūpena mate maraṇarūpavasena pācittiyaṁ, vatthuvasena",
  "tika-vin06t1:420_9": "lahukāpattiyā parivattanā hoti eva tatthajātakarukkhādichedanapācittiyaparivattanaṁ",
  "tika-vin06t1:420_10": "viya. Ayameva yuttataro, tasmā pacchā vutto. Pārājikassa pana manussajātiko yathā",
  "tika-vin06t1:420_11": "tathā vā patitvā yathā tathā vā maratu, pārājikameva garukattā. Garukāpattiyā hi",
  "tika-vin06t1:420_12": "viparivattanā natthīti vuttaṁ.",
  "tika-vin06t1:421": "Thullaccayaṁ tiracchāne, mate bhedassa kāraṇaṁ;",
  "tika-vin06t1:422": "Sarūpamaraṇaṁ tisso, phusso maññeti aññathā.",
  "tika-vin06t1:423_0": "Gaṇṭhipade pana “dutiyavāde puthujjanassa patitvā arahattaṁ patvā marantassa vasena",
  "tika-vin06t1:423_1": "vutto”ti likhitaṁ. “Tiracchāne”ti ettha keci vadanti “devā adhippetā”ti. “Sakasakarūpeneva",
  "tika-vin06t1:423_2": "maraṇaṁ bhavati nāññathā”ti ca vadanti. Yakkhapetarūpena matepi eseva nayoti thullaccayanti",
  "tika-vin06t1:423_3": "attho. “Tiracchānagatamanussaviggahamaraṇe viyā”ti likhitaṁ. Pahāraṁ laddhāti sattānaṁ",
  "tika-vin06t1:423_4": "māraṇatthāya katattā vuttaṁ.",
  "tika-vin06t1:424": "177.Sādhu suṭṭhu maratūti vacībhedaṁ karoti. Visabhāgarogoti sarīraṭṭho gaṇḍapīḷakādi.",
  "tika-vin06t1:425_0": "178.Kāḷānusārīti ekissā latāya mūlaṁ kira. Mahākacchapena katapupphaṁ vā. Haṁsapupphanti",
  "tika-vin06t1:425_1": "haṁsānaṁ pakkhapattaṁ. Heṭṭhā vuttanayena sāhatthikāṇattikanayañhettha yojetvā kāyavācācittato",
  "tika-vin06t1:425_2": "samuṭṭhānavidhi dassetabbo.",
  "tika-vin06t1:426": "Padabhājanīyavaṇṇanā niṭṭhitā.",
  "tika-vin06t1:427": "Vinītavatthuvaṇṇanā",
  "tika-vin06t1:428_0": "180.Maraṇatthikāva hutvāti imassa kāyassa bhedena saggapāpanādhippāyattā atthato",
  "tika-vin06t1:428_1": "maraṇatthikāva hutvā evaṁadhippāyino maraṇatthikā nāma hontīti attano maraṇatthikabhāvaṁ",
  "tika-vin06t1:428_2": "ajānantā āpannā pārājikaṁ. Na hi te “attano cittappavattiṁ na jānantī”ti vuccanti.",
  "tika-vin06t1:428_3": "Vohāravasenāti pubbabhāgavohāravasena. Sanniṭṭhāne panetaṁ natthi. Pāse baddhasūkaramocane",
  "tika-vin06t1:428_4": "viya na hoti. Yathānusandhināti antarā amaritvāti attho. Appaṭivekkhitvāti avicāretvā.",
  "tika-vin06t1:428_5": "Heṭṭhimabhāge hi kismiñci vijjamāne vali paññāyati. Dassiteti uddharitvā ṭhapite.",
  "tika-vin06t1:428_6": "Paṭibandhanti tayā paṭibandhaṁ, paribhogantarāyaṁ saṅghassa mā akāsīti attho.",
  "tika-vin06t1:429_0": "181-2. Yasmā kiriyaṁ dātuṁ na sakkā, tasmā “paṭhamaṁ laddha”nti vuttaṁ. Pubbepi attanā",
  "tika-vin06t1:429_1": "laddhapiṇḍapātato paṇītapaṇītaṁ dento tatthapi attakāriyaṁ adāsi. Asañciccāti ettha",
  "tika-vin06t1:429_2": "aññaṁ ākaḍḍhantassa aññassa patane sabbena sabbaṁ abhisandhi natthi. Na maraṇādhippāyassāti",
  "tika-vin06t1:429_3": "paṭigho ca payogo ca atthi, vadhakacetanā natthi. Ajānantassāti ettha “vatthuajānanavasena",
  "tika-vin06t1:429_4": "ajānantassa doso natthi, idaṁ kira tesaṁ nānattaṁ. ‘Asañcicco aha’nti pāḷiyaṁ na",
  "tika-vin06t1:429_5": "dissati. Aṭṭhakathāyaṁ vuttattā tathārūpāya pāḷiyā bhavitabba”nti vadanti. No ce,",
  "tika-vin06t1:429_6": "thullaccayanti ettha “dukkhavedanā ce nuppajjati, dukkaṭamevā”ti vadanti, vīmaṁsitabbaṁ.",
  "tika-vin06t1:429_7": "“Muggarā nāma khādanadaṇḍakā. Vemā nāma tesaṁ khādanadaṇḍakānaṁ heṭṭhā ca upari ca",
  "tika-vin06t1:429_8": "tiriyaṁ bandhitabbadaṇḍā”ti likhitaṁ. Heṭṭhāva duvidhāpi paṭhanti. Hatthappatto viya",
  "tika-vin06t1:429_9": "dissati “tassa vikkhepo mā hotū”ti upacchindati. Visesādhigamaṁ byākaritvā tappabhavaṁ",
  "tika-vin06t1:429_10": "sakkāraṁ lajjīyanto āhāraṁ upacchindati sabhāgānaṁ byākatattā. Te hi kappiyakhettaṁ ārocenti.",
  "tika-vin06t1:430_0": "186.Akataviññattiyāti na viññattiyā. Sā hi anuññātattā katāpi akatā viyāti akataviññatti.",
  "tika-vin06t1:430_1": "“‘Vadeyyātha, bhante yenattho’ti evaṁ akataṭṭhāne viññatti akataviññattī”ti likhitaṁ.",
  "tika-vin06t1:430_2": "Titthiyabhūtānaṁ mātāpitūnaṁ sahatthā dātuṁ na vaṭṭatīti. Pitucchā nāma pitubhaginī.",
  "tika-vin06t1:430_3": "Sacepi na yācanti “yācituṁ dukkha”nti, sayaṁ vā evaṁ vattumasakkontā. “Yadā tesaṁ",
  "tika-vin06t1:430_4": "attho bhavissatī”ti ābhogaṁ katvā vā. “‘Vejjakammaṁ vā na hotī’ti vacanato yāva sattamo",
  "tika-vin06t1:430_5": "kulaparivaṭṭo, tāva bhesajjaṁ kātuṁ vaṭṭatī”ti vadanti. Sabbapadesūti mahāmātuyācūḷamātuyātiādīnaṁ.",
  "tika-vin06t1:431_0": "Vuttanayena pariyesitvāti “sāmaṇerehi vā”tiādinā. “Na akataviññattiyā”ti vadanti.",
  "tika-vin06t1:431_1": "“Paccāsīsati sace, dukkaṭa”nti vadanti. Kappiyavasenāti pupphaṁ ānethātiādinā. “Pūjaṁ",
  "tika-vin06t1:431_2": "akāsī’ti vuttattā sayaṁ gahetuṁ na vaṭṭatī”ti vadanti.",
  "tika-vin06t1:432": "“Bhaṇathā”ti vutte pana kātabbaṁ. Dhammañhi vattuṁ vaṭṭati. No ce jānanti, na pādā apanetabbā. Avamaṅgalanti hi gaṇhanti.",
  "tika-vin06t1:433_0": "Coranāgassa hi āmaṭṭhaṁ dinne kujjhissati, anāmaṭṭhaṁ na vaṭṭatīti aṅgulantare thokaṁ",
  "tika-vin06t1:433_1": "bhattaṁ gahetvā patte bhattaṁ sabbaṁ adāsi, so tena tussi. Varapotthakacittattharaṇanti",
  "tika-vin06t1:433_2": "sibbitvā kātabbattharaṇavikati. Piturājā damiḷassa parājito rohaṇe soḷasavassāni",
  "tika-vin06t1:433_3": "vasitvā mittāmaccaparivuto “rajjaṁ gaṇhāmī”ti āgantvā antarāmagge appamattakassa",
  "tika-vin06t1:433_4": "kāraṇā ekaṁ amaccaṁ ghātāpesi. Sesā bhayena palāyantā araññe antarāmagge corehi viluttā",
  "tika-vin06t1:433_5": "hambugallakavihāraṁ gantvā tattha cātunikāyikatissatthero tesaṁ saṅgahaṁ katvā puna",
  "tika-vin06t1:433_6": "ānetvā rañño dassesi, tehi saddhiṁ rajjaṁ gahetvā rājā hambugallakatissattherassa",
  "tika-vin06t1:433_7": "abhayagirivihāraṁ akāsi. Sesāpi ekekavihāraṁ kārāpesuṁ kira.",
  "tika-vin06t1:434_0": "187. Corasamīpaṁ pesento “vāḷayakkhavihāraṁ pesetī”ti iminā sadiso. Kasmā? Maraṇādhippāyattā.",
  "tika-vin06t1:434_1": "Taḷākādīsu macchādiggahaṇatthaṁ kevaṭṭaṁ aññāpadesena “taḷākatīraṁ gacchā”ti pahiṇantassa",
  "tika-vin06t1:434_2": "pāṇātipātena bhavitabbaṁ, “vāḷayakkhavihāraṁ pāhesī”ti imassa sadiso. Kasmā? “Maraṇādhippāyattā”ti",
  "tika-vin06t1:434_3": "vacanassānulomato, aṭṭhakathāyampi “evaṁ vāḷayakkhampī”ti vuttattā.",
  "tika-vin06t1:435_0": "189.Taṁ tatraṭṭhitaṁ chindantanti taṁ-saddo ekaccesu natthi. Itaresu pārājikathullaccayaṁ",
  "tika-vin06t1:435_1": "āpannāti attho. “Imaṁ chinditvā sīghaṁ gantvā saṅghassa pattacīvaraṁ dassāmī”ti kusalacittenapi",
  "tika-vin06t1:435_2": "chindituṁ na vaṭṭati ananuññātattā. Aññassa pana bhikkhuno vaṭṭati anuññātattā.",
  "tika-vin06t1:436_0": "190. Kathaṁ? Kuṭirakkhaṇatthañhi bhagavatā paṭaggidānādi anuññātaṁ, kuṭi nāmesā bhikkhūnaṁ",
  "tika-vin06t1:436_1": "atthāya. Tasmā “bhikkhurakkhaṇatthaṁ aññassa bhikkhussa vaṭṭatī’ti vattabbamettha",
  "tika-vin06t1:436_2": "natthī”ti vuttaṁ. Yadi evaṁ acchinnacīvarassa naggabhāvappaṭicchādanatthaṁ bhūtagāmapātabyatā",
  "tika-vin06t1:436_3": "bhagavatā anuññātā, jīvitarakkhaṇatthañca sappadaṭṭhakāle anuññātaṁ, tasmā “api jīvitaṁ",
  "tika-vin06t1:436_4": "pariccajitabbaṁ, na ca rukkho vā chinditabbo”tiādi na vattabbaṁ siyā, tasmā taṁ nidassanaṁ",
  "tika-vin06t1:436_5": "appamāṇaṁ, aṭṭhakathācariyo evettha pamāṇaṁ. Ettha panāyaṁ ācariyassa takko – ariyapuggalesupi",
  "tika-vin06t1:436_6": "sattā naggiyaṁ passitvā appasādaṁ katvā nirayūpagā bhavissanti, tathā sappā ca ḍaṁsitvā,",
  "tika-vin06t1:436_7": "tesaṁ pāpavimocanatthaṁ bhūtagāmapātabyatā anuññātā. Dānapatīnaṁ cittarakkhaṇatthaṁ",
  "tika-vin06t1:436_8": "paṭaggidānādi. Aññathā lokassa puññantarāyo, saṅghassa ca lābhantarāyo hoti. Vadhakassa",
  "tika-vin06t1:436_9": "pana cittahitakaraṇaṁ natthi, taṁ pana avītikkamaṁ, jīvitapariccajanaṁ passitvā vā",
  "tika-vin06t1:436_10": "“aho dukkaraṁ kata”nti pasādameva labheyyunti attano na vaṭṭati, aññassa vaṭṭati.",
  "tika-vin06t1:436_11": "Aññathā titthiyānaṁ asaddhammasiddhiyāti. Gaṇṭhipade pana “jīvitatthāya rukkhaṁ chindantassa",
  "tika-vin06t1:436_12": "attasinehavasena chindanato akusalattā na vaṭṭati, aññassa vaṭṭatī”ti likhitaṁ. Anekesu",
  "tika-vin06t1:436_13": "rukkhena otthatesu, opāte vā patitesu aññena aññassatthāya rukkhachedanādi kātuṁ",
  "tika-vin06t1:436_14": "vaṭṭati, kasmā? Paraparittāṇādhippāyatoti. Parittanti rakkhaṇaṁ, taṁ dassetuṁ “samantā",
  "tika-vin06t1:436_15": "bhūmitacchana”ntiādi vuttaṁ.",
  "tika-vin06t1:437_0": "191.Tīhi mārite pana visaṅketanti ettha tīsu ekena māritepi “khettameva otiṇṇattā",
  "tika-vin06t1:437_1": "pārājika”nti vuttattā tayopi ekato hutvā mārenti ce, āpajjati, teneva vuttaṁ “paricchedabbhantare",
  "tika-vin06t1:437_2": "vā avisaṅketa”nti. “Paricchedātikkame pana sabbattha visaṅketaṁ hotī”ti vuttattā",
  "tika-vin06t1:437_3": "dvinnaṁ balaṁ gahetvā tatiyo ce māreti āpajjati viya dissati, vīmaṁsitabbaṁ. “Dve",
  "tika-vin06t1:437_4": "mārentū”ti vutte ekena vā dvīhi vā mārite pārājikanti “dvinnaṁ pahārānaṁ maraṇe sati",
  "tika-vin06t1:437_5": "dve māritā nāma honti, asati ekova hoti, tasmā vijānitabba”nti vadanti.",
  "tika-vin06t1:438": "Tatiyapārājikavaṇṇanā niṭṭhitā.",
  "tika-vin06t1:439": "4. Catutthapārājikaṁ",
  "tika-vin06t1:440": "Vaggumudātīriyabhikkhuvatthuvaṇṇanā",
  "tika-vin06t1:441_0": "193. Catutthe vaggu ca sā modayati ca satteti vaggumudā. “Vaggumadā”tipi pāṭho, tassa",
  "tika-vin06t1:441_1": "vaggu ca sā pasannasuddhataraṅgasamiddhattā sukhumā cāti attho jīvitavaggutthanitā",
  "tika-vin06t1:441_2": "jīvitatthanti nīluppalantiādīsu viya. Madassāti ca bahukhajjabhojjapānādisamiddhā",
  "tika-vin06t1:441_3": "nadī chaṇadivasesūti nirutti veditabbā. Vaggu parisuddhāti lokena sammatāti kira",
  "tika-vin06t1:441_4": "attho. Bhāsito bhavissatīti pāṭhaseso.",
  "tika-vin06t1:442_0": "194-5. Vaṇṇavā vaṇṇavanto vaṇṇavantānītipi sijjhati kira bahuvacanena. Yasmā indriyānaṁ",
  "tika-vin06t1:442_1": "ūnattaṁ, pūrattaṁ vā natthi, tasmā “abhiniviṭṭhokāsassa paripuṇṇattā”ti vuttaṁ. Chaṭṭhassa",
  "tika-vin06t1:442_2": "abhiniviṭṭhokāso hadayavatthu. Catuiriyāpathacakke pākatindriye. Attano dahatīti",
  "tika-vin06t1:442_3": "attanā dahati, attanā paṭividdhaṁ katvā pavedetīti adhippāyo. Santanti vattamānaṁ.",
  "tika-vin06t1:442_4": "Gotrabhunoti gottamattaṁ anubhavattā nāmamattakamevāti attho.",
  "tika-vin06t1:443": "Savibhaṅgasikkhāpadavaṇṇanā",
  "tika-vin06t1:444_0": "197.Padabhājane “tisso vijjā”ti vuttattā arūpāvacarajjhānāni paṭikkhittānīti ce?",
  "tika-vin06t1:444_1": "Na, tattheva “yaṁ ñāṇaṁ, taṁ dassanaṁ, yaṁ dassanaṁ, taṁ ñāṇa”nti dassanapadena visesetvā",
  "tika-vin06t1:444_2": "vuttattā, tasmā eva aṭṭhakathāyaṁ “vijjāsīsena padabhājanaṁ vutta”nti vuttaṁ. Dhuraṁ",
  "tika-vin06t1:444_3": "katvāti purimaṁ katvā.",
  "tika-vin06t1:445": "Padabhājanīyavaṇṇanā",
  "tika-vin06t1:446_0": "199. Anāgate uppajjanakarāgādīnaṁ kāraṇattā rāgādayova nimittaṁ nāma. Tissannañca",
  "tika-vin06t1:446_1": "vijjānaṁ aññataraṁ sandhāya “vijjānaṁ lābhīmhī”ti bhaṇati, pārājikaṁ, na vatthuvijjādīnaṁ",
  "tika-vin06t1:446_2": "kilesanahānameva vuttaṁ, taṁkhaṇattā uttarimanussadhammappavatti na hotīti ce? Na,",
  "tika-vin06t1:446_3": "maggakiccadīpanato. Teneva “maggena vinā natthī”tiādi vuttaṁ. Cittanti cittassa vigatanīvaraṇatāti",
  "tika-vin06t1:446_4": "attho. “Yāvañca vijjā anāgatā, tāva vipassanāñāṇassa lābhīmhī’ti vadanto yadi lokuttaraṁ",
  "tika-vin06t1:446_5": "sandhāya vadati, sopi ca tathā jānāti, pārājikameva lokuttarassapi taṁnāmattā”ti",
  "tika-vin06t1:446_6": "vadanti. “Avisesenāpi vadato pārājikaṁ vuttanti lokuttaraṁ sandhāya vadato ‘pārājika’nti",
  "tika-vin06t1:446_7": "vattuṁ yujjati. Yathā kiṁ ‘vijjānaṁ lābhīmhī’ti bhaṇantopi pārājikamevā’ti vuttaṭṭhāne",
  "tika-vin06t1:446_8": "vatthuvijjādīnaṁ sambhavepi tāsaṁ anadhippetattā pārājikaṁ hoti, evamidhāpi. Na sakkā",
  "tika-vin06t1:446_9": "aññaṁ pamāṇaṁ kātunti attano guṇamārocetukāmo lokiyena sammissaṁ atthapaṭisambhidaṁ",
  "tika-vin06t1:446_10": "vadato pārājikanti pamāṇaṁ kātuṁ na sakkā, itarathā hotī”ti aparehi vuttaṁ, “taṁ",
  "tika-vin06t1:446_11": "pubbāparaviruddhaṁ, tasmā vijjānidassanaṁ idha anidassanaṁ sāsane vatthuvijjādīnaṁ",
  "tika-vin06t1:446_12": "vijjāvidhānābhāvā. Bhagavatā vibhattakhettapade vā tesaṁ pariyāyavacanānaṁ anāmaṭṭhattā",
  "tika-vin06t1:446_13": "na sakkā aññaṁ pamāṇaṁ kātu”nti likhitaṁ. “Paṭisambhidānaṁ lābhīmhī’ti vutte pariyāyena",
  "tika-vin06t1:446_14": "vuttattā thullaccayaṁ yutta”nti vadanti, vicāretabbaṁ. Vīmaṁsitvā gahetabbanti “yo",
  "tika-vin06t1:446_15": "te vihāre vasatī”tiādīhi saṁsandanato pariyāyavacanattā thullaccayaṁ vuttaṁ. “Nirodhasamāpattiṁ",
  "tika-vin06t1:446_16": "samāpajjāmī’ti vā ‘lābhīmhāhaṁ tassā’ti vā vadatopī”ti vuttavacanampi “sace panassevaṁ",
  "tika-vin06t1:446_17": "hotī”tiādivacanampi atthato ekameva, sopi hi attano visesaṁ ārocetumeva vadati. “Yo",
  "tika-vin06t1:446_18": "te vihāre vasatī’tiādīsu ahaṁ-vacanābhāvā pariyāyo yujjati, idha pana ‘lābhīmhāhaṁ",
  "tika-vin06t1:446_19": "tassā’ti attānaṁ niddisati, tasmā pārājikaṁ āpajjituṁ yuttaṁ viyā”ti vadanti. “Mahāpaccariyādivacanaṁ",
  "tika-vin06t1:446_20": "uttarimanussadhammesu ekopi na hoti, tasmā pariyāyena vuttattā na hotī”ti vadanti,",
  "tika-vin06t1:446_21": "suṭṭhu upaparikkhitabbaṁ. Phalasacchikiriyā-padato paṭṭhāya eva pāṭho gahetabbo,",
  "tika-vin06t1:446_22": "phalasacchikiriyāyapi ekekampi ekekaphalavasena pārājikaṁ veditabbaṁ.",
  "tika-vin06t1:447_0": "Rāgassa pahānantiādittike kilesappahānameva vuttaṁ, taṁ pana yasmā maggena vinā natthi.",
  "tika-vin06t1:447_1": "Tatiyamaggena hi rāgadosānaṁ pahānaṁ, catutthena mohassa, tasmā “rāgo me pahīno”tiādīni",
  "tika-vin06t1:447_2": "vadatopi pārājikaṁ. Rāgā cittaṁ vinīvaraṇatātiādittike lokuttarameva vuttaṁ, tasmā",
  "tika-vin06t1:447_3": "“rāgā me cittaṁ vinīvaraṇa”ntiādīni vadato pārājikamevāti. Akuppadhammattāti keci",
  "tika-vin06t1:447_4": "uttaravihāravāsino. Kasmā na hotīti ce? “Iti jānāmi, iti passāmī”ti vattamānavacaneneva",
  "tika-vin06t1:447_5": "mātikāyaṁ vuttattā. Yadi evaṁ padabhājane “samāpajjiṁ, samāpanno”tiādinā vuttattā",
  "tika-vin06t1:447_6": "“atītattabhāve sotāpannomhī”ti vadatopi hotūti ce? Na, aññathā atthasambhavato. Kathaṁ?",
  "tika-vin06t1:447_7": "Addhāpaccuppannavasena vattamānatā gahetabbāti ñāpanatthaṁ vuttaṁ, na atītattabhāvaṁ.",
  "tika-vin06t1:447_8": "Atītattabhāvo hi pariyāyena vuttattā “thullaccaya”nti vuttanti ācariyā.",
  "tika-vin06t1:448_0": "200.“Sacepi na hoti, pārājikamevā”ti aṭṭhānaparikappavasena vuttaṁ kira. “Iti vācā",
  "tika-vin06t1:448_1": "tivaṅgikā”ti vakkhati. Natthetanti purime sati pacchimassābhāvā samāpajjiṁ, samāpannoti",
  "tika-vin06t1:448_2": "imesaṁ kiñcāpi atthato kālaviseso natthi, vacanaviseso pana atthi eva.",
  "tika-vin06t1:449": "207.Ukkheṭitoti uttāsito. Khiṭa utrāsane.",
  "tika-vin06t1:450": "Suddhikavārakathāvaṇṇanā niṭṭhitā.",
  "tika-vin06t1:451": "Vattukāmavārakathāvaṇṇanā",
  "tika-vin06t1:452_0": "Viññattipatheti vijānanaṭṭhāne, tena “viññattipathamatikkamitvā ṭhito bhikkhu dibbāya",
  "tika-vin06t1:452_1": "sotadhātuyā sutvā jānāti, na pārājikanti dīpetī”ti vuttaṁ. Jhānaṁ kira samāpajjinti",
  "tika-vin06t1:452_2": "ettha so ce “esa bhikkhu attano guṇadīpanādhippāyena evaṁ vadatī”ti jānāti, pārājikameva.",
  "tika-vin06t1:452_3": "Aññathā jānātīti ce? Pārājikacchāyā na dissatīti ācariyo.",
  "tika-vin06t1:453": "Vattukāmavārakathāvaṇṇanā niṭṭhitā.",
  "tika-vin06t1:454": "Anāpattibhedakathāvaṇṇanā",
  "tika-vin06t1:455": "Anullapanādhippāyoti yadi ullapanādhippāyo bhaveyya, dukkaṭamevāti apare. “Taṁ parato ‘nāvuso, sakkā puthujjanena adhivāsetu’nti vatthunā saṁsanditvā gahetabba”nti vuttaṁ.",
  "tika-vin06t1:456": "Padabhājanīyavaṇṇanā niṭṭhitā.",
  "tika-vin06t1:457": "Vinītavatthuvaṇṇanā",
  "tika-vin06t1:458_0": "225-6. Dukkara āgāra āvaṭakāma abhirativatthūsu “yadi ullapanādhippāyo bhaveyya,",
  "tika-vin06t1:458_1": "pārājika”nti vadanti, kāraṇaṁ pana duddasaṁ, thullaccayaṁ vuttaṁ viya, vīmaṁsitabbaṁ.",
  "tika-vin06t1:458_2": "Yānena vā iddhiyā vā gacchantopi pārājikaṁ nāpajjatīti padasā gamanavaseneva katikāya",
  "tika-vin06t1:458_3": "katāya yujjati. “Apubbaṁacarimaṁ gacchantoti hatthapāsaṁ avijahitvā aññamaññassa",
  "tika-vin06t1:458_4": "hatthaṁ gaṇhanto viya gacchanto”ti vuttaṁ. Uṭṭhetha etha gacchāmāti evaṁ sahagamane",
  "tika-vin06t1:458_5": "pubbāparā gacchantopi nāpajjatīti ācariyassa takko. Vasantassāti tathā vasanto ce",
  "tika-vin06t1:458_6": "upāsakena dissati, pārājiko hoti. “Rattiṁ vasitvā gacchanto na pārājiko”ti vuttaṁ.",
  "tika-vin06t1:458_7": "Nānāverajjakāti nānājanapadavāsino. Saṅghalābhoti yathāvuḍḍhaṁ attano pāpuṇanakoṭṭhāso.",
  "tika-vin06t1:459": "228.Idhāti “ko nu kho”tiādinā vutte pañhākamme. Dhammadhātu sabbaññutaññāṇaṁ.",
  "tika-vin06t1:460": "232.Nauppaṭipāṭiyāti na sīhokkantavasena anussari. Tasmā antarābhavabhūtā ekā eva jātīti paṭivijjhatīti attho.",
  "tika-vin06t1:461": "Nigamanavaṇṇanā",
  "tika-vin06t1:462_0": "233.Catuvīsatīti ettha mātughātakapitughātakaarahantaghātakā tatiyapārājikaṁ āpannā.",
  "tika-vin06t1:462_1": "Bhikkhunidūsako, lambiādayo ca cattāro paṭhamapārājikaṁ āpannā evāti katvā kuto catuvīsatīti",
  "tika-vin06t1:462_2": "ce? Na, adhippāyājānanato. Mātughātakādayo hi cattāro idhānupasampannā eva adhippetā,",
  "tika-vin06t1:462_3": "lambiādayo cattāro kiñcāpi paṭhamapārājikena saṅgahitā, yasmā ekena pariyāyena methunadhammapaṭisevino",
  "tika-vin06t1:462_4": "na honti, tasmā visuṁ vuttā. “Ekakammaṁ ekuddeso samasikkhatā”ti evaṁ vuttasaṁvāsassa",
  "tika-vin06t1:462_5": "abhabbatāmattaṁ sandhāya vuttaṁ “yathā pure tathā pacchā”ti. Aññathā nesaṁ samaññāyapaṭiññāyabhikkhubhāvopi natthīti āpajjati.",
  "tika-vin06t1:463": "Catutthapārājikavaṇṇanā niṭṭhitā.",
  "tika-vin06t1:464": "Pārājikakaṇḍavaṇṇanā niṭṭhitā.",
  "tika-vin06t1:465": "2. Saṅghādisesakaṇḍo",
  "tika-vin06t1:466": "1. Sukkavissaṭṭhisikkhāpadavaṇṇanā",
  "tika-vin06t1:467_0": "235. “Okkamantāna”nti pāṭho. Etthāha – “yo pana bhikkhū”ti kārako idha kasmā na niddiṭṭhoti?",
  "tika-vin06t1:467_1": "Abhi-niddesena imassa sāpekkhābhāvadassanatthaṁ. Kathaṁ? Kaṇḍuvanādiadhippāyacetanāvasena",
  "tika-vin06t1:467_2": "cetentassa kaṇḍuvanādiupakkamena upakkamantassa, methunarāgavasena ūruādīsu dukkaṭavatthūsu,",
  "tika-vin06t1:467_3": "vaṇādīsu thullaccayavatthūsu ca upakkamantassa sukkavissaṭṭhiyā satipi na saṅghādiseso.",
  "tika-vin06t1:467_4": "Mocanassādasaṅkhātādhippāyāpekkhāva sukkavissaṭṭhi sati upakkame, na aññathā “anāpatti",
  "tika-vin06t1:467_5": "na mocanādhippāyassā”ti vacanato. Tasmā tadatthadassanatthaṁ idha kārako na niddiṭṭho,",
  "tika-vin06t1:467_6": "aññathā “yo pana bhikkhu sañcetanikaṁ sukkavissaṭṭhiṁ āpajjeyyā”ti kārake niddiṭṭhe",
  "tika-vin06t1:467_7": "“ceteti na upakkamati muccati, anāpattī”ti vuttavacanavirodho. “Sañcetanikāya sukkavissaṭṭhiyā",
  "tika-vin06t1:467_8": "aññatra supinantā”ti bhumme niddiṭṭhepi sova virodho āpajjati, tasmā tadubhayavacanakkamaṁ",
  "tika-vin06t1:467_9": "avatvā “sañcetanikā sukkavissaṭṭhi aññatra supinantā”ti vuttaṁ. Tattha nimittatthe",
  "tika-vin06t1:467_10": "bhummavacanābhāvato hetutthaniyamo na kato hoti. Tasmiṁ akate sañcetanikā sukkavissaṭṭhi",
  "tika-vin06t1:467_11": "aññatra supinantā saṅghādisesāpatti, upakkame asati anāpattīti ayamattho dīpitoti veditabbaṁ.",
  "tika-vin06t1:468_0": "236-7.Sañcetanikāti ettha paṭhamaviggahena upasaggassa sātthakatā dassitā, dutiyena",
  "tika-vin06t1:468_1": "ikapaccayassa. Vātapittasemharuhirādiāsayabhedatoti attho. Dhātūti ettha “pathavīdhātuādayo",
  "tika-vin06t1:468_2": "catasso, cakkhudhātuādayo vā aṭṭhārasā”ti gaṇṭhipade likhitaṁ. Vatthisīsanti vatthipuṭassa",
  "tika-vin06t1:468_3": "sīsaṁ. “Aṅgajātassa mūlaṁ adhippetaṁ, na aggasīsa”nti vadanti. Tathevāti “nimitte",
  "tika-vin06t1:468_4": "upakkamato”tiādiṁ gaṇhāti. Tato muccitvāti “na sakalakāyato, tasmā pana ṭhānā cutamatte",
  "tika-vin06t1:468_5": "hotū”ti gaṇṭhipade likhitaṁ. “Dakasotaṁ otiṇṇamatte”ti iminā na sametīti ce ? Tato",
  "tika-vin06t1:468_6": "dakasotorohaṇañcetthātiādi vuccati. Tassattho – nimitte upakkamaṁ katvā sukkaṁ ṭhānā",
  "tika-vin06t1:468_7": "cāvetvā puna vippaṭisāravasena dakasotorohaṇaṁ nivāretuṁ adhivāsemīti. Tato bahi",
  "tika-vin06t1:468_8": "nikkhamante adhivāsetuṁ na sakkā, tathāpi adhivāsanādhippāyena adhivāsetvā antarā",
  "tika-vin06t1:468_9": "dakasotato uddhaṁ nivāretuṁ asakkuṇeyyatāya “anikkhante vā”ti vuttaṁ. Kasmā? Ṭhānā",
  "tika-vin06t1:468_10": "cutañhi avassaṁ dakasotaṁ otaratīti aṭṭhakathādhippāyo gaṇṭhipadādhippāyena sameti.",
  "tika-vin06t1:468_11": "Tato muccitvāti sakaṭṭhānato. Sakasarīrato hi bahi nikkhantameva hoti, tato “bahi",
  "tika-vin06t1:468_12": "nikkhante vā anikkhante vā”ti vacanaṁ virujjheyya. Yasmā pana tamhā tamhā sarīrapadesā",
  "tika-vin06t1:468_13": "cutaṁ avassaṁ dakasotaṁ otarati, tasmā vuttaṁ “dakasotaṁ otiṇṇamatte”ti, iminā ca",
  "tika-vin06t1:468_14": "āpattiyā pākaṭakālaṁ dasseti, kiṁ vuttaṁ hoti? Mocanassādena nimitte upakkamato sukkaṁ",
  "tika-vin06t1:468_15": "bahutarampi sarīrapadesā cutaṁ tattha tattha laggāvasesaṁ yattakaṁ ekā khuddakamakkhikā",
  "tika-vin06t1:468_16": "piveyya, tattake dakasotaṁ otiṇṇamatte saṅghādisesāpatti. Vuttañhi kaṅkhāvitaraṇiyaṁ",
  "tika-vin06t1:468_17": "“dakasotaṁ anotiṇṇepi saṅghādiseso”tiādi. Tattakassa bahi nikkhamanaṁ asallakkhento",
  "tika-vin06t1:468_18": "“ceteti upakkamati na muccati, āpatti thullaccayassā”ti vacanato thullaccayanti saññāya",
  "tika-vin06t1:468_19": "desentopi na muccati, passāvampi vaṇṇataṁ passitvā vatthikosagatassa picchilatāya",
  "tika-vin06t1:468_20": "vā ñatvā saṅghādisesato vuṭṭhātabbaṁ. Ayamettha tatiyattheravāde yutti. Sabbācariyā",
  "tika-vin06t1:468_21": "ime eva tayo therā, tesampi dakasotorohaṇaṁ nimitte upakkamananti ayaṁ dutiyo vinicchayo",
  "tika-vin06t1:468_22": "sādhāraṇato ettha, evaṁ upatissatthero vadati kira.",
  "tika-vin06t1:469_0": "Ṭhānā cutañhi avassaṁ dakasotaṁ otaratīti katvā “ṭhānā cāvanamattenevettha āpatti",
  "tika-vin06t1:469_1": "veditabbā”ti vuttaṁ. Dakasotaṁ otiṇṇe eva āpatti. Sukkassa hi sakalaṁ sarīraṁ ṭhānaṁ,",
  "tika-vin06t1:469_2": "anotiṇṇe ṭhānā cutaṁ nāma na hotīti vīmaṁsitabbaṁ. Ābhidhammikattā therassa “sukkavissaṭṭhi",
  "tika-vin06t1:469_3": "nāma rāgasamuṭṭhānā hotī”ti kathāvatthuṭṭhakathāyaṁ vuttattā sambhavo cittasamuṭṭhāno,",
  "tika-vin06t1:469_4": "“taṁ asuciṁ ekadesaṁ mukhena aggahesi, ekadesaṁ aṅgajāte pakkhipī”ti vacanato utusamuṭṭhāno",
  "tika-vin06t1:469_5": "ca dissati, so ca kho avītarāgasseva “aṭṭhānametaṁ, bhikkhave, anavakāso yaṁ arahato",
  "tika-vin06t1:469_6": "asuci mucceyyā”ti vacanato. Parūpāhāraṭṭhakathāyaṁ “atthi tassa āsayoti tassa sukkassa",
  "tika-vin06t1:469_7": "uccārapassāvānaṁ viya patiṭṭhānokāso atthī”ti canato tassa āsayoti siddhaṁ. Pākatikacittasamuṭṭhānarūpaṁ",
  "tika-vin06t1:469_8": "viya asaṁsaṭṭhattā, nikkhamanato ca “vatthisīsaṁ, kaṭi, kāyo”ti tidhā sukkassa ṭhānaṁ",
  "tika-vin06t1:469_9": "pakappenti ācariyā. Sappavisaṁ viya taṁ daṭṭhabbaṁ, na ca visassa ṭhānaniyamo, kodhavasena",
  "tika-vin06t1:469_10": "phusantassa hoti, evamassa na ca ṭhānaniyamo, rāgavasena upakkamantassa hotīti takko.",
  "tika-vin06t1:470_0": "Khobhakaraṇapaccayo nāma bhesajjasenāsanāhārādipaccayo. Saṁsaggabhedatopīti etesu",
  "tika-vin06t1:470_1": "dvīhipi tīhipi. Pahīnavipallāsattāti ettha yaṁ kiñci supinantena sekkhaputhujjanā",
  "tika-vin06t1:470_2": "passanti, taṁ sabbaṁ vipallatthaṁ abhūtamevāti āpajjati. Tato “yaṁ pana pubbanimittato",
  "tika-vin06t1:470_3": "passati. Taṁ ekantasaccameva hotī”ti idaṁ virujjhati, tasmā na visayaṁ sandhāya vuttaṁ.",
  "tika-vin06t1:470_4": "So hi sacco vā hoti, aliko vāti katvā tañce sandhāya vuttaṁ siyā, “asekkhā pahīnavipallāsattā",
  "tika-vin06t1:470_5": "saccameva passanti, nāsacca”nti vattabbaṁ siyā. Kintu dassanaṁ sandhāya vuttaṁ. Tañhi",
  "tika-vin06t1:470_6": "abhūtaṁ, apassantopi hi passanto viya asuṇantopi suṇanto viya amunantopi munanto",
  "tika-vin06t1:470_7": "viya hoti. Saccampi vipassatīti no takkoti ācariyo. Taṁ rūpanimittādiārammaṇaṁ na",
  "tika-vin06t1:470_8": "hoti, āgantukapaccuppannaṁ rūpanimittādiārammaṇaṁ sandhāya vuttaṁ. Kammanimittagatinimittabhūtāni",
  "tika-vin06t1:470_9": "hi rūpanimittādīni bhavaṅgassa ārammaṇāni honti eva. Tattha kammanimittamatītameva,",
  "tika-vin06t1:470_10": "gatinimittaṁ thokaṁ kālaṁ paccuppannaṁ siyā.",
  "tika-vin06t1:471_0": "Īdisānīti paccakkhato anubhūtapubbaparikappitāgantukapaccuppannarūpanimittādiārammaṇāni,",
  "tika-vin06t1:471_1": "rāgādisampayuttāni cāti attho. Makkaṭassa niddā lahuparivattā hoti. So hi rukkhasākhato",
  "tika-vin06t1:471_2": "patanabhayā abhikkhaṇaṁ ummīlati ca supati ca. Manussā kiñcāpi punappunaṁ ummīlanti",
  "tika-vin06t1:471_3": "subyattataraṁ paṭibuddhā viya passanti, atha kho paṭibuddhānaṁ punappunaṁ bhavaṅgotaraṇaṁ",
  "tika-vin06t1:471_4": "viya supinakālepi tesaṁ bhavaṅgotaraṇaṁ hoti, yena “supatī”ti vuccati. “Bhavaṅgacittena",
  "tika-vin06t1:471_5": "hi supatī”ti vacanato bhavaṅgotaraṇaṁ karajakāyassa nirussāhasantabhāvūpanissayattā",
  "tika-vin06t1:471_6": "“niddā”ti vuccati. Sā karajakāyassa dubbalabhāvena supinadassanakāle bhavaṅgato uttaraṇe",
  "tika-vin06t1:471_7": "satipi nirussāhasantabhāvappattiyā “pavattatī”ti ca vuccati, yato sattā “paṭibuddhā”ti",
  "tika-vin06t1:471_8": "na vuccanti, karajakāyassa nirussāhasantasabhāvappattito ca tannissitaṁ hadayavatthu",
  "tika-vin06t1:471_9": "na suppasannaṁ hoti, tato tannissitāpi cittappavatti asuppasannavaṭṭinissitadīpappabhā",
  "tika-vin06t1:471_10": "viya. Teneva aṭṭhakathāyaṁ “svāyaṁ dubbalavatthukattā cetanāya paṭisandhiṁ ākaḍḍhituṁ",
  "tika-vin06t1:471_11": "asamattho”tiādi vuttaṁ.",
  "tika-vin06t1:472_0": "Gaṇṭhipade pana “dubbalavatthukattāti supine upaṭṭhitaṁ nimittampi dubbala”nti likhitaṁ.",
  "tika-vin06t1:472_1": "Taṁ anekatthaṁ sabbampi nimittaṁ hoti, na ca dubbalārammaṇavatthukattā cetanā, tāya",
  "tika-vin06t1:472_2": "cittappavatti dubbalā atītānāgatārammaṇāya, paññattārammaṇāya vā adubbalattā, avatthukāya",
  "tika-vin06t1:472_3": "dubbalabhāvo na yujjati cetanāya avatthukāya bhāvanāpabhāvāyātirekabalasabbhāvato.",
  "tika-vin06t1:472_4": "Bhāvanābalasamappitañhi cittaṁ arūpampi samānaṁ atibhāriyampi karajakāyaṁ gahetvā",
  "tika-vin06t1:472_5": "ekacittakkhaṇeneva brahmalokaṁ pāpetvā ṭhapeti. Tappaṭibhāgaṁ anappitampi kāmāvacaracittaṁ",
  "tika-vin06t1:472_6": "karajakāyaṁ ākāse laṅghanasamatthaṁ karoti, pagevetaraṁ. Kiṁ panettha taṁ anumānakāraṇaṁ,",
  "tika-vin06t1:472_7": "yena cittasseva ānubhāvoti paññāyeyya cittānubhāvena vā laddhāsevanādikiriyāvisesanibbattidassanato,",
  "tika-vin06t1:472_8": "tasmā dubbalavatthukattāti dubbalahadayavatthukattāti ācariyassa takko. Attano mandatikkhākārena",
  "tika-vin06t1:472_9": "tannissitassa cittassa mandatikkhabhāvanipphādanasamatthañce, hadayavatthu cakkhusotādivatthu",
  "tika-vin06t1:472_10": "viya indriyaṁ bhaveyya, na cetaṁ indriyaṁ. Yato dhammasaṅgahe upādāyarūpapāḷiyaṁ",
  "tika-vin06t1:472_11": "uddesārahaṁ na jātaṁ. Anindriyattā hi taṁ kāyindriyassa anantaraṁ na uddiṭṭhaṁ, vatthurūpattā",
  "tika-vin06t1:472_12": "ca avatthurūpassa jīvitindriyassa anantarampi na uddiṭṭhaṁ, tasmā yaṁ vuttaṁ “tassa",
  "tika-vin06t1:472_13": "asuppasannattā tannissitā ca cittappavatti asuppasannā hotī”ti, taṁ na siddhanti",
  "tika-vin06t1:472_14": "ce? Siddhameva anindriyānampi sappāyāsappāyautuāhārādīnaṁ paccayānaṁ samāyogato,",
  "tika-vin06t1:472_15": "cittappavattiyā vikāradassanato, paccakkhattā ca. Yasmā appaṭibuddhopi paṭibuddhaṁ",
  "tika-vin06t1:472_16": "viya attānaṁ maññatīti. Ettāvatā karajakāyassa nirussāhasantabhāvākāraviseso niddā",
  "tika-vin06t1:472_17": "nāma. Sā cittassa bhavaṅgotaraṇākāravisesena hoti, tāya samannāgato satto bhavaṅgato",
  "tika-vin06t1:472_18": "uttiṇṇo supinaṁ passati, so “kapimiddhapareto”ti vuccati, so sutto appaṭibuddho hotīti",
  "tika-vin06t1:472_19": "ayamattho sādhito hoti.",
  "tika-vin06t1:473_0": "Yasmā bhavaṅgavāranirantaratāya accantasutto nāma hoti, tasmā “yadi tāva sutto passati,",
  "tika-vin06t1:473_1": "abhidhammavirodho āpajjatī”tiādi vuttaṁ. Yasmā pana niddākkhaṇe na paṭibuddho nāma",
  "tika-vin06t1:473_2": "hoti, tasmā “atha paṭibuddho passati, vinayavirodho”tiādi vuttaṁ, yasmā ca akhīṇaniddo,",
  "tika-vin06t1:473_3": "anotiṇṇabhavaṅgo ca atthi, tasmā “kapimiddhapareto passatī”ti vuttaṁ. Aññathā ayaṁ",
  "tika-vin06t1:473_4": "neva sutto na paṭibuddho, attanā taṁ niddaṁ anokkanto āpajjeyya. Ettāvatā ca abhidhammo,",
  "tika-vin06t1:473_5": "vinayo, nāgasenattheravacanaṁ yutti cāti sabbaṁ aññamaññasaṁsanditaṁ hoti. Tattha",
  "tika-vin06t1:473_6": "kapimiddhaparetoti bhavaṅgato uttiṇṇaniddāpareto. Sā hi idha kapimiddhaṁ nāma. “Tattha",
  "tika-vin06t1:473_7": "katamaṁ middhaṁ? Yā kāyassa akalyatā akammaññatā…pe… supanaṁ, idaṁ vuccati middha”nti",
  "tika-vin06t1:473_8": "evamāgataṁ. Idañhi arūpaṁ, imassa phalabhūto karajakāyassa akalyatā’pacalāyikāsupi",
  "tika-vin06t1:473_9": "niddāviseso kāraṇopacārena “kapimiddha”nti pavuccati. Yañceva “kapimiddhapareto kho,",
  "tika-vin06t1:473_10": "mahārāja, supinaṁ passatī”ti vuttanti.",
  "tika-vin06t1:474_0": "Yaṁtaṁ āpattivuṭṭhānanti ettha yena vinayakammena tato vuṭṭhānaṁ hoti, taṁ idha āpattivuṭṭhānaṁ",
  "tika-vin06t1:474_1": "nāma. Avayave samūhavohārena vāti ettha sākhacchedako rukkhacchedakoti vuccatītiādi",
  "tika-vin06t1:474_2": "nidassanaṁ, vedanākkhandhādi ruḷhīsaddassa nidassanaṁ. Na ca mayāti vīmaṁsanapadassa",
  "tika-vin06t1:474_3": "tassa kiriyaṁ sandhāya, mocane ca sanniṭṭhānaṁ sandhāya muccanapakatiyā cāti vuttaṁ.",
  "tika-vin06t1:475_0": "240.Gehanti pañcakāmaguṇā. Vanabhaṅgiyanti pābhatikaṁ. Sampayuttasukhavedanāmukhena",
  "tika-vin06t1:475_1": "rāgova “assādo”ti vutto. Supantassa cāti idaṁ kapimiddhapareto viya bhavaṅgasantatiṁ",
  "tika-vin06t1:475_2": "avicchinditvā supantaṁ sandhāya vuttanti, vīmaṁsitabbaṁ. Jagganatthāyāti sodhanatthāya.",
  "tika-vin06t1:476_0": "266. “Dārudhītalikalepacittānaṁ aṅgajātapaṭinijjhānepi dukkaṭa”nti vadanti. “Uppanne",
  "tika-vin06t1:476_1": "pariḷāhe mocanarāgajo”ti likhanti. Vālikāya vā “hatthikāmaṁ nassatī”ti ettha viya",
  "tika-vin06t1:476_2": "“āpatti tva”nti sabbattha pāṭho. “Ehi me tvaṁ, āvuso sāmaṇera, aṅgajātaṁ gaṇhāhī”ti",
  "tika-vin06t1:476_3": "āgatattā “vacīkamma”ntipi vattuṁ yuttaṁ viya dissati. Evaṁ sante aññaṁ “evaṁ karohī”ti",
  "tika-vin06t1:476_4": "āṇattiyāpi āpatti siyāti saṅkaraṁ hoti. Tasmā na vuttanti gahetabbanti keci.",
  "tika-vin06t1:477": "267. “Pupphāvaliyaṁ sāsavaḷiya”nti duvidho kira.",
  "tika-vin06t1:478": "Sukkavissaṭṭhisikkhāpadavaṇṇanā niṭṭhitā.",
  "tika-vin06t1:479": "2. Kāyasaṁsaggasikkhāpadavaṇṇanā",
  "tika-vin06t1:480_0": "270. “Otiṇṇo”ti imināssa sevanādhippāyatā dassitā. “Vipariṇatena cittena mātugāmena",
  "tika-vin06t1:480_1": "saddhi”nti imināssa vāyāmo dassito. “Saddhi”nti hi padaṁ saṁyogaṁ dīpeti, so ca payogo",
  "tika-vin06t1:480_2": "samāgamo allīyanaṁ. Kena cittena? Vipariṇatena cittena, na pattapaṭiggahaṇādhippāyādināti",
  "tika-vin06t1:480_3": "adhippāyo. “Kāyasaṁsaggaṁ samāpajjeyyā”ti imināssa vāyamato phassapaṭivijānanā dassitā",
  "tika-vin06t1:480_4": "hoti. Vāyamitvā phassaṁ paṭivijānanto hi samāpajjati nāma. Evamassa tivaṅgasampatti",
  "tika-vin06t1:480_5": "dassitā hoti. Atha vā otiṇṇo. Kena? Vipariṇatena cittena yakkhādinā satto viya. Upayogatthe",
  "tika-vin06t1:480_6": "vā etaṁ karaṇavacanaṁ. Otiṇṇo vipariṇataṁ cittaṁ kūpādiṁ viya satto. Atha vā “rāgato",
  "tika-vin06t1:480_7": "uttiṇṇo bhavissāmī”ti bhikkhubhāvaṁ upagato, tato uttiṇṇādhippāyato vipariṇatena",
  "tika-vin06t1:480_8": "cittena hetubhūtena tameva rāgaṁ otiṇṇo. Mātugāmena attano samīpaṁ āgatena, attanā",
  "tika-vin06t1:480_9": "upagatena vā. Etena mātugāmassa sārattatā vā hotu virattatā vā, sā idha appamāṇā,",
  "tika-vin06t1:480_10": "na bhikkhunīnaṁ kāyasaṁsagge viya ubhinnaṁ sārattatāya payojanaṁ atthi.",
  "tika-vin06t1:481_0": "Kāyasaṁsagganti ubhinnaṁ kāyānaṁ sampayogaṁ. Padabhājane pana “samāpajjeyyāti ajjhācāro",
  "tika-vin06t1:481_1": "vuccatī”ti vuttaṁ, taṁ samāpajjanaṁ sandhāya, na kāyasaṁsaggaṁ. Kāyasaṁsaggassa samāpajjanā",
  "tika-vin06t1:481_2": "hi “ajjhācāro”ti vuccati. Aṭṭhakathāyaṁ pana “yo so kāyasaṁsaggo nāma, so atthato",
  "tika-vin06t1:481_3": "ajjhācāro hotī”ti vuttaṁ, taṁ parato pāḷiyaṁ “sevanādhippāyo, na ca kāyena vāyamati,",
  "tika-vin06t1:481_4": "phassaṁ paṭivijānāti, anāpattī”ti vuttalakkhaṇena virujjhatīti. Phassapaṭivijānanāya",
  "tika-vin06t1:481_5": "hi saṁsaggo dīpito. So ce ajjhācāro hoti, kathaṁ anāpatti hotīti. Suvuttametaṁ, kintu",
  "tika-vin06t1:481_6": "“kāyasaṁsaggaṁ samāpajjeyyā”ti padaṁ uddharitvā “ajjhācāro vuccatī”ti ubhinnampi",
  "tika-vin06t1:481_7": "padānaṁ sāmaññabhājanīyattā, samāpajjitabbābhāve samāpajjanābhāvena “so atthato ajjhācāro",
  "tika-vin06t1:481_8": "hotī”ti vuttaṁ siyā.",
  "tika-vin06t1:482_0": "“Hatthaggāhaṁ vā”ti ettha hatthena sabbopi upādinnako kāyo saṅgahito, na bhinnasantāno",
  "tika-vin06t1:482_1": "tappaṭibaddho hatthālaṅkārādi. Veṇiggahaṇena anupādinnako abhinnasantāno kesalomanakhadantādiko",
  "tika-vin06t1:482_2": "kammapaccayautusamuṭṭhāno gahitoti veditabbaṁ. Tenevāha aṭṭhakathāyaṁ “anupādinnakenapi",
  "tika-vin06t1:482_3": "kenaci kesādinā upādinnakaṁ vā anupādinnakaṁ vā phusantopi saṅghādisesaṁ āpajjatiyevā”ti.",
  "tika-vin06t1:482_4": "Tena anupādinnakānampi kesalomādīnaṁ aṅgabhāvo veditabbo. Evaṁ santepi “phassaṁ paṭijānātīti",
  "tika-vin06t1:482_5": "tivaṅgasampattiyā saṅghādiseso. Phassassa appaṭivijānanato duvaṅgasampattiyā dukkaṭa”nti",
  "tika-vin06t1:482_6": "iminā pāḷiaṭṭhakathānayena virujjhatīti ce? Na, tadatthajānanato. Phuṭṭhabhāvañhi",
  "tika-vin06t1:482_7": "paṭivijānantopi phassaṁ paṭivijānāti nāma, ayameko attho, tasmā mātugāmassa, attano",
  "tika-vin06t1:482_8": "ca kāyapariyāpannānaṁ kesādīnaṁ aññamaññaṁ phuṭṭhabhāvaṁ phusitvā taṁ sādiyanaṁ phassaṁ",
  "tika-vin06t1:482_9": "paṭivijānāti nāma, na kāyaviññāṇuppattiyā eva. Anekantikañhettha kāyaviññāṇaṁ. Mātugāmassa",
  "tika-vin06t1:482_10": "upādinnakena kāyena, anupādinnakena vā kāyena bhikkhuno upādinnakakāye phuṭṭhe pasannakāyindriyo",
  "tika-vin06t1:482_11": "ce hoti, tassa kāyaviññāṇaṁ uppajjati, teneva phassaṁ paṭivijānāti nāma so hoti.",
  "tika-vin06t1:482_12": "Anupādinnakakāyo, loluppo appasannakāyindriyo vā hoti, timiravātena upahatakāyo vā",
  "tika-vin06t1:482_13": "tassa kāyaviññāṇaṁ nuppajjati. Na ca tena phassaṁ paṭivijānāti nāma, kevalaṁ sevanādhippāyena",
  "tika-vin06t1:482_14": "vāyamitvā kāyasaṁsaggaṁ samāpajjanto phassaṁ paṭivijānāti nāma manoviññāṇena, tena",
  "tika-vin06t1:482_15": "vuttaṁ “kāyasaṁsaggaṁ samāpajjeyyāti imināssa vāyamato phassapaṭivijānanā dassitā”ti.",
  "tika-vin06t1:482_16": "Aparopi bhikkhu mātugāmassa kāyapaṭibaddhena vā nissaggiyena vā phuṭṭho kāyaviññāṇaṁ",
  "tika-vin06t1:482_17": "uppādentena phassaṁ paṭivijānāti nāma, tasmā vuttaṁ “anekantikañhettha kāyaviññāṇa”nti.",
  "tika-vin06t1:482_18": "Aparo vatthaṁ pārupitvā niddāyantaṁ mātugāmaṁ kāyasaṁsaggarāgena vatthassa uparibhāge",
  "tika-vin06t1:482_19": "saṇikaṁ phusanto vatthantarena nikkhantalomasamphassaṁ appaṭivijānantopi sevanādhippāyo",
  "tika-vin06t1:482_20": "kāyena vāyamitvā phassaṁ paṭivijānāti nāma, saṅghādisesaṁ āpajjati. “Nīlaṁ ghaṭṭessāmīti",
  "tika-vin06t1:482_21": "kāyaṁ ghaṭṭeti, saṅghādiseso”ti hi vuttaṁ. Ayaṁ dutiyo attho. Evaṁ anekatthattā,",
  "tika-vin06t1:482_22": "evaṁ duviññeyyādhippāyato ca mātikāṭṭhakathāyaṁ phassapaṭivijānanaṁ aṅgantveva na",
  "tika-vin06t1:482_23": "vuttaṁ. Tasmiñhi vutte ṭhānametaṁ vijjati, yaṁ bhikkhu saṅghādisesaṁ āpajjitvāpi",
  "tika-vin06t1:482_24": "nakhena lomena saṁsaggo diṭṭho, na ca me lomaghaṭṭanena kāyaviññāṇaṁ uppannaṁ, timiravātathaddhagatto",
  "tika-vin06t1:482_25": "cāhaṁ na phassaṁ paṭivijānāmīti anāpannasaññī siyāti na vuttaṁ, apica “phassaṁ paṭivijānāti,",
  "tika-vin06t1:482_26": "na ca phassaṁ paṭivijānātī”ti ca etesaṁ padānaṁ aṭṭhakathāyaṁ vuttanayaṁ dassetvā",
  "tika-vin06t1:482_27": "so paññāpetabbo. Ettāvatā na tadatthajānanatoti kāraṇaṁ vitthāritaṁ hoti.",
  "tika-vin06t1:483": "Padabhājanīyavaṇṇanā",
  "tika-vin06t1:484_0": "271.“Rattaṁ cittaṁ imasmiṁ atthe adhippetaṁ vipariṇata”nti kiñcāpi sāmaññena vuttaṁ,",
  "tika-vin06t1:484_1": "vinītavatthūsu “mātuyā mātupemena āmasati…pe… āpatti dukkaṭassā”ti vuttattā kāyasaṁsaggarāgeneva",
  "tika-vin06t1:484_2": "rattanti veditabbaṁ. Tathā “mātugāmo nāma manussitthī”ti kiñcāpi avisesena vuttaṁ,",
  "tika-vin06t1:484_3": "atha kho avinaṭṭhindriyāva manussitthī idhādhippetā “matitthiyā kāyasaṁsaggaṁ samāpajji…pe…",
  "tika-vin06t1:484_4": "āpatti thullaccayassā”ti vuttattā. “Manussitthī”ti ettāvatā siddhe “na yakkhī na",
  "tika-vin06t1:484_5": "petī na tiracchānagatā”ti vacanaṁ avinaṭṭhindriyāpi na sabbā manussaviggahā itthī",
  "tika-vin06t1:484_6": "idha manussitthī nāma. Yakkhiādayo hi attano jātisiddhena iddhivisesena ijjhantiyo",
  "tika-vin06t1:484_7": "manussaviggahāpi hontīti dassanatthaṁ vuttaṁ. Tāsu yakkhī thullaccayavatthu hoti",
  "tika-vin06t1:484_8": "vinītavatthūsu yakkhiyā kāyasaṁsaggena thullaccayassa vuttattā. Tadanulomattā petitthī,",
  "tika-vin06t1:484_9": "devitthī ca thullaccayavatthu. Tiracchānagatitthī dukkaṭavatthu. Tiracchānagatamanussaviggahitthī",
  "tika-vin06t1:484_10": "ca thullaccayavatthumevāti eke. Vibhaṅge pana “manussitthī ca hoti manussitthisaññī”ti",
  "tika-vin06t1:484_11": "pāḷiyā abhāvena “itthī ca hoti yakkhisaññī”tiādivacane sati yakkhiādīnaṁ anitthitāpasaṅgato,",
  "tika-vin06t1:484_12": "“itthī ca hoti itthisaññī”tiādimhi yakkhiādīnaṁ antokaraṇe sati tāsaṁ saṅghādisesavatthubhāvappasaṅgato",
  "tika-vin06t1:484_13": "ca yakkhiādayo na vuttāti veditabbā. Eke pana “vinītavatthumhi ‘aññataro bhikkhu",
  "tika-vin06t1:484_14": "tiracchānagatitthiyā kāya…pe… dukkaṭassā’ti ettha amanussaviggahā pākatikatiracchānagatitthī",
  "tika-vin06t1:484_15": "adhippetā, tasmā dukkaṭaṁ vuttaṁ. ‘Itthī ca hoti tiracchānagatasaññīti tiracchānagatā",
  "tika-vin06t1:484_16": "ca hoti itthisaññī’tiādivāresupi pākatikatiracchānagatova adhippeto, so ca tiracchānagatapurisova.",
  "tika-vin06t1:484_17": "Teneva duṭṭhullavācāattakaāmapāricariyasikkhāpadesu manussapurisapaṭisaṁyuttavārā",
  "tika-vin06t1:484_18": "viya tiracchānapaṭisaṁyuttavārāpi nāgatā”ti vadanti. Tathā paṇḍakoti idha manussapaṇḍakova,",
  "tika-vin06t1:484_19": "purisoti ca idha manussapurisova āgato, tasmā amanussitthī amanussapaṇḍako amanussapuriso",
  "tika-vin06t1:484_20": "tiracchānagatitthī tiracchānagatapaṇḍako manussāmanussatiracchānagataubhatobyañjanakā",
  "tika-vin06t1:484_21": "cāti aṭṭha janā idha nāgatā, tesaṁ vasena vatthusaññāvimatibhedavasena āpattibhedābhedavinicchayo,",
  "tika-vin06t1:484_22": "anāgatavāragaṇanā ca asammuyhantena veditabbā, tathā tesaṁ dukamissakādivārā, āpattianāpattibhedavinicchayo",
  "tika-vin06t1:484_23": "ca. “Tattha amanussapaṇḍakaamanussapurisatiracchānagatitthitiracchānagatapaṇḍakāti",
  "tika-vin06t1:484_24": "cattāro dukkaṭavatthukā, amanussitthimanussaubhatobyañjanakā thullaccayavatthukā,",
  "tika-vin06t1:484_25": "amanussaubhatobyañjanakā tiracchānagataubhatobyañjanakā dukkaṭavatthukā, pāḷiyaṁ",
  "tika-vin06t1:484_26": "pana amanussitthiyā anāgatattā amanussapaṇḍakā, ubhatobyañjanakā purisā ca nāgatā.",
  "tika-vin06t1:484_27": "Tiracchānagatitthipaṇḍakaubhatobyañjanakā tiracchānagatapurisena samānagatikattā",
  "tika-vin06t1:484_28": "nāgatā, manussaubhatobyañjanako manussapaṇḍakena samānagatikattā anāgato”ti vadanti.",
  "tika-vin06t1:484_29": "Aṭṭhakathāyaṁ pana “nāgamāṇavikāyapi supaṇṇamāṇavikāyapi kinnariyāpi gāviyāpi dukkaṭamevā”ti",
  "tika-vin06t1:484_30": "vuttattā tadeva pamāṇato gahetabbaṁ.",
  "tika-vin06t1:485_0": "Tatrāyaṁ vicāraṇā – “na, bhikkhave, tiracchānagatassa nisinnaparisāya pātimokkhaṁ",
  "tika-vin06t1:485_1": "uddisitabba”nti ettha “tiracchānagatoti yassa upasampadā paṭikkhittā”ti aṭṭhakathāyaṁ",
  "tika-vin06t1:485_2": "vuttattā tiracchānagatamanussaviggaho pākatikatiracchānagatato visiṭṭho, tathā yakkhapetatiracchānagatamanussaviggahānaṁ",
  "tika-vin06t1:485_3": "“tiracchānagatassa ca dukkhuppattiyaṁ apica dukkaṭamevā”ti ettha visesetvā vuttattā",
  "tika-vin06t1:485_4": "ca “patanarūpaṁ pamāṇaṁ, na maraṇarūpa”nti ettha āpattivisesavacanato ca “ubhato",
  "tika-vin06t1:485_5": "avassute yakkhassa vā petassa vā paṇḍakassa vā tiracchānagatamanussaviggahassa vā",
  "tika-vin06t1:485_6": "adhakkhakaṁ ubbhajāṇumaṇḍalaṁ kāyena kāyaṁ āmasati, āpatti thullaccayassā”ti sāmaññena",
  "tika-vin06t1:485_7": "vacanato ca so visiṭṭhoti siddhaṁ. Visiṭṭhattā ca tiracchānagatamanussaviggahitthiyā",
  "tika-vin06t1:485_8": "kāyasaṁsaggaṁ samāpajjantassāti viseso hoti, tasmā tattha āpattivisesena bhavitabbaṁ.",
  "tika-vin06t1:485_9": "Yadi kāyasaṁsaggasikkhāpade tiracchānagatamanussaviggahitthīpi adhippetā, rūpasāmaññena",
  "tika-vin06t1:485_10": "saññāvirāgattāsambhavato duṭṭhullavācāattakāmapāricariyasikkhāpadesupi sā vattabbā",
  "tika-vin06t1:485_11": "bhaveyya, sā cānāgatā. Sarūpena saṁkhittavārattā nāgatāti ce? Itthī ca hoti tiracchānagato",
  "tika-vin06t1:485_12": "ca ubhinnaṁ itthisaññīti idha āgatattā purisaliṅganiddeso na yujjati, tasmā tiracchānagatapuriso",
  "tika-vin06t1:485_13": "ca idha āgato, tiracchānagatamanussaviggahitthiyā pāḷiyaṁ anāgatāyapi dukkaṭameva",
  "tika-vin06t1:485_14": "aṭṭhakathāyaṁ vuttattāti imassa vacanassa kāraṇacchāyā pariyesitabbāti adhippāyo.",
  "tika-vin06t1:485_15": "Idaṁ na yujjati. Kasmā? Itthīnaṁ, purisānañca ekato vacane purisaliṅgasabbhāvato.",
  "tika-vin06t1:485_16": "Idha tiracchānagatapurisapaṇḍakitthiyo tissopi ekato sampiṇḍetvā “tiracchānagato”ti vuttaṁ.",
  "tika-vin06t1:486_0": "Tattha ca manussaviggahāmanussaviggahesu itthipaṇḍakapurisasaññitā yathāsambhavaṁ",
  "tika-vin06t1:486_1": "veditabbā. Duṭṭhullavācādisikkhāpadadvaye vārānaṁ saṁkhittattā purisatiracchānagatādayo",
  "tika-vin06t1:486_2": "nāgatā. Yathāvuttesu āpatti, tathā tatthāpi. Aññathā purisaṁ obhāsantassa ca anāpattīti",
  "tika-vin06t1:486_3": "paṇḍakaṁ obhāsantassa ca thullaccayanti mātikāṭṭhakathāyaṁ vuttaṁ. Tasmā te vārā",
  "tika-vin06t1:486_4": "saṁkhittāti paññāyantīti. Viseso ca paṇḍake, purise, tiracchānagate ca itthisaññissa",
  "tika-vin06t1:486_5": "atthi, tathāpi tattha dukkaṭaṁ vuttaṁ, tasmā aṭṭhakathāyaṁ vuttameva pamāṇanti dvinnametesaṁ",
  "tika-vin06t1:486_6": "vādānaṁ yattha yutti vā kāraṇaṁ vā atirekaṁ dissati, taṁ vicāretvā gahetabbanti āricayo.",
  "tika-vin06t1:486_7": "Evarūpesu ṭhānesu suṭṭhu vicāretvā kathetabbaṁ.",
  "tika-vin06t1:487_0": "Tattha pāḷiyaṁ āgatavāragaṇanā tāva evaṁ saṅkhepato veditabbā – itthimūlakā pañca",
  "tika-vin06t1:487_1": "vārā paṇḍakapurisatiracchānagatamūlakā ca pañca pañcāti vīsati vārā ekamūlakā, tathā",
  "tika-vin06t1:487_2": "dumūlakā vīsati, missakamūlakā vīsatīti saṭṭhi vārā, tāni tīṇi vīsatikāni honti.",
  "tika-vin06t1:487_3": "Ekekasmiṁ vīsatike ekekamūlavāraṁ gahetvā kāyena kāyapaṭibaddhavārā tayo vuttā. Sesā",
  "tika-vin06t1:487_4": "sattapaññāsa vārā saṁkhittā, tathā kāyapaṭibaddhena kāyavārā tayo vuttā, sesā saṁkhittā,",
  "tika-vin06t1:487_5": "evaṁ kāyapaṭibaddhena kāyapaṭibaddhavārepi nissaggiyena kāyavārepi nissaggiyena kāyapaṭibaddhavārepi",
  "tika-vin06t1:487_6": "nissaggiyena nissaggiyavārepi tayo tayo vārā vuttā, sesā saṁkhittā. Evaṁ channaṁ",
  "tika-vin06t1:487_7": "tikānaṁ vasena aṭṭhārasa vārā āgatāti sarūpato vuttā, sesā dvecattālīsādhikāni tīṇi",
  "tika-vin06t1:487_8": "vārasatāni saṁkhittāni. Tato paraṁ mātugāmassa sārattapakkhe kāyena kāyanti ekamekaṁ",
  "tika-vin06t1:487_9": "vaḍḍhetvā pubbe vuttā aṭṭhārasa vārā āgatāti ekavīsati vārā sarūpena āgatā, navanavutādhikāni",
  "tika-vin06t1:487_10": "tīṇi vārasatāni saṁkhittāni. Tato paraṁ āpattānāpattidīpakā cattāro sevanādhippāyamūlakā",
  "tika-vin06t1:487_11": "cattāro mokkhādhippāyamūlakāti dve catukkā āgatā.",
  "tika-vin06t1:488_0": "Tatthāyaṁ viseso – yadidaṁ mātikāya parāmasanapadaṁ, tena yasmā āmasanādīni chupanapariyosānāni",
  "tika-vin06t1:488_1": "dvādasapi padāni gahitāni, tasmā paduddhāraṁ akatvā “āmasanā parāmasanaṁ chupana”nti",
  "tika-vin06t1:488_2": "āha. Parāmasanaṁ nāma āmasanā. “Chupana”nti hi vutte parāmasanampi visuṁ ekattaṁ",
  "tika-vin06t1:488_3": "bhaveyyāti veditabbaṁ. Itthī ca hoti itthisaññī cāti imasmiṁ paṭhamavāre eva dvādasapi",
  "tika-vin06t1:488_4": "āmasanādīni yojetvā dassitāni. Tato paraṁ ādimhi dve padānīti cattāri padāni āgatāni,",
  "tika-vin06t1:488_5": "itarāni saṁkhittānīti veditabbāni. Nissaggiyena kāyavārādīsu pana sabbākārena alābhato",
  "tika-vin06t1:488_6": "āmasanamevekaṁ āgataṁ, netarāni. “Sañcopeti haratī”ti pāṭho, sañcopeti ca. Gaṇṭhipadesu",
  "tika-vin06t1:488_7": "pana “purimanayenevāti rajjuvatthādīhi parikkhipane”ti ca pacchā “purimanayenevāti",
  "tika-vin06t1:488_8": "sammasanā hotī”ti ca “veṇiggāhe āpattiyā paññattattā lomaphusanepi saṅghādiseso”ti",
  "tika-vin06t1:488_9": "ca “taṁ pakāsetuṁ upādinnakena hītiādi vutta”nti ca likhitaṁ.",
  "tika-vin06t1:489_0": "Yathāniddiṭṭhaniddeseti imasmiṁyeva yathāniddiṭṭhe niddese. “Sadisaṁ aggahesī”ti",
  "tika-vin06t1:489_1": "vutte tādisaṁ aggahesīti garukaṁ tattha kārayeti attho, kāyasaṁsaggavibhaṅge vāti",
  "tika-vin06t1:489_2": "attho. Itaropi kāyapaṭibaddhachupanako. Gahaṇe cāti gahaṇaṁ vā. Virāgiteti viraddhe.",
  "tika-vin06t1:489_3": "Sārattanti kāyasaṁsaggarāgena rattaṁ, attanā adhippetanti attho. “Mātubhaginiādivirattaṁ",
  "tika-vin06t1:489_4": "gaṇhissāmī”ti virattaṁ ñātipemavasena gaṇhi, ettha dukkaṭaṁ yuttaṁ. “Kāyasaṁsaggarāgaṁ",
  "tika-vin06t1:489_5": "vā sārattaṁ gaṇhissāmī”ti virattaṁ mātaraṁ gaṇhi, anadhippetaṁ gaṇhi. Ettha mahāsumattheravādena",
  "tika-vin06t1:489_6": "thullaccayaṁ “kāyaṁ gaṇhissāmī”ti kāyappaṭibaddhaṁ gaṇhāti, thullaccayanti laddhikattā.",
  "tika-vin06t1:489_7": "“Itthī ca hoti itthisaññī sāratto ca, bhikkhu ca naṁ itthiyā kāyena kāyaṁ āmasati,",
  "tika-vin06t1:489_8": "āpatti saṅghādisesassā”ti vacanato saṅghādisesopi khāyati. “Virattaṁ gaṇhissāmī”ti",
  "tika-vin06t1:489_9": "sārattaṁ gaṇhāti, etthapi saṅghādisesova khāyati “nīlaṁ ghaṭṭessāmī’ti kāyaṁ ghaṭṭeti,",
  "tika-vin06t1:489_10": "saṅghādiseso”ti vacanato. Ettha pana “na pubbabhāge kāyasaṁsaggarāgattā”ti anugaṇṭhipade",
  "tika-vin06t1:489_11": "kāraṇaṁ vuttaṁ. Keci pana “garukāpattibhayena ‘nīlameva ghaṭṭessāmī’ti vāyāmanto",
  "tika-vin06t1:489_12": "kāyaṁ ghaṭṭeti, pubbabhāge tassa ‘kāyapaṭibaddhaṁ ghaṭṭessāmī’ti pavattattā dukkaṭena",
  "tika-vin06t1:489_13": "bhavitabba”nti vadanti. Dhammasiritthero “evarūpe saṅghādiseso”ti vadati kira. “Itthiubhatobyañjanakaitthiyā",
  "tika-vin06t1:489_14": "purisaubhatobyañjanakapurise vuttanayena āpattibhedo, itthiliṅgassa paṭicchannakālepi",
  "tika-vin06t1:489_15": "itthivaseneva āpattī”ti vadanti.",
  "tika-vin06t1:490": "Vinītavatthuvaṇṇanā",
  "tika-vin06t1:491_0": "281.Tiṇaṇḍupakanti hiriverādimūlāni gahetvā kattabbaṁ. Tālapaṇṇamuddikanti tālapaṇṇamayaṁ",
  "tika-vin06t1:491_1": "aṅgulimuddikaṁ, tena tālapaṇṇamayaṁ kaṭaṁ, kaṭisuttakaṁ, kaṇṇapiḷandhanādi sabbaṁ",
  "tika-vin06t1:491_2": "na vaṭṭatīti siddhaṁ. Tambapaṇṇivāsino itthirūpaṁ likhitaṁ, kaṭikapaṭañca na chupanti",
  "tika-vin06t1:491_3": "kira. Ākarato muttamatto. Ratanamissoti alaṅkāratthaṁ kato kañcanalatādivinaddho.",
  "tika-vin06t1:491_4": "Suvaṇṇena saddhiṁ yojetvā pacitvāti suvaṇṇarasaṁ pakkhipitvā pacitvā. Bījato dhātupāsāṇato",
  "tika-vin06t1:491_5": "paṭṭhāya. Thero na kappatīti “tumhākaṁ pesita”nti vuttattā. “Cetiyassa pūjaṁ karothā”ti",
  "tika-vin06t1:491_6": "vutte vaṭṭati kira. Bubbuḷakaṁ tārakaṁ. Ārakūṭalohampi jātarūpagatikameva.",
  "tika-vin06t1:492": "Vuttañhetaṁ andhakaṭṭhakathāyaṁ –",
  "tika-vin06t1:493": "“Ārakūṭalohaṁ suvaṇṇasadisameva, suvaṇṇaṁ anulometi, anāmāsa”nti.",
  "tika-vin06t1:494": "“Bhesajjatthāya pana vaṭṭatī”ti vacanato mahāaṭṭhakathāyaṁ vuttanayekadesopi anuññāto hotīti tattha tattha adhippāyaṁ ñatvā vibhāvetabbaṁ.",
  "tika-vin06t1:495": "Kāyasaṁsaggasikkhāpadavaṇṇanā niṭṭhitā.",
  "tika-vin06t1:496": "3. Duṭṭhullavācāsikkhāpadavaṇṇanā",
  "tika-vin06t1:497_0": "283. Tatiye tayo saṅghādisesavārā tayo thullaccayavārā tayo dukkaṭavārā tayo kāyapaṭibaddhavārāti",
  "tika-vin06t1:497_1": "dvādasa vārā sarūpena āgatā. Tattha tayo saṅghādisesavārā dutiyasikkhāpade vuttāti",
  "tika-vin06t1:497_2": "tiṇṇaṁ vīsatikānaṁ ekekamūlā vārāti veditabbā, tasmā idha visesāti paṇṇāsa vārā saṁkhittā",
  "tika-vin06t1:497_3": "honti, aññathā itthī ca hoti vematiko sāratto ca, bhikkhu ca naṁ itthiyā vaccamaggaṁ",
  "tika-vin06t1:497_4": "passāvamaggaṁ ādissa vaṇṇampi bhaṇati…pe… āpatti thullaccayassa. Itthī ca hoti paṇḍakapurisasaññī",
  "tika-vin06t1:497_5": "tiracchānagatasaññī sāratto ca, bhikkhu ca naṁ itthiyā vaccamaggaṁ passāvamaggaṁ",
  "tika-vin06t1:497_6": "ādissa vaṇṇampi bhaṇati akkosatipi, āpatti thullaccayassa. Paṇḍako ca hoti paṇḍakasaññī",
  "tika-vin06t1:497_7": "sāratto ca, bhikkhu ca naṁ paṇḍakassa vaccamaggaṁ ādissa vaṇṇampi bhaṇati, āpatti",
  "tika-vin06t1:497_8": "thullaccayassāti evamādīnaṁ āpattiṭṭhānānaṁ anāpattiṭṭhānatā āpajjeyya, na cāpajjati,",
  "tika-vin06t1:497_9": "paṇḍake itthisaññissa dukkaṭanti dīpetuṁ “itthī ca paṇḍako ca ubhinnaṁ itthisaññī",
  "tika-vin06t1:497_10": "āpatti saṅghādisesena dukkaṭassā”ti vuttattā “paṇḍake paṇḍakasaññissa thullaccaya”nti",
  "tika-vin06t1:497_11": "vuttameva hoti, tasmā sabbattha saṁkhittavāresu thullaccayaṭṭhāne thullaccayaṁ, dukkaṭaṭṭhāne",
  "tika-vin06t1:497_12": "dukkaṭampi vuttameva hotīti veditabbaṁ. Tathā “itthī ca hoti vematiko sāratto ca,",
  "tika-vin06t1:497_13": "bhikkhu ca naṁ itthiyā vaccamaggaṁ passāvamaggaṁ ṭhapetvā adhakkhakaṁ ubbhajāṇumaṇḍalaṁ",
  "tika-vin06t1:497_14": "ādissa vaṇṇampi bhaṇati…pe… thullaccayassā”tiādinā nayena thullaccayakhettepi yathāsambhavaṁ",
  "tika-vin06t1:497_15": "uddharitabbā. Tathā “itthī ca hoti vematiko sāratto ca, bhikkhu ca naṁ itthiyā kāyapaṭibaddhaṁ",
  "tika-vin06t1:497_16": "ādissa vaṇṇampi bhaṇati…pe… dukkaṭassā”tiādinā nayena kāyapaṭibaddhavārāpi yathāsambhavaṁ",
  "tika-vin06t1:497_17": "uddharitabbā. Kāyappaṭibaddhavārattikaṁ viya nissaggiyavārattikaṁ labbhamānampi āpattivisesābhāvato",
  "tika-vin06t1:497_18": "na uddhaṭaṁ. Kāyappaṭibaddhavārattike pana dinnanayattā tampi tadanulomā vārā ca",
  "tika-vin06t1:497_19": "uddharitabbā. Sabbattha na-viññū taruṇadārikā, mahallikā ummattikādikā ca anadhippetā,",
  "tika-vin06t1:497_20": "pageva pākatikā tiracchānagatitthīnaṁ, tathā paṇḍakādayopīti veditabbā. Sesaṁ dutiye",
  "tika-vin06t1:497_21": "vuttanayeneva veditabbaṁ.",
  "tika-vin06t1:498": "Padabhājanīyavaṇṇanā",
  "tika-vin06t1:499_0": "285.Vuttanayamevāti “kāyasaṁsagge itthilakkhaṇenā”ti likhitaṁ. “Itthilakkhaṇenā”ti",
  "tika-vin06t1:499_1": "kira mahāaṭṭhakathāpāṭho. Sīsaṁ na etīti akkosanaṁ na hoti, ghaṭite pana hoti. Tatrāyaṁ",
  "tika-vin06t1:499_2": "viseso – imehi tīhi ghaṭite eva saṅghādiseso vaccamaggapassāvamaggānaṁ niyatavacanattā,",
  "tika-vin06t1:499_3": "accoḷārikattā vā, na aññehi animittāsītiādīhi aṭṭhahi. Tattha alohitāsi, dhuvalohitāsi,",
  "tika-vin06t1:499_4": "dhuvacoḷāsi, paggharaṇīsi, itthipaṇḍakāsi, vepurisikāsīti etāni cha maggānaṁ aniyatavacanāni,",
  "tika-vin06t1:499_5": "animittāsi, nimittamattāsīti dve padāni anaccoḷārikāni ca, yato aṭṭhapadāni “saṅghādisesaṁ",
  "tika-vin06t1:499_6": "na janentī”ti vuttāni, tasmā tāni thullaccayavatthūni. Paribbājakavatthumhi viya",
  "tika-vin06t1:499_7": "akkosamattattā dukkaṭavatthūnīti eke. Itthipaṇḍakāsi, vepurisikāsīti etāneva padāni",
  "tika-vin06t1:499_8": "sakalasarīrasaṇṭhānabhedadīpakāni suddhāni saṅghādisesaṁ na janenti sakalasarīrasāmaññattā,",
  "tika-vin06t1:499_9": "itarāni janenti asāmaññattā. Tāni hi passāvamaggameva dīpenti sikharaṇī-padaṁ viya.",
  "tika-vin06t1:499_10": "Ubhatobyañjanāsīti vacanaṁ pana purisanimittena asaṅghādisesavatthunā missavacanaṁ.",
  "tika-vin06t1:499_11": "Purisaubhatobyañjanakassa ca itthinimittaṁ paṭicchannaṁ, purisanimittaṁ pākaṭaṁ hoti.",
  "tika-vin06t1:499_12": "Yadi tampi janeti, kathaṁ animittāsītiādipadāni na saṅghādisesaṁ janentīti eke, taṁ",
  "tika-vin06t1:499_13": "na yuttaṁ. Purisassapi nimittādhivacanato, “methunupasaṁhitāhi saṅghādiseso”ti mātikāya",
  "tika-vin06t1:499_14": "lakkhaṇassa vuttattā ca methunupasaṁhitāhipi obhāsane paṭivijānantiyā saṅghādiseso,",
  "tika-vin06t1:499_15": "appaṭivijānantiyā thullaccayaṁ, itarehi obhāsane paṭivijānantiyā thullaccayaṁ, appaṭivijānantiyā",
  "tika-vin06t1:499_16": "dukkaṭanti eke, sabbaṁ suṭṭhu vicāretvā gahetabbaṁ.",
  "tika-vin06t1:500": "287.Hasantoti yaṁ uddissa bhaṇati, sā ce paṭivijānāti, saṅghādiseso.",
  "tika-vin06t1:501": "Vinītavatthuvaṇṇanā",
  "tika-vin06t1:502": "289. “Paṭivuttaṁ nāmā”ti pāṭho. No-saddo adhiko. “Akkharalikhanenapi hotī”ti vadanti, taṁ āvajjanasamanantaravidhinā sameti ce, gahetabbaṁ.",
  "tika-vin06t1:503": "Duṭṭhullavācāsikkhāpadavaṇṇanā niṭṭhitā.",
  "tika-vin06t1:504": "4. Attakāmapāricariyasikkhāpadavaṇṇanā",
  "tika-vin06t1:505_0": "290. Catutthe tayo saṅghādisesavārā āgatā, sesā sattapaññāsa vārā thullaccayadukkaṭāpattikāya",
  "tika-vin06t1:505_1": "saṁkhittāti veditabbā, tato aññataro asambhavato idha na uddhaṭo. Sesayojanakkamo",
  "tika-vin06t1:505_2": "vuttanayena veditabbo. Nagaraparikkhārehīti pākāraparikhādīhi nagaraparivārehi. Setaparikkhāroti",
  "tika-vin06t1:505_3": "setālaṅkāro, sīlālaṅkāroti attho. Cakkavīriyoti vīriyacakko. Vasalaṁ duggandhanti",
  "tika-vin06t1:505_4": "nimittaṁ sandhāyāha, tadeva sandhāya “kiṁ me pāpakaṁ, kiṁ me duggandha”nti vuttaṁ.",
  "tika-vin06t1:506_0": "291.Santiketi yattha ṭhito viññāpeti. “Paṭhamaviggahe sace pāḷivasena yojetīti kāmahetupāricariyāattho.",
  "tika-vin06t1:506_1": "Sesanti ‘adhippāyo’ti padaṁ byañjanaṁ atthābhāvato. Dutiye pāḷivasena kāmahetu-padāni",
  "tika-vin06t1:506_2": "byañjanāni tesaṁ tattha atthābhāvato. Evaṁ cattāri padāni dvinnaṁ viggahānaṁ vasena",
  "tika-vin06t1:506_3": "yojitānīti apare vadantī”ti vuttaṁ.",
  "tika-vin06t1:507_0": "295. Etesu sikkhāpadesu methunarāgena vītikkame sati saṅghādisesena anāpatti. Tasmā",
  "tika-vin06t1:507_1": "“kiṁ bhante aggadānanti. Methunadhamma”nti idaṁ kevalaṁ methunadhammassa vaṇṇabhaṇanatthaṁ",
  "tika-vin06t1:507_2": "vuttaṁ, na methunadhammādhippāyena tadatthiyā vuttanti veditabbaṁ, parassa bhikkhuno",
  "tika-vin06t1:507_3": "kāmapāricariyāya vaṇṇabhaṇane dukkaṭaṁ. “Yo te vihāre vasati, tassa aggadānaṁ dehī”ti",
  "tika-vin06t1:507_4": "pariyāyavacanenapi dukkaṭaṁ. “Attakāmapāricariyāya vaṇṇaṁ bhāseyya. Yā mādisaṁ sīlavanta”nti",
  "tika-vin06t1:507_5": "ca vuttattāti eke. Pañcasu aṅgesu sabbhāvā saṅghādisesovāti eke. Vicāretvā gahetabbaṁ.",
  "tika-vin06t1:507_6": "Gaṇṭhipade pana “imasmiṁ sikkhāpadadvaye kāyasaṁsagge viya yakkhipetīsu duṭṭhullattakāmavacane",
  "tika-vin06t1:507_7": "thullaccaya’nti vadanti. Aṭṭhakathāsu pana nāgata”nti likhitaṁ. “Ubhatobyañjanako",
  "tika-vin06t1:507_8": "pana paṇḍakagatikovā”ti vadanti.",
  "tika-vin06t1:508": "Attakāmapāricariyasikkhāpadavaṇṇanā niṭṭhitā.",
  "tika-vin06t1:509": "5. Sañcarittasikkhāpadavaṇṇanā",
  "tika-vin06t1:510": "297.Ahamhi duggatāti ahaṁ amhi duggatā. Ahaṁ khvayyoti ettha ayyoti bahuvacanaṁ hoti.",
  "tika-vin06t1:511": "298.Oyācantīti nīcaṁ katvā deve yācanti. Āyācantīti uccaṁ katvā ādarena yācanti. Alaṅkārādīhi maṇḍito kesasaṁvidhānādīhi pasādhito. “Maṇḍitakaraṇe dukkaṭa”nti vadanti.",
  "tika-vin06t1:512": "Padabhājanīyavaṇṇanā",
  "tika-vin06t1:513": "303. Saha paridaṇḍena vattamānāti attho. Chandavāsinī nāma “piyā piyaṁ vasetī”ti pāḷi, purisaṁ vāsetīti adhippāyo. “Piyo piyaṁ vāsetī”ti aṭṭhakathā.",
  "tika-vin06t1:514_0": "Taṁ kiriyaṁ sampādessatīti avassaṁ ārocentiyā ce ārocetīti attho. Dvinnaṁ mātāpitūnaṁ",
  "tika-vin06t1:514_1": "ce āroceti, saṅghādisesoti vinayavinicchaye “vatthu oloketabba”nti vuttaṁ. Vatthumhi",
  "tika-vin06t1:514_2": "ca “udāyitthero gaṇikāya ārocesī”ti vuttaṁ. Taṁ “mātādīnampi vadato visaṅketo natthī”ti",
  "tika-vin06t1:514_3": "aṭṭhakathāvacanato nippayojanaṁ. Taṁ panetanti ācariyassa vacanaṁ. Māturakkhitaṁ",
  "tika-vin06t1:514_4": "brūhīti pesitassa gantvā mātāpiturakkhitaṁ vadato tassa tassā māturakkhitabhāvepi",
  "tika-vin06t1:514_5": "sati visaṅketameva, kasmā? “Piturakkhitādīsu aññataraṁ vadantassa visaṅketa”nti vuttattā",
  "tika-vin06t1:514_6": "itarathā ādi-saddo niratthako siyā. Ekaṁ dasakaṁ itarena dasakena yojetvā pubbe sukkavissaṭṭhiyaṁ",
  "tika-vin06t1:514_7": "vuttanayattā māturakkhitāya mātā attano dhītusantikaṁ pahiṇatīti gahetabbaṁ.",
  "tika-vin06t1:515_0": "338.Anabhinanditvāti vacanamattameva, yadipi abhinandati, yāva sāsanaṁ nāroceti,",
  "tika-vin06t1:515_1": "tāva “vīmaṁsito”ti na vuccati. Sāsanārocanakāleti āṇāpakassa sāsanavacanakkhaṇe.",
  "tika-vin06t1:515_2": "Tatiyapade vuttanayenāti ekaṅgasampattiyā dukkaṭanti attho. Vatthugaṇanāya saṅghādisesoti",
  "tika-vin06t1:515_3": "ubhayavatthugaṇanāya kira.",
  "tika-vin06t1:516_0": "339.Catutthe anāpattīti ettha pana “paṭiggaṇhāti na vīmaṁsati na paccāharati, anāpattīti",
  "tika-vin06t1:516_1": "ettha viya ‘gacchanto na sampādeti, āgacchanto visaṁvādetī’ti anāpattipāḷiyāpi bhavitabbanti",
  "tika-vin06t1:516_2": "dassanatthaṁ vutta”nti vadanti, ekaccesu potthakesu “atthī”tipi.",
  "tika-vin06t1:517": "Vinītavatthuvaṇṇanā",
  "tika-vin06t1:518_0": "341.Alaṁvacanīyāti na vacanīyā, nivāraṇe alaṁ-saddo. Therapitā vadatīti jiṇṇapitā",
  "tika-vin06t1:518_1": "vadatīti attho. Kiñcāpi ettha “itthī nāma manussitthī na yakkhī na petī na tiracchānagatā,",
  "tika-vin06t1:518_2": "puriso nāma manussapuriso na yakkho”tiādi natthi, tathāpi kāyasaṁsaggādīsu “manussitthī”ti",
  "tika-vin06t1:518_3": "itthīvavatthānassa katattā idhāpi manussitthī evāti paññāyati. Methunapubbabhāgattā",
  "tika-vin06t1:518_4": "manussaubhatobyañjanako ca thullaccayavatthukova hoti, sesā manussapaṇḍakaubhatobyañjanakatiracchānagatapurisādayo",
  "tika-vin06t1:518_5": "dukkaṭavatthukāva micchācārasāsanaṅgasambhavatoti veditabbaṁ. Yathāsambhavaṁ pana",
  "tika-vin06t1:518_6": "vārā uddharitabbā. Paññattiajānane viya alaṁvacanīyabhāvājānanepi acittakatā veditabbā.",
  "tika-vin06t1:518_7": "Duṭṭhullādīsupīti “imasmimpī”ti vuttameva hoti. “Lekhaṁ netvā paṭilekhaṁ ārocitassāpi",
  "tika-vin06t1:518_8": "sañcarittaṁ natthi sañcarittabhāvamajānantassā”ti vadanti, vīmaṁsitvā gahetabbaṁ.",
  "tika-vin06t1:519": "Sañcarittasikkhāpadavaṇṇanā niṭṭhitā.",
  "tika-vin06t1:520": "6. Kuṭikārasikkhāpadavaṇṇanā",
  "tika-vin06t1:521_0": "342.Yācanāti “detha dethā”ti codanā. Viññattīti iminā no atthoti viññāpanā. “Hatthakammaṁ",
  "tika-vin06t1:521_1": "yācito upakaraṇaṁ, mūlaṁ vā dassatī”ti yācati, na vaṭṭatīti. Vaṭṭati senāsane obhāsaparikathādīnaṁ",
  "tika-vin06t1:521_2": "laddhattāti eke. Anajjhāvutthakanti assāmikaṁ. Na āhaṭaṁparibhuñjitabbanti “sūpodanaviññattidukkaṭaṁ",
  "tika-vin06t1:521_3": "hotī”ti vuttaṁ. “Kiñcāpi garubhaṇḍappahonakesūti vuttaṁ, tathāpi yaṁ vatthuvasena",
  "tika-vin06t1:521_4": "appaṁ hutvā agghavasena mahā haritālahiṅgulikādi, taṁ yācituṁ na vaṭṭatī”ti vadanti.",
  "tika-vin06t1:522": "344.So kirāti isi. Tadā ajjhagamā tadajjhagamā.",
  "tika-vin06t1:523_0": "348-9. Na hi sakkā yācanāya kātuṁ, tasmā sayaṁ yācitakehi upakaraṇehīti adhippāyo.",
  "tika-vin06t1:523_1": "Byañjanaṁ sameti, na attho. Kasmā? Idha ubhayesaṁ adhippetattā, taṁ dassento “yasmā",
  "tika-vin06t1:523_2": "panā”tiādimāha. Idha vuttanayenāti imasmiṁ sikkhāpadavibhaṅge vuttanayena. “Saññācikāyā”ti",
  "tika-vin06t1:523_3": "vacanato karontenāpi, “parehi pariyosāpetī”ti vacanato kārāpentenāpi paṭipajjitabbaṁ.",
  "tika-vin06t1:523_4": "Ubhopete kārakakārāpakā. Byañjanaṁ vilomitaṁ bhaveyya, “kārayamānenā”ti hi byañjanaṁ",
  "tika-vin06t1:523_5": "“karontenā”ti vutte vilomitaṁ hoti atadatthattā. Na hi kārāpento nāma hoti. “Idha",
  "tika-vin06t1:523_6": "vuttanayenāti desitavatthukapamāṇikanayena. Evaṁ sante ‘karontena vā kārāpentena",
  "tika-vin06t1:523_7": "vā’ti vacanato karontenāpi parehi vippakataṁ vattabbanti ce, tadatthavissajjanatthaṁ",
  "tika-vin06t1:523_8": "‘yadi panātiādimāhā”’ti anugaṇṭhipade vuttaṁ. “Saññācikāya kuṭiṁ karonto”ti vacanavasena",
  "tika-vin06t1:523_9": "vuttaṁ. “Āyāmato ca vitthārato cā”ti avatvā vikappatthassa vā-saddassa gahitattā",
  "tika-vin06t1:523_10": "ekatobhāgepi vaḍḍhite āpatti eva. Pamāṇayuttamañco kira navavidatthi. “‘Catuhatthavitthārā’ti",
  "tika-vin06t1:523_11": "vacanena ‘tiriyaṁ tihatthā vā’ti vacanampi sameti ‘yattha pamāṇayutto’tiādisanniṭṭhānavacanāsambhavato”ti",
  "tika-vin06t1:523_12": "vuttaṁ. Pamāṇato ūnatarampīti vitthārato catupañcahatthampi dīghato anatikkamitvā",
  "tika-vin06t1:523_13": "vuttapamāṇameva desitavatthu. Adesitavatthuñhi karoto āpatti. Pamāṇātikkantā kuṭi",
  "tika-vin06t1:523_14": "eva pamāṇātikkantaṁ kuṭiṁ kareyyāti vuttattā. “Thambhatulā”ti pāṭho. Anussāvanānayenāti",
  "tika-vin06t1:523_15": "ettha “damiḷabhāsāyapi vaṭṭatī”ti vadanti.",
  "tika-vin06t1:524_0": "353.Cārabhūmi gocarabhūmi. Na gahitāti na vāritā. Aṭṭhakathāyaṁ “kāraṇāya guttibandhanāgāraṁ,",
  "tika-vin06t1:524_1": "akaraṇaṭṭhānaṁ vā dhammagandhikā hatthapādacchindanakā gandhikā”ti likhitaṁ. Dvīhi",
  "tika-vin06t1:524_2": "balibaddehīti heṭṭhimakoṭiyā kira vuttato āvijjituṁ na sakkā chinnāvaṭattā, nigamanassāpi",
  "tika-vin06t1:524_3": "atthappakāsanatthaṁ vuttanti veditabbaṁ. Pācinanti vatthu adhiṭṭhānaṁ. Tadatthāyāti",
  "tika-vin06t1:524_4": "tacchanatthāya. Paṇṇasālampīti ullittāvalittakuṭimeva paṇṇacchadanaṁ. Teneva “sabhitticchadana”nti",
  "tika-vin06t1:524_5": "vuttaṁ, alittaṁ kira sabbaṁ vaṭṭati. Pubbe thokaṁ ṭhapitaṁ puna vaḍḍhetvā. Tasminti",
  "tika-vin06t1:524_6": "dvārabandhane vā vātapāne vā ṭhapite. Paṭhamamevāti ettha pattakāle evāti kira dhammasiritthero.",
  "tika-vin06t1:524_7": "Upatissatthero ṭhapitakālevāti kira. Purimena lepassa aghaṭitattā dutiyena vattasīsena",
  "tika-vin06t1:524_8": "katattā ubhinnampi anāpatti. Sace āṇattena kataṁ, “karoti vā kārāpeti vā”ti vacanato",
  "tika-vin06t1:524_9": "āpatti ubhinnaṁ sati attuddesikatāya, asati mūlaṭṭhasseva. Heṭṭhimappamāṇasambhave",
  "tika-vin06t1:524_10": "sati sabbamattikāmayaṁ kuṭiṁ karoto āpatti dukkaṭena saṅghādisesoti ācariyassa takko.",
  "tika-vin06t1:525_0": "354. Chattiṁsa catukkāni nāma adesitavatthukacatukkaṁ desitavatthukacatukkaṁ pamāṇātikkantacatukkaṁ",
  "tika-vin06t1:525_1": "pamāṇikacatukkaṁ adesitavatthukapamāṇātikkantacatukkaṁ desitavatthukapamāṇikacatukkanti",
  "tika-vin06t1:525_2": "cha catukkāni, evaṁ samādisativārādīsupi pañcasūti chattiṁsa. Āpattibhedadassanatthanti",
  "tika-vin06t1:525_3": "ettha yasmā “sārambhe ce, bhikkhu, vatthusmiṁ aparikkamane…pe… saṅghādiseso”ti mātikāyaṁ",
  "tika-vin06t1:525_4": "avisesena vuttattā sārambhaaparikkamanepi saṅghādisesovāti micchāgāhavivajjanatthaṁ",
  "tika-vin06t1:525_5": "āpattibhedo dassito, tasmā vuttānīti adhippāyo. Vibhaṅge evaṁ avatvā kimatthaṁ mātikāyaṁ",
  "tika-vin06t1:525_6": "dukkaṭavatthu vuttanti ce? Bhikkhū abhinetabbā vatthudesanāya, tehi bhikkhūhi vatthu",
  "tika-vin06t1:525_7": "desetabbaṁ. Kīdisaṁ? Anārambhaṁ saparikkamanaṁ, netaraṁ, itarasmiṁ “sārambhe ce bhikkhu",
  "tika-vin06t1:525_8": "vatthusmiṁ aparikkamane”ti evaṁ ānisaṁsavasena āgatattā vuttaṁ. Yasmā vatthu nāma",
  "tika-vin06t1:525_9": "atthi sārambhaṁ, atthi anārambhaṁ, atthi saparikkamanaṁ, atthi aparikkamanaṁ, atthi",
  "tika-vin06t1:525_10": "sārambhaṁ saparikkamanaṁ, atthi sārambhaṁ aparikkamanaṁ, atthi anārambhaṁ saparikkamanaṁ,",
  "tika-vin06t1:525_11": "atthi anārambhaṁ aparikkamananti bahuvidhattā vatthu desetabbaṁ anārambhaṁ saparikkamanaṁ,",
  "tika-vin06t1:525_12": "netaranti vuttaṁ hoti. Kimatthikā panesā desanāti ce? Garukāpattipaññāpanahetuparivajjanupāyatthā.",
  "tika-vin06t1:525_13": "Vatthudesanāya hi garukāpattipaññāpanahetuttā akataviññatti gihīnaṁ pīḷājananena",
  "tika-vin06t1:525_14": "attadukkhaparadukkhahetubhūto ca sārambhabhāvoti ete vatthudesanāpadesena upāyena",
  "tika-vin06t1:525_15": "parivajjitā honti. Na hi bhikkhu akappiyakuṭikaraṇatthaṁ gihīnaṁ vā pīḷānimittaṁ",
  "tika-vin06t1:525_16": "sārambhavatthu. Kuṭikaraṇatthaṁ vā vatthuṁ desentīti paṭhamameva sādhitametaṁ. Vomissakāpattiyoti",
  "tika-vin06t1:525_17": "dukkaṭasaṅghādisesamissakāpattiyo.",
  "tika-vin06t1:526": "355. Tattha “dvīhi saṅghādisesehī”ti vattabbe “dvinnaṁ saṅghādisesenā”ti vibhattibyattayena, vacanabyattayena ca vuttaṁ. “Āpatti dvinnaṁ saṅghādisesāna”ntipi pāṭho.",
  "tika-vin06t1:527_0": "364.Na ghaṭayati chadanalepābhāvato, anāpatti, taṁ parato sādhiyati. Chadanameva",
  "tika-vin06t1:527_1": "sandhāya ullittāvalittatā vuttāti. “Kukkuṭacchikagehaṁ vaṭṭatīti vatvā puna chadanaṁ",
  "tika-vin06t1:527_2": "daṇḍakehītiādinā nayena taṁ dassentehi tiṇapaṇṇacchadanākuṭikāva vuttā. Tattha chadanaṁ",
  "tika-vin06t1:527_3": "daṇḍakehi dīghato tiriyañca jālaṁ viya bandhitvā tiṇehi vā paṇṇehi vā chādetuṁ ullittādibhāvo",
  "tika-vin06t1:527_4": "chadanameva sandhāya vuttoti yuttamidaṁ. Tasmā mattikāmayaṁ bhittiṁ vaḍḍhāpetvā upari",
  "tika-vin06t1:527_5": "ullittaṁ vā avalittaṁ vā ubhayaṁ vā bhittiyā ghaṭitaṁ karontassa āpatti eva vināpi",
  "tika-vin06t1:527_6": "bhittilepenā”ti likhitaṁ. “‘So ca chadanameva sandhāyā’ti padhānavasena vuttaṁ, na",
  "tika-vin06t1:527_7": "heṭṭhābhāgaṁ paṭikkhitta”nti vadanti, vīmaṁsitabbaṁ. Etthāti tiṇakuṭikāya. Yathāsamādiṭṭhāyāti",
  "tika-vin06t1:527_8": "yathāvuttappakāranti adhippāyo. “Āpatti kārukānaṁ tiṇṇaṁ dukkaṭāna”ntiādimhi so suṇātichakkampi",
  "tika-vin06t1:527_9": "labbhati. Ubhayattha samādiṭṭhattā āṇāpakassa anāpatti. Āṇattassa yathā samādiṭṭhaṁ",
  "tika-vin06t1:527_10": "āṇāpakena, tathā akaraṇapaccayā dukkaṭaṁ. Sace “ahampettha vasāmī”ti attuddesampi",
  "tika-vin06t1:527_11": "karoti, saṅghādisesova. “Kuṭiṁ karothā”ti avisesena vuttaṭṭhāne pana āṇāpakassāpi",
  "tika-vin06t1:527_12": "saṅghādiseso acittakattā sikkhāpadassa.",
  "tika-vin06t1:528_0": "Ahañca vasissāmīti ettha parassa yassa kassaci uddiṭṭhassa abhāvā āpatti eva “karontassa",
  "tika-vin06t1:528_1": "vā”ti niyamitattā, anāpatti avibhattattā. “Idha paññattijānanamattameva citta”nti",
  "tika-vin06t1:528_2": "ca likhitaṁ. Anugaṇṭhipade pana ahañca vasissāmīti ettha yo “mayhaṁ vāsāgārañca bhavissatī”ti",
  "tika-vin06t1:528_3": "icchati, tassāpatti. Yo pana uposathāgāraṁ icchati, tassa anāpatti, tasmā “ubhayaṁ",
  "tika-vin06t1:528_4": "sametī”ti vatvā ca “vinayavinicchaye āgate garuke ṭhātabba”nti vacanato mahāpaccarivādato",
  "tika-vin06t1:528_5": "itaro pacchā vattabboti ce? Na, balavattā. “Vāsāgāraṁ ṭhapetvā sabbattha, anāpattī”ti",
  "tika-vin06t1:528_6": "vacanato, bhojanasālādīnampi atthāya iminā katattā saṅkarā jātā. Yathā – dve tayo",
  "tika-vin06t1:528_7": "“ekato vasissāmā”ti karonti, rakkhati tāvāti ettha viya. “Idaṁ ṭhānaṁ vāsāgāraṁ bhavissati,",
  "tika-vin06t1:528_8": "idaṁ uposathāgāra”nti vibhajitvā katepi āpatti eva. Dvīsu mahāpaccarivādo balavā,",
  "tika-vin06t1:528_9": "tasmā “pacchā vutto”tiādinā atīva papañcitaṁ. Kiṁ tena. “Attanā vippakataṁ attanā",
  "tika-vin06t1:528_10": "ca parehi ca pariyosāpetī”tiādinā nayena aparānipi catukkāni yathāsambhavaṁ yojetvā",
  "tika-vin06t1:528_11": "dassetabbāni, leṇādīsu kiñcāpi saṅghādisesena anāpatti, akataviññattiyā sati tappaccayā āpatti eva.",
  "tika-vin06t1:529": "Kuṭikārasikkhāpadavaṇṇanā niṭṭhitā.",
  "tika-vin06t1:530": "7. Vihārakārasikkhāpadavaṇṇanā",
  "tika-vin06t1:531": "366. Sattame vā-saddo avadhāraṇatthoti veditabbo.",
  "tika-vin06t1:532": "Vihārakārasikkhāpadavaṇṇanā niṭṭhitā.",
  "tika-vin06t1:533": "8. Paṭhamaduṭṭhadosasikkhāpadavaṇṇanā",
  "tika-vin06t1:534_0": "380.Sāvakena pattabbanti pakatisāvakaṁ sandhāya vuttaṁ, na aggasāvakaṁ. Yathūpanissayayathāpuggalavasena",
  "tika-vin06t1:534_1": "“tisso vijjā”tiādi vuttaṁ. Kenaci sāvakena tisso vijjā, kenaci catasso paṭisambhidā,",
  "tika-vin06t1:534_2": "kenaci cha abhiññā, kenaci kevalo navalokuttaradhammoti evaṁ visuṁ visuṁ yathāsambhavaṁ",
  "tika-vin06t1:534_3": "vuttanti veditabbaṁ.",
  "tika-vin06t1:535_0": "382.“Ye te bhikkhū suttantikā”tiādivacanato dharamānepi bhagavati piṭakattayaparicchedo",
  "tika-vin06t1:535_1": "atthīti siddhaṁ. Dhammakathikāti ābhidhammikā ratiyā acchissantītiādi āyasmato dabbassa",
  "tika-vin06t1:535_2": "nesaṁ tiracchānakathāya ratiniyojanaṁ viya dissati, na tathā daṭṭhabbaṁ. Suttantikādisaṁsaggato",
  "tika-vin06t1:535_3": "tesaṁ suttantikādīnaṁ phāsuvihārantarāyaṁ, tesampi tiracchānakathāratiyā abhāvena",
  "tika-vin06t1:535_4": "anabhirativāsaṁ, tato nesaṁ sāmaññā cāvanañca parivajjanto evaṁ cintesīti daṭṭhabbaṁ.",
  "tika-vin06t1:535_5": "“Nimmitānaṁ dhammatāti sāvakehi nimmitānaṁyeva, na buddhehī”ti vadanti. “Sādhakatamaṁ",
  "tika-vin06t1:535_6": "karaṇa”nti evaṁ vutte karaṇattheyeva tatiyāvibhattīti attho.",
  "tika-vin06t1:536_0": "383-4.Yanti yena. “Kattāti kattā, na kattā”ti likhitaṁ. “Bhariyaṁ viya maṁ ajjhācaratī”ti",
  "tika-vin06t1:536_1": "vadantiyā balavatī codanā. Tena hīti ettha yathā chupanamatte vippaṭisārīvatthusmiṁ",
  "tika-vin06t1:536_2": "kāyasaṁsaggarāgasambhavā apucchitvā eva saṅghādisesaṁ paññāpesi, tatheva pubbevassā",
  "tika-vin06t1:536_3": "dussīlabhāvaṁ ñatvā vuttanti veditabbaṁ. Yadi tāva bhūtāya paṭiññāya nāsitā, thero",
  "tika-vin06t1:536_4": "kārako hoti. Atha abhūtāya, bhagavatā “nāsethā”ti na vattabbaṁ, vuttañca, tasmā vuttaṁ",
  "tika-vin06t1:536_5": "“yadi tāva paṭiññāya nāsitā, thero kārako hotī”ti.",
  "tika-vin06t1:537_0": "Atha appaṭiññāyāti “ayyenamhi dūsitā”ti imaṁ paṭiññaṁ vinā eva tassā pakatidussīlabhāvaṁ",
  "tika-vin06t1:537_1": "sandhāya nāsitā, thero akārako hoti. Abhayagirivāsinopi attano suttaṁ vatvā “tumhākaṁ",
  "tika-vin06t1:537_2": "vāde thero kārako”ti vadanti, kasmā? Dukkaṭaṁ musāvādapaccayā liṅganāsanāya anāsetabbattā.",
  "tika-vin06t1:537_3": "Pārājikasseva hi liṅganāsanāya nāsetabbā. “Nāsethā”ti ca vuttattā pārājikāva jātā,",
  "tika-vin06t1:537_4": "sā kiṁ sandhāya, tato thero kārako āpajjati. “Sakāya paṭiññāya nāsethā”ti vutte pana",
  "tika-vin06t1:537_5": "apārājikāpi attano vacanena nāsetabbā jātāti adhippāyo. Mahāvihāravāsinopi attano",
  "tika-vin06t1:537_6": "suttaṁ vatvā “tumhākaṁ vāde thero kārako”ti ca vadanti. Kasmā? “Sakāya paṭiññāya",
  "tika-vin06t1:537_7": "nāsethā”ti hi vutte paṭiññāya bhūtatā āpajjati “nāsethā”ti vacanato. Bhūtāyeva hi",
  "tika-vin06t1:537_8": "paṭiññāya nāsetabbā hoti, nābhūtāyāti adhippāyo. Purimanayeti dukkaṭavāde. Purimo",
  "tika-vin06t1:537_9": "yuttivasena pavatto, pacchimo pāḷivacanavasena pavattoti veditabbo.",
  "tika-vin06t1:538_0": "385-6.Pītisukhehīti ettha “sukhenā”ti vattabbe pītiggahaṇaṁ tatiyajjhānasukhaṁ, kāyikañca",
  "tika-vin06t1:538_1": "apanetuṁ sampayuttapītiyā vuttaṁ. Sace cuditakavasena kataṁ amūlakaṁ nāma, “anajjhāpannaṁ",
  "tika-vin06t1:538_2": "akata”nti vadeyya, ime karissanti, tasmā “tādisaṁ diṭṭhasaññī hutvā codetī”ti pāṭho.",
  "tika-vin06t1:538_3": "“Etena nayena sutamutaparisaṅkitānipi vitthārato veditabbānī”ti pāṭho. “Catunnaṁ",
  "tika-vin06t1:538_4": "aññatarenā”ti pātimokkhuddese eva āgate gahetvā vuttaṁ, itaresaṁ aññatarenāpi anuddhaṁsentassa",
  "tika-vin06t1:538_5": "saṅghādisesovāti no takkoti ācariyo. Bhikkhubhāvā hi cāvanasamatthato. “Samīpe ṭhatvā”ti",
  "tika-vin06t1:538_6": "vacanato parammukhā codentassa, codāpentassa vā sīsaṁ na eti. Diṭṭhañce sutena parisaṅkitena",
  "tika-vin06t1:538_7": "codeti codāpeti, sutaparisaṅkitaṁ vā diṭṭhādīhi codite vā codāpite vā sīsaṁ eti eva",
  "tika-vin06t1:538_8": "amūlakena coditattā. Vuttañhetaṁ “diṭṭhassa hoti pārājikaṁ dhammaṁ ajjhāpajjanto,",
  "tika-vin06t1:538_9": "tañce codeti ‘suto mayā…pe… saṅghādisesassā”ti. “Asuddho hoti puggalo aññataraṁ pārājikaṁ",
  "tika-vin06t1:538_10": "dhammaṁ ajjhāpanno, tañce asuddhadiṭṭhi samāno anokāsaṁ kārāpetvā cāvanādhippāyo",
  "tika-vin06t1:538_11": "vadeti, āpatti dukkaṭassa. Okāsaṁ kārāpetvā cāvanādhippāyo vadeti, anāpattī”ti iminā",
  "tika-vin06t1:538_12": "na-samentaṁ viya khāyati, kathaṁ? Diṭṭhassa hoti pārājikaṁ dhammaṁ ajjhāpajjanto",
  "tika-vin06t1:538_13": "nāma asuddho puggalo hoti, “aññatarasmiṁ asuddhadiṭṭhi samāno tañce codeti ‘suto",
  "tika-vin06t1:538_14": "mayā pārājikaṁ dhammaṁ ajjhāpannosī’ti, āpatti vācāya vācāya saṅghādisesassā”ti vacanato",
  "tika-vin06t1:538_15": "purimanayenāpatti. “Cāvanādhippāyo vadeti, āpatti dukkaṭassā”ti vacanato pacchimanayena",
  "tika-vin06t1:538_16": "saṅghādisesena āpattīti dve pāḷinayā aññamaññaṁ viruddhā viya dissanti, na ca viruddhaṁ",
  "tika-vin06t1:538_17": "buddhā kathayanti, tasmā ettha yutti pariyesitabbā. Aṭṭhakathācariyā tāvāhu “samūlakena",
  "tika-vin06t1:538_18": "vā saññāsamūlakena vā codentassa anāpatti, amūlakena vā pana saññāamūlakena vā codentassa",
  "tika-vin06t1:538_19": "āpattī”ti. Tassattho – dassanasavanaparisaṅkanamūlena samūlakena vā tadabhāvena amūlakenāpi",
  "tika-vin06t1:538_20": "saññāsamūlakena vā codentassa anāpatti, dassanādimūlābhāvena amūlakena vā tabbhāvena",
  "tika-vin06t1:538_21": "samūlakenāpi saññāamūlakena vā codentassa āpatti, tasmā diṭṭhassa hoti.",
  "tika-vin06t1:539_0": "Pārājikaṁ dhammaṁ ajjhāpajjantotiādimhi dassanamūlena samūlakenāpi “suto mayā”ti",
  "tika-vin06t1:539_1": "vacanato saññāamūlakena vā codeti, āpatti saṅghādisesassa. Tadatthassa āvibhāvatthaṁ",
  "tika-vin06t1:539_2": "“diṭṭhe vematiko”tiādi vārā vuttāti veditabbā.",
  "tika-vin06t1:540_0": "Asuddho hoti puggalobhiādimhi pana samūlakena, saññāsamūlakena vā coditattā anāpattīti.",
  "tika-vin06t1:540_1": "Evamevaṁ pana tadatthadīpanatthaṁ te vārā vuttā. Tattha hi “adiṭṭhassa hotī”tiādivārā",
  "tika-vin06t1:540_2": "amūlakena codentassa āpatti hotīti dassanatthaṁ vuttā. “Diṭṭhe vematiko”tiādinā saññāamūlakena",
  "tika-vin06t1:540_3": "codentassa āpatti hotīti dassanatthaṁ vuttā. Aññathā “diṭṭhassa hoti, diṭṭhe vematiko”tiādivārā",
  "tika-vin06t1:540_4": "nibbisesā bhaveyyuṁ. Idaṁ panettha sanniṭṭhānaṁ-yathā asuddhaṁ puggalaṁ anokāsaṁ",
  "tika-vin06t1:540_5": "kārāpetvā codentassa dukkaṭaṁ, akkosādhippāyassa ca omasavādena dukkaṭassa, tathā",
  "tika-vin06t1:540_6": "asuddhadiṭṭhikopi asuddhaṁ asuddhadiṭṭhi amūlakena codeti, āpatti. Samūlakena vā",
  "tika-vin06t1:540_7": "codeti, anāpattīti taṁ sanniṭṭhānaṁ yathā “anāpatti suddhe asuddhadiṭṭhissa asuddhe",
  "tika-vin06t1:540_8": "asuddhadiṭṭhissā”ti iminā saṁsandati, tathā gahetabbaṁ. Aññathā yutti pariyesitabbā.",
  "tika-vin06t1:541_0": "Sīlasampannoti ettha “dussīlassa vacanaṁ appamāṇaṁ. Bhikkhunī hi bhikkhumhi anissarā,",
  "tika-vin06t1:541_1": "tasmā ukkaṭṭhanaye vidhiṁ sandhāya therena vuttaṁ. Dutiyattherena bhikkhunī ajānitvāpi",
  "tika-vin06t1:541_2": "codeti, sikkhamānādayo vā codenti, tesaṁ sutvā bhikkhū eva vicāretvā tassa paṭiññāya",
  "tika-vin06t1:541_3": "kārenti. Ko ettha dosoti idaṁ sandhāya vuttaṁ. Tatiyena titthiyānaṁ vacanaṁ sutvāpi",
  "tika-vin06t1:541_4": "bhikkhū eva vicārenti, tasmā na koci na labhatīti evaṁ sabbaṁ sametīti apare”ti vuttaṁ.",
  "tika-vin06t1:541_5": "Tiṁsāni tiṁsavantāni. Anuyogoti paṭivacanaṁ. Ehitīti āgamissati. Diṭṭhasantānenāti",
  "tika-vin06t1:541_6": "diṭṭhanayena, diṭṭhavidhānenāti adhippāyo. Patiṭṭhāyāti patiṭṭhaṁ labhitvā. Ṭhāneti lajjiṭṭhāne.",
  "tika-vin06t1:542_0": "Gāhanti “ahaṁ codessāmī”ti attādānaggahaṇaṁ. Cetanāti attādānaggahaṇacetanā. Vohāroti",
  "tika-vin06t1:542_1": "ito, etto ca ñatvā pakāsanaṁ. Paṇṇattīti nāmapaññatti. Yā vacīghosārammaṇassa sotadvārappavattaviññāṇasantānassa",
  "tika-vin06t1:542_2": "anantaraṁ uppannena upaladdhapubbasaṅketena manodvāraviññāṇena viññāyati, yassā viññātattā",
  "tika-vin06t1:542_3": "tadattho paramattho vā aparamattho vā tatiyavāraṁ uppannena manoviññāṇena viññāyatīti",
  "tika-vin06t1:542_4": "nāmādīhi chahi byañjanehi pāḷiyā pakāsitā, sā “vijjamānapaññatti avijjamānapaññattī”tiādinā",
  "tika-vin06t1:542_5": "chadhā ācariyehi dassitā. Tabbhāgiyabhāvo atabbhāgiyabhāvo ca nipphannadhammasseva",
  "tika-vin06t1:542_6": "yujjati, na paññattiyā adhikaraṇīyavatthuttā, adhikaraṇe pavattattā ca adhikaraṇo",
  "tika-vin06t1:542_7": "mañcaṭṭhe mañcopacāro viyāti ca. “Pariyāyenāti amūlakā nāmapaññatti natthi. Pariyāyamattaṁ,",
  "tika-vin06t1:542_8": "sabhāvato natthi. Abhidhānamattameva, abhidheyyaṁ natthī”ti ca likhitaṁ. Idhevāti",
  "tika-vin06t1:542_9": "imasmiṁ eva sikkhāpade. Na sabbatthāti vivādādhikaraṇādīsu. Kasmā? Na hītiādi. Vivādādhikaraṇādīnamatthitā",
  "tika-vin06t1:542_10": "viya amūlakaṁ adhikaraṇaṁ natthīti. Pubbe vuttasamathehīti “yaṁ adhikicca samathā",
  "tika-vin06t1:542_11": "vattantī”ti vuttasamathehīti adhippāyo. Apica sabhāvato natthīti appaṭiladdhasabhāvattā",
  "tika-vin06t1:542_12": "vuttaṁ. Anuppannaṁ viya viññāṇādi. Na hi vivādādīnaṁ paṇṇatti adhikaraṇaṭṭhoti paṇṇattiṁ",
  "tika-vin06t1:542_13": "adhikicca samathā na pavattanti, tasmā na tassā adhikaraṇīyatāti na vivādādīnaṁ paṇṇatti",
  "tika-vin06t1:542_14": "adhikaraṇaṭṭhoti adhippāyo. Hoti cettha –",
  "tika-vin06t1:543": "“Pārājikāpatti amūlikā ce,",
  "tika-vin06t1:544": "Paṇṇattimattā phalamaggadhammā;",
  "tika-vin06t1:545": "Catutthapārājikavatthubhūtā,",
  "tika-vin06t1:546": "Paṇṇattimattāva siyuṁ tatheva.",
  "tika-vin06t1:547": "“Tato dvidhā maggaphalādidhammā,",
  "tika-vin06t1:548": "Siyuṁ tathātītamanāgatañca;",
  "tika-vin06t1:549": "Paṇṇattichakkaṁ na siyā tato vā,",
  "tika-vin06t1:550": "Pariyāyato sammutivādamāhā”ti.",
  "tika-vin06t1:551": "Anuvadantīti akkosanti. Kiccayatāti karaṇīyatā. Taṁ katamanti ce? Apalokanakammantiādi. Kiccanti viññattisamuṭṭhāpakacittaṁ kira adhippetaṁ.",
  "tika-vin06t1:552_0": "387.Sutādīnaṁ abhāvena amūlakattanti ettha yo disvāpi “diṭṭhosi mayā”ti vattuṁ asakkonto",
  "tika-vin06t1:552_1": "attano diṭṭhaniyāmeneva “sutosi mayā”ti vadati. Tassa tasmiṁ asuddhadiṭṭhittā āpatti,",
  "tika-vin06t1:552_2": "idha pana yo pubbe sutvā anāpatti, pacchā taṁ vissaritvā suddhadiṭṭhi eva samāno",
  "tika-vin06t1:552_3": "vadati, taṁ sandhāya vuttaṁ. “Esa nayo sabbatthāti apare”ti vuttaṁ. Jeṭṭhabbatiko",
  "tika-vin06t1:552_4": "kākekappaṭivattā. Yadaggenāti yāvatā, yadā vā. No kappetītiādi vematikābhāvadīpanatthameva",
  "tika-vin06t1:552_5": "vuttanti dasseti. Tena vematikova nassarati sammuṭṭho nāmāti āpajjati, taṁ na yuttaṁ",
  "tika-vin06t1:552_6": "tadanantarabhāvato, tasmā dutiyattheravādo pacchā vutto.",
  "tika-vin06t1:553_0": "389.Sabbatthāti sabbaaṭṭhakathāsu. Okāsakammanti okāsakaraṇaṁ. “Okāsena kammaṁ okāsakamma”nti",
  "tika-vin06t1:553_1": "likhitaṁ. Asūriyaṁ passati kaññāti ettha yathā kaññā sūriyaṁ na passatīti bhavati,",
  "tika-vin06t1:553_2": "evaṁ “anokāsaṁ kāretvā”ti vutte okāsaṁ na kāretvāti hoti.",
  "tika-vin06t1:554": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin06t1:555": "9. Dutiyaduṭṭhadosasikkhāpadavaṇṇanā",
  "tika-vin06t1:556_0": "391.Veḷuvaneyevāti idaṁ tehi vuttavelaṁ sandhāya vuttaṁ. “Pubbe mayaṁ āvuso sutena",
  "tika-vin06t1:556_1": "avocumhā”ti “amhehi sā ussāhitā kupitehi anattamanehī”tiādivacanaṁ sandhāya vuttaṁ,",
  "tika-vin06t1:556_2": "aññabhāgassa idanti manussabhikkhubhāvato aññabhāgassa tiracchānachagalakabhāgassa",
  "tika-vin06t1:556_3": "idaṁ chagalakajātaṁ adhikaraṇaṁ. Aññabhāgo vā assa atthīti so tiracchānachagalakabhāvasaṅkhāto",
  "tika-vin06t1:556_4": "aññabhāgo assa chagalakassa atthīti svāyaṁ chagalako aññabhāgiyaṁ adhikaraṇaṁ nāma.",
  "tika-vin06t1:557_0": "Tattha paṭimāya sarīraṁ, silāputtakassa sarīranti nidassanaṁ, paṭhamaṁ panettha nibbacanaṁ",
  "tika-vin06t1:557_1": "jātipadatthotivādīnaṁ matena vuttaṁ. Sā hi sāmibhāvena, niccabhāvena ca padhānattā",
  "tika-vin06t1:557_2": "sattisabhāve ṭhitā. Tabbiparītakattā byattākati jātiyo tu padattho iti imassa suttassa",
  "tika-vin06t1:557_3": "vasena dutiyaṁ nibbacanaṁ vuttanti veditabbaṁ. Nāmakaraṇasaññāya ādhāroti ettha nāmameva",
  "tika-vin06t1:557_4": "nāmakaraṇaṁ. Nāmaṁ karontānaṁ saññā nāmakaraṇasaññā, tassā. Manussajātiko chagalakajātiādhāro",
  "tika-vin06t1:557_5": "nāma. Na hi taṁ nāmaṁ kacchapalomaṁ viya anādhāranti adhippāyo. Taṁ pana chagalakassa",
  "tika-vin06t1:557_6": "dabboti dinnanāmaṁ “deso”ti vuccati. Tasmā theraṁ amūlakenātiādinā aññampi vatthuṁ",
  "tika-vin06t1:557_7": "therassa lissati silissati vohāramatteneva, na atthato, īsakaṁ allīyatīti lesoti",
  "tika-vin06t1:557_8": "adhippāyo. Yasmā desalesā atthato ninnānākaraṇā, tasmā “kañcidesaṁ lesamattaṁ upādāyā”ti",
  "tika-vin06t1:557_9": "uddharitvā “dasa lesā jātileso”tiādi vuttanti veditabbaṁ. Yathā nidāne, evaṁ sikkhāpadapaññattiyampi",
  "tika-vin06t1:557_10": "mātikāyampi ayamevattho. Yasmā aññabhāgiyassa adhikaraṇassāti chagalakassa. Kañcidesaṁ",
  "tika-vin06t1:557_11": "lesamattaṁ upādāyāti dabboti nāmaṁ upādāyāti ayamattho aṭṭhuppattivaseneva āvibhūto,",
  "tika-vin06t1:557_12": "tasmā na vibhatto. Kiñca bhiyyo aniyamattā. Na hi mettiyabhūmajakānaṁ viya sabbesampi",
  "tika-vin06t1:557_13": "chagalakameva aññabhāgiyaṁ adhikaraṇaṁ hoti. Aññaṁ gomahiṁ sādikampi hoti, na ca",
  "tika-vin06t1:557_14": "mettiyabhūmajakā viya sabbepi nāmalesamattameva upādiyanti. Aññampi jātilesādiṁ upādiyanti,",
  "tika-vin06t1:557_15": "tasmā aniyamattā ca yathāvuttanayena na vibhattaṁ. Kiñca bhiyyo tathā vutte chagalakasseva",
  "tika-vin06t1:557_16": "aññabhāgiyatā sambhavati, na aññassa, yena sova dassito. Leso ca nāma lesova, na",
  "tika-vin06t1:557_17": "jātiādi, yena sova dassitoti evaṁ micchāgāhappasaṅgato ca tathā na vibhatto.",
  "tika-vin06t1:558_0": "393.Aññabhāgiyassāti cuditakato aññassa. Adhikaraṇassāti manussassa vā amanussassa",
  "tika-vin06t1:558_1": "vā tiracchānagatassa vāti evaṁ vattabbaṁ. Evañhi vutte manussādīnaṁyeva jātilesādayo",
  "tika-vin06t1:558_2": "vuttā honti, aññathā catunnaṁ adhikaraṇānaṁ te āpajjanti “adhikaraṇassa kañci desaṁ",
  "tika-vin06t1:558_3": "lesamatta”nti sāmivacanaṁ pubbaṅgamaṁ uddiṭṭhattāti ce? Na, nāmassa viya jātiādīnaṁ",
  "tika-vin06t1:558_4": "manussādīnaṁ ādhārabhāvaniyamasambhavato, adhikaraṇabhāvāniyamatoti vuttaṁ hoti.",
  "tika-vin06t1:558_5": "Niyame ca sati jātiyā ādhāro jāti, liṅgassa ca liṅgaṁ, āpattiyā ca āpanno ādhāro,",
  "tika-vin06t1:558_6": "viruddhānampi asamādinnānampi pattacīvarānaṁ sāmiko ādhāro, yena adhikaraṇasaṅkhyaṁ",
  "tika-vin06t1:558_7": "gaccheyyāti āpajjatīti adhikaraṇassāti padaṁ abhājetabbameva bhaveyyāti na uddharitabbaṁ",
  "tika-vin06t1:558_8": "siyā, uddharitabbaṁ. Tasmā “adhikaraṇanti vacanasāmaññato”tiādi sabbaṁ vattabbaṁ.",
  "tika-vin06t1:558_9": "Apākaṭā ito aññatra dassitaṭṭhānābhāvato. Jānitabbā ca vinayadharehi yasmā aññathā",
  "tika-vin06t1:558_10": "parivāre “vivādādhikaraṇaṁ catunnaṁ adhikaraṇānaṁ vivādādhikaraṇaṁ bhajatī”tiādinā",
  "tika-vin06t1:558_11": "nayena anāgataṭṭhāne “kasmā”ti vutte kāraṇaṁ na paññāyeyya, tasmā tesaṁ tabbhāgiyatā",
  "tika-vin06t1:558_12": "ca aññabhāgiyatā ca jānitabbā vinayadharehi. Tāsu hi viññātāsu vivādādhikaraṇaṁ vivādādhikaraṇaṁ",
  "tika-vin06t1:558_13": "bhajati. Kasmā? Tabbhāgiyattā. Itaraṁ na bhajati aññabhāgiyattāti sukhakāraṇato paññāyanti,",
  "tika-vin06t1:558_14": "tasmā vacanasāmaññato laddhaṁ adhikaraṇaṁ nissāyātiādi. Tattha yasmā āpattaññabhāgiyaṁ",
  "tika-vin06t1:558_15": "mahāvisayaṁ, itarehi asadisaniddesañca, tasmā taṁ adhikaraṇapariyāpannampi samānaṁ",
  "tika-vin06t1:558_16": "visuṁ vuttaṁ “āpattaññabhāgiyaṁ vā hotī”ti. Adhikaraṇapariyāpannattā ca “adhikaraṇaññabhāgiyaṁ",
  "tika-vin06t1:558_17": "vā”ti ettha vuttanti veditabbaṁ. Tatthāpi mahāvisayattā, mātikāyaṁ āgatattā ca paṭhamaṁ",
  "tika-vin06t1:558_18": "aññabhāgiyatā vuttā, pacchā tabbhāgiyatāti veditabbā. Tattha yasmā adhikaraṇaññabhāgiyavacanena",
  "tika-vin06t1:558_19": "atthāpattinayena siddhaṁ. Adhikaraṇaṁ tabbhāgiyaṁ, tasmā “adhikaraṇaṁ tabbhāgiyaṁ",
  "tika-vin06t1:558_20": "hotī”ti evaṁ uddesaṁ akatvā “kathaṁ adhikaraṇaṁ adhikaraṇassa tabbhāgiyaṁ hotī”ti",
  "tika-vin06t1:558_21": "pucchāpubbaṅgamaniddeso kato. Tatthāpi āpattādhikaraṇassa aññabhāgiyatā kiñcāpi pārājikena",
  "tika-vin06t1:558_22": "anuddhaṁsibhādhikārattā pārājikānaṁyeva vasena vuttā, atha kho sesāpattikkhandhavasenāpi",
  "tika-vin06t1:558_23": "veditabbā. Yā ca sā codanā “asuko nāma bhikkhu saṅghādisesaṁ ajjhāpajjanto diṭṭho",
  "tika-vin06t1:558_24": "hotī”tiādikā, tattha “saṅghādisese thullaccayadiṭṭhi hoti, dubbhāsite saṅghādisesadiṭṭhi",
  "tika-vin06t1:558_25": "hotī”ti evamādikā vinaye apakataññutāya, taṁtaṁvatthusarikkhatāya vā vuttāti veditabbā.",
  "tika-vin06t1:558_26": "Sabbatthāpi “pārājikadiṭṭhi hotī”ti na vuttaṁ. Tathāsaññino anāpattito. “Tabbhāgiyavicāraṇāya”nti",
  "tika-vin06t1:558_27": "tabbhāgiyapadaniddese aññabhāgiyatāyapi niddiṭṭhattā vuttaṁ.",
  "tika-vin06t1:559_0": "Vatthusabhāgatāyāti anuvādavatthusabhāgatāyāti attho. Aññathā “catasso vipattiyo”ti",
  "tika-vin06t1:559_1": "vacanaṁ virujjheyya. Sabhāvasarikkhāsarikkhato cāti sabhāvena sadisāsadisato. Tattha",
  "tika-vin06t1:559_2": "jhānādivatthuvisabhāgatāyapi sabhāvasarikkhatāya uttarimanussadhammapārājikāpatti",
  "tika-vin06t1:559_3": "tasseva tabbhāgiyāva hoti. Tathā vatthuvasena anuvādādhikaraṇaṁ, kiccādhikaraṇañca",
  "tika-vin06t1:559_4": "pāṭekkaṁ catubbidhampi vuttaññabhāgiyaṁ na jātaṁ, tasmā tadaññabhāgiyatāya viditāya",
  "tika-vin06t1:559_5": "tabbhāgiyatā pāriyesayuttiyā avuttāpi sijjhatīti katvā “aññabhāgiyameva paṭhamaṁ",
  "tika-vin06t1:559_6": "niddiṭṭha”ntipi vattuṁ yujjati. Ekaṁsena tabbhāgiyaṁ na hotīti sarikkhavasena arahattaṁ",
  "tika-vin06t1:559_7": "āpatti anāpattīti vivādasabbhāvato abyākatabhāvena vivādādhikaraṇassapi aññabhāgiyaṁ",
  "tika-vin06t1:559_8": "siyā, pāḷiyaṁ āpattādhikaraṇassa vuttattā evaṁ vuttaṁ, ādito paṭṭhāyāti “aññabhāgiyassa",
  "tika-vin06t1:559_9": "adhikaraṇassā”ti ito paṭṭhāya. “Methunarāgena manussaviggaho dosenātiādinā sarikkhato",
  "tika-vin06t1:559_10": "cā”ti likhitaṁ. Taṁ vatthuvisabhāgatāya eva siddhaṁ. Ayaṁ pana vatthusabhāgatāyapi",
  "tika-vin06t1:559_11": "sati āpattisabhāgatā sarikkhatoti no takkoti ca, ekasmimpi hi vatthusmiṁ āpattibhedo",
  "tika-vin06t1:559_12": "hotīti ācariyo. Parato vuttanayena veditabbanti sambandho.",
  "tika-vin06t1:560_0": "“Kiccameva kiccādhikaraṇa”nti vuttattā saṅghakammānametaṁ adhivacanaṁ. Kammalakkhaṇanti",
  "tika-vin06t1:560_1": "kammānaṁ sabhāvaṁ. Taṁ nissāyāti pubbeva hi saṁvidhāya saṅgho kammaṁ karoti. Atha",
  "tika-vin06t1:560_2": "vā purimaṁ purimanti parivāsaukkhepaniyādīni saṅghakammāni nissāya abbhānaosāraṇādi",
  "tika-vin06t1:560_3": "uppannanti katvā vuttaṁ. Tasmā kiñcāpi saṅghakammameva kiccādhikaraṇaṁ, tathāpi sesaviseso labbhatīti dasseti.",
  "tika-vin06t1:561": "394. Atthato ekaṁ, tasmā desassa atthamavatvā “leso”tiādi vuttaṁ kira.",
  "tika-vin06t1:562_0": "395.Savatthukaṁ katvāti puggalassa upari āropetvā khattiyādibhāvena ekajātikopi dīgharassakāḷakodātādīnaṁ",
  "tika-vin06t1:562_1": "diṭṭhasutaparisaṅkitānaṁ vasena aññabhāgiyatā, dīghaṁ khattiyaṁ ajjhācarantaṁ disvā",
  "tika-vin06t1:562_2": "rassādikhattiyapaññattiyā ādhārabhāvato jātilesena codeti, ekaṁ vā khattiyaṁ ajjhācarantaṁ",
  "tika-vin06t1:562_3": "disvā tato visiṭṭhaññabhāgabhūtaṁ khattiyaṁ jātilesaṁ gahetvā “khattiyo diṭṭho tvaṁ",
  "tika-vin06t1:562_4": "khattiyosī”ti codeti diṭṭhādiaññabhāgena. Ettha ca “dīghādayo, diṭṭhādayo ca jātināmādīnaṁ",
  "tika-vin06t1:562_5": "vatthubhūtattā adhikaraṇa”nti likhitaṁ. Taṁ “adhikaraṇabhāvāniyamato”ti vuttadosaṁ",
  "tika-vin06t1:562_6": "nātikkamati, aṭṭhakathāyaṁ “khattiyajātipaññattiyā ādhāravasena adhikaraṇatā ca veditabbā”ti",
  "tika-vin06t1:562_7": "vuttaṁ. Tampi nāmagottato aññissā nāmagottapaññattiyā nāma kassaci abhāvato na sabbasādhāraṇaṁ,",
  "tika-vin06t1:562_8": "tasmā “adhikaraṇassā”ti paduddhāraṇaṁ adhikaraṇacatukkadassanatthaṁ, taṁ samānavacanadassanatthanti",
  "tika-vin06t1:562_9": "no takkoti. Tattha dīghādino vā diṭṭhādino vāti ettha dīghāditā, diṭṭhāditā ca aññabhāgo,",
  "tika-vin06t1:562_10": "yo cuditako itarassa viseso yato aññoti vuccati.",
  "tika-vin06t1:563_0": "399.Lahukaṁ āpattinti pārājikato lahukāpatti saṅghādisesādi. Teneva ante taṁ dassentena",
  "tika-vin06t1:563_1": "“bhikkhu saṅghādisesaṁ ajjhāpajjanto diṭṭho hotī”tiādi vuttaṁ. Āpattilesopi kimatthaṁ",
  "tika-vin06t1:563_2": "jātilesādayo viya na vitthāritoti ce? Tathā asambhavatoti veditabbaṁ.",
  "tika-vin06t1:564_0": "400.Sāṭakapatto sarīraṭṭhapatto. Āpattiyāti pārājikāpattiyā aññabhāgiyaṁ saṅghādisesādi,",
  "tika-vin06t1:564_1": "adhikaraṇañca āpattipaññattiyā. “Leso nāma āpattibhāgo”ti vuttattā āpattibhāvaleso",
  "tika-vin06t1:564_2": "vuttoti veditabbo, tasmā pārājikāpattito aññabhāgiyassa āpattipaññattiyā ādhāraṇaṭṭhena",
  "tika-vin06t1:564_3": "“adhikaraṇa”nti saṅkhyaṁ gatassa saṅghādisesādino āpattinikāyassa āpattibhāvalesaṁ",
  "tika-vin06t1:564_4": "gahetvā codanā āpattilesacodanāti veditabbā.",
  "tika-vin06t1:565_0": "408.Anāpatti tathāsaññī codeti vā codāpeti vāti āpattaññabhāgiyacodanāyameva, na",
  "tika-vin06t1:565_1": "aññattha. Ettāvatā paṭhamaduṭṭhadose vuttavicaraṇāya saṁsanditaṁ hoti, taṁ idha kathaṁ",
  "tika-vin06t1:565_2": "paññāyatīti ce? Kaṅkhāvitaraṇiyā vacanato. Vuttañhi “tattha idha ca āpattaññabhāgiyacodanāya",
  "tika-vin06t1:565_3": "tathāsaññinopi anāpattī”ti.",
  "tika-vin06t1:566": "Aññābhāgiyasikkhaṁ yo, neva sikkhati yuttito. Gacche vinayaviññūhi, aññabhāgiyatañca",
  "tika-vin06t1:567": "Soti.",
  "tika-vin06t1:568": "Dutiyaduṭṭhadosasikkhāpadavaṇṇanā niṭṭhitā.",
  "tika-vin06t1:569": "10. Paṭhamasaṅghabhedasikkhāpadavaṇṇanā",
  "tika-vin06t1:570": "409. “Vajjaṁ na phuseyyā”ti ca pāṭho.",
  "tika-vin06t1:571_0": "410.Tesaṁ anurūpājānanato asabbaññū assa. “Na, bhikkhave, asenāsanikena vassaṁ upagantabba”nti",
  "tika-vin06t1:571_1": "vuttattā paṭikkhittameva. Tikoṭiparisuddhanti parassa pāpapasaṅganivāraṇatthaṁ vuttaṁ,",
  "tika-vin06t1:571_2": "na paṭiccakammanivāraṇatthaṁ koṭīhīti ākārehi. Parisuddhanti vimuttaṁ. Dasahi lesehi",
  "tika-vin06t1:571_3": "uddissa kataṁ samaṇā paribhuñjanti, assamaṇā imeti sāsanassa garahabhāvo āgaccheyya,",
  "tika-vin06t1:571_4": "garahapaccayā loko vā apuññaṁ ariyūpavādaṁ pasaveyya, tehi vimuttanti attho. Vāguranti",
  "tika-vin06t1:571_5": "migajālaṁ. Attano atthāya vātiādinā paresaṁ atthāya kate kappiyabhāvaṁ dassetvā bhikkhūnañca",
  "tika-vin06t1:571_6": "aññesañca atthāya kate taṁ dassetuṁ “matānaṁ petakiccatthāyā”tiādimāha.",
  "tika-vin06t1:572_0": "Yaṁ yaṁ hītiādi tassa kāraṇassa dassanatthaṁ vuttaṁ. Puna pañcannaṁ sahadhammikānaṁ",
  "tika-vin06t1:572_1": "atthāya kataṁ na kappatīti vuttanti kira dhammasiritthero. Gaṇṭhipade “bhikkhūnameva",
  "tika-vin06t1:572_2": "suddhānaṁ atthāya kataṁ na vaṭṭatī”ti likhitaṁ. Aparehi pana “matānaṁ petakiccatthāyātiādinā",
  "tika-vin06t1:572_3": "vuttepi kappati, bhikkhūnaṁyeva atthāyāti iminā ‘bhikkhūnampi datvā mayaṁ bhuñjissāmā’ti",
  "tika-vin06t1:572_4": "katampi vuttaṁ. Puna ‘pañcasu ekaṁ uddissakataṁ itaresaṁ na kappatī’ti dassanatthaṁ",
  "tika-vin06t1:572_5": "‘pañcasu hi sahadhammikesūtiādi vutta’nti vadantī”ti vuttaṁ. Aññatarasmiṁ pana gaṇṭhipade",
  "tika-vin06t1:572_6": "“amhākanti ca rājayuttādīnanti ca vutte vaṭṭatīti vatvā ‘tumhāka’nti avatvā ‘petakiccatthāyāti",
  "tika-vin06t1:572_7": "vuttepi vaṭṭatī’ti ca dassetvā sabbattha vuttānaṁ, ādisaddena saṅgahitānañca lakkhaṇaṁ",
  "tika-vin06t1:572_8": "ṭhapentena ‘bhikkhūnaṁyevā’tiādi vuttaṁ. Tattha ‘bhikkhūnaṁ uddiṭṭhe evāti adhippāyenā’ti",
  "tika-vin06t1:572_9": "vuttaṁ. Na ‘tumhākaṁ, amhākañcāti vutte anāpattī’ti dassanatthaṁ. Kasmā? Missakavārassa",
  "tika-vin06t1:572_10": "abhāvā. Lakkhaṇaṁ nāma vuttānaṁ, vuttasadisānañca hoti. ‘Sace petakiccatthāyāti vuttaṭṭhāne",
  "tika-vin06t1:572_11": "bhikkhūnaṁ bhojanaṁ sandhāya karontī’ti vadanti mahāaṭṭhakathāyañca ‘tasmiṁ vāre",
  "tika-vin06t1:572_12": "ca na tumhākanti vutte vaṭṭatī’ti vuttattā. Teneva idhāpi ‘petakiccatthāya, maṅgalādīnaṁ",
  "tika-vin06t1:572_13": "vā atthāya katepi eseva nayo’ti pubbe vuttatthavasena vuttaṁ. ‘Avadhāraṇatthena missake",
  "tika-vin06t1:572_14": "vaṭṭatī’ti ce? ‘Kappiyamaṁsassa hi paṭiggahaṇe āpatti natthī’ti vacanena akappiyapaṭiggahaṇe",
  "tika-vin06t1:572_15": "āpattīti āpannaṁ, ‘tañca gahetabbaṁ siyā’ti paṭikkhipitabbā”ti vuttaṁ, taṁ sundaraṁ",
  "tika-vin06t1:572_16": "viya dissati, vicāretvā gahetabbaṁ. Yattha cāti bhikkhūnaṁ atthāya katepi. Tamatthaṁ",
  "tika-vin06t1:572_17": "āvi kātuṁ “sace panā”tiādi vuttaṁ. Ettha pana “bhikkhunīnaṁ dukkaṭaṁ, itaresaṁ daṇḍakammavatthū”ti",
  "tika-vin06t1:572_18": "vadanti. Kappaṁ nirayamhīti asaṅkhyeyyakappaṁ. Vivaṭṭaṭṭhāyikāleyeva saṅghabhedo",
  "tika-vin06t1:572_19": "hotīti. Kappanti āyukappaṁ.",
  "tika-vin06t1:573_0": "411.Kusalanti khemaṁ. Āpattibhayā katā lajjīhīti ettha āpattibhayena avassaṁ ārocentīti",
  "tika-vin06t1:573_1": "dassanatthaṁ “lajjī rakkhissatī”ti porāṇavacanassānurūpato “aññehi lajjīhī”ti vuttaṁ.",
  "tika-vin06t1:573_2": "Alajjissapi anārocentassa āpattiyeva “ye passanti ye suṇantī”ti vacanato.",
  "tika-vin06t1:574_0": "416.Asamanubhāsantassāti kammakārake kattuniddeso, samanubhāsanakammaṁ akariyamānassāti",
  "tika-vin06t1:574_1": "attho. Odissa anuññāto nāma ummattakakhittacittavedanaṭṭādiko “anāpatti ādikammikassā”ti",
  "tika-vin06t1:574_2": "ariṭṭhasikkhāpade āgatattā atthīti ce? Yampītiādi. Sā panesā anāpatti. So vuccatīti",
  "tika-vin06t1:574_3": "tattha āgatopi sakammabyāvaṭopi evaṁ vuccati. Etenupāyenāti asamanubhāsantassa ca",
  "tika-vin06t1:574_4": "ādikammikassa ca vuttatthavasena. Ṭhapetvā ariṭṭhasikkhāpadanti tattha ādikammikapadābhāvā.",
  "tika-vin06t1:575_0": "Tivaṅgikanti ettha vācāya eva paṭinissajjantassa oṭṭhacalanādikāyaviññatti hoti,",
  "tika-vin06t1:575_1": "tasmā duvidhampi viññattiṁ kathentassa hoti. Vacībhedaṁ kātuṁ asakkontassa kāyavikāraṁ",
  "tika-vin06t1:575_2": "karontassa anāpattiyā bhavitabbaṁ. Kasmā? Tivaṅgesu ekassa parihīnattā, tasmā tivaṅgabhāvo",
  "tika-vin06t1:575_3": "āpattiyā, aṅgahānibhāvo anāpattiyāti gahetabbaṁ. Ettha siyā – yadi aṅgahānibhāvena",
  "tika-vin06t1:575_4": "anāpatti, evaṁ santepi vikāraṁ akatvā citteneva vissajjentassa anāpattiyā bhavitabbanti?",
  "tika-vin06t1:575_5": "Taṁ na, kasmā? Aṭṭhakathāyaṁ “kāyavikāraṁ vā vacībhedaṁ vā akarontasseva pana āpajjanato",
  "tika-vin06t1:575_6": "akiriya”nti hi vuttaṁ, “cittaṁ vā anuppādentassa vā”ti na vuttaṁ, tasmā cittañca",
  "tika-vin06t1:575_7": "nāma viññattipaṭibaddhaṁ evāti visuṁ aṅgabhāveneva vuttattā jānitabbanti ce? Taṁ",
  "tika-vin06t1:575_8": "na, dvinnaṁyeva akiriyāti, tasmā cittena vissajjentassāpi āpatti viya dissati, upaparikkhitvā",
  "tika-vin06t1:575_9": "gahetabbaṁ. Tattha “akusalacitta”nti vuttanti ce? “Cittabāhullato vutta”nti vadanti.",
  "tika-vin06t1:575_10": "Tepi kira bāhullato vadanti.",
  "tika-vin06t1:576": "Paṭhamasaṅghabhedasikkhāpadavaṇṇanā niṭṭhitā.",
  "tika-vin06t1:577": "11. Dutiyasaṅghabhedasikkhāpadavaṇṇanā",
  "tika-vin06t1:578": "422.Saññīti saññino.",
  "tika-vin06t1:579": "Dutiyasaṅghabhedasikkhāpadavaṇṇanā niṭṭhitā.",
  "tika-vin06t1:580": "12. Dubbacasikkhāpadavaṇṇanā",
  "tika-vin06t1:581_0": "424.Pataṁ patitaṁ vivari vivaṭṭayi. Ekato ussāreti ca giḷitato ṭhapeti ca. Ekapaṁsuthupakanadīsaṅkhaṁ",
  "tika-vin06t1:581_1": "dīghamūlakapaṇṇasevālaṁ sevālaṁ daṇḍisipippariṁ paṇakaṁ pesiṭṭhiṁ nissāreti. Tilabījakanti",
  "tika-vin06t1:581_2": "sukhumamūlapaṇṇakaṁ hutvā udakapiṭṭhe pattharikaṁ udakapappaṭakaṁ nissāreti.",
  "tika-vin06t1:582_0": "425-6. “Dubbaccajātiko”tipi paṭhanti. Apadānenāti purāṇakammena. “Kiṁ pubbepi mayaṁ",
  "tika-vin06t1:582_1": "evarūpaṁ karomātiādinā ekūnavīsatī”ti mahāpaccariyaṁ kira vuttaṁ. Mahāaṭṭhakathāyañca",
  "tika-vin06t1:582_2": "anumānasuttaṭṭhakathāyañca “soḷasavatthukā”ti vuttaṁ, taṁ sameti.",
  "tika-vin06t1:583": "Dubbacasikkhāpadavaṇṇanā niṭṭhitā.",
  "tika-vin06t1:584": "13. Kuladūsakasikkhāpadavaṇṇanā",
  "tika-vin06t1:585_0": "431. Na kevalaṁ vihāro eva kīṭāgiri, sopi gāmo “kīṭāgiri”cceva vuccati. Gāmañhi sandhāya",
  "tika-vin06t1:585_1": "parato “na assajipunabbasukehi bhikkhūhi kīṭāgirismiṁ vatthabba”nti vuttaṁ. Ekasaṁvacchare",
  "tika-vin06t1:585_2": "dvikkhattuṁ vassati kira, taṁ sandhāya “dvīhi meghehī”ti vuttaṁ. Samadhikanti cha",
  "tika-vin06t1:585_3": "jane sandhāya. Akatavatthunti navaṁ aṭṭhuppattiṁ. “Jābhisumanādigacchaṁ allānaṁ haritānaṁ",
  "tika-vin06t1:585_4": "evā”ti likhitaṁ. Bhūtagāmabījagāmabhedato panesa bhedo. Vatatthāyāti vatiatthāya.",
  "tika-vin06t1:585_5": "Yaṁkiñcīti sodakaṁ vā nirudakaṁ vā. Ārāmādiatthāyāti vanarājikādiatthāya. Mālāvaccharopanaṁ",
  "tika-vin06t1:585_6": "kuladūsakaṁyeva sandhāya, ganthanādisabbaṁ na sandhāya vuttanti. Kathaṁ paññāyatīti",
  "tika-vin06t1:585_7": "ce? Taṁ dassetuṁ “buddhena dhammo”tiādi. “Āveḷaṁ ābiḷa”ntipi pāṭho.",
  "tika-vin06t1:586_0": "Gopphananti ganthanaṁ. Veṭhimanti taggatikameva. Vedhimaṁ aññena kenaci pupphaṁ vedhetvā",
  "tika-vin06t1:586_1": "kataṁ. Kaṇṭakampi bandhitunti ettha “sayaṁ vijjhanatthaṁ na vaṭṭati. Aññassatthāya",
  "tika-vin06t1:586_2": "vaṭṭatī”ti vadanti. Jālamayaṁ vitānaṁ jālavitānaṁ. Pupphapaṭicchakaṁ gavakkhaṁ viya",
  "tika-vin06t1:586_3": "sachiddaṁ karonti. Tālapaṇṇaguḷakanti tālapaṇṇamayaṁ puna katampi paṭichijjakameva.",
  "tika-vin06t1:586_4": "Dhammarajju cetiyaṁ vā bodhiṁ vā pupphappavesanatthaṁ āvijjhitvā baddharajju. “Kāsāvena",
  "tika-vin06t1:586_5": "baddhampi suttavākādīhi baddhaṁ bhaṇḍitasadisa”nti likhitaṁ. Aṁsabhaṇḍikaṁ pasibbake",
  "tika-vin06t1:586_6": "pakkhittasadisattā vedhimaṁ na jātaṁ, tasmā “sithilabaddhassa antarantarā pakkhipituṁ",
  "tika-vin06t1:586_7": "na vaṭṭatī”ti vadanti. “Aññamaññaṁ aphusāpetvā anekakkhattumpi parikkhipituṁ vaṭṭatī”ti",
  "tika-vin06t1:586_8": "vadanti. Pūritanti dīghato pasāretvā pūritaṁ. Ghaṭikadāmaolambakoti “yamakadāmaolambako”ti",
  "tika-vin06t1:586_9": "likhitaṁ. “Geṇḍukharapattadāmānaṁ paṭikkhittattā celādīhi katadāmampi na vaṭṭati",
  "tika-vin06t1:586_10": "akappiyānulomattā”ti vadanti.",
  "tika-vin06t1:587_0": "“Recakaṁ nāma tathālāsiyanāṭanaṭānaṁ nacca”nti likhitaṁ. Taṁ “parivattantī”ti vuttaṁ.",
  "tika-vin06t1:587_1": "“Sāriyo nāma rutasunakhā siṅgālakammakuruṅgakeḷipane ṭhitā”ti kira pāṭho. “Nibujjhantī”ti pāḷi.",
  "tika-vin06t1:588_0": "432.Abalabalādi-padānaṁ uppaṭipāṭiyā. Yathā pāmokkhānaṁ vasena sabbepi “assajipunabbasukā”ti",
  "tika-vin06t1:588_1": "vuttā, tathā pāmokkhappattasāvakassa vasena tadāyattavuttine sabbepi “sāriputtā”ti.",
  "tika-vin06t1:588_2": "Tena vuttaṁ “gacchatha tumhe sāriputtā”ti.",
  "tika-vin06t1:589_0": "433. “Gāme vā na vasitabba”nti imināva tasmiṁ gāme aññattha na vasitabbanti siddhaṁ.",
  "tika-vin06t1:589_1": "“Tasmiṁ vihāre vā”ti kasmā vuttanti ce? Atthasabbhāvato. Yasmiñhi gāme kuladūsakakammaṁ",
  "tika-vin06t1:589_2": "kataṁ, tasmiṁ gāme, yasmiṁ vihāre vasantena kuladūsanaṁ kataṁ, taṁ vihāraṁ ṭhapetvā",
  "tika-vin06t1:589_3": "aññasmiṁ vasituṁ na vaṭṭatīti dassanatthaṁ. Taṁ kathanti ce? “Gāme vā na vasitabba”nti",
  "tika-vin06t1:589_4": "vacanena yasmiṁ gāme kuladūsanakammaṁ kataṁ, tasmiṁ vihārepi vasituṁ na labbhatīti",
  "tika-vin06t1:589_5": "āpannaṁ, taṁ disvā “tasmiṁ vihāre”ti vuttaṁ, tena tasmiṁ gāme aññasmiṁ vasituṁ labbhatīti",
  "tika-vin06t1:589_6": "siddhaṁ. “Tasmiṁ vihāre vasantenā”ti iminā tasmiṁ gāme aññattha vasantena sāmantagāme",
  "tika-vin06t1:589_7": "piṇḍāya carituṁ vaṭṭatīti dīpitaṁ hoti. Sāmantavihārepīti sāmantavihāro nāma tasmiṁyeva",
  "tika-vin06t1:589_8": "gāme tassa vihārassa sāmantavihāro ca tassa gāmassa sāmantavihāro cāti ubhayaṁ vuccati,",
  "tika-vin06t1:589_9": "etena tasmiṁ gāme aññattha vasantena tasmiṁ gāme piṇḍāya na caritabbaṁ. Sāmantagāmepi",
  "tika-vin06t1:589_10": "piṇḍāya carituṁ vaṭṭati, puna yasmiṁ gāme kuladūsanakammaṁ kataṁ, tassa sāmantagāme",
  "tika-vin06t1:589_11": "kuladūsakavihārassa sāmantavatthuvihāre vasantena tasmiṁ gāmepi carituṁ vaṭṭati.",
  "tika-vin06t1:589_12": "Yasmiṁ sāmantagāme kuladūsakaṁ na kataṁ, tasmimpi carituṁ vaṭṭati, neva vihāreti",
  "tika-vin06t1:589_13": "adhippāyo. “Nanagare caritu”nti vuttattā aññasmiṁ vihāre tasmiṁ gāme vasituṁ vaṭṭatīti",
  "tika-vin06t1:589_14": "dīpitaṁ hotīti eke. Gaṇṭhipadesu pana vicāraṇā eva natthi, tasmā suṭṭhu vicāretvā kathetabbaṁ.",
  "tika-vin06t1:590_0": "436-7.Dāpetuṁ na labhanti, pupphadānañhi siyā. Tasseva na kappatīti ettha yāguādīni",
  "tika-vin06t1:590_1": "ānetvā “dadantū”ti icchāvasena vadati ce, sabbesaṁ na kappati, kevalaṁ pana suddhacittena",
  "tika-vin06t1:590_2": "attānaṁ vā paresaṁ vā anuddisitvā “ime manussā dānaṁ datvā puññaṁ pasavantū”ti vadantassa",
  "tika-vin06t1:590_3": "tasseva na kappati yāguādīnaṁ paccayapaṭisaṁyuttakathāya uppannattā. Mahāaṭṭhakathāyampi",
  "tika-vin06t1:590_4": "“pañcannampi sahadhammikāna”nti visesetvā avuttattā atthato sayamevāti apare. Ācariyā",
  "tika-vin06t1:590_5": "pana “yathā mahāpaccariyaṁ, kurundiyañca ‘tassevā’ti visesetvā vuttaṁ, evaṁ mahāaṭṭhakathāyaṁ",
  "tika-vin06t1:590_6": "visesetvā na vuttaṁ, tasmā sabbesaṁ na kappatī”ti vadanti.",
  "tika-vin06t1:591": "Kuladūsakasikkhāpadavaṇṇanā niṭṭhitā.",
  "tika-vin06t1:592": "Terasakakaṇḍavaṇṇanā niṭṭhitā.",
  "tika-vin06t1:593": "3. Aniyatakaṇḍo",
  "tika-vin06t1:594": "1. Paṭhamaaniyatasikkhāpadavaṇṇanā",
  "tika-vin06t1:595_0": "444-5.Uddesanti uddisanaṁ, āsāḷhinakkhattaṁ nāma vassūpagamapūjā. Sotassa rahoti",
  "tika-vin06t1:595_1": "ettha raho-vacanasāmaññato vuttaṁ duṭṭhullasāmaññato duṭṭhullārocanappaṭicchādanasikkhāpadesu",
  "tika-vin06t1:595_2": "pārājikavacanaṁ viya. Tasmā “cakkhussa raheneva pana paricchedo kātabbo”ti vuttaṁ.",
  "tika-vin06t1:595_3": "Kathaṁ paññāyatīti ce? “Mātugāmo nāma tadahujātāpi dārikā”ti vacanato, “alaṁkammaniyeti",
  "tika-vin06t1:595_4": "sakkā hoti methunaṁ dhammaṁ paṭisevitu”nti vacanato ca rahonisajjassādo cettha methunasannissitakileso,",
  "tika-vin06t1:595_5": "na dutiye viya duṭṭhullavācassādakileso, tasmā ca paññāyati “sotassa raho nādhippeto”ti.",
  "tika-vin06t1:595_6": "Keci pana “tañca labbhatīti vacanassa dassanatthaṁ vuttaṁ, tena dutiye vuttā viññū",
  "tika-vin06t1:595_7": "paṭibalā gahitā hotī”ti vadanti. Yena vā sāti ettha vā-saddo “tena so bhikkhu kāretabbo",
  "tika-vin06t1:595_8": "vā”ti yojetabbo, so ca vikappattho, tasmā kāretabbo vā paṭijānamāno, na vā kāretabbo",
  "tika-vin06t1:595_9": "appaṭijānamānoti attho. Tena vuttaṁ aṭṭhakathāyaṁ “paṭijānamānova tena so bhikkhu",
  "tika-vin06t1:595_10": "kāretabbo…pe… na kāretabbo”ti. Tasmā eva pāḷiyaṁ tadatthadvayadassanatthaṁ “sā ce",
  "tika-vin06t1:595_11": "evaṁ vadeyyā”tiādi vuttaṁ. “Saddheyyavacasā”ti iminā sotāpannā atthabhañjanakaṁ na",
  "tika-vin06t1:595_12": "bhaṇanti, sesaṁ bhaṇantīti vādīnaṁ vādo paṭisedhito hoti. “Diṭṭha”nti vuttattā “olokesī”ti",
  "tika-vin06t1:595_13": "sundaraṁ. Rakkheyyāsīti mama visesaṁ kassaci nāroceyyāsīti adhippāyo.",
  "tika-vin06t1:596_0": "446. “Sā ce evaṁ vadeyya ‘ayyassa mayā sutaṁ nisinnassa mātugāmaṁ duṭṭhullāhi vācāhi",
  "tika-vin06t1:596_1": "obhāsentassā”’ti, idaṁ kimatthamettha vuttaṁ, na adhippetañhetaṁ idha sotassa raho",
  "tika-vin06t1:596_2": "nādhippetoti katvāti ce? Alaṁkammaniyaṭṭhāne duṭṭhullavācāpi labbhati, na pana nālaṁkammaniyaṭṭhāne",
  "tika-vin06t1:596_3": "methunanti dassanatthaṁ vuttanti veditabbanti. Yathā etaṁ, tathā “sā ce evaṁ vadeyya",
  "tika-vin06t1:596_4": "‘ayyassa mayā sutaṁ mātugāmassa santike attakāmapāricariyāya vaṇṇaṁ bhāsantassā”’ti",
  "tika-vin06t1:596_5": "etampi idha labbhati, na dutiye nālaṁkammaniyaṭṭhānattāti eke. Kaṅkhāvitaraṇiyaṁ",
  "tika-vin06t1:596_6": "idhāpi dutiyāniyatādhikāre pārājikāpattiñca parihāpetvā duṭṭhullavācāpattiyā vuttattā",
  "tika-vin06t1:596_7": "paṭhamāniyate duṭṭhullavācāpatti na vuttāti ce? “Sā ce”ti tassā pāḷiyā potthakā sodhetabbā.",
  "tika-vin06t1:596_8": "Gaṇṭhipade ca “idha sikkhāpade methunakāyasaṁsaggarahonisajjānamevāgatattā cakkhussarahova",
  "tika-vin06t1:596_9": "pamāṇa”nti likhitaṁ, dutiyāniyatādhikāre ca “anandho kāyasaṁsaggaṁ passati, abadhiro",
  "tika-vin06t1:596_10": "duṭṭhullaṁ suṇāti, kāyacittato kāyasaṁsaggo, vācācittato duṭṭhullaṁ, ubhayehi ubhaya”nti",
  "tika-vin06t1:596_11": "ca likhitaṁ. Aṭṭhakathāyaṁ “samuṭṭhānādīni paṭhamapārājikasadisānevā”ti vuttattāpi",
  "tika-vin06t1:596_12": "duṭṭhullavādo na sundaro “tadahujātā”ti vuttattāti.",
  "tika-vin06t1:597": "Paṭhamaaniyatasikkhāpadavaṇṇanā niṭṭhitā.",
  "tika-vin06t1:598": "2. Dutiyaaniyatasikkhāpadavaṇṇanā",
  "tika-vin06t1:599_0": "453. Dutiye kesuci potthakesu “na heva kho pana paṭicchannaṁ āsanaṁ hoti āsana”nti",
  "tika-vin06t1:599_1": "likhitaṁ. “Āsananti adhikaṁ, uddharitānurūpa”nti likhitaṁ. Dvepi rahā idha adhippetā",
  "tika-vin06t1:599_2": "kāyasaṁsaggaduṭṭhullavācārahonisajjaggahaṇato. Yadi evaṁ “mātugāmo nāma viññū paṭibalā”ti",
  "tika-vin06t1:599_3": "kimatthaṁ vuttanti? Ayameva hi mātugāmo dvinnampi kāyasaṁsaggaduṭṭhullavācānaṁ ekato",
  "tika-vin06t1:599_4": "vatthubhūto, tasmā vuttaṁ. Kāyasaṁsaggassa vatthubhūto dassito, na itarassāti katvā",
  "tika-vin06t1:599_5": "duṭṭhullavācameva sandhāya tassā vatthuṁ dassento evamāha.",
  "tika-vin06t1:600_0": "Etthāha – yathā paṭhame anadhippetāpi duṭṭhullavācā sambhavavisesadassanatthaṁ vuttā,",
  "tika-vin06t1:600_1": "idhāpi kāyasaṁsaggo, kasmā na tassa vasena cakkhussa raho gahetabboti? Āma na gahetabbo,",
  "tika-vin06t1:600_2": "na ca gahito, gahito eva pana nisajjavasena, na hi aṅgassa nisajjā visesoti. Appaṭicchanne",
  "tika-vin06t1:600_3": "sati kathaṁ cakkhussa rahoti ce? Dūrattā. Paṭhame kasmā itthisatampi anāpattiṁ na",
  "tika-vin06t1:600_4": "karoti, idha kasmā ekāpi karotīti ce? No vuccati siddhattā. Siddhaṁ hoti, yadidaṁ",
  "tika-vin06t1:600_5": "aññataro bhikkhu vesāliyaṁ mahāvane…pe… dvāraṁ vivaritvā nipanno hoti…pe… sambahulā",
  "tika-vin06t1:600_6": "itthiyo yāvadatthaṁ katvā pakkamiṁsūti. Tasmā na methunassa mātugāmo dutiyo hoti.",
  "tika-vin06t1:600_7": "Itthiyo hi aññamaññissā vajjaṁ paṭicchādenti, teneva bhikkhunīnaṁ vajjapaṭicchādane",
  "tika-vin06t1:600_8": "pārājikaṁ paññattaṁ. Tathā “āyasmā udāyī tā itthiyo vihāraṁ pekkhāpetvā tāsaṁ itthīnaṁ",
  "tika-vin06t1:600_9": "vaccamagga”nti ettha “yā pana tā itthiyo hirimanā, tā nikkhamitvā bhikkhū ujjhāpentī”ti",
  "tika-vin06t1:600_10": "vacanato duṭṭhullassa mātugāmo dutiyo hotīti siddhanti adhippāyo. Ubhayatthāpi ummattakādikammikānaṁ",
  "tika-vin06t1:600_11": "anāpattīti tesaṁ pāṭekkaṁ nidāne āgataṁ, ādikammikānaṁ anāpattīti attho. Anugaṇṭhipade",
  "tika-vin06t1:600_12": "pana “acelakavagge rahopaṭicchannāsanasikkhāpade ‘viññū puriso dutiyo hotī’ti imassa",
  "tika-vin06t1:600_13": "anurūpato ‘itthīnaṁ satampi anāpattiṁ na karotī’ti vutta”nti ca, “dutiyāniyate ‘itthīpi",
  "tika-vin06t1:600_14": "purisopī’ti idaṁ bhikkhunīvagge osānasikkhāpadassa, acelakavagge appaṭicchannāsanasikkhāpadassa",
  "tika-vin06t1:600_15": "ca anāpattivāre ‘yo koci viññū puriso dutiyo’ti vuttaṁ. Imesaṁ anurūpato vuttanti",
  "tika-vin06t1:600_16": "veditabba”nti ca vuttaṁ.",
  "tika-vin06t1:601": "Dutiyaaniyatasikkhāpadavaṇṇanā niṭṭhitā.",
  "tika-vin06t1:602": "Pakiṇṇakavaṇṇanā",
  "tika-vin06t1:603_0": "Apicettha idaṁ pakiṇṇakaṁ, seyyathidaṁ – idaṁ aniyatakaṇḍaṁ nippayojanaṁ apubbābhāvatoti",
  "tika-vin06t1:603_1": "ce? Na, garukalahukabhedabhinnāpattiropanāropanakkamalakkhaṇadīpanappayojanato. Ettha",
  "tika-vin06t1:603_2": "hi “sā ce evaṁ vadeyya ‘ayyo mayā diṭṭho nisinno mātugāmassa methunaṁ dhammaṁ paṭisevanto’ti,",
  "tika-vin06t1:603_3": "so ca taṁ paṭijānāti, āpattiyā kāretabbo…pe… nisajjāya kāretabbo”tiādinā āpattiyā",
  "tika-vin06t1:603_4": "garukāya lahukāya ca ropanakkamalakkhaṇaṁ, kāretabboti iminā anāropanakkamalakkhaṇañca",
  "tika-vin06t1:603_5": "dassitaṁ. Lakkhaṇadīpanato ādimhi, ante vā uddisitabbanti ce? Na, asambhavato. Kathaṁ?",
  "tika-vin06t1:603_6": "Na tāva ādimhi sambhavati, yesamidaṁ lakkhaṇaṁ, tesaṁ sikkhāpadānaṁ adassitattā.",
  "tika-vin06t1:603_7": "Na ante, garukamissakattā, tasmā garukalahukānaṁ majjhe eva uddisitabbanti arahati",
  "tika-vin06t1:603_8": "ubhayāmissakattā. Yā tattha lahukāpatti dassitā, sāpi garukādikā. Tenevāha “methunadhammasannissitakilesasaṅkhātena",
  "tika-vin06t1:603_9": "rahassādenā”tiādi, tasmā garukānaṁ eva anantaraṁ uddiṭṭhātipi eke. Evaṁ sante paṭhamamevālaṁ",
  "tika-vin06t1:603_10": "tāvatā lakkhaṇadīpanasiddhito, kiṁ dutiyenāti ce? Na, okāsaniyamapaccayamicchāgāhanivāraṇappayojanato.",
  "tika-vin06t1:603_11": "“Paṭicchanne āsane alaṁkammaniye”ti okāsaniyamato hi tabbiparīte okāse idaṁ lakkhaṇaṁ",
  "tika-vin06t1:603_12": "na vikappitanti micchāgāho hoti, tannivāraṇato dutiyampi sātthakamevāti adhippāyo.",
  "tika-vin06t1:603_13": "Kasmā? Okāsabhedato, rahobhedadīpanato, rahonisajjassādabhedadīpanato. Okāsaniyamabhāve",
  "tika-vin06t1:603_14": "ca rahonisajjassādabhedo jāto. Dvinnaṁ rahonisajjasikkhāpadānaṁ nānatājānanañca siyā,",
  "tika-vin06t1:603_15": "tathā kāyasaṁsaggabhedadīpanato. Nālaṁkammaniyepi hi okāse appaṭicchanne, paṭicchannepi",
  "tika-vin06t1:603_16": "vā nisinnāya vātapānakavāṭachiddādīhi nikkhantakesādiggahaṇena kāyasaṁsaggo labbhatīti",
  "tika-vin06t1:603_17": "evamādayopi nayā vitthārato veditabbā. “Bhikkhupātimokkhe āgatanayattā bhikkhunīpātimokkhe",
  "tika-vin06t1:603_18": "idaṁ kaṇḍaṁ parihīnanti veditabba”nti vadanti. Atthuppattiyā tattha anupannattāti",
  "tika-vin06t1:603_19": "eke. Taṁ anekatthabhāvadīpanato ayuttaṁ. Sabbabuddhakāle hi bhikkhūnaṁ pañcannaṁ,",
  "tika-vin06t1:603_20": "bhikkhunīnaṁ cattāro ca uddesā santi. Pātimokkhuddesapaññattiyā asādhāraṇattā tattha",
  "tika-vin06t1:603_21": "niddiṭṭhasaṅghādisesapācittiyānanti eke. Tāsaṁ bhikkhunīnaṁ ubbhajāṇumaṇḍalikaaṭṭhavatthukavasena",
  "tika-vin06t1:603_22": "kāyasaṁsaggaviseso pārājikavatthu, “hatthaggahaṇaṁ vā sādiyeyya, kāyaṁ vā tadatthāya",
  "tika-vin06t1:603_23": "upasaṁhareyyā”ti vacanato sādiyanampi, “santiṭṭheyya vā”ti vacanato ṭhānampi, “saṅketaṁ",
  "tika-vin06t1:603_24": "vā gaccheyyā”ti vacanato gamanampi, “channaṁ vā anupaviseyyā”ti vacanato paṭicchannaṭṭhānapavesopi,",
  "tika-vin06t1:603_25": "tathā “rattandhakāre appadīpe paṭicchanne okāse ekenekā santiṭṭheyya vā sallapeyya",
  "tika-vin06t1:603_26": "vā”ti vacanato duṭṭhullavācāpi pācittiyavatthukanti katvā tāsaṁ aññathā aniyatakaṇḍassa",
  "tika-vin06t1:603_27": "avattabbatāpattitopi na vuttanti tesaṁ adhippāyo.",
  "tika-vin06t1:604": "Pakiṇṇakavaṇṇanā niṭṭhitā.",
  "tika-vin06t1:605": "Aniyatakaṇḍaṁ niṭṭhitaṁ.",
  "tika-vin06t1:606": "4. Nissaggiyakaṇḍo",
  "tika-vin06t1:607": "1. Cīvaravaggo",
  "tika-vin06t1:608": "1. Paṭhamakathinasikkhāpadavaṇṇanā",
  "tika-vin06t1:609_0": "459.Samitāvināti samitā’nena kilesāti samitāvī, tena samitāvinā. “Tīṇi cīvarānī”ti",
  "tika-vin06t1:609_1": "vattabbe “ticīvara”nti vuttaṁ. Saṅkhyāpubbo digunekavacananti ettha lakkhaṇaṁ veditabbaṁ.",
  "tika-vin06t1:609_2": "Taṁ pana adhiṭṭhitassapi anadhiṭṭhitassapi nāmaṁ “ekarattampi ce bhikkhu ticīvarena",
  "tika-vin06t1:609_3": "vippavaseyyā”tiādīsu ticīvarādhiṭṭhānena adhiṭṭhitassa nāmaṁ. “Anujānāmi, bhikkhave,",
  "tika-vin06t1:609_4": "ticīvaraṁ adhiṭṭhātu”nti ettha anadhiṭṭhitassa nāmaṁ, idha tadubhayampi sambhavati.",
  "tika-vin06t1:609_5": "“Bhagavatā bhikkhūnaṁ ticīvaraṁ anuññātaṁ hotī”ti ettha adhiṭṭhitameva. “Aññeneva",
  "tika-vin06t1:609_6": "ticīvarena gāmaṁ pavisantī”ti ettha anadhiṭṭhitameva. Ekasmiṁyeva hi cīvare ticīvarādhiṭṭhānaṁ",
  "tika-vin06t1:609_7": "ruhati, na itarasmiṁ pattādhiṭṭhānaṁ viya, tasmā itaraṁ atirekaṭṭhāne tiṭṭhati. Tena",
  "tika-vin06t1:609_8": "vuttaṁ “kathañhi nāma chabbaggiyā bhikkhū atirekacīvaraṁ dhāressantī”tiādi.",
  "tika-vin06t1:610_0": "460-1. Paṭhamapaññattiyā panettha ekarattampi atirekacīvaraṁ dhāreyya, nissaggiyaṁ",
  "tika-vin06t1:610_1": "vuttaṁ hoti, tato paraṁ “anujānāmi, bhikkhave, dasāhaparamaṁ atirekacīvaraṁ dhāretuṁ.",
  "tika-vin06t1:610_2": "Evañca pana, bhikkhave, imaṁ sikkhāpadaṁ uddiseyyātha ‘dasāhaparamaṁ atirekacīvaraṁ",
  "tika-vin06t1:610_3": "dhāretabbaṁ, taṁ atikkāmayato nissaggiyaṁ pācittiya”’nti evaṁ bhagavā paripuṇṇaṁ",
  "tika-vin06t1:610_4": "sikkhāpadaṁ paññāpesi. Atha pacchimabodhiyaṁ ajātasattukāle kathinaṁ anuññātaṁ, tato",
  "tika-vin06t1:610_5": "paṭṭhāya bhikkhū idaṁ sikkhāpadaṁ “niṭṭhitacīvarasmiṁ bhikkhunā ubbhatasmiṁ kathine",
  "tika-vin06t1:610_6": "dasāha…pe… pācittiya”nti uddisanti, esa nayo dutiyatatiyakathinesupi. Tathāpi kaṅkhāvitaraṇiyaṁ",
  "tika-vin06t1:610_7": "“dasāhaparamanti ayamettha anupaññattī”ti ettakaṁyeva vuttaṁ, tasmā “niṭṭhitacīvarasmiṁ",
  "tika-vin06t1:610_8": "bhikkhunā ubbhatasmiṁ kathine”ti vacanaṁ na paññatti, na ca anupaññattīti siddhaṁ.",
  "tika-vin06t1:610_9": "Na hi paññattivatthusmiṁ, anupaññattivatthumhi vā kathinādhikāro dissatīti yathāvuttanayova",
  "tika-vin06t1:610_10": "sāroti niṭṭhamettha gantabbaṁ. Athāpi siyā “kathinassuppattikālato paṭṭhāya bhagavato",
  "tika-vin06t1:610_11": "vacanaṁ anupaññattibhāvena vutta”nti. Yadi evaṁ dve anupaññattiyo siyuṁ, tato parivāre",
  "tika-vin06t1:610_12": "“ekā anupaññattī”tivacanavirodho. Apica yathāvuttanayadīpanatthaṁ idha taṁ vacanaṁ",
  "tika-vin06t1:610_13": "paṭhamapaññattikāle avatvā pacchā vuttaṁ. Ettha sādhitattā dutiyatatiyesu pacchā",
  "tika-vin06t1:610_14": "vuttapaṭhamapaññattīsu evaṁ vuttaṁ. Aññathā tatthapi taṁ vacanaṁ pacchā vattabbaṁ",
  "tika-vin06t1:610_15": "siyā. Anugaṇṭhipade pana “pacchā vuttabhāvaṁ sandhāya niṭṭhitacīvarasmintiādīsu anupaññattī”ti",
  "tika-vin06t1:610_16": "vuttaṁ. Sekkhaputhujjanānaṁ pemaṁ, arahantānaṁ gāravo. Dasamaṁ vā navamaṁ vāti ettha",
  "tika-vin06t1:610_17": "bhummatthe upayogavacanaṁ.",
  "tika-vin06t1:611_0": "462-3.Niṭṭhitacīvarasminti idaṁ kevalaṁ cīvarapalibodhābhāvamattadīpanatthaṁ vuttaṁ,",
  "tika-vin06t1:611_1": "tasmā “naṭṭhaṁ vā vinaṭṭhaṁ vā daḍḍhaṁ vā cīvarāsā vā upacchinnā”ti vuttaṁ. Yadi",
  "tika-vin06t1:611_2": "dasāhaparamaṁ dhāretabbacīvaradassanatthaṁ vuttaṁ siyā, naṭṭhādikaṁ so dhāreyya.",
  "tika-vin06t1:611_3": "Dhāraṇañcettha ṭhapanaṁ, paribhogo vā. Taṁ dvayaṁ katepi yujjati, akatepi yujjati,",
  "tika-vin06t1:611_4": "tasmā “kataṁ vā hotī”tipi na vattabbaṁ. Na hi katameva atikkāmayato nissaggiyanti,",
  "tika-vin06t1:611_5": "tasmā yaṁ cīvaraṁ upādāya “niṭṭhitacīvarasmi”nti vuttaṁ. Tampi ubbhatasmiṁ kathine",
  "tika-vin06t1:611_6": "dasāhaparamaṁ kālaṁ dhāretabbanti attho na gahetabbo. Tañhi cīvaraṁ santañce, ubbhatasmiṁ",
  "tika-vin06t1:611_7": "kathine ekadivasampi parihāraṁ na labbhati. Apica “cīvaraṁ nāma vikappanupagaṁ pacchima”nti",
  "tika-vin06t1:611_8": "vuttaṁ. Tattha ca kataṁ nāma hoti, tasmāpi na taṁ sandhāya dhāretabbanti vuttanti",
  "tika-vin06t1:611_9": "veditabbaṁ asambhavato.",
  "tika-vin06t1:612_0": "Anugaṇṭhipade panetaṁ vuttaṁ “tattha siyā – tassa bhikkhuno cīvaraṁ naṭṭhādīsu aññataraṁ",
  "tika-vin06t1:612_1": "yadi bhaveyya, katamaṁ cīvaraṁ dasāhaparamaṁ dhāreyya. Yasmā dhāretabbacīvaraṁ natthi,",
  "tika-vin06t1:612_2": "tasmā atthuddhāravasena karaṇapalibodhadassanatthaṁ ‘naṭṭhaṁ vā’tiādipadāni vuttāni.",
  "tika-vin06t1:612_3": "Ayaṁ panattho ‘naṭṭhaṁ vā’tiādinā nayena vuttacīvarānaṁ aññatarasmiṁ cīvare asati",
  "tika-vin06t1:612_4": "gahetabbo, sati taṁ dasāhaparamaṁ atikkāmayato nissaggiyaṁ. Esa nayo sabbattha. ‘Kataṁ",
  "tika-vin06t1:612_5": "vā hotī’ti vuttacīvaramevādhippetaṁ. Kasmā pana katacīvaraṁ imasmiṁ atthe adhippetanti",
  "tika-vin06t1:612_6": "na vuttanti ce? Pākaṭattā. Kathaṁ? Naṭṭhavinaṭṭhacīvarādīnaṁ dhāraṇassa abhāvato",
  "tika-vin06t1:612_7": "katacīvarameva idhādhippetanti pākaṭaṁ. Yathā kiṁ? Yathā paṭhamāniyate methunakāyasaṁsaggarahonisajjānamevāgatattā",
  "tika-vin06t1:612_8": "sotassa raho atthuddhāravasena vuttoti pākaṭo, tasmā ‘cakkhussa raho itarasmiṁ atthe",
  "tika-vin06t1:612_9": "adhippeto’ti na vutto. Evaṁsampadamidanti veditabbaṁ. ‘Kataṁ vā hotī’ti idaṁ na vattabbaṁ,",
  "tika-vin06t1:612_10": "kasmā? Akataṁ atikkāmayatopi nissaggiyattā, kiñcāpi nissaggiyaṁ hoti, idha pana ticīvarādhiṭṭhānamadhippetaṁ.",
  "tika-vin06t1:612_11": "Tasmiṁ ticīvarādhiṭṭhāne akataṁ, arajitaṁ, akappiyakatañca ‘imaṁ saṅghāṭiṁ adhiṭṭhāmī’tiādinā",
  "tika-vin06t1:612_12": "nayena adhiṭṭhātuṁ na vaṭṭati, tadatthadīpanatthaṁ ‘kataṁ vā hotī’ti vuttaṁ. Itarathā",
  "tika-vin06t1:612_13": "‘niṭṭhitacīvarasmiṁ paṭiladdhe’ti vadeyya, evaṁ sante ticīvaraṁ dasāhaṁ atikkāmayato",
  "tika-vin06t1:612_14": "nissaggiyanti kathaṁ paññāyatīti ce? Vacanappamāṇato. ‘Anujānāmi, bhikkhave, ticīvaraṁ",
  "tika-vin06t1:612_15": "adhiṭṭhātuṁ na vikappetu’nti vuttattā idhāpi ‘atirekacīvaraṁ nāma anadhiṭṭhita’nti",
  "tika-vin06t1:612_16": "ettakameva vattabbaṁ siyā. Yasmā ‘kataṁ vā hotī’ti vacanena idhādhippetacīvarena",
  "tika-vin06t1:612_17": "saddhiṁ sesampi dasāhaparamato uttari dhāretuṁ na labbhatīti anujānanto ‘atirekacīvaraṁ",
  "tika-vin06t1:612_18": "nāma anadhiṭṭhitaṁ avikappita’nti āha. Tattha siyā – yathā ‘avikappita’nti atthuddhāravasena",
  "tika-vin06t1:612_19": "vuttaṁ, tathā ‘vikappanupagaṁ pacchima’ntipi. Kasmā? Yasmā ticīvarameva dasāhaparamaṁ",
  "tika-vin06t1:612_20": "dhāretabbaṁ ‘niṭṭhitacīvarasmi’ntiādianupaññattivasena. Itarathā ekāhātikkamepi nissaggiyaṁ",
  "tika-vin06t1:612_21": "hoti ‘yo pana, bhikkhu, atirekacīvaraṁ dhāreyya, nissaggiyaṁ pācittiya’nti vacanato.",
  "tika-vin06t1:612_22": "Na ticīvarato aññampi cīvaraṁ dasāhaparamaṁ dhāretabbaṁ, tato paraṁ nissaggiyaṁ ‘antodasāha’nti",
  "tika-vin06t1:612_23": "vuttattā. Yathāha ‘anāpatti antodasāhaṁ adhiṭṭheti, vikappetī’ti, itarathā ‘antodasāhaṁ",
  "tika-vin06t1:612_24": "adhiṭṭhetī’ti vacanamattameva bhaveyya, tasmā aṭṭhakathāyaṁ vuttanayeneva attho gahetabbo.",
  "tika-vin06t1:612_25": "Idaṁ sabbaṁ apare vadantī”ti. Ettha antokathine uppannacīvaraṁ katameva santañce,",
  "tika-vin06t1:612_26": "dasāhaparamaṁ dhāretabbanti idañcimassa sādhanatthaṁ vuttavacanañca parato idheva",
  "tika-vin06t1:612_27": "vuttavicāraṇāya yathāvuttayuttiyā ca virujjhatīti na gahetabbaṁ.",
  "tika-vin06t1:613_0": "Idheva vuttavicāraṇā nāma – “sve kathinuddhāro bhavissatī”ti ajja uppannacīvaraṁ",
  "tika-vin06t1:613_1": "tadaheva anadhiṭṭhahantassa aruṇuggamane nissaggiyaṁ. Kasmā? “Niṭṭhitacīvarasmi”ntiādinā",
  "tika-vin06t1:613_2": "sikkhāpadassa vuttattā. Antokathine atirekadasāhampi parihāraṁ labhati, kathinato",
  "tika-vin06t1:613_3": "uddhaṁ ekadivasampi na labhati. Yathā kiṁ? Yathā atthatakathino saṅgho atthatadivasato",
  "tika-vin06t1:613_4": "paṭṭhāya yāva ubbhārā ekadivasāvasesepi kathinubbhāre ānisaṁsaṁ labhati, punadivase",
  "tika-vin06t1:613_5": "na labhati. Sace satisammosā bhājanīyacīvaraṁ na bhājitaṁ, punadivase anatthatakathinānampi",
  "tika-vin06t1:613_6": "sādhāraṇaṁ hoti. Divasā ce sāvasesā, atthatakathinasseva saṅghassa pāpuṇāti, evameva",
  "tika-vin06t1:613_7": "atthatadivasato paṭṭhāya yāva ubbhārā anadhiṭṭhitaṁ avikappitaṁ vaṭṭati anuññātadivasabbhantarattā.",
  "tika-vin06t1:613_8": "Kathinadivaso gaṇanupago hoti, ubbhatadivasato paṭṭhāya dasāhaparamaṁ kālaṁ uppannacīvaraṁ",
  "tika-vin06t1:613_9": "parihāraṁ labhati, tato paraṁ na labhati. Kasmā? “Anujānāmi, bhikkhave, dasāhaparamaṁ",
  "tika-vin06t1:613_10": "atirekacīvaraṁ dhāretu”nti vacanato. Antokathinepi ekādase aruṇuggamane nissaggiyappasaṅgaṁ",
  "tika-vin06t1:613_11": "“niṭṭhitacīvarasmiṁ ubbhatasmiṁ kathine”ti ayaṁ anupaññatti vāretvā ṭhitā, na ca",
  "tika-vin06t1:613_12": "te divase adivase akāsīti. Tathā tatiyakathine ca vicāritaṁ “niṭṭhitacīvarasmiṁ bhikkhunā",
  "tika-vin06t1:613_13": "ubbhatasmiṁ kathine bhikkhuno paneva akālacīvaraṁ uppajjeyyā’ti vadantena bhagavatā",
  "tika-vin06t1:613_14": "yaṁ mayā heṭṭhā paṭhamasikkhāpade ‘dasāhaparamaṁ atirekacīvaraṁ dhāretabba’nti anuññātaṁ,",
  "tika-vin06t1:613_15": "tampi kathinamāsato bahi uppannameva, na antoti dīpitaṁ hotī”ti ca, “‘kālepi ādissa",
  "tika-vin06t1:613_16": "dinnaṁ etaṁ akālacīvara’nti vacanato kathinubbhārato uddhaṁ dasāhaparihāraṁ na labhatīti",
  "tika-vin06t1:613_17": "dīpitaṁ hoti, tehi saddhiṁ puna kathinubbhārato uddhaṁ pañca divasāni labhatīti pasaṅgopi",
  "tika-vin06t1:613_18": "‘niṭṭhitacīvara…pe… khippameva kāretabba’nti akālacīvarassa uppattikālaṁ niyametvā",
  "tika-vin06t1:613_19": "vuttattā vārito hoti. Tadubhayena kathinabbhantare uppannacīvaraṁ kathinubbhārato",
  "tika-vin06t1:613_20": "uddhaṁ ekadivasampi parihāraṁ na labhatīti siddhaṁ hotī”ti ca. Tasmā duvidhampetaṁ",
  "tika-vin06t1:613_21": "vicāraṇaṁ sandhāya amhehi “idheva vuttavicāraṇāya yathāvuttayuttiyā ca virujjhatīti",
  "tika-vin06t1:613_22": "na gahetabba”nti vuttanti veditabbaṁ.",
  "tika-vin06t1:614_0": "Etthāha – “niṭṭhitacīvarasmiṁ ubbhatasmiṁ kathine”ti idaṁ bhummaṁ kiṁ cīvarassa uppatti",
  "tika-vin06t1:614_1": "niyameti, udāhu dhāraṇaṁ, udāhu ubhayanti, kiñcettha, yadi uppattiṁ niyameti, pacchimakattikamāse",
  "tika-vin06t1:614_2": "eva ubbhatasmiṁ kathine uppannacīvaraṁ tato paṭṭhāya dasāhaṁ dhāretabbaṁ aniṭṭhitepi",
  "tika-vin06t1:614_3": "tasmiṁ māseti āpajjati. Atha dhāraṇaṁ niyameti, antokathine uppannacīvaraṁ ubbhatepi",
  "tika-vin06t1:614_4": "dasāhaparamaṁ dhāretabbanti āpajjati. Atha ubhayaṁ niyameti, tatiyakathine viya visesetvā",
  "tika-vin06t1:614_5": "vattabbanti? Vuccate – kāmaṁ ubhayaṁ niyameti, na pana visesane payojanaṁ atthi.",
  "tika-vin06t1:614_6": "Yaṁ antokathine uppannacīvaraṁ sandhāya “niṭṭhitacīvarasmi”nti vuttaṁ, na taṁ sandhāya",
  "tika-vin06t1:614_7": "“dhāretabba”nti vuttaṁ, sādhitañhetaṁ. “Kataṁ vā hotī”tiādivacanato tadatthasiddhi,",
  "tika-vin06t1:614_8": "tena puna visesane payojanaṁ natthi, na hi katameva nissaggiyaṁ karoti, na ca naṭṭhādikaṁ",
  "tika-vin06t1:614_9": "dhāretuṁ sakkāti. Yena vā adhippāyena bhagavatā idaṁ sikkhāpadaṁ paññattaṁ, so adhippāyo",
  "tika-vin06t1:614_10": "tatiyakathine pakāsitoti veditabbo. Kasmā tattha pakāsitoti ce? Visesavidhānadassanādhippāyato.",
  "tika-vin06t1:614_11": "Visesavidhānañhi “no cassa pāripūrī”tiādi. Tatthāpi “cīvaraṁ uppajjeyyā”ti avatvā",
  "tika-vin06t1:614_12": "“akālacīvaraṁ uppajjeyyā”ti visesanena ubbhatepi kathine kālacīvaraṁ atthīti dīpeti.",
  "tika-vin06t1:614_13": "Kiñcetaṁ? Pacchimakattikamāse uppannacīvaraṁ, teneva tattha “anatthate kathine ekādasamāse",
  "tika-vin06t1:614_14": "uppanna”nti vuttaṁ, tasmā uppattiniyame vuttadosābhāvasiddhi. Yañca tattha “kālepi",
  "tika-vin06t1:614_15": "ādissa dinnaṁ etaṁ akālacīvaraṁ nāmā”ti vuttaṁ, tassa dve atthavikappā. Ādesavasena",
  "tika-vin06t1:614_16": "“akālacīvara”nti laddhasaṅkhyampi kāle uppannattā kālaparihāraṁ labhati, pagevānādesanti",
  "tika-vin06t1:614_17": "ayaṁ paṭhamo vikappo uppattiniyame vuttadosābhāvameva upatthambheti. Tathā ādesavasena",
  "tika-vin06t1:614_18": "akālacīvarasaṅkhyaṁ gataṁ cīvarakāle uppannattā cīvarakālato paraṁ dasāhaparihāraṁ",
  "tika-vin06t1:614_19": "na labhati, pagevānādesanti ayaṁ dutiyo dhāraṇaniyame vuttadosābhāvameva upatthambheti.",
  "tika-vin06t1:614_20": "Yadi evaṁ ādesavasena akālacīvarassa akālacīvaratā kimatthikāti ce? Saṅghuddesikassa",
  "tika-vin06t1:614_21": "tassa atthatakathinassapi bhikkhusaṅghassa sādhāraṇabhāvatthikāti veditabbā.",
  "tika-vin06t1:615_0": "Apica puggalassa kathinadivasāpi divasāva. Evaṁ gaṇanupagattā akālacīvarasaṅkhayāpaṭilābhānubhāvena",
  "tika-vin06t1:615_1": "“ubbhatasmiṁ kathine”ti vacanāpekkhassa anissaggiyattā tadanulomattā “kālacīvarassapī”ti",
  "tika-vin06t1:615_2": "evaṁ sabbathā catubbidhaṁ ettha vacananti veditabbaṁ. Apica atthi ekaccena kathinuddhārena",
  "tika-vin06t1:615_3": "ubbhate kathine uppannaṁ ekaccassa bhikkhuno kālacīvaraṁ hoti, ekaccassa akālacīvaraṁ,",
  "tika-vin06t1:615_4": "taṁ sīmātikkantassa, no ubbhāragataṁ. Taṁ dvinnaṁ vasena ubbhate uppannaṁ ṭhapetvā",
  "tika-vin06t1:615_5": "itaresaṁ aññatarena ubbhate uppannanti veditabbaṁ. Tañhi yassa ubbhataṁ, tassa akālacīvaraṁ,",
  "tika-vin06t1:615_6": "itarassa kālacīvaraṁ. Tathā atthi ekaccena kathinuddhārena ubbhate kathine uppannaṁ",
  "tika-vin06t1:615_7": "sabbassapi akālacīvarameva hoti. Taṁ yathāṭhapitaṁ veditabbaṁ. Tathā atthi ubbhatasmiṁ",
  "tika-vin06t1:615_8": "kathine uppannaṁ ṭhapetvā vassānassa pacchime māse uppannaṁ. Tathā atthi ubbhatasmiṁ",
  "tika-vin06t1:615_9": "kathine uppannaṁ akālacīvaraṁ, taṁ hemante, gimhe vā uppannanti veditabbaṁ. Evaṁ",
  "tika-vin06t1:615_10": "puggalakālabhedato bahuvidhattā uppannassa “ubbhatasmiṁ kathine uppanna”nti na vuttanti",
  "tika-vin06t1:615_11": "veditabbaṁ. Anekaṁsikattā imampi atthavikappaṁ dassetuṁ “ubbhatasmiṁ kathineti bhikkhuno",
  "tika-vin06t1:615_12": "kathinaṁ ubbhataṁ hotī”ti. Ettāvatā siddhepi “aṭṭhannaṁ mātikānaṁ aññatarāyā”tiādi",
  "tika-vin06t1:615_13": "vuttaṁ. “Dhārayāmī”ti bhikkhunīvibhaṅge āgatoti vattabbo. “Eva”nti vacanena vacanabhedo",
  "tika-vin06t1:615_14": "tattha natthīti vuttaṁ hoti.",
  "tika-vin06t1:616_0": "“Vikappanupagaṁ pacchima”nti idaṁ sabbasaṅgāhikattā vuttaṁ. “Adhiṭṭhānupagaṁ pacchima”nti",
  "tika-vin06t1:616_1": "asabbasaṅgāhikaṁ. Na hi yattakaṁ saṅghāṭi adhiṭṭhānupagaṁ pacchimaṁ, tattakaṁ antaravāsakādi",
  "tika-vin06t1:616_2": "adhiṭṭhānupagaṁ pacchimaṁ hoti adhiṭṭhānassa bahuvidhattā. Na evaṁ vikappanāya bhedo",
  "tika-vin06t1:616_3": "tassā ekavidhattāti veditabbaṁ. “Ekādase aruṇuggamane nissaggiya”nti antimaṁ ṭhapetvā",
  "tika-vin06t1:616_4": "tato purimatarasminti attho veditabbo. Antimaṁ nāma aparakattikāya paṭhamāruṇuggamanaṁ.",
  "tika-vin06t1:616_5": "Tañhi kālattā nissaggiyaṁ na karoti, tenevāha accekacīvarasikkhāpadaṭṭhakathāyaṁ",
  "tika-vin06t1:616_6": "“chaṭṭhito paṭṭhāya pana uppannaṁ anaccekacīvarampi paccuddharitvā ṭhapitacīvarampi",
  "tika-vin06t1:616_7": "etaṁ parihāraṁ labhatiyevā”ti. Imaṁyeva nayaṁ sandhāya “accekacīvarassa anatthate",
  "tika-vin06t1:616_8": "kathine ekādasadivasādhiko māso, atthate kathine ekādasadivasādhikā pañca māsā, tato",
  "tika-vin06t1:616_9": "paraṁ ekadivasampi parihāro natthī”ti tatthevāha. Imasmiṁ naye siddhe anaccekacīvaraṁ",
  "tika-vin06t1:616_10": "dvādasāhe na labhatīti siddhameva hoti. Tato “anaccekacīvare anaccekacīvarasaññī,",
  "tika-vin06t1:616_11": "anāpattī”ti ettha accekacīvarasadise aññasmiṁ anadhiṭṭhiteti siddhaṁ hoti. Tattha",
  "tika-vin06t1:616_12": "pana “pañca māsā”ti ukkaṭṭhaparicchedavacanaṁ. Vassikasāṭikañca avassikasāṭikabhāvaṁ",
  "tika-vin06t1:616_13": "patvā ekādasamāse parihāraṁ labhatīti veditabbaṁ.",
  "tika-vin06t1:617_0": "Dasāhātikkantaṁ nissaggiyanti ettha āpattivuṭṭhāne “dasāhappaṭicchannaṁ pakkhaatirekapakkhamāsaatirekamāsapaṭicchanna”ntiādivacanabhedo",
  "tika-vin06t1:617_1": "viya, na idha vacanabhedo, tasmā saṁvaccharātikkantampi dasāhātikkantameva nāma,",
  "tika-vin06t1:617_2": "tathā dutiyakathinepi saṁvaccharavippavutthampi rattivippavutthameva. Tatiye saṁvaccharātikkantampi",
  "tika-vin06t1:617_3": "māsātikkantameva nāmāti veditabbaṁ. “Anadhiṭṭhite adhiṭṭhitasaññī nissaggiyaṁ pācittiya”nti",
  "tika-vin06t1:617_4": "idamekassa tikapācittiyassa ādipadadīpanaṁ. Esa nayo avikappitetiādīsupi, tasmā ettha",
  "tika-vin06t1:617_5": "aṭṭhasu tikacchedesu ekaṁ vitthāretvā itaresaṁ ekekamādipadaṁ vitthārehvā dve dve",
  "tika-vin06t1:617_6": "bhagavatāva saṅkhittattāti bahūsupi tikacchedesu sambhavantesu eko eva vuccati, “ayaṁ",
  "tika-vin06t1:617_7": "vinayassa dhammatā”ti vadanti. Dukkaṭavāresu pana ekaṁ dukkaṭaṁ vitthāretvā sesāni",
  "tika-vin06t1:617_8": "satta tatheva saṅkhittāni. Tathā antimantimo ekeko anāpattikoṭṭhāsoti veditabbaṁ.",
  "tika-vin06t1:618_0": "Anāpatti antodasāhanti ayaṁ saṅkhepattho – taṁ dasāhaparamaṁ dhāretabbaṁ. Taṁ atirekacīvaraṁ",
  "tika-vin06t1:618_1": "yathāsakaṁ adhiṭṭhānaṁ antodasāhaṁ adhiṭṭheti vā vikappeti vā vissajjeti vā attano",
  "tika-vin06t1:618_2": "dhammatāya nassati vā vinassati vā ḍayhati vā añño vā taṁ acchinditvā gaṇhāti vissāsanto",
  "tika-vin06t1:618_3": "vā gaṇhāti pācittiyato anāpatti. Dukkaṭato pana siyā āpatti siyā anāpatti saññābhedena.",
  "tika-vin06t1:618_4": "Antimānaṁ panettha dvinnaṁ padānaṁ vasena anacchinne acchinnasaññī nissaggiyaṁ pācittiyaṁ.",
  "tika-vin06t1:618_5": "Avissāsaggāhe vissāsaggāhasaññī nissaggiyaṁ pācittiyantiādikā dve tikapācittiyā,",
  "tika-vin06t1:618_6": "dve ca dukkaṭā saṅkhittāti veditabbā. Ettha hi yadi antodasāhaṁ adhiṭṭheti, dasāhaparamaṁ",
  "tika-vin06t1:618_7": "aruṇaṁ atikkamitvā tassa divasabhāge adhiṭṭhahatīti veditabbaṁ. Ayaṁ tāva pāḷivinicchayo.",
  "tika-vin06t1:619_0": "Aṭṭhakathāyaṁ pana ito garukatarānītiādimhi ayaṁ codanāpubbaṅgamo vinicchayo – gaṇṭhipade",
  "tika-vin06t1:619_1": "panassa ito nissaṭṭhacīvaradānato garukampi ñattidutiyakammaṁ yathā apalokanena karonti,",
  "tika-vin06t1:619_2": "evamidaṁ ñattiyā kattabbampi pakativacanena vaṭṭatīti. Yadi evaṁ parivāre kammavaggassa",
  "tika-vin06t1:619_3": "aṭṭhakathāyaṁ “ñattikammampi ekaṁ ñattiṁ ṭhapetvāva kātabbaṁ, apalokanakammādivasena",
  "tika-vin06t1:619_4": "na kātabba”nti yaṁ vuttaṁ, tena virujjheyya. Tenetaṁ vuccati “tesaṁ etaṁ anuloma”nti,",
  "tika-vin06t1:619_5": "tasmā anulomanayeneva taṁ vuttaṁ. Niyamaṁ pana yathā dvinnaṁ pārisuddhiuposatho vinā",
  "tika-vin06t1:619_6": "ñattiyā hoti, evaṁ dvinnaṁ nissaṭṭhacīvaradānampīti vadāma, tasmā “āyasmato demā”ti",
  "tika-vin06t1:619_7": "vattuṁ vaṭṭati. Kathaṁ panetaṁ ñātabbanti? Tadanulomattāti. Ekadevedaṁ ñattikammaṁ",
  "tika-vin06t1:619_8": "apalokanenāpi kātuṁ vaṭṭatīti sādhananti veditabbanti ācariyo. Anugaṇṭhipade panettha",
  "tika-vin06t1:619_9": "codanaṁ katvā “etaṁ sādhitaṁ. Ñattikammaṁ ekaṁ ñattiṁ ṭhapetvāva kātabba”nti pāḷiyā",
  "tika-vin06t1:619_10": "āgataṁ sandhāya vuttaṁ, idaṁ pana pāḷiyaṁ nāgataṁ, lesato āharitvā vuttanti katvā",
  "tika-vin06t1:619_11": "etaṁ apalokanenāpi vaṭṭatīti.",
  "tika-vin06t1:620_0": "468.Esanayoti aññesaṁ cīvaresu upacikādīhi khāyitesu mamapi khāyitānītiādi. “Aññena",
  "tika-vin06t1:620_1": "kataṁ…pe… sādhaka”nti vacanato samānajātikaṁ, ekatthajātikañca tatiyakathinaṁ paṭhamasamānamevāti siddhaṁ hoti.",
  "tika-vin06t1:621_0": "469.Ticīvaraṁ adhiṭṭhātunti ettha ticīvaraṁ ticīvarādhiṭṭhānena adhiṭṭhātabbayuttakaṁ,",
  "tika-vin06t1:621_1": "yaṁ vā ticīvarādhiṭṭhānena adhiṭṭhātuṁ avikappetuṁ anujānāmi, tassa adhiṭṭhānakālaparicchedābhāvato",
  "tika-vin06t1:621_2": "sabbakālaṁ icchantassa adhiṭṭhātuṁyeva anujānāmi, taṁ kālaparicchedaṁ katvā vikappetuṁ",
  "tika-vin06t1:621_3": "nānujānāmi. Sati pana paccaye yadā tadā vā paccuddharitvā vikappetuṁ vaṭṭatīti “anāpatti",
  "tika-vin06t1:621_4": "antodasāhaṁ adhiṭṭheti, vikappetī”ti vacanato siddhaṁ hotīti vuttametaṁ. Vassikasāṭikaṁ",
  "tika-vin06t1:621_5": "tato paraṁ vikappetuṁyeva nādhiṭṭhātuṁ. Vatthañhi katapariyositaṁ antocatumāse vassānadivasaṁ",
  "tika-vin06t1:621_6": "ādiṁ katvā antodasāhe adhiṭṭhātuṁ anujānāmi, catumāsato uddhaṁ attano santakaṁ katvā",
  "tika-vin06t1:621_7": "ṭhapitukāmena vikappetuṁ anujānāmīti attho. Sugatacīvarato ūnakanti tiṇṇampi cīvarānaṁ",
  "tika-vin06t1:621_8": "ukkaṭṭhaparicchedo. “Ticīvaraṁ pana parikkhāracoḷaṁ adhiṭṭhātuṁ vaṭṭatī”ti vāde pana",
  "tika-vin06t1:621_9": "sati tathārūpapaccaye vaṭṭati. Yathā sati paccaye vikappetuṁ vaṭṭatīti sādhitametaṁ,",
  "tika-vin06t1:621_10": "pageva aññena adhiṭṭhānena adhiṭṭhātuṁ. “Antodasāhaṁ adhiṭṭheti, vikappetī”ti aniyamato",
  "tika-vin06t1:621_11": "vuttanti saṅghāṭi, uttarāsaṅgo, antaravāsakanti adhiṭṭhitānadhiṭṭhitānaṁ samānameva",
  "tika-vin06t1:621_12": "nāmaṁ. “Ayaṁ saṅghāṭī”tiādīsu hi anadhiṭṭhitā vuttā. “Ticīvarena vippavaseyyā”ti",
  "tika-vin06t1:621_13": "ettha adhiṭṭhitā vuttā. Sāmantavihāre vāti gocaragāmato vihāreti dhammasiritthero.",
  "tika-vin06t1:621_14": "Dūratarepi labbhatevāti ācariyo. Anugaṇṭhipadepi “sāmantavihāre vāti desanāsīsamattaṁ,",
  "tika-vin06t1:621_15": "tasmā ṭhapitaṭṭhānaṁ sallakkhetvā dūre ṭhitampi adhiṭṭhātabba”nti vuttaṁ. Sāmantavihāro",
  "tika-vin06t1:621_16": "nāma yattha tadaheva gantvā nivattituṁ sakkā. Rattivippavāsaṁ rakkhantena tato dūre",
  "tika-vin06t1:621_17": "ṭhitaṁ adhiṭṭhātuṁ na vaṭṭati, evaṁ kira mahāaṭṭhakathāyaṁ vuttanti. Keci “cīvaravaṁse",
  "tika-vin06t1:621_18": "ṭhapitaṁ añño parivattitvā nāgadante ṭhapeti, taṁ ajānitvā adhiṭṭhahantassapi ruhati",
  "tika-vin06t1:621_19": "cīvarassa sallakkhitattā”ti vadanti. Adhiṭṭhahitvāti parikkhāracoḷādivasena. Mahantataramevātiādi",
  "tika-vin06t1:621_20": "sabbādhiṭṭhānasādhāraṇalakkhaṇaṁ. Tattha puna adhiṭṭhātabbamevāti adhiṭṭhitacīvarassa",
  "tika-vin06t1:621_21": "ekadesabhūtattā. Anadhiṭṭhitañce, adhiṭṭhitassa appabhāvena ekadesabhūtaṁ adhiṭṭhitasaṅkhyameva",
  "tika-vin06t1:621_22": "gacchati. Tathā adhiṭṭhitañce, anadhiṭṭhitassa ekadesabhūtaṁ anadhiṭṭhitasaṅkhyaṁ",
  "tika-vin06t1:621_23": "gacchatīti hi lakkhaṇaṁ, na kevalañcettha dutiyapaṭṭameva, tatiyapaṭṭādikampi. Yathāha",
  "tika-vin06t1:621_24": "“anujānāmi…pe… utuddhaṭānaṁ dussānaṁ catugguṇaṁ saṅghāṭiṁ…pe… paṁsukūle yāvadattha”nti.",
  "tika-vin06t1:622_0": "Avasesā bhikkhūti vakkhamānakāle nisinnā bhikkhū. Tasmā vaṭṭatīti yathā “anujānāmi,",
  "tika-vin06t1:622_1": "bhikkhave, ticīvaraṁ adhiṭṭhātuṁ na vikappetu”nti vuttaṁ, evaṁ parikkhāracoḷampi",
  "tika-vin06t1:622_2": "vuttaṁ, na tassa ukkaṭṭhaparicchedo vutto, na ca saṅkhyāparicchedo, tasmā tīṇipi",
  "tika-vin06t1:622_3": "cīvarāni paccuddharitvā “imāni cīvarāni parikkhāracoḷāni adhiṭṭhāmī”ti adhiṭṭhahitvā",
  "tika-vin06t1:622_4": "paribhuñjituṁ vaṭṭatīti attho. “Nidhānamukhameta”nti kathaṁ paññāyatīti ce? “Tena",
  "tika-vin06t1:622_5": "kho pana samayena bhikkhūnaṁ paripuṇṇaṁ hoti ticīvaraṁ, attho ca hoti parissāvanehipi",
  "tika-vin06t1:622_6": "thavikāhipī”ti etasmiṁ vatthusmiṁ “anujānāmi, bhikkhave, parikkhāracoḷa”nti anuññātattā.",
  "tika-vin06t1:622_7": "Bhikkhūnañca ekameva parissāvanaṁ, thavikā vā vaṭṭati, na dve vā tīṇi vāti paṭikkhepābhāvato",
  "tika-vin06t1:622_8": "vikappanupagapacchimappamāṇāni, atirekappamāṇāni vā parissāvanādīni parikkhārāni",
  "tika-vin06t1:622_9": "kappantīti siddhaṁ. Yadi evaṁ “yaṁnūnāhaṁ bhikkhūnaṁ cīvare sīmaṁ bandheyyaṁ mariyādaṁ",
  "tika-vin06t1:622_10": "ṭhapeyya”nti vacanavirodhoti ce? Na, anusandhiyā ajānanato, virodhato ca. Kiṁ vuttaṁ",
  "tika-vin06t1:622_11": "hoti? Cīvarakkhandhake paṭhamaṁ gahapaticīvaraṁ anuññātaṁ, tato pāvārakosiyakojavakambalādi.",
  "tika-vin06t1:622_12": "Tato “tena kho pana samayena saṅghassa uccāvacāni cīvarāni uppannāni honti. Atha",
  "tika-vin06t1:622_13": "kho bhikkhūnaṁ etadahosi ‘kiṁ nu kho bhagavatā cīvaraṁ anuññātaṁ, kiṁ ananuññāta”’nti",
  "tika-vin06t1:622_14": "etasmiṁ vatthusmiṁ “anujānāmi, bhikkhave, cha cīvarāni khoma”ntiādinā kappiyacīvarajāti",
  "tika-vin06t1:622_15": "anuññātā, na pana saṅkhyāpamāṇaṁ. Tato “addasa bhagavā…pe… sambahule bhikkhū cīvarehi",
  "tika-vin06t1:622_16": "ubbhaṇḍite sīsepi cīvarabhisiṁ karitvā khandhepi cīvarabhisiṁ karitvā kaṭiyāpi cīvarabhisiṁ",
  "tika-vin06t1:622_17": "karitvā āgacchante, disvāna bhagavato etadahosi…pe… yepi kho te kulaputtā imasmiṁ",
  "tika-vin06t1:622_18": "dhammavinaye sītālukā sītabhīrukā, tepi sakkonti ticīvarena yāpetuṁ, yaṁnūnāhaṁ bhikkhūnaṁ",
  "tika-vin06t1:622_19": "cīvare sīmaṁ bandheyyaṁ mariyādaṁ ṭhapeyyaṁ ticīvaraṁ anujāneyya”nti cīvaraṁ anuññātaṁ,",
  "tika-vin06t1:622_20": "tañca kho ekameva. Chabbaggiyā pana micchā gahetvā bahūni parihariṁsu. Tāni nesaṁ",
  "tika-vin06t1:622_21": "atirekaṭṭhāne ṭhitāni honti. Tato “anujānāmi, bhikkhave, dasāhaparamaṁ atirekacīvaraṁ",
  "tika-vin06t1:622_22": "dhāretu”nti anuññātaṁ, tenetaṁ paññāyati. Atirekāni bahūni cīvarāni te parihariṁsu,",
  "tika-vin06t1:622_23": "“tāni dasāhaparamameva dhāretuṁ anujānāmi, na tameveka”nti vadantena yā pubbe ticīvarādhiṭṭhānasaṅkhātā",
  "tika-vin06t1:622_24": "cīvare sīmābaddhā, mariyādā ca ṭhapitā, tāya satipi ticīvarabāhullapariharaṇakkamo",
  "tika-vin06t1:622_25": "dassito divasaparicchedavasena. Tato paraṁ “anujānāmi, bhikkhave, atirekacīvaraṁ",
  "tika-vin06t1:622_26": "vikappetu”nti anujānantena vināpi divasaparicchedena atirekacīvarapariharaṇakkamo",
  "tika-vin06t1:622_27": "dassitoti dvepi tāni nidhānamukhānīti siddhaṁ. Tathā parikkhāracoḷādhiṭṭhānampi siyā,",
  "tika-vin06t1:622_28": "aññathā itaracīvarādhiṭṭhānānujānanavirodho siyā sīmāmariyādaṭṭhapanavirodhato. Ticīvarādhiṭṭhānapaññattiyeva",
  "tika-vin06t1:622_29": "ticīvaramariyādā hoti. Tena vuttaṁ “pāṭekkaṁ nidhānamukhameta”nti. “Paṭhamaṁ ticīvaraṁ",
  "tika-vin06t1:622_30": "ticīvarādhiṭṭhānena adhiṭṭhātabbaṁ, puna pariharituṁ asakkontena paccuddharitvā parikkhāracoḷaṁ",
  "tika-vin06t1:622_31": "adhiṭṭhātabbaṁ, na tveva āditova idaṁ vutta”nti vuttaṁ. “Yathā ticīvaraṁ pariharituṁ",
  "tika-vin06t1:622_32": "asakkontassa gilānassa vippavāsasammuti anuññātā, agilānassapi sāsaṅkasikkhāpade",
  "tika-vin06t1:622_33": "tassa antaraghare nikkhepo ca, tatopi sati paccaye chārattavippavāso, tatopi asakkontassa",
  "tika-vin06t1:622_34": "paccuddhāro, paccuddhaṭampi antodasāhe adhiṭṭhātuṁ, asakkontassa vikappanā ca anuññātā.",
  "tika-vin06t1:622_35": "Tatheva dvinnampi sammukhāparammukhāvikappanānaṁ parasantakattā vikappanapaccaye",
  "tika-vin06t1:622_36": "asati ‘parikkhāracoḷa’nti adhiṭṭhahitvā paribhuñjituṁ bhagavatā anuññātaṁ siyā, yato",
  "tika-vin06t1:622_37": "tadadhippāyaññū evaṁ vadantī”ti mahāpaccariyampi vuttaṁ. Pubbetiādi “pāṭekkaṁ nidhānamukha”nti",
  "tika-vin06t1:622_38": "vuttassa payogadassanatthaṁ vuttaṁ. Abaddhasīmāyaṁ dupparihāranti vikappanādiatthāya",
  "tika-vin06t1:622_39": "upacāraṁ atikkamitvāpi gamanasambhavato.",
  "tika-vin06t1:623_0": "Vassikasāṭikā anatirittappamāṇāti tassā ukkaṭṭhaparicchedassa vuttattā vuttaṁ. Paccattharaṇampi",
  "tika-vin06t1:623_1": "adhiṭṭhātabbamevāti “idaṁ, bhante, amhākaṁ senāsanassa upari attharitabba”ntiādinā",
  "tika-vin06t1:623_2": "dinnaṁ nādhiṭṭhātabbaṁ, “idaṁ tumhāka”nti dinnaṁ sayaṁ adhippetaṁva adhiṭṭhātabbanti",
  "tika-vin06t1:623_3": "adhippāyo. “Sakiṁ adhiṭṭhitaṁ adhiṭṭhitameva hoti, na puna paccuddharīyati kālaparicchedābhāvato”ti",
  "tika-vin06t1:623_4": "likhitaṁ. “Ekavacanenapi vaṭṭatīti apare”ti vuttaṁ. Bhesajjanavakammamātāpituādīnaṁatthāyāti",
  "tika-vin06t1:623_5": "ettha “iminā bhesajjaṁ cetāpessāmi, idaṁ mātuyā dassāmī”ti ṭhapentena adhiṭṭhātabbaṁ.",
  "tika-vin06t1:623_6": "“‘Idaṁ bhesajjassa, imaṁ mātuyā’ti vibhajantena adhiṭṭhānakiccaṁ natthīti apare”ti",
  "tika-vin06t1:623_7": "vuttaṁ. “Sakabhāvaṁ mocetvā ṭhapanaṁ sandhāyāhā”ti likhitaṁ.",
  "tika-vin06t1:624_0": "“Puna adhiṭṭhātabbanti ayaṁ saṅgītito paṭṭhāya āgataaṭṭhakathāvādo. Tato paraṁ ācariyānaṁ",
  "tika-vin06t1:624_1": "tattha tattha yuttivicāraṇā”ti vuttaṁ. Pamāṇacīvarassāti pacchimappamāṇassa. Dve",
  "tika-vin06t1:624_2": "cīvarānīti saha uttarāsaṅgena. Esa nayoti pamāṇayuttesu yattha katthacītiādinayova.",
  "tika-vin06t1:624_3": "“Taṁ atikkāmayato chedanaka”nti vacanato uttari paṭisiddhaṁ, tato heṭṭhā appaṭisiddhattā",
  "tika-vin06t1:624_4": "vaṭṭati. Tattha siyā – ticīvarassa pacchimappamāṇaṁ visuṁ sutte natthīti, na vattabbaṁ,",
  "tika-vin06t1:624_5": "sikkhākaraṇīyehi siddhattā. Kiṁ vuttaṁ hoti? “‘Parimaṇḍalaṁ nivāsessāmi, pārupissāmi,",
  "tika-vin06t1:624_6": "suppaṭicchanno antaraghare gamissāmī’ti vacanato yattakena pamāṇena parimaṇḍalatā,",
  "tika-vin06t1:624_7": "suppaṭicchannatā ca aṭṭhakathāyaṁ vuttakkamena sampajjatī”ti vattabbaṁ. Tesaṁ vasena",
  "tika-vin06t1:624_8": "pacchimappamāṇanti siddhaṁ, tañca kho muṭṭhipañcakādi yathāvuttameva vuccate. Tenevāha",
  "tika-vin06t1:624_9": "lesaṁ ṭhapetvā “visuṁ sutte natthī”ti.",
  "tika-vin06t1:625_0": "Apicettha adhippetaṁ, tathāpi na sametiyevāti attho, tasmā “yadī”tiādisambandho addhā",
  "tika-vin06t1:625_1": "vutto. Yasmā paricchinno sameti ca. Itaresu pana ekaccasmiṁ ācariyavāde neva paricchedo",
  "tika-vin06t1:625_2": "atthi. Ekaccasmiṁ na pubbāparaṁ sametīti sambandho. Adhiṭṭhānaṁ adhiṭṭhānameva, paribhogakāle",
  "tika-vin06t1:625_3": "pana arajitaṁ na vaṭṭati. Idaṁ sabbaṁ ticīvare eva. Imassa pana sikkhāpadassa ayaṁ",
  "tika-vin06t1:625_4": "saṅkhepavinicchayo – anatthate kathine hemantānaṁ paṭhamadivasato paṭṭhāya atthate",
  "tika-vin06t1:625_5": "kathine gimhānaṁ paṭhamadivasato paṭṭhāya uppannacīvaraṁ sandhāya “niṭṭhitacīvarasmi”ntiādi vuttanti.",
  "tika-vin06t1:626_0": "Etthāha – “rajakehi dhovāpetvā setaṁ kārāpentassāpi adhiṭṭhānaṁ adhiṭṭhānamevā”ti",
  "tika-vin06t1:626_1": "vacanato arajitepi adhiṭṭhānaṁ ruhati, tena sūcikammaṁ katvā rajitvā kappabinduṁ",
  "tika-vin06t1:626_2": "datvā adhiṭṭhātabbanti niyamo na kātabboti? Vuccate, kātabbova patto viya adhiṭṭhito.",
  "tika-vin06t1:626_3": "Yathā puna setabhāvaṁ, tambabhāvaṁ vā patto adhiṭṭhānaṁ na vijahati, na ca pana tādiso",
  "tika-vin06t1:626_4": "adhiṭṭhānaṁ upagacchati, evametaṁ daṭṭhabbanti. “Yato paṭṭhāya paribhogādayo vaṭṭanti,",
  "tika-vin06t1:626_5": "tato paṭṭhāya antodasāhe adhiṭṭhātabba”nti vadanti.",
  "tika-vin06t1:627_0": "Avisesenavuttavacananti adhiṭṭhātabbaṁ adhiṭṭheti, vikappetabbaṁ vikappetīti evaṁ",
  "tika-vin06t1:627_1": "savisesaṁ katvā avacanaṁ “na vikappetu”nti iminā viruddhaṁ viya dissati. Idāni idaṁ",
  "tika-vin06t1:627_2": "adhiṭṭhānavikappananayapaṭibaddhaṁ khandhakaṁ, parivārañca missetvā pakiṇṇakaṁ vuccati",
  "tika-vin06t1:627_3": "– khandhake tāva “anujānāmi, bhikkhave, ticīvaraṁ adhiṭṭhātuṁ na vikappetuṁ, vassikasāṭikaṁ",
  "tika-vin06t1:627_4": "vassānaṁ cātumāsaṁ adhiṭṭhātuṁ, tato paraṁ vikappetu”ntiādi vuttaṁ. Parivāre “na",
  "tika-vin06t1:627_5": "nava cīvarāni adhiṭṭhātabbāni, na nava cīvarāni vikappetabbānī”ti, “dasake dasa,",
  "tika-vin06t1:627_6": "ekādasake ekādasa cīvarāni adhiṭṭhātabbāni, na vikappetabbānī”ti ca anekakkhattuṁ",
  "tika-vin06t1:627_7": "vacanena suṭṭhu daḷhaṁ katvā “sabbāni cīvarāni adhiṭṭhātabbāni, na vikappetabbānī”ti",
  "tika-vin06t1:627_8": "vuttaṁ, tasmā ubhopi te viruddhā viya dissanti, khandhake eva ca “vassikasāṭikaṁ",
  "tika-vin06t1:627_9": "vassānaṁ cātumāsaṁ adhiṭṭhātuṁ tato paraṁ vikappetu”nti vuttaṁ. Tadaṭṭhakathāyaṁ",
  "tika-vin06t1:627_10": "“vassikasāṭikā anatirittappamāṇā nāmaṁ gahetvā vuttanayeneva cattāro vassike māse",
  "tika-vin06t1:627_11": "adhiṭṭhātabbā, tato paraṁ paccuddharitvā vikappetabbā”ti vuttaṁ. Idañca viruddhaṁ",
  "tika-vin06t1:627_12": "viya dissati aññamaññaṁ hemante paccuddhārasambhavato, vassāne vikappanāsambhavato",
  "tika-vin06t1:627_13": "ca. Tathā idha “anāpatti antodasāhaṁ adhiṭṭheti vikappetī”ti vacanappamāṇato sabbattha",
  "tika-vin06t1:627_14": "vikappanāya appaṭisiddhabhāvo veditabboti aṭṭhakathāvacanaṁ parivāravacanena viruddhaṁ",
  "tika-vin06t1:627_15": "viya dissati, na hi viruddhaṁ tathāgatā bhāsanti, tasmā aṭṭhakathānayovettha paṭisaraṇaṁ,",
  "tika-vin06t1:627_16": "yena sabbampi taṁ ekarasaṁ hoti. Parivāraṭṭhakathāyañca vuttaṁ “na vikappetabbānīti",
  "tika-vin06t1:627_17": "adhiṭṭhitakālato paṭṭhāya na vikappetabbānī”ti. Ticīvarāni adhiṭṭhitakālato paṭṭhāya,",
  "tika-vin06t1:627_18": "vassikasāṭikādīni ca attano attano adhiṭṭhānakhette na akāmā vikappetabbānīti attho,",
  "tika-vin06t1:627_19": "avasesapāḷi, attho ca idha aṭṭhakathāyaṁ vutto, tasmā sabbampetaṁ ekarasanti.",
  "tika-vin06t1:628_0": "Etthāha – yadi evaṁ “nava cīvarāni nādhiṭṭhātabbānī”ti ca vattabbaṁ. Vikappitakālato",
  "tika-vin06t1:628_1": "paṭṭhāya hi nādhiṭṭhātabbānīti? Ettha vuccate – “ticīvaraṁ adhiṭṭhātuṁ na vikappetuṁ…pe…",
  "tika-vin06t1:628_2": "parikkhāracoḷaṁ adhiṭṭhātuṁ na vikappetu”nti ettha sabbattha adhiṭṭhāne paṭisedhādassanato,",
  "tika-vin06t1:628_3": "vikappanāya adassanato ca “tato para”nti dvīsveva paricchedadassanato ca “nava cīvarāni",
  "tika-vin06t1:628_4": "adhiṭṭhātabbāni, na vikappetabbāni ceva vuttanti veditabbaṁ. Aparo nayo – anujānāmi,",
  "tika-vin06t1:628_5": "bhikkhave, ticīvaraṁ adhiṭṭhātuṁ akāmā. Kasmā? Kāle uppannaṁ anadhiṭṭhahantassa kālātikkame",
  "tika-vin06t1:628_6": "āpattisambhavato, akāle uppannaṁ anadhiṭṭhahantassa dasāhātikkame āpattisambhavato",
  "tika-vin06t1:628_7": "ca. Tattha yaṁ kāle uppannaṁ appahontepi dasāhe kālātikkame āpattikaraṁ, taṁ nissajjanakāle",
  "tika-vin06t1:628_8": "“idaṁ me, bhante, atirekacīvaraṁ dhāritaṁ nissaggiyaṁ, imāhaṁ saṅghassā”tiādinā nissajjitabbaṁ,",
  "tika-vin06t1:628_9": "itaraṁ yathāpāḷimeva. Tattha paṭhamanayo “yo pana, bhikkhu, atirekacīvaraṁ dhāreyya",
  "tika-vin06t1:628_10": "nissaggiya”nti imāya paṭhamapaññattiyā vasena vutto, dutiyo anupaññattiyā vasena vutto.",
  "tika-vin06t1:629_0": "Yathā ca nissajjitabbavatthumhi asati yathāpāḷiṁ avatvā kevalaṁ āpatti eva desetabbā,",
  "tika-vin06t1:629_1": "yathā ca vassikasāṭikanissajjane kevalaṁ pariyiṭṭhamatte yathāpāḷiṁ avatvā yathāsambhavaṁ",
  "tika-vin06t1:629_2": "nissajjitabbaṁ, tathā idampīti veditabbaṁ. Yathā saṁvaccharātikkantaṁ atirekacīvaraṁ",
  "tika-vin06t1:629_3": "“dasāhātikkanta”micceva vuccati. Saṁvaccharavippavutthaticīvaraṁ, māsātikkantañca",
  "tika-vin06t1:629_4": "“rattivippavuttha”nti ca “chārattavippavuttha”nti ca vuccati, tathā idampi “dasāhātikkanta”micceva",
  "tika-vin06t1:629_5": "vuccatīti eke, tasmā siddhamidaṁ “anujānāmi, bhikkhave, ticīvaraṁ adhiṭṭhātuṁ akāmā”ti,",
  "tika-vin06t1:629_6": "tathā akāmā na vikappetunti attho. Icchāya hi sati “paccuddharitvā vippavāsasukhatthaṁ",
  "tika-vin06t1:629_7": "vikappanāya okāso dinno hoti, dasāhātikkame ca anāpattī”ti vacanato vikappetuṁ anujānāmīti",
  "tika-vin06t1:629_8": "vuttaṁ hoti. Tathā vassikasāṭikā akāmā adhiṭṭhātuṁ dasāhātikkame āpattisambhavato.",
  "tika-vin06t1:629_9": "Kittakaṁ kālanti ce? Vassānaṁ cātumāsaṁ, icchāya pana sati uddhaṁyeva vikappetabbaṁ.",
  "tika-vin06t1:629_10": "“Sabbattha vikappanāya appaṭisiddhabhāvo veditabbo”ti hi vuttaṁ. “Atthāpatti hemante",
  "tika-vin06t1:629_11": "āpajjati, no gimhe, no vasse”ti ca vuttaṁ, tena vuttaṁ aṭṭhakathāyaṁ “tato paraṁ",
  "tika-vin06t1:629_12": "paccuddharitvā vikappetabbā”ti.",
  "tika-vin06t1:630_0": "Tatrāyaṁ vicāraṇā – kadā paccuddharitabbā, kadā vikappetabbā, kiñcettha yasmā “tato",
  "tika-vin06t1:630_1": "para”nti vuttaṁ. Hemantañca pattamatte sā adhiṭṭhānaṁ vijahati, tasmā “paccuddharitvā”ti",
  "tika-vin06t1:630_2": "na vattabbaṁ adhiṭṭhānassa natthitāya, atha “antocātumāse vikappetabbā”ti na vattabbaṁ.",
  "tika-vin06t1:630_3": "“Tato paraṁ vikappetu”nti hi vuttanti? Ettha ekacce vadanti “vattabbameta”nti. Yathā",
  "tika-vin06t1:630_4": "parivutthaparivāso, ciṇṇamānatto ca santo niṭṭhitesupi parivāsamānattadivasesu, tathā",
  "tika-vin06t1:630_5": "niṭṭhitesupi adhiṭṭhānadivasesu sādhiṭṭhānametanti eke. Aṭṭhakathācariyānaṁ idaṁ",
  "tika-vin06t1:630_6": "sanniṭṭhānaṁ “kattikapuṇṇamadivase paccuddharitvā pāṭipadadivase vikappetabbā”ti.",
  "tika-vin06t1:630_7": "Vuttañhetaṁ parivāraṭṭhakathāyaṁ “kattikapuṇṇamāsiyā pacchime pāṭipadadivase vikappetvā",
  "tika-vin06t1:630_8": "ṭhapitaṁ vassikasāṭikaṁ nivāsento hemante āpajjati. Kurundiyaṁ pana ‘kattikapuṇṇamadivase",
  "tika-vin06t1:630_9": "apaccuddharitvā hemante āpajjatī’ti vuttaṁ, tampi suvuttaṁ. ‘Cātumāsaṁ adhiṭṭhātuṁ,",
  "tika-vin06t1:630_10": "tato paraṁ vikappetu’nti hi vutta”nti. Tattha kurundinayo pacchā vuttattā sārato",
  "tika-vin06t1:630_11": "daṭṭhabbo, na purimo. Nivāsento hi gimhepi orenaddhamāsaṁ āpajjati eva. Idha ca “atthāpatti",
  "tika-vin06t1:630_12": "hemante āpajjati, no gimheti vutta”nti kurundivacanassāyamattho dissati.",
  "tika-vin06t1:631_0": "“Kattikapuṇṇamadivase apaccuddharitvā tasmiṁyeva divase avikappento pacchimapāṭipadadivase",
  "tika-vin06t1:631_1": "apaccuddhārapaccayā dukkaṭaṁ āpajjati, na, avikappanapaccayā dasāhaparihārasambhavato”ti",
  "tika-vin06t1:631_2": "kāraṇameke vadanti. Evaṁ sati hemante pattamatte adhiṭṭhānaṁ vijahatīti āpajjati,",
  "tika-vin06t1:631_3": "tañca ayuttaṁ. Adhiṭṭhānañhi “aññassa dānena…pe… chiddabhāvenāti imehi navahi kāraṇehi",
  "tika-vin06t1:631_4": "vijahatī”ti vuttaṁ, na “adhiṭṭhānakhettātikkamena vā”ti. Asādhāraṇattā na vuttanti",
  "tika-vin06t1:631_5": "ce? Na, “chiddabhāvenā”ti na vattabbappasaṅgato, chiddabhāvena pana ticīvarasseva",
  "tika-vin06t1:631_6": "sabbaṭṭhakathāsu adhiṭṭhānavijahanassa vuttattā. Tasmā hemantassa paṭhamadivase apaccuddhārapaccayā",
  "tika-vin06t1:631_7": "dukkaṭaṁ āpajjati, na paccuddharitvā avikappanapaccayā. “Vikappetu”nti vacanato tato",
  "tika-vin06t1:631_8": "adhiṭṭhānaṁ na vijahatīti paññāyati. Na hi kattikapuṇṇamāsiyā pacchime pāṭipadadivase",
  "tika-vin06t1:631_9": "avikappetvā hemante āpajjatīti vuttanti adhippāyo, yasmā taṁ apaccuddhārapaccayā",
  "tika-vin06t1:631_10": "dukkaṭaṁ hemantassa paṭhamaaruṇakkhaṇe eva āpajjati, tasmā “kattikapuṇṇamadivase",
  "tika-vin06t1:631_11": "apaccuddharitvā”ti vuttaṁ. Paccuddhaṭaṁ pana hemante dasāhaparihāraṁ labhati. “Dasāhe",
  "tika-vin06t1:631_12": "appahonte cīvarakālaṁ nātikkāmetabbā”ti hi vuttaṁ, tañca kho samaye uppannaṁ ce,",
  "tika-vin06t1:631_13": "nāsamaye. Tathā ca sādhitaṁ apaccuddhaṭaṁ na nissaggiyaṁ hoti, no ca taṁ paridahitaṁ,",
  "tika-vin06t1:631_14": "tasmā kattikapuṇṇamadivase eva paccuddharaṇañca vikappanañca kattabbanti siddhaṁ,",
  "tika-vin06t1:631_15": "ettha ca yathā atirekacīvaraṁ dasame divase vikappentena dasāhaparamaṁ dhāritaṁ hoti,",
  "tika-vin06t1:631_16": "antodasāhe ca vikappitaṁ hoti, tathā kattikapuṇṇamāya vikappentena vassānaṁ cātumāsaṁ",
  "tika-vin06t1:631_17": "adhiṭṭhitañca hoti, tato paraṁ anāpattikhette eva vikappanā ca hotīti veditabbaṁ.",
  "tika-vin06t1:631_18": "Ettāvatā atthi vikappanākhette adhiṭṭhānaṁ, adhiṭṭhānakhette ca vikappanāti dīpitaṁ",
  "tika-vin06t1:631_19": "hoti. Aññathā “atthāpatti adhiṭṭhānena āpajjati, anadhiṭṭhānena āpajjati. Atthāpatti",
  "tika-vin06t1:631_20": "vikappanāya āpajjati, avikappanāya āpajjatī”ti dukesu dve dukāni vattabbāni siyuṁ.",
  "tika-vin06t1:631_21": "Tattha paṭhamaduke paṭhamapadaṁ sambhavati. Vikappanakhette hi vassikasāṭikādīnaṁ",
  "tika-vin06t1:631_22": "adhiṭṭhānena vinayātisāradukkaṭaṁ āpajjati. Eteneva dutiyadukkaṭassa dutiyapadaṁ",
  "tika-vin06t1:631_23": "vuttaṁ hoti. Anadhiṭṭhānena āpajjatīti natthi. Antodasāhe anāpajjanato, vikappanādisambhavato",
  "tika-vin06t1:631_24": "ca vikappanāya āpajjatīti natthi sabbattha vikappanāya appaṭisiddhattā, tasmā tāni",
  "tika-vin06t1:631_25": "dukāni “na labbhantī”ti na vuttāni. Etthāha – yā sā “atthāpatti hemante āpajjatī”ti",
  "tika-vin06t1:631_26": "vacanappamāṇato dukkaṭāpatti sādhitā, sā sañcicca apaccuddharantassa yujjati, asatiyā",
  "tika-vin06t1:631_27": "ce, kañci, anāpatti. Kattikapuṇṇamāya paccuddhaṭaṁ sañcicca avikappayato dukkaṭena",
  "tika-vin06t1:631_28": "saha punadivase nissaggiyaṁ, asatiyā avikappayato nissaggiyameva idha paṭhamapaññattiyā.",
  "tika-vin06t1:631_29": "Yaṁ pana vuttaṁ mātikāṭṭhakathāyaṁ “vassikasāṭikā vassānamāsātikkamenāpi, kaṇḍupaṭicchādi",
  "tika-vin06t1:631_30": "ābādhavūpasamenāpi adhiṭṭhānaṁ vijahati, tasmā sā tato paraṁ vikappetabbā”ti, tenetaṁ",
  "tika-vin06t1:631_31": "virujjhati, na kevalaṁ idameva, “tato paraṁ paccuddharitvā vikappetabbā”ti aṭṭhakathāvacanañca",
  "tika-vin06t1:631_32": "virujjhati. Tato paraṁ nāma hi hemantaṁ, tattha ce paccuddhāro, “vassikasāṭikā vassānamāsātikkamenāpī”tiādi",
  "tika-vin06t1:631_33": "na yuttaṁ adhiṭṭhānābhāvena paccuddhārābhāvato. Avirodho ca icchitabbo, tasmā “paccuddharaṇaṁ",
  "tika-vin06t1:631_34": "vattamatta”ntivādo etthāpi sambhavatīti ce? Na, kurundi vacanavirodhato. Tattha hi",
  "tika-vin06t1:631_35": "kattikapuṇṇamāya paccuddhāro vutto, tasmā vassānadivasattā sādhiṭṭhānāvasā paccuddharīyatīti",
  "tika-vin06t1:631_36": "na paccuddhāro vattamattaṁ, tasmā “tato para”nti yāva puṇṇamā adhippetā siyā. Yathā",
  "tika-vin06t1:631_37": "cāyaṁ vikappo, tathā “vassānamāsātikkamenāpi ābādhavūpasamenāpī”ti idampi avassaṁ",
  "tika-vin06t1:631_38": "paccuddharitabbatāya vuttaṁ siyā. Evañca sati idha samantapāsādikāya tadavacanena",
  "tika-vin06t1:631_39": "sameti. Aññathā idhapi taṁ vattabbaṁ siyāti yathāvuttova vidhi ettha sambhavati,",
  "tika-vin06t1:631_40": "kiñcāpi sambhavati, duviññāpayassa pana lokassa suviññāpanatthaṁ vuttā. Yasmā pana",
  "tika-vin06t1:631_41": "sā vassānātikkamena adhiṭṭhānaṁ vijahati, hemantapaṭhamāruṇe ca apaccuddhārapaccayā",
  "tika-vin06t1:631_42": "dukkaṭā sādhitā, tasmā kattikapuṇṇamāyameva paccuddharitvā vikappetabbā, avikappitāya",
  "tika-vin06t1:631_43": "“nissaggiyāpajjanamevā”ti vattabbaṁ. Ettāvatāpi santosaṁ akatvā vinicchayo pariyesitabbo. Hoti cettha –",
  "tika-vin06t1:632": "“Evaṁ abhāvaṁ vinayassa pāḷi,",
  "tika-vin06t1:633": "Bhinnaṁ abhinnañca tadatthayuttiṁ;",
  "tika-vin06t1:634": "Viññātukāmena tadatthaviññū,",
  "tika-vin06t1:635": "Pariyesitabbā vinaye viññāyā”ti.",
  "tika-vin06t1:636_0": "“Tuyhaṁ gaṇhāhī”ti vutte vināpi “mayhaṁ gaṇhāmī”ti vacanena sudinnaṁ hoti. Itaro",
  "tika-vin06t1:636_1": "ce adhivāseti, tenāpi suggahitaṁ hoti, no ce adhivāseti, dentena sudinnaṁ. Taṁ pana",
  "tika-vin06t1:636_2": "vatthu na kassaci hoti. Tathā “mayhaṁ gaṇhāmī”ti vadati, sāmiko ce adhivāseti, vināpi",
  "tika-vin06t1:636_3": "“gaṇhāhī”ti vacanena suggahitaṁ. No ce adhivāseti, sāmikasseva taṁ, na hi tassetaṁ",
  "tika-vin06t1:636_4": "vinayakammanti ettha vinayakammassatthāya ce gaṇhāti, na vaṭṭati. Na kevalaṁ attano",
  "tika-vin06t1:636_5": "atthāya gahitaṁ, puna tassapi deti, vaṭṭatīti ca. Tathā anapekkho hutvā parassa vissajjetvā",
  "tika-vin06t1:636_6": "puna tena dinnaṁ vā tassa vissāsanto vā paribhuñjati, vaṭṭati. Tatthāpi vinayakammavasena",
  "tika-vin06t1:636_7": "na vaṭṭatīti eke. Te eva “mahantaṁ vā khuddakaṁ karotī”ti ettha “ticīvare dīghato",
  "tika-vin06t1:636_8": "vidatthi anatikkamitvā chinditvā karoti, evaṁ sesesupī”ti vadanti. Evarūpesu ṭhānesu",
  "tika-vin06t1:636_9": "porāṇācariyānaṁ kathāmaggaṁ suṭṭhu ācariyakulasevanāya sañjānitvā tena saṁsanditvā",
  "tika-vin06t1:636_10": "sato sampajāno hutvā sotūnañca cittaṁ avimohetvā kathetabbaṁ. Esā amhākaṁ āyācanā.",
  "tika-vin06t1:637": "Paṭhamakathinasikkhāpadavaṇṇanā niṭṭhitā.",
  "tika-vin06t1:638": "2. Udositasikkhāpadavaṇṇanā",
  "tika-vin06t1:639_0": "471. Santaruttarena janapadacārikaṁ pakkamanti. Kasmā? Kiñcāpi “na, bhikkhave, santaruttarena",
  "tika-vin06t1:639_1": "gāmo pavisitabbo, yo paviseyya, āpatti dukkaṭassā”ti paṭhamaṁ vuttaṁ. Pacchā pana",
  "tika-vin06t1:639_2": "“pañcime, bhikkhave, paccayā saṅghāṭiyā nikkhepāya, uttarāsaṅgassa, antaravāsakassa",
  "tika-vin06t1:639_3": "nikkhepāya gilāno vā hoti, vassikasaṅketaṁ vā, nadīpāraṁ gantuṁ vā, aggaḷaguttivihāro",
  "tika-vin06t1:639_4": "vā, atthatakathinaṁ vā hotī”ti vuttattā, aṭṭhakathāyampissa “pañcasu petesu aggaḷagutti",
  "tika-vin06t1:639_5": "eva pamāṇaṁ. Gutte eva hi vihāre nikkhipitvā bahi gantuṁ vaṭṭati, nāgutte”ti vuttattā",
  "tika-vin06t1:639_6": "apaññattepi kathine “te bhikkhū aggaḷaguttivihāre ṭhapethā”ti vatvā sabhāgānaṁ hatthe",
  "tika-vin06t1:639_7": "cīvaraṁ nikkhipitvā santaruttarena gāmappavese laddhakappiyā janapadacārikaṁ pakkāmiṁsūti veditabbaṁ.",
  "tika-vin06t1:640_0": "473.Avippavāsasammutinti avippavāsatthaṁ, vippavāsapaccayā yā āpatti, tadabhāvatthaṁ",
  "tika-vin06t1:640_1": "vā sammutiṁ dātunti attho. Tato paṭṭhāya vaṭṭati. Kittakaṁ kālaṁ vaṭṭatīti? Māsaṁ",
  "tika-vin06t1:640_2": "vā atirekaṁ vā yāva gamane saussāho, tāva vaṭṭati. Tena vuttaṁ “dhuranikkhepaṁ karontena",
  "tika-vin06t1:640_3": "paccuddharitabba”nti. Puna sammutidānakiccaṁ natthīti sace dvādasannaṁ vassānaṁ accayena",
  "tika-vin06t1:640_4": "añño rogo hoti, vaṭṭati, upasampadakammaṁ viya yāvajīvaṁ ekāsammuti vaṭṭatīti ca.",
  "tika-vin06t1:641_0": "“Kataṁ vā hotī”tiādi imasmiṁ sikkhāpade na vattabbaṁ, kasmā? Karaṇapalibodhe upacchinnepi",
  "tika-vin06t1:641_1": "anadhiṭṭhitacīvarato vippavāsapaccayā āpattiyā asambhavato, tasmā “niṭṭhitacīvarasminti",
  "tika-vin06t1:641_2": "bhikkhuno cīvaraṁ adhiṭṭhitaṁ hotī”ti ettakameva vattabbanti ce? Na, tadāyattattā.",
  "tika-vin06t1:641_3": "Adhiṭṭhānañhi karaṇapalibodhassa niṭṭhāpanāyattaṁ, tasmā “kataṁ vātiādi vutta”nti",
  "tika-vin06t1:641_4": "ca vuttaṁ. Tattha katanti pubbe vuttameva.",
  "tika-vin06t1:642_0": "477-8.Avippavāsalakkhaṇavavatthāpanatthanti ettha “antogāme cīvaraṁ nikkhipitvā antogāme",
  "tika-vin06t1:642_1": "vatthabba”ntiādivacanato avippavāsalakkhaṇaṁ vavatthāpitaṁ, tabbiparītanayena vippavāsalakkhaṇaṁ",
  "tika-vin06t1:642_2": "veditabbaṁ. Gāmo ekūpacārotiādimhi pana ṭhapetvā satthaṁ, rukkhamūlaṁ, ajjhokāsañca",
  "tika-vin06t1:642_3": "sesesu parikkhepāparikkhepavasena ekūpacāranānūpacāratā veditabbā. Yasmā pana satthaṁ",
  "tika-vin06t1:642_4": "duvidhaṁ niviṭṭhaṁ, aniviṭṭhañca, tesu aniviṭṭhaṁ ekakulassa vā nānākulassa vā aparikkhittameva",
  "tika-vin06t1:642_5": "hoti, niviṭṭhaṁ siyā parikkhittaṁ, siyā aparikkhittaṁ, tasmā tattha parikkhepādivasena",
  "tika-vin06t1:642_6": "adassetvā abbhantaravasena vutto. Tathā abbhokāse. Rukkhamūle chāyāvasena. Aññathā",
  "tika-vin06t1:642_7": "“sattho ekūpacāro nānūpacāro”tiādi uddesavirodho siyā vibhaṅge adassitattā, tasmā",
  "tika-vin06t1:642_8": "satthassa purato ca pacchato ca sattabbhantarā, passato ca ekabbhantaranti ayamekūpacāro,",
  "tika-vin06t1:642_9": "tato paraṁ nānūpacāro. Tathā rukkhamūlassa yattha majjhanhike kāle chāyā pharati,",
  "tika-vin06t1:642_10": "ayaṁ ekūpacāro. Itaro nānūpacāro. Kasmā? Tattha hi parikkhepo appamāṇaṁ. Chāyāva",
  "tika-vin06t1:642_11": "pamāṇaṁ. Ajjhokāsassa pāḷiyaṁ vuttova. “Satthādīnaṁ ekakulasantakavasena ekūpacāratā”ti",
  "tika-vin06t1:642_12": "likhitaṁ, tasmā nivesane, udosite ca vuttaparicchedova aṭṭādīsūti katvā saṁkhittaṁ.",
  "tika-vin06t1:642_13": "Tato paraṁ khettadhaññakaraṇaārāmavihāresu pana parikkhittāparikkhitta-padaṁ puna",
  "tika-vin06t1:642_14": "uddhaṭaṁ satthavibhaṅgena adhikārassa pacchinnattā. “Nānāgabbhā”tiādivacanaṁ pana",
  "tika-vin06t1:642_15": "asambhavato khettadhaññakaraṇaārāmesu na uddhaṭaṁ. Vihāre sambhavantampi tattha pacchinnattā",
  "tika-vin06t1:642_16": "na uddhaṭaṁ. Kulaṁ vuccati sāmiko, tasmā “ekakulassa nānākulassā”ti iminā gāmādīnaṁ",
  "tika-vin06t1:642_17": "cuddasannaṁ cīvaranikkhepaṭṭhānānaṁ sādhāraṇāsādhāraṇabhāvaṁ dīpeti. Ajjhokāsassa",
  "tika-vin06t1:642_18": "pana asambhavato na vuttaṁ. Yasmā panettha ekakulassa, nānākulassa ca aparikkhittesu",
  "tika-vin06t1:642_19": "gāmādīsu parihāraviseso kiñcāpi natthi, parikkhittesu pana atthi, tasmā ekanānākulaggahaṇaṁ,",
  "tika-vin06t1:642_20": "ekanānūpacāraggahaṇañca sātthakanti veditabbaṁ. Tatthapi ayaṁ viseso – satthe, rukkhamūle",
  "tika-vin06t1:642_21": "ca kulabhedatova bhedo, nopacārabhedato. Ajjhokāse upacārabhedato ca, so pana pāḷiyaṁ",
  "tika-vin06t1:642_22": "na dassitoti. “Taṁ pamāṇaṁ atikkamitvāti vacanato ākāsepi aḍḍhateyyaratanappamāṇe",
  "tika-vin06t1:642_23": "doso natthī”ti vadanti.",
  "tika-vin06t1:643_0": "479. “Sabhā”ti itthiliṅgaṁ. “Sabhāya”nti napuṁsakaliṅgaṁ, tena vuttaṁ “liṅgabyattanayenā”ti.",
  "tika-vin06t1:643_1": "Napuṁsakaliṅgadassanatthaṁ kira “sabhāya”nti paccattavasena niddiṭṭhaṁ, tassa anupayogattā",
  "tika-vin06t1:643_2": "“dvāramūla”ntipi. Attano nikkhittaṭṭhāne anikkhittattā vīthihatthapāso na rakkhati,",
  "tika-vin06t1:643_3": "yasmiṁ ghare cīvaraṁ nikkhittaṁ hoti, tasmiṁ ghare vatthabbaṁ. “Sabhāye vā vatthabbaṁ",
  "tika-vin06t1:643_4": "dvāramūle vā, hatthapāsā vā na vijahitabba”nti hi vuttaṁ. “Hatthapāseyeva aruṇaṁ",
  "tika-vin06t1:643_5": "uṭṭhapetabba”nti niyamitattā jānituṁ na sakkāti ce? Antoghare na sakkā, tathā tathā",
  "tika-vin06t1:643_6": "vuttattā, tasmā “yutti pamāṇa”nti vuttaṁ. Ayamattho aṭṭhakathāyampi pakāsito, punapi",
  "tika-vin06t1:643_7": "khuddakagāme sabbasādhāraṇagāmadvāravasena. Sace tassa dvāradvayaṁ hoti, majjhe ca",
  "tika-vin06t1:643_8": "gharasabhāyaṁ, yatthicchati, tattha vasitabba”nti.",
  "tika-vin06t1:644_0": "480-1. Yāni nivesanādīni gāmasaṅkhyaṁ na gacchanti, tāni nivesanādīnīti adhippetāni.",
  "tika-vin06t1:644_1": "Ajjhokāse aparisaṅkitampi cīvaraṁ atirekasattabbhantare nikkhittaṁ nissaggiyaṁ hoti,",
  "tika-vin06t1:644_2": "ettha antosīmatā na rakkhati, satthe pana rakkhati. “Nadīparihāro ca labbhatī”ti",
  "tika-vin06t1:644_3": "vacanato udakukkhepasīmāyaṁ parihāro labbhatīti siddhaṁ. Sāmantavihāro ce ekasīmo,",
  "tika-vin06t1:644_4": "cīvaraṁ na nissaggiyaṁ.",
  "tika-vin06t1:645": "Idāni –",
  "tika-vin06t1:646": "“Chinnaṁ dhutaṅgaṁ sāsaṅka-sammato santaruttaraṁ;",
  "tika-vin06t1:647": "Acīvarassānāpatti, paccuddhārādisiddhito”ti. –",
  "tika-vin06t1:648_0": "Idaṁ pakiṇṇakaṁ, tatthāyaṁ codanāpubbaṅgamo vinicchayo – keci “diguṇaṁ saṅghāṭi”nti",
  "tika-vin06t1:648_1": "vacanato “ekaccikā saṅghāṭipi nādhiṭṭhātabbā. Sace adhiṭṭhāti na ruhatī”ti vatvā",
  "tika-vin06t1:648_2": "upasampadāpekkhānampi diguṇameva saṅghāṭiṁ datvā upasampādenti, te iminā suttalesena",
  "tika-vin06t1:648_3": "saññāpetabbā. Bhagavatā hi “chinnakaṁ saṅghāṭiṁ chinnakaṁ uttarāsaṅgaṁ chinnakaṁ",
  "tika-vin06t1:648_4": "antaravāsaka”nti paṭhamaṁ anuññātaṁ. Tato “aññatarassa bhikkhuno ticīvare kariyamāne",
  "tika-vin06t1:648_5": "sabbaṁ chinnakaṁ nappahoti. Dve chinnakāni ekaṁ acchinnakaṁ nappahoti. Dve acchinnakāni",
  "tika-vin06t1:648_6": "ekaṁ chinnakaṁ nappahotī”ti imasmiṁ vatthusmiṁ “anujānāmi, bhikkhave, anvādhikampi",
  "tika-vin06t1:648_7": "āropetu”nti anuññātaṁ, tasmā ekaccikāpi saṅghāṭi vaṭṭatīti siddhaṁ. Yā chijjamānā",
  "tika-vin06t1:648_8": "nappahoti, tassā kuto diguṇatāti. Aṭṭhakathāyampissa vuttaṁ “anvādhikampi āropetunti",
  "tika-vin06t1:648_9": "āgantukapattampi dātuṁ. Idaṁ pana appahonake āropetabbaṁ. Sace pahoti, āgantukapattaṁ",
  "tika-vin06t1:648_10": "na vaṭṭati, chinditabbamevā”ti. Kathinaṁ pana chinnakameva vaṭṭati āveṇikalakkhaṇattā,",
  "tika-vin06t1:648_11": "“chinnakaṁ diguṇaṁ nappahotī”ti vacanābhāvato cāti sanniṭṭhānamettha gantabbaṁ.",
  "tika-vin06t1:649_0": "Dhutaṅganti anupasampannānaṁ tecīvarikadhutaṅgābhāvato ticīvareneva tecīvarikoti.",
  "tika-vin06t1:649_1": "Tesaṁ adhiṭṭhānābhāvato “adhiṭṭhitenevā”ti vattabbaṁ hotūti ce? Na, dhutaṅgabhedena",
  "tika-vin06t1:649_2": "virodhappasaṅgato. Catutthacīvarasādiyanena hi dhutaṅgabhedo, na ticīvaravippavāsena,",
  "tika-vin06t1:649_3": "nāpi atirekacīvarasādiyanena, nāpi atirekacīvaradhāraṇena. Yasmā pana bhikkhūnaṁyeva",
  "tika-vin06t1:649_4": "bhagavatā adhiṭṭhānavasena nava cīvarāni anuññātāni, jātivasena ca vuttāni, na evaṁ",
  "tika-vin06t1:649_5": "anupasampannānaṁ. Tasmā tesaṁ cīvaraniyamābhāvā na taṁ dhutaṅgaṁ anuññātaṁ gahaṭṭhānaṁ",
  "tika-vin06t1:649_6": "viya, tasmā tassa samādānavidhāne avacanato ca sanniṭṭhānamettha gantabbaṁ.",
  "tika-vin06t1:650_0": "Sāsaṅkasammatoti kaṅkhāvitaraṇiyaṁ sāsaṅkasikkhāpade visuṁ aṅgāni na vuttāni, “sesamettha",
  "tika-vin06t1:650_1": "cīvaravaggassa dutiyasikkhāpade vuttanayena veditabba”nti vuttaṁ, na ca panetaṁ vuttaṁ.",
  "tika-vin06t1:650_2": "Tattha rattivippavāso catutthaṁ aṅgaṁ, idha chārattavippavāso, ayamettha visesoti,",
  "tika-vin06t1:650_3": "tasmā aṅgasāmaññato, sammutisāmaññato ca sāsaṅkasikkhāpadameva vadanti. Idaṁ nippadesaṁ,",
  "tika-vin06t1:650_4": "taṁ sappadesaṁ māsaparamattā. Tattha bahigāmepi gāmasīmaṁ okkamitvā vasitvā pakkamantassa",
  "tika-vin06t1:650_5": "anāpatti, idha na tathā, idha anantare anantare aruṇuggamane nissaggiyaṁ, tattha",
  "tika-vin06t1:650_6": "sattameti ayaṁ imesaṁ dvinnaṁ viseso. Aṅgāni pana cīvaranikkhepaṅgasampattito vipariyāyena,",
  "tika-vin06t1:650_7": "idha vuttanayena ca siddhattā na vuttāni. Tāni kāmaṁ na vuttāni, tathāpi catutthamaṅgaṁ",
  "tika-vin06t1:650_8": "visesitabbaṁ, na pana visesitaṁ. Kiṁkāraṇā? Idha vuttanissajjanakkamena nissajjetvā",
  "tika-vin06t1:650_9": "āpattidesanato, tatthāpannāpattivimokkhadīpanatthaṁ. Saṁvaccharavippavutthampi rattivippavutthameva,",
  "tika-vin06t1:650_10": "pageva chārattaṁ vippavutthaṁ. Evaṁ santepi tattha yathāvuttaaṅgasampattiyā sati",
  "tika-vin06t1:650_11": "tattha vuttanayeneva nissajjitabbaṁ. Hemante vā gimhe vā nissajjati ce? Idha vuttanayenāpi",
  "tika-vin06t1:650_12": "nissajjituṁ vaṭṭatīti ñāpanatthaṁ catutthaṁ aṅgaṁ na visesitanti no takkoti ācariyo.",
  "tika-vin06t1:650_13": "Māsātikkantampi cīvaraṁ “dasāhātikkanta”nti vatvā nissaṭṭhameva. Dvayena ūnamāsaṁ",
  "tika-vin06t1:650_14": "hutvā “dasāhātikkanta”nti vatvā māsātikkantanti eke. Tathāpi sace paccāsācīvaraṁ",
  "tika-vin06t1:650_15": "hoti, nissaggiyaṁ “dasāhātikkanta”nti vatvā, mūlacīvaraṁ pana “māsātikkanta”nti vatvā nissajjitabbaṁ.",
  "tika-vin06t1:651_0": "“Santaruttara”nti vā “saṅghāṭi”nti vā “cīvara”nti vā kiṁ ticīvaraṁ, udāhu aññampīti.",
  "tika-vin06t1:651_1": "Kiñcettha – yadi ticīvarameva paṭisiddhaṁ, pariyāpannavasena acchinnacīvaracchindanadhovāpanaviññattiādivirodho.",
  "tika-vin06t1:651_2": "Atha aññampi, “niṭṭhitacīvarasmi”nti evamādinā virodhoti? Vuccate – na niyamato veditabbaṁ",
  "tika-vin06t1:651_3": "yathāsambhavaṁ gahetabbato. Tathā hi “cīvaraṁ nikkhipitvā santaruttarena janapadacārikaṁ",
  "tika-vin06t1:651_4": "pakkamantī”ti evamādīsu ticīvarameva. “Na, bhikkhave, santaruttarena gāmo pavisitabbo,",
  "tika-vin06t1:651_5": "santaruttaraparamaṁ tato cīvaraṁ sādhitabba”nti evamādīsu yaṁkiñci, tathā saguṇaṁ",
  "tika-vin06t1:651_6": "katvā saṅghāṭiyo dātabbā, nivāsanaṁ dātabbaṁ, saṅghāṭi dātabbā, handa te, āvuso,",
  "tika-vin06t1:651_7": "saṅghāṭi, dehi me paṭantiādīsu. Vuttañhetaṁ “sabbañhi cīvaraṁ saṅghaṭitaṭṭhena ‘saṅghāṭī’ti",
  "tika-vin06t1:651_8": "vuccatī”ti. Tathā “niṭṭhitacīvarasmi”nti etthāpīti eke. Antosamaye hi yāvadatthaṁ",
  "tika-vin06t1:651_9": "cīvaraṁ anuññātaṁ, taṁ sabbaṁ kariyamānaṁ kadā niṭṭhānaṁ gacchissati, tasmā ticīvaramevāti",
  "tika-vin06t1:651_10": "eke. Acīvarassānāpatti paccuddhārādisiddhitoti kiṁ vuttaṁ hoti? Udositasikkhāpadassa",
  "tika-vin06t1:651_11": "nippayojanabhāvappasaṅgato ticīvaravippavāse tecīvarassa āpattīti eke. Tatthetaṁ",
  "tika-vin06t1:651_12": "vuccati na hoti āpatti paccuddhārādisiddhito. “Anāpatti antoaruṇe paccuddharati,",
  "tika-vin06t1:651_13": "vissajjetī”ti hi vuttaṁ. Aññathā paccuddharantassa, antoaruṇe vissajjentassa ca yāva",
  "tika-vin06t1:651_14": "añño nādhiṭṭhāti, tāva āpattiṁ āpajjati yathāvuttanayena. Aññathā sattabbhantarena",
  "tika-vin06t1:651_15": "vippavāsassāti vippavāsato yathārutaṁyeva sati vippavāse vippavāsato avippavāse sati avippavāsatoti.",
  "tika-vin06t1:652": "Udositasikkhāpadavaṇṇanā niṭṭhitā.",
  "tika-vin06t1:653": "3. Tatiyakathinasikkhāpadavaṇṇanā",
  "tika-vin06t1:654_0": "497.Nappahotīti lāmakaparicchedaṁ na pāpuṇāti, teneva ticīvarassa muṭṭhipañcakādilāmakaparicchedova",
  "tika-vin06t1:654_1": "tāva vutto. Cīvare paccāsā cīvarapaccāsā. Tenetaṁ dīpeti – taṁ cīvaraṁ pacchā labbhatu",
  "tika-vin06t1:654_2": "vā mā vā, yāva sā paccāsā chijjati, tāva idaṁ mūlacīvaraṁ ṭhapetuṁ anujānāmīti. “Cīvarapaccāsā”ti",
  "tika-vin06t1:654_3": "mariyādatthe nissakkavacanaṁ, bhummatthe vā paccattavacanaṁ kataṁ.",
  "tika-vin06t1:655_0": "499-500.Niṭṭhitacīvarasmiṁ…pe… cīvarāsā vā upacchinnātiādimhi tīsu cīvaresu aññataraṁ",
  "tika-vin06t1:655_1": "kataṁ hoti, sesā atthi, rakkhati. Cīvarapalibodhassa upacchede, ubbhatasmiñca kathine",
  "tika-vin06t1:655_2": "samaye vā hemantassa samaye vā akālacīvaraṁ uppajjeyya, khippameva kāretabbaṁ. Sati",
  "tika-vin06t1:655_3": "pāripūriyā paccāsā na rakkhati, asati natthi ce paccāsā, na rakkhati. “Anatthate",
  "tika-vin06t1:655_4": "kathine ekādasamāse uppanna”nti vacanato aparakattikā atthate vā anatthate vā samayova.",
  "tika-vin06t1:655_5": "Hemanto siyā samayo atthate, siyā asamayo anatthate. Tato paraṁ ekaṁsato asamayo",
  "tika-vin06t1:655_6": "vāti. “Ādissa dinna”nti idaṁ idha alabbhamānampi atthuddhāravasena vuttaṁ bhikkhunīnaṁ",
  "tika-vin06t1:655_7": "dutiyanissaggiye sesaṁ akālacīvaraṁ viya. Tattha hi bhikkhunisaṅghassa “sampattā",
  "tika-vin06t1:655_8": "bhājentū”ti evaṁ ādissa dinnameva “akālacīvaraṁ kālacīvara”nti adhiṭṭhahitvā bhājentiyā",
  "tika-vin06t1:655_9": "nissaggiyaṁ. Tathā hi tattha yathā “akālacīvaraṁ nāma anatthate kathine ekādasamāse",
  "tika-vin06t1:655_10": "uppannaṁ, atthate kathine sattamāse uppanna”nti idaṁ atthuddhāravasena vuttaṁ, evaṁsampadamidaṁ.",
  "tika-vin06t1:655_11": "Yadi evaṁ “ekapuggalassa idaṁ tuyhaṁ damhīti dinna”nti idaṁ kimatthaṁ vuttaṁ, na",
  "tika-vin06t1:655_12": "hi taṁ bhājanīyanti ce? Abhājanīyasāmaññato vuttaṁ hoti. Yathā saṅghassa ādissa dinnaṁ",
  "tika-vin06t1:655_13": "atthatakathinehi eva bhikkhūhi abhājanīyattā akālacīvaraṁ nāma jātaṁ, evaṁ puggalikampi",
  "tika-vin06t1:655_14": "itarehīti attho. Evaṁ santepi kassaci siyā “ādissa dinnampi dasāhameva parihāraṁ",
  "tika-vin06t1:655_15": "labhatī”ti. Tassetaṁ pāṭikaṅkhaṁ. Paṭhamakathine “niṭṭhitacīvarasmiṁ bhikkhunā ubbhatasmiṁ",
  "tika-vin06t1:655_16": "kathine”ti idañhi niratthakanti. Anubbhatasmimpi hi kathine dasāhaparamameva dhāretabbanti",
  "tika-vin06t1:655_17": "viññātattā anādissa dinnameva sandhāyetaṁ vuttaṁ siyāti ce? Evaṁ santepi anādissa",
  "tika-vin06t1:655_18": "dinnampi anatthatakathinānaṁ aparakattikāya dasāhameva parihāraṁ labhati “niṭṭhitacīvarasmiṁ",
  "tika-vin06t1:655_19": "bhikkhunā ubbhatasmiṁ kathine”ti vuttattā. Āmantāti ce? “Anatthate kathine ekādasamāse",
  "tika-vin06t1:655_20": "uppanna”nti vacanena virujjhati, tasmā yathāvuttanayenevettha sanniṭṭhānaṁ gantabbaṁ.",
  "tika-vin06t1:656_0": "Anugaṇṭhipade vuttaṁ “paṭhamasikkhāpade sabbacīvarānaṁ yāvadatthacīvaravasena kathinamāsabbhantare",
  "tika-vin06t1:656_1": "dasāhātikkamepi anāpatti parihārassa dinnattā. Yathā kathinamāsabbhantare ādissa",
  "tika-vin06t1:656_2": "dinnamakālacīvaraṁ kālacīvaraparihārameva labhati, tathā itaramāsepi labhatīti veditabbaṁ.",
  "tika-vin06t1:656_3": "Tasmā evaṁ ‘niṭṭhitacīvarasmiṁ bhikkhunā ubbhatasmiṁ kathine bhikkhuno paneva cīvaraṁ",
  "tika-vin06t1:656_4": "uppajjeyyā’tiādinā sikkhāpade siddhepi anatthatakathinānaṁ pacchimakattikamāsaṁ anujānantena",
  "tika-vin06t1:656_5": "‘akālacīvaraṁ uppajjeyyā’ti vuttaṁ. Evañhi avutte akālacīvaraṁ nāma ‘anatthate kathine",
  "tika-vin06t1:656_6": "ekādasamāse uppanna’nti na sakkā vattuṁ. Evañhi vacanato anatthatakathinānaṁ atthatakathinānaṁ",
  "tika-vin06t1:656_7": "viya sabbacīvarānaṁ pacchimakattikamāse dasāhātikkame nissaggiyaṁ na hotī”tiādi.",
  "tika-vin06t1:657_0": "Bhiyyopi evaṁ vuttaṁ – yaṁ pana mayā “paṭhamakathine dasāhaparamaṁ atirekacīvaraṁ",
  "tika-vin06t1:657_1": "dhāretabba”nti anuññātaṁ, tampi kathinamāsato bahi uppannameva, na antoti ayamattho",
  "tika-vin06t1:657_2": "dīpito hoti. Kathaṁ? Atirekacīvarassa dasāhaparihārato uddhaṁ āpajjitabbāpattiṁ “niṭṭhitacīvarasmiṁ",
  "tika-vin06t1:657_3": "bhikkhunā ubbhatasmiṁ kathine”ti anupaññattiyā kathinabbhantare vāretvā tato uddhaṁ",
  "tika-vin06t1:657_4": "uppannesu dasāhātikkame āpajjitabbāpattiṁ iminā sikkhāpadena vāretuṁ “akālacīvaraṁ",
  "tika-vin06t1:657_5": "uppajjeyyā”tiādi vuttaṁ. Tena “kālepi ādissa dinnaṁ, etaṁ akālacīvaraṁ nāmā”ti vacanato",
  "tika-vin06t1:657_6": "kathinubbhārato uddhaṁ dasāhaparihāraṁ na labhatīti dīpitaṁ hoti, tehi saddhiṁ puna",
  "tika-vin06t1:657_7": "kathinubbhārato uddhaṁ pañca divasāni labhatīti pasaṅgopi “niṭṭhitacīvarasmiṁ bhikkhunā",
  "tika-vin06t1:657_8": "ubbhatasmiṁ kathine bhikkhuno paneva akālacīvaraṁ uppajjeyya…pe… khippameva kāretabba”nti",
  "tika-vin06t1:657_9": "akālacīvarassa uppattikālaṁ niyametvā vuttattā nivārito hoti, tadubhayena kathinabbhantare",
  "tika-vin06t1:657_10": "uppannacīvaraṁ kathinubbhārato uddhaṁ ekadivasampi parihāraṁ na labhatīti siddhaṁ",
  "tika-vin06t1:657_11": "hoti. Evaṁ apare vadantīti.",
  "tika-vin06t1:658_0": "Punapi vuttaṁ – ācariyā pana evaṁ vadeyyuṁ “niṭṭhitacīvarasmiṁ bhikkhunā ubbhatasmiṁ",
  "tika-vin06t1:658_1": "kathine bhikkhuno paneva akālacīvaraṁ uppajjeyyā”ti ettha “niṭṭhitacīvarasmiṁ bhikkhunā",
  "tika-vin06t1:658_2": "ubbhatasmiṁ kathine”ti vadanto evaṁ viññāpeti “etthantare tiṇṇannampi akālacīvarānaṁ",
  "tika-vin06t1:658_3": "uppatti abhāva”nti. Kasmā pana padabhājane vitthāritānīti? Vuccate – idaṁ sikkhāpadaṁ",
  "tika-vin06t1:658_4": "adhiṭṭhānaṁ sandhāya vuttaṁ, kintu paṭhame dasāhaṁ anujānitvā tasmiṁ appahonte sace",
  "tika-vin06t1:658_5": "paccāsā atthi, tameva vaḍḍhetvā māsaṁ anujānanto imampi atthavisesaṁ dīpeti akālacīvaraṁ",
  "tika-vin06t1:658_6": "nāma sammukhībhūtena bhājetabbantipi dīpeti. Taṁ pana “ākaṅkhamānena bhikkhunā paṭiggahetabba”nti",
  "tika-vin06t1:658_7": "iminā sikkhāpadena vaḍḍhetvā vuttanti, tasmā tīṇipi padabhājane vitthāritānīti.",
  "tika-vin06t1:659_0": "“Khippameva kāretabbanti dasāhā kāretabba”nti idaṁ pana pahonakabhāve purimasikkhāpadalakkhaṇenāti",
  "tika-vin06t1:659_1": "dīpetuṁ vuttaṁ, tasmā “evaṁ sīghanti vā lahunti vā”tiādinā avatvā “dasāhā”ti vuttaṁ.",
  "tika-vin06t1:659_2": "Atthatakathinassa evaṁ hotu, anatthate pana kathine kathanti vutte anatthatassa paṭikkhepataṁ",
  "tika-vin06t1:659_3": "dassetīti vutto apassanto vighātaṁ āpajjatīti. Ekatiṁse aruṇuggamane nissaggiyanti",
  "tika-vin06t1:659_4": "mahantenapi paccāsācīvarena saha ghaṭitampi tabbhāvaṁ anupatitvā nissaggiyaṁ hoti",
  "tika-vin06t1:659_5": "sati pacchimappamāṇasambhave, asati na hoti, puna ghaṭite hoti, aññena ghaṭite na",
  "tika-vin06t1:659_6": "hoti. Chinnaṁ aññavatthu hoti. Pubbaparicchedaṁ atikkantaṁ ghaṭitaṁ puna aññaparicchedaṁ",
  "tika-vin06t1:659_7": "labhatīti eke, upaparikkhitvā gahetabbaṁ. Aññatarasmiṁ gaṇṭhipade pana “saṅghassa",
  "tika-vin06t1:659_8": "vā idaṁ akālacīvaranti uddissa dinna’nti ettha saṅghassa dinne āpatti nāma natthi,",
  "tika-vin06t1:659_9": "‘sotassa raho’tiādīsu viya paduddhārena vuttaṁ, tassa lābhaṁ sandhāyāti ce? Saṅghato",
  "tika-vin06t1:659_10": "vā uppajjeyyāti anena siddhattā adhikamevā”ti ca “saṅgho cīvarāni labhissati gaṇo",
  "tika-vin06t1:659_11": "vā’tiādināpi pāṭho atthī”ti ca vuttaṁ. Gaṇṭhipade kosallatthaṁ pana mayā sabbaṁ likhitaṁ,",
  "tika-vin06t1:659_12": "suṭṭhu vicāretvā kathetabbaṁ.",
  "tika-vin06t1:660": "Tatiyakathinasikkhāpadavaṇṇanā niṭṭhitā.",
  "tika-vin06t1:661": "4. Purāṇacīvarasikkhāpadavaṇṇanā",
  "tika-vin06t1:662_0": "503-505.Bhattavissagganti bhattakiccādhiṭṭhānaṁ. Bhattakiccādhiṭṭhānavibhāganti porāṇā.",
  "tika-vin06t1:662_1": "Tattha nāma tvanti tattha tayā katakamme evaṁ akattabbe sati dhovāpissasi nāma. Atha",
  "tika-vin06t1:662_2": "vā so nāma tvanti attho. Ubhatosaṅghe upasampannāti bhikkhūnaṁ santike upasampadāya",
  "tika-vin06t1:662_3": "paṭikkhittattā tadanupasaṅgabhayā evaṁ vuttanti veditabbaṁ. “Purāṇacīvara”nti ettha",
  "tika-vin06t1:662_4": "purāṇabhāvadīpanatthameva “sakiṁ nivatthampi sakiṁ pārutampī”ti vuttaṁ, tasmā “cīvaraṁ",
  "tika-vin06t1:662_5": "nāma channaṁ cīvarānaṁ aññataraṁ cīvaraṁ vikappanupagaṁ pacchima”nti vacanassa okāso",
  "tika-vin06t1:662_6": "na jātoti eke. Yasmā vikappanupagapacchimaṁ idha nādhippetaṁ, nivāsanapārupanupagamevādhippetaṁ,",
  "tika-vin06t1:662_7": "teneva nisīdanapaccattharaṇe dukkaṭaṁ vuttaṁ, tasmā na vuttanti eke. Jātippamāṇāvacanato",
  "tika-vin06t1:662_8": "yaṁ kiñci purāṇavatthaṁ dhovāpentassa nissaggiyameva, teneva “anāpatti cīvaraṁ ṭhapetvā",
  "tika-vin06t1:662_9": "aññaṁ parikkhāraṁ dhovāpetī”ti vuttaṁ. Thavikampi hi asucimakkhitaṁ paribhuttaṁ dhovāpeti,",
  "tika-vin06t1:662_10": "nissaggiyameva oḷārikattā, appatirūpattā ca. Teneva kaṅkhāvitaraṇiyaṁ imasmiṁ ṭhāne",
  "tika-vin06t1:662_11": "cīvaraparicchedo na vuttoti eke, vicāretvā yuttataraṁ gahetabbaṁ. “Rajitvā kappaṁ",
  "tika-vin06t1:662_12": "katvāti kappiyaṁ katameva nivāsetuṁ, pārupituṁ vā vaṭṭati, netara”nti vuttaṁ. Iminā",
  "tika-vin06t1:662_13": "ca majjhimattheravādo upatthambhito hoti, nopatthambhito. Rajitvātiādi pana vinayavidhidassanatthaṁ",
  "tika-vin06t1:662_14": "vuttanti mama takko. Yathā aññātikāya aññātikasaññīvāre tīṇi catukkāni, evaṁ vematikañātikavāresu",
  "tika-vin06t1:662_15": "cāti nava catukkāni honti. Etthāha – ekavāraṁ dhovitvā dhovanesu dhuraṁ nikkhipitvā",
  "tika-vin06t1:662_16": "puna “duddhota”nti maññamānā dhovati, anāpattiyā bhavitabbaṁ, dutiyavāraṁ avuttā",
  "tika-vin06t1:662_17": "dhovati nāma hotīti? Vuccate – sace bhikkhu “alaṁ ettāvatā dhotenā”ti paṭikkhipati,",
  "tika-vin06t1:662_18": "puna dhovantī avuttā dhovati nāmāti yujjati. No ce, vuttāva hotīti veditabbaṁ. Bhikkhussa",
  "tika-vin06t1:662_19": "liṅgaparivattane ekatoupasampannāya vasena āpatti sākiyānīnaṁ viya.",
  "tika-vin06t1:663": "506.Ekenavatthunāti yena kenaci paṭhamena. “Tiṇṇaṁ catukkānaṁ vasenā”ti pāṭho. Bhikkhūnaṁ santike aṭṭhavācikāya upasampannāya pākaṭattā taṁ avatvā sākiyāniyova vuttā apākaṭattā.",
  "tika-vin06t1:664": "Purāṇacīvarasikkhāpadavaṇṇanā niṭṭhitā.",
  "tika-vin06t1:665": "5. Cīvarapaṭiggahaṇasikkhāpadavaṇṇanā",
  "tika-vin06t1:666": "508-510.Apaññatte sikkhāpadeti ettha “gaṇamhā ohīyanasikkhāpade”ti likhitaṁ. Araññavāsīnisedhanasikkhāpade apaññatteti eke, “taṁ na sundara”nti vadanti. Vihatthatāyāti āyāsena.",
  "tika-vin06t1:667_0": "512.Upacāroti dvādasahattho. Mahāpaccariyaṁ, kurundiyañca vuttanti ettha rattibhāge",
  "tika-vin06t1:667_1": "dhammakathikassa bhikkhuno bahūsu cīvaresu mahājanena pasādadānavasena paṭikkhittesu",
  "tika-vin06t1:667_2": "punadivase “upāsakānaṁ pasādadānāni etānī”ti suddhacittena gaṇhantassa doso natthi,",
  "tika-vin06t1:667_3": "“bhikkhunīhipi dinnāni idha santī”ti ñatvā gaṇhato doso. Taṁ acittakabhāvenāti bhikkhunīhi",
  "tika-vin06t1:667_4": "dinnabhāvaṁ ñatvā bahūsu tassā cīvarassa ajānanenāti attho. Paṁsukūlaṁ adhiṭṭhahitvāti",
  "tika-vin06t1:667_5": "“bhikkhunīhi nu kho dinnaṁ siyā”ti avikappetvā “paṁsukūlaṁ gaṇhāmī”ti gaṇhantassa",
  "tika-vin06t1:667_6": "vaṭṭati. Kurundiādīsu vuttopi attho ayameva, ekaṁ, “acittakabhāvenā”ti vacanena “yathā",
  "tika-vin06t1:667_7": "tathā gaṇhituṁ vaṭṭatī”ti uppathova paṭisedhitoti apare. Evaṁ dhammasiritthero na",
  "tika-vin06t1:667_8": "vadati, ujukameva vadatīti papañcitaṁ. Tasseva visayo, tassāyaṁ adhippāyo – yathā",
  "tika-vin06t1:667_9": "“paṁsukūlaṁ gaṇhissatīti ṭhapitaṁ kāmaṁ bhikkhunisantakampi avikappetvā paṁsukūlaṁ",
  "tika-vin06t1:667_10": "adhiṭṭhahitvā gahetuṁ vaṭṭatī”ti vuttaṁ, tathā dhammakathikassa bhikkhuniyā dinnampi",
  "tika-vin06t1:667_11": "apaññāyamānaṁ vaṭṭatīti, tasmā taṁ vuttaṁ mahāpaccariyaṁ, kurundiyañca acittakabhāvena",
  "tika-vin06t1:667_12": "na sametīti. Paṭikkhepo pana vikappaggahaṇe eva ruhati. Aññathā pubbāparaṁ virujjhatīti.",
  "tika-vin06t1:667_13": "Taṁ na yuttaṁ paṁsukūlena asamānattā. Paṁsukūlabhāvena saṅkārakūṭādīsu ṭhapitaṁ bhikkhunīhi,",
  "tika-vin06t1:667_14": "na taṁ tassā santakaṁ hutvā ṭhitaṁ hoti. Assāmikañhi paṁsukūlaṁ sabbasādhāraṇañca,",
  "tika-vin06t1:667_15": "aññopi gahetuṁ labhati. Idaṁ pubbeva “bhikkhunīnaṁ cīvara”nti jānitvāpi paṁsukūliko",
  "tika-vin06t1:667_16": "gahetuṁ labhati tadā tassā asantakattā. “Paṁsukūlaṁ adhiṭṭhahitvā”ti sallekhakkamanidassanatthaṁ",
  "tika-vin06t1:667_17": "vuttaṁ. Maṁsaṁ dadantena tathāgatena sallekhato kappiyampi bhuttaṁ nissaggiyaṁ cīvaramāha",
  "tika-vin06t1:667_18": "yo maṁsaṁ kathanti sayamādiseyyāti.",
  "tika-vin06t1:668_0": "Acittakattā kathaṁ paṁsukūlaṁ vaṭṭatīti ce? Tāya tassa adinnattā, bhikkhunāpi tato",
  "tika-vin06t1:668_1": "bhikkhunito aggahitattā ca. Assāmikampi hi paṁsukūlaṁ aññissā hatthato gaṇhāti, na",
  "tika-vin06t1:668_2": "vaṭṭati “aññātikāya bhikkhuniyā cīvaraṁ paṭiggaṇheyyā”ti vuttalakkhaṇasambhavato.",
  "tika-vin06t1:668_3": "Aññātikāya santakaṁ ñātikāya hatthato gaṇhāti, vaṭṭatīti eke. Yathā sikkhamānasāmaṇerādīnaṁ",
  "tika-vin06t1:668_4": "hatthato paṭiggaṇhantassa anāpatti, tathā kaṅkhāvitaraṇiyañca “aññātikāya hatthato",
  "tika-vin06t1:668_5": "gahaṇa”nti aṅgaṁ vuttaṁ. Tathā ñātikāya santakaṁ sikkhamānāya, sāmaṇeriyā, upāsakassa,",
  "tika-vin06t1:668_6": "upāsikāya, bhikkhussa, sāmaṇerassa santakaṁ aññātikāya bhikkhuniyā hatthato gaṇhantassa",
  "tika-vin06t1:668_7": "ca anāpatti evaṁ yathāvuttalakkhaṇāsambhavatoti eke, teneva “ekatoupasampannāya cīvaraṁ",
  "tika-vin06t1:668_8": "paṭiggaṇhātī’ti avatvā ‘hatthato paṭiggaṇhāti aññatra pārivattakā, āpatti dukkaṭassā’ti",
  "tika-vin06t1:668_9": "vuttaṁ, tasmā aññātikāya santakampi ekatoupasampannāya hatthato paṭiggaṇhantassa",
  "tika-vin06t1:668_10": "dukkaṭa”nti vadanti, ubhopete na sārato daṭṭhabbā, kāraṇaṁ pariyesitabbaṁ.",
  "tika-vin06t1:669_0": "514.Ko pana vādo pattatthavikādīsūti anadhiṭṭhātabbesu bahūsu paṭalesu. Tenevāha",
  "tika-vin06t1:669_1": "mātikāṭṭhakathāyaṁ “pattatthavikādimhi anadhiṭṭhātabbaparikkhāre”ti. Adhiṭṭhānupagesu",
  "tika-vin06t1:669_2": "vā tesaṁ parikkhārattā bhisichaviyā viya anāpatti. Kiṁ paṭaparissāvanaṁ parikkhāraṁ",
  "tika-vin06t1:669_3": "na hotīti? Hoti, kintu taṁ kira nivāsanādicīvarasaṇṭhānattā na vaṭṭati. Tasmā idha",
  "tika-vin06t1:669_4": "nivāsanādicīvarasādhanaṁ vikappanupagapacchimaṁ cīvaraṁ nāma. Anantarātīte nivāsanapārupanupagamevāti",
  "tika-vin06t1:669_5": "sanniṭṭhānaṁ. Evaṁ sante kaṅkhāvitaraṇiyaṁ kappanupagapacchimatā, pārivattakābhāvo,",
  "tika-vin06t1:669_6": "aññātikāya hatthato gahaṇanti tīṇeva aṅgāni avatvā aparikkhāratāti catutthamaṅgaṁ",
  "tika-vin06t1:669_7": "vattabbanti ce? Na vattabbaṁ, imasmiṁ sikkhāpade pattatthavikādiparikkhārassa acīvarasaṅkhyattā.",
  "tika-vin06t1:669_8": "Paṭhamakathinādīsu vikappanupagatā pamāṇaṁ, idha kāyaparibhogupagatāti. “Aññaṁ parikkhāra”nti",
  "tika-vin06t1:669_9": "uddharitvā “pattatthavikādiṁ yaṁkiñcī”ti vuttattā vikappanupagampi pattatthavikādiṁ",
  "tika-vin06t1:669_10": "gaṇhituṁ vaṭṭati, “paṭaparissāvanampī”ti vuttaṭṭhāne ca “cīvaraṁ nāma vikappanupagapacchima”nti",
  "tika-vin06t1:669_11": "vacanato paṭaparissāvanaṁ cīvarameva, na parikkhāraṁ. “Ko pana vādoti nigamanavacanampi",
  "tika-vin06t1:669_12": "sādhaka”nti keci vadanti, paṇṇattiṁ ajānanato acittakaṁ, na vatthuṁ, “aññātikāya",
  "tika-vin06t1:669_13": "bhikkhuniyā santakabhāvājānanato, cīvarabhāvājānanato ca acittaka”nti anugaṇṭhipade vuttaṁ.",
  "tika-vin06t1:670": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin06t1:671": "6. Aññātakaviññattisikkhāpadavaṇṇanā",
  "tika-vin06t1:672_0": "515.Parikkhārānanti upayogatthe sāmivacanaṁ. Ekasāṭakanti bhāvanapuṁsakaṁ, “aññātako",
  "tika-vin06t1:672_1": "moghapurisā”ti vacanena pavāritopi adātukāmo aññātako appavāritaṭṭhāne tiṭṭhatīti",
  "tika-vin06t1:672_2": "dīpitaṁ hoti. Aññathā “anāpatti pavāritāna”nti iminā virujjhati.",
  "tika-vin06t1:673_0": "517.Neva tāva viññāpetabbaṁ, na bhañjitabbanti anacchinnānaṁ cīvarānaṁ attano santakānaṁ",
  "tika-vin06t1:673_1": "atthitāya, tattha paccāsāsabbhāvato ca. Paccāsā kittakaṁ kālaṁ rakkhatīti? Yāva gāmantarā,",
  "tika-vin06t1:673_2": "yāva addhayojanāti eke. Yāva dassanasavanūpacārāti eke. Yāva aññe na passantīti eke.",
  "tika-vin06t1:673_3": "Yāva paccāsā chijjatīti eke. Yāva sākhāpalāsapariyesanabhañjanasajjanakālaparicchedāti",
  "tika-vin06t1:673_4": "eke. Idaṁ sabbaṁ yathāsambhavaṁ yujjati. Kathaṁ paññāyatīti ce? “Sace pana etesaṁ",
  "tika-vin06t1:673_5": "vuttappakārānaṁ gihivatthādīnaṁ bhisichavipariyantānaṁ kiñci na labbhati, tena tiṇena",
  "tika-vin06t1:673_6": "vā paṇṇena vā paṭicchādetvā āgantabba”nti aṭṭhakathāvacanato.",
  "tika-vin06t1:674_0": "Na tāva therānaṁ dātabbānīti na tāva attano ruciyā dātabbāni, yadā therā “dethāvuso”ti",
  "tika-vin06t1:674_1": "vadanti, tadā dātabbāni. “Evaṁ sati daharāpi acchinnacīvaraṭṭhāne tiṭṭhanti, sākhāpalāsaṁ",
  "tika-vin06t1:674_2": "bhañjituṁ vaṭṭati, na aññathā. ‘Yehi kehici vā acchinnaṁ hotī’ti hi vutta”nti vuttaṁ.",
  "tika-vin06t1:674_3": "Ācariyo pana evaṁ vadati “attano ruciyāpi dātuṁ labhantī”ti. Tathā hi aṭṭhakathāyaṁ",
  "tika-vin06t1:674_4": "“paribhogajiṇṇaṁ vā’ti ettha ca ‘acchinnacīvarānaṁ ācariyupajjhāyādīnaṁ attanā tiṇapaṇṇehi",
  "tika-vin06t1:674_5": "paṭicchādetvā dinnacīvarampi saṅgahaṁ gacchatī’ti vattuṁ yujjatī”ti vuttaṁ. Athāpi",
  "tika-vin06t1:674_6": "siyā ācariyādīhi “āharāvuso”ti vutteyeva, nāvutteti, na, “kehici vā acchinna”nti",
  "tika-vin06t1:674_7": "ettha vuttalesato dutiyalesassa avisesabhāvappasaṅgatoti. Atha kimatthaṁ “na tāva",
  "tika-vin06t1:674_8": "therānaṁ dātabbānī”ti vuttanti ce? Yāva therānaṁ atthāya sākhāpalāsāni bhañjati,",
  "tika-vin06t1:674_9": "tāva na dātabbāni, tato tāni theruddissakāni sākhāpalāsāni sayaṁ paridahitvā vināpi",
  "tika-vin06t1:674_10": "therāṇattiyā attano ruciyā dātabbāni, bhūtagāmapātabyatāya pācittiyaṁ na hoti satthunāpi",
  "tika-vin06t1:674_11": "anuññātattā. “Tiṇena vā paṇṇena vā”ti hi vuttaṁ, taṁ kappiyameva sandhāya vuttanti",
  "tika-vin06t1:674_12": "ce? Na, “tadalābhe na tveva…pe… dukkaṭassā”ti vacanavirodhato. Etthāha – dukkaṭabhayā",
  "tika-vin06t1:674_13": "pācittiyavatthu ce atikkamitabbaṁ, tadalābhe thullaccayavatthu saṅghikaṁ, tadalābhe",
  "tika-vin06t1:674_14": "pārājikavatthupi atikkamitabbaṁ siyāti? Na, pārājikassa lokavajjattā. Apica na sabbaṁ",
  "tika-vin06t1:674_15": "bhūtagāmaṁ pācittiyavatthumeva, tato dukkaṭādivatthupi atthi, anāpattivatthupi kālodisakaṁ,",
  "tika-vin06t1:674_16": "tasmā idaṁ tadā anāpattivatthukanti veditabbaṁ. Kittāvatā bhikkhu acchinnacīvaro",
  "tika-vin06t1:674_17": "naṭṭhacīvaro hotīti? Ettāvatā naggo hotīti eke. Vikappanupagapacchimabhāvena, vikappanupagapacchimamādiṁ",
  "tika-vin06t1:674_18": "katvā viññāpentassa āpattīti eke. Nivāsanapārupanupagābhāvenāti eke. Ticīvarābhāvenāti",
  "tika-vin06t1:674_19": "eke. Santaruttaraparamābhāvenāti eke. Ayaṁ ekevādo yutto “santaruttaraparamaṁ tato",
  "tika-vin06t1:674_20": "cīvaraṁ sāditabba”nti hi vacanato, tasmā santaruttare sati vikappanupagapacchimaṁ",
  "tika-vin06t1:674_21": "viññāpentassa paṭilābhena nissaggiyaṁ. Yadi evaṁ “viññāpetvā paṭilabheyya nissaggiya”nti",
  "tika-vin06t1:674_22": "sikkhāpadena bhavitabbanti ce? Tanna, tadatthasiddhito nānatthattā dhātūnaṁ. Kiṁ",
  "tika-vin06t1:674_23": "vuttaṁ hoti? Yathā hi “tikkhattuṁ methunaṁ dhammaṁ abhiviññāpesī”ti vutte pavattesīti",
  "tika-vin06t1:674_24": "attho, tathā idhāpi “cīvaraṁ viññāpeyyā”ti viññattiyā pavatteyya uppādeyyāti attho.",
  "tika-vin06t1:675_0": "Tena nivatthoti taṁnivattho. Aññassa alābhena tameva paribhuñjato jirati, na lesena.",
  "tika-vin06t1:675_1": "Attanāti sayameva vattuṁ yujjati, tasmā ayuttaparibhogena aparibhuñjitvā yuttaparibhogavasena",
  "tika-vin06t1:675_2": "paribhuñjato jiṇṇaṁ paribhogajiṇṇaṁ nāma. Tassa sabhāgānaṁ acchinnakāle dānampi yuttaparibhoge",
  "tika-vin06t1:675_3": "eva saṅgahaṁ gacchatīti adhippāyo. “Ime kira dve lesā aṭṭhakathāyo, vācentānaṁ ācariyānaṁ",
  "tika-vin06t1:675_4": "matanti dhammasiritthero āhā”ti vuttaṁ.",
  "tika-vin06t1:676_0": "521.Nisīdituṁ vā nipajjituṁ vā na labhatīti yathāsukhaṁ na labhatīti adhippāyo. “Aññassatthāyā”ti",
  "tika-vin06t1:676_1": "etthāpi “ñātakānaṁ pavāritāna”nti anuvattati eva. Atthāya kassa? Tasseva aññassa.",
  "tika-vin06t1:676_2": "Yathā aññātake tikapācittiyaṁ, tathā appavāritepīti dassanatthaṁ “ñātakānaṁ pavāritāna”nti",
  "tika-vin06t1:676_3": "vuttaṁ. Aññathā “ñātake ñātakasaññī”ti iminā siddhattā na niccaṁ sesaṁ āpajjati.",
  "tika-vin06t1:676_4": "Apicettha aññātakaggahaṇena appavāritaggahaṇaṁ hoti, appavāritaggahaṇena aññātakaggahaṇaṁ,",
  "tika-vin06t1:676_5": "aññātakā hi appavāritā honti. Tathā ñātakaggahaṇena pavāritaggahaṇaṁ hoti, katthaci",
  "tika-vin06t1:676_6": "na hoti. Na pavāritaggahaṇena ñātakaggahaṇaṁ hotīti imassa atthavisesassa dassanatthaṁ",
  "tika-vin06t1:676_7": "“ñātakānaṁ pavāritāna”nti vuttaṁ. Tathā hi aññātikāya bhikkhuniyā appavāritāya ca",
  "tika-vin06t1:676_8": "cīvaraṁ aññatra pārivattakā paṭiggaṇhantassa āpatti. Ñātikāya pana pavāritāya ca",
  "tika-vin06t1:676_9": "vissāsaṁ gaṇhāti, anāpatti. Tathā purāṇacīvaraṁ ñātikāya anāpatti, pavāritāya pana",
  "tika-vin06t1:676_10": "tikapācittiyameva. Ñātakānañca ekaccānaṁ purāṇacīvaraṁ nāma dātuṁ vaṭṭati, na pavāritānaṁ.",
  "tika-vin06t1:676_11": "Tikacchedo ca mātikāpadeneva hoti, na aññena. Tatthāpi ekeneva, na dutiyādīhīti ayaṁ",
  "tika-vin06t1:676_12": "vinaye dhammatā veditabbā.",
  "tika-vin06t1:677": "Aññātakaviññattisikkhāpadavaṇṇanā niṭṭhitā.",
  "tika-vin06t1:678": "7. Tatuttarisikkhāpadavaṇṇanā",
  "tika-vin06t1:679_0": "522-4.Paggāhikasālaṁvāti dussapasāraṁ vā. Hatthena paggahetvā ṭhatvā sālāyaṁ pasāretabbadussaṁ",
  "tika-vin06t1:679_1": "pasārentīti codanā. Ticīvarikenevāti vinayaticīvarikena. So hi adhiṭṭhahitvā ṭhapitaparikkhāracoḷādīsu",
  "tika-vin06t1:679_2": "santesupi ticīvare acchinne santaruttaraparamaṁ viññāpetvā gahetuṁ labhati. Aññathāpīti",
  "tika-vin06t1:679_3": "“pamāṇikaṁ ticīvaraṁ parikkhāracoḷavasena adhiṭṭhahitvā paribhuñjato tasmiṁ naṭṭhe",
  "tika-vin06t1:679_4": "bahūnipi gahetuṁ labhati, na santaruttaraparama”nti ca, tasmā taṁ vibhāganti “ticīvarikassa",
  "tika-vin06t1:679_5": "taṁ vibhāganti attho, na parikkhāracoḷikassā”ti ca keci vadanti. Ācariyo pana “aññenāti",
  "tika-vin06t1:679_6": "aticīvarikena, aññathāti ito vuttaggahaṇaparicchedato aññenā”ti ettakameva vadati.",
  "tika-vin06t1:679_7": "Aññathāti pana sace tīṇipi naṭṭhāni, santaruttaraparamaṁ gaṇhitabbaṁ, sace dve vā",
  "tika-vin06t1:679_8": "ekaṁ vā naṭṭhaṁ, tena “aññathāpī”ti dassanatthaṁ vuttanti eke. Gaṇṭhipadesu vicāraṇā",
  "tika-vin06t1:679_9": "eva natthi, tasmā upaparikkhitvā gahetabbaṁ. Pakatiyā santaruttarena carati, sāsaṅkasikkhāpadavasena",
  "tika-vin06t1:679_10": "vā taṁsammutivasena vā tatiyassa alābhena vā.",
  "tika-vin06t1:680_0": "526.“Pamāṇamevavaṭṭatī”ti sallekhadassanatthaṁ vuttaṁ. Taṁ micchā gahetvā ñātakādiṭṭhāne",
  "tika-vin06t1:680_1": "taduttari gaṇhantassa āpattīti ce? Taṁ pāḷiyā na sameti, “anāpatti ñātakānaṁ pavāritāna”nti",
  "tika-vin06t1:680_2": "hi pāḷi. Ettha ca pavāritā nāma acchinnakālato pubbe eva pavāritā, na acchinnakāle.",
  "tika-vin06t1:680_3": "“Abhihaṭṭhuṁ pavāreyyā”ti hi vuttaṁ, tasmā yo acchinnakālassatthāya pavāreti, ubhopi",
  "tika-vin06t1:680_4": "appavāritā evāti veditabbā. Te hi acchinnakāraṇā naṭṭhakāraṇāva denti nāma. Apica",
  "tika-vin06t1:680_5": "yathā piṭṭhisamaye satuppādaṁ katvā ñātakapavāritaṭṭhānato vassikasāṭikaṁ nipphādentassa",
  "tika-vin06t1:680_6": "tena sikkhāpadena nissaggiyaṁ, tathā idhāpi ñātakapavāritaṭṭhānepi acchinnanaṭṭhakāraṇā",
  "tika-vin06t1:680_7": "na vaṭṭati, tasmā “aṭṭhakathāsu pamāṇameva vaṭṭatī’ti vuttavacanameva pamāṇa”nti",
  "tika-vin06t1:680_8": "dhammasiritthero āha, taṁ ayuttaṁ, kasmā? Yasmā idaṁ sikkhāpadaṁ taduttari viññāpentassa",
  "tika-vin06t1:680_9": "paññattaṁ, tasmiñca “aññātako gahapati vā gahapatānī vā”ti mātikāya pāḷi, vibhaṅge",
  "tika-vin06t1:680_10": "ca “aññātako nāma mātito vā…pe… asambaddho”ti pāḷi, anāpattivāre ca “ñātakānaṁ pavāritāna”nti",
  "tika-vin06t1:680_11": "pāḷi, tasmā tividhāyapi pāḷiyā na sametīti ayuttameva, tasmā kevalaṁ sallekhameva",
  "tika-vin06t1:680_12": "sandhāya vuttanti apare. Upari kāṇamātāsikkhāpade aṭṭhakathāsu pana “tesampi pātheyyapaheṇakatthāya",
  "tika-vin06t1:680_13": "paṭiyattato pamāṇameva vaṭṭatī”ti vuttaṁ, na pana “pāḷiyā na sametī”ti vuttaṁ, na",
  "tika-vin06t1:680_14": "tattha ca idha ca nānākaraṇaṁ paññāyati, tasmā therassa laddhi sundarā viya mama",
  "tika-vin06t1:680_15": "khāyati, vīmaṁsitabbaṁ. Yasmā panidaṁ sikkhāpadaṁ aññassatthāya viññāpanavatthusmiṁyeva",
  "tika-vin06t1:680_16": "paññattaṁ, tasmā idha “aññassatthāyā”ti na vuttaṁ. “Sesaṁ uttānatthamevā”ti pāṭho.",
  "tika-vin06t1:680_17": "“Aññassatthāyā”ti nidānavirodhato na vuttaṁ. Tathāpi anantare vuttanayena labbhatīti",
  "tika-vin06t1:680_18": "ācariyo. Evarūpesu gahapatipaṭisaṁyuttasikkhāpadesu kiñcāpi “gahapati nāma yo koci",
  "tika-vin06t1:680_19": "agāraṁ ajjhāvasatī”ti vuttaṁ, tathāpi pañca sahadhammike ṭhapetvā avasesā ca sikkhāpaccakkhātako",
  "tika-vin06t1:680_20": "ca titthiyo ca veditabbo.",
  "tika-vin06t1:681": "Tatuttarisikkhāpadavaṇṇanā niṭṭhitā.",
  "tika-vin06t1:682": "8. Paṭhamaupakkhaṭasikkhāpadavaṇṇanā",
  "tika-vin06t1:683_0": "527-8. Api hoti cittanti attho. Meyyāti pāṭhassa mayhanti attho. Na ime sukarā, “na",
  "tika-vin06t1:683_1": "imesaṁ sukarā”ti vā pāṭho. “Tassa na imesaṁ sukarā acchādetunti attho”ti likhitaṁ.",
  "tika-vin06t1:683_2": "“Pubbe appavārito”ti vacanato tasmiṁ khaṇe pavāritopi appavāritova hotīti.",
  "tika-vin06t1:684": "Paṭhamaupakkhaṭasikkhāpadavaṇṇanā niṭṭhitā.",
  "tika-vin06t1:685": "9. Dutiyaupakkhaṭasikkhāpadavaṇṇanā",
  "tika-vin06t1:686_0": "532. Dutiyaupakkhaṭena kiṁpayojananti? Natthi, kevalaṁ aṭṭhuppattivasena paññattaṁ",
  "tika-vin06t1:686_1": "bhikkhuniyā rahonisajjasikkhāpadaṁ viya. Evaṁ sante tanti anāropetabbaṁ bhaveyya",
  "tika-vin06t1:686_2": "vināpi tena tadatthasiddhito, anissarattā, anāropetuṁ anuññātattā ca. Vuttañhetaṁ",
  "tika-vin06t1:686_3": "“ākaṅkhamāno, ānanda, saṅgho…pe… samūhaneyyā”ti. Idaṁ sabbamakāraṇaṁ. Na hi buddhā",
  "tika-vin06t1:686_4": "appayojanaṁ vācaṁ nicchārenti, pageva sikkhāpadaṁ, tenevāha aṭṭhakathāyaṁ “tañhi",
  "tika-vin06t1:686_5": "imassa anupaññattisadisa”ntiādi. Anupaññatti ca nippayojanā natthi, taṁsadisañcetaṁ,",
  "tika-vin06t1:686_6": "na nippayojananti dassitaṁ hoti, evaṁ sante ko panettha visesoti? Tato āha “paṭhamasikkhāpade",
  "tika-vin06t1:686_7": "ekassa pīḷā katā, dutiye dvinnaṁ, ayamettha viseso”ti. Iminā atthavisesena ko panañño",
  "tika-vin06t1:686_8": "atirekattho dassitoti? Porāṇagaṇṭhipade tāva vuttaṁ “ekasmimpi vatthusmiṁ ubhinnaṁ",
  "tika-vin06t1:686_9": "pīḷā kātuṁ vaṭṭatīti ayamatirekattho dassito”ti. Tenetaṁ dīpeti “na kevalaṁ paṭiladdhacīvaragaṇanāyeva",
  "tika-vin06t1:686_10": "āpattigaṇanā, pīḷitapuggalasaṅkhātavatthugaṇanāyapī”ti.",
  "tika-vin06t1:687": "Honti cettha –",
  "tika-vin06t1:688": "“Vatthuto gaṇanāyāpi, siyā āpatti nekatā;",
  "tika-vin06t1:689": "Iti sandassanatthañca, dutiyūpakkhaṭaṁ idha.",
  "tika-vin06t1:690": "“Kāyasaṁsaggasikkhāya, vibhaṅge viya kintetaṁ;",
  "tika-vin06t1:691": "Ekitthiyāpi nekatā, āpattīnaṁ payogato”ti.",
  "tika-vin06t1:692": "Apicetaṁ sikkhāpadaṁ taṁjātikesu sikkhāpadesu sabbesupi gahetabbavinicchayassa nayadassanappayojananti veditabbaṁ. Āha ca –",
  "tika-vin06t1:693": "“Aññātikāya bahutāya vimissatāya,",
  "tika-vin06t1:694": "Āpattiyāpi bahutā ca vimissatā ca;",
  "tika-vin06t1:695": "Iccevamādividhisambhavadassanatthaṁ,",
  "tika-vin06t1:696": "Satthā upakkhaṭamidaṁ dutiyaṁ avocā”ti.",
  "tika-vin06t1:697_0": "Tassāyaṁ saṅkhepato adhippāyapubbaṅgamā vicāraṇā – purāṇacīvaraṁ ekameva bhikkhu",
  "tika-vin06t1:697_1": "bhikkhunīhi dvīhi, bahūhi vā dhovāpeti, bhikkhunigaṇanāya pācittiyagaṇanā, tathā",
  "tika-vin06t1:697_2": "dvinnaṁ, bahūnaṁ vā sādhāraṇaṁ ekameva cīvaraṁ aññatra pārivattakā paṭiggaṇhāti,",
  "tika-vin06t1:697_3": "idhāpi tathā dvinnaṁ, bahūnaṁ vā sādhāraṇamekaṁ viññāpeti, viññattapuggalagaṇanāya",
  "tika-vin06t1:697_4": "āpattigaṇanā. Tathā aññesupi evarūpesu sikkhāpadesu nayo netabbo. Ayaṁ tāva bahutāya",
  "tika-vin06t1:697_5": "nayo. Missatāya pana ñātikāya, aññātikāya ca ekaṁ dhovāpeti, ekato niṭṭhāpane ekaṁ",
  "tika-vin06t1:697_6": "pācittiyaṁ. Atha ñātikā paṭhamaṁ thokaṁ dhovitvā ṭhitā, puna aññātikā sudhotaṁ karoti,",
  "tika-vin06t1:697_7": "nissaggiyaṁ. Atha aññātikā paṭhamaṁ dhovati, pacchā ñātikā sudhotaṁ karoti, aññātikāya",
  "tika-vin06t1:697_8": "payogavasena bhikkhuno dukkaṭameva. Aññātikāya ca ñātikāya ca aññātikasaññī, vematiko,",
  "tika-vin06t1:697_9": "ñātikasaññī vā dhovāpeti, yathāvuttanayena nissaggiyadukkaṭādiāpattibhedagaṇanā veditabbā.",
  "tika-vin06t1:697_10": "Tathā aññātikāya ca ñātikāya ca santakaṁ cīvaraṁ ubhohi ekato diyyamānaṁ paṭiggaṇhantassa,",
  "tika-vin06t1:697_11": "aññātikāya eva hatthato paṭiggaṇhantassa ca nissaggiyameva. Atha ñātikāya anāpatti.",
  "tika-vin06t1:697_12": "Atha ubhosu aññātikādisaññī vuttanayeneva nissaggiyadukkaṭādiāpattibhedagaṇanā veditabbā.",
  "tika-vin06t1:697_13": "Tathā aññātakaviññattisikkhāpadesupi yathāsambhavaṁ nayo netabbo. Ayaṁ missatāya",
  "tika-vin06t1:697_14": "nayo. Ādi-saddena pana aneke aññātikā viññattāviññattapuggalagaṇanāya dukkaṭaṁ. Eko",
  "tika-vin06t1:697_15": "deti, eko na deti, nissaggiyaṁ. Atha aviññatto deti, na nissaggiyaṁ. Atha viññattāviññattānaṁ",
  "tika-vin06t1:697_16": "sādhāraṇaṁ viññatto deti, nissaggiyameva. Ubho denti, nissaggiyameva. Aviññatto deti,",
  "tika-vin06t1:697_17": "nissaggiyena anāpatti. Viññattassa vacanena aviññatto deti, anāpatti eva. Tathā upakkhaṭādīsupi",
  "tika-vin06t1:697_18": "yathāsambhavaṁ nayo netabbo.",
  "tika-vin06t1:698": "Dutiyaupakkhaṭasikkhāpadavaṇṇanā niṭṭhitā.",
  "tika-vin06t1:699": "10. Rājasikkhāpadavaṇṇanā",
  "tika-vin06t1:700_0": "537.“Nakho mayaṁ, āvuso, cīvaracetāpannaṁ paṭiggaṇhāma…pe… kālena kappiya”nti ito",
  "tika-vin06t1:700_1": "pubbe eva rūpiyapaṭiggahaṇasikkhāpadassa paññattattā vuttaṁ. Aññathā āyasmā upanando",
  "tika-vin06t1:700_2": "maṁsassa cetāpannaṁ ekampi kahāpaṇaṁ hatthena paṭiggaṇhanto tato mahantataraṁ cīvaracetāpannaṁ",
  "tika-vin06t1:700_3": "kathaṁ na paṭiggaṇhissati, evaṁ santepi cīvarapaṭisaṁyuttattā cīvaravagge saṅgāyiṁsūti.",
  "tika-vin06t1:701_0": "538-9. “Āgatakāraṇaṁ bhañjatī”ti vuttattā nanu puna codetuṁ na labhatīti eke. Āgamanassa",
  "tika-vin06t1:701_1": "sātthakaṁ na hoti, cīvaraṁ na labhissati paṭisanthārassa katattāti eke. Codanālakkhaṇaṁ",
  "tika-vin06t1:701_2": "na hotīti katvā vuttanti eke. “Ṭhatvā codemī”ti āgato taṁ ṭhānaṁ bhañjati, karoti",
  "tika-vin06t1:701_3": "cekaṁ, tīṇipi ce karoti, ekameva, ekavacanattāti eke. Tīṇi ṭhānāni bhañjatīti eke.",
  "tika-vin06t1:701_4": "Upatissatthero “na codanādiṁ bhañjati, codetukāmo akattabbaṁ akāsi, tena vattabhede",
  "tika-vin06t1:701_5": "dukkaṭa”nti vadati. Dhammasiritthero pana “āsane ce nisīdati, ekāya nisajjāya dve",
  "tika-vin06t1:701_6": "ṭhānāni bhañjati. Āmisaṁ ce paṭiggaṇhāti, ekena paṭiggahena dve ṭhānāni bhañjati.",
  "tika-vin06t1:701_7": "Dhammaṁ ce bhāsati, dhammadesanasikkhāpade vuttaparicchedāya ekāya vācāya dve ṭhānāni",
  "tika-vin06t1:701_8": "bhañjati, taṁ sandhāya vutta”nti vadati. “Yatthā”ti vutte attano eva santikaṁ gantabbanti",
  "tika-vin06t1:701_9": "vuttaṁ viya hoti. Tena vuttaṁ “byañjanaṁ pana na sametī”ti. Upāsakehi āṇattā taṁ.",
  "tika-vin06t1:701_10": "Mūlaṁ asādiyantenāti mūlassa akappiyabhāve sati asādiyantena. Tañca kho cittena,",
  "tika-vin06t1:701_11": "na mukhena. Sace evaṁ vutte akappiyaṁ dassetīti katvā cittena akappiyaṁ icchantova",
  "tika-vin06t1:701_12": "mukhena kappiyaṁ niddisati “cīvaraṁ me dethā”ti, na vaṭṭati. Paṭilābhe rūpiyapaṭiggahaṇasikkhāpadena āpatti.",
  "tika-vin06t1:702_0": "Tatrāyaṁ vicāraṇā – cittena sādiyantopi mukhena kappiyavohārena ce voharati “kahāpaṇārahena,",
  "tika-vin06t1:702_1": "pādārahena vā kappiyabhaṇḍena idañcidañca āharā”ti. Kiñcāpi rūpiyaṁ sandhāya vadati,",
  "tika-vin06t1:702_2": "vaṭṭati eva. Kasmā? Kañci sassuṭṭhānakaṁ bhūmipadesaṁ sandhāya “sīmaṁ demāti vadanti,",
  "tika-vin06t1:702_3": "vaṭṭatī”ti vacanato, “vihārassa demā”ti vutte “paṭikkhipituṁ na vaṭṭatī”ti vacanato",
  "tika-vin06t1:702_4": "ca. Anugaṇṭhipade pana vuttaṁ “saṅghaṁ sandhāya ‘vihārassa demā’ti dinnaṁ garubhaṇḍaṁ",
  "tika-vin06t1:702_5": "na hoti, dakkhiṇodakaṁ sampaṭicchituṁ, ‘sādhū’ti ca vattuṁ, anumodetuñca vaṭṭati.",
  "tika-vin06t1:702_6": "Kasmā? Saṅghassa ‘vihāro’ti nāmābhāvato, khettasseva ‘sīmā’ti nāmabhāvato ca, cittena",
  "tika-vin06t1:702_7": "ārammaṇaṁ kataṁ appamāṇaṁ, kappiyavohārova pamāṇaṁ. Kappiyamevācikkhitattā ‘na tvevāhaṁ,",
  "tika-vin06t1:702_8": "bhikkhave, kenaci pariyāyena jātarūparajataṁ sāditabbaṁ pariyesitabbanti vadāmī’ti",
  "tika-vin06t1:702_9": "vacanenapi na virujjhati. Kappiyavacanapaccayā dāyako sayameva kattabbayuttakaṁ jānissatīti",
  "tika-vin06t1:702_10": "adhippāyato dāyakena etassa adhippāyaṁ ñatvā kappiyakārakassa hatthe ṭhapitaṁ bhikkhussa",
  "tika-vin06t1:702_11": "santakameva hotī”ti. Idaṁ sabbamayuttaṁ, kasmā? Sīmāvihāravacanassa dāyakavacanattā.",
  "tika-vin06t1:702_12": "Idha ca bhikkhuno vacanaṁ pamāṇaṁ. Tenevāha “athāpi ‘mama taḷākaṁ vā pokkharaṇiṁ",
  "tika-vin06t1:702_13": "vā saṅghassa dammī’ti vutte ‘sādhu, upāsaka, saṅgho pānīyaṁ pivissatī’tiādīni vatvā",
  "tika-vin06t1:702_14": "paribhuñjituṁ vaṭṭati evā”ti. Aññathā khettaṁ sandhāya bhikkhuno khettapaṭibaddhavacanāni",
  "tika-vin06t1:702_15": "sīmāvacanena kappantīti āpajjati. Avihārassa ca bhikkhussa rūpiyaṁ dassetvā “idaṁ",
  "tika-vin06t1:702_16": "vihārassa dammī”ti vutte attano atthāya diyyamānaṁ jānantenāpi taṁ appaṭikkhipitabbaṁ.",
  "tika-vin06t1:702_17": "Tathā kahāpaṇārahādino akappiyabhaṇḍabhāvaṁ, kahāpaṇādibhāvameva vā jānantameva sandhāya",
  "tika-vin06t1:702_18": "tathāvoharantassa ca anāpattīti āpajjati. “Na tvevāhaṁ, bhikkhave, kenaci pariyāyenā”ti",
  "tika-vin06t1:702_19": "nippadesato vuttattā na sakkā lesaṁ oḍḍetunti no takko, vicāretvā pana gahetabbaṁ.",
  "tika-vin06t1:702_20": "“No ce icchati, na kathetabba”nti vacanato yathāvuttasāmiciyā akaraṇe anāpatti dukkaṭassāti dasseti.",
  "tika-vin06t1:703_0": "“Aññātakaappavāritesu viya paṭipajjitabba”nti vacanato yathāvuttasāmicimpi na katvā",
  "tika-vin06t1:703_1": "ce nipphādeti, aññātakaviññattisikkhāpadena kāretabboti dasseti. Kappiyakārakā sayameva",
  "tika-vin06t1:703_2": "codetvā denti, vaṭṭati. “Sayaṁ karaṇameva paṭikkhitta”nti ca vadanti. Piṇḍapātādīnaṁ…pe…",
  "tika-vin06t1:703_3": "eseva nayoti ettha “dukkaṭa”nti vadanti, taṁ na sundaraṁ, dadantesupīti api-saddena",
  "tika-vin06t1:703_4": "saṅgahitattā nissaggiyapācittiyameva. Jātarūparajataṁ “saṅghe sādite dukkaṭa”nti",
  "tika-vin06t1:703_5": "ca vikappenti. Taṁ visesetvā navuttattā pācittiyamevāti dasseti. “Nissaggiyamevāti",
  "tika-vin06t1:703_6": "yevāpanakasikkhāpadesu siyā”ti vadanti, upaparikkhitabbaṁ. “Yassa kassaci hi aññassa…pe…",
  "tika-vin06t1:703_7": "mahāpaccariyaṁ vutta”nti vacanato apabbajitānaṁ antamaso mātāpitūnampi atthāya sampaṭicchantassa",
  "tika-vin06t1:703_8": "dukkaṭamevāti dasseti.",
  "tika-vin06t1:704_0": "Sabbattha sampaṭicchanaṁ nāma “uggaṇheyya vā uggaṇhāpeyyavā upanikkhittaṁ vā sādiyeyyā”ti",
  "tika-vin06t1:704_1": "evaṁ vuttalakkhaṇameva. Evaṁ santepi katthaci paṭikkhipitabbaṁ, katthaci na paṭikkhipitabbaṁ,",
  "tika-vin06t1:704_2": "katthaci paṭikkhittaṁ sādituṁ vaṭṭati, evaṁ appaṭikkhittaṁ kiñci vaṭṭati, idaṁ sabbampi",
  "tika-vin06t1:704_3": "dassetuṁ “sace panā”ti vitthāro āraddho. Tattha “cetiyassa…pe… na vaṭṭatī”ti vacanato",
  "tika-vin06t1:704_4": "appaṭikkhittaṁ vihārassa dinnaṁ sādituṁ vaṭṭatīti siddhaṁ. Tathā therassa “mātuyā",
  "tika-vin06t1:704_5": "demā”tiādinā vuttepi paṭiggahaṇe āpatti pācittiyameva. Sāpattiko hotīti ettha kāya",
  "tika-vin06t1:704_6": "āpattiyā sāpattiko hotīti? Dukkaṭāpattiyāti eke. Na yāya kāyaci, kevalaṁ aṭṭhāne",
  "tika-vin06t1:704_7": "codetīti katvā “sāpattiko”ti vuttaṁ. Yathā kathanti? “Pañcahi, bhikkhave, aṅgehi",
  "tika-vin06t1:704_8": "samannāgato saddhivihāriko paṇāmetabbo…pe… paṇāmento anatisāro”ti ettha na sammāvattantaṁyeva",
  "tika-vin06t1:704_9": "apaṇāmentassa dukkaṭaṁ vuttaṁ. Yathāha – “na ca, bhikkhave, asammāvattanto na paṇāmetabbo,",
  "tika-vin06t1:704_10": "yo na paṇāmeyya, āpattidukkaṭassā”ti, tasmā adhimattapemādiabhāvepi apaṇāmentassa",
  "tika-vin06t1:704_11": "anāpatti dissati. Apica “sātisāro hotī”ti vuttaṁ. Evaṁsampadamidaṁ daṭṭhabbaṁ. Aṭṭhakathāya",
  "tika-vin06t1:704_12": "“sātisāro hotīti sadoso hoti, āpattiṁ āpajjatī”ti vuttattā na yuttanti ce? Na, tadanantarameva",
  "tika-vin06t1:704_13": "taṁmicchāgāhanivattanatthaṁ, tasmā “na sammāvattanto paṇāmetabbo”ti vuttattā anāpattikā",
  "tika-vin06t1:704_14": "katāti. Dukkaṭāpatti hotīti ācariyo, vīmaṁsitabbaṁ. “Kappiyabhaṇḍampi akappiyamevāti",
  "tika-vin06t1:704_15": "taḷākato nipphannadhaññena parivattetvā laddhaṁ gorasampi na vaṭṭatī”ti vuttaṁ.",
  "tika-vin06t1:705_0": "Kappiyavohārepi vidhānaṁ vakkhāma, seyyathidaṁ – “udakavasenā”tiādi. Dubbinibbhogaṁ",
  "tika-vin06t1:705_1": "hotīti idaṁ parato “tasseva akappiyaṁ. Kasmā? Dhaññassa vicāritattā”ti iminā asadisaṁ,",
  "tika-vin06t1:705_2": "tasmā suvuttaṁ. Idañhi bhikkhussa payogavasena ādito paṭṭhāya uppannena missanti.",
  "tika-vin06t1:705_3": "Akatapubbaṁ navasassaṁ nāma. Khale vā ṭhatvā rakkhatīti “idaṁ vā ettakaṁ vā mā gaṇha,",
  "tika-vin06t1:705_4": "idaṁ gahetuṁ labbhatī”ti vā “ito apanehi, idha puñjaṁ karohī”ti evamādinā vā payogena",
  "tika-vin06t1:705_5": "ce rakkhati, taṁ akappiyaṁ. “Sace ‘mayiṭhite rakkhitaṁ hotī’ti rakkhati, gaṇhante",
  "tika-vin06t1:705_6": "vā passitvā ‘kiṁ karothā’ti, bhaṇati vaṭṭatī”ti vuttaṁ, taṁ yuttaṁ. Rūpiyapaṭiggahaṇasikkhāpade",
  "tika-vin06t1:705_7": "“dvāraṁ pidahitvā rakkhantena vasitabba”nti hi vuttaṁ. Tasseva taṁ akappiyaṁ. Kasmā?",
  "tika-vin06t1:705_8": "Apubbassa anuppāditattā. Heṭṭhā “sassaṁ katvā āharathā”ti vattuṁ pana na vaṭṭatīti.",
  "tika-vin06t1:705_9": "Paṇṇepi eseva nayo. “Pakatiyā sayameva karontānaṁ ussāhajananato”ti vuttaṁ. Kasmā?",
  "tika-vin06t1:705_10": "“Kahāpaṇānaṁ vicāritattā”ti vacanato, pageva uṭṭhāpitattāti siddhaṁ hoti. Sace dāyakā",
  "tika-vin06t1:705_11": "vā saṅghassa gāmakhettārāmādiṁ keṇiyā gahitamanussā vā tattha kuṭumbino “ime saṅghassa",
  "tika-vin06t1:705_12": "kahāpaṇā āhaṭā”ti vadanti, “na kappatī”ti ettakameva vattabbaṁ. Kappiyakārakāva ce",
  "tika-vin06t1:705_13": "vadanti, “saṅghassa kahāpaṇā na kappanti, sappiādīni vaṭṭantī”ti vattabbaṁ, tasmā",
  "tika-vin06t1:705_14": "“saṅghassa kappiyakārake vā guttaṭṭhānaṁ vā ācikkhathā”ti vatvā tehi sampāditaṁ kenaci",
  "tika-vin06t1:705_15": "akattabbatāya “iminā sappiṁ āharāhī”ti vicāreti niṭṭhāpetvā itaresaṁ kappiyaṁ parato",
  "tika-vin06t1:705_16": "pattacatukke catutthapatto viya. Vuttañhi tattha “ime kahāpaṇe gahetvā imaṁ dehī’ti",
  "tika-vin06t1:705_17": "kahāpaṇe dāpetvā gahito, ayaṁ patto etasseva bhikkhuno na vaṭṭati, dubbicāritattā,",
  "tika-vin06t1:705_18": "aññesaṁ pana vaṭṭati, mūlassa asampaṭicchitattā”tiādi. Yadi evaṁ sabbesaṁ akappiyaṁ.",
  "tika-vin06t1:705_19": "Kasmā? Kahāpaṇānaṁ vicāritattāti. Idaṁ duvuttanti ce? Na, mūlassa sampaṭicchitaṭṭhānaṁ",
  "tika-vin06t1:705_20": "sandhāya imassa vuttattā pattacatukke dutiyatatiyapattā viya, teneva vuttaṁ sayaṁkārivāre",
  "tika-vin06t1:705_21": "“na kappatī”ti ettakameva vattabba’nti. Tato paraṁ mūlaṁ sampaṭicchati nāma.",
  "tika-vin06t1:706": "Mahāvisayasikkhattā, rājasikkhāpadaṁ idaṁ;",
  "tika-vin06t1:707": "Rañño viya duviññeyyaṁ, cittādhippāyatopi vā.",
  "tika-vin06t1:708": "Rājasikkhāpadavaṇṇanā niṭṭhitā.",
  "tika-vin06t1:709": "Niṭṭhito cīvaravaggo paṭhamo.",
  "tika-vin06t1:710": "2. Kosiyavaggo",
  "tika-vin06t1:711": "1. Kosiyasikkhāpadavaṇṇanā",
  "tika-vin06t1:712_0": "542.Kosiyakārakoti ettha kosaṁ karontīti “kosakārā”ti laddhavohārānaṁ pāṇakānaṁ kosato",
  "tika-vin06t1:712_1": "nibbattaṁ kosiyaṁ nāma. Attanā kataṁ ce? Nissajjanakāle “sayaṁ kataṁ nissaggiya”nti",
  "tika-vin06t1:712_2": "vattabbaṁ. Ubhohi ce kataṁ, yathāpāṭhameva vattabbaṁ. Attanā ca parehi ca vippakataṁ",
  "tika-vin06t1:712_3": "attanā pariyosāpetītiādicatukkampi sambhavantaṁ na dassitaṁ. Vinayadhammatā hesā,",
  "tika-vin06t1:712_4": "yadidaṁ ekasmiṁ tike vā catukke vā dassite itaraṁ sambhavantampi na vuccatīti.",
  "tika-vin06t1:713": "Kosiyasikkhāpadavaṇṇanā niṭṭhitā.",
  "tika-vin06t1:714": "2. Suddhakāḷakasikkhāpadavaṇṇanā",
  "tika-vin06t1:715_0": "547.Suddhakāḷakānanti ettha yathā paṭhame “ekenapi kosiyaṁsunā”ti vuttaṁ, tathā idha",
  "tika-vin06t1:715_1": "“ekenapi aññena amissetvā”ti vacanābhāvato aññehi missabhāve satipi apaññāyamānarūpakaṁ",
  "tika-vin06t1:715_2": "“suddhakāḷaka”micceva vuccatīti veditabbaṁ.",
  "tika-vin06t1:716": "Suddhakāḷakasikkhāpadavaṇṇanā niṭṭhitā.",
  "tika-vin06t1:717": "3. Dvebhāgasikkhāpadavaṇṇanā",
  "tika-vin06t1:718_0": "552. “Dhārayitvā dve tulā ādātabbā”ti vacanato yathā tulādhāraṇāya kāḷakā adhikā",
  "tika-vin06t1:718_1": "na honti, tathā kāḷakānaṁ dve bhāvā gahetabbā ukkaṭṭhaparicchedena. Kathaṁ paññāyatīti?",
  "tika-vin06t1:718_2": "Suddhakāḷakapaṭisedhananidānena. Tatiyaṁ odātānaṁ catutthaṁ gocariyānanti heṭṭhimaparicchedo.",
  "tika-vin06t1:718_3": "Mātikāṭṭhakathāyaṁ pana “ekassapi kāḷakalomassa atirekabhāve nissaggiya”nti vuttaṁ,",
  "tika-vin06t1:718_4": "taṁ tulādhāraṇāya kiñcāpi na sameti, acittakattā pana sikkhāpadassa pubbe tulāya",
  "tika-vin06t1:718_5": "dhārayitvā ṭhapitesu ekampi lomaṁ tattha pateyya nissaggiyanti adhippāyoti no takko.",
  "tika-vin06t1:718_6": "Aññathā dve tulā nādātabbā, ūnakatarā ādātabbā siyuṁ. Na hi lomaṁ gaṇetvā tulādhāraṇā",
  "tika-vin06t1:718_7": "karīyati. Atha gaṇetvāva kātabbaṁ. Kiṁ tulādhāraṇāya payojananti keci. “Gocariyaodātesu",
  "tika-vin06t1:718_8": "ekameva diguṇaṁ katvā gahetuṁ vaṭṭatī”ti vadanti, aṭṭhakathāyaṁ avicāritattā vīmaṁsitabbaṁ.",
  "tika-vin06t1:719": "Dvebhāgasikkhāpadavaṇṇanā niṭṭhitā.",
  "tika-vin06t1:720": "4. Chabbassasikkhāpadavaṇṇanā",
  "tika-vin06t1:721_0": "562.Navaṁnāma karaṇaṁ upādāyāti idaṁ ādikaraṇato paṭṭhāya vassagaṇanaṁ dīpeti. Karitvā",
  "tika-vin06t1:721_1": "vāti vacanaṁ niṭṭhānadivasato paṭṭhāyāti dīpeti. Dhāretabbanti vacanaṁ pana paribhogato",
  "tika-vin06t1:721_2": "paṭṭhāyāti dīpeti, yasmā laddhasammutikassa gatagataṭṭhāne channaṁ channaṁ vassānaṁ",
  "tika-vin06t1:721_3": "oratova katāni bahūnipi honti, tasmā aññaṁ navanti kiṁ katato aññaṁ, udāhu dhāritato",
  "tika-vin06t1:721_4": "aññanti? Kiñcettha yadi katato aññaṁ, tesu aññataraṁ dukkataṁ vā paribhogajiṇṇaṁ",
  "tika-vin06t1:721_5": "vā puna kātuṁ vaṭṭati, tañca kho vināpi purāṇasanthatassa sugatavidatthiṁ appaṭisiddhapariyāpannattā.",
  "tika-vin06t1:721_6": "Katato hi aññaṁ paṭisiddhaṁ, idañca pubbakatanti tato anantarasikkhāpadavirodho hoti.",
  "tika-vin06t1:721_7": "Atha dhāritato aññaṁ nāma, sammuti niratthikā āpajjati, paṭhamakataṁ ce aparibhuttaṁ,",
  "tika-vin06t1:721_8": "satiyāpi sammutiyā aññaṁ navaṁ na vaṭṭatīti adhippāyo? Tatridaṁ sanniṭṭhānanidassanaṁ",
  "tika-vin06t1:721_9": "– niṭṭhānadivasato paṭṭhāya channaṁ channaṁ vassānaṁ paricchedo veditabbo. Tattha",
  "tika-vin06t1:721_10": "ca sattame vasse sampatte chabbassāni paripuṇṇāni honti. Tañca kho māsaparicchedavasena,",
  "tika-vin06t1:721_11": "na vassaparicchedavasena. Sattame paripuṇṇañca ūnakañca vassaṁ nāma, tasmā vippakatasseva",
  "tika-vin06t1:721_12": "sace chabbassāni pūrenti, puna niṭṭhānadivasato paṭṭhāya chabbassāni labhanti. Tañca",
  "tika-vin06t1:721_13": "kho paribhuttaṁ vā hotu aparibhuttaṁ vā, dhāritameva nāma. Yasmā “navaṁ nāma karaṇaṁ",
  "tika-vin06t1:721_14": "upādāya vuccatī”ti vuttaṁ, tasmā channaṁ vassānaṁ parato tameva pubbakataṁ dukkatabhāvena,",
  "tika-vin06t1:721_15": "paribhogajiṇṇatāya vā vijaṭetvā puna karoti, niṭṭhānadivasato paṭṭhāya chabbassaparamatā",
  "tika-vin06t1:721_16": "dhāretabbaṁ, atirekaṁ vā. Anto ce karoti, tadeva aññaṁ navaṁ nāma hoti karaṇaṁ upādāya,",
  "tika-vin06t1:721_17": "tasmā nissaggiyaṁ. Aññathā “navaṁ nāma karaṇaṁ upādāyā”ti iminā na koci viseso atthi.",
  "tika-vin06t1:721_18": "Evaṁ sante kiṁ hoti? Aṭṭhuppattīti. “Yācanabahulā viññattibahulā viharantī”ti hi",
  "tika-vin06t1:721_19": "tattha vuttaṁ, tañca aññassa karaṇaṁ dīpeti. Yadi evaṁ taṁ nibbisesameva āpajjatīti?",
  "tika-vin06t1:721_20": "Nāpajjati. Ayaṁ panassa viseso, yasmā “aññena kataṁ paṭilabhitvā paribhuñjati, anāpattī”ti",
  "tika-vin06t1:721_21": "vuttattho visesoti. Kiṁ vuttaṁ hoti ? “Navaṁ nāma karaṇaṁ upādāya vuccatī”ti vutte",
  "tika-vin06t1:721_22": "atirekacīvarassa uppatti viya paṭilābhenassa uppatti navatā āpajjati. Tato paṭiladdhadivasato",
  "tika-vin06t1:721_23": "paṭṭhāya chabbassaparamatā dhāretabbaṁ. Orena ce channaṁ vassānaṁ…pe… kārāpeyya,",
  "tika-vin06t1:721_24": "nissaggiyanti āpajjati, tasmā navaṁ nāma karaṇameva upādāya vuccati, na paṭilābhaṁ.",
  "tika-vin06t1:721_25": "Orena channaṁ vassānaṁ attano anuppannattā “nava”nti saṅkhyaṁ gataṁ, appaṭiladdhaṁ",
  "tika-vin06t1:721_26": "ce kārāpeyya, yathā lābho, tathā kareyya vā kārāpeyya vāti ca na hoti. Kasmā? Yasmā",
  "tika-vin06t1:721_27": "aññena kataṁ paṭilabhitvā paribhuñjati, anāpattīti visesoti.",
  "tika-vin06t1:722": "Chabbassasikkhāpadavaṇṇanā niṭṭhitā.",
  "tika-vin06t1:723": "5. Nisīdanasanthatasikkhāpadavaṇṇanā",
  "tika-vin06t1:724_0": "565.Nāssudha kocīti ettha assudha-iti avadhāraṇatthe nipāto. Tattha kiñcāpi “evaṁ",
  "tika-vin06t1:724_1": "bhanteti kho te bhikkhū”ti bahuvacanaṁ vuttaṁ, tathāpi te bhikkhū bhagavato paṭissuṇitvā",
  "tika-vin06t1:724_2": "idha tesu bhikkhūsu koci bhagavantaṁ nāssudha upasaṅkamati aññatra ekenāti attho",
  "tika-vin06t1:724_3": "gahetabbo. Taṁ suggāhaṁ ekāhaṁ bhante bhagavantaṁ varantiādīsu viya, anujānāmi…pe…",
  "tika-vin06t1:724_4": "yathāsukhaṁ maṁ dassanāya upasaṅkamantūti dassanatthāya upasaṅkamantu.",
  "tika-vin06t1:725_0": "566-7. “Mayaṁ āyasmantaṁ upasena”nti tassa gaṇapāmokkhattā vuttaṁ. Āraññikapiṇḍapātikapaṁsukūlikavasena",
  "tika-vin06t1:725_1": "sabbāni vuttāni. Tenevāha aṭṭhakathāyaṁ “santhate catutthacīvarasaññitāyā”ti. Kiṁ",
  "tika-vin06t1:725_2": "sabbepi te cīvaraṁ na bujjhantīti ce? Yathā hotu. Katamaṁ cīvaraṁ nāmāti? Channaṁ",
  "tika-vin06t1:725_3": "aññataraṁ vikappanupagaṁ pacchimanti. Kiñca vāyimaṁ avāyimanti? Vāyimamevāti. Katarasuttenāti?",
  "tika-vin06t1:725_4": "Addhā so suttameva na passati, siveyyakaṁ dussayugaṁ, iddhimayikañca devadattiyañca",
  "tika-vin06t1:725_5": "acīvaraṁ karoti. Yadi evaṁ avāyimampīti vadāmīti. Evaṁ sante siddhā santhate cīvarasaññitā",
  "tika-vin06t1:725_6": "kambalasīsena uṇṇāmayasāmaññato. Kiṁ pana te santhataṁ adhiṭṭhahiṁsūti? Duṭṭhu adhiṭṭhahiṁsu",
  "tika-vin06t1:725_7": "acīvarattā, na adhiṭṭhānupagattā ca santhatassa. Atha nādhiṭṭhahiṁsu, pubbeva tattha",
  "tika-vin06t1:725_8": "acīvarasaññino eteti katvā tattha cīvarasaññitāya tadubhayaṁ na yujjatīti. Kiṁ panetaṁ",
  "tika-vin06t1:725_9": "adhiṭṭhānupagaṁ natthīti? Tatthevāgataṁ, apicetaṁ avikappanupagaṁ ce, cīvaraṁ na",
  "tika-vin06t1:725_10": "hoti, aññathā “cīvaraṁ nāma channaṁ cīvarānaṁ aññatara”nti ettāvatā siddhaṁ “vikappanupagaṁ",
  "tika-vin06t1:725_11": "pacchima”nti na vattabbaṁ. Atha na vikappanupagampi cīvarameva siddhaṁ, anadhiṭṭhānupagaṁ,",
  "tika-vin06t1:725_12": "avikappanupagañca ekajjhaṁ “cīvara”nti saṅkhyaṁ gacchati. Tenevāha “tecīvarikassa",
  "tika-vin06t1:725_13": "catutthacīvaraṁ vattamānaṁ aṁsakāsāvameva vaṭṭatī”ti.",
  "tika-vin06t1:726_0": "Apica santhate cīvarasaññitā na kevalaṁ tesaṁyeva, aññesampi anubandhati eva “purāṇasanthataṁ",
  "tika-vin06t1:726_1": "nāma sakiṁ nivatthampi sakiṁ pārutampī”ti vacanato. Aṭṭhakathācariyo panassa acīvarataṁ",
  "tika-vin06t1:726_2": "sandhāyabhāsitatthadīpanena dīpeti. Nivatthapārutanti etesaṁ nisinnañceva nipannañcāti",
  "tika-vin06t1:726_3": "attho. Apica evaṁ santepi santhate cīvarasaññitā anubandhati eva. Khandhake hi “nisīdanaṁ",
  "tika-vin06t1:726_4": "adhiṭṭhātuṁ na vikappetu”nti ca, parivāre “nava cīvarāni adhiṭṭhātabbānī”ti ca nisīdanasikkhāpade",
  "tika-vin06t1:726_5": "“dasā vidatthī”ti ca idha “nisīdanaṁ nāma sadasaṁ vuccatī”ti ca vuttaṁ, aṭṭhakathāyañcassa",
  "tika-vin06t1:726_6": "“santhatasadisaṁ santharitvā ekasmiṁ ante sugatavidatthiyā vidatthimattapadese dvīsu",
  "tika-vin06t1:726_7": "ṭhānesu phāletvā tisso dasā karīyanti, tāhi dasāhi sadasaṁ nāma vuccatī”ti ca “nisīdanaṁ",
  "tika-vin06t1:726_8": "vuttanayena adhiṭṭhātabbameva, tañca kho pamāṇayuttaṁ ekameva, dve na vaṭṭantī”ti",
  "tika-vin06t1:726_9": "ca vuttaṁ, tasmā nisīdanaṁ nāma navannaṁ cīvarānaṁ aññataraṁ cīvaraṁ adhiṭṭhātabbaṁ,",
  "tika-vin06t1:726_10": "tañca santhatasadisaṁ eḷakalomamayasanthatavisesanti siddhaṁ, tathā nisīdanameva",
  "tika-vin06t1:726_11": "nisīdanasanthatañca siddhaṁ. Porāṇagaṇṭhipade ca “ekamevā”ti vuttaṁ. Tasmiṁ siddhe",
  "tika-vin06t1:726_12": "siddhā santhate cīvarasaññitāti attho. Kasmā? Santhatasāmaññato.",
  "tika-vin06t1:727_0": "Etthāha – kathaṁ adasameva santhataṁ cīvarasaṅkhyaṁ na gacchati. Anekampi anadhiṭṭhitampi",
  "tika-vin06t1:727_1": "mahantampi vaṭṭati, yato sadasameva santhataṁ cīvarasaṅkhyaṁ gacchati, tato adhiṭṭhānañca",
  "tika-vin06t1:727_2": "upagacchatīti. Asanthatapariyāpannattā orena ca channaṁ vassānaṁ vināpi sammutiṁ,",
  "tika-vin06t1:727_3": "tañca porāṇaṁ vissajjetvā eva, na avissajjetvā “tañca kho pamāṇayuttaṁ ekameva, dve",
  "tika-vin06t1:727_4": "na vaṭṭantī”ti vacanatoti. Athāpi siyā santhataṁ sayanatthameva karīyati, nisīdanaṁ",
  "tika-vin06t1:727_5": "asanthatamevāti. Tañca na niyamato “purāṇasanthataṁ nāma sakiṁ nivatthaṁ sakiṁ pārutampī”ti",
  "tika-vin06t1:727_6": "vuttattāti. Ettha vuccati, na ettha kāraṇaṁ pariyesitabbaṁ vinayapaññattiyā anaññavisayattā.",
  "tika-vin06t1:728_0": "Santhatassa pana acīvarabhāve ayaṁ yutti – ādito “tīṇi santhatāni pana vinayakammaṁ",
  "tika-vin06t1:728_1": "katvā paṭilabhitvā paribhuñjituṁ na vaṭṭantī”ti aṭṭhakathāvacanato tāni akappiyānīti",
  "tika-vin06t1:728_2": "siddhaṁ, bhagavatā ca khomādīni cha anuññātānīti koseyyaṁ kappiyanti siddhaṁ. Evaṁ",
  "tika-vin06t1:728_3": "sante suddhakoseyyampi cīvaraṁ kappiyaṁ jātaṁ, pageva kosiyamissakasanthatacīvaranti",
  "tika-vin06t1:728_4": "āpajjati. Tathā kambalañca anuññātaṁ, tañca suddhikampi hoti jātikāḷakabhāvena, pageva",
  "tika-vin06t1:728_5": "odātagocariyamissakasanthatacīvaranti āpajjati. Tato ca aññamaññavirodho, tasmā na",
  "tika-vin06t1:728_6": "santhataṁ cīvaraṁ nāma hoti, nisīdanaṁ pana hoti tassa pamāṇasaṇṭhānaparicchedasambhavato.",
  "tika-vin06t1:728_7": "Etthāhu keci ācariyā “duvidhaṁ nisīdanaṁ santhataṁ, asanthatañca. Tattha santhataṁ",
  "tika-vin06t1:728_8": "santhatameva. Asanthataṁ khomādichabbidhaṁ, tadanulomaṁ vā hoti, ayametesaṁ viseso”ti.",
  "tika-vin06t1:729_0": "Etthāha – kasmā panettha “santhataṁ pana bhikkhunā”ti sikkhāpadaṁ apaññāpetvā “nisīdanasanthata”nti",
  "tika-vin06t1:729_1": "paññattanti? Cīvarasaññitāya santhatānaṁ ujjhitattā tesaṁ acīvarabhāvadassanatthaṁ",
  "tika-vin06t1:729_2": "tathā paññattanti vuttaṁ hoti, tasmā te bhikkhū dhutaṅgabhedabhayā tāni ujjhitvā",
  "tika-vin06t1:729_3": "terasāpi dhutaṅgāni samādiyiṁsu, sīsadassanavasena tīṇeva vuttāni, bhagavā ca tesaṁ",
  "tika-vin06t1:729_4": "santhataṁ anujāni, tato nesaṁ evaṁ hoti “nisīdanacīvarasaṇṭhānampetaṁ nisīdanasanthataṁ",
  "tika-vin06t1:729_5": "no anuññātaṁ, catutthacīvarabhāvena pageva katasanthataṁ vā”ti. Tato santhate nesaṁ",
  "tika-vin06t1:729_6": "cīvarasaññitā na bhavissatīti tadatthaṁ bhagavatā nisīdanasanthatanti paññattanti",
  "tika-vin06t1:729_7": "adhippāyo. “Pacchimāni dve vaṭṭantī”ti kathaṁ paññāyatīti ce? “Anāpatti aññena kataṁ",
  "tika-vin06t1:729_8": "paṭilabhitvā paribhuñjatī”ti vacanatoti.",
  "tika-vin06t1:730": "Nisīdanasanthatasikkhāpadavaṇṇanā niṭṭhitā.",
  "tika-vin06t1:731": "6. Eḷakalomasikkhāpadavaṇṇanā",
  "tika-vin06t1:732_0": "572-3.Addhānamaggappaṭipannassāti iminā pakatiyā dīghamaggappaṭipannassa uppannānipi",
  "tika-vin06t1:732_1": "tiyojanaparamameva haritabbāni, pageva appaṭipannassāti dasseti. Addhānamaggappaṭipannassa",
  "tika-vin06t1:732_2": "nissaggiyanti vā sambandho. Teneva vāsādhippāyassa paṭippassaddhagamanussāhattā “appaṭipanno”ti",
  "tika-vin06t1:732_3": "saṅkhyaṁ gatassa anāpattīti siddhā. Imasmiṁ atthavikappe hi bhikkhuno paneva eḷakalomāni",
  "tika-vin06t1:732_4": "uppajjeyyuṁ…pe… asantepi hārake addhānaṁ maggappaṭipannassa nissaggiyaṁ pācittiyanti",
  "tika-vin06t1:732_5": "yojanā veditabbā. Ākaṅkhamānena bhikkhunā paṭiggahetabbānīti attano santakānaṁyeva",
  "tika-vin06t1:732_6": "tiyojanātikkame āpattiṁ dasseti. Tena anākaṅkhamānena parasantakāni paṭiggahitāni",
  "tika-vin06t1:732_7": "atirekatiyojanaṁ harantassa anāpatti siddhā. Ayamattho “bhikkhuno uppajjeyyu”nti",
  "tika-vin06t1:732_8": "iminā, “acchinnaṁ paṭilabhitvā”ti iminā ca dīpitova hotīti. Porāṇagaṇṭhipade ca “aññaṁ",
  "tika-vin06t1:732_9": "bhikkhuṁ harāpento gacchati ce, dvinnaṁ anāpattīti vuttaṁ, tasmā dve bhikkhū tiyojanaparamaṁ",
  "tika-vin06t1:732_10": "patvā aññamaññassa bhaṇḍaṁ parivattetvā ce haranti, anāpattīti siddhaṁ, teneva anāpattivāre",
  "tika-vin06t1:732_11": "“aññaṁ harāpetī”ti vuttaṁ. Kiṁ harāpeti? Jānantaṁ ajānantaṁ. Kiñcettha yadi jānantaṁ,",
  "tika-vin06t1:732_12": "“añño harissatīti ṭhapeti, tena haritepi āpattiyevā”ti ekaṁsato na vattabbaṁ. Jānantopi",
  "tika-vin06t1:732_13": "hi ekacco haratīti. Tato aṭṭhakathāya virujjhati. Atha ajānantaṁ, “aññassa yāne vā",
  "tika-vin06t1:732_14": "bhaṇḍe vā ajānantassa pakkhipitvā tiyojanaṁ atikkāmeti, nissaggiyānī”ti pāḷiyā virujjhati,",
  "tika-vin06t1:732_15": "atha ubhopi ekato ekaṁ bhaṇḍaṁ harāpenti, tampi nissaggiyaṁ siyā. Anissaggiyanti",
  "tika-vin06t1:732_16": "yuttiyā virujjhati “tiyojanaparamaṁ sahatthā haritabbāni asante hārake”ti avisesena",
  "tika-vin06t1:732_17": "ca pāḷi vuttā. Hārakopi sacetano acetanoti duvidho. Sacetanopi eḷakalomabhāvaṁ vā",
  "tika-vin06t1:732_18": "“ahamidaṁ harāmī”ti vā “maṁ esa idaṁ harāpetī”ti vā jānanājānanavasena duvidho hoti.",
  "tika-vin06t1:732_19": "Tattha acetano nāma hārako nadīsoto vā nāvā vā assāmikayānaṁ vā hoti. Sacetano pākaṭova.",
  "tika-vin06t1:732_20": "Tattha “maṁ esa idaṁ harāpetī”ti ettakaṁ jānantaṁ manussaṁ vā tiracchānagataṁ vā",
  "tika-vin06t1:732_21": "aññaṁ harāpeti, anāpattīti anugaṇṭhipadanayo. Ayaṁ pāḷiyā, aṭṭhakathāya ca ekaraso",
  "tika-vin06t1:732_22": "vinicchayo, “asante hārake”ti kiñcāpi idaṁ avisesato vuttaṁ, “aññassa yāne vā bhaṇḍe",
  "tika-vin06t1:732_23": "vā ajānantassā”ti vacanato pana sacetanova hārako tattha adhippetoti paññāyati, so",
  "tika-vin06t1:732_24": "ca eḷakalomabhāvañca “idaṁ harāmī”ti ca jānanto nādhippeto. Tena vuttaṁ “añño harissatīti",
  "tika-vin06t1:732_25": "ṭhapeti, tena haritepi āpattiyevā”tiādi. Tattha hetukattuno abhāvatova. Pāḷiyañhi",
  "tika-vin06t1:732_26": "“aññaṁ harāpetī”ti hetukattuvasena vuttā. Itare dve jānantā idha sambhavanti. “Ajānantassa",
  "tika-vin06t1:732_27": "pakkhipitvā”ti pāḷiyaṁ “esa harāpetī”ti vā “idaṁ ṭhānaṁ atikkamāpetī”ti vā jānantassa",
  "tika-vin06t1:732_28": "yāne vā bhaṇḍe vā pakkhipitvā tiyojanaṁ atikkamāpeti, na nissaggiyā hontīti dīpeti.",
  "tika-vin06t1:733_0": "“Harāpetī”ti idaṁ hetukattuvacanataṁ sādheti, tasmā aṭṭhakathāyaṁ “sāmikassa ajānantassevā”ti",
  "tika-vin06t1:733_1": "idaṁ “maṁ esa harāpetī”ti evaṁ ajānantaṁ sandhāya vuttaṁ. “Sāreti codeti anubandhāpetī”ti",
  "tika-vin06t1:733_2": "idaṁ “maṁ esa idaṁ ṭhānaṁ atikkamāpetī”ti evaṁ jānantaṁ sandhāya vuttaṁ. Ajānantopi",
  "tika-vin06t1:733_3": "sāraṇādīhi ṭhitaṭṭhānaṁ nātikkamati, na vā anubandhati. Atha sāraṇādīhi anatikkamitvā",
  "tika-vin06t1:733_4": "attano ruciyā atikkamati āpatti eva bhikkhuno hetukattubhāvāsambhavato.",
  "tika-vin06t1:734_0": "Idāni yathāṭhitaṭṭhānato paṭṭhāya vakkhāma, “asantepi hārake”ti hārakālābhapaccayāpi",
  "tika-vin06t1:734_1": "sayaṁ haraṇato nissaggiyameva, pageva sati hāraketi ayameko attho. Avadhāraṇatthaṁ",
  "tika-vin06t1:734_2": "api-saddaṁ gahetvā asante eva hārake nissaggiyaṁ, sati pana hārake na tena harāpentassa",
  "tika-vin06t1:734_3": "nissaggiyanti ayaṁ dutiyo attho. “Saṅghato vā…pe… attano vā dhanenā”ti iminā kiñcāpi",
  "tika-vin06t1:734_4": "acittakamidaṁ sikkhāpadaṁ, saṅghādito pana attanā ākaṅkhamānena paṭiggahitasseva",
  "tika-vin06t1:734_5": "eḷakalomassa tiyojanātikkame āpatti, na ajānato appaṭiggahitassa cīvarādīsu kutoci",
  "tika-vin06t1:734_6": "laggassa atikkamaneti dīpeti. Anugaṇṭhipade pana “kambalassa upari nipajjitvā gacchantassa",
  "tika-vin06t1:734_7": "sace ekampi lomaṁ cīvare laggaṁ hoti, āpatti eva kambalato vijaṭitattā”ti vuttaṁ,",
  "tika-vin06t1:734_8": "taṁ kambalassa paṭiggahitattā attano icchāya paṭiggahitameva hotīti yuttaṁ. Yasmā",
  "tika-vin06t1:734_9": "“anāpatti katabhaṇḍe”ti vuttaṁ, tasmā taṁ anekampi katabhaṇḍaṭṭhāniyameva hoti. Tañhi",
  "tika-vin06t1:734_10": "anena paṭiggahitaṁ, na lomaṁ. Atha lomampi aggahitameva hoti, katabhaṇḍaṁ dupparihāriyalomavinibbhogakatabhaṇḍo",
  "tika-vin06t1:734_11": "niyamo. Evaṁ sante akatabhaṇḍe tikapācittiyaṁ, katabhaṇḍe tikadukkaṭañca nayato dassetabbaṁ",
  "tika-vin06t1:734_12": "bhaveyya, aññathā tikassa dassitattā. Saussāhattāti appaṭippassaddhagamanattā. Acittakattā",
  "tika-vin06t1:734_13": "cāti bhikkhuno ussāhānurūpaṁ lomānaṁ tiyojanātikkamanato vināpi payogacittena haraṇacittena",
  "tika-vin06t1:734_14": "āpajjati evāti adhippāyo. Sā anāpatti pāḷiyā na sametīti anto pana payogena tiyojanaparamaṁ",
  "tika-vin06t1:734_15": "atikkamitattā anāpatti. “Tiyojanaṁ haratī”ti iminā tiyojanaṁ padasā netukāmopi antotiyojane",
  "tika-vin06t1:734_16": "pade pade dukkaṭaṁ nāpajjatīti dasseti, taṁ yuttaṁ “tiyojanaṁ vāsādhippāyo gantvā",
  "tika-vin06t1:734_17": "tato paraṁ haratī’ti vacanassatthitāyā”ti vuttaṁ. Punapi vuttaṁ “aññaṁ harāpetīti",
  "tika-vin06t1:734_18": "‘idaṁ harissāmī’ti saussāhameva aññaṁ harāpetīti attho. Itarathā gacchantassa sīse",
  "tika-vin06t1:734_19": "ṭhapesi, tasmiṁ ajānantepi anāpatti siyā”ti. Sace pana “agacchante yāne vā”tiādinā",
  "tika-vin06t1:734_20": "nayena vuttattā haraṇādīhi janitaussāhānaṁ hatthiādīnaṁ ‘idaṁ karissāmā’ti vā ‘harissāmā’ti",
  "tika-vin06t1:734_21": "vā ābhoge janite eva anāpatti, na ajaniteti upatissatthero āhā”ti ca vuttaṁ. Parivattetvā",
  "tika-vin06t1:734_22": "ṭhapiteti dvinnampi bahi nikkhipitattāti upatissatthero. Bahisīmāya ṭhapitaṁ bhaṇḍikaṁ",
  "tika-vin06t1:734_23": "anto antosīmāyaṁ ṭhapitaṁ bahi karoto anāpattīti keci, na sundaraṁ viya.",
  "tika-vin06t1:735": "575.Paṭilabhitvā haratīti paṭhamatiyojanato paraṁ harati, na dutiyāditoti attho. Katabhaṇḍe uppannokāsābhāvā anāpatti.",
  "tika-vin06t1:736": "Eḷakalomasikkhāpadavaṇṇanā niṭṭhitā.",
  "tika-vin06t1:737": "7. Eḷakalomadhovāpanasikkhāpadavaṇṇanā",
  "tika-vin06t1:738_0": "581. Kiñcāpi purāṇacīvaradhovanasikkhāpade cīvaraṁ ṭhapetvā “aññaṁ parikkhāraṁ dhovāpetī”ti",
  "tika-vin06t1:738_1": "anāpattivāre vuttaṁ. Imassa pana sikkhāpadassa uppannakālato paṭṭhāya eḷakalomadhovāpanādinā",
  "tika-vin06t1:738_2": "āpattīti eke. Sā vā anāpatti mūlāpattito eva, na imamhāti eke. Eḷakalomānaṁ aparikkhārattā",
  "tika-vin06t1:738_3": "bhaṭṭhaṁ aggahaṇamevāti eke. Imassa antimanayassa atthappakāsanatthaṁ idaṁ pañhākammaṁ",
  "tika-vin06t1:738_4": "– “dhovāpetī”ti idaṁ rajāpanavijaṭāpanaggahaṇena nippadesavācipadaṁ, udāhu aggahaṇena",
  "tika-vin06t1:738_5": "sappadesavācipadaṁ. Kiñcettha yadi nippadesavācipadaṁ, sabbattha idameva vattabbaṁ,",
  "tika-vin06t1:738_6": "na itarāni. Atha sappadesavācipadaṁ, “avuttā dhovati, aparibhuttaṁ dhovāpetī”ti ettha",
  "tika-vin06t1:738_7": "virodho. “Avuttā rajati vijaṭeti, nissaggiya”nti aniṭṭhappasaṅgatoti? Desanāvilāsamattaṁ",
  "tika-vin06t1:738_8": "bhagavato vacanaṁ, katthaci tikapadavacanaṁ, katthaci ekapadavacanaṁ, nippadesapadameva",
  "tika-vin06t1:738_9": "te vadantīti. Sace “katabhaṇḍaṁ dhovāpetī”ti ettha paṭivirodho, “katabhaṇḍaṁ vijaṭāpeti,",
  "tika-vin06t1:738_10": "anāpattī”ti aniṭṭhappasaṅgato anāpatti evāti ce? Na, akatabhaṇḍassa suddhalomassa",
  "tika-vin06t1:738_11": "vijaṭāpanaṁ ito vā dātabbaṁ. Udakādidhovanavasena piṇḍetvā ṭhitānaṁ vijaṭāpanaṁ labbhatīti",
  "tika-vin06t1:738_12": "ce? Purāṇasanthatassa vijaṭāpane anāpattiyā bhavitabbaṁ, na ca taṁ yuttaṁ “aparibhuttaṁ",
  "tika-vin06t1:738_13": "dhovāpetī”ti vacanato. Tena paribhuttaṁ dhovāpeti rajāpeti vijaṭāpeti, nissaggiyamevāti",
  "tika-vin06t1:738_14": "siddhaṁ hoti, tañca paribhuttaṁ nāma katabhaṇḍameva hoti. Na hi sakkā eḷakalomāni",
  "tika-vin06t1:738_15": "paribhuñjituṁ, aññathā “paribhuttaṁ dhovāpetī”ti vacanaṁ niratthakaṁ hoti. Na hi",
  "tika-vin06t1:738_16": "ettha “purāṇāni eḷakalomāni dhovāpeyya vā”ti vacanaṁ atthi purāṇacīvarasikkhāpade",
  "tika-vin06t1:738_17": "viya. Tattha ādinnakappavasena, idha taṁ likhitaṁ. Lekhadosoti ce? Na, visesahetuno",
  "tika-vin06t1:738_18": "abhāvā, purāṇacīvarasikkhāpade aparibhuttaṁ katabhaṇḍaṁ nāma, “kambalakojavasanthatādi”nti",
  "tika-vin06t1:738_19": "vacanato ca. Kiñcāpi iminā saddena ayamattho siddho, “dhovāpetī”ti idaṁ pana siyā",
  "tika-vin06t1:738_20": "nippadesaṁ. Siyā sappadesaṁ. Tañhi “avuttā dhovatī”tiādīsu nippadesaṁ. “Katabhaṇḍaṁ",
  "tika-vin06t1:738_21": "dhovāpetī”ti ettha sappadesaṁ. “Akatabhaṇḍaṁ dhovāpeti rajāpeti, anāpattī”ti “vijaṭāpeti,",
  "tika-vin06t1:738_22": "anāpattī”ti vacanappamāṇato anāpatti evāti ce? Na, vacanappamāṇato eva āpattīti āpajjanato.",
  "tika-vin06t1:738_23": "“Aparibhuttaṁ dhovāpetī”ti vacanameva hi taṁ aparibhuttaṁ santhataṁ vijaṭāpentassa",
  "tika-vin06t1:738_24": "anāpattīti dīpeti ce? Siddhaṁ paribhuttaṁ vijaṭāpentassa āpatti evāti.",
  "tika-vin06t1:739": "Eḷakalomadhovāpanasikkhāpadavaṇṇanā niṭṭhitā.",
  "tika-vin06t1:740": "8. Rūpiyasikkhāpadavaṇṇanā",
  "tika-vin06t1:741_0": "583-4.Sabbampīti tividhampi. “Muttā maṇi veḷuriyo saṅkho’tiādi pana kiñcāpi rājasikkhāpade",
  "tika-vin06t1:741_1": "‘na vaṭṭatī’ti pasaṅgato vuttaṁ, sarūpato pana āpattidassanavasena sakaṭṭhānepi vattumāraddha”nti",
  "tika-vin06t1:741_2": "vuttaṁ. Kathametaṁ? Muttādīnaṁ sakaṭṭhānaṁ jātaṁ, na hi tāni idha pāḷiyaṁ dissantīti",
  "tika-vin06t1:741_3": "imassa aṭṭhakathāyaṁ vuttāni, rājasikkhāpadassapi aṭṭhakathāyaṁ vuttānīti. Na kevalaṁ",
  "tika-vin06t1:741_4": "hiraññasuvaṇṇameva, aññampi khettavatthādikaṁ “akappiyaṁ na sampaṭicchitabba”nti",
  "tika-vin06t1:741_5": "sāmaññena, na sarūpato. Pāḷiyaṁ pana sarūpato “cīvaracetāpannaṁ nāma hiraññaṁ vā",
  "tika-vin06t1:741_6": "suvaṇṇaṁ vā muttā vā maṇi vā”ti ettakameva vuttaṁ, tasmā rājasikkhāpadamevassa sakaṭṭhānaṁ.",
  "tika-vin06t1:741_7": "Muttāmaṇiggahaṇena cettha tajjātiyaggahaṇaṁ siddhamevāti nāgato imassa paṭhamameva",
  "tika-vin06t1:741_8": "paññattattā. Yadi evaṁ idha anāgatattā kataraṁ nesaṁ sakaṭṭhānanti? Idameva atthato, no sarūpato.",
  "tika-vin06t1:742_0": "Kathaṁ? Etāni hi ratanasikkhāpade nissaggiyavatthūni, dukkaṭavatthūni ca ekato “ratana”nti",
  "tika-vin06t1:742_1": "āgatāni, “ratanasammata”nti kappiyavatthu āgataṁ. Tesu ca dasasu ratanesu rajatajātarūpadvayaṁ",
  "tika-vin06t1:742_2": "idha nissaggiyavatthu, avasesaṁ dukkaṭavatthūti siddhaṁ. Idha ca siddhattā eva ratanasikkhāpadassa",
  "tika-vin06t1:742_3": "anāpattivāre “ratanasammataṁ vissāsaṁ gaṇhāti, tāvakālikaṁ gaṇhāti, paṁsukūlasaññissā”ti",
  "tika-vin06t1:742_4": "vuttaṁ, na ratanaṁ vuttaṁ. Sattavidhadhaññadāsidāsakhettādi pana brahmajālādisuttavasena",
  "tika-vin06t1:742_5": "akappiyanti siddhaṁ, tasmā idha dukkaṭavatthūti siddhaṁ, teneva anuyogavatte “dhammaṁ",
  "tika-vin06t1:742_6": "jānāti, dhammānulomaṁ, vinayaṁ, vinayānulomaṁ jānātī”ti vuttaṁ. Tathā āmakamaṁsampi",
  "tika-vin06t1:742_7": "dukkaṭavatthuṁ āpajjatīti? Na, idha vinaye anuññātattā “anujānāmi, bhikkhave, amanussikābādhe",
  "tika-vin06t1:742_8": "āmakamaṁsa”ntiādinā, tasmā na āmakamaṁsaṁ sutte āgatampi dukkaṭavatthu hoti, tathāpi",
  "tika-vin06t1:742_9": "attano paribhogatthāya paṭiggahaṇe dukkaṭamevāti no takkoti ācariyo. “Idha nikkhipāhī’ti",
  "tika-vin06t1:742_10": "vutte upanikkhittasādiyanameva hotī”ti vadanti. “Akappiyavicāraṇā eva na vaṭṭatīti",
  "tika-vin06t1:742_11": "ce? Kappiyañca akappiyañca nissāya ṭhitanti ettha taṁ sayaṁ aparibhogārahaṁ hutvā",
  "tika-vin06t1:742_12": "tadagghanakaṁ kappiyabhaṇḍaṁ paribhogārahaṁ hutvā ṭhitanti attho”ti likhitaṁ, “paṁsukūlabhāvena",
  "tika-vin06t1:742_13": "ṭhitattā, guttaṭṭhānācikkhanassa kappiyattā ca kappiyaṁ nissāya ṭhitaṁ. ‘Idaṁ gaṇhā’tiādinā",
  "tika-vin06t1:742_14": "vadantassa akappiyattā akappiyaṁ nissāya ṭhita”nti ca. Evampi kappiyañca akappiyañcāti",
  "tika-vin06t1:742_15": "“imasmiṁ okāse ṭhapitaṁ, kiṁ na passasīti chekatare imeva kahāpaṇe”tiādivacanassa",
  "tika-vin06t1:742_16": "kappiyattā kappiyaṁ nissāya ṭhitaṁ. “Idaṁ gaṇhā”ti vutte dubbicāritattā attano akappiyattā",
  "tika-vin06t1:742_17": "tato āgataṁ akappiyaṁ nissāya ṭhitameva hoti. “Idaṁ gaṇhā’ti vutte tena gahite ‘uggaṇhāpeyya",
  "tika-vin06t1:742_18": "vā’ti vuttavidhiṁ na pāpuṇāti, kevalaṁ dubbicāritattā tasseva taṁ akappiyaṁ hoti,",
  "tika-vin06t1:742_19": "mūlapaṭiggahaṇassa suddhattā parato pattacatukke tatiyapatto viyāti ca evaṁ upatissatthero",
  "tika-vin06t1:742_20": "vadatī”ti anugaṇṭhipade vuttaṁ. Kiṁ bahunā, visuddhāgamattā kappiyaṁ. Dubbicāraṇāya",
  "tika-vin06t1:742_21": "sati akappiyaṁ nissāya ṭhitaṁ hotīti no takkoti ācariyo. “Evaṁ saṅghagaṇādīnampi",
  "tika-vin06t1:742_22": "atthāya pariccattepi tena samānagatikattā ṭhapetvā āpattivisesa”nti vuttaṁ.",
  "tika-vin06t1:743_0": "Na kiñci kappiyabhaṇḍaṁ cetāpitanti cetāpitañce, upāyābhāvaṁ dasseti. “Upanikkhepaṁ",
  "tika-vin06t1:743_1": "ṭhapetvāti sace so upāsako ‘atibahuṁ etaṁ hiraññaṁ, idaṁ bhante ajjeva na vināsetabba’nti",
  "tika-vin06t1:743_2": "vatvā sayaṁ upanikkhepadese ṭhapeti, aññena vā ṭhapāpeti, etaṁ upanikkhepaṁ ṭhapetvā",
  "tika-vin06t1:743_3": "tato laddhaṁ udayaṁ paribhuñjanto saṅgho paccaye paribhuñjati nāmā”ti vuttaṁ.",
  "tika-vin06t1:744_0": "585. Ayaṁ kira itthaṁlakkhaṇasampanno ukkaṁsato. Evaṁ aṅgasampannopi aparabhāge lobhavasena",
  "tika-vin06t1:744_1": "vā aññena vā kāraṇena sace nimittaṁ katvā pāteti, āpatti dukkaṭassa. Senāsanampi",
  "tika-vin06t1:744_2": "paribhoge paribhogeti pavese pavese. So hi kāraṇantarena rukkhamūlikassa, abbhokāsikassapi",
  "tika-vin06t1:744_3": "vaṭṭati eva, ṭhānanisajjādivasena nivāsādhippāye sati paribhoge paribhoge paccavekkhitabbaṁ.",
  "tika-vin06t1:744_4": "Bhesajjassa satipaccayatā sabbakālampīti eke. Asannihitassa pacchābhattameva, sannihitassa",
  "tika-vin06t1:744_5": "purebhattampīti no takkoti ācariyo. “Yāmakālikaṁ sattāhakālikaṁ yāvajīvikaṁ āhāratthāya…pe…",
  "tika-vin06t1:744_6": "paṭiggaṇhāti, āpatti dukkaṭassa. Ajjhohāre ajjhohāre āpatti dukkaṭassā”ti hi vuttaṁ.",
  "tika-vin06t1:744_7": "Dukkaṭañhi vikālabhojanasikkhāpade āgataṁ vikāle āpajjati, no kāle āhārakālattā,",
  "tika-vin06t1:744_8": "sannidhisikkhāpade āgataṁ pana kālepi sannidhijātattā, teneva tattha sattāhakālikayāvajīvikadvayameva",
  "tika-vin06t1:744_9": "vuttanti. “Sati paccaye”ti vacanato nāyaṁ viseso labbhatīti ce? Na, aniṭṭhappasaṅgato,",
  "tika-vin06t1:744_10": "vacanāniyamato ca. Sannidhisikkhāpade hi “anāpatti yāvakālikaṁ yāvakālaṁ nidahitvā",
  "tika-vin06t1:744_11": "bhuñjati. Yāmakālikaṁ yāme nidahitvā bhuñjatī”ti ettha vacanappamāṇato yāmakālikaṁ",
  "tika-vin06t1:744_12": "na purebhatte, na pacchābhatte, na divase, na rattiyaṁ yāmameva nidahitvā bhuñjantassa",
  "tika-vin06t1:744_13": "anāpattīti aniṭṭhappasaṅgo. Tathā tattheva “yāmakālikaṁ yāmaṁ nidahitvā bhuñjati,",
  "tika-vin06t1:744_14": "sattāhakālikaṁ sattāhaṁ nidahitvā bhuñjatī”ti ettakameva vuttaṁ, na vuttaṁ “sati",
  "tika-vin06t1:744_15": "paccaye”ti, tasmā satipaccaya-vacanaṁ katthaci hoti, katthaci na hotīti vacanāniyamato",
  "tika-vin06t1:744_16": "āpattiyāpi aniyamo siyā. Evaṁ santepi yathāvuttadukkaṭaṁ āpajjati eva. Na anāhārappayojanattā",
  "tika-vin06t1:744_17": "yāmakālikādīnanti ce? Na, sappiādimissabhojanassa paṇītabhojanabhāvappattito. Apica",
  "tika-vin06t1:744_18": "sabbakālikesu yāvakālikaṁ oḷārikaṁ, taṁ āhāratthāya paṭiggaṇhantassa kāle anāpatti,",
  "tika-vin06t1:744_19": "pageva anoḷārikaṁ yāmakālikādiṁ, āhāratthāya eva anuññātattā. Yāvakālike eva anāpattīti",
  "tika-vin06t1:744_20": "ce? Na, anāhāratthāya gaṇhantassa āpattisambhavato itaraṁ āhāratthāya gaṇhantassa",
  "tika-vin06t1:744_21": "viya, tasmā yathāvuttamevettha sanniṭṭhānaṁ pāḷiṁ, yuttiñca anulometīti.",
  "tika-vin06t1:745_0": "Desanāsuddhīti ettha desanā nāma vinayakammaṁ, tena vuṭṭhānampi desanā eva nāma hotīti.",
  "tika-vin06t1:745_1": "“Paṭiggaṇhātī”ti avatvā “paṭisevatī”ti vuttattā paṭiggahaṇe pana satiṁ akatvā paribhoge",
  "tika-vin06t1:745_2": "karontassa anāpatti. Khīṇāsavā katakiccattā vibhattadāyādā viya honti, tena tesaṁ",
  "tika-vin06t1:745_3": "sāmiparibhogā honti. Aññathā yāvakālikabhāvaṁ anatikkantattā virujjhati. Iṇaparibhogo",
  "tika-vin06t1:745_4": "na vaṭṭati, bhesajje āpattito, itarasmiṁ ayuttaparibhogato, iṇaṁ viya ananuññātabhuttattā",
  "tika-vin06t1:745_5": "ca. “Ādito paṭṭhāya hi alajjī nāma natthi, tasmā na koci saṅkitabbo”ti likhitaṁ.",
  "tika-vin06t1:745_6": "Bhārabhūtā saddhivihārikādayo. Yathādānameva gahitattāti ettha “attano hatthena ce",
  "tika-vin06t1:745_7": "deti, na vaṭṭatī”ti vuttaṁ, “atirekabhāgaṁ gahetvā punadivase attano atthāya uddhaṭabhāgaṁ",
  "tika-vin06t1:745_8": "tattheva dāpeti, vaṭṭatī”ti ca. Parivattakaṁ deti, dhammiyañce, vaṭṭati. No adhammiyaṁ.",
  "tika-vin06t1:745_9": "“Taṁ dhammānuggahena uggaṇhituṁ vaṭṭatī”ti vuttaṁ. Kena lesenāti ce? “Alabbhamānāya",
  "tika-vin06t1:745_10": "sāmaggiyā anāpatti sambhoge saṁvāse”ti iminā upasampadakkhandhakavacanalesena.",
  "tika-vin06t1:746_0": "586.Assatiyā dinnanti ettha “assatiyā dinnaṁ nāma apariccattaṁ hoti, tasmā dussante",
  "tika-vin06t1:746_1": "baddhakahāpaṇādīni satiṁ paṭilabhitvā dāyakā ce puna gaṇhanti, nissaggiyameva desetabbaṁ.",
  "tika-vin06t1:746_2": "Tena akappiyabhaṇḍena te ce dāyakā sappiādīni kiṇitvā saṅghassa denti, tassapi bhikkhuno",
  "tika-vin06t1:746_3": "kappati dāyakānaṁyeva santakattā. Bhikkhunā hi ‘vatthaṁ gaṇhāmī’ti vatthasaññāya",
  "tika-vin06t1:746_4": "eva gahitaṁ, na rūpiyasaññāya. Idañca sikkhāpadaṁ attano atthāya uggahaṇaṁ sandhāya",
  "tika-vin06t1:746_5": "vuttaṁ, na ca tena taṁ attano atthāya paresaṁ vā atthāya gahitaṁ. Atha te dāyakā",
  "tika-vin06t1:746_6": "no ce āgantvā gaṇhanti, dāyake pucchitvā attano atthāya ce pariccattaṁ, saṅghe nissajjitvā",
  "tika-vin06t1:746_7": "āpatti desetabbā. No ce, āpatti eva desetabbā”ti vuttaṁ, taṁ pubbāparaviruddhaṁ.",
  "tika-vin06t1:746_8": "Āpattidesanāya hi sati rūpiyaṁ paṭiggahitanti siddhaṁ, tasmiṁ siddhe “tato uppannaṁ",
  "tika-vin06t1:746_9": "tassapi kappatī”ti idaṁ na yujjatīti. Kappati evāti ce? Na, vatthuṁ anissajjitvā",
  "tika-vin06t1:746_10": "āpatti desetabbāti na yujjati. Acittakattā sikkhāpadassa yujjatīti ce? Na, sabbattha",
  "tika-vin06t1:746_11": "“rūpiyaṁ paṭiggaṇhātī”ti vacanato. “Rūpiyaṁ paṭiggaṇhātī”ti hi vuttaṁ, aññathā sabbattha",
  "tika-vin06t1:746_12": "“rūpiya”nti padaṁ niratthakaṁ hoti vināpi tena tadatthasiddhito. Anena ca vatthaṁ",
  "tika-vin06t1:746_13": "paṭiggahitaṁ, dāyakena ca vatthameva dinnaṁ, vatthagatampi rūpiyaṁ theyyacittena",
  "tika-vin06t1:746_14": "gaṇhanto padavārena kāretabbo. Aṭṭhakathāyañca “rūpiye arūpiyasaññīti suvaṇṇādīsu",
  "tika-vin06t1:746_15": "kharapattādisaññī”ti vuttaṁ “rūpiyaṁ paṭiggaṇhātī”ti vacanavasena.",
  "tika-vin06t1:747_0": "“Apica puññakāmā”tiādi pana vidhānantaradassanatthaṁ vuttaṁ, teneva hi “imasmiṁ gehe",
  "tika-vin06t1:747_1": "idaṁ laddhanti sallakkhetabba”nti vuttaṁ. Aññathā sallakkhaṇe vimativasena, vimatiyā",
  "tika-vin06t1:747_2": "ca sati nissaggiyameva “rūpiye vematiko”tiādi vacanatoti. Idaṁ vidhānaṁ niratthakameva",
  "tika-vin06t1:747_3": "āpajjati, na ca niratthakaṁ. Kasmā? Dussante baddhakahāpaṇādi assatiyā dinnaṁ vatthasaññāya",
  "tika-vin06t1:747_4": "paṭiggahitañca, tato na rūpiyaṁ dinnañca hoti paṭiggahitañcāti. Ettha āpattidesanākiccaṁ",
  "tika-vin06t1:747_5": "natthi, taṁ pana dāyakānameva paṭidātabbaṁ. Tato uppannaṁ kappiyabhaṇḍañca sabbesaṁ",
  "tika-vin06t1:747_6": "kappatīti imassa vidhānantaradassanatthaṁ “apica puññakāmā”tiādīti no takkoti ācariyo.",
  "tika-vin06t1:748": "Rūpiyasikkhāpadavaṇṇanā niṭṭhitā.",
  "tika-vin06t1:749": "9. Rūpiyasaṁvohārasikkhāpadavaṇṇanā",
  "tika-vin06t1:750_0": "587.“Jātarūparajataparivattana”nti ukkaṭṭhaparicchedena vuttaṁ, tathā “rūpiyaṁ nāma",
  "tika-vin06t1:750_1": "satthuvaṇṇo kahāpaṇo”tiādi pāḷivacanañca. “Arūpiye rūpiyasaññī rūpiyaṁ cetāpetī”tiādi",
  "tika-vin06t1:750_2": "tikavacanato, “dukkaṭavatthunā pana nissaggiyavatthuṁ cetāpentassa…pe… nissaggiyaṁ",
  "tika-vin06t1:750_3": "pācittiyaṁ garukassa cetāpitattā”ti aṭṭhakathāvacanato ca pana anukkaṭṭhaparicchedopettha",
  "tika-vin06t1:750_4": "labbhatīti siddhaṁ. Satthuvaṇṇo ca kahāpaṇo ca tato ye caññe vohāraṁ gacchantīti",
  "tika-vin06t1:750_5": "evamettha samuccayo veditabbo. Imasmiṁ pana sikkhāpade “nānappakārakaṁ nāma katampi",
  "tika-vin06t1:750_6": "akatampi katākatampī”ti ettha vibhattānaṁ tiṇṇaṁ rūpiyārūpiyānañca dvinnaṁ vasena",
  "tika-vin06t1:750_7": "pañca tikā vuttā, aṭṭhakathācariyehi tadanulomato eko tiko dassitoti sabbe cha honti.",
  "tika-vin06t1:751_0": "Etthāha – aññasmiṁ sikkhāpade ekasmiṁ tikacchede dassite satipi sambhave itare na",
  "tika-vin06t1:751_1": "dassīyanti, idheva kasmā dassitoti? “Nānappakāraka”nti mātikāyaṁ vuttattā idheva",
  "tika-vin06t1:751_2": "nānappakārabhāvadassanatthanti. Na kayavikkayasikkhāpadepi vattabbappasaṅgatoti ce?",
  "tika-vin06t1:751_3": "Na, idha dassitanayattā. Atha ca rūpiyassa vibhaṅge “ye vohāraṁ gacchantī”ti ante",
  "tika-vin06t1:751_4": "vuttattā satthuvaṇṇādayo vaḷañjanupagā evāti siddhaṁ. Tato avaḷañjanupagehi jātarūparajatehi",
  "tika-vin06t1:751_5": "vohārena na nissaggiyanti āpajjati, tasmā taṁ āpajjanatthanti dassentena “katena",
  "tika-vin06t1:751_6": "kataṁ cetāpetī”tiādayo tikā vuttāti, evaṁ sante rūpiyavibhaṅge “ye ca vohāraṁ gacchantī”ti",
  "tika-vin06t1:751_7": "na vattabbaṁ, tasmiṁ pade avutte avaḷañjanupagāpi saṅgahaṁ gatāva hontīti katādīhi",
  "tika-vin06t1:751_8": "tikattayassa vattabbapayojanaṁ na bhavissatīti ce? Na, kappiyabhaṇḍena kappiyabhaṇḍapaavattanassāpi",
  "tika-vin06t1:751_9": "rūpiyasaṁvohārabhāvappasaṅgato. “Ye vohāraṁ gacchantī”ti vacanenapi kamuka kathala",
  "tika-vin06t1:751_10": "kaṁsabhājana sāṭakādiparivattanassapi rūpiyasaṁvohārabhāvappasaṅgo evāti ce? Na,",
  "tika-vin06t1:751_11": "katādivacanena jātarūpādiakappiyavatthūnaññeva adhippetabhāvadīpanato, tasmā ubhayenapi",
  "tika-vin06t1:751_12": "yadetaṁ katākatādibhedaṁ pākatikarūpiyaṁ yañca kahāpaṇamāsakasaṅkhepaṁ, yañca kahāpaṇādivohārūpagaṁ,",
  "tika-vin06t1:751_13": "ubhayampetaṁ idha ca anantarātītasikkhāpade ca rūpiyaṁ nāmāti adhippetatthasiddhi",
  "tika-vin06t1:751_14": "hoti, na taṇḍulādīni, tattha katādivohārāsambhavato. Ettāvatā katāditikattayappayojanaṁ vuttaṁ.",
  "tika-vin06t1:752_0": "Idāni sesattikāni vuccati – ettha hi yathāvuttappabhedaṁ nissaggiyavatthu rūpiyaṁ",
  "tika-vin06t1:752_1": "nāma, sesaṁ dukkaṭavatthupi kappiyavatthupi na rūpiyanti arūpiyaṁ nāma hotīti katvā",
  "tika-vin06t1:752_2": "“arūpiye arūpiyasaññī pañcannaṁ sahadhammikānaṁ anāpattī”ti idaṁ na ekaṁsikaṁ āpajjati",
  "tika-vin06t1:752_3": "dukkaṭavatthumhi dukkaṭāpajjanato. Idha vacanappamāṇato nissaggiyavatthuto aññaṁ",
  "tika-vin06t1:752_4": "antamaso muttādipi arūpiyameva nāma. Tattha pañcannaṁ sahadhammikānaṁ anāpattīti",
  "tika-vin06t1:752_5": "ce? Na, rājasikkhāpadavirodhato. Tattha hi “muttā vā maṇi vā”ti vuttaṁ, tasmā muttādi",
  "tika-vin06t1:752_6": "akappiyaṁ dukkaṭavatthūti ca siddhaṁ nissaggiyavatthūsu abhāvā. Evaṁ sante “arūpiye",
  "tika-vin06t1:752_7": "arūpiyasaññī pañcannaṁ sahadhammikānaṁ anāpattī”ti suddhakappiyabhaṇḍaṁ sandhāya",
  "tika-vin06t1:752_8": "vuttaṁ, na sabbaṁ arūpiyaṁ. Tato aññattha pana “arūpiye rūpiyasaññī”tiāditikadukkaṭe",
  "tika-vin06t1:752_9": "ca aṭṭhakathāyaṁ dassitatike ca sabbaṁ arūpiyaṁ nāmāti veditabbaṁ, tasmā arūpiyabhāvadīpanatthaṁ",
  "tika-vin06t1:752_10": "dutiyo tiko vutto. Tadatthameva aṭṭhakathāyaṁ dassito eko tiko. Kasmā na pāḷiyaṁ",
  "tika-vin06t1:752_11": "so vuttoti ce? Tattha cetāpitaarūpiye rūpiyachaḍḍanakasammutikiccābhāvato. Tasmiñhi",
  "tika-vin06t1:752_12": "tike vutte kappiyavatthunopi arūpiyachaḍḍanakasammuti dātabbāti āpajjati, tassa vasena",
  "tika-vin06t1:752_13": "rūpiyachaḍḍanakasammuti eva na vattabbāti? Na, rūpiyassapi sammutikiccābhāvappasaṅgato,",
  "tika-vin06t1:752_14": "tasmā rūpiye rūpiyasaññī kappiyavatthuṁ cetāpeti pattacatukke tatiyapattaṁ viya,",
  "tika-vin06t1:752_15": "taṁ saṅghādīnaṁ nissajjitabbaṁ, nissaṭṭhaṁ pana aññesaṁ kappati tatiyapatto viya.",
  "tika-vin06t1:752_16": "Atha sampaṭicchitarūpiyena cetāpitaṁ hoti dutiyapatto viya, taṁ vināpi sammutiyā",
  "tika-vin06t1:752_17": "yo koci bhikkhu chaḍḍeti, vaṭṭati. Tato paraṁ “sace tattha āgacchati ārāmiko vā”tiādinā",
  "tika-vin06t1:752_18": "vuttanayeneva paṭipajjitabbaṁ. Tattha “rūpiye”ti vā “arūpiye”ti vā sabbattha bhummappatte",
  "tika-vin06t1:752_19": "attano santakaṁ, upayogappatte parasantakanti veditabbaṁ. Etthāha – upatissatthero",
  "tika-vin06t1:752_20": "purimasikkhāpadena rūpiyapaṭiggahaṇaṁ vāritaṁ, iminā suddhāgamena kappiyakārakassa",
  "tika-vin06t1:752_21": "hatthe kappiyaṁ nissāya ṭhitena saṁvohāro vāritoti.",
  "tika-vin06t1:753_0": "589.Nissaggiyavatthunā nissaggiyavatthuṁ…pe… aparāparaparivattane imināti ettha ekasmiṁ",
  "tika-vin06t1:753_1": "eva vatthusmiṁ dvinnaṁ sikkhāpadānaṁ vasena ekato āpatti vuttā, taṁ pana pacchimassa",
  "tika-vin06t1:753_2": "vasena nissajjitabbaṁ. Etena nissaggiyaṁ āpannampi āpajjatīti eke. Parassa rūpiyaggahaṇaṁ",
  "tika-vin06t1:753_3": "parivattananti rūpiye aggahite tassa abhāvato imināva āpatti, na purimena omasavādo",
  "tika-vin06t1:753_4": "viya. Musāvādena musā vadantassāpi hi omasavādeneva āpatti. Nissaggiyavatthunā dukkaṭa…pe…",
  "tika-vin06t1:753_5": "eseva nayoti etassa yuttiṁ dassento “yo hi aya”nti āha.",
  "tika-vin06t1:754_0": "Vaḍḍhiṁ payojentassāti ettha idaṁ gahetvā sati māse, sati saṁvacchare “ettakaṁ dehī”ti",
  "tika-vin06t1:754_1": "ce vadati. Rūpiyasaṁvohāro hoti. Vinā kappiyakārakena “ettakā vuḍḍhi hotu, ettakaṁ",
  "tika-vin06t1:754_2": "gaṇhā”ti vadato dukkaṭaṁ kayavikkayalakkhaṇābhāvato. “Mūle mūlasāmikāna”ntiādi kappiyakaraṇūpāyadassanatthaṁ",
  "tika-vin06t1:754_3": "vuttaṁ, na kevalaṁ nissaṭṭhaṁ aparibhogaṁ hoti, puna evaṁ kate paribhuñjituṁ vaṭṭati.",
  "tika-vin06t1:754_4": "Tassapi paribhoge mūlassa kappiyakaraṇūpāyo ce na hoti, kappiyaṁ ācikkhitabbanti",
  "tika-vin06t1:754_5": "yathā pāḷiyā cettha kappiyakaraṇūpāyo, so ca tatiyapattepi, “yathā ca attano atthāya",
  "tika-vin06t1:754_6": "gahite evarūpupāyo, tathā saṅghādiatthāya gahitepi eso vā”ti vuttaṁ. Ime kira paṭhamadutiyapatte",
  "tika-vin06t1:754_7": "yāva gahaṭṭhena parivatteti, tāva na kappiyakaraṇūpāyo, anekapurisayugampi “akappiyā",
  "tika-vin06t1:754_8": "evā”ti aṭṭhakathāyaṁ vuttaṁ. Anugaṇṭhipade pana “saṅghasantakaṁ kappiyabhaṇḍaṁ vikkiṇitvā",
  "tika-vin06t1:754_9": "āgatakahāpaṇānipi paṭiggahaṇaṁ mocetvāva sampaṭicchitabbāni, tasmā kappiyakārako",
  "tika-vin06t1:754_10": "ce imāni tāni kahāpaṇānīti vadati, na vaṭṭatiyeva, paṭikkhipitabbaṁ, na vicāretabbaṁ,",
  "tika-vin06t1:754_11": "vicāreti ce? Sabbesaṁ na kappati. Paṭiggahaṇaṁ mocetvā sampaṭicchitāni ce vicāreti,",
  "tika-vin06t1:754_12": "tasseva na vaṭṭatī”ti abhikkhaṇaṁ vuttaṁ.",
  "tika-vin06t1:755": "Rūpiyasaṁvohārasikkhāpadavaṇṇanā niṭṭhitā.",
  "tika-vin06t1:756": "10. Kayavikkayasikkhāpadavaṇṇanā",
  "tika-vin06t1:757_0": "593.Paṭapilotikānanti paṭapilotikehi. “Ajjhācarati, āpatti dukkaṭassā”ti idaṁ purimasikkhāpadepi",
  "tika-vin06t1:757_1": "veditabbaṁ. “Kayitañca hoti vikkayitañcā”ti etesaṁ padānaṁ viparītato “attano bhaṇḍa”ntiādi",
  "tika-vin06t1:757_2": "vuttaṁ. Kasmā? “Iminā ima”nti vacanānurūpato. Saddhādeyyavinipātanaṁ panettha aṭṭhānapadānaṁ vasena veditabbaṁ.",
  "tika-vin06t1:758": "Kayavikkayasikkhāpadavaṇṇanā niṭṭhitā.",
  "tika-vin06t1:759": "Niṭṭhito kosiyavaggo dutiyo.",
  "tika-vin06t1:760": "3. Pattavaggo",
  "tika-vin06t1:761": "1. Pattasikkhāpadavaṇṇanā",
  "tika-vin06t1:762": "598.Bahūpatte sannicayanti ettha sannicayanti bhāvanapuṁsakaṁ, bahū patte vā gahetvā sannicayaṁ karissantīti attho. “Aḍḍhaterasapalamāsānaṁ gāhikā”ti likhitaṁ. Ettha –",
  "tika-vin06t1:763": "“Kuḍuvo catupaleyyo, kuḍuvānaṁ catugguṇaṁ;",
  "tika-vin06t1:764": "Patthaṁ catugguṇo māsā-ti kamāhu catugguṇa”nti. –",
  "tika-vin06t1:765": "Ādiṁ lokavohāraṁ dassetvāva keci papañcenti.",
  "tika-vin06t1:766_0": "602.Khādananti khādanīyaṁ sūpādi. “Byañjanassa mattā nāma odanato catuttho bhāgo”ti",
  "tika-vin06t1:766_1": "brahmāyusuttaṭṭhakathāyaṁ vuttattā ālopassa catutthabhāgaṁ byañjanaṁ anurūpanti gahetabbaṁ.",
  "tika-vin06t1:766_2": "“Bhikkhuniyā pattasannicayassa vāritattā tadanulomato bhikkhūnampi dutiyo vārito”ti",
  "tika-vin06t1:766_3": "vuttaṁ, taṁ na yuttaṁ, pāḷiyañhi “sannicayaṁ kareyyāti anadhiṭṭhito avikappito”ti",
  "tika-vin06t1:766_4": "vuttaṁ. So hi kathinakkhandhake nicayasannidhi viya ekopi punadivase “sannicayo”ti",
  "tika-vin06t1:766_5": "vuccati. Anantarasikkhāpade pana “dutiyo vāritoti adhiṭṭhānaṁ niyataṁ, tasmā dve",
  "tika-vin06t1:766_6": "patte adhiṭṭhātuṁ na labhati. Sace ekato adhiṭṭhāti, dvepi na adhiṭṭhitā honti. Visuṁ",
  "tika-vin06t1:766_7": "visuṁ adhiṭṭhāti, dutiyo anadhiṭṭhito”ti vadanti. Vikappetuṁ pana bahūpi labhati.",
  "tika-vin06t1:766_8": "Idāni vattabbaṁ sandhāya “nāmamatte viseso”ti vuttaṁ. Tattha nāmanti majjhimo majjhimomako",
  "tika-vin06t1:766_9": "majjhimukkaṭṭhotiādi.",
  "tika-vin06t1:767_0": "608. “Pākassa hi ūnattā pattasaṅkhyaṁ na gacchatī”ti vacanato adhiṭṭhitapattopi kharapākena",
  "tika-vin06t1:767_1": "setattā adhiṭṭhānaṁ vijahatīti ce? Na, adhiṭṭhānavijahanesu navasu anāgatattā, tasmā",
  "tika-vin06t1:767_2": "paṭhamapākānaṁ eva ūnattā pattasaṅkhyaṁ na gacchati, tasmiṁ sati aññaṁ viññāpetuṁ",
  "tika-vin06t1:767_3": "na vaṭṭati. “Ūnapañcabandhanenā”ti hi vuttaṁ. Chidde, rājiyā vā hi sati tehi adhiṭṭhānaṁ",
  "tika-vin06t1:767_4": "vijahatīti vijahite nāyaṁ paṭisedho, tasmā paccuddharitvā, vikappetvāpi aññaṁ viññāpetuṁ na labhati.",
  "tika-vin06t1:768_0": "Evaṁ pattakārako mūlaṁ labhitvāti ettha pacitvā ṭhapitadivasato paṭṭhāya. Dātukāmo",
  "tika-vin06t1:768_1": "hutvāti ettha dinnadivasato, sutadivasato vā paṭṭhāya dasāhaṁ veditabbaṁ. Liṅgaparivattena",
  "tika-vin06t1:768_2": "pana dasāhātikkame pattasāmikassa bhikkhussa, bhikkhuniyā pana rattātikkame nissaggiyaṁ.",
  "tika-vin06t1:769": "Pattasikkhāpadavaṇṇanā niṭṭhitā.",
  "tika-vin06t1:770": "2. Ūnapañcabandhanasikkhāpadavaṇṇanā",
  "tika-vin06t1:771_0": "612-3.Bahū patte viññāpentīti ekamekaṁ viññāpentā bahū bhikkhū bahū patte viññāpenti,",
  "tika-vin06t1:771_1": "bahū vā bhikkhū patte viññāpentīti attho. “Na, bhikkhave, patto viññāpetabbo, yo",
  "tika-vin06t1:771_2": "viññāpeyya, āpatti dukkaṭassā”ti idaṁ sikkhāpadaṁ ūnapañcabandhanena samūhataṁ hoti",
  "tika-vin06t1:771_3": "na hotīti? Na hoti tameva gahetvā “viññāpeti, payoge dukkaṭa”nti vuttattāti eke.",
  "tika-vin06t1:771_4": "Paṭilābhampi pariyādiyitvā taṁ dukkaṭaṁ vuttaṁ, tasmā taṁ “paṭilābhena nissaggiyo",
  "tika-vin06t1:771_5": "hotī”ti iminā samūhataṁ hoti. Aññathā sadukkaṭaṁ nissaggiyaṁ āpajjati anāpattivāravirodho",
  "tika-vin06t1:771_6": "ca. Yā kāci pana akataviññatti ananuññātakāle dukkaṭameva. Bhinnenāti itthambhūtalakkhaṇe,",
  "tika-vin06t1:771_7": "bhedenāti vā attho, hetvatthe karaṇavacanaṁ.",
  "tika-vin06t1:772": "Ūnapañcabandhanasikkhāpadavaṇṇanā niṭṭhitā.",
  "tika-vin06t1:773": "3. Bhesajjasikkhāpadavaṇṇanā",
  "tika-vin06t1:774_0": "620. “Sā ahosi suvaṇṇamālā”ti vacanato ṭhapetvā sahadhammike aññesaṁ yathāsukhaṁ",
  "tika-vin06t1:774_1": "rūpiyaṁ dātuṁ vaṭṭati uggaṇhāpetuṁ, sabyohārāpebhuñcāti ācariyo, vīmaṁsitabbaṁ iddhimassa iddhivisayattā.",
  "tika-vin06t1:775_0": "622. “Yesaṁ maṁsaṁ kappatī”ti vacanena yesaṁ maṁsaṁ na kappati, tesaṁ sappiādi kiñcāpi",
  "tika-vin06t1:775_1": "na kappati, na pana nissaggiyavatthūti veditabbaṁ. Tathā na paṇītabhojanavatthūti.",
  "tika-vin06t1:775_2": "Uggahitakaṁ katvā nikkhittanti ajjhoharaṇatthaṁ nikkhittaṁ. Itarañhi paṭiggahetvā",
  "tika-vin06t1:775_3": "ajjhoharituṁ vaṭṭati. Ubhayesampīti pacchābhattaṁ paṭiggahitehi, purebhattaṁ paṭiggahitehi",
  "tika-vin06t1:775_4": "ca katānaṁ. “Maṁsassa akappiyattā”ti kāraṇapatirūpakaṁ vatvā. Khādiṁsūti “vikāle",
  "tika-vin06t1:775_5": "kevalaṁ navanītameva khāditukāmena dadhitakkagatāni apanetabbāni, pacitukāmassa sāmaṁpākaṁ",
  "tika-vin06t1:775_6": "na hotīti therassa adhippāyo”ti vuttaṁ. “Khayaṁ gamissatī”ti vacanato khīraṁ pakkhipitvā",
  "tika-vin06t1:775_7": "pakkasappi vikāle kappatīti siddhaṁ. Bhesajjehīti yāvajīvikabhesajjehi. Katatelaṁ",
  "tika-vin06t1:775_8": "purebhattanti apacitvā kataṁ eva. Uṇhodakenāti tāpanabhāvaṁ dīpetīti keci, taṁ na",
  "tika-vin06t1:775_9": "sundaraṁ. Nibbaṭṭitattāti piññākādito. “Telatthāya paṭiggahita…pe… dukkaṭamevā”ti",
  "tika-vin06t1:775_10": "vacanato atelatthāya paṭiggahitehi, sattāhātikkantehipi katatelaṁ katadivasato paṭṭhāya",
  "tika-vin06t1:775_11": "sattāhaṁ vaṭṭatīti chāyā dissati, karamandaṁ rukkhasāroti keci.",
  "tika-vin06t1:776_0": "623. Avasakasaṭe yasmā khīrādīni pakkhipitvā telaṁ pacanti, tasmā kasaṭaṁ na vaṭṭati,",
  "tika-vin06t1:776_1": "telameva vaṭṭati, tena vuttaṁ “pakkatelakasaṭe viya kukkuccāyatī”ti. Vasāya saddhiṁ",
  "tika-vin06t1:776_2": "pakkattā na vaṭṭatīti ce? Vadatha, bhante, navanīte dadhiguḷikātiādisambandho. Madhumhi",
  "tika-vin06t1:776_3": "cattāro kālikā yathāsambhavaṁ yojetabbā, ucchumhi ca, kathaṁ? Samakkhikaṁ seḷakaṁ",
  "tika-vin06t1:776_4": "madhu yāvakālikaṁ. Anelakaṁ udakasambhinnaṁ yāmakālikaṁ, asambhinnaṁ sattāhakālikaṁ,",
  "tika-vin06t1:776_5": "madhusiṭṭhaṁ parisuddhaṁ yāvajīvikaṁ. Tathā ucchu vā raso vā sakasaṭo yāvakāliko,",
  "tika-vin06t1:776_6": "nikkasaṭo udakasambhinno yāmakāliko, asambhinno sattāhakāliko, sukkhakasaṭaṁ yāvajīvikanti",
  "tika-vin06t1:776_7": "veditabbaṁ. Kasmā? Udakasambhedavisesato.",
  "tika-vin06t1:777_0": "Kiṁ vuttaṁ hoti? Catūsu kālikesu pubbaṁ pubbaṁ garukaṁ, aparaṁ aparaṁ lahukaṁ. Tesu",
  "tika-vin06t1:777_1": "cāyaṁ udakasambhedo garukaṁ lahukaṁ karoti, lahukañca garukaṁ. Ambarasādīni hi yāvakālikattā",
  "tika-vin06t1:777_2": "garukāni, udakasambhedo pana tāni ambapānādisamaññaṁ datvā lahukāni yāmakālikāni",
  "tika-vin06t1:777_3": "karoti. “Phāṇitaṁ nāma ucchumhā nibbattanti ucchurasaṁ upādāyā”ti aṭṭhakathāvacanato",
  "tika-vin06t1:777_4": "ucchuraso sattāhakālikoti siddhaṁ. Tattha “udakasambhedo taṁ yāmakālikaṁ karotī”tiādiṁ bahuṁ vatvā yojitā.",
  "tika-vin06t1:778_0": "Apicettha ucchuraso “anujānāmi, bhikkhave, ucchurasa”nti anuññātattā guḷodakaṁ viya",
  "tika-vin06t1:778_1": "ucchurasasāmaññato udakena asambhinnopi agilānassa vaṭṭati, tenevāha aṭṭhakathāyaṁ",
  "tika-vin06t1:778_2": "“ucchuraso nikasaṭo pacchābhattaṁ vaṭṭatī”ti. Ayaṁ sabbo no takkoti ācariyo. Keci",
  "tika-vin06t1:778_3": "panāhu “phāṇitaṁ nāma ucchumhā nibbatta’nti vacanato, ‘ucchurasaṁ upādāyā’ti aṭṭhakathāvacanato",
  "tika-vin06t1:778_4": "ca ucchuraso phāṇitameva, tasmā guḷe viya paṭipajjitabba”nti. Keci “vuttanayena sattāhakālikova",
  "tika-vin06t1:778_5": "samāno ‘anujānāmi, bhikkhave, ucchurasa’nti visuṁ anuññātattā asambhinnopi agilānassa",
  "tika-vin06t1:778_6": "vaṭṭatī”ti vadanti. Keci “vuttanayena visuṁ anuññātattā eva sambhinno vā asambhinno",
  "tika-vin06t1:778_7": "vā yāmakālikova, guḷodakaṁ pana sattāhakālikamevā”ti vadanti. Keci “guḷodakaṁ viya",
  "tika-vin06t1:778_8": "so duvidhopi sattāhakālikoyevā”ti vadanti.",
  "tika-vin06t1:779_0": "Tatthāyaṁ paṭhamācariyavāde vicāraṇā – phāṇitānumatiyāyeva ucchurasānumatiyā siddhito",
  "tika-vin06t1:779_1": "visuṁ “ucchurasa”nti uddharitvā anumati niratthikāti āpajjati, tathā “ucchuraso nikasaṭo",
  "tika-vin06t1:779_2": "pacchābhattaṁ vaṭṭatī”ti aṭṭhakathāpi niratthikā. “Sattāhaṁ vaṭṭatī”ti vattabbaṁ",
  "tika-vin06t1:779_3": "siyāti, na ca tathā sakkā vattuṁ. Pacchābhattaṁ vaṭṭanakarasādhikārattāti ce? Na,",
  "tika-vin06t1:779_4": "tasmiṁ adhikāre sattāhakālikassa avattabbappasaṅgato. Kālabhedaṁ anapekkhitvā rasādhikāre",
  "tika-vin06t1:779_5": "otiṇṇattā vuttoti ce? Na sakkā “nikasaṭo sattāhaṁ vaṭṭatī”ti vattuṁ. Pacchābhattaṁ",
  "tika-vin06t1:779_6": "vaṭṭanakarasādhikārattā na vattabbanti ce? Na, evañhi vutte tadaññaraso viya ayampi",
  "tika-vin06t1:779_7": "pacchābhattameva vaṭṭati, na tato paranti āpajjati. Tato paraṁ aparibhogattā “pacchābhattaṁ",
  "tika-vin06t1:779_8": "vaṭṭatī”ti vuttanti ce? Na, yāvakālikabhāvappasaṅgato. Na so pasaṅgo ābhidosikassāpi",
  "tika-vin06t1:779_9": "ucchurasassa pākena phāṇitādibhāvappasaṅgato. Ayameva tatiyacatutthācariyavādesu",
  "tika-vin06t1:779_10": "vicāraṇā. Dutiyavāde vicāraṇā vuttā, vimaddo panettha bhesajjakkhandhake āvi bhavissati.",
  "tika-vin06t1:779_11": "Phāṇitaṁ nāma ucchumhā nibbattanti madhukatālanāḷikeraphāṇitādito ukkaṭavatthuto",
  "tika-vin06t1:779_12": "nissaggiyavatthuphāṇitassa visesavacanaṁ, tenetaṁ paññāyati “nissaggiyavatthubhūtaṁ",
  "tika-vin06t1:779_13": "idha phāṇitaṁ nāma ucchumhā nibbattameva, na madhukādito nibbatta”nti. Ettāvatā yaṁkiñci",
  "tika-vin06t1:779_14": "ucchumhā nibbattaṁ, na taṁ sabbaṁ phāṇitameva nāmāti sādhitaṁ hoti. Teneva khandhake",
  "tika-vin06t1:779_15": "phāṇitaṁ paṭhamaṁ anujānitvāva pacchā ucchuraso anuññāto, tathā tattheva guḷaṁ, guḷodakañca.",
  "tika-vin06t1:780_0": "Ucchurasaṁupādāya apakkā vātiādimhi pana yesaṁ laddhi “ucchuraso yāmakāliko”ti. “Te",
  "tika-vin06t1:780_1": "apakkā vāti sāmaṁ bhikkhunā apakkā vā. Avatthukapakkā vāti vinā vatthunā pakkā vā”ti",
  "tika-vin06t1:780_2": "atthaṁ vaṇṇayanti, taṁ na yuttaṁ “ucchurasaṁ upādāyā”ti imassa vacanassa payojanābhāvappasaṅgato,",
  "tika-vin06t1:780_3": "bhikkhuno pacanādhikārābhāvā. Sāmapāko idhādhippetoti ce? Sāmaṁ apakkassa ucchurasassa",
  "tika-vin06t1:780_4": "tesaṁ attanomatiyā phāṇitabhāvasiddhito ca parato “purebhattaṁ paṭiggahitena aparissāvitaucchurasena",
  "tika-vin06t1:780_5": "kataphāṇita”ntiādinayadassanato ca taṁ ayuttaṁ, tattha “aparissāvitaucchurasena sayaṁkataṁ",
  "tika-vin06t1:780_6": "nirāmisameva vaṭṭatī”ti vacanaṁ yaṁ tattha kasaṭaṁ sāmapākaṁ na janeti, savatthukapaṭiggahitakataṁyeva",
  "tika-vin06t1:780_7": "taṁ karotīti dīpeti, tasmā paṭiggahetuṁ na vaṭṭati vikāleti porāṇā. “Koṭṭitaucchuphāṇitaṁ",
  "tika-vin06t1:780_8": "‘rajanapākaṁ viya oḷārikaṁ savatthukapakkaṁ nāma hotī’ti saññāya purebhattameva vaṭṭatī”ti",
  "tika-vin06t1:780_9": "vuttaṁ. Mahāaṭṭhakathācariyā “evaṁ phāṇitaggahaṇaṁ amadhuraṁ, tasmā pacchābhattaṁ",
  "tika-vin06t1:780_10": "na vaṭṭatī”ti vadiṁsu. Kiṁ madhuratāya, amadhuratāya vāti? Atthameva dassetuṁ mahāpaccariyaṁ",
  "tika-vin06t1:780_11": "tathā vuttanti upatissatthero āha kira. Taṁ yuttanti ucchuto nibbattattā vuttaṁ,",
  "tika-vin06t1:780_12": "tenevāha “khaṇḍasakkharaṁ pana…pe… vaṭṭatī”ti. “Taṁ khīraghaṭe pakkhipitvā pacantī”ti",
  "tika-vin06t1:780_13": "likhitaṁ. Jallikā nāma pheṇādi.",
  "tika-vin06t1:781_0": "Bhesajjodisaṁ vadantena itare atthuddhāravasena vuttā. “Āhāratthaṁ pharituṁ samatthānī”ti",
  "tika-vin06t1:781_1": "khandhake “yaṁ bhesajjañceva assa bhesajjasammatañca lokassa, āhāratthañca phareyyā”ti",
  "tika-vin06t1:781_2": "vuttattā vuttaṁ. Ettha vicāraṇā bhesajjakkhandhake āvi bhavissati.",
  "tika-vin06t1:782_0": "624.Dvāravātapānakavāṭānīti dvārassa ca vātapānānañca kavāṭāni. Kasāvapakkhepamattena",
  "tika-vin06t1:782_1": "hi tāni attano sabhāvaṁ pariccajitāni honti, tasmā “makkhetabbānī”ti vuttaṁ. “Kasāvo",
  "tika-vin06t1:782_2": "nāma kanakalambādīnipī”ti vadanti. Adhiṭṭhetīti “idāni ajjhoharaṇīyaṁ na bhavissati,",
  "tika-vin06t1:782_3": "bāhiraparibhogo bhavissatī”ti cittaṁ uppādeti. Idha “vikappetī”ti padaṁ natthi. Adhiṭṭhānampi",
  "tika-vin06t1:782_4": "mukhāruḷhiyā vuttaṁ “imaṁ navanītaṁ adhiṭṭhāmī”ti avattabbato.",
  "tika-vin06t1:783_0": "625.Paribhuñjituṁpana na vaṭṭatīti vissāsābhāvaṁ sandhāya vuttaṁ. Sace savissāso,",
  "tika-vin06t1:783_1": "vaṭṭatīti “paribhuñja tva”nti ettāvatā vissajjitaṁ hoti, tasmā ubhinnaṁ anāpattīti",
  "tika-vin06t1:783_2": "sambandho. Sace na vissajjitaṁ, āpatti hotīti siddhaṁ. Tasmā ubhinnaṁ santakaṁ cīvaraṁ",
  "tika-vin06t1:783_3": "aññatarena sammukhībhūtena adhiṭṭhātabbaṁ. No ce adhiṭṭhāti, nissaggiyaṁ hotītipi",
  "tika-vin06t1:783_4": "yujjati. Kākanikamattañce mūlaṁ adinnaṁ, “na adhiṭṭhānupagaṁ…pe… sakabhāvaṁ na upetī”ti",
  "tika-vin06t1:783_5": "iminā etaṁ sadisaṁ na hoti, ābhidhammikagaṇānaṁ dinnaṁ viya ca na hoti. Kasmā? Ābhidhammikā",
  "tika-vin06t1:783_6": "hi anupasampannāpi honti, pacchā ābhidhammikabhūtānampi taṁ sādhāraṇaṁ hotīti. Ettha",
  "tika-vin06t1:783_7": "dvepi upasampannā eva, dvinnampi tattha yathākāmakaraṇīyatā atthi mamattañca, na",
  "tika-vin06t1:783_8": "evaṁ tadaññesaṁ sādhāraṇaṁ, na ca dve tayo bhikkhū “ekato vassissāmā”ti karonti,",
  "tika-vin06t1:783_9": "rakkhati tāva. “Avibhattattā anāpattī”ti iminā ca idaṁ sadisaṁ, yena mūlena paṭiggahitaṁ,",
  "tika-vin06t1:783_10": "tassa sace itaro deti, so vā taṁ itarassa deti, sati paṭiggahaṇe sattāhātikkame nissaggiyattā,",
  "tika-vin06t1:783_11": "tasmā taṁ cīvaraṁ dvīsu sammukhībhūtena ekena adhiṭṭhātabbaṁ. Kiñcāpi ettha payogo",
  "tika-vin06t1:783_12": "na dissati samānaparikkhārānaṁ dvinnaṁ adhiṭṭhānapayogābhāvato, tathāpi samānasabbabhaṇḍakānaṁ",
  "tika-vin06t1:783_13": "dvinnaṁ telādi yena paṭiggahitaṁ, tassa kālātikkame āpattisambhavato, anadhiṭṭhāne",
  "tika-vin06t1:783_14": "dullabhavisesahetuttā ca “adhiṭṭhātabba”nti vuttaṁ. Taṁ ayuttaṁ pattacīvarasattāhakālikānaṁ",
  "tika-vin06t1:783_15": "asadisavidhānattā. Ettha pattacīvarañhi attano santakabhāvaṁ upagatameva anadhiṭṭhahantassa",
  "tika-vin06t1:783_16": "kālātikkame āpatti, sattāhakālikaṁ pana parasantakasādhāraṇampi paṭiggahitaṁ paṭiggāhakassa",
  "tika-vin06t1:783_17": "kālātikkame āpattikaraṁ. Paṭiggahaṇañcettha pamāṇaṁ, na tattha sakasantakatā, sattāhakālikañca",
  "tika-vin06t1:783_18": "nissaggiyaṁ, sabbesampi anajjhoharaṇīyaṁ. Pattacīvaraṁ aññassa paribhuñjato anāpatti.",
  "tika-vin06t1:783_19": "Idañca kālātikkantampi nissajjitvā pacchā laddhaṁ kappati. Pattacīvaraṁ pana taṁ",
  "tika-vin06t1:783_20": "tassa vinayakammanti kappatīti. Avibhattassapi imassa dānaṁ ruhati, na pattacīvarassa.",
  "tika-vin06t1:783_21": "Vuttañhetaṁ aṭṭhakathāyaṁ “dvinnaṁ santakaṁ hoti…pe… sacepi avibhajitvā saddhivihārikādīnaṁ",
  "tika-vin06t1:783_22": "denti, adinnameva hotī”ti. Yassa dānameva na ruhati, tassa kuto adhiṭṭhānaṁ. Eko",
  "tika-vin06t1:783_23": "ce pattacīvaraṁ dasame divase itarassa deti. Tato paṭṭhāya so dasa divase pariharituṁ",
  "tika-vin06t1:783_24": "labhati, na tathā sattāhakālikanti sabbathā upaparikkhiyamānaṁ sarikkhaṁ nakkhamatīti",
  "tika-vin06t1:783_25": "na taṁ sārato daṭṭhabbanti ācariyassa takko. “Vinayakammavasena pana anissajjitvā",
  "tika-vin06t1:783_26": "sahasā virujjhitvā kassaci pariccattampi puna paṭilabhitvā paribhuñjituṁ na vaṭṭatī”ti",
  "tika-vin06t1:783_27": "vuttaṁ, sace desantaritaṁ, samuddantaritaṁ vā cīvaraṁ nissaggiyaṁ jātaṁ, taṁ idha",
  "tika-vin06t1:783_28": "ṭhitena bhikkhunā ekassa vantena cittena cattaṁ katvā anapekkhitvā āpattiṁ desetvā",
  "tika-vin06t1:783_29": "tassa vissāsena puna gahetvā adhiṭṭhātabbaṁ, “pattādīsu ca ayameva nayo”ti ca vuttaṁ,",
  "tika-vin06t1:783_30": "“tālanāḷikeraphāṇitampi sattāhakālikaṁ evā”ti ca. “Dvinnaṁ santakaṁ ekena paṭiggahitaṁ",
  "tika-vin06t1:783_31": "sattāhakālikaṁ sattāhātikkame āpattiṁ na karoti, paribhuñjituṁ pana dvinnampi na",
  "tika-vin06t1:783_32": "vaṭṭatī”ti ca “parasantakaṁ paṭiggahetvā ṭhapitepi eseva nayo”ti ca keci vadanti.",
  "tika-vin06t1:783_33": "Dukkaṭavatthubhūtaṁ sappiādi nissajjitabbaṁ puna paribhuñjituṁ vaṭṭatīti vidhānaṁ na dissatīti.",
  "tika-vin06t1:784": "Bhesajjasikkhāpadavaṇṇanā niṭṭhitā.",
  "tika-vin06t1:785": "4. Vassikasāṭikasikkhāpadavaṇṇanā",
  "tika-vin06t1:786_0": "627. “Ekameva katvā”ti vacanena vassikasāṭikalakkhaṇena ñātakānampi satuppādaṁ karontena",
  "tika-vin06t1:786_1": "ekameva gahetabbanti dhammasiritthero. Catubbidhaṁ khettanti ettha kiñcāpi tividhaṁ",
  "tika-vin06t1:786_2": "dissati, taṁ pana evaṁ gahetabbaṁ, yasmiṁ khette pariyesituṁ labhati, taṁ pariyesanakhettaṁ",
  "tika-vin06t1:786_3": "nāma, “evaṁ karaṇanivāsanādhiṭṭhānakhettānipī”ti vuttaṁ. Ettha pacchimena purimaggāho",
  "tika-vin06t1:786_4": "veditabbo, na purimena pacchimaggāho, yathālābhanti ācariyo. Tassattho – adhiṭṭhānakhettena",
  "tika-vin06t1:786_5": "pacchimena purimānaṁ tiṇṇaṁ gāho hoti, tathā nivāsanakhettena dvinnaṁ purimānaṁ.",
  "tika-vin06t1:786_6": "Karaṇakhettena pana ekasseva purimassa gāho hotīti. Ettha pana kiñcāpi karaṇakhettanivāsanakhettānaṁ",
  "tika-vin06t1:786_7": "kālato nānattaṁ natthi, kiriyato pana “aṭṭhiṁ katvā nivāsetabba”nti pāḷivacanato,",
  "tika-vin06t1:786_8": "tasmā dvidhā katvā vuttaṁ aññatarābhāvena, tadatthasiddhito ca, kathaṁ panettha nānattaṁ",
  "tika-vin06t1:786_9": "natthīti paññāyatīti ce? Pāḷito, “aḍḍhamāso seso gimhānanti katvā nivāsetabba”nti",
  "tika-vin06t1:786_10": "hi pāḷi, tathā mātikāṭṭhakathāto ca.",
  "tika-vin06t1:787_0": "Tathāha “pacchimo aḍḍhamāso karaṇanivāsanakhettampī”ti, iminā nayena tividhameva",
  "tika-vin06t1:787_1": "khettantipi siddhaṁ. Samantapāsādikāyaṁ pana katthaci potthake “jeṭṭhamūlapuṇṇamāsiyā",
  "tika-vin06t1:787_2": "pacchimapāṭipadadivasato paṭṭhāya yāva kāḷapakkhuposatho, ayameko addhamāso pariyesanakhettañceva",
  "tika-vin06t1:787_3": "karaṇakhettañca. Etasmiñhi antare vassikasāṭikaṁ aladdhaṁ pariyesituṁ, laddhaṁ kātuñca",
  "tika-vin06t1:787_4": "vaṭṭati, nivāsetuṁ, adhiṭṭhātuñca na vaṭṭatī”ti pāṭho dissati, so apāṭho yathāvuttapāḷimātikāṭṭhakathāvirodhato,",
  "tika-vin06t1:787_5": "tasmā tattha “aladdhaṁ pariyesituṁ vaṭṭati, kātuṁ, nivāsetuṁ, adhiṭṭhātuñca na vaṭṭatī”ti",
  "tika-vin06t1:787_6": "pāṭho veditabbo. Evaṁ tāva pacchimena purimaggāhasiddhi veditabbā, na purimena karaṇakhettādīnaṁ",
  "tika-vin06t1:787_7": "gāho sambhavati. “Māso seso gimhānanti vassikasāṭikacīvaraṁ pariyesitabba”nti ettakameva",
  "tika-vin06t1:787_8": "hi vuttaṁ, na, aṭṭhakathāyaṁ “ayameko addhamāso pariyesanakhettañceva karaṇakhettañcā”ti",
  "tika-vin06t1:787_9": "vuttattāti ce? Na, tassa lekhanadosattā, tathā sādhitaṁ. Karaṇakhettena pana nivāsanakhettaggāho",
  "tika-vin06t1:787_10": "atthi kālanānattābhāvato, teneva pubbe yathālābhaggahaṇaṁ kataṁ, tathā ca sādhitameva,",
  "tika-vin06t1:787_11": "na bhedo panatthi, payojanaṁ vuttameva. Nivāsanakkhettena adhiṭṭhānakkhettaggāho",
  "tika-vin06t1:787_12": "natthi eva, na hi purimena pacchimaggāho veditabbo. Na pāḷivirodhatoti ce? Na, tadatthājānanato.",
  "tika-vin06t1:787_13": "“Māso seso gimhānanti addhamāso seso gimhāna”nti ettha iti-saddassa hi ito paṭṭhāyāti",
  "tika-vin06t1:787_14": "attho. Parato āpattikhettadassanato itarassa anāpattikhettabhāvo dassitova hoti.",
  "tika-vin06t1:787_15": "Dinnapubbatopi ñātakapavāritaṭṭhānato nipphādentassa nissaggiyaṁ piṭṭhisamayattā,",
  "tika-vin06t1:787_16": "pakatiyā vassikasāṭikadāyakā nāma saṅghassa vā puggalassa vā apavāretvā anusaṁvaccharaṁ",
  "tika-vin06t1:787_17": "dentā, tattha satuppādova vaṭṭati. Vattabhede dukkaṭanti tadaññesu.",
  "tika-vin06t1:788_0": "“Sace kata…pe… vassūpanāyikadivase adhiṭṭhātabbā…pe… cha māse parihāraṁ labhatī”ti",
  "tika-vin06t1:788_1": "vacanato antovassepi yāva vassānassa pacchimadivasā akatā parihāraṁ labhatīti dīpitaṁ",
  "tika-vin06t1:788_2": "hoti. Kasmā na vicāritanti ce? Atthāpattisiddhattā. “Cha māse parihāraṁ labhatī”ti",
  "tika-vin06t1:788_3": "vacanena akatā labhatīti siddhameva, taṁ kiñcāpi siddhaṁ, sarūpena pana anāgatattā",
  "tika-vin06t1:788_4": "sarūpena dassetuṁ, dussaddhāpayattā upapattito dassetuñca idamāraddhaṁ ācariyena,",
  "tika-vin06t1:788_5": "“yathā cettha, evaṁ kathinabbhantare uppannacīvarampi heṭṭhā vuttanayeneva paṭipajjitabba”nti",
  "tika-vin06t1:788_6": "anugaṇṭhipade vuttaṁ, taṁ duvuttaṁ tattheva pubbāparavirodhato. Yañcettha aṭṭhakathāvacanaṁ",
  "tika-vin06t1:788_7": "sādhakattena vuttaṁ, taṁ tamatthaṁ na sādheti. “Yadi nappahoti yāva kattikapuṇṇamā",
  "tika-vin06t1:788_8": "parihāraṁ labhatī”ti vacanaṁ appahontassa yāva kattikapuṇṇamā tāva parihārakhettaṁ,",
  "tika-vin06t1:788_9": "tato paraṁ ekadivasopi na hotīti dīpeti, tasmā appahonakabhāvena akatāva yāva kattikapuṇṇamā",
  "tika-vin06t1:788_10": "parihāraṁ labhati, tato paraṁ na labhatīti siddhaṁ. Tathā tadeva vacanaṁ kataparihāraṁ",
  "tika-vin06t1:788_11": "na labhatīti dīpeti, tasmā kattikapuṇṇamadivaseyeva adhiṭṭhātabbā. “Appahonte dasāhe",
  "tika-vin06t1:788_12": "antovasse karaṇapariyosānaṁyeva pamāṇa”nti likhitaṁ.",
  "tika-vin06t1:789_0": "Etthāha – “ekāhadvīhādivasenā”tiādi na vattabbaṁ. Kasmā? Gimhadivasānaṁ anadhiṭṭhānakālattā,",
  "tika-vin06t1:789_1": "tasmā eva “antodasāhe vā tadaheyeva vā adhiṭṭhātabbā’ti ca sāmaññato na vattabbaṁ",
  "tika-vin06t1:789_2": "gimhadivasānaṁ adhiṭṭhānakhettabhāvappasaṅgato”ti. Ettha vuccati – na, tadatthājānanato.",
  "tika-vin06t1:789_3": "Dasāhānāgatāya vassūpanāyikāya gimhadivasā dasāhā honti, paṭhamadivase ca laddhā",
  "tika-vin06t1:789_4": "niṭṭhitā vassikasāṭikā dasāhātikkantāpi vassūpanāyikadivasaṁ adhiṭṭhānakhettaṁ appattattā",
  "tika-vin06t1:789_5": "na ca tāva nissaggiyaṁ hoti, vuttañcetaṁ “vassūpanāyikato pubbe dasāhātikkamepi anāpattī”ti.",
  "tika-vin06t1:790_0": "Antodasāhe adhiṭṭhātabbāti idaṁ na avisesena etasmiṁ antare gimhadivasepi adhiṭṭhātabbanti",
  "tika-vin06t1:790_1": "imamatthaṁ dīpetuṁ vuttaṁ, kintu gimhadivase ce uppannā, adhiṭṭhānakhette ca antodasāhaṁ",
  "tika-vin06t1:790_2": "hoti, antodasāhe khetteyeva adhiṭṭhātabbā, na khettanti katvā dasāhaṁ atikkamitabbanti",
  "tika-vin06t1:790_3": "dīpetuṁ vuttaṁ. Kasmā? Gimhadivasānampi gaṇanūpagattā, tasmā akhettadivasepi gaṇetvā",
  "tika-vin06t1:790_4": "khette eva “antodasāhe adhiṭṭhātabbā”ti vuttaṁ hotīti.",
  "tika-vin06t1:791": "Vassikasāṭikasikkhāpadavaṇṇanā niṭṭhitā.",
  "tika-vin06t1:792": "5. Cīvaraacchindanasikkhāpadavaṇṇanā",
  "tika-vin06t1:793_0": "632.Sāmanti sakasaññitāniyamanatthaṁ vuttaṁ. Sakasaññitāyeva hi acchindāpanaacchindanesu",
  "tika-vin06t1:793_1": "nissaggiyaṁ, tasmā nissaggiyamūlaṅganidassanametaṁ. “Cīvara”nti vuttattā “acīvaraṁ",
  "tika-vin06t1:793_2": "acchindantassa na nissaggiya”nti vuttameva hoti. “Datvāti datvā vā dāpetvā vā”ti",
  "tika-vin06t1:793_3": "kiñcāpi padabhājanaṁ yujjati, aññassa pana santakaṁ aññassa bhikkhuno dāpetvā taṁ",
  "tika-vin06t1:793_4": "sayaṁ vā acchindeyya, teneva vā acchindāpeyyāti aniṭṭhappasaṅgabhayā na vuttaṁ, atthato",
  "tika-vin06t1:793_5": "pana attano santakaṁ aññena saddhivihārikādinā dāpetvā, aññassa santakaṁ vā tassa",
  "tika-vin06t1:793_6": "vissāsā dāpetvā taṁ acchindeyya vā acchindāpeyya vā nissaggiyanti veditabbaṁ, tañca",
  "tika-vin06t1:793_7": "kho anapekkho datvā. Yadi evaṁ “cajitvā dinnaṁ acchinditvā gaṇhanto bhaṇḍagghena",
  "tika-vin06t1:793_8": "kāretabbo”ti idaṁ kinti ce? Sakasaññāya aggahetvā aññāya theyyāya gaṇhantaṁ sandhāya",
  "tika-vin06t1:793_9": "vuttaṁ, teneva vuttaṁ “sakasaññāya gahitattā panassa pārājikaṁ natthī”ti, apica “anāpatti",
  "tika-vin06t1:793_10": "so vā deti, tassa vā vissasanto gaṇhātī”ti vacanatopi taṁ siddhameva. Ettāvatā tāvakālikaṁ",
  "tika-vin06t1:793_11": "katvā dinnaṁ acchindantassa anāpatti sādhitā hoti. “Amhākaṁ santike upajjhaṁ gaṇhissatī”tiādivacanaṁ",
  "tika-vin06t1:793_12": "sāmaṇerassa dānaṁ dīpeti, tañca idha nādhippetaṁ. Pāḷiyaṁ upasampanne tikapācittiyaṁ",
  "tika-vin06t1:793_13": "viya anupasampanne tikadukkaṭampi āgatanti ce? Na, tadadhippāyājānanato. Anupasampannakāle",
  "tika-vin06t1:793_14": "evaṁ datvā aññassa santike upasampannaṁ disvā kupito ce acchindati, upasampannasseva",
  "tika-vin06t1:793_15": "vā “sikkhaṁ paccakkhāya tumhākaṁ santike upasampajjissāmī”ti vadantassa datvā puna",
  "tika-vin06t1:793_16": "acchindati ce, nissaggiyanti ayamettha adhippāyo.",
  "tika-vin06t1:794_0": "633. Sakiṁ āṇatto bahukampi acchindati, nissaggiyanti ekabaddhattā ekaṁ pācittiyaṁ,",
  "tika-vin06t1:794_1": "taṁ sandhāyetaṁ vuttaṁ “āṇatto bahūni gaṇhāti, ekaṁ pācittiya”nti. Mātikāṭṭhakathāyaṁ",
  "tika-vin06t1:794_2": "pana “vatthugaṇanāya āpattiyo”ti vuttaṁ, taṁ āṇattiyā bahuttā “sabbāni gaṇhā”ti vadantassa",
  "tika-vin06t1:794_3": "gāhaṁ sandhāya vuttaṁ, teneva tattha vuttaṁ “ekavācāya sambahulā āpattiyo”ti. Evaṁ",
  "tika-vin06t1:794_4": "sante pāḷivacanaṁ, aṭṭhakathāvacanadvayañca aññamaññaṁ sameti, parasantakampi nissaggiyaṁ",
  "tika-vin06t1:794_5": "hoti paṁsukūlañca, tena “dussante baddharūpiyaṁ viyā”ti vuttaṁ, taṁ tadatthaniyamadassanatthaṁ",
  "tika-vin06t1:794_6": "vuttaṁ, yathāvachāditaṁ acchindanacittena sacittakaṁ, vacīkammaṁ pana kevalaṁ acchindāpentasseva",
  "tika-vin06t1:794_7": "“dehī”ti balakkārena gaṇhatopi veditabbaṁ, taṁ na yuttaṁ “anāpatti so vā detī”ti",
  "tika-vin06t1:794_8": "vacanato. “Tuṭṭho vā duṭṭho vā deti, anāpattiyevā”ti mātikāṭṭhakathāvacanato vāti",
  "tika-vin06t1:794_9": "ce? Na, ubhayattha attano ruciyā dānaṁ sandhāya vuttattā, pasayhāvahāre anāpattippasaṅgato",
  "tika-vin06t1:794_10": "ca. “Bhikkhussa sāmaṁ cīvaraṁ datvā’ti pāḷivacanato ca mātikāṭṭhakathāya aṅgavavatthāne",
  "tika-vin06t1:794_11": "‘upasampannatā’ti vuttattā ca ubhayattha dānaharaṇesu bhikkhubhāvo icchitabboti dīpetī”ti",
  "tika-vin06t1:794_12": "vadanti, idamayuttanti no takkoti ācariyo. Kasmā? Anupasampannassa cīvaraṁ datvā",
  "tika-vin06t1:794_13": "taṁ upasampannakāle acchindantassa anāpattippasaṅgato. “Anupasampannassa cīvaraṁ",
  "tika-vin06t1:794_14": "vā aññaṁ vā parikkhāraṁ datvā…pe… āpatti dukkaṭassā”ti vacanato dukkaṭaṁ tattha hotīti",
  "tika-vin06t1:794_15": "ce? Nāsiddhattā, dānakāle eva upasampannatā pamāṇanti asiddhametaṁ aṭṭhakathāya vā",
  "tika-vin06t1:794_16": "pāḷiyā vā yuttito vā, tasmā taṁ na yuttanti attho. Anupasampannassa cīvaraṁ datvā",
  "tika-vin06t1:794_17": "tasseva anupasampannakāleyeva cīvaraṁ acchindantassa dukkaṭaṁ, upasampannakāle vā",
  "tika-vin06t1:794_18": "datvā anupasampannakāle acchindantassa dukkaṭanti tassa vacanassa idaṁ vikappantarañca",
  "tika-vin06t1:794_19": "sambhavati, tasmā vikappantarassa sambhavato ca na yuttaṁ, yasmā anupasampannakāle",
  "tika-vin06t1:794_20": "datvā upasampannakāle acchindantassa visuṁ dukkaṭaṁ na paññattaṁ, tasmā purāṇacīvaradhovāpanādisikkhāpadesu",
  "tika-vin06t1:794_21": "viya aparabhāge upasampannatā cettha pamāṇaṁ, tasmā “upasampannatā”ti aṅgesu vuttattā",
  "tika-vin06t1:794_22": "ca taṁ na yuttanti attho. Ettha “paccāsīsantasseva dānamadhippetaṁ, na nissaṭṭhadāna”nti",
  "tika-vin06t1:794_23": "dhammasiritthero vadati kira, vīmaṁsitabbaṁ.",
  "tika-vin06t1:795": "Cīvaraacchindanasikkhāpadavaṇṇanā niṭṭhitā.",
  "tika-vin06t1:796": "6. Suttaviññattisikkhāpadavaṇṇanā",
  "tika-vin06t1:797_0": "637. Chaṭṭhe kiñcāpi “sāmaṁ suttaṁ viññāpetvā”ti vuttaṁ, mātikāṭṭhakathāyaṁ pana",
  "tika-vin06t1:797_1": "“cīvaratthāya sāmaṁ viññattaṁ sutta”nti avatvā kevalaṁ “cīvaratthāya viññāpitasutta”nti",
  "tika-vin06t1:797_2": "aṅgesu vuttattā aññena cīvaratthāya viññattaṁ suttampi saṅgahaṁ gacchatīti veditabbaṁ.",
  "tika-vin06t1:797_3": "Sāmanti cettha kassaci niyamanaṁ. “Sāmaṁ viññāpetvā”ti kiñcāpi vuttaṁ, tathāpi “sāmaṁ",
  "tika-vin06t1:797_4": "vāyāpeyyā”ti attano atthāya vāyāpeyyāti evaṁ sambandho, attho ca veditabbo, pāḷiyaṁ",
  "tika-vin06t1:797_5": "pana āsannapadena yojanā katā, tasmā sāmaṁ viññattaṁ suttanti aññaviññattaṁ kappiyaṁ",
  "tika-vin06t1:797_6": "āpajjati, hatthakammayācanavasena laddhatantavāyopi kappiyo. Vikappanupagapacchimappamāṇaṁ",
  "tika-vin06t1:797_7": "ce, tante vītaṁyeva sakiṁ adhiṭṭhātabbaṁ, puna adhiṭṭhānakiccaṁ natthi adhiṭṭhitena",
  "tika-vin06t1:797_8": "ekībhāvūpagamanato. “Sace pana paricchedaṁ dassetvāva cinasāṭakaṁ viya, antarantarā",
  "tika-vin06t1:797_9": "adhiṭṭhitaṁ hoti, puna adhiṭṭhātabba”nti vuttaṁ. “Paṭilābhenāti vacanena vāyāpetvā",
  "tika-vin06t1:797_10": "ṭhapessāmītiādi ekasmiṁ antogadhaṁ hotī”ti vadanti.",
  "tika-vin06t1:798": "Suttaviññattisikkhāpadavaṇṇanā niṭṭhitā.",
  "tika-vin06t1:799": "7. Mahāpesakārasikkhāpadavaṇṇanā",
  "tika-vin06t1:800": "642. Visiṭṭhaṁ kappañca tassa vacanena visiṭṭhaṁ katañca pamāṇaṁ, na āmisadānaṁ. Kesuci potthakesu “cīvara”nti uddharitvā vibhāgo vutto, taṁ na sametīti.",
  "tika-vin06t1:801": "Mahāpesakārasikkhāpadavaṇṇanā niṭṭhitā.",
  "tika-vin06t1:802": "8. Accekacīvarasikkhāpadavaṇṇanā",
  "tika-vin06t1:803_0": "646. “Anujānāmi, bhikkhave, accekacīvaraṁ paṭiggahetvā nikkhipitu”nti, “yāva pavāraṇā",
  "tika-vin06t1:803_1": "pavāritā”ti ca yaṁ vuttaṁ, te pana bhikkhū tassa vacanassa atthaṁ micchā gahetvā",
  "tika-vin06t1:803_2": "accekacīvaraṁ nikkhipantā cīvarakālasamayaṁ atikkāmesuṁ. Kimidaṁ vibhattaṁ, udāhu",
  "tika-vin06t1:803_3": "avibhattanti? Vibhattaṁ, puggalikaṁ vā. Teneva parato “amhākaṁ, āvuso, accekacīvarānī”ti",
  "tika-vin06t1:803_4": "vuttaṁ, avibhattaṁ pana saṅghikattā na kassaci nissaggiyaṁ karoti.",
  "tika-vin06t1:804_0": "Apica “accekacīvaraṁ paṭiggahetvā nikkhipitu”nti iminā sāmaññavacanena vassūpanāyikadivasato",
  "tika-vin06t1:804_1": "paṭṭhāya, piṭṭhisamayato paṭṭhāya vā yāva pavāraṇā nikkhipituṁ vaṭṭati eva saṅghikattā,",
  "tika-vin06t1:804_2": "puggalikampi “vassaṁvutthakāle gaṇhathā”ti dinnattā. Tādisañhi yāva vassaṁvuttho",
  "tika-vin06t1:804_3": "hoti, tāva na tasseva, dāyakassa santakaṁ hoti, tathā ito tatiyavasse, catutthavasse",
  "tika-vin06t1:804_4": "vā “pavāraṇāya gaṇhathā”tiādinā dinnampi nikkhipitvā yathādānameva gahetabbaṁ. Ayamattho",
  "tika-vin06t1:804_5": "aṭṭhakathāyaṁ pākaṭo. Tāni cīvarakālasamayātikkame na nissaggiyānīti ce? Na, uddissa",
  "tika-vin06t1:804_6": "dinnattā. Yasmā ayaṁ samayo “kālepi ādissa dinna”nti ettha “kālo”ti āgato, gaṇabhojanasikkhāpadādīsu",
  "tika-vin06t1:804_7": "“samayo”tveva āgato, tasmā idha tesaṁ ekatthatādassanatthaṁ ekato “cīvarakālasamayo”ti",
  "tika-vin06t1:804_8": "vuttanti veditabbaṁ. Mātikāyaṁ panettha tādisaṁ cīvaraṁ attano santakabhāvaṁ upagataṁ",
  "tika-vin06t1:804_9": "puggalikaṁ sandhāya vuttaṁ, tenevāha “bhikkhuno paneva accekacīvaraṁ uppajjeyyā”ti.",
  "tika-vin06t1:804_10": "Attano kuṭiyā vassaṁvutthassa bhikkhuno hi dātuṁ alabhanto antovasse eva dānakiccaṁ",
  "tika-vin06t1:804_11": "pariniṭṭhāpetvā gacchati, tathā saṅghassa. Tasmā idaṁ accekacīvaraṁ atthi uppannakālato",
  "tika-vin06t1:804_12": "paṭṭhāya saṅghassa vā puggalassa vā santakabhāvaṁ upagacchantaṁ, yaṁ na vassāvāsikabhāvena",
  "tika-vin06t1:804_13": "dinnaṁ, atthi uppannakālato paṭṭhāya anupagantvā vassaṁvutthakāleyeva puggalassa",
  "tika-vin06t1:804_14": "vā saṅghassa vā upagacchantaṁ, yaṁ vassāvāsikabhāvena uppajjitvā samaye dinnaṁ, atthi",
  "tika-vin06t1:804_15": "samaye dinnampi puggalassa santakabhāvaṁ anupagacchantaṁ, saṅghasantakabhāvaṁ vā",
  "tika-vin06t1:804_16": "dāyakasantakabhāvaṁ vā upagacchantaṁ, īdisaṁ sandhāya “saññāṇaṁ katvā nikkhipitabba”nti",
  "tika-vin06t1:804_17": "vuttaṁ. Idaṁ atirekasaṁvaccharampi nikkhipituṁ labhati attano santakabhāvaṁ anupagatattā,",
  "tika-vin06t1:804_18": "tasmā “dasāhānāgata”nti ito aññaṁ sandhāya vuttanti siddhametanti. Dasāhato puretaraṁ",
  "tika-vin06t1:804_19": "labhitvā yāva pavāraṇā nikkhipituṁ na labhati, tasmā sakabhāvūpagatameva adhiṭṭhātabbaṁ,",
  "tika-vin06t1:804_20": "taṁyeva sandhāya “dasāhānāgata”nti vuttaṁ, yato “antosamaye adhiṭṭheti, vikappetī”ti",
  "tika-vin06t1:804_21": "anāpattivāre vuttaṁ. Saññāṇaṁ katvā nikkhipitabbakaṁ pana parassa dātabbatāya sakabhāvaṁ",
  "tika-vin06t1:804_22": "anupagataṁ, na hi taṁ sandhāya “adhiṭṭheti, vikappetī”ti sakkā vattuṁ, na ca taṁ",
  "tika-vin06t1:804_23": "imasmiṁ atthe nissaggiyaṁ hoti saṅghassa nissaggiyābhāvato, aṭṭhakathāyampi ayamattho",
  "tika-vin06t1:804_24": "suṭṭhu pākaṭova. Katamaṁ saññāṇaṁ katvā nikkhipitabbanti ce? Parasantakaṁ cīvaraṁ",
  "tika-vin06t1:804_25": "saṅghikameva hoti, tato “sallakkhetvā sukhaṁ dātuṁ bhavissatī”ti iminā hi parassa",
  "tika-vin06t1:804_26": "santakabhāvo dassito.",
  "tika-vin06t1:805_0": "“Tato paraṁ ekadivasampi parihāro natthīti dasāhaparamato uddhaṁ anupagatattā”ti",
  "tika-vin06t1:805_1": "likhitaṁ, ito samayato uddhameva dasāhassa anupagatattā samayato paraṁ dasāhaṁ na",
  "tika-vin06t1:805_2": "labhatīti kirassa adhippāyo. “Etaṁ parihāraṁ labhatiyevā”ti ettha “ekādasamaṁ aruṇaṁ",
  "tika-vin06t1:805_3": "cīvaramāse uṭṭhetī”ti kāraṇaṁ likhitaṁ. Anugaṇṭhipade pana “anadhiṭṭhahitvā ekādasadivase",
  "tika-vin06t1:805_4": "nikkhipituṁ labhatī’ti vadanto bhagavā itarampi anaccekacīvarādiṁ anujānāti, accekacīvaramukhenāti",
  "tika-vin06t1:805_5": "apare”ti vuttaṁ. Ettha kataraṁ subhāsitaṁ? Ubhayampīti eke. Kathaṁ? Paṭhamaṁ “accekacīvarassa",
  "tika-vin06t1:805_6": "anatthate kathine dasadivasādhiko māso, atthate kathine dasadivasādhikā pañcamāsā”ti",
  "tika-vin06t1:805_7": "iminā sameti, anugaṇṭhipadaladdhiyā hi ettha “ekādasadivasādhiko”ti vattabbataṁ āpajjati,",
  "tika-vin06t1:805_8": "dutiyaṁ “dasāhānāgatanti…pe… dasāhena asampattāti attho”ti iminā sameti. Imassa nayassa",
  "tika-vin06t1:805_9": "vasena “pañcamito paṭṭhāya uppannassa cīvarassa nidhānakālo dassito hotī”ti pāṭho",
  "tika-vin06t1:805_10": "yujjati. Tathā gaṇṭhipadaladdhiyā “navāhānāgataṁ kattikatemāsikapuṇṇama”nti vattabbataṁ",
  "tika-vin06t1:805_11": "āpajjati, tassa vasena “kāmañcesa dasāhaparamaṁ atirekacīvaraṁ dhāretabbanti imināva",
  "tika-vin06t1:805_12": "siddho, aṭṭhuppattivasena pana apubbaṁ viya atthaṁ dassetvā sikkhāpadaṁ ṭhapita”nti",
  "tika-vin06t1:805_13": "ayaṁ pāṭho yujjati. Ko panettha sāroti? Yo pacchā vutto, sova sāro. Teneva aṭṭhakathācariyena",
  "tika-vin06t1:805_14": "“pañcamito paṭṭhāyā”ti vuttaṁ. Porāṇagaṇṭhipadehi aṭṭhakathāya ca saddhiṁ saṁsandanato,",
  "tika-vin06t1:805_15": "“dasāhānāgata”nti pāḷiyā saṁsandanato ca ettha gaṇṭhipadaladdhipi pāḷiyā sameti.",
  "tika-vin06t1:806_0": "Kathaṁ? Yasmā pavāraṇādivase aruṇuggamane bhikkhu vassaṁvuttho hoti, tasmā iminā",
  "tika-vin06t1:806_1": "dasamena ahena saddhiṁ chaṭṭhito paṭṭhāya navadivasā dasa ahānīti dasāhaṁ, tena dasāhena,",
  "tika-vin06t1:806_2": "sahayogatthe karaṇavacanaṁ. Kattikatemāsikapuṇṇamā cīvarasamayaṁ asampattāti katvā",
  "tika-vin06t1:806_3": "“anāgatā”ti vuccati. Yathā aparakattikapuṇṇamāya vassikasāṭikaṁ paccuddharitvā vikappento",
  "tika-vin06t1:806_4": "“cātumāsaṁ adhiṭṭhātuṁ tato paraṁ vikappetu”nti vuccati, evaṁsampadamidanti. Ettha",
  "tika-vin06t1:806_5": "vuccatīti ce? Na, imassa nippayojanabhāvappasaṅgato. Accekacīvarapaṭiggahaṇakālaṁ",
  "tika-vin06t1:806_6": "niyamitanti ce? Na, “chaṭṭhito paṭṭhāya uppannacīvaraṁ accekameva na hoti. Paṭhamakathinena",
  "tika-vin06t1:806_7": "siddhattā”ti porāṇaṭṭhakathāgaṇṭhipadesu vuttattā tato upari “accekacīvara”nti vuccati,",
  "tika-vin06t1:806_8": "paṭiggaṇhantassa āpattisaṅgaho ca. Na ca sā āpatti pāḷiyā, aṭṭhakathāya, yuttito",
  "tika-vin06t1:806_9": "vā sambhavati. Aṭṭhuppattimattavasena vuttanti ce? Na, dasāhādhiccakārikā aṭṭhuppattipāyaṁ",
  "tika-vin06t1:806_10": "na dissati. “Bhikkhū accekacīvaraṁ paṭiggahetvā cīvarakālasamayaṁ atikkāmentī”ti",
  "tika-vin06t1:806_11": "ettha ettikā eva hi aṭṭhuppatti. Tathā hi parivāre “kismiṁ vatthusmi”nti ārabhitvā",
  "tika-vin06t1:806_12": "ettakameva vuttanti veditabbaṁ. Accekacīvaraṁ cīvarakālaṁ nātikkāmetabbaṁ, itaraṁ",
  "tika-vin06t1:806_13": "atikkāmetabbanti dassanatthaṁ idaṁ paññattanti ce? Na, accekacīvarasseva aparādhadassanato,",
  "tika-vin06t1:806_14": "visesakāraṇābhāvā, “kāmañcesa dasāhaparamaṁ atirekacīvaraṁ dhāretabbanti imināva",
  "tika-vin06t1:806_15": "siddho”tiādivacanavirodhato ca yathāvuttavacanāsambhavato ca.",
  "tika-vin06t1:807_0": "Kathaṁ? Dasāhena saha kattikapuṇṇamā “anāgatā”ti hi vutte dasāhato aññā sā puṇṇamāti",
  "tika-vin06t1:807_1": "āpajjati. Anaññā ce, saha-saddo na sambhavati, na hi attanāva attano yogo sambhavati,",
  "tika-vin06t1:807_2": "anāgata-saddo ca na sambhavati. Āgatā sampattā eva hi sā puṇṇamā. Cīvarasamayassa",
  "tika-vin06t1:807_3": "anantarattā ekībhāvaṁ anāgatattā anāgatāyevāti ce? Na, tathāpi anāgata-saddassa sambhavato,",
  "tika-vin06t1:807_4": "āgamanasambhave satiyeva hi anāgata-saddo sambhavati, na hi nibbānaṁ, paññatti vā",
  "tika-vin06t1:807_5": "“anāgatā”ti vuccati. Nibbānaṁ viya khaṇattayaṁ, sā ca puṇṇamā na kadāci samayabhāvaṁ",
  "tika-vin06t1:807_6": "pāpuṇātīti ayuttameva. “Tato paraṁ vikappetu”nti pana vacanaṁ piṭṭhisamayaṁ gahetvā",
  "tika-vin06t1:807_7": "ṭhitattā sambhavati. Apica pavāraṇāyaṁ aruṇe ca uṭṭhite sā puṇṇamā cīvarasamayaṁ",
  "tika-vin06t1:807_8": "ekāhānāgatā evāpajjati pubbe sahayogapattattā. Evaṁ sante ekībhāvagatāpi sā cīvarasamayaṁ",
  "tika-vin06t1:807_9": "anāgatā eva jātāti sabbadā na tathāviggahakaraṇavacanatthaṁ kocideva vacanato dīpetīti veditabbaṁ.",
  "tika-vin06t1:808_0": "Kimatthaṁ panettha “dasadivasādhiko māso”tiādi vuttanti? Taṁ pāripūrisambhavato.",
  "tika-vin06t1:808_1": "Pañcamiyañhi pure aruṇaṁ uppannaaccekacīvarassa dasadivasādhiko māsoyeva paripūroti",
  "tika-vin06t1:808_2": "katvā tathā vuttaṁ. Apica tassā pañcamiyā divasabhāgopi sampattāya rattiyā “hiyyo”ti",
  "tika-vin06t1:808_3": "vuccati, pageva pure aruṇaṁ, tenevāha “hiyyo kho, āvuso, amhāka”ntiādi. “Evaṁ sante",
  "tika-vin06t1:808_4": "‘chaṭṭhito paṭṭhāyā’ti vuttapaṭhamapāṭhassa vasena ‘anaccekacīvarampi paccuddharitvā",
  "tika-vin06t1:808_5": "ṭhapitaṁ ticīvarampi etaṁ parihāraṁ labhatiyevā”’ti ca “dasadivasādhiko māso”tiādi",
  "tika-vin06t1:808_6": "ca yaṁ likhitaṁ. Taṁ na, “pañcamito paṭṭhāyā”ti pāṭhe sajjiteva etena pariyāyena",
  "tika-vin06t1:808_7": "yathāvuttaatthasambhavato, na tāni ṭhānāni puna sajjitāni. Yathāṭhitavaseneva ajjhupekkhitabbānīti",
  "tika-vin06t1:808_8": "no takkoti ācariyo. Idaṁ sikkhāpadaṁ puṇṇamāyaṁ anissaggiyatthamevāti upatissatthero.",
  "tika-vin06t1:808_9": "“Pavāraṇāmāsassa juṇhapakkhapañcamito paṭṭhāyā”ti pāṭhe sajjite etena pariyāyena",
  "tika-vin06t1:808_10": "yathāvutto uppannassa cīvarassa nidhānakālo dassito hoti, “accekacīvaranti accāyikacīvaraṁ",
  "tika-vin06t1:808_11": "vuccatī”tiādi pāṭho. “Chaṭṭhito paṭṭhāyā”ti ca “kāmañcesa dasāhaparama”ntiādi ca",
  "tika-vin06t1:808_12": "yaṁ likhitaṁ, taṁ na pāṭho, tasmā ekādasadivasaṁ parihāraṁ labhatīti katvā ācariyena",
  "tika-vin06t1:808_13": "“pañcamito paṭṭhāyā”ti likhāpito kira. “Pavāraṇāmāsassa juṇhapakkhachaṭṭhito paṭṭhāya",
  "tika-vin06t1:808_14": "pana uppannaṁ anaccekacīvarampi paccuddharitvā ṭhapitaṁ ticīvarampi etaṁ parihāraṁ",
  "tika-vin06t1:808_15": "labhatiyevāti pāṭho”ti ca “accekacīvarassa anatthate kathine ekādasadivasādhiko māso,",
  "tika-vin06t1:808_16": "atthate kathine ekādasadivasādhikā pañcamāsāti pāṭho”ti ca ettha papañcenti, tasmā",
  "tika-vin06t1:808_17": "suṭṭhu sallakkhetvā kathetabbaṁ, tuṇhībhūtena vā bhavitabbaṁ.",
  "tika-vin06t1:809": "Accekacīvarasikkhāpadavaṇṇanā niṭṭhitā.",
  "tika-vin06t1:810": "9. Sāsaṅkasikkhāpadavaṇṇanā",
  "tika-vin06t1:811_0": "652.“Tiṇṇaṁ cīvarānaṁ aññataraṁ cīvaranti idaṁ ticīvare eva ayaṁ vidhi, itarasmiṁ",
  "tika-vin06t1:811_1": "yathāsukhanti dassanatthaṁ vutta”nti vadanti. “Atirekachārattaṁ vippavasantī”ti tasmiṁyeva",
  "tika-vin06t1:811_2": "senāsane vāso na vippavāsoti katvā vuttaṁ. Kasmā? Cīvarappavattijānanato. Ettha kiñcāpi",
  "tika-vin06t1:811_3": "“āraññakaṁ nāma senāsanaṁ pañcadhanusatikaṁ pacchima”nti vacanato atirekatopi vuttaṁ,",
  "tika-vin06t1:811_4": "āraññakameva pana senāsanaṁ hoti, dhutaṅgaṁ rakkhati cīvarappavattijānanapalibodhasambhavato.",
  "tika-vin06t1:812_0": "653. “Gāvutato atirekappamāṇena labhatī”ti yaṁ vuttaṁ, taṁ kathaṁ paññāyatīti ce?",
  "tika-vin06t1:812_1": "“Siyā ca tassa bhikkhuno kocideva paccayo tena cīvarena vippavāsāyā”ti vacanato.",
  "tika-vin06t1:812_2": "Yojanappamāṇepi siyāti ce? Na, “puna gāmasīmaṁ okkamitvā vasitvā pakkamatī”ti anāpattivāre",
  "tika-vin06t1:812_3": "anuññātattā. Yadi evaṁ “yojanappamāṇe na labhatī”ti idaṁ kinti? Idaṁ nibaddhāvāsavaseneva",
  "tika-vin06t1:812_4": "vuttaṁ. Tattha dhutaṅgaṁ bhijjatīti? Na bhijjati, kintu na idha dhutaṅgādhikāro atthīti.",
  "tika-vin06t1:812_5": "Atha kasmā “ayaṁ dhutaṅgacoroti veditabbo”ti vuttanti? Asambhavato. Kathaṁ paññāyatīti?",
  "tika-vin06t1:812_6": "Aṅgesu abhāvato. Dhutaṅgadharassa patirūpasenāsanadīpanato dhutaṅgadharatā tassa",
  "tika-vin06t1:812_7": "siddhā. Vacanappamāṇatoti ce? Na, vacanappamāṇato ca pāḷiyeva pamāṇaṁ. “Anāpatti",
  "tika-vin06t1:812_8": "puna gāmasīmaṁ okkamitvā vasitvā pakkamatī”ti hi vuttaṁ. Gāmasīmā nikkhamitvā kittakaṁ",
  "tika-vin06t1:812_9": "kālaṁ vasitvā pakkamitabbanti ce? Punadivaseyeva, tasmā aṭṭhamo aruṇo nibaddhāvāse",
  "tika-vin06t1:812_10": "vā gantabbaṭṭhāne vā uṭṭhetabboti eke. Antochārattanti eke. Yāva nibaddhāvāsaṁ na",
  "tika-vin06t1:812_11": "kappetīti eke. Yāva maggaparissamavinodanāti eke. Sati antarāye antochārattaṁ vasati,",
  "tika-vin06t1:812_12": "anāpatti. Nibaddhāvāsakappane sati aruṇuggamane āpatti. Sace taṁsattamo divaso, tadaheva",
  "tika-vin06t1:812_13": "nikkhittacīvaraṁ gahetabbaṁ, paccuddharitabbaṁ vāti eke. Sace antarā navamaggapātubhāvena",
  "tika-vin06t1:812_14": "vā navagāmasannivesena vā, taṁ senāsanaṁ aṅgasampattito parihāyati. Tadaheva cīvaraṁ",
  "tika-vin06t1:812_15": "gahetabbaṁ vā paccuddharitabbaṁ vā. Chārattaṁ vippavasantassa ce parihāyati, anāpatti",
  "tika-vin06t1:812_16": "anuññātadivasattāti eke. Āpatti eva anaṅgasampattitoti eke. Yuttataraṁ panettha vicāretvā",
  "tika-vin06t1:812_17": "gahetabbaṁ. Sace dhutaṅgadharo hoti, gāmasīmāyaṁ avasitvā pacchimappamāṇayutte ṭhāne",
  "tika-vin06t1:812_18": "vasitvā pakkamitabbaṁ. Paṭhamaṁ baddhaavippavāsasīmo ce gāmo hoti, aññasmimpi māse",
  "tika-vin06t1:812_19": "antosīmāya vasato anāpatti. Porāṇagaṇṭhipade “yathāvuttasenāsane vasantenāpi chārattameva",
  "tika-vin06t1:812_20": "cīvaraṁ gāme nikkhipitabbanti adhippāyena aññaṁ antochārattampi aññampi vasato āpattiyevā”ti vuttaṁ.",
  "tika-vin06t1:813": "Sāsaṅkasikkhāpadavaṇṇanā niṭṭhitā.",
  "tika-vin06t1:814": "10. Pariṇatasikkhāpadavaṇṇanā",
  "tika-vin06t1:815_0": "657.Dethāvusoamhākanti ettha akataviññatti hoti na hotīti? Hoti, yadi evaṁ aññātakaviññattisikkhāpadassa",
  "tika-vin06t1:815_1": "ca imassa ca kiṁ nānākaraṇanti? Taṁ aññātakaappavāriteyeva viññāpentassa, idaṁ ñātakapavāritepi,",
  "tika-vin06t1:815_2": "taṁ anacchinnacīvarasseva, idaṁ tassapi, taṁ cīvaraṁyeva viññāpentassa, idaṁ acīvarampi.",
  "tika-vin06t1:815_3": "Evaṁ sante idaṁ taṁ antokatvā ṭhitaṁ hoti, tasmā dvinnampi aṅgasampattiyā sati kena",
  "tika-vin06t1:815_4": "bhavitabbanti? Iminā bhavitabbaṁ imassa nippadesatoti eke. Dvīhipi bhavitabbaṁ ubhinnampi",
  "tika-vin06t1:815_5": "aṅgasiddhitoti eke. Imāni tassa aṅgāni vikappanupagacīvaratā, samayābhāvo, aññātakaviññatti,",
  "tika-vin06t1:815_6": "tāya ca paṭilābhoti cattāri. Imassa pana saṅghe pariṇatabhāvo, ñatvā attano pariṇāmanaṁ,",
  "tika-vin06t1:815_7": "paṭilābhoti tīṇi. Ettha paṭhamo vādo ayutto katvāpi okāsaṁ aṭṭhakathāyaṁ, parivāre",
  "tika-vin06t1:815_8": "ca avicāritattā. Yadi evaṁ tattha aṅgesu “anaññapariṇatatā”ti vattabbanti ce? Na",
  "tika-vin06t1:815_9": "vattabbaṁ, atthato siddhattā. Pariṇatasikkhāpadadvayasiddhito, pariṇatasaññito, āpattisambhavato",
  "tika-vin06t1:815_10": "ca “mayhampi dethā”ti vadati, “vaṭṭatī”ti anuddiṭṭhaṁ, “amhākampi atthī”ti vuttattā",
  "tika-vin06t1:815_11": "vaṭṭati. “Saṅghassa pariṇataṁ…pe… āpatti dukkaṭassā”ti ettha “puggalassā”ti na vuttaṁ,",
  "tika-vin06t1:815_12": "yato suddhapācittiyavasena āgatattā. “Aññacetiyassā”ti na vuttaṁ saṅghassa acetiyattā,",
  "tika-vin06t1:815_13": "tasmāyeva “cetiyassa pariṇataṁ…pe… āpatti dukkaṭassā”ti etthāpi “aññasaṅghassa aññapuggalassā”ti",
  "tika-vin06t1:815_14": "na vuttaṁ. “Yato tathā idha ca ‘puggalassa pariṇataṁ…pe… āpatti dukkaṭassā’ti ettha",
  "tika-vin06t1:815_15": "ca ‘attanopī’ti kiñcāpi na vuttaṁ, tathāpi sambhavatī”ti vadanti. Taṁ pana idha attano",
  "tika-vin06t1:815_16": "pariṇāmanādhikārattā imassa sikkhāpadassa na vuttanti eke. Tatuttarisikkhāpade “aññassatthāyā”ti",
  "tika-vin06t1:815_17": "padaṁ viyāti eke. Taṁ na, ettha puggalapariṇāmanasikkhāpade avuttattā. Dhammasiritthero panāha –",
  "tika-vin06t1:816": "“Attano aññato lābhaṁ, saṅghassaññassa vā nataṁ;",
  "tika-vin06t1:817": "Pariṇāmeyya nissaggi, pācittiyampi dukkaṭa”nti.",
  "tika-vin06t1:818_0": "Tassattho – saṅghassa pariṇataṁ attano pariṇāmeyya nissaggiyaṁ. Tadeva aññato pariṇāmeyya",
  "tika-vin06t1:818_1": "pācittiyaṁ. Aññassa pariṇataṁ attano vā parassa vā pariṇāmeyya dukkaṭanti, tasmā",
  "tika-vin06t1:818_2": "aññātakaviññattiādīsu vuttāpattisambhavato idha pariṇatadvaye “attano”ti padaṁ na",
  "tika-vin06t1:818_3": "vuttaṁ. Tasmiñhi vutte dukkaṭamattappasaṅgo siyā, avutte panetesu vuttāpattīnaṁ yathāgamamaññatarā",
  "tika-vin06t1:818_4": "ca idha avuttasiddhi dukkaṭañcāti dve āpattiyo ekato hontīti vinayadharānaṁ anavasesañāṇassa okāso kato hotīti.",
  "tika-vin06t1:819": "Iti tiṁsakakaṇḍaṁ sāramaṇḍaṁ,",
  "tika-vin06t1:820": "Alametaṁ vinayassa sāramaṇḍe;",
  "tika-vin06t1:821": "Idha niṭṭhitasabbasāramaṇḍaṁ,",
  "tika-vin06t1:822": "Vinayavasena punāti sāramaṇḍanti.",
  "tika-vin06t1:823": "Pariṇatasikkhāpadavaṇṇanā niṭṭhitā.",
  "tika-vin06t1:824": "Niṭṭhito pattavaggo tatiyo.",
  "tika-vin06t1:825": "Nissaggiyavaṇṇanā niṭṭhitā."
}