{
  "atk-s0514a3:0": " Namo tassa bhagavato arahato sammāsambuddhassa",
  "atk-s0514a3:1": "Khuddakanikāye",
  "atk-s0514a3:2": "Jātaka-aṭṭhakathā",
  "atk-s0514a3:3": "(Sattamo bhāgo)",
  "atk-s0514a3:4": "22. Mahānipāto",
  "atk-s0514a3:6": " [543] 6. Bhūridattajātakavaṇṇanā",
  "atk-s0514a3:7": "Nagarakaṇḍaṁ",
  "atk-s0514a3:8_0": "Yaṁkiñci ratanaṁ atthīti idaṁ satthā sāvatthiṁ upanissāya jetavane viharanto uposathike",
  "atk-s0514a3:8_1": "upāsake ārabbha kathesi. Te kira uposathadivase pātova uposathaṁ adhiṭṭhāya dānaṁ",
  "atk-s0514a3:8_2": "datvā pacchābhattaṁ gandhamālādihatthā jetavanaṁ gantvā dhammassavanavelāya ekamantaṁ",
  "atk-s0514a3:8_3": "nisīdiṁsu. Satthā dhammasabhaṁ āgantvā alaṅkatabuddhāsane nisīditvā bhikkhusaṅghaṁ",
  "atk-s0514a3:8_4": "oloketvā bhikkhuādīsu pana ye ārabbha dhammakathā samuṭṭhāti, tehi saddhiṁ tathāgatā",
  "atk-s0514a3:8_5": "sallapanti, tasmā ajja upāsake ārabbha pubbacariyappaṭisaṁyuttā dhammakathā samuṭṭhahissatīti",
  "atk-s0514a3:8_6": "ñatvā upāsakehi saddhiṁ sallapanto ‘‘uposathikattha, upāsakā’’ti upāsake pucchitvā",
  "atk-s0514a3:8_7": "‘‘āma, bhante’’ti vutte ‘‘sādhu, upāsakā, kalyāṇaṁ vo kataṁ, apica anacchariyaṁ kho",
  "atk-s0514a3:8_8": "panetaṁ, yaṁ tumhe mādisaṁ buddhaṁ ovādadāyakaṁ ācariyaṁ labhantā uposathaṁ kareyyātha.",
  "atk-s0514a3:8_9": "Porāṇapaṇḍitā pana anācariyakāpi mahantaṁ yasaṁ pahāya uposathaṁ kariṁsuyevā’’ti",
  "atk-s0514a3:8_10": "vatvā tehi yācito atītaṁ āhari.",
  "atk-s0514a3:9_0": "Atīte bārāṇasiyaṁ brahmadatto nāma rājā rajjaṁ kārento puttassa uparajjaṁ datvā tassa",
  "atk-s0514a3:9_1": "mahantaṁ yasaṁ disvā ‘‘rajjampi me gaṇheyyā’’ti uppannāsaṅko ‘‘tāta, tvaṁ ito nikkhamitvā",
  "atk-s0514a3:9_2": "yattha te ruccati, tattha vasitvā mama accayena kulasantakaṁ rajjaṁ gaṇhāhī’’ti āha.",
  "atk-s0514a3:9_3": "So ‘‘sādhū’’ti sampaṭicchitvā pitaraṁ vanditvā nikkhamitvā anupubbena yamunaṁ gantvā",
  "atk-s0514a3:9_4": "yamunāya ca samuddassa ca pabbatassa ca antare paṇṇasālaṁ māpetvā vanamūlaphalāhāro",
  "atk-s0514a3:9_5": "paṭivasati. Tadā samuddassa heṭṭhime nāgabhavane ekā matapatikā nāgamāṇavikā aññāsaṁ",
  "atk-s0514a3:9_6": "sapatikānaṁ yasaṁ oloketvā kilesaṁ nissāya nāgabhavanā nikkhamitvā samuddatīre vicarantī",
  "atk-s0514a3:9_7": "rājaputtassa padavalañjaṁ disvā padānusārena gantvā taṁ paṇṇasālaṁ addasa. Tadā rājaputto",
  "atk-s0514a3:9_8": "phalāphalatthāya gato hoti. Sā paṇṇasālaṁ pavisitvā kaṭṭhattharaṇañceva sesaparikkhāre",
  "atk-s0514a3:9_9": "ca disvā cintesi ‘‘idaṁ ekassa pabbajitassa vasanaṭṭhānaṁ, vīmaṁsissāmi naṁ ‘saddhāya",
  "atk-s0514a3:9_10": "pabbajito nu kho no’ti, sace hi saddhāya pabbajito bhavissati nekkhammādhimutto,",
  "atk-s0514a3:9_11": "na me alaṅkatasayanaṁ sādiyissati. Sace kāmābhirato bhavissati, na saddhāpabbajito,",
  "atk-s0514a3:9_12": "mama sayanasmiṁyeva nipajjissati. Atha naṁ gahetvā attano sāmikaṁ katvā idheva vasissāmī’’ti.",
  "atk-s0514a3:9_13": "Sā nāgabhavanaṁ gantvā dibbapupphāni ceva dibbagandhe ca āharitvā dibbapupphasayanaṁ",
  "atk-s0514a3:9_14": "sajjetvā paṇṇasālāyaṁ pupphūpahāraṁ katvā gandhacuṇṇaṁ vikiritvā paṇṇasālaṁ alaṅkaritvā",
  "atk-s0514a3:9_15": "nāgabhavanameva gatā.",
  "atk-s0514a3:10_0": "Rājaputto sāyanhasamayaṁ āgantvā paṇṇasālaṁ paviṭṭho taṁ pavattiṁ disvā ‘‘kena nu",
  "atk-s0514a3:10_1": "kho imaṁ sayanaṁ sajjita’’nti phalāphalaṁ paribhuñjitvā ‘‘aho sugandhāni pupphāni,",
  "atk-s0514a3:10_2": "manāpaṁ vata katvā sayanaṁ paññatta’’nti na saddhāpabbajitabhāvena somanassajāto",
  "atk-s0514a3:10_3": "pupphasayane parivattitvā nipanno niddaṁ okkamitvā punadivase sūriyuggamane uṭṭhāya",
  "atk-s0514a3:10_4": "paṇṇasālaṁ asammajjitvā phalāphalatthāya agamāsi. Nāgamāṇavikā tasmiṁ khaṇe āgantvā",
  "atk-s0514a3:10_5": "milātāni pupphāni disvā ‘‘kāmādhimutto esa, na saddhāpabbajito, sakkā naṁ gaṇhitu’’nti",
  "atk-s0514a3:10_6": "ñatvā purāṇapupphāni nīharitvā aññāni pupphāni āharitvā tatheva navapupphasayanaṁ",
  "atk-s0514a3:10_7": "sajjetvā paṇṇasālaṁ alaṅkaritvā caṅkame pupphāni vikiritvā nāgabhavanameva gatā.",
  "atk-s0514a3:10_8": "So taṁ divasampi pupphasayane sayitvā punadivase cintesi ‘‘ko nu kho imaṁ paṇṇasālaṁ",
  "atk-s0514a3:10_9": "alaṅkarotī’’ti? So phalāphalatthāya agantvā paṇṇasālato avidūre paṭicchanno aṭṭhāsi.",
  "atk-s0514a3:10_10": "Itarāpi bahū gandhe ceva pupphāni ca ādāya assamapadaṁ agamāsi. Rājaputto uttamarūpadharaṁ",
  "atk-s0514a3:10_11": "nāgamāṇavikaṁ disvāva paṭibaddhacitto attānaṁ adassetvā tassā paṇṇasālaṁ pavisitvā",
  "atk-s0514a3:10_12": "sayanaṁ sajjanakāle pavisitvā ‘‘kāsi tva’’nti pucchi. ‘‘Ahaṁ nāgamāṇavikā, sāmī’’ti.",
  "atk-s0514a3:10_13": "‘‘Sasāmikā assāmikāsī’’ti. ‘‘Sāmi, ahaṁ pubbe sasāmikā, idāni pana assāmikā vidhavā’’.",
  "atk-s0514a3:10_14": "‘‘Tvaṁ pana kattha vāsikosī’’ti? ‘‘Ahaṁ bārāṇasirañño putto brahmadattakumāro nāma’’.",
  "atk-s0514a3:10_15": "‘‘Tvaṁ nāgabhavanaṁ pahāya kasmā idha vicarasī’’ti? ‘‘Sāmi, ahaṁ tattha sasāmikānaṁ",
  "atk-s0514a3:10_16": "nāgamāṇavikānaṁ yasaṁ oloketvā kilesaṁ nissāya ukkaṇṭhitvā tato nikkhamitvā sāmikaṁ",
  "atk-s0514a3:10_17": "pariyesantī vicarāmī’’ti. ‘‘Tena hi bhadde, sādhu, ahampi na saddhāya pabbajito,",
  "atk-s0514a3:10_18": "pitarā pana me nīharitattā idha vasāmi, tvaṁ mā cintayi, ahaṁ te sāmiko bhavissāmi,",
  "atk-s0514a3:10_19": "ubhopi idha samaggavāsaṁ vasissāmā’’ti. Sā ‘‘sādhū’’ti sampaṭicchi. Tato paṭṭhāya",
  "atk-s0514a3:10_20": "te ubhopi tattheva samaggavāsaṁ vasiṁsu. Sā attano ānubhāvena mahārahaṁ gehaṁ māpetvā",
  "atk-s0514a3:10_21": "mahārahaṁ pallaṅkaṁ āharitvā sayanaṁ paññapesi. Tato paṭṭhāya mūlaphalāphalaṁ na",
  "atk-s0514a3:10_22": "khādi, dibbaannapānameva bhuñjitvā jīvikaṁ kappesi.",
  "atk-s0514a3:11_0": "Aparabhāge nāgamāṇavikā gabbhaṁ paṭilabhitvā puttaṁ vijāyi, sāgaratīre jātattā tassa",
  "atk-s0514a3:11_1": "‘‘sāgarabrahmadatto’’ti nāmaṁ kariṁsu. Tassa padasā gamanakāle nāgamāṇavikā dhītaraṁ",
  "atk-s0514a3:11_2": "vijāyi, tassā samuddatīre jātattā ‘‘samuddajā’’ti nāmaṁ kariṁsu. Atheko bārāṇasivāsiko",
  "atk-s0514a3:11_3": "vanacarako taṁ ṭhānaṁ patvā katapaṭisanthāro rājaputtaṁ sañjānitvā katipāhaṁ tattha",
  "atk-s0514a3:11_4": "vasitvā ‘‘deva, ahaṁ tumhākaṁ idha vasanabhāvaṁ rājakulassa ārocessāmī’’ti taṁ vanditvā",
  "atk-s0514a3:11_5": "nikkhamitvā nagaraṁ agamāsi. Tadā rājā kālamakāsi. Amaccā tassa sarīrakiccaṁ katvā",
  "atk-s0514a3:11_6": "sattame divase sannipatitvā ‘‘arājakaṁ rajjaṁ nāma na saṇṭhāti, rājaputtassa vasanaṭṭhānaṁ",
  "atk-s0514a3:11_7": "vā atthibhāvaṁ vā na jānāma, phussarathaṁ vissajjetvā rājānaṁ gaṇhissāmā’’ti mantayiṁsu.",
  "atk-s0514a3:11_8": "Tasmiṁ khaṇe vanacarako nagaraṁ patvā taṁ kathaṁ sutvā amaccānaṁ santikaṁ gantvā",
  "atk-s0514a3:11_9": "‘‘ahaṁ rājaputtassa santike tayo cattāro divase vasitvā āgatomhī’’ti taṁ pavattiṁ",
  "atk-s0514a3:11_10": "ācikkhi. Amaccā tassa sakkāraṁ katvā tena magganāyakena saddhiṁ tattha gantvā katapaṭisanthārā",
  "atk-s0514a3:11_11": "rañño kālakatabhāvaṁ ārocetvā ‘‘deva, rajjaṁ paṭipajjāhī’’ti āhaṁsu.",
  "atk-s0514a3:12_0": "So ‘‘nāgamāṇavikāya cittaṁ jānissāmī’’ti taṁ upasaṅkamitvā ‘‘bhadde, pitā me kālakato,",
  "atk-s0514a3:12_1": "amaccā mayhaṁ chattaṁ ussāpetuṁ āgatā, gacchāma, bhadde, ubhopi dvādasayojanikāya",
  "atk-s0514a3:12_2": "bārāṇasiyā rajjaṁ kāressāma, tvaṁ soḷasannaṁ itthisahassānaṁ jeṭṭhikā bhavissasī’’ti",
  "atk-s0514a3:12_3": "āha. ‘‘Sāmi, na sakkā mayā gantu’’nti. ‘‘Kiṁkāraṇā’’ti? ‘‘Mayaṁ ghoravisā khippakopā",
  "atk-s0514a3:12_4": "appamattakenapi kujjhāma, sapattiroso ca nāma bhāriyo. Sacāhaṁ kiñci disvā vā sutvā",
  "atk-s0514a3:12_5": "vā kuddhā olokessāmi, bhasmāmuṭṭhi viya vippakirissati. Iminā kāraṇena na sakkā mayā",
  "atk-s0514a3:12_6": "gantu’’nti. Rājaputto punadivasepi yācateva. Atha naṁ sā evamāha – ‘‘ahaṁ tāva kenaci",
  "atk-s0514a3:12_7": "pariyāyena na gamissāmi, ime pana me puttā nāgakumārā tava sambhavena jātattā manussajātikā.",
  "atk-s0514a3:12_8": "Sace te mayi sineho atthi, imesu appamatto bhava. Ime kho pana udakabījakā sukhumālā",
  "atk-s0514a3:12_9": "maggaṁ gacchantā vātātapena kilamitvā mareyyuṁ, tasmā ekaṁ nāvaṁ khaṇāpetvā udakassa",
  "atk-s0514a3:12_10": "pūrāpetvā tāya dve puttake udakakīḷaṁ kīḷāpetvā nagarepi antovatthusmiṁyeva pokkharaṇiṁkāreyyāsi,",
  "atk-s0514a3:12_11": "evaṁ te na kilamissantī’’ti.",
  "atk-s0514a3:13_0": "Sā evañca pana vatvā rājaputtaṁ vanditvā padakkhiṇaṁ katvā puttake āliṅgitvā thanantare",
  "atk-s0514a3:13_1": "nipajjāpetvā sīse cumbitvā rājaputtassa niyyādetvā roditvā kanditvā tattheva antaradhāyitvā",
  "atk-s0514a3:13_2": "nāgabhavanaṁ agamāsi. Rājaputtopi domanassappatto assupuṇṇehi nettehi nivesanā nikkhamitvā",
  "atk-s0514a3:13_3": "akkhīni puñchitvā amacce upasaṅkami. Te taṁ tattheva abhisiñcitvā ‘‘deva, amhākaṁ",
  "atk-s0514a3:13_4": "nagaraṁ gacchāmā’’ti vadiṁsu. Tena hi sīghaṁ nāvaṁ khaṇitvā sakaṭaṁ āropetvā udakassa",
  "atk-s0514a3:13_5": "pūretvā udakapiṭṭhe vaṇṇagandhasampannāni nānāpupphāni vikiratha, mama puttā udakabījakā,",
  "atk-s0514a3:13_6": "te tattha kīḷantā sukhaṁ gamissantī’’ti. Amaccā tathā kariṁsu. Rājā bārāṇasiṁ patvā",
  "atk-s0514a3:13_7": "alaṅkatanagaraṁ pavisitvā soḷasasahassāhi nāṭakitthīhi amaccādīhi ca parivuto mahātale",
  "atk-s0514a3:13_8": "nisīditvā sattāhaṁ mahāpānaṁ pivitvā puttānaṁ atthāya pokkharaṇiṁ kāresi. Te nibaddhaṁ tattha kīḷiṁsu.",
  "atk-s0514a3:14_0": "Athekadivasaṁ pokkharaṇiyaṁ udake pavesiyamāne eko kacchapo pavisitvā nikkhamanaṭṭhānaṁ",
  "atk-s0514a3:14_1": "apassanto pokkharaṇitale nipajjitvā dārakānaṁ kīḷanakāle udakato uṭṭhāya sīsaṁ nīharitvā",
  "atk-s0514a3:14_2": "te oloketvā puna udake nimujji. Te taṁ disvā bhītā pitu santikaṁ gantvā ‘‘tāta, pokkharaṇiyaṁ",
  "atk-s0514a3:14_3": "eko yakkho amhe tāsetī’’ti āhaṁsu. Rājā ‘‘gacchatha naṁ gaṇhathā’’ti purise āṇāpesi.",
  "atk-s0514a3:14_4": "Te jālaṁ khipitvā kacchapaṁ ādāya rañño dassesuṁ. Kumārā taṁ disvā ‘‘esa, tāta, pisāco’’ti",
  "atk-s0514a3:14_5": "viraviṁsu. Rājā puttasinehena kacchapassa kujjhitvā ‘‘gacchathassa kammakāraṇaṁ karothā’’ti",
  "atk-s0514a3:14_6": "āṇāpesi. Tatra ekacce ‘‘ayaṁ rājaveriko, etaṁ udukkhale musalehi cuṇṇavicuṇṇaṁ kātuṁ",
  "atk-s0514a3:14_7": "vaṭṭatī’’ti āhaṁsu, ekacce ‘‘tīhi pākehi pacitvā khādituṁ’’, ekacce ‘‘aṅgāresu uttāpetuṁ,’’",
  "atk-s0514a3:14_8": "ekacce ‘‘antokaṭāheyeva naṁ pacituṁ vaṭṭatī’’ti āhaṁsu. Eko pana udakabhīruko amacco",
  "atk-s0514a3:14_9": "‘‘imaṁ yamunāya āvaṭṭe khipituṁ vaṭṭati, so tattha mahāvināsaṁ pāpuṇissati. Evarūpā",
  "atk-s0514a3:14_10": "hissa kammakāraṇā natthī’’ti āha. Kacchapo tassa kathaṁ sutvā sīsaṁ nīharitvā evamāha",
  "atk-s0514a3:14_11": "– ‘‘ambho, kiṁ te mayā aparādho kato, kena maṁ evarūpaṁ kammakāraṇaṁ vicāresi. Mayā",
  "atk-s0514a3:14_12": "hi sakkā itarā kammakāraṇā sahituṁ, ayaṁ pana atikakkhaḷo, mā evaṁ avacā’’ti. Taṁ",
  "atk-s0514a3:14_13": "sutvā rājā ‘‘imaṁ etadeva kāretuṁ vaṭṭatī’’ti yamunāya āvaṭṭe khipāpesi. Puriso tathā",
  "atk-s0514a3:14_14": "akāsi. So ekaṁ nāgabhavanagāmiṁ udakavāhaṁ patvā nāgabhavanaṁ agamāsi.",
  "atk-s0514a3:15_0": "Atha naṁ tasmiṁ udakavāhe kīḷantā dhataraṭṭhanāgarañño puttā nāgamāṇavakā disvā ‘‘gaṇhatha",
  "atk-s0514a3:15_1": "naṁ dāsa’’nti āhaṁsu. So cintesi ‘‘ahaṁ bārāṇasirañño hatthā muccitvā evarūpānaṁ",
  "atk-s0514a3:15_2": "pharusānaṁ nāgānaṁ hatthaṁ patto, kena nu kho upāyena mucceyya’’nti. So ‘‘attheso",
  "atk-s0514a3:15_3": "upāyo’’ti musāvādaṁ katvā ‘‘tumhe dhataraṭṭhassa nāgarañño santakā hutvā kasmā evaṁ",
  "atk-s0514a3:15_4": "vadetha, ahaṁ cittacūḷo nāma kacchapo bārāṇasirañño dūto, dhataraṭṭhassa santikaṁ",
  "atk-s0514a3:15_5": "āgato, amhākaṁ rājā dhataraṭṭhassa dhītaraṁ dātukāmo maṁ pahiṇi, tassa maṁ dassethā’’ti",
  "atk-s0514a3:15_6": "āha. Te somanassajātā taṁ ādāya rañño santikaṁ gantvā tamatthaṁ ārocesuṁ. Rājā ‘‘ānetha",
  "atk-s0514a3:15_7": "na’’nti taṁ pakkosāpetvā disvāva anattamano hutvā ‘‘evaṁ lāmakasarīro dūtakammaṁ",
  "atk-s0514a3:15_8": "kātuṁ na sakkotī’’ti āha. Taṁ sutvā kacchapo ‘‘kiṁ pana, mahārāja, dūtehi nāma tālappamāṇehi",
  "atk-s0514a3:15_9": "bhavitabbaṁ, sarīrañhi khuddakaṁ vā mahantaṁ vā appamāṇaṁ, gatagataṭṭhāne kammanipphādanameva",
  "atk-s0514a3:15_10": "pamāṇaṁ. Mahārāja, amhākaṁ rañño bahū dūtā. Thale kammaṁ manussā karonti, ākāse pakkhino,",
  "atk-s0514a3:15_11": "udake ahameva. Ahañhi cittacūḷo nāma kacchapo ṭhānantarappatto rājavallabho, mā maṁ",
  "atk-s0514a3:15_12": "paribhāsathā’’ti attano guṇaṁ vaṇṇesi. Atha naṁ dhataraṭṭho pucchi ‘‘kena panatthena",
  "atk-s0514a3:15_13": "raññā pesitosī’’ti. Mahārāja, rājā maṁ evamāha ‘‘mayā sakalajambudīpe rājūhi saddhiṁ",
  "atk-s0514a3:15_14": "mittadhammo kato, idāni dhataraṭṭhena nāgaraññā saddhiṁ mittadhammaṁ kātuṁ mama dhītaraṁ",
  "atk-s0514a3:15_15": "samuddajaṁ dammī’’ti vatvā maṁ pahiṇi. ‘‘Tumhe papañcaṁ akatvā mayā saddhiṁyeva purisaṁ",
  "atk-s0514a3:15_16": "pesetvā divasaṁ vavatthapetvā dārikaṁ gaṇhathā’’ti. So tussitvā tassa sakkāraṁ katvā",
  "atk-s0514a3:15_17": "tena saddhiṁ cattāro nāgamāṇavake pesesi ‘‘gacchatha, rañño vacanaṁ sutvā divasaṁ",
  "atk-s0514a3:15_18": "vavatthapetvā ethā’’ti. Te ‘‘sādhū’’ti vatvā kacchapaṁ gahetvā nāgabhavanā nikkhamiṁsu.",
  "atk-s0514a3:16_0": "Kacchapo yamunāya bārāṇasiyā ca antare ekaṁ padumasaraṁ disvā ekenupāyena palāyitukāmo",
  "atk-s0514a3:16_1": "evamāha – ‘‘bho nāgamāṇavakā, amhākaṁ rājā puttadārā cassa maṁ udake gocarattā rājanivesanaṁ",
  "atk-s0514a3:16_2": "āgataṁ disvāva padumāni no dehi, bhisamūlāni dehīti yācanti. Ahaṁ tesaṁ atthāya tāni",
  "atk-s0514a3:16_3": "gaṇhissāmi, ettha maṁ vissajjetvā maṁ apassantāpi puretaraṁ rañño santikaṁ gacchatha,",
  "atk-s0514a3:16_4": "ahaṁ vo tattheva passissāmī’’ti. Te tassa saddahitvā taṁ vissajjesuṁ. So tattha ekamante",
  "atk-s0514a3:16_5": "nilīyi. Itarepi naṁ adisvā ‘‘rañño santikaṁ gato bhavissatī’’ti māṇavakavaṇṇena rājānaṁ",
  "atk-s0514a3:16_6": "upasaṅkamiṁsu. Rājā paṭisanthāraṁ katvā ‘‘kuto āgatatthā’’ti pucchi. ‘‘Dhataraṭṭhassa",
  "atk-s0514a3:16_7": "santikā, mahārājā’’ti. ‘‘Kiṁkāraṇā idhāgatā’’ti? ‘‘Mahārāja, mayaṁ tassa dūtā, dhataraṭṭho",
  "atk-s0514a3:16_8": "vo ārogyaṁ pucchati. Sace yaṁ vo icchatha, taṁ no vadetha. Tumhākaṁ kira dhītaraṁ",
  "atk-s0514a3:16_9": "samuddajaṁ amhākaṁ rañño pādaparicārikaṁ katvā dethā’’ti imamatthaṁ pakāsentā paṭhamaṁ gāthamāhaṁsu –",
  "atk-s0514a3:17": "784.",
  "atk-s0514a3:18": " ‘‘Yaṁ kiñci ratanaṁ atthi, dhataraṭṭhanivesane;",
  "atk-s0514a3:19": "Sabbāni te upayantu, dhītaraṁ dehi rājino’’ti.",
  "atk-s0514a3:20": "Tattha sabbāni te upayantūti tassa nivesane sabbāni ratanāni tava nivesanaṁ upagacchantu.",
  "atk-s0514a3:21": "Taṁ sutvā rājā dutiyaṁ gāthamāha –",
  "atk-s0514a3:22": "785.",
  "atk-s0514a3:23": " ‘‘Na no vivāho nāgehi, katapubbo kudācanaṁ;",
  "atk-s0514a3:24": "Taṁ vivāhaṁ asaṁyuttaṁ, kathaṁ amhe karomase’’ti.",
  "atk-s0514a3:25": "Tattha asaṁyuttanti ayuttaṁ tiracchānehi saddhiṁ saṁsaggaṁ ananucchavikaṁ. Amheti amhe manussajātikā samānā kathaṁ tiracchānagatasambandhaṁ karomāti.",
  "atk-s0514a3:26_0": "Taṁ sutvā nāgamāṇavakā ‘‘sace te dhataraṭṭhena saddhiṁ sambandho ananucchaviko, atha",
  "atk-s0514a3:26_1": "kasmā attano upaṭṭhākaṁ cittacūḷaṁ nāma kacchapaṁ ‘samuddajaṁ nāma te dhītaraṁ dammī’ti",
  "atk-s0514a3:26_2": "amhākaṁ rañño pesesi? Evaṁ pesetvā idāni te amhākaṁ rājānaṁ paribhavaṁ karontassa",
  "atk-s0514a3:26_3": "kattabbayuttakaṁ mayaṁ jānissāma. Mayañhi nāgamāṇavakā’’ti vatvā rājānaṁ tajjentā",
  "atk-s0514a3:26_4": "dve gāthā abhāsiṁsu –",
  "atk-s0514a3:27": "786.",
  "atk-s0514a3:28": " ‘‘Jīvitaṁ nūna te cattaṁ, raṭṭhaṁ vā manujādhipa;",
  "atk-s0514a3:29": "Na hi nāge kupitamhi, ciraṁ jīvanti tādisā.",
  "atk-s0514a3:30": "787.",
  "atk-s0514a3:31": " ‘‘Yo tvaṁ deva manussosi, iddhimantaṁ aniddhimā;",
  "atk-s0514a3:32": "Varuṇassa niyaṁ puttaṁ, yāmunaṁ atimaññasī’’ti.",
  "atk-s0514a3:33_0": "Tattha raṭṭhaṁ vāti ekaṁsena tayā jīvitaṁ vā raṭṭhaṁ vā cattaṁ. Tādisāti tumhādisā",
  "atk-s0514a3:33_1": "evaṁ mahānubhāve nāge kupite ciraṁ jīvituṁ na sakkonti, antarāva antaradhāyanti.",
  "atk-s0514a3:33_2": "Yo tvaṁ, deva, manussosīti deva, yo tvaṁ manusso samāno. Varuṇassāti varuṇanāgarājassa.",
  "atk-s0514a3:33_3": "Niyaṁ puttanti ajjhattikaputtaṁ. Yāmunanti yamunāya heṭṭhā jātaṁ.",
  "atk-s0514a3:34": "Tato rājā dve gāthā abhāsi –",
  "atk-s0514a3:35": "788.",
  "atk-s0514a3:36": " ‘‘Nātimaññāmi rājānaṁ, dhataraṭṭhaṁ yasassinaṁ;",
  "atk-s0514a3:37": "Dhataraṭṭho hi nāgānaṁ, bahūnamapi issaro.",
  "atk-s0514a3:38": "789.",
  "atk-s0514a3:39": " ‘‘Ahi mahānubhāvopi, na me dhītaramāraho;",
  "atk-s0514a3:40": "Khattiyo ca videhānaṁ, abhijātā samuddajā’’ti.",
  "atk-s0514a3:41_0": "Tattha bahūnamapīti pañcayojanasatikassa nāgabhavanassa issarabhāvaṁ sandhāyevamāha.",
  "atk-s0514a3:41_1": "Na me dhītaramārahoti evaṁ mahānubhāvopi pana so ahijātikattā mama dhītaraṁ araho",
  "atk-s0514a3:41_2": "na hoti. ‘‘Khattiyo ca videhāna’’nti idaṁ mātipakkhe ñātake dassento āha. Samuddajāti",
  "atk-s0514a3:41_3": "so ca videharājaputto mama dhītā samuddajā cāti ubhopi abhijātā. Te aññamaññaṁ saṁvāsaṁ",
  "atk-s0514a3:41_4": "arahanti. Na hesā maṇḍūkabhakkhassa sappassa anucchavikāti āha.",
  "atk-s0514a3:42_0": "Nāgamāṇavakā taṁ tattheva nāsāvātena māretukāmā hutvāpi ‘‘amhākaṁ divasaṁ vavatthāpanatthāya",
  "atk-s0514a3:42_1": "pesitā, imaṁ māretvā gantuṁ na yuttaṁ, gantvā rañño ācikkhitvā jānissāmā’’ti tattheva",
  "atk-s0514a3:42_2": "antarahitā ‘‘kiṁ, tātā, laddhā vo rājadhītā’’ti raññā pucchitā kujjhitvā ‘‘kiṁ, deva,",
  "atk-s0514a3:42_3": "amhe akāraṇā yattha vā tattha vā pesesi. Sacepi māretukāmo, idheva no mārehi. So",
  "atk-s0514a3:42_4": "tumhe akkosati paribhāsati, attano dhītaraṁ jātimānena ukkhipatī’’ti tena vuttañca",
  "atk-s0514a3:42_5": "avuttañca vatvā rañño kodhaṁ uppādayiṁsu. So attano parisaṁ sannipātetuṁ āṇāpento āha –",
  "atk-s0514a3:43": "790.",
  "atk-s0514a3:44": " ‘‘Kambalassatarā uṭṭhentu, sabbe nāge nivedaya;",
  "atk-s0514a3:45": "Bārāṇasiṁ pavajjantu, mā ca kañci viheṭhayu’’nti.",
  "atk-s0514a3:46_0": "Tattha kambalassatarā uṭṭhentūti kambalassatarā nāma tassa mātupakkhikā sinerupāde",
  "atk-s0514a3:46_1": "vasananāgā, te ca uṭṭhahantu. Aññe ca catūsu disāsu anudisāsu yattakā vā mayhaṁ vacanakarā,",
  "atk-s0514a3:46_2": "te sabbe nāge nivedaya, gantvā jānāpetha, khippaṁ kira sannipātethāti āṇāpento evamāha.",
  "atk-s0514a3:46_3": "Tato sabbeheva sīghaṁ sannipatitehi ‘‘kiṁ karoma, devā’’ti vutte ‘‘sabbepi te nāgā",
  "atk-s0514a3:46_4": "bārāṇasiṁ pavajjantū’’ti āha. ‘‘Tattha gantvā kiṁ kātabbaṁ, deva, taṁ nāsāvātappahārena",
  "atk-s0514a3:46_5": "bhasmaṁ karomā’’ti ca vutte rājadhītari paṭibaddhacittatāya tassā vināsaṁ anicchanto",
  "atk-s0514a3:46_6": "‘‘mā ca kañci viheṭhayu’’nti āha, tumhesu koci kañci mā viheṭhayāti attho. Ayameva vā pāṭho.",
  "atk-s0514a3:47": "Atha naṁ nāgā ‘‘sace koci manusso na viheṭhetabbo, tattha gantvā kiṁ karissāmā’’ti āhaṁsu. Atha ne ‘‘idañcidañca karotha, ahampi idaṁ nāma karissāmī’’ti ācikkhanto gāthādvayamāha –",
  "atk-s0514a3:48": "791.",
  "atk-s0514a3:49": " ‘‘Nivesanesu sobbhesu, rathiyā caccaresu ca;",
  "atk-s0514a3:50": "Rukkhaggesu ca lambantu, vitatā toraṇesu ca.",
  "atk-s0514a3:51": "792.",
  "atk-s0514a3:52": " ‘‘Ahampi sabbasetena, mahatā sumahaṁ puraṁ;",
  "atk-s0514a3:53": "Parikkhipissaṁ bhogehi, kāsīnaṁ janayaṁ bhaya’’nti.",
  "atk-s0514a3:54_0": "Tattha sobbhesūti pokkharaṇīsu. Rathiyāti rathikāya. Vitatāti vitatasarīrā mahāsarīrā",
  "atk-s0514a3:54_1": "hutvā etesu ceva nivesanādīsu dvāratoraṇesu ca olambantu, ettakaṁ nāgā karontu, karontā",
  "atk-s0514a3:54_2": "ca nivesane tāva mañcapīṭhānaṁ heṭṭhā ca upari ca antogabbhabahigabbhādīsu ca pokkharaṇiyaṁ",
  "atk-s0514a3:54_3": "udakapiṭṭhe rathikādīnaṁ passesu ceva thalesu ca mahantāni sarīrāni māpetvā mahante",
  "atk-s0514a3:54_4": "phaṇe katvā kammāragaggarī viya dhamamānā ‘‘susū’’ti saddaṁ karontā olambatha ca",
  "atk-s0514a3:54_5": "nipajjatha ca. Attānaṁ pana taruṇadārakānaṁ jarājiṇṇānaṁ gabbhinitthīnaṁ samuddajāya",
  "atk-s0514a3:54_6": "cāti imesaṁ catunnaṁ mā dassayittha. Ahampi sabbasetena mahantena sarīrena gantvā",
  "atk-s0514a3:54_7": "sumahantaṁ kāsipuraṁ sattakkhattuṁ bhogehi parikkhipissaṁ, mahantena phaṇena naṁ",
  "atk-s0514a3:54_8": "chādetvā ekandhakāraṁ katvā kāsīnaṁ bhayaṁ janayanto ‘‘susū’’ti saddaṁ muñcissāmīti.",
  "atk-s0514a3:55": "Atha sabbe nāgā tathā akaṁsu. Tamatthaṁ pakāsento satthā āha –",
  "atk-s0514a3:56": "793.",
  "atk-s0514a3:57": " ‘‘Tassa taṁ vacanaṁ sutvā, uragānekavaṇṇino;",
  "atk-s0514a3:58": "Bārāṇasiṁ pavajjiṁsu, na ca kañci viheṭhayuṁ.",
  "atk-s0514a3:59": "794.",
  "atk-s0514a3:60": " ‘‘Nivesanesu sobbhesu, rathiyā caccaresu ca;",
  "atk-s0514a3:61": "Rukkhaggesu ca lambiṁsu, vitatā toraṇesu ca.",
  "atk-s0514a3:62": "795.",
  "atk-s0514a3:63": " ‘‘Tesu disvāna lambante, puthū kandiṁsu nāriyo;",
  "atk-s0514a3:64": "Nāge soṇḍikate disvā, passasante muhuṁ muhuṁ.",
  "atk-s0514a3:65": "796.",
  "atk-s0514a3:66": " ‘‘Bārāṇasī pabyathitā, āturā samapajjatha;",
  "atk-s0514a3:67": "Bāhā paggayha pakkanduṁ, dhītaraṁ dehi rājino’’ti.",
  "atk-s0514a3:68_0": "Tattha anekavaṇṇinoti nīlādivasena anekavaṇṇā. Evarūpāni hi te rūpāni māpayiṁsu.",
  "atk-s0514a3:68_1": "Pavajjiṁsūti aḍḍharattasamaye pavisiṁsu. Lambiṁsūti dhataraṭṭhena vuttaniyāmeneva",
  "atk-s0514a3:68_2": "te sabbesu ṭhānesu manussānaṁ sañcāraṁ pacchinditvā olambiṁsu. Dūtā hutvā āgatā pana",
  "atk-s0514a3:68_3": "cattāro nāgamāṇavakā raño sayanassa cattāro pāde parikkhipitvā uparisīse mahante",
  "atk-s0514a3:68_4": "phaṇe katvā tuṇḍehi sīsaṁ paharantā viya dāṭhā vivaritvā passasantā aṭṭhaṁsu. Dhataraṭṭhopi",
  "atk-s0514a3:68_5": "attanā vuttaniyāmena nagaraṁ paṭicchādesi. Pabujjhamānā purisā yato yato hatthaṁ",
  "atk-s0514a3:68_6": "vā pādaṁ vā pasārenti, tattha tattha sappe chupitvā ‘‘sappo, sappo’’ti viravanti.",
  "atk-s0514a3:68_7": "Puthū kandiṁsūti yesu gehesu dīpā jalanti, tesu itthiyo pabuddhā dvāratoraṇagopānasiyo",
  "atk-s0514a3:68_8": "oloketvā olambante nāge disvā bahū ekappahāreneva kandiṁsu. Evaṁ sakalanagaraṁ ekakolāhalaṁ",
  "atk-s0514a3:68_9": "ahosi. Soṇḍikateti kataphaṇe.",
  "atk-s0514a3:69_0": "Pakkandunti vibhātāya rattiyā nāgānaṁ assāsavātena sakalanagare rājanivesane ca uppātiyamāne",
  "atk-s0514a3:69_1": "viya bhītā manussā ‘‘nāgarājāno kissa no viheṭhathā’’ti vatvā tumhākaṁ rājā ‘‘dhītaraṁ",
  "atk-s0514a3:69_2": "dassāmī’’ti dhataraṭṭhassa dūtaṁ pesetvā puna tassa dūtehi āgantvā ‘‘dehī’’ti vutto",
  "atk-s0514a3:69_3": "amhākaṁ rājānaṁ akkosati paribhāsati. ‘‘Sace amhākaṁ rañño dhītaraṁ na dassati, sakalanagarassa",
  "atk-s0514a3:69_4": "jīvitaṁ natthī’’ti vutte ‘‘tena hi no , sāmi, okāsaṁ detha, mayaṁ gantvā rājānaṁ",
  "atk-s0514a3:69_5": "yācissāmā’’ti yācantā okāsaṁ labhitvā rājadvāraṁ gantvā mahantena ravena pakkantiṁsu.",
  "atk-s0514a3:69_6": "Bhariyāyopissa attano attano gabbhesu nipannakāva ‘‘deva, dhītaraṁ dhataraṭṭharañño",
  "atk-s0514a3:69_7": "dehī’’ti ekappahārena kandiṁsu. Tepi cattāro nāgamāṇavakā ‘‘dehī’’ti tuṇhehi sīsaṁ",
  "atk-s0514a3:69_8": "paharantā viya dāṭhā vivaritvā passasantā aṭṭhaṁsu.",
  "atk-s0514a3:70_0": "So nipannakova nagaravāsīnañca attano ca bhariyānaṁ paridevitasaddaṁ sutvā catūhi",
  "atk-s0514a3:70_1": "ca nāgamāṇavakehi tajjitattā maraṇabhayabhīto ‘‘mama dhītaraṁ samuddajaṁ dhataraṭṭhassa",
  "atk-s0514a3:70_2": "dammī’’ti tikkhattuṁ avaca. Taṁ sutvā sabbepi nāgarājāno tigāvutamattaṁ paṭikkamitvā",
  "atk-s0514a3:70_3": "devanagaraṁ viya ekaṁ nagaraṁ māpetvā tattha ṭhitā ‘‘dhītaraṁ kira no pesetū’’ti",
  "atk-s0514a3:70_4": "paṇṇākāraṁ pahiṇiṁsu. Rājā tehi ābhataṁ paṇṇākāraṁ gahetvā ‘‘tumhe gacchatha, ahaṁ",
  "atk-s0514a3:70_5": "dhītaraṁ amaccānaṁ hatthe pahiṇissāmī’’ti te uyyojetvā dhītaraṁ pakkosāpetvā uparipāsādaṁ",
  "atk-s0514a3:70_6": "āropetvā sīhapañjaraṁ vivaritvā ‘‘amma, passetaṁ alaṅkatanagaraṁ, tvaṁ ettha etassa",
  "atk-s0514a3:70_7": "rañño aggamahesī bhavissasi, na dūre ito taṁ nagaraṁ, ukkaṇṭhitakāleyeva idha āgantuṁ",
  "atk-s0514a3:70_8": "sakkā, ettha gantabba’’nti saññāpetvā sīsaṁ nhāpetvā sabbālaṅkārehi alaṅkaritvā paṭicchannayogge",
  "atk-s0514a3:70_9": "nisīdāpetvā amaccānaṁ hatthe datvā pāhesi. Nāgarājāno paccuggamanaṁ katvā mahāsakkāraṁ",
  "atk-s0514a3:70_10": "kariṁsu. Amaccā nagaraṁ pavisitvā taṁ tassa datvā bahuṁ dhanaṁ ādāya nivattiṁsu.",
  "atk-s0514a3:70_11": "Te rājadhītaraṁ pāsādaṁ āropetvā alaṅkatadibbasayane nipajjāpesuṁ. Taṅkhaṇaññeva",
  "atk-s0514a3:70_12": "naṁ nāgamāṇavikā khujjādivesaṁ gahetvā manussaparicārikā viya parivārayiṁsu. Sā dibbasayane",
  "atk-s0514a3:70_13": "nipannamattāva dibbaphassaṁ phusitvā niddaṁ okkami.",
  "atk-s0514a3:71_0": "Dhataraṭṭho taṁ gahetvā saddhiṁ nāgaparisāya tattha antarahito nāgabhavaneyeva pāturahosi.",
  "atk-s0514a3:71_1": "Rājadhītā pabujjhitvā alaṅkatadibbasayanaṁ aññe ca suvaṇṇapāsādamaṇipāsādādayo uyyānapokkharaṇiyo",
  "atk-s0514a3:71_2": "alaṅkatadevanagaraṁ viya nāgabhavanaṁ disvā khujjādiparicārikāyo pucchi ‘‘idaṁ nagaraṁ",
  "atk-s0514a3:71_3": "ativiya alaṅkataṁ, na amhākaṁ nagaraṁ viya, kasseta’’nti. ‘‘Sāmikassa te santakaṁ,",
  "atk-s0514a3:71_4": "devi, na appapuññā evarūpaṁ sampattiṁ labhanti, mahāpuññatāya te ayaṁ laddhā’’ti.",
  "atk-s0514a3:71_5": "Dhataraṭṭhopi pañcayojanasatike nāgabhavane bheriṁ carāpesi ‘‘yo samuddajāya sappavaṇṇaṁ",
  "atk-s0514a3:71_6": "dasseti, tassa rājadaṇḍo bhavissatī’’ti. Tasmā ekopi tassā sappavaṇṇaṁ dassetuṁ samattho",
  "atk-s0514a3:71_7": "nāma nāhosi. Sā manussalokasaññāya eva tattha tena saddhiṁ sammodamānā piyasaṁvāsaṁ vasi.",
  "atk-s0514a3:72": "Nagarakaṇḍaṁ niṭṭhitaṁ.",
  "atk-s0514a3:73": "Uposathakaṇḍaṁ",
  "atk-s0514a3:74_0": "Sā aparabhāge dhataraṭṭhaṁ paṭicca gabbhaṁ paṭilabhitvā puttaṁ vijāyi, tassa piyadassanattā",
  "atk-s0514a3:74_1": "‘‘sudassano’’ti nāmaṁ kariṁsu. Punāparaṁ puttaṁ vijāyi, tassa ‘‘datto’’ti nāmaṁ akaṁsu.",
  "atk-s0514a3:74_2": "So pana bodhisatto. Punekaṁ puttaṁ vijāyi, tassa ‘‘subhogo’’ti nāmaṁ kariṁsu. Aparampi",
  "atk-s0514a3:74_3": "puttaṁ vijāyi, tassa ‘‘ariṭṭho’’ti nāmaṁ kariṁsu. Iti sā cattāro putte vijāyitvāpi",
  "atk-s0514a3:74_4": "nāgabhavanabhāvaṁ na jānāti. Athekadivasaṁ taruṇanāgā ariṭṭhassa ācikkhiṁsu ‘‘tava",
  "atk-s0514a3:74_5": "mātā manussitthī, na nāginī’’ti. Ariṭṭho ‘‘vīmaṁsissāmi na’’nti ekadivasaṁ thanaṁ",
  "atk-s0514a3:74_6": "pivantova sappasarīraṁ māpetvā naṅguṭṭhakhaṇḍena mātu piṭṭhipāde ghaṭṭesi. Sā tassa",
  "atk-s0514a3:74_7": "sappasarīraṁ disvā bhītatasitā mahāravaṁ ravitvā taṁ bhūmiyaṁ khipantī nakhena tassa",
  "atk-s0514a3:74_8": "akkhiṁ bhindi. Tato lohitaṁ pagghari. Rājā tassā saddaṁ sutvā ‘‘kissesā viravatī’’ti",
  "atk-s0514a3:74_9": "pucchitvā ariṭṭhena katakiriyaṁ sutvā ‘‘gaṇhatha, naṁ dāsaṁ gahetvā jīvitakkhayaṁ",
  "atk-s0514a3:74_10": "pāpethā’’ti tajjento āgacchi. Rājadhītā tassa kuddhabhāvaṁ ñatvā puttasinehena ‘‘deva,",
  "atk-s0514a3:74_11": "puttassa me akkhi bhinnaṁ, khamathetassāparādha’’nti āha. Rājā etāya evaṁ vadantiyā",
  "atk-s0514a3:74_12": "‘‘kiṁ sakkā kātu’’nti khami. Taṁ divasaṁ sā ‘‘idaṁ nāgabhavana’’nti aññāsi. Tato",
  "atk-s0514a3:74_13": "ca paṭṭhāya ariṭṭho kāṇāriṭṭho nāma jāto. Cattāropi puttā viññutaṁ pāpuṇiṁsu.",
  "atk-s0514a3:75_0": "Atha nesaṁ pitā yojanasatikaṁ yojanasatikaṁ katvā rajjamadāsi, mahanto yaso ahosi.",
  "atk-s0514a3:75_1": "Soḷasa soḷasa nāgakaññāsahassāni parivārayiṁsu. Pitu ekayojanasatikameva rajjaṁ ahosi.",
  "atk-s0514a3:75_2": "Tayo puttā māse māse mātāpitaro passituṁ āgacchanti, bodhisatto pana anvaddhamāsaṁ",
  "atk-s0514a3:75_3": "āgacchati. Nāgabhavane samuṭṭhitaṁ pañhaṁ bodhisattova katheti. Pitarā saddhiṁ virūpakkhamahārājassapi",
  "atk-s0514a3:75_4": "upaṭṭhānaṁ gacchati, tassa santike samuṭṭhitaṁ pañhampi sova katheti. Athekadivasaṁ",
  "atk-s0514a3:75_5": "virūpakkhe nāgaparisāya saddhiṁ tidasapuraṁ gantvā sakkaṁ parivāretvā nisinne devānaṁ",
  "atk-s0514a3:75_6": "antare pañho samuṭṭhāsi. Taṁ koci kathetuṁ nāsakkhi, pallaṅkavaragato pana hutvā",
  "atk-s0514a3:75_7": "mahāsattova kathesi. Atha naṁ devarājā dibbagandhapupphehi pūjetvā ‘‘datta, tvaṁ",
  "atk-s0514a3:75_8": "pathavisamāya vipulāya paññāya samannāgato, ito paṭṭhāya bhūridatto nāma hohī’’ti",
  "atk-s0514a3:75_9": "‘‘bhūridatto’’ tissa nāmaṁ akāsi. So tato paṭṭhāya sakkassa upaṭṭhānaṁ gacchanto",
  "atk-s0514a3:75_10": "alaṅkatavejayantapāsādaṁ devaccharāhi ākiṇṇaṁ atimanoharaṁ sakkassa sampattiṁ disvā",
  "atk-s0514a3:75_11": "devaloke piyaṁ katvā ‘‘kiṁ me iminā maṇḍūkabhakkhena attabhāvena, nāgabhavanaṁ gantvā",
  "atk-s0514a3:75_12": "uposathavāsaṁ vasitvā imasmiṁ devaloke uppattikāraṇaṁ karissāmī’’ti cintetvā nāgabhavanaṁ",
  "atk-s0514a3:75_13": "gantvā mātāpitaro āpucchi ‘‘ammatātā, ahaṁ uposathakammaṁ karissāmī’’ti. ‘‘Sādhu,",
  "atk-s0514a3:75_14": "tāta, karohi, karonto pana bahi agantvā imasmiññeva nāgabhavane ekasmiṁ suññavimāne",
  "atk-s0514a3:75_15": "karohi, bahigatānaṁ pana nāgānaṁ mahantaṁ bhaya’’nti.",
  "atk-s0514a3:76_0": "So ‘‘sādhū’’ti paṭissuṇitvā tattheva suññavimāne rājuyyāne uposathavāsaṁ vasati.",
  "atk-s0514a3:76_1": "Atha naṁ nānātūriyahatthā nāgakaññā parivārenti. So ‘‘na mayhaṁ idha vasantassa uposathakammaṁ",
  "atk-s0514a3:76_2": "matthakaṁ pāpuṇissati, manussapathaṁ gantvā karissāmī’’ti cintetvā nivāraṇabhayena",
  "atk-s0514a3:76_3": "mātāpitūnaṁ anārocetvā attano bhariyāyo āmantetvā ‘‘bhadde, ahaṁ manussalokaṁ gantvā",
  "atk-s0514a3:76_4": "yamunātīre nigrodharukkho atthi, tassāvidūre vammikamatthake bhoge ābhujitvā caturaṅgasamannāgataṁ",
  "atk-s0514a3:76_5": "uposathaṁ adhiṭṭhāya nipajjitvā uposathakammaṁ karissāmi. Mayā sabbarattiṁ nipajjitvā",
  "atk-s0514a3:76_6": "uposathakamme kate aruṇuggamanavelāyameva tumhe dasa dasa itthiyo ādāya vārena vārena",
  "atk-s0514a3:76_7": "tūriyahatthā mama santikaṁ āgantvā maṁ gandhehi ca pupphehi ca pūjetvā gāyitvā naccitvā",
  "atk-s0514a3:76_8": "maṁ ādāya nāgabhavanameva āgacchathā’’ti vatvā tattha gantvā vammikamatthake bhoge",
  "atk-s0514a3:76_9": "ābhujitvā ‘‘yo mama cammaṁ vā nhāruṁ vā aṭṭhiṁ vā ruhiraṁ vā icchati, so āharatū’’ti",
  "atk-s0514a3:76_10": "caturaṅgasamannāgataṁ uposathaṁ adhiṭṭhāya naṅgalasīsappamāṇaṁ sarīraṁ māpetvā nipanno",
  "atk-s0514a3:76_11": "uposathakammamakāsi. Aruṇe uṭṭhahanteyeva taṁ nāgamāṇavikā āgantvā yathānusiṭṭhaṁ",
  "atk-s0514a3:76_12": "paṭipajjitvā nāgabhavanaṁ ānenti. Tassa iminā niyāmena uposathaṁ karontassa dīgho addhā vītivatto.",
  "atk-s0514a3:77": "Uposathakhaṇḍaṁ niṭṭhitaṁ.",
  "atk-s0514a3:78": "Garuḷakhaṇḍaṁ",
  "atk-s0514a3:79_0": "Tadā eko bārāṇasidvāragāmavāsī brāhmaṇo somadattena nāma puttena saddhiṁ araññaṁ",
  "atk-s0514a3:79_1": "gantvā sūlayantapāsavāgurādīhi oḍḍetvā mige vadhitvā maṁsaṁ kājenāharitvā vikkiṇanto",
  "atk-s0514a3:79_2": "jīvikaṁ kappesi. So ekadivasaṁ antamaso godhāmattampi alabhitvā ‘‘tāta somadatta,",
  "atk-s0514a3:79_3": "sace tucchahatthā gamissāma, mātā te kujjhissati, yaṁ kiñci gahetvā gamissāmā’’ti",
  "atk-s0514a3:79_4": "vatvā bodhisattassa nipannavammikaṭṭhānābhimukho gantvā pānīyaṁ pātuṁ yamunaṁ otarantānaṁ",
  "atk-s0514a3:79_5": "migānaṁ padavalañjaṁ disvā ‘‘tāta, migamaggo paññāyati, tvaṁ paṭikkamitvā tiṭṭhāhi,",
  "atk-s0514a3:79_6": "ahaṁ pānīyatthāya āgataṁ migaṁ vijjhissāmī’’ti dhanuṁ ādāya migaṁ olokento ekasmiṁ",
  "atk-s0514a3:79_7": "rukkhamūle aṭṭhāsi. Atheko migo sāyanhasamaye pānīyaṁ pātuṁ āgato. So taṁ vijjhi.",
  "atk-s0514a3:79_8": "Migo tattha apatitvā saravegena tajjito lohitena paggharantena palāyi. Pitāputtā",
  "atk-s0514a3:79_9": "naṁ anubandhitvā patitaṭṭhāne maṁsaṁ gahetvā araññā nikkhamitvā sūriyatthaṅgamanavelāya",
  "atk-s0514a3:79_10": "taṁ nigrodhaṁ patvā ‘‘idāni akālo, na sakkā gantuṁ, idheva vasissāmā’’ti maṁsaṁ ekamante",
  "atk-s0514a3:79_11": "ṭhapetvā rukkhaṁ āruyha viṭapantare nipajjiṁsu. Brāhmaṇo paccūsasamaye pabujjhitvā",
  "atk-s0514a3:79_12": "migasaddasavanāya sotaṁ odahi.",
  "atk-s0514a3:80_0": "Tasmiṁ khaṇe nāgamāṇavikāyo āgantvā bodhisattassa pupphāsanaṁ paññāpesuṁ. So ahisarīraṁ",
  "atk-s0514a3:80_1": "antaradhāpetvā sabbālaṅkārapaṭimaṇḍitaṁ dibbasarīraṁ māpetvā sakkalīlāya pupphāsane",
  "atk-s0514a3:80_2": "nisīdi. Nāgamāṇavikāpi naṁ gandhamālādīhi pūjetvā dibbatūriyāni vādetvā naccagītaṁ",
  "atk-s0514a3:80_3": "paṭṭhapesuṁ. Brāhmaṇo taṁ saddaṁ sutvā ‘‘ko nu kho esa, jānissāmi na’’nti cintetvā",
  "atk-s0514a3:80_4": "‘‘putta, puttā’’ti vatvāpi puttaṁ pabodhetuṁ asakkonto ‘‘sayatu esa, kilanto bhavissati,",
  "atk-s0514a3:80_5": "ahameva gamissāmī’’ti rukkhā oruyha tassa santikaṁ agamāsi. Nāgamāṇavikā taṁ disvā",
  "atk-s0514a3:80_6": "saddhiṁ tūriyehi bhūmiyaṁ nimujjitvā attano nāgabhavanameva gatā. Bodhisatto ekakova",
  "atk-s0514a3:80_7": "ahosi. Brāhmaṇo tassa santikaṁ gantvā pucchanto gāthādvayamāha –",
  "atk-s0514a3:81": "797.",
  "atk-s0514a3:82": " ‘‘Pupphābhihārassa vanassa majjhe, ko lohitakkho vitatantaraṁso;",
  "atk-s0514a3:83": "Kā kambukāyūradharā suvatthā, tiṭṭhanti nāriyo dasa vandamānā.",
  "atk-s0514a3:84": "798.",
  "atk-s0514a3:85": " ‘‘Ko tvaṁ brahābāhu vanassa majjhe, virocasi ghatasittova aggi;",
  "atk-s0514a3:86": "Mahesakkho aññatarosi yakkho, udāhu nāgosi mahānubhāvo’’ti.",
  "atk-s0514a3:87_0": "Tattha pupphābhihārassāti bodhisattassa pūjanatthāya ābhatena dibbapupphābhihārena",
  "atk-s0514a3:87_1": "samannāgatassa. Koti ko nāma tvaṁ. Lohitakkhoti rattakkho. Vitatantaraṁsoti puthulaantaraṁso.",
  "atk-s0514a3:87_2": "Kambukāyūradharāti suvaṇṇālaṅkāradharā. Brahābāhūti mahābāhu.",
  "atk-s0514a3:88_0": "Taṁ sutvā mahāsatto ‘‘sacepi ‘sakkādīsu aññatarohamasmī’ti vakkhāmi, saddahissatevāyaṁ",
  "atk-s0514a3:88_1": "brāhmaṇo, ajja pana mayā saccameva kathetuṁ vaṭṭatī’’ti cintetvā attano nāgarājabhāvaṁ kathento āha –",
  "atk-s0514a3:89": "799.",
  "atk-s0514a3:90": " ‘‘Nāgohamasmi iddhimā, tejassī duratikkamo;",
  "atk-s0514a3:91": "Ḍaṁseyyaṁ tejasā kuddho, phītaṁ janapadaṁ api.",
  "atk-s0514a3:92": "800.",
  "atk-s0514a3:93": " ‘‘Samuddajā hi me mātā, dhataraṭṭho ca me pitā;",
  "atk-s0514a3:94": "Sudassanakaniṭṭhosmi, bhūridattoti maṁ vidū’’ti.",
  "atk-s0514a3:95_0": "Tattha tejassīti visatejena tejavā. Duratikkamoti aññena atikkamituṁ asakkuṇeyyo.",
  "atk-s0514a3:95_1": "Ḍaṁseyyanti sacāhaṁ kuddho phītaṁ janapadaṁ api ḍaṁseyyaṁ, pathaviyaṁ mama dāṭhāya",
  "atk-s0514a3:95_2": "patitamattāya saddhiṁ pathaviyā mama tejena so sabbo janapado bhasmā bhaveyyāti vadati.",
  "atk-s0514a3:95_3": "Sudassanakaniṭṭhosmīti ahaṁ mama bhātu sudassanassa kaniṭṭho asmi. Vidūti evaṁ mamaṁ",
  "atk-s0514a3:95_4": "pañcayojanasatike nāgabhavane jānantīti.",
  "atk-s0514a3:96_0": "Idañca pana vatvā mahāsatto cintesi ‘‘ayaṁ brāhmaṇo caṇḍo pharuso, ahituṇḍikassa",
  "atk-s0514a3:96_1": "ārocetvā uposathakammassa me antarāyampi kareyya, yaṁ nūnāhaṁ imaṁ nāgabhavanaṁ netvā",
  "atk-s0514a3:96_2": "mahantaṁ yasaṁ datvā uposathakammaṁ addhaniyaṁ kareyya’’nti. Atha naṁ āha ‘‘brāhmaṇa,",
  "atk-s0514a3:96_3": "mahantaṁ te yasaṁ dassāmi, ramaṇīyaṁ nāgabhavanaṁ, ehi tattha gacchāmā’’ti. ‘‘Sāmi,",
  "atk-s0514a3:96_4": "putto me atthi, tasmiṁ gacchante āgamissāmī’’ti. Atha naṁ mahāsatto ‘‘gaccha, brāhmaṇa,",
  "atk-s0514a3:96_5": "ānehi na’’nti vatvā attano āvāsaṁ ācikkhanto āha –",
  "atk-s0514a3:97": "801.",
  "atk-s0514a3:98": " ‘‘Yaṁ gambhīraṁ sadāvaṭṭaṁ, rahadaṁ bhesmaṁ pekkhasi;",
  "atk-s0514a3:99": "Esa dibyo mamāvāso, anekasataporiso.",
  "atk-s0514a3:100": "802.",
  "atk-s0514a3:101": " ‘‘Mayūrakoñcābhirudaṁ, nīlodaṁ vanamajjhato;",
  "atk-s0514a3:102": "Yamunaṁ pavisa mā bhīto, khemaṁ vattavataṁ siva’’nti.",
  "atk-s0514a3:103_0": "Tattha sadāvaṭṭanti sadā pavattaṁ āvaṭṭaṁ. Bhesmanti bhayānakaṁ. Pekkhasīti yaṁ evarūpaṁ",
  "atk-s0514a3:103_1": "rahadaṁ passasi. Mayūrakoñcābhirudanti ubhosu tīresu vanaghaṭāyaṁ vasantehi mayūrehi",
  "atk-s0514a3:103_2": "ca koñcehi ca abhirudaṁ upakūjitaṁ. Nīlodanti nīlasalilaṁ. Vanamajjhatoti vanamajjhena",
  "atk-s0514a3:103_3": "sandamānaṁ. Pavisa mā bhītoti evarūpaṁ yamunaṁ abhīto hutvā pavisa. Vattavatanti",
  "atk-s0514a3:103_4": "vattasampannānaṁ ācāravantānaṁ vasanabhūmiṁ pavisa, gaccha, brāhmaṇa, puttaṁ ānehīti.",
  "atk-s0514a3:104": "Brāhmaṇo gantvā puttassa tamatthaṁ ārocetvā puttaṁ ānesi. Mahāsatto te ubhopi ādāya yamunātīraṁ gantvā tīre ṭhito āha –",
  "atk-s0514a3:105": "803.",
  "atk-s0514a3:106": " ‘‘Tattha patto sānucaro, saha puttena brāhmaṇa;",
  "atk-s0514a3:107": "Pūjito mayhaṁ kāmehi, sukhaṁ brāhmaṇa vacchasī’’ti.",
  "atk-s0514a3:108": "Tattha tattha pattoti tvaṁ amhākaṁ nāgabhavanaṁ patto hutvā. Mayhanti mama santakehi kāmehi pūjito. Vacchasīti tattha nāgabhavane sukhaṁ vasissati.",
  "atk-s0514a3:109_0": "Evaṁ vatvā mahāsatto ubhopi te pitāputte attano ānubhāvena nāgabhavanaṁ ānesi. Tesaṁ",
  "atk-s0514a3:109_1": "tattha dibbo attabhāvo pātubhavi. Atha nesaṁ mahāsatto dibbasampattiṁ datvā cattāri",
  "atk-s0514a3:109_2": "cattāri nāgakaññāsatāni adāsi. Te mahāsampattiṁ anubhaviṁsu. Bodhisattopi appamatto",
  "atk-s0514a3:109_3": "uposathakammaṁ akāsi. Anvaḍḍhamāsaṁ mātāpitūnaṁ upaṭṭhānaṁ gantvā dhammakathaṁ kathetvā",
  "atk-s0514a3:109_4": "tato ca brāhmaṇassa santikaṁ gantvā ārogyaṁ pucchitvā ‘‘yena te attho, taṁ vadeyyāsi,",
  "atk-s0514a3:109_5": "anukkaṇṭhamāno abhiramā’’ti vatvā somadattenapi saddhiṁ paṭisanthāraṁ katvā attano",
  "atk-s0514a3:109_6": "nivesanaṁ agacchi. Brāhmaṇo ekasaṁvaccharaṁ nāgabhavane vasitvā mandapuññatāya ukkaṇṭhito",
  "atk-s0514a3:109_7": "manussalokaṁ gantukāmo ahosi. Nāgabhavanamassa lokantaranirayo viya alaṅkatapāsādo",
  "atk-s0514a3:109_8": "bandhanāgāraṁ viya alaṅkatanāgakaññā yakkhiniyo viya upaṭṭhahiṁsu. So ‘‘ahaṁ tāva",
  "atk-s0514a3:109_9": "ukkaṇṭhito , somadattassapi cittaṁ jānissāmī’’ti tassa santikaṁ gantvā āha ‘‘kiṁ,",
  "atk-s0514a3:109_10": "tāta, ukkaṇṭhasī’’ti? ‘‘Kasmā ukkaṇṭhissāmi na ukkaṇṭhāmi, tvaṁ pana ukkaṇṭhasi,",
  "atk-s0514a3:109_11": "tātā’’ti? ‘‘Āma tātā’’ti. ‘‘Kiṁkāraṇā’’ti. ‘‘Tava mātu ceva bhātubhaginīnañca adassanena",
  "atk-s0514a3:109_12": "ukkaṇṭhāmi, ehi, tāta somadatta, gacchāmā’’ti. So ‘‘na gacchāmī’’ti vatvāpi punappunaṁ",
  "atk-s0514a3:109_13": "pitarā yāciyamāno ‘‘sādhū’’ti sampaṭicchi.",
  "atk-s0514a3:110_0": "Brāhmaṇo ‘‘puttassa tāva me mano laddho, sace panāhaṁ bhūridattassa ‘ukkaṇṭhitomhī’ti",
  "atk-s0514a3:110_1": "vakkhāmi, atirekataraṁ me yasaṁ dassati, evaṁ me gamanaṁ na bhavissati. Ekena pana",
  "atk-s0514a3:110_2": "upāyena tassa sampattiṁ vaṇṇetvā ‘tvaṁ evarūpaṁ sampattiṁ pahāya kiṁkāraṇā manussalokaṁ",
  "atk-s0514a3:110_3": "gantvā uposathakammaṁ karosī’ti pucchitvā ‘saggatthāyā’ti vutte ‘tvaṁ tāva evarūpaṁ",
  "atk-s0514a3:110_4": "sampattiṁ pahāya saggatthāya uposathakammaṁ karosi, kimaṅgaṁ pana mayaṁyeva paradhanena",
  "atk-s0514a3:110_5": "jīvikaṁ kappema, ahampi manussalokaṁ gantvā ñātake disvā pabbajitvā samaṇadhammaṁ",
  "atk-s0514a3:110_6": "karissāmī’ti naṁ saññāpessāmi. Atha me so gamanaṁ anujānissatī’’ti cintetvā ekadivasaṁ",
  "atk-s0514a3:110_7": "tenāgantvā ‘‘kiṁ, brāhmaṇa, ukkaṇṭhasī’’ti pucchito ‘‘tumhākaṁ santikā amhākaṁ na",
  "atk-s0514a3:110_8": "kiñci parihāyatī’’ti kiñci gamanapaṭibaddhaṁ avatvāva ādito tāva tassa sampattiṁ vaṇṇento āha –",
  "atk-s0514a3:111": "804.",
  "atk-s0514a3:112": " ‘‘Samā samantaparito, pahūtatagarā mahī;",
  "atk-s0514a3:113": "Indagopakasañchannā, sobhati harituttamā.",
  "atk-s0514a3:114": "805.",
  "atk-s0514a3:115": " ‘‘Rammāni vanacetyāni, rammā haṁsūpakūjitā;",
  "atk-s0514a3:116": "Opupphapaddhā tiṭṭhanti, pokkharañño sunimmitā.",
  "atk-s0514a3:117": "806.",
  "atk-s0514a3:118": " ‘‘Aṭṭhaṁsā sukatā thambhā, sabbe veḷuriyāmayā;",
  "atk-s0514a3:119": "Sahassathambhā pāsādā, pūrā kaññāhi jotare.",
  "atk-s0514a3:120": "807.",
  "atk-s0514a3:121": " ‘‘Vimānaṁ upapannosi, dibyaṁ puññehi attano;",
  "atk-s0514a3:122": "Asambādhaṁ sivaṁ rammaṁ, accantasukhasaṁhitaṁ.",
  "atk-s0514a3:123": "808.",
  "atk-s0514a3:124": " ‘‘Maññe sahassanettassa, vimānaṁ nābhikaṅkhasi;",
  "atk-s0514a3:125": "Iddhī hi tyāyaṁ vipulā, sakkasseva jutīmato’’ti.",
  "atk-s0514a3:126_0": "Tattha samā samantaparitoti parisamantato sabbadisābhāgesu ayaṁ tava nāgabhavane",
  "atk-s0514a3:126_1": "mahī suvaṇṇarajatamaṇi muttāvālukāparikiṇṇā samatalā. Pahūtatagarā mahīti bahukehi",
  "atk-s0514a3:126_2": "tagaragacchehi samannāgatā. Indagopakasañchannāti suvaṇṇaindagopakehi sañchannā.",
  "atk-s0514a3:126_3": "Sobhati harituttamāti haritavaṇṇadabbatiṇasañchannā sobhatīti attho. Vanacetyānīti",
  "atk-s0514a3:126_4": "vanaghaṭā. Opupphapaddhāti pupphitvā patitehi padumapattehi sañchannā udakapiṭṭhā.",
  "atk-s0514a3:126_5": "Sunimmitāti tava puññasampattiyā suṭṭhu nimmitā. Aṭṭhaṁsāti tava vasanapāsādesu aṭṭhaṁsā",
  "atk-s0514a3:126_6": "sukatā veḷuriyamayā thambhā. Tehi thambhehi sahassathambhā tava pāsādā nāgakaññāhi",
  "atk-s0514a3:126_7": "pūrā vijjotanti. Upapannosīti evarūpe vimāne nibbattosīti attho. Sahassanettassa",
  "atk-s0514a3:126_8": "vimānanti sakkassa vejayantapāsādaṁ. Iddhī hi tyāyaṁ vipulāti yasmā tavāyaṁ vipulā",
  "atk-s0514a3:126_9": "iddhi, tasmā tvaṁ tena uposathakammena sakkassa vimānampi na patthesi, aññaṁ tato",
  "atk-s0514a3:126_10": "uttari mahantaṁ ṭhānaṁ patthesīti maññāmi.",
  "atk-s0514a3:127": "Taṁ sutvā mahāsatto ‘‘mā hevaṁ, brāhmaṇa, avaca, sakkassa yasaṁ paṭicca amhākaṁ yaso sinerusantike sāsapo viya, mayaṁ tassa paricārakepi na agghāmā’’ti vatvā gāthamāha –",
  "atk-s0514a3:128": "809.",
  "atk-s0514a3:129": " ‘‘Manasāpi na pattabbo, ānubhāvo jutīmato;",
  "atk-s0514a3:130": "Paricārayamānānaṁ, saindānaṁ vasavattina’’nti.",
  "atk-s0514a3:131_0": "Tassattho – brāhmaṇa, sakkassa yaso nāma ekaṁ dve tayo cattāro vā divase ‘‘ettako",
  "atk-s0514a3:131_1": "siyā’’ti manasā cintentenapi na abhipattabbo. Yepi naṁ cattāro mahārājāno paricārenti,",
  "atk-s0514a3:131_2": "tesaṁ devarājānaṁ paricārayamānānaṁ indaṁ nāyakaṁ katvā carantānaṁ saindānaṁ vasavattīnaṁ",
  "atk-s0514a3:131_3": "catunnaṁ lokapālānaṁ yasassapi amhākaṁ tiracchānagatānaṁ yaso soḷasiṁ kalaṁ nagghatīti.",
  "atk-s0514a3:132_0": "Evañca pana vatvā ‘‘idaṁ te maññe sahassanettassa vimāna’’nti vacanaṁ sutvā ahaṁ",
  "atk-s0514a3:132_1": "taṁ anussariṁ. ‘‘Ahañhi vejayantaṁ patthento uposathakammaṁ karomī’’ti tassa attano",
  "atk-s0514a3:132_2": "patthanaṁ ācikkhanto āha –",
  "atk-s0514a3:133": "810.",
  "atk-s0514a3:134": " ‘‘Taṁ vimānaṁ abhijjhāya, amarānaṁ sukhesinaṁ;",
  "atk-s0514a3:135": "Uposathaṁ upavasanto, semi vammikamuddhanī’’ti.",
  "atk-s0514a3:136": "Tattha abhijjhāyāti patthetvā. Amarānanti dīghāyukānaṁ devānaṁ. Sukhesinanti esitasukhānaṁ sukhe patiṭṭhitānaṁ.",
  "atk-s0514a3:137": "Kaṁ sutvā brāhmaṇo ‘‘idāni me okāso laddho’’ti somanassappatto gantuṁ āpucchanto gāthādvayamāha –",
  "atk-s0514a3:138": "811.",
  "atk-s0514a3:139": " ‘‘Ahañca migamesāno, saputto pāvisiṁ vanaṁ;",
  "atk-s0514a3:140": "Taṁ maṁ mataṁ vā jīvaṁ vā, nābhivedenti ñātakā.",
  "atk-s0514a3:141": "812.",
  "atk-s0514a3:142": " ‘‘Āmantaye bhūridattaṁ, kāsiputtaṁ yasassinaṁ;",
  "atk-s0514a3:143": "Tayā no samanuññātā, api passemu ñātake’’ti.",
  "atk-s0514a3:144": "Tattha nābhivedentīti na jānanti, kathentopi nesaṁ natthi. Āmantayeti āmantayāmi. Kāsiputtanti kāsirājadhītāya puttaṁ.",
  "atk-s0514a3:145": "Tato bodhisatto āha –",
  "atk-s0514a3:146": "813.",
  "atk-s0514a3:147": " ‘‘Eso hi vata me chando, yaṁ vasesi mamantike;",
  "atk-s0514a3:148": "Na hi etādisā kāmā, sulabhā honti mānuse.",
  "atk-s0514a3:149": "814.",
  "atk-s0514a3:150": " ‘‘Sace tvaṁ nicchase vatthuṁ, mama kāmehi pūjito;",
  "atk-s0514a3:151": "Mayā tvaṁ samanuññāto, sotthiṁ passāhi ñātake’’ti.",
  "atk-s0514a3:152": "Mahāsatto gāthādvayaṁ vatvā cintesi – ‘‘ayaṁ maṇiṁ nissāya sukhaṁ jīvanto kassaci nācikkhissati, etassa sabbakāmadadaṁ maṇiṁ dassāmī’’ti. Athassa taṁ dadanto āha –",
  "atk-s0514a3:153": "815.",
  "atk-s0514a3:154": " ‘‘Dhārayimaṁ maṇiṁ dibyaṁ, pasuṁ putte ca vindati;",
  "atk-s0514a3:155": "Arogo sukhito hoti, gacchevādāya brāhmaṇā’’ti.",
  "atk-s0514a3:156": "Tattha pasuṁ putte ca vindatīti imaṁ maṇiṁ dhārayamāno imassānubhāvena pasuñca putte ca aññañca yaṁ icchati, taṁ sabbaṁ labhati.",
  "atk-s0514a3:157": "Tato brāhmaṇo gāthamāha –",
  "atk-s0514a3:158": "816.",
  "atk-s0514a3:159": " ‘‘Kusalaṁ paṭinandāmi, bhūridatta vaco tava;",
  "atk-s0514a3:160": "Pabbajissāmi jiṇṇosmi, na kāme abhipatthaye’’ti.",
  "atk-s0514a3:161": "Tassattho – bhūridatta, tava vacanaṁ kusalaṁ anavajjaṁ, taṁ paṭinandāmi na paṭikkhipāmi. Ahaṁ pana jiṇṇo asmi, tasmā pabbajissāmi, na kāme abhipatthayāmi, kiṁ me maṇināti.",
  "atk-s0514a3:162": "Bodhisatto āha –",
  "atk-s0514a3:163": "817.",
  "atk-s0514a3:164": " ‘‘Brahmacariyassa ce bhaṅgo, hoti bhogehi kāriyaṁ;",
  "atk-s0514a3:165": "Avikampamāno eyyāsi, bahuṁ dassāmi te dhana’’nti.",
  "atk-s0514a3:166_0": "Tattha ce bhaṅgoti brahmacariyavāso nāma dukkaro, anabhiratassa brahmacariyassa ce",
  "atk-s0514a3:166_1": "bhaṅgo hoti, tadā gihibhūtassa bhogehi kāriyaṁ hoti, evarūpe kāle tvaṁ nirāsaṅko",
  "atk-s0514a3:166_2": "hutvā mama santikaṁ āgaccheyyāsi, bahuṁ te dhanaṁ dassāmīti.",
  "atk-s0514a3:167": "Brāhmaṇo āha –",
  "atk-s0514a3:168": "818.",
  "atk-s0514a3:169": " ‘‘Kusalaṁ paṭinandāmi, bhūridatta vaco tava;",
  "atk-s0514a3:170": "Punapi āgamissāmi, sace attho bhavissatī’’ti.",
  "atk-s0514a3:171": "Tattha punapīti puna api, ayameva vā pāṭho.",
  "atk-s0514a3:172": "Athassa tattha avasitukāmataṁ ñatvā mahāsatto nāgamāṇavake āṇāpetvā brāhmaṇaṁ manussalokaṁ pāpesi. Tamatthaṁ pakāsento satthā āha –",
  "atk-s0514a3:173": "819.",
  "atk-s0514a3:174": " ‘‘Idaṁ vatvā bhūridatto, pesesi caturo jane;",
  "atk-s0514a3:175": "Etha gacchatha uṭṭhetha, khippaṁ pāpetha brāhmaṇaṁ.",
  "atk-s0514a3:176": "820.",
  "atk-s0514a3:177": " ‘‘Tassa taṁ vacanaṁ sutvā, uṭṭhāya caturo janā;",
  "atk-s0514a3:178": "Pesitā bhūridattena, khippaṁ pāpesu brāhmaṇa’’nti.",
  "atk-s0514a3:179": "Tattha pāpesūti yamunāto uttāretvā bārāṇasimaggaṁ pāpayiṁsu, pāpayitvā ca pana ‘‘tumhe gacchathā’’ti vatvā nāgabhavanameva paccāgamiṁsu.",
  "atk-s0514a3:180_0": "Brāhmaṇopi ‘‘tāta somadatta, imasmiṁ ṭhāne migaṁ vijjhimhā, imasmiṁ sūkara’’nti puttassa",
  "atk-s0514a3:180_1": "ācikkhanto antarāmagge pokkharaṇiṁ disvā ‘‘tāta somadatta, nhāyāmā’’ti vatvā ‘‘sādhu,",
  "atk-s0514a3:180_2": "tātā’’ti vutte ubhopi dibbābharaṇāni ceva dibbavatthāni ca omuñcitvā bhaṇḍikaṁ katvā",
  "atk-s0514a3:180_3": "pokkharaṇītīre ṭhapetvā otaritvā nhāyiṁsu. Tasmiṁ khaṇe tāni antaradhāyitvā nāgabhavanameva",
  "atk-s0514a3:180_4": "agamaṁsu. Paṭhamaṁ nivatthakāsāvapilotikāva nesaṁ sarīre paṭimuñciṁsu, dhanusarasattiyopi",
  "atk-s0514a3:180_5": "pākatikāva ahesuṁ. Somadatto ‘‘nāsitāmhā tayā, tātā’’ti paridevi. Atha naṁ pitā ‘‘mā",
  "atk-s0514a3:180_6": "cintayi, migesu santesu araññe mige vadhitvā jīvikaṁ kappessāmā’’ti assāsesi. Somadattassa",
  "atk-s0514a3:180_7": "mātā tesaṁ āgamanaṁ sutvā paccuggantvā gharaṁ netvā annapānena santappesi. Brāhmaṇo",
  "atk-s0514a3:180_8": "bhuñjitvā niddaṁ okkami. Itarā puttaṁ pucchi ‘‘tāta , ettakaṁ kālaṁ kuhiṁ gatatthā’’ti?",
  "atk-s0514a3:180_9": "‘‘Amma, bhūridattanāgarājena amhe nāgabhavanaṁ nītā, tato ukkaṇṭhitvā idāni āgatā’’ti.",
  "atk-s0514a3:180_10": "‘‘Kiñci pana vo ratanaṁ ābhata’’nti. ‘‘Nābhataṁ ammā’’ti. ‘‘Kiṁ tumhākaṁ tena kiñci",
  "atk-s0514a3:180_11": "na dinna’’nti. ‘‘Amma, bhūridattena me pitu sabbakāmadado maṇi dinno ahosi, iminā",
  "atk-s0514a3:180_12": "pana na gahito’’ti. ‘‘Kiṁkāraṇā’’ti. ‘‘Pabbajissati kirā’’ti. Sā ‘‘ettakaṁ kālaṁ",
  "atk-s0514a3:180_13": "dārake mama bhāraṁ karonto nāgabhavane vasitvā idāni kira pabbajissatī’’ti kujjhitvā",
  "atk-s0514a3:180_14": "vīhibhañjanadabbiyā piṭṭhiṁ pothentī ‘‘are, duṭṭhabrāhmaṇa, pabbajissāmīti kira maṇiratanaṁ",
  "atk-s0514a3:180_15": "na gaṇhasi, atha kasmā apabbajitvā idhāgatosi, nikkhama mama gharā sīgha’’nti santajjesi.",
  "atk-s0514a3:180_16": "Atha naṁ ‘‘bhadde, mā kujjhi, araññe migesu santesu ahaṁ taṁ posessāmī’’ti vatvā",
  "atk-s0514a3:180_17": "puttena saddhiṁ araññaṁ gantvā purimaniyāmeneva jīvikaṁ kappesi.",
  "atk-s0514a3:181_0": "Tadā dakkhiṇamahāsamuddassa disābhāge simbalivāsī eko garuḷo pakkhavātehi samudde",
  "atk-s0514a3:181_1": "udakaṁ viyūhitvā ekaṁ nāgarājānaṁ sīse gaṇhi. Tadāhi supaṇṇā nāgaṁ gahetuṁ ajānanakāyeva",
  "atk-s0514a3:181_2": ", pacchā paṇḍarajātake jāniṁsu. So pana taṁ sīse gahetvāpi udake anottharanteyeva",
  "atk-s0514a3:181_3": "ukkhipitvā olambantaṁ ādāya himavantamatthakena pāyāsi. Tadā ceko kāsiraṭṭhavāsī",
  "atk-s0514a3:181_4": "brāhmaṇo isipabbajjaṁ pabbajitvā himavantappadese paṇṇasālaṁ māpetvā paṭivasati.",
  "atk-s0514a3:181_5": "Tassa caṅkamanakoṭiyaṁ mahānigrodharukkho atthi. So tassa mūle divāvihāraṁ karoti.",
  "atk-s0514a3:181_6": "Supaṇṇo nigrodhamatthakena nāgaṁ harati. Nāgo olambanto mokkhatthāya naṅguṭṭhena",
  "atk-s0514a3:181_7": "nigrodhaviṭapaṁ veṭhesi. Supaṇṇo taṁ ajānantova mahabbalatāya ākāse pakkhandiyeva.",
  "atk-s0514a3:181_8": "Nigrodharukkho samūlo uppāṭito. Supaṇṇo nāgaṁ simbalivanaṁ netvā tuṇḍena paharitvā",
  "atk-s0514a3:181_9": "kucchiṁ phāletvā nāgamedaṁ khāditvā sarīraṁ samuddakucchimhi chaḍḍesi. Nigrodharukkho",
  "atk-s0514a3:181_10": "patanto mahāsaddamakāsi. Supaṇṇo ‘‘kissa eso saddo’’ti adho olokento nigrodharukkhaṁ",
  "atk-s0514a3:181_11": "disvā ‘‘kuto esa mayā uppāṭito’’ti cintetvā ‘‘tāpasassa caṅkamanakoṭiyā nigrodho",
  "atk-s0514a3:181_12": "eso’’ti tathato ñatvā ‘‘ayaṁ tassa bahūpakāro, ‘akusalaṁ nu kho me pasutaṁ, udāhu",
  "atk-s0514a3:181_13": "no’ti tameva pucchitvā jānissāmī’’ti māṇavakavesena tassa santikaṁ agamāsi.",
  "atk-s0514a3:182_0": "Tasmiṁ khaṇe tāpaso taṁ ṭhānaṁ samaṁ karoti. Supaṇṇarājā tāpasaṁ vanditvā ekamantaṁ",
  "atk-s0514a3:182_1": "nisinno ajānanto viya ‘‘kissa ṭhānaṁ, bhante, ida’’nti pucchi. ‘‘Upāsaka, eko supaṇṇo",
  "atk-s0514a3:182_2": "bhojanatthāya nāgaṁ haranto nāgena mokkhatthāya nigrodhaviṭapaṁ naṅguṭṭhena veṭhitāyapi",
  "atk-s0514a3:182_3": "attano mahabbalatāya pakkhantitvā gato, atha nigrodharukkho uppāṭito, idaṁ tassa",
  "atk-s0514a3:182_4": "uppāṭitaṭṭhāna’’nti. ‘‘Kiṁ pana, bhante, tassa supaṇṇassa akusalaṁ hoti, udāhu no’’ti?",
  "atk-s0514a3:182_5": "‘‘Sace na jānāti, acetanakammaṁ nāma akusalaṁ na hotī’’ti. ‘‘Kiṁ nāgassa pana , bhante’’ti?",
  "atk-s0514a3:182_6": "‘‘So imaṁ nāsetuṁ na gaṇhi, mokkhatthāya gaṇhi, tasmā tassapi na hotiyevā’’ti. Supaṇṇo",
  "atk-s0514a3:182_7": "tāpasassa tussitvā ‘‘bhante, ahaṁ so supaṇṇarājā, tumhākañhi pañhaveyyākaraṇena tuṭṭho.",
  "atk-s0514a3:182_8": "Tumhe araññe vasatha, ahañcekaṁ alampāyanamantaṁ jānāmi, anaggho manto. Tamahaṁ tumhākaṁ",
  "atk-s0514a3:182_9": "ācariyabhāgaṁ katvā dammi, paṭiggaṇhatha na’’nti āha. ‘‘Alaṁ mayhaṁ mantena, gacchatha",
  "atk-s0514a3:182_10": "tumhe’’ti. So taṁ punappunaṁ yācitvā sampaṭicchāpetvā mantaṁ datvā osadhāni ācikkhitvā pakkāmi.",
  "atk-s0514a3:183": "Garuḷakaṇḍaṁ niṭṭhitaṁ.",
  "atk-s0514a3:184": "Kīḷanakaṇḍaṁ",
  "atk-s0514a3:185_0": "Tasmiṁ kāle bārāṇasiyaṁ eko daliddabrāhmaṇo bahuṁ iṇaṁ gahetvā iṇasāmikehi codiyamāno",
  "atk-s0514a3:185_1": "‘‘kiṁ me idha vāsena, araññaṁ pavisitvā mataṁ seyyo’’ti nikkhamitvā vanaṁ pavisitvā",
  "atk-s0514a3:185_2": "anupubbena taṁ assamapadaṁ patvā tāpasaṁ vattasampadāya ārādhesi. Tāpaso ‘‘ayaṁ brāhmaṇo",
  "atk-s0514a3:185_3": "mayhaṁ ativiya upakārako, supaṇṇarājena dinnaṁ dibbamantamassa dassāmī’’ti cintetvā",
  "atk-s0514a3:185_4": "‘‘brāhmaṇa, ahaṁ alampāyanamantaṁ jānāmi, taṁ te dammi, gaṇhāhi na’’nti vatvā ‘‘alaṁ,",
  "atk-s0514a3:185_5": "bhante, na mayhaṁ mantenattho’’ti vuttepi punappunaṁ vatvā nippīḷetvā sampaṭicchāpetvā",
  "atk-s0514a3:185_6": "adāsiyeva. Tassa ca mantassa anucchavikāni osadhāni ceva mantupacārañca sabbaṁ kathesi.",
  "atk-s0514a3:185_7": "Brāhmaṇo ‘‘laddho me jīvitupāyo’’ti katipāhaṁ vasitvā ‘‘vātābādho me, bhante, bādhatī’’ti",
  "atk-s0514a3:185_8": "apadesaṁ katvā tāpasena vissajjito taṁ vanditvā khamāpetvā araññā nikkhamitvā anupubbena",
  "atk-s0514a3:185_9": "yamunāya tīraṁ patvā taṁ mantaṁ sajjhāyanto mahāmaggaṁ gacchati.",
  "atk-s0514a3:186_0": "Tasmiṁ kāle sahassamattā bhūridattassa paricārikā nāgamāṇavikā taṁ sabbakāmadadaṁ",
  "atk-s0514a3:186_1": "maṇiratanaṁ ādāya nāgabhavanā nikkhamitvā yamunātīre vālukarāsimhi ṭhapetvā tassa",
  "atk-s0514a3:186_2": "obhāsena sabbarattiṁ udakakīḷaṁ kīḷitvā aruṇuggamane sabbālaṅkārena alaṅkaritvā maṇiratanaṁ",
  "atk-s0514a3:186_3": "parivāretvā siriṁ pavesayamānā nisīdiṁsu. Brāhmaṇopi mantaṁ sajjhāyanto taṁ ṭhānaṁ",
  "atk-s0514a3:186_4": "pāpuṇi. Tā mantasaddaṁ sutvāva ‘‘iminā supaṇṇena bhavitabba’’nti maraṇabhayatajjitā",
  "atk-s0514a3:186_5": "maṇiratanaṁ aggahetvā pathaviyaṁ nimujjitvā nāgabhavanaṁ agamiṁsu. Brāhmaṇopi maṇiratanaṁ",
  "atk-s0514a3:186_6": "disvā ‘‘idāneva me manto samiddho’’ti tuṭṭhamānaso maṇiratanaṁ ādāya pāyāsi. Tasmiṁ",
  "atk-s0514a3:186_7": "khaṇe nesādabrāhmaṇo somadattena saddhiṁ migavadhāya araññaṁ pavisanto tassa hatthe",
  "atk-s0514a3:186_8": "taṁ maṇiratanaṁ disvā puttaṁ āha ‘‘tāta, nanu eso amhākaṁ bhūridattena dinno maṇī’’ti?",
  "atk-s0514a3:186_9": "‘‘Āma, tāta, eso maṇī’’ti. ‘‘Tena hissa aguṇaṁ kathetvā imaṁ brāhmaṇaṁ vañcetvā gaṇhāmetaṁ",
  "atk-s0514a3:186_10": "maṇiratana’’nti. ‘‘Tāta, pubbe bhūridattena dīyamānaṁ na gaṇhi, idāni panesa brāhmaṇo",
  "atk-s0514a3:186_11": "taññeva vañcessati, tuṇhī hohī’’ti. Brāhmaṇo ‘‘hotu, tāta, passasi etassa vā mama",
  "atk-s0514a3:186_12": "vā vañcanabhāva’’nti alampāyanena saddhiṁ sallapanto āha –",
  "atk-s0514a3:187": "821.",
  "atk-s0514a3:188": " ‘‘Maṇiṁ paggayha maṅgalyaṁ, sādhuvittaṁ manoramaṁ;",
  "atk-s0514a3:189": "Selaṁ byañjanasampannaṁ, ko imaṁ maṇimajjhagā’’ti.",
  "atk-s0514a3:190": "Tattha maṅgalyanti maṅgalasammataṁ sabbakāmadadaṁ. Ko imanti kuhiṁ imaṁ maṇiṁ adhigatosi.",
  "atk-s0514a3:191": "Tato alampāyano gāthamāha –",
  "atk-s0514a3:192": "822.",
  "atk-s0514a3:193": " ‘‘Lohitakkhasahassāhi, samantā parivāritaṁ;",
  "atk-s0514a3:194": "Ajja kālaṁ pathaṁ gacchaṁ, ajjhagāhaṁ maṇiṁ ima’’nti.",
  "atk-s0514a3:195_0": "Tassattho – ahaṁ ajja kālaṁ pātova pathaṁ maggaṁ gacchanto rattakkhikāhi sahassamattāhi",
  "atk-s0514a3:195_1": "nāgamāṇavikāhi samantā parivāritaṁ imaṁ maṇiṁ ajjhagā. Maṁ disvā hi sabbāva etā bhayatajjitā",
  "atk-s0514a3:195_2": "imaṁ chaḍḍetvā palātāti.",
  "atk-s0514a3:196": "Nesādabrāhmaṇo taṁ vañcetukāmo maṇiratanassa aguṇaṁ pakāsento attanā gaṇhitukāmo tisso gāthā abhāsi –",
  "atk-s0514a3:197": "823.",
  "atk-s0514a3:198": " ‘‘Sūpaciṇṇo ayaṁ selo, accito mānito sadā;",
  "atk-s0514a3:199": "Sudhārito sunikkhitto, sabbatthamabhisādhaye.",
  "atk-s0514a3:200": "824.",
  "atk-s0514a3:201": " ‘‘Upacāravipannassa, nikkhepe dhāraṇāya vā;",
  "atk-s0514a3:202": "Ayaṁ selo vināsāya, pariciṇṇo ayoniso.",
  "atk-s0514a3:203": "825.",
  "atk-s0514a3:204": " ‘‘Na imaṁ akusalo dibyaṁ, maṇiṁ dhāretumāraho;",
  "atk-s0514a3:205": "Paṭipajja sataṁ nikkhaṁ, dehimaṁ ratanaṁ mama’’nti.",
  "atk-s0514a3:206_0": "Tattha sabbatthanti yo imaṁ selaṁ suṭṭhu upacarituṁ accituṁ attano jīvitaṁ viya mamāyituṁ",
  "atk-s0514a3:206_1": "suṭṭhu dhāretuṁ suṭṭhu nikkhipituṁ jānāti, tasseva sūpaciṇṇo accito mānito sudhārito",
  "atk-s0514a3:206_2": "sunikkhitto ayaṁ selo sabbaṁ atthaṁ sādhetīti attho. Upacāravipannassāti yo pana",
  "atk-s0514a3:206_3": "upacāravipanno hoti, tasseso anupāyena pariciṇṇo vināsameva vahatīti vadati. Dhāretumārahoti",
  "atk-s0514a3:206_4": "dhāretuṁ araho. Paṭipajja sataṁ nikkhanti amhākaṁ gehe bahū maṇī, mayametaṁ gahetuṁ",
  "atk-s0514a3:206_5": "jānāma. Ahaṁ te nikkhasataṁ dassāmi, taṁ paṭipajja, dehi imaṁ maṇiratanaṁ mamanti.",
  "atk-s0514a3:206_6": "Tassa hi gehe ekopi suvaṇṇanikkho natthi. So pana tassa maṇino sabbakāmadadabhāvaṁ",
  "atk-s0514a3:206_7": "jānāti . Tenassa etadahosi ‘‘ahaṁ sasīsaṁ nhatvā maṇiṁ udakena paripphositvā ‘nikkhasataṁ",
  "atk-s0514a3:206_8": "me dehī’ti vakkhāmi, athesa me dassati, tamahaṁ etassa dassāmī’’ti. Tasmā sūro hutvā evamāha.",
  "atk-s0514a3:207": "Tato alampāyano gāthamāha –",
  "atk-s0514a3:208": "826.",
  "atk-s0514a3:209": " ‘‘Na ca myāyaṁ maṇī keyyo, gohi vā ratanehi vā;",
  "atk-s0514a3:210": "Selo byañjanasampanno, neva keyyo maṇi mamā’’ti.",
  "atk-s0514a3:211_0": "Tattha na ca myāyanti ayaṁ maṇi mama santako kenaci vikkiṇitabbo nāma na hoti. Neva",
  "atk-s0514a3:211_1": "keyyoti ayañca mama maṇi lakkhaṇasampanno, tasmā neva keyyo kenaci vatthunāpi vikkiṇitabbo nāma na hotīti.",
  "atk-s0514a3:212": "Nesādabrāhmaṇo āha –",
  "atk-s0514a3:213": "827.",
  "atk-s0514a3:214": " ‘‘No ce tayā maṇī keyyo, gohi vā ratanehi vā;",
  "atk-s0514a3:215": "Atha kena maṇī keyyo, taṁ me akkhāhi pucchito’’ti.",
  "atk-s0514a3:216": "Alampāyano āha –",
  "atk-s0514a3:217": "828.",
  "atk-s0514a3:218": " ‘‘Yo me saṁse mahānāgaṁ, tejassiṁ duratikkamaṁ;",
  "atk-s0514a3:219": "Tassa dajjaṁ imaṁ selaṁ, jalantamiva tejasā’’ti.",
  "atk-s0514a3:220": "Tattha jalantamiva tejasāti pabhāya jalantaṁ viya.",
  "atk-s0514a3:221": "Nesādabrāhmaṇo āha –",
  "atk-s0514a3:222": "829.",
  "atk-s0514a3:223": " ‘‘Ko nu brāhmaṇavaṇṇena, supaṇṇo patataṁ varo;",
  "atk-s0514a3:224": "Nāgaṁ jigīsamanvesi, anvesaṁ bhakkhamattano’’ti.",
  "atk-s0514a3:225": "Tattha ko nūti idaṁ nesādabrāhmaṇo ‘‘attano bhakkhaṁ anvesantena garuḷena bhavitabba’’nti cintetvā evamāha.",
  "atk-s0514a3:226": "Alampāyano evamāha –",
  "atk-s0514a3:227": "830.",
  "atk-s0514a3:228": " ‘‘Nāhaṁ dijādhipo homi, adiṭṭho garuḷo mayā;",
  "atk-s0514a3:229": "Āsīvisena vittoti, vejjo brāhmaṇa maṁ vidū’’ti.",
  "atk-s0514a3:230": "Tattha maṁ vidūti maṁ ‘‘esa āsīvisena vittako alampāyano nāma vejjo’’ti jānanti.",
  "atk-s0514a3:231": "Nesādabrāhmaṇo āha –",
  "atk-s0514a3:232": "831.",
  "atk-s0514a3:233": " ‘‘Kiṁ nu tuyhaṁ phalaṁ atthi, kiṁ sippaṁ vijjate tava;",
  "atk-s0514a3:234": "Kismiṁ vā tvaṁ paratthaddho, uragaṁ nāpacāyasī’’ti.",
  "atk-s0514a3:235": "Tattha kismiṁ vā tvaṁ paratthaddhoti tvaṁ kismiṁ vā upatthaddho hutvā, kiṁ nissayaṁ katvā uragaṁ āsīvisaṁ na apacāyasi jeṭṭhakaṁ akatvā avajānāsīti pucchati.",
  "atk-s0514a3:236": "So attano balaṁ dīpento āha –",
  "atk-s0514a3:237": "832.",
  "atk-s0514a3:238": " ‘‘Āraññikassa isino, cirarattaṁ tapassino;",
  "atk-s0514a3:239": "Supaṇṇo kosiyassakkhā, visavijjaṁ anuttaraṁ.",
  "atk-s0514a3:240": "833.",
  "atk-s0514a3:241": " ‘‘Taṁ bhāvitattaññataraṁ, sammantaṁ pabbatantare;",
  "atk-s0514a3:242": "Sakkaccaṁ taṁ upaṭṭhāsiṁ, rattindivamatandito.",
  "atk-s0514a3:243": "834.",
  "atk-s0514a3:244": " ‘‘So tadā pariciṇṇo me, vattavā brahmacariyavā;",
  "atk-s0514a3:245": "Dibbaṁ pātukarī mantaṁ, kāmasā bhagavā mama.",
  "atk-s0514a3:246": "835.",
  "atk-s0514a3:247": " ‘‘Tyāhaṁ mante paratthaddho, nāhaṁ bhāyāmi bhoginaṁ;",
  "atk-s0514a3:248": "Ācariyo visaghātānaṁ, alampānoti maṁ vidū’’ti.",
  "atk-s0514a3:249_0": "Tattha kosiyassakkhāti kosiyagottassa isino supaṇṇo ācikkhi. Tena akkhātakāraṇaṁ",
  "atk-s0514a3:249_1": "pana sabbaṁ vitthāretvā kathetabbaṁ. Bhāvitattaññataranti bhāvitattānaṁ isīnaṁ aññataraṁ.",
  "atk-s0514a3:249_2": "Sammantanti vasantaṁ. Kāmasāti attano icchāya. Mamāti taṁ mantaṁ mayhaṁ pakāsesi.",
  "atk-s0514a3:249_3": "Tyāhaṁ mante, paratthaddhoti ahaṁ te mante upatthaddho nissito. Bhoginanti nāgānaṁ.",
  "atk-s0514a3:249_4": "Visaghātānanti visaghātakavejjānaṁ.",
  "atk-s0514a3:250_0": "Taṁ sutvā nesādabrāhmaṇo cintesi ‘‘ayaṁ alampāyano yvāssa nāgaṁ dasseti, tassa maṇiratanaṁ",
  "atk-s0514a3:250_1": "dassati, bhūridattamassa dassetvā maṇiṁ gaṇhissāmī’’ti. Tato puttena saddhiṁ mantento gāthamāha –",
  "atk-s0514a3:251": "836.",
  "atk-s0514a3:252": " ‘‘Gaṇhāmase maṇiṁ tāta, somadatta vijānahi;",
  "atk-s0514a3:253": "Mā daṇḍena siriṁ pattaṁ, kāmasā pajahimhase’’ti.",
  "atk-s0514a3:254": "Tattha gaṇhāmaseti gaṇhāma. Kāmasāti attano ruciyā daṇḍena paharitvā mā jahāma.",
  "atk-s0514a3:255": "Somadatto āha –",
  "atk-s0514a3:256": "837.",
  "atk-s0514a3:257": " ‘‘Sakaṁ nivesanaṁ pattaṁ, yo taṁ brāhmaṇa pūjayi;",
  "atk-s0514a3:258": "Evaṁ kalyāṇakārissa, kiṁ mohā dubbhimicchasi.",
  "atk-s0514a3:259": "838.",
  "atk-s0514a3:260": " ‘‘Sace tvaṁ dhanakāmosi, bhūridatto padassati;",
  "atk-s0514a3:261": "Tameva gantvā yācassu, bahuṁ dassati te dhana’’nti.",
  "atk-s0514a3:262": "Tattha pūjayīti dibbakāmehi pūjayittha. Dubbhimicchasīti kiṁ tathārūpassa mittassa dubbhikammaṁ kātuṁ icchasi tātāti.",
  "atk-s0514a3:263": "Brāhmaṇo āha –",
  "atk-s0514a3:264": "839.",
  "atk-s0514a3:265": " ‘‘Hatthagataṁ pattagataṁ, nikiṇṇaṁ khādituṁ varaṁ;",
  "atk-s0514a3:266": "Mā no sandiṭṭhiko attho, somadatta upaccagā’’ti.",
  "atk-s0514a3:267_0": "Tattha hatthagatanti tāta somadatta, tvaṁ taruṇako lokapavattiṁ na jānāsi. Yañhi",
  "atk-s0514a3:267_1": "hatthagataṁ vā hoti pattagataṁ vā purato vā nikiṇṇaṁ ṭhapitaṁ, tadeva me khādituṁ",
  "atk-s0514a3:267_2": "varaṁ, na dūre ṭhitaṁ.",
  "atk-s0514a3:268": "Somadatto āha –",
  "atk-s0514a3:269": "840.",
  "atk-s0514a3:270": " ‘‘Paccati niraye ghore, mahissamapi vivarati;",
  "atk-s0514a3:271": "Mittadubbhī hitaccāgī, jīvarevāpi sussati.",
  "atk-s0514a3:272": "841.",
  "atk-s0514a3:273": " ‘‘Sace tvaṁ dhanakāmosi, bhūridatto padassati;",
  "atk-s0514a3:274": "Maññe attakataṁ veraṁ, na ciraṁ vedayissasī’’ti.",
  "atk-s0514a3:275_0": "Tattha mahissamapi vivaratīti tāta, mittadubbhino jīvantasseva pathavī bhijjitvā",
  "atk-s0514a3:275_1": "vivaraṁ deti. Hitaccāgīti attano hitapariccāgī. Jīvarevāpi sussatīti jīvamānova sussati,",
  "atk-s0514a3:275_2": "manussapeto hoti. Attakataṁ veranti attanā kataṁ pāpaṁ. Na ciranti na cirasseva vedayissasīti maññāmi.",
  "atk-s0514a3:276": "Brāhmaṇo āha –",
  "atk-s0514a3:277": "842.",
  "atk-s0514a3:278": " ‘‘Mahāyaññaṁ yajitvāna, evaṁ sujjhanti brāhmaṇā;",
  "atk-s0514a3:279": "Mahāyaññaṁ yajissāma, evaṁ mokkhāma pāpakā’’ti.",
  "atk-s0514a3:280": "Tattha sujjhantīti tāta somadatta, tvaṁ daharo na kiñci jānāsi, brāhmaṇā nāma yaṁ kiñci pāpaṁ katvā yaññena sujjhantīti dassento evamāha.",
  "atk-s0514a3:281": "Somadatto āha –",
  "atk-s0514a3:282": "843.",
  "atk-s0514a3:283": " ‘‘Handa dāni apāyāmi, nāhaṁ ajja tayā saha;",
  "atk-s0514a3:284": "Padampekaṁ na gaccheyyaṁ, evaṁ kibbisakārinā’’ti.",
  "atk-s0514a3:285": "Tattha apāyāmīti apagacchāmi, palāyāmīti attho.",
  "atk-s0514a3:286_0": "Evañca pana vatvā paṇḍito māṇavo pitaraṁ attano vacanaṁ gāhāpetuṁ asakkonto mahantena",
  "atk-s0514a3:286_1": "saddena devatā ujjhāpetvā ‘‘evarūpena pāpakārinā saddhiṁ na gamissāmī’’ti pitu passantasseva",
  "atk-s0514a3:286_2": "palāyitvā himavantaṁ pavisitvā pabbajitvā abhiññā ca samāpattiyo ca nibbattetvā aparihīnajjhāno",
  "atk-s0514a3:286_3": "brahmaloke uppajji. Tamatthaṁ pakāsento satthā āha –",
  "atk-s0514a3:287": "844.",
  "atk-s0514a3:288": " ‘‘Idaṁ vatvāna pitaraṁ, somadatto bahussuto;",
  "atk-s0514a3:289": "Ujjhāpetvāna bhūtāni, tamhā ṭhānā apakkamī’’ti.",
  "atk-s0514a3:290_0": "Nesādabrāhmaṇo ‘‘somadatto ṭhapetvā attano gehaṁ kuhiṁ gamissatī’’ti cintento alampāyanaṁ",
  "atk-s0514a3:290_1": "thokaṁ anattamanaṁ disvā ‘‘alampāyana , mā cintayi, dassessāmi te bhūridatta’’nti",
  "atk-s0514a3:290_2": "taṁ ādāya nāgarājassa uposathakaraṇaṭṭhānaṁ gantvā vammikamatthake bhoge ābhujitvā",
  "atk-s0514a3:290_3": "nipannaṁ nāgarājānaṁ disvā avidūre ṭhito hatthaṁ pasāretvā dve gāthā abhāsi –",
  "atk-s0514a3:291": "845.",
  "atk-s0514a3:292": " ‘‘Gaṇhāhetaṁ mahānāgaṁ, āharetaṁ maṇiṁ mama;",
  "atk-s0514a3:293": "Indagopakavaṇṇābho, yassa lohitako siro.",
  "atk-s0514a3:294": "846.",
  "atk-s0514a3:295": " ‘‘Kappāsapicurāsīva, eso kāyo padissati;",
  "atk-s0514a3:296": "Vammikaggagato seti, taṁ tvaṁ gaṇhāhi brāhmaṇā’’ti.",
  "atk-s0514a3:297": "Tattha indagopakavaṇṇābhoti indagopakavaṇṇo viya ābhāsati. Kappāsapicurāsīvāti suvihitassa kappāsapicuno rāsi viya.",
  "atk-s0514a3:298_0": "Atha mahāsatto akkhīni ummīletvā nesādabrāhmaṇaṁ disvā ‘‘ayaṁ uposathassa me antarāyaṁ",
  "atk-s0514a3:298_1": "kareyyāti imaṁ nāgabhavanaṁ netvā mahāsampattiyā patiṭṭhāpesiṁ. Mayā dīyamānaṁ maṇiṁ",
  "atk-s0514a3:298_2": "gaṇhituṁ na icchi. Idāni pana ahituṇḍikaṁ gahetvā āgacchati. Sacāhaṁ imassa mittadubbhino",
  "atk-s0514a3:298_3": "kujjheyyaṁ, sīlaṁ me khaṇḍaṁ bhavissati. Mayā kho pana paṭhamaññeva caturaṅgasamannāgato",
  "atk-s0514a3:298_4": "uposatho adhiṭṭhito, so yathādhiṭṭhitova hotu, alampāyano maṁ chindatu vā pacatu",
  "atk-s0514a3:298_5": "vā, sūlena vā vijjhatu, nevassa kujjhissāmī’’ti cintetvā ‘‘sace kho panāhaṁ ime olokessāmi,",
  "atk-s0514a3:298_6": "bhasmā bhaveyyuṁ. Maṁ pothentepi na kujjhissāmi na olokessāmī’’ti akkhīni nimīletvā",
  "atk-s0514a3:298_7": "adhiṭṭhānapāramiṁ purecārikaṁ katvā bhogantare sīsaṁ pakkhipitvā niccalova hutvā",
  "atk-s0514a3:298_8": "nipajji. Nesādabrāhmaṇopi ‘‘bho alampāyana, imaṁ nāgaṁ gaṇhāhi, dehi me maṇi’’nti",
  "atk-s0514a3:298_9": "āha. Alampāyano nāgaṁ disvā tuṭṭho maṇiṁ kismiñci agaṇetvā ‘‘gaṇha, brāhmaṇā’’ti",
  "atk-s0514a3:298_10": "tassa hatthe khipi. So tassa hatthato gaḷitvā pathaviyaṁ pati. Patitamattova pathaviṁ",
  "atk-s0514a3:298_11": "pavisitvā nāgabhavanameva gato.",
  "atk-s0514a3:299_0": "Brāhmaṇo maṇiratanato bhūridattena saddhiṁ mittabhāvato puttatoti tīhi parihāyi.",
  "atk-s0514a3:299_1": "So ‘‘nippaccayo jātomhi, puttassa me vacanaṁ na kata’’nti paridevanto gehaṁ agamāsi.",
  "atk-s0514a3:299_2": "Alampāyanopi dibbosadhehi attano sarīraṁ makkhetvā thokaṁ khāditvā attano kāyaṁ paripphosetvā",
  "atk-s0514a3:299_3": "dibbamantaṁ jappanto bodhisattaṁ upasaṅkamitvā naṅguṭṭhe gahetvā ākaḍḍhitvā sīsaṁ",
  "atk-s0514a3:299_4": "daḷhaṁ gaṇhanto mukhamassa vivaritvā osadhaṁ khāditvā mukhe kheḷaṁ opi. Sucijātiko",
  "atk-s0514a3:299_5": "nāgarājā sīlabhedabhayena akujjhitvā akkhīnipi na ummīlesi. Atha naṁ osadhamantaṁ",
  "atk-s0514a3:299_6": "katvā naṅguṭṭhe gahetvā heṭṭhāsīsaṁ katvā sañcāletvā gahitabhojanaṁ chaḍḍāpetvā bhūmiyaṁ",
  "atk-s0514a3:299_7": "dīghato nipajjāpetvā masūrakaṁ maddanto viya pādehi madditvā aṭṭhīni cuṇṇiyamānāni",
  "atk-s0514a3:299_8": "viya ahesuṁ. Puna naṅguṭṭhe gahetvā dussaṁ pothento viya pothesi. Mahāsatto evarūpaṁ",
  "atk-s0514a3:299_9": "dukkhaṁ anubhavantopi neva kujjhi. Tamatthaṁ pakāsento satthā āha –",
  "atk-s0514a3:300": "847.",
  "atk-s0514a3:301": " ‘‘Athosadhehi dibbehi, jappaṁ mantapadāni ca;",
  "atk-s0514a3:302": "Evaṁ taṁ asakkhi satthuṁ, katvā parittamattano’’ti.",
  "atk-s0514a3:303": "Tattha asakkhīti sakkhi. Satthunti gaṇhituṁ.",
  "atk-s0514a3:304_0": "Iti so mahāsattaṁ dubbalaṁ katvā vallīhi peḷaṁ sajjetvā mahāsattaṁ tattha pakkhipi,",
  "atk-s0514a3:304_1": "sarīrassa mahantatāya tattha na pavisati. Atha naṁ paṇhiyā koṭṭento pavesetvā peḷaṁ",
  "atk-s0514a3:304_2": "ādāya ekaṁ gāmaṁ gantvā gāmamajjhe otāretvā ‘‘nāgassa naccaṁ daṭṭhukāmā āgacchantū’’ti",
  "atk-s0514a3:304_3": "saddamakāsi. Sakalagāmavāsino sannipatiṁsu. Tasmiṁ khaṇe alampāyano ‘‘nikkhama mahānāgā’’ti",
  "atk-s0514a3:304_4": "āha. Mahāsatto cintesi ‘‘ajja mayā parisaṁ tosentena kīḷituṁ vaṭṭati. Evaṁ alampāyano",
  "atk-s0514a3:304_5": "bahuṁ dhanaṁ labhitvā tuṭṭho maṁ vissajjessati. Yaṁ yaṁ esa maṁ kāreti, taṁ taṁ karissāmī’’ti.",
  "atk-s0514a3:304_6": "Atha naṁ so peḷato nīharitvā ‘‘mahā hohī’’ti āha. So mahā ahosi, ‘‘khuddako, vaṭṭo,",
  "atk-s0514a3:304_7": "vammito, ekapphaṇo, dviphaṇo, tipphaṇo, catupphaṇo, pañca, cha, satta, aṭṭha, nava,",
  "atk-s0514a3:304_8": "dasa vīsati, tiṁsati, cattālīsa, paṇṇāsapphaṇo, satapphaṇo, ucco, nīco, dissamānakāyo,",
  "atk-s0514a3:304_9": "adissamānakāyo, dissamānaupaḍḍhakāyo , nīlo, pīto, lohito, odāto, mañjaṭṭhiko hohi,",
  "atk-s0514a3:304_10": "aggijālaṁ vissajjehi, udakaṁ, dhūmaṁ vissajjehī’’ti. Mahāsatto imesupi ākāresu vuttavutte",
  "atk-s0514a3:304_11": "attabhāve nimminitvā naccaṁ dassesi. Taṁ disvā koci assūni sandhāretuṁ nāsakkhi.",
  "atk-s0514a3:305_0": "Manussā bahūni hiraññasuvaṇṇavatthālaṅkārādīni adaṁsu. Iti tasmiṁ gāme sahassamattaṁ",
  "atk-s0514a3:305_1": "labhi. So kiñcāpi mahāsattaṁ gaṇhanto ‘‘sahassaṁ labhitvā taṁ vissajjessāmī’’ti āha,",
  "atk-s0514a3:305_2": "taṁ pana dhanaṁ labhitvā ‘‘gāmakepi tāva mayā ettakaṁ dhanaṁ laddhaṁ, nagare kira",
  "atk-s0514a3:305_3": "bahuṁ labhissāmī’’ti dhanalobhena taṁ na muñci. So tasmiṁ gāme kuṭumbaṁ saṇṭhapetvā",
  "atk-s0514a3:305_4": "ratanamayaṁ peḷaṁ kāretvā tattha mahāsattaṁ pakkhipitvā sukhayānakaṁ āruyha mahantena",
  "atk-s0514a3:305_5": "parivārena nikkhamitvā taṁ gāmanigamādīsu kīḷāpento anupubbena bārāṇasiṁ pāpuṇi.",
  "atk-s0514a3:305_6": "Nāgarājassa pana madhulāje deti, maṇḍūke māretvā deti, so gocaraṁ na gaṇhāti avissajjanabhayena.",
  "atk-s0514a3:305_7": "Gocaraṁ aggaṇhantampi puna naṁ cattāro dvāragāme ādiṁ katvā tattha tattha māsamattaṁ",
  "atk-s0514a3:305_8": "kīḷāpesi. Pannarasauposathadivase pana ‘‘ajja tumhākaṁ santike kīḷāpessāmī’’ti rañño",
  "atk-s0514a3:305_9": "ārocāpesi. Rājā nagare bheriṁ carāpetvā mahājanaṁ sannipātāpesi. Rājaṅgaṇe mañcātimañcaṁ bandhiṁsu.",
  "atk-s0514a3:306": "Kīḷanakhaṇḍaṁ niṭṭhitaṁ.",
  "atk-s0514a3:307": "Nagarapavesanakaṇḍaṁ",
  "atk-s0514a3:308_0": "Alampāyanena pana bodhisattassa gahitadivaseyeva mahāsattassa mātā supinante addasa",
  "atk-s0514a3:308_1": "kāḷena rattakkhinā purisena asinā dakkhiṇabāhuṁ chinditvā lohitena paggharantena",
  "atk-s0514a3:308_2": "nīyamānaṁ. Sā bhītatasitā uṭṭhāya dakkhiṇabāhuṁ parāmasitvā supinabhāvaṁ jāni. Athassā",
  "atk-s0514a3:308_3": "etadahosi ‘‘mayā kakkhaḷo pāpasupino diṭṭho, catunnaṁ vā me puttānaṁ dhataraṭṭhassa",
  "atk-s0514a3:308_4": "rañño vā mama vā paripanthena bhavitabba’’nti. Apica kho pana mahāsattameva ārabbha",
  "atk-s0514a3:308_5": "atirekataraṁ cintesi. Kiṁkāraṇā ? Sesā attano nāgabhavane vasanti, itaro pana sīlajjhāsayattā",
  "atk-s0514a3:308_6": "manussalokaṁ gantvā uposathakammaṁ karoti. Tasmā ‘‘kacci nu kho me puttaṁ ahituṇḍiko",
  "atk-s0514a3:308_7": "vā supaṇṇo vā gaṇheyyā’’ti tasseva atirekataraṁ cintesi . Tato aḍḍhamāse atikkante",
  "atk-s0514a3:308_8": "‘‘mama putto aḍḍhamāsātikkamena maṁ vinā vattituṁ na sakkoti, addhāssa kiñci bhayaṁ",
  "atk-s0514a3:308_9": "uppannaṁ bhavissatī’’ti domanassappattā ahosi. Māsātikkamena panassā sokena assūnaṁ",
  "atk-s0514a3:308_10": "apaggharaṇakālo nāma nāhosi, hadayaṁ sussi, akkhīni upacciṁsu. Sā ‘‘idāni āgamissati,",
  "atk-s0514a3:308_11": "idāni āgamissatī’’ti tassāgamanamaggameva olokentī nisīdi. Athassā jeṭṭhaputto sudassano",
  "atk-s0514a3:308_12": "māsaccayena mahatiyā parisāya saddhiṁ mātāpitūnaṁ dassanatthāya āgato, parisaṁ bahi",
  "atk-s0514a3:308_13": "ṭhapetvā pāsādaṁ āruyha mātaraṁ vanditvā ekamantaṁ aṭṭhāsi. Sā bhūridattaṁ anusocantī",
  "atk-s0514a3:308_14": "tena saddhiṁ na kiñci sallapi. So cintesi ‘‘mayhaṁ mātā mayi pubbe āgate tussati,",
  "atk-s0514a3:308_15": "paṭisanthāraṁ karoti, ajja pana domanassappattā, kiṁ nu kho kāraṇa’’nti? Atha naṁ pucchanto āha –",
  "atk-s0514a3:309": "848.",
  "atk-s0514a3:310": " ‘‘Mamaṁ disvāna āyantaṁ, sabbakāmasamiddhinaṁ;",
  "atk-s0514a3:311": "Indriyāni ahaṭṭhāni, sāvaṁ jātaṁ mukhaṁ tava.",
  "atk-s0514a3:312": "849.",
  "atk-s0514a3:313": " ‘‘Paddhaṁ yathā hatthagataṁ, pāṇinā parimadditaṁ;",
  "atk-s0514a3:314": "Sāvaṁ jātaṁ mukhaṁ tuyhaṁ, mamaṁ disvāna edisa’’nti.",
  "atk-s0514a3:315_0": "Tattha ahaṭṭhānīti na vippasannāni. Sāvanti kañcanādāsavaṇṇaṁ te mukhaṁ pītakāḷakaṁ",
  "atk-s0514a3:315_1": "jātaṁ. Hatthagatanti hatthena chinditaṁ. Edisanti evarūpaṁ mahantena sirisobhaggena",
  "atk-s0514a3:315_2": "tumhākaṁ dassanatthāya āgataṁ maṁ disvā.",
  "atk-s0514a3:316": "Sā evaṁ vuttepi neva kathesi. Sudassano cintesi ‘‘kiṁ nu kho kenaci kuddhā vā paribaddhā vā bhaveyyā’’ti. Atha naṁ pucchanto itaraṁ gāthamāha –",
  "atk-s0514a3:317": "850.",
  "atk-s0514a3:318": " ‘‘Kacci nu te nābhisasi, kacci te atthi vedanā;",
  "atk-s0514a3:319": "Yena sāvaṁ mukhaṁ tuyhaṁ, mamaṁ disvāna āgata’’nti.",
  "atk-s0514a3:320_0": "Tattha kacci nu te nābhisasīti kacci nu taṁ koci na abhisasi akkosena vā paribhāsāya",
  "atk-s0514a3:320_1": "vā vihiṁsīti pucchati. Tuyhanti tava pubbe mamaṁ disvā āgataṁ edisaṁ mukhaṁ na hoti.",
  "atk-s0514a3:320_2": "Yena pana kāraṇena ajja tava mukhaṁ sāvaṁ jātaṁ, taṁ me ācikkhāti pucchati.",
  "atk-s0514a3:321": "Athassa sā ācikkhantī āha –",
  "atk-s0514a3:322": "851.",
  "atk-s0514a3:323": " ‘‘Supinaṁ tāta addakkhiṁ, ito māsaṁ adhogataṁ;",
  "atk-s0514a3:324": "‘Dakkhiṇaṁ viya me bāhuṁ, chetvā ruhiramakkhitaṁ;",
  "atk-s0514a3:325": "Puriso ādāya pakkāmi, mama rodantiyā sati’.",
  "atk-s0514a3:326": "852.",
  "atk-s0514a3:327": " ‘‘Yatohaṁ supinamaddakkhiṁ, sudassana vijānahi;",
  "atk-s0514a3:328": "Tato divā vā rattiṁ vā, sukhaṁ me nopalabbhatī’’ti.",
  "atk-s0514a3:329_0": "Tattha ito māsaṁ adhogatanti ito heṭṭhā māsātikkantaṁ. Ajja me diṭṭhasupinassa māso",
  "atk-s0514a3:329_1": "hotīti dasseti. Purisoti eko kāḷo rattakkhi puriso. Rodantiyā satīti rodamānāya satiyā.",
  "atk-s0514a3:329_2": "Sukhaṁ me nopalabbhatīti mama sukhaṁ nāma na vijjati.",
  "atk-s0514a3:330": "Evañca pana vatvā ‘‘tāta, piyaputtako me tava kaniṭṭho na dissati, bhayenassa uppannena bhavitabba’’nti paridevantī āha –",
  "atk-s0514a3:331": "853.",
  "atk-s0514a3:332": " ‘‘Yaṁ pubbe parivāriṁsu, kaññā ruciraviggahā;",
  "atk-s0514a3:333": "Hemajālappaṭicchannā, bhūridatto na dissati.",
  "atk-s0514a3:334": "854.",
  "atk-s0514a3:335": " ‘‘Yaṁ pubbe parivāriṁsu, nettiṁsavaradhārino;",
  "atk-s0514a3:336": "Kaṇikārāva samphullā, bhūridatto na dissati.",
  "atk-s0514a3:337": "855.",
  "atk-s0514a3:338": " ‘‘Handa dāni gamissāma, bhūridattanivesanaṁ;",
  "atk-s0514a3:339": "Dhammaṭṭhaṁ sīlasampannaṁ, passāma tava bhātara’’nti.",
  "atk-s0514a3:340": "Tattha samphullāti suvaṇṇavatthālaṅkāradhāritāya samphullā kaṇikārā viya. Handāti vavassaggatthe nipāto, ehi, tāta, bhūridattassa nivesanaṁ gacchāmāti vadati.",
  "atk-s0514a3:341_0": "Evañca pana vatvā tassa ceva attano ca parisāya saddhiṁ tattha agamāsi. Bhūridattassa",
  "atk-s0514a3:341_1": "bhariyāyo pana taṁ vammikamatthake adisvā ‘‘mātu nivesane vasissatī’’ti abyāvaṭā",
  "atk-s0514a3:341_2": "ahesuṁ. Tā ‘‘sassu kira no puttaṁ apassantī āgacchatī’’ti sutvā paccuggamanaṁ katvā",
  "atk-s0514a3:341_3": "‘‘ayye, puttassa te adissamānassa ajja māso atīto’’ti mahāparidevaṁ paridevamānā",
  "atk-s0514a3:341_4": "tassā pādamūle patiṁsu. Tamatthaṁ pakāsento satthā āha –",
  "atk-s0514a3:342": "856.",
  "atk-s0514a3:343": " ‘‘Tañca disvāna āyantiṁ, bhūridattassa mātaraṁ;",
  "atk-s0514a3:344": "Bāhā paggayha pakkanduṁ, bhūridattassa nāriyo.",
  "atk-s0514a3:345": "857.",
  "atk-s0514a3:346": " ‘‘Puttaṁ teyye na jānāma, ito māsaṁ adhogataṁ;",
  "atk-s0514a3:347": "Mataṁ vā yadi vā jīvaṁ, bhūridattaṁ yasassina’’nti.",
  "atk-s0514a3:348": "Tattha ‘‘puttaṁ teyye’’ti ayaṁ tāsaṁ paridevanakathā.",
  "atk-s0514a3:349": "Bhūridattassa mātā suṇhāhi saddhiṁ antaravīthiyaṁ paridevitvā tā ādāya tassa pāsādaṁ āruyha puttassa sayanañca āsanañca oloketvā paridevamānā āha –",
  "atk-s0514a3:350": "858.",
  "atk-s0514a3:351": " ‘‘Sakuṇī hataputtāva, suññaṁ disvā kulāvakaṁ;",
  "atk-s0514a3:352": "Ciraṁ dukkhena jhāyissaṁ, bhūridattaṁ apassatī.",
  "atk-s0514a3:353": "859.",
  "atk-s0514a3:354": " ‘‘Kurarī hatachāpāva, suññaṁ disvā kulāvakaṁ;",
  "atk-s0514a3:355": "Ciraṁ dukkhena jhāyissaṁ, bhūridattaṁ apassatī.",
  "atk-s0514a3:356": "860.",
  "atk-s0514a3:357": " ‘‘Sā nūna cakkavākīva, pallalasmiṁ anodake;",
  "atk-s0514a3:358": "Ciraṁ dukkhena jhāyissaṁ, bhūridattaṁ apassatī.",
  "atk-s0514a3:359": "861.",
  "atk-s0514a3:360": " ‘‘Kammārānaṁ yathā ukkā, anto jhāyati no bahi;",
  "atk-s0514a3:361": "Evaṁ jhāyāmi sokena, bhūridattaṁ apassatī’’ti.",
  "atk-s0514a3:362": "Tattha apassatīti apassantī. Hatachāpāvāti hatapotakāva.",
  "atk-s0514a3:363_0": "Evaṁ bhūridattamātari vilapamānāya bhūridattanivesanaṁ aṇṇavakucchi viya ekasaddaṁ",
  "atk-s0514a3:363_1": "ahosi. Ekopi sakabhāvena saṇṭhātuṁ nāsakkhi. Sakalanivesanaṁ yugandharavātappahaṭaṁ",
  "atk-s0514a3:363_2": "viya sālavanaṁ ahosi. Tamatthaṁ pakāsento satthā āha –",
  "atk-s0514a3:364": "862.",
  "atk-s0514a3:365": " ‘‘Sālāva sampamathitā, mālutena pamadditā;",
  "atk-s0514a3:366": "Senti puttā ca dārā ca, bhūridattanivesane’’ti.",
  "atk-s0514a3:367": "Ariṭṭho ca subhogo ca ubhopi bhātaro mātāpitūnaṁ upaṭṭhānaṁ gacchantā taṁ saddaṁ sutvā bhūridattanivesanaṁ pavisitvā mātaraṁ assāsayiṁsu. Tamatthaṁ pakāsento satthā āha –",
  "atk-s0514a3:368": "863.",
  "atk-s0514a3:369": " ‘‘Idaṁ sutvāna nigghosaṁ, bhūridattanivesane;",
  "atk-s0514a3:370": "Ariṭṭho ca subhogo ca, padhāviṁsu anantarā.",
  "atk-s0514a3:371": "864.",
  "atk-s0514a3:372": " ‘‘Amma assāsa mā soci, evaṁdhammā hi pāṇino;",
  "atk-s0514a3:373": "Cavanti upapajjanti, esāssa pariṇāmitā’’ti.",
  "atk-s0514a3:374": "Tattha esāssa pariṇāmitāti esā cutūpapatti assa lokassa pariṇāmitā, evañhi so loko pariṇāmeti. Etehi dvīhi aṅgehi mutto nāma natthīti vadanti.",
  "atk-s0514a3:375": "Samuddajā āha –",
  "atk-s0514a3:376": "865.",
  "atk-s0514a3:377": " ‘‘Ahampi tāta jānāmi, evaṁdhammā hi pāṇino;",
  "atk-s0514a3:378": "Sokena ca paretasmi, bhūridattaṁ apassatī.",
  "atk-s0514a3:379": "866.",
  "atk-s0514a3:380": " ‘‘Ajja ce me imaṁ rattiṁ, sudassana vijānahi;",
  "atk-s0514a3:381": "Bhūridattaṁ apassantī, maññe hissāmi jīvita’’nti.",
  "atk-s0514a3:382": "Tattha ajja ce meti tāta sudassana, sace ajja imaṁ rattiṁ bhūridatto mama dassanaṁ nāgamissati, athāhaṁ taṁ apassantī jīvitaṁ jahissāmīti maññāmi.",
  "atk-s0514a3:383": "Puttā āhaṁsu –",
  "atk-s0514a3:384": "867.",
  "atk-s0514a3:385": " ‘‘Amma assāsa mā soci, ānayissāma bhātaraṁ;",
  "atk-s0514a3:386": "Disodisaṁ gamissāma, bhātupariyesanaṁ caraṁ.",
  "atk-s0514a3:387": "868.",
  "atk-s0514a3:388": " ‘‘Pabbate giriduggesu, gāmesu nigamesu ca;",
  "atk-s0514a3:389": "Orena sattarattassa, bhātaraṁ passa āgata’’nti.",
  "atk-s0514a3:390": "Tattha caranti amma, mayaṁ tayopi janā bhātupariyesanaṁ carantā disodisaṁ gamissāmāti naṁ assāsesuṁ.",
  "atk-s0514a3:391_0": "Tato sudassano cintesi ‘‘sace tayopi ekaṁ disaṁ gamissāma, papañco bhavissati, tīhi",
  "atk-s0514a3:391_1": "tīṇi ṭhānāni gantuṁ vaṭṭati – ekena devalokaṁ, ekena himavantaṁ, ekena manussalokaṁ.",
  "atk-s0514a3:391_2": "Sace kho pana kāṇāriṭṭho manussalokaṁ gamissati, yattheva bhūridattaṁ passati. Taṁ",
  "atk-s0514a3:391_3": "gāmaṁ vā nigamaṁ vā jhāpetvā essati, esa kakkhaḷo pharuso, na sakkā etaṁ tattha pesetu’’nti.",
  "atk-s0514a3:391_4": "Cintetvā ca pana ‘‘tāta ariṭṭha, tvaṁ devalokaṁ gaccha, sace devatāhi dhammaṁ sotukāmāhi",
  "atk-s0514a3:391_5": "bhūridatto devalokaṁ nīto, tato naṁ ānehī’’ti ariṭṭhaṁ devalokaṁ pahiṇi. Subhogaṁ",
  "atk-s0514a3:391_6": "pana ‘‘tāta, tvaṁ himavantaṁ gantvā pañcasu mahānadīsu bhūridattaṁ upadhāretvā ehī’’ti",
  "atk-s0514a3:391_7": "himavantaṁ pahiṇi. Sayaṁ pana manussalokaṁ gantukāmo cintesi – ‘‘sacāhaṁ māṇavakavaṇṇena",
  "atk-s0514a3:391_8": "gamissāmi, manussā neva me piyāyissanti, mayā tāpasavesena gantuṁ vaṭṭati, manussānañhi",
  "atk-s0514a3:391_9": "pabbajitā piyā manāpā’’ti. So tāpasavesaṁ gahetvā mātaraṁ vanditvā nikkhami.",
  "atk-s0514a3:392_0": "Bodhisattassa pana ajamukhī nāma vemātikabhaginī atthi. Tassā bodhisatte adhimatto",
  "atk-s0514a3:392_1": "sineho. Sā sudassanaṁ gacchantaṁ disvā āha – ‘‘bhātika , ativiya kilamāmi, ahampi",
  "atk-s0514a3:392_2": "tayā saddhiṁ gamissāmī’’ti. ‘‘Amma, na sakkā tayā gantuṁ, ahaṁ pabbajitavasena gacchāmī’’ti.",
  "atk-s0514a3:392_3": "‘‘Ahaṁ pana khuddakamaṇḍūkī hutvā tava jaṭantare nipajjitvā gamissāmī’’ti. ‘‘Tena",
  "atk-s0514a3:392_4": "hi ehī’’ti. Sā maṇḍūkapotikā hutvā tassa jaṭantare nipajji. Sudassano ‘‘mūlato paṭṭhāya",
  "atk-s0514a3:392_5": "vicinanto gamissāmī’’ti bodhisattassa bhariyāyo tassa uposathakaraṇaṭṭhānaṁ pucchitvā",
  "atk-s0514a3:392_6": "paṭhamaṁ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca",
  "atk-s0514a3:392_7": "disvā ‘‘bhūridatto ahituṇḍikena gahito’’ti ñatvā samuppannasoko assupuṇṇehi nettehi",
  "atk-s0514a3:392_8": "alampāyanassa gatamaggeneva paṭhamaṁ kīḷāpitagāmaṁ gantvā manasse pucchi ‘‘evarūpo",
  "atk-s0514a3:392_9": "nāma nāgo kenacīdha ahituṇḍikena kīḷāpito’’ti? ‘‘Āma, alampāyanena ito māsamatthake",
  "atk-s0514a3:392_10": "kīḷāpito’’ti. ‘‘Kiñci dhanaṁ tena laddha’’nti? ‘‘Āma, idheva tena sahassamattaṁ laddha’’nti.",
  "atk-s0514a3:392_11": "‘‘Idāni so kuhiṁ gato’’ti? ‘‘Asukagāmaṁ nāmā’’ti. So tato paṭṭhāya pucchanto anupubbena rājadvāraṁ agamāsi.",
  "atk-s0514a3:393_0": "Tasmiṁ khaṇe alampāyano sunhāto suvilitto maṭṭhasāṭakaṁ nivāsetvā ratanapeḷaṁ gāhāpetvā",
  "atk-s0514a3:393_1": "rājadvārameva gato. Mahājano sannipati, rañño āsanaṁ paññattaṁ. So antonivesane ṭhitova",
  "atk-s0514a3:393_2": "‘‘ahaṁ āgacchāmi, nāgarājānaṁ kīḷāpetū’’ti pesesi. Alampāyano cittattharaṇe ratanapeḷaṁ",
  "atk-s0514a3:393_3": "ṭhapetvā vivaritvā ‘‘ehi mahānāgā’’ti saññamadāsi. Tasmiṁ samaye sudassanopi parisantare",
  "atk-s0514a3:393_4": "ṭhāto. Atha mahāsatto sīsaṁ nīharitvā sabbāvantaṁ parisaṁ olokesi. Nāgā hi dvīhi",
  "atk-s0514a3:393_5": "kāraṇehi parisaṁ olokenti supaṇṇaparipanthaṁ vā ñātake vā dassanatthāya. Te supaṇṇaṁ",
  "atk-s0514a3:393_6": "disvā bhītā na naccanti, ñātake vā disvā lajjamānā na naccanti. Mahāsatto pana olokento",
  "atk-s0514a3:393_7": "parisantare bhātaraṁ addasa. So akkhipūrāni assūni gahetvā peḷato nikkhamitvā bhātarābhimukho",
  "atk-s0514a3:393_8": "pāyāsi. Mahājano taṁ āgacchantaṁ disvā bhīto paṭikkami, eko sudassanova aṭṭhāsi.",
  "atk-s0514a3:393_9": "So gantvā tassa pādapiṭṭhiyaṁ sīsaṁ ṭhapetvā rodi, sudassanopi paridevi. Mahāsatto",
  "atk-s0514a3:393_10": "roditvā nivattitvā peḷameva pāvisi. Alampāyanopi ‘‘iminā nāgena tāpaso ḍaṭṭho bhavissati,",
  "atk-s0514a3:393_11": "assāsessāmi na’’nti upasaṅkamitvā āha –",
  "atk-s0514a3:394": "869.",
  "atk-s0514a3:395": " ‘‘Hatthā pamutto urago, pāde te nipatī bhusaṁ;",
  "atk-s0514a3:396": "Kacci nu taṁ ḍaṁsī tāta, mā bhāyi sukhito bhavā’’ti.",
  "atk-s0514a3:397": "Tattha mā bhāyīti tāta tāpasa, ahaṁ alampāyano nāma, mā bhāyi, tava paṭijagganaṁ nāma mama bhāroti.",
  "atk-s0514a3:398": "Sudassano tena saddhiṁ kathetukamyatāya gāthamāha –",
  "atk-s0514a3:399": "870.",
  "atk-s0514a3:400": " ‘‘Neva mayhaṁ ayaṁ nāgo, alaṁ dukkhāya kāyaci;",
  "atk-s0514a3:401": "Yāvatatthi ahiggāho, mayā bhiyyo na vijjatī’’ti.",
  "atk-s0514a3:402": "Tattha kāyacīti kassaci appamattakassapi dukkhassa uppādane ayaṁ mama asamattho. Mayā hi sadiso ahituṇḍiko nāma natthīti.",
  "atk-s0514a3:403": "Alampāyano ‘‘asuko nāmeso’’ti ajānanto kujjhitvā āha –",
  "atk-s0514a3:404": "871.",
  "atk-s0514a3:405": " ‘‘Ko nu brāhmaṇavaṇṇena, ditto parisamāgato;",
  "atk-s0514a3:406": "Avhāyantu suyuddhena, suṇantu parisā mamā’’ti.",
  "atk-s0514a3:407_0": "Tattha dittoti gabbito bālo andhañāṇo. Avhāyantūti avhāyanto, ayameva vā pāṭho. Idaṁ",
  "atk-s0514a3:407_1": "vuttaṁ hoti – ayaṁ ko bālo ummattako viya maṁ suyuddhena avhāyanto attanā saddhiṁ",
  "atk-s0514a3:407_2": "samaṁ karonto parisamāgato, parisā mama vacanaṁ suṇantu, mayhaṁ doso natthi, mā kho me kujjhitthāti.",
  "atk-s0514a3:408": "Atha naṁ sudassano gāthāya ajjhabhāsi –",
  "atk-s0514a3:409": "872.",
  "atk-s0514a3:410": " ‘‘Tvaṁ maṁ nāgena ālampa, ahaṁ maṇḍūkachāpiyā;",
  "atk-s0514a3:411": "Hotu no abbhutaṁ tattha, ā sahassehi pañcahī’’ti.",
  "atk-s0514a3:412": "Tattha nāgenāti tvaṁ nāgena mayā saddhiṁ yujjha, ahaṁ maṇḍūkachāpiyā tayā saddhiṁ yujjhissāmi. Ā sahassehi pañcahīti tasmiṁ no yuddhe yāva pañcahi sahassehi abbhutaṁ hotūti.",
  "atk-s0514a3:413": "Alampāyano āha –",
  "atk-s0514a3:414": "873.",
  "atk-s0514a3:415": " ‘‘Ahañhi vasumā aḍḍho, tvaṁ daliddosi māṇava;",
  "atk-s0514a3:416": "Ko nu te pāṭibhogatthi, upajūtañca kiṁ siyā.",
  "atk-s0514a3:417": "874.",
  "atk-s0514a3:418": " ‘‘Upajūtañca me assa, pāṭibhogo ca tādiso;",
  "atk-s0514a3:419": "Hotu no abbhutaṁ tattha, ā sahassehi pañcahī’’ti.",
  "atk-s0514a3:420_0": "Tattha ko nu teti tava pabbajitassa ko nu pāṭibhogo atthi. Upajūtañcāti imasmiṁ vā",
  "atk-s0514a3:420_1": "jūte upanikkhepabhūtaṁ kiṁ nāma tava dhanaṁ siyā, dassehi meti vadati. Upajūtañca",
  "atk-s0514a3:420_2": "meti mayhaṁ pana dātabbaṁ upanikkhepadhanaṁ vā ṭhapetabbapāṭibhogo vā tādiso atthi,",
  "atk-s0514a3:420_3": "tasmā no tattha yāva pañcahi sahassehi abbhutaṁ hotūti.",
  "atk-s0514a3:421": "Sudassano tassa kathaṁ sutvā ‘‘pañcahi no sahassehi abbhutaṁ hotū’’ti abhīto rājanivesanaṁ āruyha mātularañño santike ṭhito gāthamāha –",
  "atk-s0514a3:422": "875.",
  "atk-s0514a3:423": " ‘‘Suṇohi me mahārāja, vacanaṁ bhaddamatthu te;",
  "atk-s0514a3:424": "Pañcannaṁ me sahassānaṁ, pāṭibhogo hi kittimā’’ti.",
  "atk-s0514a3:425": "Tattha kittimāti guṇakittisampanna vividhaguṇācārakittisampanna.",
  "atk-s0514a3:426": "Rājā ‘‘ayaṁ tāpaso maṁ atibahuṁ dhanaṁ yācati, kiṁ nu kho’’ti cintetvā gāthamāha –",
  "atk-s0514a3:427": "876.",
  "atk-s0514a3:428": " ‘‘Pettikaṁ vā iṇaṁ hoti, yaṁ vā hoti sayaṁkataṁ;",
  "atk-s0514a3:429": "Kiṁ tvaṁ evaṁ bahuṁ mayhaṁ, dhanaṁ yācasi brāhmaṇā’’ti.",
  "atk-s0514a3:430": "Tattha pettikaṁ vāti pitarā vā gahetvā khāditaṁ, attanā vā kataṁ iṇaṁ nāma hoti, kiṁ mama pitarā tava hatthato gahitaṁ atthi, udāhu mayā, kiṁkāraṇā maṁ evaṁ bahuṁ dhanaṁ yācasīti?",
  "atk-s0514a3:431": "Evaṁ vutte sudassano dve gāthā abhāsi –",
  "atk-s0514a3:432": "877.",
  "atk-s0514a3:433": " ‘‘Alampāyano hi nāgena, mamaṁ abhijigīsati;",
  "atk-s0514a3:434": "Ahaṁ maṇḍūkachāpiyā, ḍaṁsayissāmi brāhmaṇaṁ.",
  "atk-s0514a3:435": "878.",
  "atk-s0514a3:436": " ‘‘Taṁ tvaṁ daṭṭhuṁ mahārāja, ajja raṭṭhābhivaḍḍhana;",
  "atk-s0514a3:437": "Khattasaṅghaparibyūḷho, niyyāhi ahidassana’’nti.",
  "atk-s0514a3:438_0": "Tattha abhijigīsatīti yuddhe jinituṁ icchati. Tattha sace so jīyissati, mayhaṁ pañcasahassāni",
  "atk-s0514a3:438_1": "dassati. Sacāhaṁ jīyissāmi, ahamassa dassāmi, tasmā taṁ bahuṁ dhanaṁ yācāmi. Tanti",
  "atk-s0514a3:438_2": "tasmā tvaṁ mahārāja, ajja ahidassanaṁ daṭṭhuṁ niyyāhīti.",
  "atk-s0514a3:439_0": "Rājā ‘‘tena hi gacchāmā’’ti tāpasena saddhiṁyeva nikkhami. Taṁ disvā alampāyano ‘‘ayaṁ",
  "atk-s0514a3:439_1": "tāpaso gantvā rājānaṁ gahetvā āgato, rājakulūpako bhavissatī’’ti bhīto taṁ anuvattanto gāthamāha –",
  "atk-s0514a3:440": "879.",
  "atk-s0514a3:441": " ‘‘Neva taṁ atimaññāmi, sippavādena māṇava;",
  "atk-s0514a3:442": "Atimattosi sippena, uragaṁ nāpacāyasī’’ti.",
  "atk-s0514a3:443": "Tattha sippavādenāti māṇava, ahaṁ attano sippena taṁ nātimaññāmi, tvaṁ pana sippena atimatto imaṁ uragaṁ na pūjesi, nāgassa apacitiṁ na karosīti.",
  "atk-s0514a3:444": "Tato sudassano dve gāthā abhāsi –",
  "atk-s0514a3:445": "880.",
  "atk-s0514a3:446": " ‘‘Ahampi nātimaññāmi, sippavādena brāhmaṇa;",
  "atk-s0514a3:447": "Avisena ca nāgena, bhusaṁ vañcayase janaṁ.",
  "atk-s0514a3:448": "881.",
  "atk-s0514a3:449": " ‘‘Evañcetaṁ jano jaññā, yathā jānāmi taṁ ahaṁ;",
  "atk-s0514a3:450": "Na tvaṁ labhasi ālampa, bhusamuṭṭhiṁ kuto dhana’’nti.",
  "atk-s0514a3:451": "Athassa alampāyano kujjhitvā āha –",
  "atk-s0514a3:452": "882.",
  "atk-s0514a3:453": " ‘‘Kharājino jaṭī dummī, ditto parisamāgato;",
  "atk-s0514a3:454": "Yo tvaṁ evaṁ gataṁ nāgaṁ, ‘aviso’ atimaññati.",
  "atk-s0514a3:455": "883.",
  "atk-s0514a3:456": " ‘‘Āsajja kho naṁ jaññāsi, puṇṇaṁ uggassa tejaso;",
  "atk-s0514a3:457": "Maññe taṁ bhasmarāsiṁva, khippamesa karissatī’’ti.",
  "atk-s0514a3:458": "Tattha dummīti anaññtinayano. Aviso atimaññasīti nibbisoti avajānāsi. Āsajjāti upagantvā. Jaññāsīti jāneyyāsi.",
  "atk-s0514a3:459": "Atha tena saddhiṁ keḷiṁ karonto sudassano gāthamāha –",
  "atk-s0514a3:460": "884.",
  "atk-s0514a3:461": " ‘‘Siyā visaṁ siluttassa, deḍḍubhassa silābhuno;",
  "atk-s0514a3:462": "Neva lohitasīsassa, visaṁ nāgassa vijjatī’’ti.",
  "atk-s0514a3:463": "Tattha siluttassāti gharasappassa. Deḍḍubhassāti udakasappassa. Silābhunoti nīlavaṇṇasappassa. Iti nibbise sappe dassetvā etesaṁ visaṁ siyā, neva lohitasīsassa sappassāti āha.",
  "atk-s0514a3:464": "Atha naṁ alampāyano dvīhi gāthāhi ajjhabhāsi –",
  "atk-s0514a3:465": "885.",
  "atk-s0514a3:466": " ‘‘Sutametaṁ arahataṁ, saññatānaṁ tapassinaṁ;",
  "atk-s0514a3:467": "Idha dānāni datvāna, saggaṁ gacchanti dāyakā;",
  "atk-s0514a3:468": "Jīvanto dehi dānāni, yadi te atthi dātave.",
  "atk-s0514a3:469": "886.",
  "atk-s0514a3:470": " ‘‘Ayaṁ nāgo mahiddhiko, tejassī duratikkamo;",
  "atk-s0514a3:471": "Tena taṁ ḍaṁsayissāmi, so taṁ bhasmaṁ karissatī’’ti.",
  "atk-s0514a3:472": "Tattha dātaveti yadi te kiñci dātabbaṁ atthi, taṁ dehīti.",
  "atk-s0514a3:473": "887.",
  "atk-s0514a3:474": " ‘‘Mayāpetaṁ sutaṁ samma, saññatānaṁ tapassinaṁ;",
  "atk-s0514a3:475": "Idha dānāni datvāna, saggaṁ gacchanti dāyakā;",
  "atk-s0514a3:476": "Tvameva dehi jīvanto, yadi te atthi dātave.",
  "atk-s0514a3:477": "888.",
  "atk-s0514a3:478": " ‘‘Ayaṁ ajamukhī nāma, puṇṇā uggassa tejaso;",
  "atk-s0514a3:479": "Tāya taṁ ḍaṁsayissāmi, sā taṁ bhasmaṁ karissati.",
  "atk-s0514a3:480": "889.",
  "atk-s0514a3:481": " ‘‘Yā dhītā dhataraṭṭhassa, vemātā bhaginī mama;",
  "atk-s0514a3:482": "Sā taṁ ḍaṁsatvajamukhī, puṇṇā uggassa tejaso’’ti. –",
  "atk-s0514a3:483": "Imā gāthā sudassanassa vacanaṁ. Tattha puṇṇā uggassa tejasoti uggena visena puṇṇā.",
  "atk-s0514a3:484_0": "Evañca pana vatvā ‘‘amma ajamukhi, jaṭantarato me nikkhamitvā pāṇimhi patiṭṭhahā’’ti",
  "atk-s0514a3:484_1": "mahājanassa majjheyeva bhaginiṁ pakkositvā hatthaṁ pasāresi. Sā tassa saddaṁ sutvā",
  "atk-s0514a3:484_2": "jaṭantare nisinnāva tikkhattuṁ maṇḍūkavassitaṁ vassitvā nikkhamitvā aṁsakūṭe nisīditvā",
  "atk-s0514a3:484_3": "uppatitvā tassa hatthatale tīṇi visabindūni pātetvā puna tassa jaṭantarameva pāvisi.",
  "atk-s0514a3:484_4": "Sudassano visaṁ gahetvā ṭhitova ‘‘nassissatāyaṁ janapado, nassissatāyaṁ janapado’’ti",
  "atk-s0514a3:484_5": "tikkhattuṁ mahāsaddaṁ abhāsi. Tassa so saddo dvādasayojanikaṁ bārāṇasiṁ chādetvā",
  "atk-s0514a3:484_6": "aṭṭhāsi. Atha rājā taṁ saddaṁ sutvā ‘‘kimatthaṁ janapado nassissatī’’ti pucchi. ‘‘Mahārāja,",
  "atk-s0514a3:484_7": "imassa visassa nisiñcanaṭṭhānaṁ na passāmī’’ti. ‘‘Tāta, mahantā ayaṁ pathavī, pathaviyaṁ",
  "atk-s0514a3:484_8": "nisiñcā’’ti. Atha naṁ ‘‘na sakkā pathaviyaṁ siñcituṁ, mahārājā’’ti paṭikkhipanto gāthamāha –",
  "atk-s0514a3:485": "890.",
  "atk-s0514a3:486": " ‘‘Chamāyaṁ ce nisiñcissaṁ, brahmadatta vijānahi;",
  "atk-s0514a3:487": "Tiṇalatāni osadhyo, ussusseyyuṁ asaṁsaya’’nti.",
  "atk-s0514a3:488": "Tattha tiṇalatānīti pathavinissitāni tiṇāni ca latā ca sabbosadhiyo ca ussusseyyuṁ, tasmā na sakkā pathaviyaṁ nisiñcitunti.",
  "atk-s0514a3:489": "Tena hi naṁ, tāta, uddhaṁ ākāsaṁ khipāti. Tatrāpi na sakkāti dassento gāthamāha –",
  "atk-s0514a3:490": "891.",
  "atk-s0514a3:491": " ‘‘Uddhaṁ ce pātayissāmi, brahmadatta vijānahi;",
  "atk-s0514a3:492": "Sattavassāniyaṁ devo, na vasse na himaṁ pate’’ti.",
  "atk-s0514a3:493": "Tattha na himaṁ pateti sattavassāni himabindumattampi na patissati.",
  "atk-s0514a3:494": "Tena hi naṁ tāta udake siñcāti. Tatrāpi na sakkāti dassetuṁ gāthamāha –",
  "atk-s0514a3:495": "892.",
  "atk-s0514a3:496": " ‘‘Udake ce nisiñcissaṁ, brahmadatta vijānahi;",
  "atk-s0514a3:497": "Yāvantodakajā pāṇā, mareyyuṁ macchakacchapā’’ti.",
  "atk-s0514a3:498_0": "Atha naṁ rājā āha – ‘‘tāta, mayaṁ na kiñci jānāma, yathā amhākaṁ raṭṭhaṁ na nassati,",
  "atk-s0514a3:498_1": "taṁ upāyaṁ tvameva jānāhī’’ti. ‘‘Tena hi, mahārāja, imasmiṁ ṭhāne paṭipāṭiyā tayo",
  "atk-s0514a3:498_2": "āvāṭe khaṇāpethā’’ti. Rājā khaṇāpesi. Sudassano paṭhamaṁ āvāṭaṁ nānābhesajjānaṁ pūrāpesi,",
  "atk-s0514a3:498_3": "dutiyaṁ gomayassa, tatiyaṁ dibbosadhānaññeva. Tato paṭhame āvāṭe visabindūni pātesi.",
  "atk-s0514a3:498_4": "Taṅkhaṇaññeva dhūmāyitvā jālā uṭṭhahi. Sā gantvā gomaye āvāṭaṁ gaṇhi. Tatopi jālā",
  "atk-s0514a3:498_5": "uṭṭhāya itaraṁ dibbosadhassa puṇṇaṁ gahetvā osadhāni jhāpetvā nibbāyi. Alampāyano",
  "atk-s0514a3:498_6": "tassa āvāṭassa avidūre aṭṭhāsi. Atha naṁ visausumā pahari, sarīracchavi uppāṭetvā",
  "atk-s0514a3:498_7": "gatā, setakuṭṭhi ahosi. So bhayatajjito ‘‘nāgarājānaṁ vissajjemī’’ti tikkhattuṁ vācaṁ",
  "atk-s0514a3:498_8": "nicchāresi. Taṁ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṁ",
  "atk-s0514a3:498_9": "attabhāvaṁ māpetvā devarājalīlāya ṭhito. Sudassanopi ajamukhīpi tatheva aṭṭhaṁsu.",
  "atk-s0514a3:498_10": "Tato sudassano rājānaṁ āha – ‘‘jānāsi no, mahārāja, kassete puttā’’ti? ‘‘Na jānāmī’’ti.",
  "atk-s0514a3:498_11": "‘‘Tumhe tāva na jānāsi, kāsirañño pana dhītāya samuddajāya dhataraṭṭhassa dinnabhāvaṁ",
  "atk-s0514a3:498_12": "jānāsī’’ti? ‘‘Āma, jānāmi, mayhaṁ sā kaniṭṭhabhaginī’’ti. ‘‘Mayaṁ tassā puttā, tvaṁ no mātulo’’ti.",
  "atk-s0514a3:499_0": "Taṁ sutvā rājā kampamāno te āliṅgitvā sīse cumbitvā roditvā pāsādaṁ āropetvā mahantaṁ",
  "atk-s0514a3:499_1": "sakkāraṁ kāretvā bhūridattena paṭisanthāraṁ karonto pucchi ‘‘tāta, taṁ evarūpaṁ uggatejaṁ",
  "atk-s0514a3:499_2": "kathaṁ alampāyano gaṇhī’’ti? So sabbaṁ vitthārena kathetvā rājānaṁ ovadanto ‘‘mahārāja,",
  "atk-s0514a3:499_3": "raññā nāma iminā niyāmena rajjaṁ kāretuṁ vaṭṭatī’’ti mātulassa dhammaṁ desesi. Atha",
  "atk-s0514a3:499_4": "naṁ sudassano āha – ‘‘mātula, mama mātā bhūridattaṁ apassantī kilamati, na sakkā",
  "atk-s0514a3:499_5": "amhehi papañcaṁ kātu’’nti. ‘‘Sādhu, tātā, tumhe tāva gacchatha. Ahaṁ pana mama bhaginiṁ",
  "atk-s0514a3:499_6": "daṭṭhukāmomhi, kathaṁ passissāmī’’ti. ‘‘Mātula, kahaṁ pana no ayyako kāsirājā’’ti?",
  "atk-s0514a3:499_7": "‘‘Tāta, mama bhaginiyā vinā vasituṁ asakkonto rajjaṁ pahāya pabbajitvā asuke vanasaṇḍe",
  "atk-s0514a3:499_8": "nāma vasatī’’ti. ‘‘Mātula, mama mātā tumhe ceva ayyakañca daṭṭhukāmā, tumhe asukadivase",
  "atk-s0514a3:499_9": "mama ayyakassa santikaṁ gacchatha, mayaṁ mātaraṁ ādāya ayyakassa assamapadaṁ āgacchissāma.",
  "atk-s0514a3:499_10": "Tattha naṁ tumhepi passissathā’’ti. Iti te mātulassa divasaṁ vavatthapetvā rājanivesanā",
  "atk-s0514a3:499_11": "otariṁsu. Rājā bhāgineyye uyyojetvā roditvā nivatti. Tepi pathaviyaṁ nimujjitvā nāgabhavanaṁ gatā.",
  "atk-s0514a3:500": "Nagarapavesanakhaṇḍaṁ niṭṭhitaṁ.",
  "atk-s0514a3:501": "Mahāsattassa pariyesanakhaṇḍaṁ",
  "atk-s0514a3:502_0": "Mahāsatte sampatte sakalanāgabhavanaṁ ekaparidevasaddaṁ ahosi. Sopi māsaṁ peḷāya",
  "atk-s0514a3:502_1": "vasitattā kilanto gilānaseyyaṁ sayi. Tassa santikaṁ āgacchantānaṁ nāgānaṁ pamāṇaṁ",
  "atk-s0514a3:502_2": "natthi. So tehi saddhiṁ kathento kilamati. Kāṇāriṭṭho devalokaṁ gantvā mahāsattaṁ",
  "atk-s0514a3:502_3": "adisvā paṭhamamevāgato. Atha naṁ ‘‘esa caṇḍo pharuso, sakkhissati nāgaparisaṁ vāretu’’nti",
  "atk-s0514a3:502_4": "mahāsattassa nisinnaṭṭhāne dovārikaṁ kariṁsu. Subhogopi sakalahimavantaṁ vicaritvā",
  "atk-s0514a3:502_5": "tato mahāsamuddañca sesanadiyo ca upadhāretvā yamunaṁ upadhārento āgacchati. Nesādabrāhmaṇopi",
  "atk-s0514a3:502_6": "alampāyanaṁ kuṭṭhiṁ disvā cintesi ‘‘ayaṁ bhūridattaṁ kilametvā kuṭṭhi jāto, ahaṁ",
  "atk-s0514a3:502_7": "pana taṁ mayhaṁ tāva bahūpakāraṁ maṇilobhena alampāyanassa dassesiṁ, taṁ pāpaṁ mama",
  "atk-s0514a3:502_8": "āgamissati. Yāva taṁ na āgacchati, tāvadeva yamunaṁ gantvā payāgatitthe pāpapavāhanaṁ",
  "atk-s0514a3:502_9": "karissāmī’’ti. So tattha gantvā ‘‘mayā bhūridatte mittadubbhikammaṁ kataṁ, taṁ pāpaṁ",
  "atk-s0514a3:502_10": "pavāhessāmī’’ti vatvā udakorohanakammaṁ karoti. Tasmiṁ khaṇe subhogo taṁ ṭhānaṁ patto.",
  "atk-s0514a3:502_11": "Tassa taṁ vacanaṁ sutvā ‘‘iminā kira pāpakena tāva mahantassa yasassa dāyako mama",
  "atk-s0514a3:502_12": "bhātā maṇiratanassa kāraṇā alampāyanassa dassito, nāssa jīvitaṁ dassāmī’’ti naṅguṭṭhena",
  "atk-s0514a3:502_13": "tassa pādesu veṭhetvā ākaḍḍhitvā udake osidāpetvā nirassāsakāle thokaṁ sithilaṁ akāsi.",
  "atk-s0514a3:502_14": "So sīsaṁ ukkhipi. Atha naṁ punākaḍḍhitvā osīdāpesi. Evaṁ bahū vāre tena kilamiyamāno",
  "atk-s0514a3:502_15": "nesādabrāhmaṇo sīsaṁ ukkhipitvā gāthamāha –",
  "atk-s0514a3:503": "893.",
  "atk-s0514a3:504": " ‘‘Lokyaṁ sajantaṁ udakaṁ, payāgasmiṁ patiṭṭhitaṁ;",
  "atk-s0514a3:505": "Ko maṁ ajjhoharī bhūto, ogāḷhaṁ yamunaṁ nadi’’nti.",
  "atk-s0514a3:506": "Tattha lokyanti evaṁ pāpavāhanasamatthanti lokasammataṁ. Sajantanti evarūpaṁ udakaṁ abhisiñcantaṁ. Payāgasminti payāgatitthe.",
  "atk-s0514a3:507": "Atha naṁ subhogo gāthāya ajjhabhāsi –",
  "atk-s0514a3:508": "894.",
  "atk-s0514a3:509": " ‘‘Yadesa lokādhipatī yasassī, bārāṇasiṁ pakriya samantato;",
  "atk-s0514a3:510": "Tassāha putto uragūsabhassa, subhogoti maṁ brāhmaṇa vedayantī’’ti.",
  "atk-s0514a3:511": "Tattha yadesāti yo eso. Pakriya samantatoti paccatthikānaṁ duppaharaṇasamatthatāya parisamantato pakiriya sabbaṁ parikkhipitvā upari phaṇena chādesi.",
  "atk-s0514a3:512_0": "Atha naṁ brāhmaṇo ‘‘ayaṁ bhūridattabhātā, na me jīvitaṁ dassati, yaṁnūnāhaṁ etassa",
  "atk-s0514a3:512_1": "ceva mātāpitūnañcassa vaṇṇakittanena muducittataṁ katvā attano jīvitaṁ yāceyya’’nti",
  "atk-s0514a3:512_2": "cintetvā gāthamāha –",
  "atk-s0514a3:513": "895.",
  "atk-s0514a3:514": " ‘‘Sace hi putto uragūsabhassa, kāsissa rañño amarādhipassa;",
  "atk-s0514a3:515": "Mahesakkho aññataro pitā te, maccesu mātā pana te atulyā;",
  "atk-s0514a3:516": "Na tādiso arahati brāhmaṇassa, dāsampi ohārituṁ mahānubhāvo’’ti.",
  "atk-s0514a3:517_0": "Tattha kāsissāti aparena nāmena evaṁnāmakassa. ‘‘Kāsikarañño’’tipi paṭhantiyeva.",
  "atk-s0514a3:517_1": "Kāsirājadhītāya gahitattā kāsirajjampi tasseva santakaṁ katvā vaṇṇeti. Amarādhipassāti",
  "atk-s0514a3:517_2": "dīghāyukatāya amarasaṅkhātānaṁ nāgānaṁ adhipassa. Mahesakkhoti mahānubhāvo. Aññataroti",
  "atk-s0514a3:517_3": "mahesakkhānaṁ aññataro. Dāsampīti tādiso hi mahānubhāvo ānubhāvarahitaṁ brāhmaṇassa",
  "atk-s0514a3:517_4": "dāsampi udake oharituṁ nārahati, pageva mahānubhāvaṁ brāhmaṇanti.",
  "atk-s0514a3:518": "Atha naṁ subhogo ‘‘are duṭṭhabrāhmaṇa, tvaṁ maṁ vañcetvā ‘muñcissāmī’ti maññasi, na te jīvitaṁ dassāmī’’ti tena katakammaṁ pakāsento āha –",
  "atk-s0514a3:519": "896.",
  "atk-s0514a3:520": " ‘‘Rukkhaṁ nissāya vijjhittho, eṇeyyaṁ pātumāgataṁ;",
  "atk-s0514a3:521": "So viddho dūramacari, saravegena sīghavā.",
  "atk-s0514a3:522": "897.",
  "atk-s0514a3:523": " ‘‘Taṁ tvaṁ patitamaddakkhi, araññasmiṁ brahāvane;",
  "atk-s0514a3:524": "Sa maṁsakājamādāya, sāyaṁ nigrodhupāgami.",
  "atk-s0514a3:525": "898.",
  "atk-s0514a3:526": " ‘‘Sukasāḷikasaṅghuṭṭhaṁ , piṅgalaṁ santhatāyutaṁ;",
  "atk-s0514a3:527": "Kokilābhirudaṁ rammaṁ, dhuvaṁ haritasaddalaṁ.",
  "atk-s0514a3:528": "899.",
  "atk-s0514a3:529": " ‘‘Tattha te so pāturahu, iddhiyā yasasā jalaṁ;",
  "atk-s0514a3:530": "Mahānubhāvo bhātā me, kaññāhi parivārito.",
  "atk-s0514a3:531": "900.",
  "atk-s0514a3:532": " ‘‘So tena pariciṇṇo tvaṁ, sabbakāmehi tappito;",
  "atk-s0514a3:533": "Aduṭṭhassa tuvaṁ dubbhi, taṁ te veraṁ idhāgataṁ.",
  "atk-s0514a3:534": "901.",
  "atk-s0514a3:535": " ‘‘Khippaṁ gīvaṁ pasārehi, na te dassāmi jīvitaṁ;",
  "atk-s0514a3:536": "Bhātu parisaraṁ veraṁ, chedayissāmi te sira’’nti.",
  "atk-s0514a3:537_0": "Tattha sāyaṁ nigrodhupāgamīti vikāle nigrodhaṁ upagato asi. Piṅgalanti pakkānaṁ vaṇṇena",
  "atk-s0514a3:537_1": "piṅgalaṁ. Santhatāyutanti pārohaparikiṇṇaṁ. Kokilābhirudanti kokilāhi abhirudaṁ.",
  "atk-s0514a3:537_2": "Dhuvaṁ haritasaddalanti udakabhūmiyaṁ jātattā niccaṁ haritasaddalaṁ bhūmibhāgaṁ.",
  "atk-s0514a3:537_3": "Pāturahūti tasmiṁ te nigrodhe ṭhitassa so mama bhātā pākaṭo ahosi. Iddhiyāti puññatejena.",
  "atk-s0514a3:537_4": "So tenāti so tuvaṁ tena attano nāgabhavanaṁ netvā pariciṇṇo. Parisaranti tayā mama",
  "atk-s0514a3:537_5": "bhātu kataṁ veraṁ pāpakammaṁ parisaranto anussaranto. Chedayissāmi te siranti tava",
  "atk-s0514a3:537_6": "sīsaṁ chindissāmīti.",
  "atk-s0514a3:538": "Atha brāhmaṇo ‘‘na mesa jīvitaṁ dassati, yaṁ kiñci pana vatvā mokkhatthāya vāyamituṁ vaṭṭatī’’ti cintetvā gāthamāha –",
  "atk-s0514a3:539": "902.",
  "atk-s0514a3:540": " ‘‘Ajjhāyako yācayogī, āhutaggi ca brāhmaṇo;",
  "atk-s0514a3:541": "Etehi tīhi ṭhānehi, avajjho hoti brāhmaṇo’’ti.",
  "atk-s0514a3:542": "Tattha etehīti etehi ajjhāyakatādīhi tīhi kāraṇehi brāhmaṇo avajjho, na labbhā brāhmaṇaṁ vadhituṁ, kiṁ tvaṁ vadesi, yo hi brāhmaṇaṁ vadheti, so niraye nibbattatīti.",
  "atk-s0514a3:543": "Taṁ sutvā subhogo saṁsayapakkhando hutvā ‘‘imaṁ nāgabhavanaṁ netvā bhātaro paṭipucchitvā jānissāmī’’ti cintetvā dve gāthā abhāsi –",
  "atk-s0514a3:544": "903.",
  "atk-s0514a3:545": " ‘‘Yaṁ puraṁ dhataraṭṭhassa, ogāḷhaṁ yamunaṁ nadiṁ;",
  "atk-s0514a3:546": "Jotate sabbasovaṇṇaṁ, girimāhacca yāmunaṁ.",
  "atk-s0514a3:547": "904.",
  "atk-s0514a3:548": " ‘‘Tattha te purisabyagghā, sodariyā mama bhātaro;",
  "atk-s0514a3:549": "Yathā te tattha vakkhanti, tathā hessasi brāhmaṇā’’ti.",
  "atk-s0514a3:550_0": "Tattha puranti nāgapuraṁ. Ogāḷhanti anupaviṭṭhaṁ. Girimāhacca yāmunanti yamunāto",
  "atk-s0514a3:550_1": "avidūre ṭhitaṁ himavantaṁ āhacca jotati. Tattha teti tasmiṁ nagare te mama bhātaro",
  "atk-s0514a3:550_2": "vasanti, tattha nīte tayi yathā te vakkhanti, tathā bhavissasi. Sace hi saccaṁ kathesi,",
  "atk-s0514a3:550_3": "jīvitaṁ te atthi. No ce, tattheva sīsaṁ chindissāmīti.",
  "atk-s0514a3:551": "Iti naṁ vatvā subhogo gīvāyaṁ gahetvā khipanto akkosanto paribhāsanto mahāsattassa pāsādadvāraṁ agamāsi.",
  "atk-s0514a3:552": "Mahāsattassa pariyesanayakaṇḍaṁ niṭṭhitaṁ.",
  "atk-s0514a3:553": "Micchākathā",
  "atk-s0514a3:554_0": "Atha naṁ dovāriko hutvā nisinno kāṇāriṭṭho tathā kilametvā ānīyamānaṁ disvā paṭimaggaṁ",
  "atk-s0514a3:554_1": "gantvā ‘‘subhoga, mā viheṭhayi, brāhmaṇā nāma mahābrahmuno puttā. Sace hi mahābrahmā",
  "atk-s0514a3:554_2": "jānissati, ‘mama puttaṁ viheṭhentī’ti kujjhitvā amhākaṁ sakalaṁ nāgabhavanaṁ vināsessati.",
  "atk-s0514a3:554_3": "Lokasmiñhi brāhmaṇā nāma seṭṭhā mahānubhāvā, tvaṁ tesaṁ ānubhāvaṁ na jānāsi, ahaṁ",
  "atk-s0514a3:554_4": "pana jānāmī’’ti āha. Kāṇāriṭṭho kira atītānantarabhave yaññakārabrāhmaṇo ahosi, tasmā",
  "atk-s0514a3:554_5": "evamāha. Vatvā ca pana anubhūtapubbavasena yajanasīlo hutvā subhogañca nāgaparisañca",
  "atk-s0514a3:554_6": "āmantetvā ‘‘etha, bho, yaññakārakānaṁ vo guṇe vaṇṇessāmī’’ti vatvā yaññavaṇṇanaṁ ārabhanto āha –",
  "atk-s0514a3:555": "905.",
  "atk-s0514a3:556": " ‘‘Anittarā ittarasampayuttā, yaññā ca vedā ca subhoga loke;",
  "atk-s0514a3:557": "Tadaggarayhañhi vinindamāno, jahāti vittañca satañca dhamma’’nti.",
  "atk-s0514a3:558_0": "Tattha anittarāti subhoga imasmiṁ loke yaññā ca vedā ca anittarā na lāmakā mahānubhāvā,",
  "atk-s0514a3:558_1": "te ittarehi brāhmaṇehi sampayuttā, tasmā brāhmaṇāpi anittarāva jātā. Tadaggarayhanti",
  "atk-s0514a3:558_2": "tasmā agārayhaṁ brāhmaṇaṁ vinindamāno dhanañca paṇḍitānaṁ dhammañca jahāti. Idaṁ",
  "atk-s0514a3:558_3": "kira so ‘‘iminā bhūridatte mittadubbhikammaṁ katanti vattuṁ nāgaparisā mā labhantū’’ti avoca.",
  "atk-s0514a3:559": "Atha naṁ kāṇāriṭṭho ‘‘subhoga jānāsi pana ayaṁ loko kena nimmito’’ti vatvā ‘‘na jānāmī’’ti vutte ‘‘brāhmaṇānaṁ pitāmahena mahābrahmunā nimmito’’ti dassetuṁ itaraṁ gāthamāha –",
  "atk-s0514a3:560": "906.",
  "atk-s0514a3:561": " ‘‘Ajjhenamariyā pathaviṁ janindā, vessā kasiṁ pāricariyañca suddā;",
  "atk-s0514a3:562": "Upāgu paccekaṁ yathāpadesaṁ, katāhu ete vasināti āhū’’ti.",
  "atk-s0514a3:563_0": "Tattha upāgūti upagatā. Brahmā kira brāhmaṇādayo cattāro vaṇṇe nimminitvā ariye tāva",
  "atk-s0514a3:563_1": "brāhmaṇe āha – ‘‘tumhe ajjhenameva upagacchatha , mā aññaṁ kiñci karitthā’’ti, janinde",
  "atk-s0514a3:563_2": "āha ‘‘tumhe pathaviṁyeva vijinatha’’, vesse āha – ‘‘tumhe kasiṁyeva upetha’’, sudde",
  "atk-s0514a3:563_3": "āha ‘‘tumhe tiṇṇaṁ vaṇṇānaṁ pāricariyaṁyeva upethā’’ti. Tato paṭṭhāya ariyā ajjhenaṁ,",
  "atk-s0514a3:563_4": "janindā pathaviṁ, vessā kasiṁ, suddā pāricariyaṁ upāgatāti vadanti. Paccekaṁ yathāpadesanti",
  "atk-s0514a3:563_5": "upagacchantā ca pāṭiyekkaṁ attano kulapadesānurūpena brahmunā vuttaniyāmeneva upagatā.",
  "atk-s0514a3:563_6": "Katāhu ete vasināti āhūti evaṁ kira ete vasinā mahābrahmunā katā ahesunti kathenti.",
  "atk-s0514a3:564": "Evaṁ mahāguṇā ete brāhmaṇā nāma. Yo hi etesu cittaṁ pasādetvā dānaṁ deti, tassa aññattha paṭisandhi natthi, devalokameva gacchatīti vatvā āha –",
  "atk-s0514a3:565": "907.",
  "atk-s0514a3:566": " ‘‘Dhātā vidhātā varuṇo kuvero, somo yamo candimā vāyu sūriyo;",
  "atk-s0514a3:567": "Etepi yaññaṁ puthuso yajitvā, ajjhāyakānaṁ atho sabbakāme.",
  "atk-s0514a3:568": "908.",
  "atk-s0514a3:569": " ‘‘Vikāsitā cāpasatāni pañca, yo ajjuno balavā bhīmaseno;",
  "atk-s0514a3:570": "Sahassabāhu asamo pathabyā, sopi tadā ādahi jātaveda’’nti.",
  "atk-s0514a3:571_0": "Tattha etepīti ete dhātādayo devarājāno. Puthusoti anekappakāraṁ yaññaṁ yajitvā.",
  "atk-s0514a3:571_1": "Atho sabbakāmeti atha ajjhāyakānaṁ brāhmaṇānaṁ sabbakāme datvā etāni ṭhānāni pattāti",
  "atk-s0514a3:571_2": "dasseti. Vikāsitāti ākaḍḍhitā. Cāpasatāni pañcāti na dhanupañcasatāni, pañcacāpasatappamāṇaṁ",
  "atk-s0514a3:571_3": "pana mahādhanuṁ sayameva ākaḍḍhati. Bhīmasenoti bhayānakaseno. Sahassabāhūti na tassa",
  "atk-s0514a3:571_4": "bāhūnaṁ sahassaṁ, pañcannaṁ pana dhanuggahasatānaṁ bāhusahassena ākaḍḍhitabbassa",
  "atk-s0514a3:571_5": "dhanuno ākaḍḍhanenevaṁ vuttaṁ. Ādahi jātavedanti sopi rājā tasmiṁ kāle brāhmaṇe sabbakāmehi",
  "atk-s0514a3:571_6": "santappetvā aggiṁ ādahi patiṭṭhāpetvā paricari, teneva kāraṇena devaloke nibbatto.",
  "atk-s0514a3:571_7": "Tasmā brāhmaṇā nāma imasmiṁ loke jeṭṭhakāti āha.",
  "atk-s0514a3:572": "So uttaripi brāhmaṇe vaṇṇento gāthamāha –",
  "atk-s0514a3:573": "909.",
  "atk-s0514a3:574": " ‘‘Yo brāhmaṇe bhojayi dīgharattaṁ, annena pānena yathānubhāvaṁ;",
  "atk-s0514a3:575": "Pasannacitto anumodamāno, subhoga devaññataro ahosī’’ti.",
  "atk-s0514a3:576_0": "Tattha yoti yo so porāṇako bārāṇasirājāti dasseti. Yathānubhāvanti yathābalaṁ yaṁ",
  "atk-s0514a3:576_1": "tassa atthi, taṁ sabbaṁ pariccajitvā bhojesi. Devaññataroti so aññataro mahesakkhadevarājā",
  "atk-s0514a3:576_2": "ahosi. Evaṁ brāhmaṇā nāma aggadakkhiṇeyyāti dasseti.",
  "atk-s0514a3:577": "Athassa aparampi kāraṇaṁ āharitvā dassento gāthamāha –",
  "atk-s0514a3:578": "910.",
  "atk-s0514a3:579": " ‘‘Mahāsanaṁ devamanomavaṇṇaṁ, yo sappinā asakkhi bhojetumaggiṁ;",
  "atk-s0514a3:580": "Sa yaññatantaṁ varato yajitvā, dibbaṁ gatiṁ mucalindajjhagacchī’’ti.",
  "atk-s0514a3:581": "Tattha mahāsananti mahābhakkhaṁ. Bhojetunti santappetuṁ. Yaññatantanti yaññavidhānaṁ. Varatoti varassa aggidevassa yajitvā. Mucalindajjhagacchīti mucalindo adhigatoti.",
  "atk-s0514a3:582_0": "Eko kira pubbe bārāṇasiyaṁ mucalindo nāma rājā brāhmaṇe pakkosāpetvā saggamaggaṁ",
  "atk-s0514a3:582_1": "pucchi. Atha naṁ te ‘‘brāhmaṇānañca brāhmaṇadevatāya ca sakkāraṁ karohī’’ti vatvā",
  "atk-s0514a3:582_2": "‘‘kā brāhmaṇadevatā’’ti vutte ‘‘‘aggidevoti taṁ navanītasappinā santappehī’’’ti āhaṁsu.",
  "atk-s0514a3:582_3": "So tathā akāsi. Tamatthaṁ pakāsento esa imaṁ gāthamāha.",
  "atk-s0514a3:583": "Aparampi kāraṇaṁ dassento gāthamāha –",
  "atk-s0514a3:584": "911.",
  "atk-s0514a3:585": " ‘‘Mahānubhāvo vassasahassajīvī, yo pabbajī dassaneyyo uḷāro;",
  "atk-s0514a3:586": "Hitvā apariyanta raṭṭhaṁ sasenaṁ, rājā dudīpopi jagāma sagga’’nti.",
  "atk-s0514a3:587_0": "Tattha pabbajīti pañcavassasatāni rajjaṁ kārento brāhmaṇānaṁ sakkāraṁ katvā apariyantaṁ",
  "atk-s0514a3:587_1": "raṭṭhaṁ sasenaṁ hitvā pabbaji. Dudīpopīti so dudīpo nāma rājā brāhmaṇe pūjetvāva",
  "atk-s0514a3:587_2": "saggaṁ gatoti vadati. ‘‘Dujīpo’’tipi pāṭho.",
  "atk-s0514a3:588": "Aparānipissa udāharaṇāni dassento āha –",
  "atk-s0514a3:589": "912.",
  "atk-s0514a3:590": " ‘‘Yo sāgarantaṁ sāgaro vijitvā, yūpaṁ subhaṁ soṇṇamayaṁ uḷāraṁ;",
  "atk-s0514a3:591": "Ussesi vessānaramādahāno, subhoga devaññataro ahosi.",
  "atk-s0514a3:592": "913.",
  "atk-s0514a3:593": " ‘‘Yassānubhāvena subhoga gaṅgā, pavattatha dadhisannisinnaṁ samuddaṁ;",
  "atk-s0514a3:594": "Sa lomapādo paricariya maggiṁ, aṅgo sahassakkhapurajjhagacchī’’ti.",
  "atk-s0514a3:595_0": "Tattha sāgarantanti sāgarapariyantaṁ pathaviṁ. Ussesīti brāhmaṇe saggamaggaṁ pucchitvā",
  "atk-s0514a3:595_1": "‘‘sovaṇṇayūpaṁ ussāpehī’’ti vutto pasughātanatthāya ussāpesi. Vessānaramādahānoti",
  "atk-s0514a3:595_2": "vessānaraṁ aggiṁ ādahanto. ‘‘Vesānari’’ntipi pāṭho. Devaññataroti subhoga, so hi",
  "atk-s0514a3:595_3": "rājā aggiṁ juhitvā aññataro mahesakkhadevo ahosīti vadati. Yassānubhāvenāti bho subhoga,",
  "atk-s0514a3:595_4": "gaṅgā ca mahāsamuddo ca kena katoti jānāsīti. Na jānāmīti. Kiṁ tvaṁ jānissasi, brāhmaṇeyeva",
  "atk-s0514a3:595_5": "pothetuṁ jānāsīti. Atītasmiñhi aṅgo nāma lomapādo bārāṇasirājā brāhmaṇe saggamaggaṁ",
  "atk-s0514a3:595_6": "pucchitvā tehi ‘‘bho, mahārāja, himavantaṁ pavisitvā brāhmaṇānaṁ sakkāraṁ katvā aggiṁ",
  "atk-s0514a3:595_7": "paricarāhī’’ti vutte aparimāṇā gāviyo ca mahiṁsiyo ca ādāya himavantaṁ pavisitvā",
  "atk-s0514a3:595_8": "tathā akāsi. ‘‘Brāhmaṇehi bhuttātirittaṁ khīradadhiṁ kiṁ kātabba’’nti ca vutte ‘‘chaḍḍethā’’ti",
  "atk-s0514a3:595_9": "āha. Tattha thokassa khīrassa chaḍḍitaṭṭhāne kunnadiyo ahesuṁ, bahukassa chaḍḍitaṭṭhāne",
  "atk-s0514a3:595_10": "gaṅgā pavattatha. Taṁ pana khīraṁ yattha dadhi hutvā sannisinnaṁ ṭhitaṁ, taṁ samuddaṁ",
  "atk-s0514a3:595_11": "nāma jātaṁ. Iti so evarūpaṁ sakkāraṁ katvā brāhmaṇehi vuttavidhānena aggiṁ paricariya",
  "atk-s0514a3:595_12": "sahassakkhassa puraṁ ajjhagacchi.",
  "atk-s0514a3:596": "Itissa idaṁ atītaṁ āharitvā imaṁ gāthamāha –",
  "atk-s0514a3:597": "914.",
  "atk-s0514a3:598": " ‘‘Mahiddhiko devavaro yasassī, senāpati tidive vāsavassa;",
  "atk-s0514a3:599": "So somayāgena malaṁ vihantvā, subhoga devaññataro ahosī’’ti.",
  "atk-s0514a3:600_0": "Tattha so somayāgena malaṁ vihantvāti bho subhoga, yo idāni sakkassa senāpati mahāyaso",
  "atk-s0514a3:600_1": "devaputto, sopi pubbe eko bārāṇasirājā brāhmaṇe saggamaggaṁ pucchitvā tehi ‘‘somayāgena",
  "atk-s0514a3:600_2": "attano malaṁ pavāhetvā devalokaṁ gacchāhī’’ti vutte brāhmaṇānaṁ mahantaṁ sakkāraṁ",
  "atk-s0514a3:600_3": "katvā tehi vuttavidhānena somayāgaṁ katvā tena attano malaṁ vihantvā devaññataro",
  "atk-s0514a3:600_4": "jātoti imamatthaṁ pakāsento evamāha.",
  "atk-s0514a3:601": "Aparānipissa udāharaṇāni dassento āha –",
  "atk-s0514a3:602": "915.",
  "atk-s0514a3:603": " ‘‘Akārayi lokamimaṁ parañca, bhāgīrathiṁ himavantañca gijjhaṁ;",
  "atk-s0514a3:604": "Yo iddhimā devavaro yasassī, sopi tadā ādahi jātavedaṁ.",
  "atk-s0514a3:605": "916.",
  "atk-s0514a3:606": " ‘‘Mālāgirī himavā yo ca gijjho, sudassano nisabho kuveru;",
  "atk-s0514a3:607": "Ete ca aññe ca nagā mahantā, cityā katā yaññakarehi māhū’’ti.",
  "atk-s0514a3:608_0": "Tattha sopi tadā ādahi jātavedanti bhātika subhoga, yena mahābrahmunā ayañca loko",
  "atk-s0514a3:608_1": "paro ca loko bhāgīrathigaṅgā ca himavantapabbato ca gijjhapabbato ca kato, sopi yadā",
  "atk-s0514a3:608_2": "brahmupapattito pubbe māṇavako ahosi, tadā aggimeva ādahi, aggiṁ juhitvā mahābrahmā",
  "atk-s0514a3:608_3": "hutvā idaṁ sabbamakāsi. Evaṁmahiddhikā brāhmaṇāti dasseti.",
  "atk-s0514a3:609_0": "Cityā katāti pubbe kireko bārāṇasirājā brāhmaṇe saggamaggaṁ pucchitvā ‘‘brāhmaṇānaṁ",
  "atk-s0514a3:609_1": "sakkāraṁ karohī’’ti vutte tesaṁ mahādānaṁ paṭṭhapetvā ‘‘mayhaṁ dāne kiṁ natthī’’ti",
  "atk-s0514a3:609_2": "pucchitvā ‘‘sabbaṁ, deva, atthi, brāhmaṇānaṁ pana āsanāni nappahontī’’ti vutte iṭṭhakāhi",
  "atk-s0514a3:609_3": "cināpetvā āsanāni kāresi. Tadā cityā āsanapīṭhikā brāhmaṇānaṁ ānubhāvena vaḍḍhitvā",
  "atk-s0514a3:609_4": "mālāgiriādayo pabbatā jātā. Evamete yaññakārehi brāhmaṇehi katāti kathentīti.",
  "atk-s0514a3:610_0": "Atha naṁ puna āha ‘‘bhātika, jānāsi panāyaṁ samuddo kena kāraṇena apeyyo loṇodako",
  "atk-s0514a3:610_1": "jāto’’ti? ‘‘Na jānāmi, ariṭṭhā’’ti. Atha naṁ ‘‘tvaṁ brāhmaṇeyeva vihiṁsituṁ jānāsi,",
  "atk-s0514a3:610_2": "suṇohī’’ti vatvā gāthamāha –",
  "atk-s0514a3:611": "917.",
  "atk-s0514a3:612": " ‘‘Ajjhāyakaṁ mantaguṇūpapannaṁ, tapassinaṁ ‘yācayogo’tidhāhu;",
  "atk-s0514a3:613": "Tīre samuddassudakaṁ sajantaṁ, taṁ sāgarojjhohari tenāpeyyo’’ti.",
  "atk-s0514a3:614_0": "Tattha ‘yācayogotidhāhūti taṁ brāhmaṇaṁ yācayogoti idha loke āhu. Udakaṁ sajantati",
  "atk-s0514a3:614_1": "so kirekadivasaṁ pāpapavāhanakammaṁ karonto tīre ṭhatvā samuddato udakaṁ gahetvā",
  "atk-s0514a3:614_2": "attano upari sīse sajantaṁ abbhukirati. Atha naṁ evaṁ karontaṁ vaḍḍhitvā sāgaro ajjhohari.",
  "atk-s0514a3:614_3": "Taṁ kāraṇaṁ mahābrahmā ñatvā ‘‘iminā kira me putto hato’’ti kujjhitvā ‘‘samuddo apeyyo",
  "atk-s0514a3:614_4": "loṇodako bhavatū’’ti vatvā abhisapi, tena kāraṇena apeyyo jāto. Evarūpā ete brāhmaṇā nāma mahānubhāvāti.",
  "atk-s0514a3:615": "Punapi āha –",
  "atk-s0514a3:616": "918.",
  "atk-s0514a3:617": " ‘‘Āyāgavatthūni puthū pathabyā, saṁvijjanti brāhmaṇā vāsavassa;",
  "atk-s0514a3:618": "Purimaṁ disaṁ pacchimaṁ dakkhiṇuttaraṁ, saṁvijjamānā janayanti veda’’nti.",
  "atk-s0514a3:619_0": "Tattha vāsavassāti pubbe brāhmaṇānaṁ dānaṁ datvā vāsavattaṁ pattassa vāsavassa. Āyāgavatthūnīti",
  "atk-s0514a3:619_1": "puññakkhettabhūtā aggadakkhiṇeyyā pathabyā puthū brāhmaṇā saṁvijjanti. Purimaṁ disanti",
  "atk-s0514a3:619_2": "te idānipi catūsu disāsu saṁvijjamānā tassa vāsavassa mahantaṁ vedaṁ janayanti, pītisomanassaṁ āvahanti.",
  "atk-s0514a3:620": "Evaṁ ariṭṭho cuddasahi gāthāhi brāhmaṇe ca yaññe ca vede ca vaṇṇesi.",
  "atk-s0514a3:621": "Micchākathā niṭṭhitā.",
  "atk-s0514a3:622_0": "Tassa taṁ kathaṁ sutvā mahāsattassa gilānupaṭṭhānaṁ āgatā bahū nāgā ‘‘ayaṁ bhūtameva",
  "atk-s0514a3:622_1": "kathetī’’ti micchāgāhaṁ gaṇhanākārappattā jātā. Mahāsatto gilānaseyyāya nipannova",
  "atk-s0514a3:622_2": "taṁ sabbaṁ assosi . Nāgāpissa ārocesuṁ. Tato mahāsatto cintesi ‘‘ariṭṭho micchāmaggaṁ",
  "atk-s0514a3:622_3": "vaṇṇeti, vādamassa bhinditvā parisaṁ sammādiṭṭhikaṁ karissāmī’’ti. So uṭṭhāya nhatvā",
  "atk-s0514a3:622_4": "sabbālaṅkārappaṭimaṇḍito dhammāsane nisīditvā sabbaṁ nāgaparisaṁ sannipātāpetvā ariṭṭhaṁ",
  "atk-s0514a3:622_5": "pakkosāpetvā ‘‘ariṭṭha, tvaṁ abhūtaṁ vatvā vede ca yaññe ca brāhmaṇe ca vaṇṇesi,",
  "atk-s0514a3:622_6": "brāhmaṇānañhi vedavidhānena yaññayajanaṁ nāma anariyasammataṁ na saggāvahaṁ, tava",
  "atk-s0514a3:622_7": "vāde abhūtaṁ passāhī’’ti vatvā yaññabhedavādaṁ nāma ārabhanto āha –",
  "atk-s0514a3:623": "919.",
  "atk-s0514a3:624": " ‘‘Kalī hi dhīrāna kaṭaṁ magānaṁ, bhavanti vedajjhagatānariṭṭha;",
  "atk-s0514a3:625": "Marīcidhammaṁ asamekkhitattā, māyāguṇā nātivahanti paññaṁ.",
  "atk-s0514a3:626": "920.",
  "atk-s0514a3:627": " ‘‘Vedā na tāṇāya bhavanti dassa, mittadduno bhūnahuno narassa;",
  "atk-s0514a3:628": "Na tāyate pariciṇṇo ca aggi, dosantaraṁ maccamanariyakammaṁ.",
  "atk-s0514a3:629": "921.",
  "atk-s0514a3:630": " ‘‘Sabbañca maccā sadhanaṁ sabhogaṁ, ādīpitaṁ dāru tiṇena missaṁ;",
  "atk-s0514a3:631": "Dahaṁ na tappe asamatthatejo, ko taṁ subhikkhaṁ dvirasaññu kayirā.",
  "atk-s0514a3:632": "922.",
  "atk-s0514a3:633": " ‘‘Yathāpi khīraṁ vipariṇāmadhammaṁ, dadhi bhavitvā navanītampi hoti;",
  "atk-s0514a3:634": "Evampi aggi vipariṇāmadhammo, tejo samorohatī yogayutto.",
  "atk-s0514a3:635": "923.",
  "atk-s0514a3:636": " ‘‘Na dissatī aggi manuppaviṭṭho, sukkhesu kaṭṭhesu navesu cāpi;",
  "atk-s0514a3:637": "Nāmatthamāno araṇīnarena, nākammunā jāyati jātavedo.",
  "atk-s0514a3:638": "924.",
  "atk-s0514a3:639": " ‘‘Sace hi aggi antarato vaseyya, sukkhesu kaṭṭhesu navesu cāpi;",
  "atk-s0514a3:640": "Sabbāni susseyyu vanāni loke, sukkhāni kaṭṭhāni ca pajjaleyyuṁ.",
  "atk-s0514a3:641": "925.",
  "atk-s0514a3:642": " ‘‘Karoti ce dārutiṇena puññaṁ, bhojaṁ naro dhūmasikhiṁ patāpavaṁ;",
  "atk-s0514a3:643": "Aṅgārikā loṇakarā ca sūdā, sarīradāhāpi kareyyu puññaṁ.",
  "atk-s0514a3:644": "926.",
  "atk-s0514a3:645": " ‘‘Atha ce hi ete na karonti puññaṁ, ajjhenamaggiṁ idha tappayitvā;",
  "atk-s0514a3:646": "Na koci lokasmiṁ karoti puññaṁ, bhojaṁ naro dhūmasikhiṁ patāpavaṁ.",
  "atk-s0514a3:647": "927.",
  "atk-s0514a3:648": " ‘‘Kathañhi lokāpacito samāno, amanuññagandhaṁ bahūnaṁ akantaṁ;",
  "atk-s0514a3:649": "Yadeva maccā parivajjayanti, tadappasatthaṁ dvirasaññu bhuñje.",
  "atk-s0514a3:650": "928.",
  "atk-s0514a3:651": " ‘‘Sikhimpi devesu vadanti heke, āpaṁ milakkhū pana devamāhu;",
  "atk-s0514a3:652": "Sabbeva ete vitathaṁ bhaṇanti, aggī na devaññataro na cāpo.",
  "atk-s0514a3:653": "929.",
  "atk-s0514a3:654": " ‘‘Anindriyabaddhamasaññakāyaṁ, vessānaraṁ kammakaraṁ pajānaṁ;",
  "atk-s0514a3:655": "Paricariya maggiṁ sugatiṁ kathaṁ vaje, pāpāni kammāni pakubbamāno.",
  "atk-s0514a3:656": "930.",
  "atk-s0514a3:657": " ‘‘Sabbābhibhū tāhudha jīvikatthā, aggissa brahmā paricārikoti;",
  "atk-s0514a3:658": "Sabbānubhāvī ca vasī kimatthaṁ, animmito nimmitaṁ vanditassa.",
  "atk-s0514a3:659": "931.",
  "atk-s0514a3:660": " ‘‘Hassaṁ anijjhānakkhamaṁ atacchaṁ, sakkārahetu pakiriṁsu pubbe;",
  "atk-s0514a3:661": "Te lābhasakkāre apātubhonte, sandhāpitā jantubhi santidhammaṁ.",
  "atk-s0514a3:662": "932.",
  "atk-s0514a3:663": " ‘‘Ajjhenamariyā pathaviṁ janindā, vessā kasiṁ pāricariyañca suddā;",
  "atk-s0514a3:664": "Upāgu paccekaṁ yathāpadesaṁ, katāhu ete vasināti āhu.",
  "atk-s0514a3:665": "933.",
  "atk-s0514a3:666": " ‘‘Etañca saccaṁ vacanaṁ bhaveyya, yathā idaṁ bhāsitaṁ brāhmaṇehi;",
  "atk-s0514a3:667": "Nākhattiyo jātu labhetha rajjaṁ, nābrāhmaṇo mantapadāni sikkhe;",
  "atk-s0514a3:668": "Nāññatra vessehi kasiṁ kareyya, suddo na mucce parapesanāya.",
  "atk-s0514a3:669": "934.",
  "atk-s0514a3:670": " ‘‘Yasmā ca etaṁ vacanaṁ abhūtaṁ, musāvime odariyā bhaṇanti;",
  "atk-s0514a3:671": "Tadappapaññā abhisaddahanti, passanti taṁ paṇḍitā attanāva.",
  "atk-s0514a3:672": "935.",
  "atk-s0514a3:673": " ‘‘Khatyā hi vessānaṁ baliṁ haranti, ādāya satthāni caranti brāhmaṇā;",
  "atk-s0514a3:674": "Taṁ tādisaṁ saṅkhubhitaṁ pabhinnaṁ, kasmā brahmā nujju karoti lokaṁ.",
  "atk-s0514a3:675": "936.",
  "atk-s0514a3:676": " ‘‘Sace hi so issaro sabbaloke, brahmā bahūbhūtapatī pajānaṁ;",
  "atk-s0514a3:677": "Kiṁ sabbalokaṁ vidahī alakkhiṁ, kiṁ sabbalokaṁ na sukhiṁ akāsi.",
  "atk-s0514a3:678": "937.",
  "atk-s0514a3:679": " ‘‘Sace hi so issaro sabbaloke, brahmā bahūbhūtapatī pajānaṁ;",
  "atk-s0514a3:680": "Māyā musāvajjamadena cāpi, lokaṁ adhammena kimatthamakāri.",
  "atk-s0514a3:681": "938.",
  "atk-s0514a3:682": " ‘‘Sace hi so issaro sabbaloke, brahmā bahūbhūtapatī pajānaṁ;",
  "atk-s0514a3:683": "Adhammiko bhūtapatī ariṭṭha, dhamme sati yo vidahī adhammaṁ.",
  "atk-s0514a3:684": "939.",
  "atk-s0514a3:685": " ‘‘Kīṭā paṭaṅgā uragā ca bhekā, gantvā kimī sujjhati makkhikā ca;",
  "atk-s0514a3:686": "Etepi dhammā anariyarūpā, kambojakānaṁ vitathā bahūna’’nti.",
  "atk-s0514a3:687_0": "Tattha vedajjhagatānariṭṭhāti ariṭṭha, imāni vedādhigamanāni nāma dhīrānaṁ parājayasaṅkhāto",
  "atk-s0514a3:687_1": "kaliggāho, magānaṁ bālānaṁ jayasaṅkhāto kaṭaggāho. Marīcidhammanti idañhi vedattayaṁ",
  "atk-s0514a3:687_2": "marīcidhammaṁ. Tayidaṁ asamekkhitattā yuttāyuttaṁ ajānantā bālā udakasaññāya magā",
  "atk-s0514a3:687_3": "marīciṁ viya bhūtasaññāya anavajjasaññāya attano vināsaṁ upagacchanti. Paññanti evarūpā",
  "atk-s0514a3:687_4": "pana māyākoṭṭhāsā paññaṁ ñāṇasampannaṁ purisaṁ nātivahanti na vañcenti. Bhavanti",
  "atk-s0514a3:687_5": "dassāti da-kāro byañjanasandhimattaṁ, assa bhūnahuno vuḍḍhighātakassa mittadubbhino",
  "atk-s0514a3:687_6": "narassa vedā na tāṇatthāya bhavanti, patiṭṭhā hotuṁ na sakkontīti attho. Pariciṇṇo",
  "atk-s0514a3:687_7": "ca aggīti aggi ca pariciṇṇo tividhena duccaritadosena sadosacittaṁ pāpakammaṁ purisaṁ",
  "atk-s0514a3:687_8": "na tāyati na rakkhati.",
  "atk-s0514a3:688_0": "Sabbañca maccāti sacepi hi maccā yattakaṁ loke dāru atthi, taṁ sabbaṁ sadhanaṁ sabhogaṁ",
  "atk-s0514a3:688_1": "attano dhanena ca bhogehi ca saddhiṁ tiṇena missaṁ katvā ādīpeyyuṁ. Evaṁ sabbampi",
  "atk-s0514a3:688_2": "taṁ tehi ādīpitaṁ dahanto ayaṁ asamatthatejo asadisatejo tava aggi na tappeyya. Evaṁ",
  "atk-s0514a3:688_3": "atappanīyaṁ, bhātika, dvirasaññu dvīhi jivhāhi rasajānanasamattho ko taṁ sappiādīhi",
  "atk-s0514a3:688_4": "subhikkhaṁ suhītaṁ kayirā, ko sakkuṇeyya kātuṁ. Evaṁ atittaṁ panetaṁ mahagghasaṁ",
  "atk-s0514a3:688_5": "santappetvā ko nāma devalokaṁ gamissati, passa yāvañcetaṁ dukkathitanti. Yogayuttoti",
  "atk-s0514a3:688_6": "araṇimathanayogena yutto hutvā taṁ paccayaṁ labhitvāva aggi samorohati nibbattati.",
  "atk-s0514a3:688_7": "Evaṁ paravāyāmena uppajjamānaṁ acetanaṁ taṁ tvaṁ ‘‘devo’’ti vadesi. Idampi abhūtameva kathesīti.",
  "atk-s0514a3:689_0": "Aggi manuppaviṭṭhoti aggi anupaviṭṭho. Nāmatthamānoti nāpi araṇihatthena narena amatthiyamāno",
  "atk-s0514a3:689_1": "nibbattati. Nākammunā jāyati jātavedoti ekassa kiriyaṁ vinā attano dhammatāya eva",
  "atk-s0514a3:689_2": "na jāyati. Susseyyunti anto agginā sosiyamānāni vanāni sukkheyyuṁ, allāneva na siyuṁ.",
  "atk-s0514a3:689_3": "Bhojanti bhojento. Dhūmasikhiṁ patāpavanti dhūmasikhāya yuttaṁ patāpavantaṁ. Aṅgārikāti",
  "atk-s0514a3:689_4": "aṅgārakammakarā. Loṇakarāti loṇodakaṁ pacitvā loṇakārakā. Sūdāti bhattakārakā. Sarīradāhāti",
  "atk-s0514a3:689_5": "matasarīrajjhāpakā. Puññanti etepi sabbe puññameva kareyyuṁ.",
  "atk-s0514a3:690_0": "Ajjhenamagginti ajjhenaaggiṁ. Na kocīti mantajjhāyakā brāhmaṇāpi hontu, koci naro",
  "atk-s0514a3:690_1": "dhūmasikhiṁ patāpavantaṁ aggiṁ bhojento tappayitvāpi puññaṁ na karoti nāma. Lokāpacito",
  "atk-s0514a3:690_2": "samānoti tava devolokassa apacito pūjito samāno. Yadevāti yaṁ ahikuṇapādiṁ paṭikulaṁ",
  "atk-s0514a3:690_3": "jegucchaṁ maccā dūrato parivajjenti. Tadappasatthanti taṁ appasatthaṁ, samma, dvirasaññu",
  "atk-s0514a3:690_4": "kathaṁ kena kāraṇena paribhuñjeyya. Devesūti eke manussā sikhimpi devesu aññataraṁ",
  "atk-s0514a3:690_5": "devaṁ vadanti. Milakkhū panāti aññāṇā pana milakkhū udakaṁ ‘‘devo’’ti vadanti. Asaññakāyanti",
  "atk-s0514a3:690_6": "anindriyabaddhaṁ acittakāyañca samānaṁ etaṁ acetanaṁ pajānaṁ pacanādikammakaraṁ vessānaraṁ",
  "atk-s0514a3:690_7": "aggiṁ paricaritvā pāpāni kammāni karonto loko kathaṁ sugatiṁ gamissati. Idaṁ te ativiya dukkathitaṁ.",
  "atk-s0514a3:691_0": "Sabbābhi bhūtāhudha jīvikatthāti ime brāhmaṇā attano jīvikatthaṁ mahābrahmā sabbābhibhūti",
  "atk-s0514a3:691_1": "āhaṁsu, sabbo loko teneva nimmitoti vadanti. Puna aggissa brahmā paricārakotipi vadanti.",
  "atk-s0514a3:691_2": "Sopi kira aggiṁ juhateva. Sabbānubhāvī ca vasīti so pana yadi sabbānubhāvī ca vasī",
  "atk-s0514a3:691_3": "ca, atha kimatthaṁ sayaṁ animmito hutvā attanāva nimmitaṁ vanditā bhaveyya. Idampi",
  "atk-s0514a3:691_4": "te dukkathitameva. Hassanti ariṭṭha brāhmaṇānaṁ vacanaṁ nāma hasitabbayuttakaṁ paṇḍitānaṁ",
  "atk-s0514a3:691_5": "na nijjhānakkhamaṁ. Pakiriṁsūti ime brāhmaṇā evarūpaṁ musāvādaṁ attano sakkārahetu",
  "atk-s0514a3:691_6": "pubbe patthariṁsu. Sandhāpitā jantubhi santidhammanti te ettakena lābhasakkāre apātubhūte",
  "atk-s0514a3:691_7": "jantūhi saddhiṁ yojetvā pāṇavadhapaṭisaṁyuttaṁ attano laddhidhammasaṅkhātaṁ santidhammaṁ",
  "atk-s0514a3:691_8": "sandhāpitā, yaññasuttaṁ nāma ganthayiṁsūti attho.",
  "atk-s0514a3:692_0": "Etañca saccanti yadetaṁ tayā ‘‘ajjhenamariyā’’tiādi vuttaṁ, etañca saccaṁ bhaveyya.",
  "atk-s0514a3:692_1": "Nākhattiyoti evaṁ sante akhattiyo rajjaṁ nāma na labheyya, abrāhmaṇopi mantapadāni",
  "atk-s0514a3:692_2": "na sikkheyya. Musāvimeti musāva ime. Odariyāti udaranissitajīvikā, udarapūraṇahetu",
  "atk-s0514a3:692_3": "vā. Tadappapaññāti taṁ tesaṁ vacanaṁ appapaññā. Attanāvāti paṇḍitā pana tesaṁ vacanaṁ",
  "atk-s0514a3:692_4": "‘‘sadosa’’nti attanāva passanti. Tādisanti tathārūpaṁ. Saṅkhubhitanti saṅkhubhitvā",
  "atk-s0514a3:692_5": "brahmunā ṭhapitamariyādaṁ bhinditvā ṭhitaṁ saṅkhubhitaṁ vibhindaṁ lokaṁ so tavabrahmā",
  "atk-s0514a3:692_6": "kasmā ujuṁ na karoti . Alakkhinti kiṁkāraṇā sabbaloke dukkhaṁ vidahi. Sukhinti kiṁ",
  "atk-s0514a3:692_7": "nu ekantasukhimeva sabbalokaṁ na akāsi, lokavināsako coro maññe tava brahmāti. Māyāti",
  "atk-s0514a3:692_8": "māyāya. Adhammena kimatthamakārīti iminā māyādinā adhammena kiṁkāraṇā lokaṁ anatthakiriyāyaṁ",
  "atk-s0514a3:692_9": "saṁyojesīti attho. Ariṭṭhāti ariṭṭha, tava bhūtapati adhammiko, yo dasavidhe kusaladhamme",
  "atk-s0514a3:692_10": "sati dhammameva avidahitvā adhammaṁ vidahi. Kīṭātiādi upayogatthe paccattaṁ. Ete",
  "atk-s0514a3:692_11": "kīṭādayo pāṇe hantvā macco sujjhatīti etepi kambojaraṭṭhavāsīnaṁ bahūnaṁ anariyānaṁ",
  "atk-s0514a3:692_12": "dhammā, te pana vitathā, adhammāva dhammāti vuttā. Tehipi tava brahmunāva nimmitehi bhavitabbanti.",
  "atk-s0514a3:693": "Idāni tesaṁ vitathabhāvaṁ dassento āha –",
  "atk-s0514a3:694": "940.",
  "atk-s0514a3:695": " ‘‘Sace hi so sujjhati yo hanāti, hatopi so saggamupeti ṭhānaṁ;",
  "atk-s0514a3:696": "Bhovādi bhovādina mārayeyyuṁ, ye cāpi tesaṁ abhisaddaheyyuṁ.",
  "atk-s0514a3:697": "941.",
  "atk-s0514a3:698": " ‘‘Neva migā na pasū nopi gāvo, āyācanti attavadhāya keci;",
  "atk-s0514a3:699": "Vipphandamāne idha jīvikatthā, yaññesu pāṇe pasumārabhanti.",
  "atk-s0514a3:700": "942.",
  "atk-s0514a3:701": " ‘‘Yūpussane pasubandhe ca bālā, cittehi vaṇṇehi mukhaṁ nayanti;",
  "atk-s0514a3:702": "Ayaṁ te yūpo kāmaduho parattha, bhavissati sassato samparāye.",
  "atk-s0514a3:703": "943.",
  "atk-s0514a3:704": " ‘‘Sace ca yūpe maṇisaṅkhamuttaṁ, dhaññaṁ dhanaṁ rajataṁ jātarūpaṁ;",
  "atk-s0514a3:705": "Sukkhesu kaṭṭhesu navesu cāpi, sace duhe tidive sabbakāme;",
  "atk-s0514a3:706": "Tevijjasaṅghāva puthū yajeyyuṁ, abrāhmaṇaṁ kañci na yājayeyyuṁ.",
  "atk-s0514a3:707": "944.",
  "atk-s0514a3:708": " ‘‘Kuto ca yūpe maṇisaṅkhamuttaṁ, dhaññaṁ dhanaṁ rajataṁ jātarūpaṁ;",
  "atk-s0514a3:709": "Sukkhesu kaṭṭhesu navesu cāpi, kuto duhe tidive sabbakāme.",
  "atk-s0514a3:710": "945.",
  "atk-s0514a3:711": " ‘‘Saṭhā ca luddā ca paluddhabālā, cittehi vaṇṇehi mukhaṁ nayanti;",
  "atk-s0514a3:712": "Ādāya aggiṁ mama dehi vittaṁ, tato sukhī hohisi sabbakāme.",
  "atk-s0514a3:713": "946.",
  "atk-s0514a3:714": " ‘‘Tamaggihuttaṁ saraṇaṁ pavissa, cittehi vaṇṇehi mukhaṁ nayanti;",
  "atk-s0514a3:715": "Oropayitvā kesamassuṁ nakhañca, vedehi vittaṁ atigāḷhayanti.",
  "atk-s0514a3:716": "947.",
  "atk-s0514a3:717": " ‘‘Kākā ulūkaṁva raho labhitvā, ekaṁ samānaṁ bahukā samecca;",
  "atk-s0514a3:718": "Annāni bhutvā kuhakā kuhitvā, muṇḍaṁ karitvā yaññapathossajanti.",
  "atk-s0514a3:719": "948.",
  "atk-s0514a3:720": " ‘‘Evañhi so vañcito brāhmaṇehi, eko samāno bahukā samecca;",
  "atk-s0514a3:721": "Te yogayogena vilumpamānā, diṭṭhaṁ adiṭṭhena dhanaṁ haranti.",
  "atk-s0514a3:722": "949.",
  "atk-s0514a3:723": " ‘‘Akāsiyā rājūhivānusiṭṭhā, tadassa ādāya dhanaṁ haranti;",
  "atk-s0514a3:724": "Te tādisā corasamā asantā, vajjhā na haññanti ariṭṭha loke.",
  "atk-s0514a3:725": "950.",
  "atk-s0514a3:726": " ‘‘Indassa bāhārasi dakkhiṇāti, yaññesu chindanti palāsayaṭṭhiṁ;",
  "atk-s0514a3:727": "Taṁ cepi saccaṁ maghavā chinnabāhu, kenassa indo asure jināti.",
  "atk-s0514a3:728": "951.",
  "atk-s0514a3:729": " ‘‘Tañceva tucchaṁ maghavā samaṅgī, hantā avajjho paramo sa devo;",
  "atk-s0514a3:730": "Mantā ime brāhmaṇā tuccharūpā, sandiṭṭhikā vañcanā esa loke.",
  "atk-s0514a3:731": "952.",
  "atk-s0514a3:732": " ‘‘Mālāgiri himavā yo ca gijjho, sudassano nisabho kuveru;",
  "atk-s0514a3:733": "Ete ca aññe ca nagā mahantā, cityā katā yaññakarehi māhu.",
  "atk-s0514a3:734": "953.",
  "atk-s0514a3:735": " ‘‘Yathāpakārāni hi iṭṭhakāni, cityā katā yaññakarehi māhu;",
  "atk-s0514a3:736": "Na pabbatā honti tathāpakārā, aññā disā acalā tiṭṭhaselā.",
  "atk-s0514a3:737": "954.",
  "atk-s0514a3:738": " ‘‘Na iṭṭhakā honti silā cirena, na tattha sañjāyati ayo na lohaṁ;",
  "atk-s0514a3:739": "Yaññañca etaṁ parivaṇṇayantā, cityā katā yaññakarehi māhu.",
  "atk-s0514a3:740": "955.",
  "atk-s0514a3:741": " ‘‘Ajjhāyakaṁ mantaguṇūpapannaṁ, tapassinaṁ ‘yācayogo’tidhāhu;",
  "atk-s0514a3:742": "Tīre samuddassudakaṁ sajantaṁ, taṁ sāgarajjhohari tenāpeyyo.",
  "atk-s0514a3:743": "956.",
  "atk-s0514a3:744": " ‘‘Parosahassampi samantavede, mantūpapanne nadiyo vahanti;",
  "atk-s0514a3:745": "Na tena byāpannarasūdakā na, kasmā samuddo atulo apeyyo.",
  "atk-s0514a3:746": "957.",
  "atk-s0514a3:747": " ‘‘Ye keci kūpā idha jīvaloke, loṇūdakā kūpakhaṇehi khātā;",
  "atk-s0514a3:748": "Na brāhmaṇajjhoharaṇena tesu, āpo apeyyo dvirasaññu māhu.",
  "atk-s0514a3:749": "958.",
  "atk-s0514a3:750": " ‘‘Pure puratthā kā kassa bhariyā, mano manussaṁ ajanesi pubbe;",
  "atk-s0514a3:751": "Tenāpi dhammena na koci hīno, evampi vossaggavibhaṅgamāhu.",
  "atk-s0514a3:752": "959.",
  "atk-s0514a3:753": " ‘‘Caṇḍālaputtopi adhicca vede, bhāseyya mante kusalo matīmā;",
  "atk-s0514a3:754": "Na tassa muddhāpi phaleyya sattadhā, mantā ime attavadhāya katā.",
  "atk-s0514a3:755": "960.",
  "atk-s0514a3:756": " ‘‘Vācākatā giddhikatā gahītā, dummocayā kabyapathānupannā;",
  "atk-s0514a3:757": "Bālāna cittaṁ visame niviṭṭhaṁ, tadappapaññā abhisaddahanti.",
  "atk-s0514a3:758": "961.",
  "atk-s0514a3:759": " ‘‘Sīhassa byagghassa ca dīpino ca, na vijjatī porisiyaṁ balena;",
  "atk-s0514a3:760": "Manussabhāvo ca gavaṁva pekkho, jātī hi tesaṁ asamā samānā.",
  "atk-s0514a3:761": "962.",
  "atk-s0514a3:762": " ‘‘Sace ca rājā pathaviṁ vijitvā, sajīvavā assavapārisajjo;",
  "atk-s0514a3:763": "Sayameva so sattusaṅghaṁ vijeyya, tassappajā niccasukhī bhaveyya.",
  "atk-s0514a3:764": "963.",
  "atk-s0514a3:765": " ‘‘Khattiyamantā ca tayo ca vedā, atthena ete samakā bhavanti;",
  "atk-s0514a3:766": "Tesañca atthaṁ avinicchinitvā, na bujjhatī oghapathaṁva channaṁ.",
  "atk-s0514a3:767": "964.",
  "atk-s0514a3:768": " ‘‘Khattiyamantā ca tayo ca vedā, atthena ete samakā bhavanti;",
  "atk-s0514a3:769": "Lābho alābho ayaso yaso ca, sabbeva tesaṁ catunnañca dhammā.",
  "atk-s0514a3:770": "965.",
  "atk-s0514a3:771": " ‘‘Yathāpi ibbhā dhanadhaññahetu, kammāni karonti puthū pathabyā;",
  "atk-s0514a3:772": "Tevijjasaṅghā ca tatheva ajja, kammāni karonti puthū pathabyā.",
  "atk-s0514a3:773": "966.",
  "atk-s0514a3:774": " ‘‘Ibbhehi ye te samakā bhavanti, niccussukā kāmaguṇesu yuttā;",
  "atk-s0514a3:775": "Kammāni karonti puthū pathabyā, tadappapaññā dvirasaññurā te’’ti.",
  "atk-s0514a3:776_0": "Tattha bhovādīti brāhmaṇā. Bhovādina mārayeyyunti brāhmaṇameva māreyyuṁ. Ye cāpīti",
  "atk-s0514a3:776_1": "yepi brāhmaṇānaṁ taṁ vacanaṁ saddaheyyuṁ, te attano upaṭṭhākeyeva ca brāhmaṇe ca",
  "atk-s0514a3:776_2": "māreyyuṁ. Brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva",
  "atk-s0514a3:776_3": "mārenti. Iti tesaṁ vacanaṁ micchā. Kecīti yaññesu no māretha, mayaṁ saggaṁ gamissāmāti",
  "atk-s0514a3:776_4": "āyācantā keci natthi. Pāṇe pasumārabhantīti migādayo pāṇe ca pasū ca vipphandamāne",
  "atk-s0514a3:776_5": "jīvikatthāya mārenti. Mukhaṁ nayantīti etesu yūpussanesu pasubandhesu imasmiṁ te",
  "atk-s0514a3:776_6": "yūpe sabbaṁ maṇisaṅkhamuttaṁ dhaññaṁ dhanaṁ rajataṁ jātarūpaṁ sannihitaṁ, ayaṁ te",
  "atk-s0514a3:776_7": "yūpo parattha paraloke kāmaduho bhavissati, sassatabhāvaṁ āvahissatīti citrehi kāraṇehi",
  "atk-s0514a3:776_8": "mukhaṁ pasādenti, taṁ taṁ vatvā micchāgāhaṁ gāhentīti attho.",
  "atk-s0514a3:777_0": "Sace cāti sace ca yūpe vā sesakaṭṭhesu vā etaṁ maṇiādikaṁ bhaveyya, tidive vā sabbakāmaduho",
  "atk-s0514a3:777_1": "assa, tevijjasaṅghāva puthū hutvā yaññaṁ yajeyyuṁ bahudhanatāya ceva saggakāmatāya",
  "atk-s0514a3:777_2": "ca, aññaṁ abrāhmaṇaṁ na yājeyyuṁ. Yasmā pana attano dhanaṁ paccāsīsantā aññampi yajāpenti,",
  "atk-s0514a3:777_3": "tasmā abhūtavādinoti veditabbā. Kuto cāti etasmiñca yūpe vā sesakaṭṭhesu vā kuto",
  "atk-s0514a3:777_4": "etaṁ maṇiādikaṁ avijjamānameva, kuto tidive sabbakāme duhissati. Sabbathāpi abhūtameva tesaṁ vacanaṁ.",
  "atk-s0514a3:778_0": "Saṭhāca luddā ca paluddhabālāti ariṭṭha, ime brāhmaṇā nāma kerāṭikā ceva nikkaruṇā",
  "atk-s0514a3:778_1": "ca, te bālā lokaṁ palobhetvā upalobhetvā citrehi kāraṇehi mukhaṁ pasādenti. Sabbakāmeti",
  "atk-s0514a3:778_2": "aggiṁ ādāya tvañca jūha, amhākañca vittaṁ dehi, tato sabbakāme labhitvā sukhī hohisi.",
  "atk-s0514a3:779_0": "Tamaggihuttaṁ saraṇaṁ pavissāti taṁ rājānaṁ vā rājamahāmattaṁ vā ādāya aggijuhanaṭṭhānaṁ",
  "atk-s0514a3:779_1": "gehaṁ pavisitvā. Oropayitvāti citrāni kāraṇāni vadantā kesamassuṁ nakhe ca oropayitvā.",
  "atk-s0514a3:779_2": "Atigāḷhayantīti vuttatāya tayo vede nissāya ‘‘idaṁ dātabbaṁ, idaṁ kattabba’’nti vadantā",
  "atk-s0514a3:779_3": "vedehi tassa santakaṁ vittaṁ atigāḷhayanti vināsenti viddhaṁsenti.",
  "atk-s0514a3:780_0": "Annānibhutvā kuhakā kuhitvāti te kuhakā nānappakāraṁ kuhakakammaṁ katvā samecca samāgantvā",
  "atk-s0514a3:780_1": "yaññaṁ vaṇṇetvā vañcetvā tassa santakaṁ nānaggarasabhojanaṁ bhuñjitvā atha naṁ muṇḍakaṁ",
  "atk-s0514a3:780_2": "katvā yaññapathe ossajanti, taṁ gahetvā bahiyaññāvāṭaṁ gacchantīti attho.",
  "atk-s0514a3:781_0": "Yogayogenāti te brāhmaṇā taṁ ekaṁ bahukā samecca tena tena yogena tāya tāya yuttiyā",
  "atk-s0514a3:781_1": "vilumpamānā diṭṭhaṁ paccakkhaṁ tassa dhanaṁ adiṭṭhena devalokena adiṭṭhaṁ devalokaṁ",
  "atk-s0514a3:781_2": "vaṇṇetvā āharaṇaṭṭhānaṁ katvā haranti. Akāsiyā rājūhivānusiṭṭhāti ‘‘idañcidañca baliṁ",
  "atk-s0514a3:781_3": "gaṇhathā’’ti rājūhi anusiṭṭhā akāsiyasaṅkhātā rājapurisā viya. Tadassāti taṁ assa",
  "atk-s0514a3:781_4": "dhanaṁ ādāya haranti. Corasamāti abhūtabaliggāhakā sandhicchedakacorasadisā asappurisā.",
  "atk-s0514a3:781_5": "Vajjhāti vadhārahā evarūpā pāpadhammā udāni loke na haññanti.",
  "atk-s0514a3:782_0": "Bāhārasīti bāhā asi. Idaṁ vuttaṁ hoti – idampi ariṭṭha, brāhmaṇānaṁ musāvādaṁ passa.",
  "atk-s0514a3:782_1": "Te kira yaññesu mahatiṁ palāsayaṭṭhiṁ ‘‘indassa bāhā asi dakkhiṇā’’ti vatvā chindanti.",
  "atk-s0514a3:782_2": "Tañce etesaṁ vacanaṁ saccaṁ, atha chinnabāhu samāno kenassa bāhubalena indo asure",
  "atk-s0514a3:782_3": "jinātīti. Samaṅgīti bāhusamaṅgī acchinnabāhu arogoyeva. Hantāti asurānaṁ hantā. Paramoti",
  "atk-s0514a3:782_4": "uttamo puññiddhiyā samannāgato aññesaṁ avajjho. Brāhmaṇāti brāhmaṇānaṁ. Tuccharūpāti",
  "atk-s0514a3:782_5": "tucchasabhāvā nipphalā . Vañcanāti ye ca te brāhmaṇānaṁ mantā nāma, esā loke sandiṭṭhikā vañcanā.",
  "atk-s0514a3:783_0": "Yathāpakārānīti yādisāni iṭṭhakāni gahetvā yaññakarehi cityā katāti vadanti. Tiṭṭhaselāti",
  "atk-s0514a3:783_1": "pabbatā hi acalā tiṭṭhā na upacitā ekagghanā silāmayā ca. Iṭṭhakāni calāni na ekagghanāni",
  "atk-s0514a3:783_2": "na silāmayāni. Parivaṇṇayantāti etaṁ yaññaṁ vaṇṇentā brāhmaṇā.",
  "atk-s0514a3:784_0": "Samantavedeti paripuṇṇavede brāhmaṇe. Vahantīti sotesupi āvaṭṭesupi patite vahanti,",
  "atk-s0514a3:784_1": "nimujjāpetvā jīvitakkhayaṁ pāpenti. Na tena byāpannarasūdakā nāti ettha eko na-kāro",
  "atk-s0514a3:784_2": "pucchanattho hoti. Nanu tena byāpannarasūdakā nadiyoti taṁ pucchanto evamāha. Kasmāti",
  "atk-s0514a3:784_3": "kena kāraṇena tāva mahāsamuddova apeyyo kato, kiṁ mahābrahmā yamunādīsu nadīsu udakaṁ",
  "atk-s0514a3:784_4": "apeyyaṁ kātuṁ na sakkoti, samuddeyeva sakkotīti. Dvirasaññu māhūti dvirasaññū ahu, jātoti attho.",
  "atk-s0514a3:785_0": "Purepuratthāti ito pure pubbe puratthā paṭhamakappikakāle. Kā kassa bhariyāti kā",
  "atk-s0514a3:785_1": "kassa bhariyā nāma. Tadā hi itthiliṅgameva natthi, pacchā methunadhammavasena mātāpitaro",
  "atk-s0514a3:785_2": "nāma jātā. Mano manussanti tadā hi manoyeva manussaṁ janesi, manomayāva sattā nibbattiṁsūti",
  "atk-s0514a3:785_3": "attho. Tenāpi dhammenāti tenāpi kāraṇena tena sabhāvena na koci jātiyā hīno. Na hi",
  "atk-s0514a3:785_4": "tadā khattiyādibhedo atthi, tasmā yaṁ brāhmaṇā vadanti ‘‘brāhmaṇāva jātiyā seṭṭhā,",
  "atk-s0514a3:785_5": "itare hīnā’’ti, taṁ micchā. Evampīti evaṁ vattamāne loke porāṇakavattaṁ jahitvā pacchā",
  "atk-s0514a3:785_6": "attanā sammannitvā katānaṁ vasena khattiyādayo cattāro koṭṭhāsā jātā, evampi vossaggavibhaṅgamāhu,",
  "atk-s0514a3:785_7": "attanā katehi kammavossaggehi tesaṁ sattānaṁ ekacce khattiyā jātā, ekacce brāhmaṇādayoti",
  "atk-s0514a3:785_8": "imaṁ vibhāgaṁ kathenti, tasmā ‘‘brāhmaṇāva seṭṭhā’’ti vacanaṁ micchā.",
  "atk-s0514a3:786_0": "Sattadhāti yadi mahābrahmunā brāhmaṇānaññeva tayo vedā dinnā, na aññesaṁ, caṇḍālassa",
  "atk-s0514a3:786_1": "mante bhāsantassa muddhā sattadhā phaleyya, na ca phalati, tasmā imehi brāhmaṇehi",
  "atk-s0514a3:786_2": "attavadhāya mantā katā, attanoyeva nesaṁ musāvāditaṁ pakāsentā guṇavadhaṁ karonti.",
  "atk-s0514a3:786_3": "Vācākatāti ete mantā nāma musāvādena cintetvā katā. Giddhikatā gahītāti lābhagiddhikatāya",
  "atk-s0514a3:786_4": "brāhmaṇehi gahitā. Dummocayāti macchena gilitabaliso viya dummocayā. Kabyapathānupannāti",
  "atk-s0514a3:786_5": "kabyākārakabrāhmaṇānaṁ vacanapathaṁ anupannā anugatā. Te hi yathā icchanti, tathā",
  "atk-s0514a3:786_6": "musā vatvā bandhanti. Bālānanti tesañhi bālānaṁ cittaṁ visame niviṭṭhaṁ, taṁ aññe",
  "atk-s0514a3:786_7": "appapaññāva abhisaddahanti.",
  "atk-s0514a3:787_0": "Porisiyaṁbalenāti porisiyasaṅkhātena balena. Idaṁ vuttaṁ hoti – yaṁ etesaṁ sīhādīnaṁ",
  "atk-s0514a3:787_1": "purisathāmasaṅkhātaṁ porisiyabalaṁ, tena balena samannāgato brāhmaṇo nāma natthi,",
  "atk-s0514a3:787_2": "sabbe imehi tiracchānehipi hīnāyevāti. Manussabhāvo ca gavaṁva pekkhoti apica yo",
  "atk-s0514a3:787_3": "etesaṁ manussabhāvo, so gunnaṁ viya pekkhitabbo. Kiṁkāraṇā? Jāti hi tesaṁ asamā samānā.",
  "atk-s0514a3:787_4": "Tesañhi brāhmaṇānaṁ duppaññatāya gohi saddhiṁ samānajātiyeva asamā. Aññameva hi gunnaṁ",
  "atk-s0514a3:787_5": "saṇṭhānaṁ, aññaṁ tesanti. Etena brāhmaṇe tiracchānesu sīhādīhi samepi akatvā gorūpasameva karoti.",
  "atk-s0514a3:788_0": "Sace ca rājāti ariṭṭha, yadi mahābrahmunā dinnabhāvena khattiyova pathaviṁ vijitvā.",
  "atk-s0514a3:788_1": "Sajīvavāti sahajīvīhi amaccehi samannāgato. Assavapārisajjoti attano ovādakaraparisāvacarova",
  "atk-s0514a3:788_2": "siyā, athassa parisāya yujjhitvā rajjaṁ kātabbaṁ nāma na bhaveyya . Sayameva so ekakova",
  "atk-s0514a3:788_3": "sattusaṅghaṁ vijeyya, evaṁ sati yuddhe dukkhābhāvena tassa pajā niccasukhī bhaveyya,",
  "atk-s0514a3:788_4": "etañca natthi. Tasmā tesaṁ vacanaṁ micchā.",
  "atk-s0514a3:789_0": "Khattiyamantāti rājasatthañca tayo ca vedā attano āṇāya ruciyā ‘‘idameva kattabba’’nti",
  "atk-s0514a3:789_1": "pavattattā atthena ete samakā bhavanti. Avinicchinitvāti tesaṁ khattiyamantānaṁ khattiyopi",
  "atk-s0514a3:789_2": "vedānaṁ brāhmaṇopi atthaṁ avinicchinitvā āṇāvaseneva uggaṇhanto taṁ atthaṁ udakoghena",
  "atk-s0514a3:789_3": "channamaggaṁ viya na bujjhati.",
  "atk-s0514a3:790_0": "Atthenaeteti vañcanatthena ete samakā bhavanti. Kiṁkāraṇā? Brāhmaṇāva seṭṭhā, aññe",
  "atk-s0514a3:790_1": "vaṇṇā hīnāti vadanti. Ye ca te lābhādayo lokadhammā, sabbeva tesaṁ catunnampi vaṇṇānaṁ",
  "atk-s0514a3:790_2": "dhammā. Ekasattopi etehi muttako nāma natthi. Iti brāhmaṇā lokadhammehi aparimuttāva",
  "atk-s0514a3:790_3": "samānā ‘‘seṭṭhā maya’’nti musā kathenti.",
  "atk-s0514a3:791_0": "Ibbhāti gahapatikā. Tevijjasaṅghā cāti brāhmaṇāpi tatheva puthūni kasigorakkhādīni",
  "atk-s0514a3:791_1": "kammāni karonti. Niccussukāti niccaṁ ussukkajātā chandajātā. Tadappapaññā dvirasaññurā",
  "atk-s0514a3:791_2": "teti tasmā bhātika, dvirasaññu nippaññā brāhmaṇā, ārā te dhammato. Porāṇakā hi brāhmaṇadhammā",
  "atk-s0514a3:791_3": "etarahi sunakhesu sandissantīti.",
  "atk-s0514a3:792_0": "Evaṁ mahāsatto tassa vādaṁ bhinditvā attano vādaṁ patiṭṭhāpesi. Tassa dhammakathaṁ",
  "atk-s0514a3:792_1": "sutvā sabbā nāgaparisā somanassajātā ahesuṁ. Mahāsatto nesādabrāhmaṇaṁ nāgabhavanā",
  "atk-s0514a3:792_2": "nīharāpesi, paribhāsamattampissa nākāsi. Sāgarabrahmadattopi ṭhapitadivasaṁ anatikkamitvā",
  "atk-s0514a3:792_3": "caturaṅginiyā senāya saha pitu vasanaṭṭhānaṁ agamāsi. Mahāsattopi ‘‘mātulañca ayyakañca",
  "atk-s0514a3:792_4": "passissāmī’’ti bheriṁ carāpetvā mahantena sirisobhaggena yamunāto uttaritvā tameva",
  "atk-s0514a3:792_5": "assamapadaṁ ārabbha pāyāsi. Avasesā bhātaro cassa mātāpitaro ca pacchato pāyiṁsu.",
  "atk-s0514a3:792_6": "Tasmiṁ khaṇe sāgarabrahmadatto mahāsattaṁ mahatiyā parisāya āgacchantaṁ asañjānitvā",
  "atk-s0514a3:792_7": "pitaraṁ pucchanto āha –",
  "atk-s0514a3:793": "967.",
  "atk-s0514a3:794": " ‘‘Kassa bherī mudiṅgā ca, saṅkhā paṇavadindimā;",
  "atk-s0514a3:795": "Purato paṭipannāni, hāsayantā rathesabhaṁ.",
  "atk-s0514a3:796": "968.",
  "atk-s0514a3:797": " ‘‘Kassa kañcanapaṭṭena, puthunā vijjuvaṇṇinā;",
  "atk-s0514a3:798": "Yuvā kalāpasannaddho, ko eti siriyā jalaṁ.",
  "atk-s0514a3:799": "969.",
  "atk-s0514a3:800": " ‘‘Ukkāmukhapahaṭṭhaṁva, khadiraṅgārasannibhaṁ;",
  "atk-s0514a3:801": "Mukhañca rucirā bhāti, ko eti siriyā jalaṁ.",
  "atk-s0514a3:802": "970.",
  "atk-s0514a3:803": " ‘‘Kassa jambonadaṁ chattaṁ, sasalākaṁ manoramaṁ;",
  "atk-s0514a3:804": "Ādiccaraṁsāvaraṇaṁ, ko eti siriyā jalaṁ.",
  "atk-s0514a3:805": "971.",
  "atk-s0514a3:806": " ‘‘Kassa aṅgaṁ pariggayha, vālabījanimuttamaṁ;",
  "atk-s0514a3:807": "Ubhato varapuññassa, muddhani uparūpari.",
  "atk-s0514a3:808": "972.",
  "atk-s0514a3:809": " ‘‘Kassa pekhuṇahatthāni, citrāni ca mudūni ca;",
  "atk-s0514a3:810": "Kañcanamaṇidaṇḍāni, caranti dubhato mukhaṁ.",
  "atk-s0514a3:811": "973.",
  "atk-s0514a3:812": " ‘‘Khadiraṅgāravaṇṇābhā, ukkāmukhapahaṁsitā;",
  "atk-s0514a3:813": "Kassete kuṇḍalā vaggū, sobhanti dubhato mukhaṁ.",
  "atk-s0514a3:814": "974.",
  "atk-s0514a3:815": " ‘‘Kassa vātena chupitā, niddhantā mudukāḷakā;",
  "atk-s0514a3:816": "Sobhayanti nalāṭantaṁ, nabhā vijjurivuggatā.",
  "atk-s0514a3:817": "975.",
  "atk-s0514a3:818": " ‘‘Kassa etāni akkhīni, āyatāni puthūni ca;",
  "atk-s0514a3:819": "Ko sobhati visālakkho, kassetaṁ uṇṇajaṁ mukhaṁ.",
  "atk-s0514a3:820": "976.",
  "atk-s0514a3:821": " ‘‘Kassete lapanajātā, suddhā saṅkhavarūpamā;",
  "atk-s0514a3:822": "Bhāsamānassa sobhanti, dantā kuppilasādisā.",
  "atk-s0514a3:823": "977.",
  "atk-s0514a3:824": " ‘‘Kassa lākhārasasamā, hatthapādā sukhedhitā;",
  "atk-s0514a3:825": "Ko so bimboṭṭhasampanno, divā sūriyova bhāsati.",
  "atk-s0514a3:826": "978.",
  "atk-s0514a3:827": " ‘‘Himaccaye himavati, mahāsālova pupphito;",
  "atk-s0514a3:828": "Ko so odātapāvāro, jayaṁ indova sobhati.",
  "atk-s0514a3:829": "979.",
  "atk-s0514a3:830": " ‘‘Suvaṇṇapīḷakākiṇṇaṁ, maṇidaṇḍavicittakaṁ;",
  "atk-s0514a3:831": "Ko so parisamogayha, īsaṁ khaggaṁ pamuñcati.",
  "atk-s0514a3:832": "980.",
  "atk-s0514a3:833": " ‘‘Suvaṇṇavikatā cittā, sukatā cittasibbanā;",
  "atk-s0514a3:834": "Ko so omuñcate pādā, namo katvā mahesino’’ti.",
  "atk-s0514a3:835_0": "Tattha paṭipannānīti kassetāni tūriyāni purato paṭipannāni. Hāsayantāti etaṁ rājānaṁ",
  "atk-s0514a3:835_1": "hāsayantā. Kassa kañcanapaṭṭenāti kassa nalāṭante bandhena uṇhīsapaṭṭena vijjuyā",
  "atk-s0514a3:835_2": "meghamukhaṁ viya mukhaṁ pajjotatīti pucchati. Yuvā kalāpasannaddhoti taruṇo sannaddhakalāpo.",
  "atk-s0514a3:835_3": "Ukkāmukhapahaṭṭhaṁvāti kammāruddhane pahaṭṭhasuvaṇṇaṁ viya. Khadiraṅgārasannibhanti",
  "atk-s0514a3:835_4": "ādittakhadiraṅgārasannibhaṁ. Jambonadanti rattasuvaṇṇamayaṁ. Aṅgaṁ pariggayhāti cāmarigāhakena",
  "atk-s0514a3:835_5": "aṅgena pariggahitā hutvā. Vālabījanimuttamanti uttamaṁ vālabījaniṁ. Pekhuṇahatthānīti",
  "atk-s0514a3:835_6": "morapiñchahatthakāni. Citrānīti sattaratanacitrāni. Kañcanamaṇidaṇḍānīti tapanīyasuvaṇṇena",
  "atk-s0514a3:835_7": "ca maṇīhi ca khaṇitadaṇḍāni. Dubhato mukhanti mukhassa ubhayapassesu caranti.",
  "atk-s0514a3:836_0": "Vātena chupitāti vātapahaṭā. Niddhantāti siniddhaantā. Nalāṭantanti kassete evarūpā",
  "atk-s0514a3:836_1": "kesā nalāṭantaṁ upasobhenti. Nabhā vijjurivuggatāti nabhato uggatā vijju viya. Uṇṇajanti",
  "atk-s0514a3:836_2": "kañcanādāso viya paripuṇṇaṁ. Lapanajātāti mukhajātā. Kuppilasādisāti mandālakamakulasadisā.",
  "atk-s0514a3:836_3": "Sukhedhitāti sukhaparihaṭā. Jayaṁ indovāti jayaṁ patto indo viya. Suvaṇṇapīḷakākiṇṇanti",
  "atk-s0514a3:836_4": "suvaṇṇapīḷakāhi ākiṇṇaṁ. Maṇidaṇḍavicittakanti maṇīhi tharumhi vicittakaṁ. Suvaṇṇavikatāti",
  "atk-s0514a3:836_5": "suvaṇṇakhacitā. Cittāti sattaratanavicittā. Sukatāti suṭṭhu niṭṭhitā. Cittasibbanāti",
  "atk-s0514a3:836_6": "citrasibbiniyo. Ko so omuñcate pādāti ko esa pādato evarūpā pādukā omuñcatīti.",
  "atk-s0514a3:837": "Evaṁ puttena sāgarabrahmadattena puṭṭho iddhimā abhiññālābhī tāpaso ‘‘tāta, ete dhataraṭṭharañño puttā tava bhāgineyyanāgā’’ti ācikkhanto gāthamāha –",
  "atk-s0514a3:838": "981.",
  "atk-s0514a3:839": " ‘‘Dhataraṭṭhā hi te nāgā, iddhimanto yasassino;",
  "atk-s0514a3:840": "Samuddajāya uppannā, nāgā ete mahiddhikā’’ti.",
  "atk-s0514a3:841_0": "Evaṁ tesaṁ kathentānaññeva nāgaparisā patvā tāpasassa pāde vanditvā ekamantaṁ nisīdiṁsu.",
  "atk-s0514a3:841_1": "Samuddajāpi pitaraṁ vanditvā roditvā nāgaparisāya saddhiṁ nāgabhavanameva gatā. Sāgarabrahmadattopi",
  "atk-s0514a3:841_2": "tattheva katipāhaṁ vasitvā bārāṇasimeva gato. Samuddajā nāgabhavaneyeva kālamakāsi.",
  "atk-s0514a3:841_3": "Bodhisatto yāvajīvaṁ sīlaṁ rakkhitvā uposathakammaṁ katvā āyupariyosāne saddhiṁ parisāya saggapuraṁ pūresi.",
  "atk-s0514a3:842_0": "Satthā imaṁ dhammadesanaṁ āharitvā ‘‘evaṁ upāsakā porāṇakapaṇḍitā anuppannepi buddhe",
  "atk-s0514a3:842_1": "evarūpaṁ nāma sampattiṁ pahāya uposathakammaṁ kariṁsuyevā’’ti vatvā jātakaṁ samodhānesi.",
  "atk-s0514a3:842_2": "Desanāpariyosāne upāsakā sotāpattiphale patiṭṭhahiṁsu. Tadā mātāpitaro mahārājakulāni",
  "atk-s0514a3:842_3": "ahesuṁ, nesādabrāhmaṇo devadatto, somadatto ānando, ajamukhī uppalavaṇṇā, sudassano",
  "atk-s0514a3:842_4": "sāriputto, subhogo moggallāno, kāṇāriṭṭho sunakkhatto, bhūridatto pana ahameva sammāsambuddho ahosinti.",
  "atk-s0514a3:843": "Bhūridattajātakavaṇṇanā chaṭṭhāniṭṭhitā.",
  "atk-s0514a3:845": " [544] 7. Candakumārajātakavaṇṇanā",
  "atk-s0514a3:846_0": "Rājāsiluddakammoti idaṁ satthā gijjhakūṭe viharanto devadattaṁ ārabbha kathesi. Tassa",
  "atk-s0514a3:846_1": "vatthu saṅghabhedakakkhandhake āgatameva. Taṁ tassa pabbajitakālato paṭṭhāya yāva",
  "atk-s0514a3:846_2": "bimbisārarañño maraṇā tatthāgatanayeneva veditabbaṁ. Taṁ pana mārāpetvā devadatto",
  "atk-s0514a3:846_3": "ajātasattuṁ upasaṅkamitvā ‘‘mahārāja, tava manoratho matthakaṁ patto, mama manoratho",
  "atk-s0514a3:846_4": "tāva na pāpuṇātī’’ti āha. ‘‘Ko pana te, bhante, manoratho’’ti? ‘‘Nanu dasabalaṁ māretvā",
  "atk-s0514a3:846_5": "buddho bhavissāmī’’ti. ‘‘Amhehettha kiṁ kātabba’’nti? ‘‘Mahārāja, dhanuggahe sannipātāpetuṁ",
  "atk-s0514a3:846_6": "vaṭṭatī’’ti. ‘‘Sādhu, bhante’’ti rājā akkhaṇavedhīnaṁ dhanuggahānaṁ pañcasatāni sannipātāpetvā",
  "atk-s0514a3:846_7": "tato ekatiṁsa jane uccinitvā therassa santikaṁ pāhesi. So tesaṁ jeṭṭhakaṁ āmantetvā",
  "atk-s0514a3:846_8": "‘‘āvuso samaṇo gotamo gijjhakūṭe viharati, asukasmiṁ nāma divāṭṭhāne caṅkamati. Tvaṁ",
  "atk-s0514a3:846_9": "tattha gantvā taṁ visapītena sallena vijjhitvā jīvitakkhayaṁ pāpetvā asukena nāma",
  "atk-s0514a3:846_10": "maggena ehī’’ti vatvā pesetvā tasmiṁ magge dve dhanuggaheṭhapesi ‘‘tumhākaṁ ṭhitamaggena",
  "atk-s0514a3:846_11": "eko puriso āgamissati, taṁ tumhe jīvitā voropetvā asukena nāma maggena ethā’’ti,",
  "atk-s0514a3:846_12": "tasmiṁ magge cattāro purise ṭhapesi ‘‘tumhākaṁ ṭhitamaggena dve purisā āgamissanti,",
  "atk-s0514a3:846_13": "tumhe te jīvitā voropetvā asukena nāma maggena ethā’’ti, tasmiṁ magge aṭṭha jane",
  "atk-s0514a3:846_14": "ṭhapesi ‘‘tumhākaṁ ṭhitamaggena cattāro puriso āgamissanti, tumhe te jīvitā voropetvā",
  "atk-s0514a3:846_15": "asukena nāma maggena ethā’’ti, tasmiṁ magge soḷasa purise ṭhapesi ‘‘tumhākaṁ ṭhitamaggena",
  "atk-s0514a3:846_16": "aṭṭha purisā āgamissanti, tumhe te jīvitā voropetvā asukena nāma maggena ethā’’ti.",
  "atk-s0514a3:847_0": "Kasmā panesa evamakāsīti? Attano kammassa paṭicchādanatthaṁ. Atha so jeṭṭhakadhanuggaho",
  "atk-s0514a3:847_1": "vāmato khaggaṁ laggetvā piṭṭhiyā tuṇīraṁ bandhitvā meṇḍasiṅgamahādhanuṁ gahetvā tathāgatassa",
  "atk-s0514a3:847_2": "santikaṁ gantvā ‘‘vijjhissāmi na’’nti saññāya dhanuṁ āropetvā saraṁ sannayhitvā ākaḍḍhitvā",
  "atk-s0514a3:847_3": "vissajjetuṁ nāsakkhi. So saraṁ oropetumpi asakkonto phāsukā bhijjantiyo viya mukhato",
  "atk-s0514a3:847_4": "kheḷena paggharantena kilantarūpo ahosi, sakalasarīraṁ thaddhaṁ jātaṁ, yantena pīḷitākārappattaṁ",
  "atk-s0514a3:847_5": "viya ahosi. So maraṇabhayatajjito aṭṭhāsi. Atha naṁ satthā disvā madhurassaraṁ nicchāretvā",
  "atk-s0514a3:847_6": "etadavoca ‘‘mā bhāyi bho, purisa, ito ehī’’ti. So tasmiṁ khaṇe āvudhāni chaḍḍetvā",
  "atk-s0514a3:847_7": "bhagavato pādesu sirasā nipatitvā ‘‘accayo maṁ, bhante, accagamā yathābālaṁ yathāmūḷhaṁ",
  "atk-s0514a3:847_8": "yathāakusalaṁ, svāhaṁ tumhākaṁ guṇe ajānanto andhabālassa devadattassa vacanena tumhe",
  "atk-s0514a3:847_9": "jīvitā voropetuṁ āgatomhi, khamatha me, bhante’’ti khamāpetvā ekamante nisīdi. Atha",
  "atk-s0514a3:847_10": "naṁ satthā dhammaṁ desento saccāni pakāsetvā sotāpattiphale patiṭṭhāpetvā ‘‘āvuso,",
  "atk-s0514a3:847_11": "devadattena ācikkhitamaggaṁ appaṭipajjitvā aññena maggena yāhī’’ti uyyojesi. Uyyojetvā",
  "atk-s0514a3:847_12": "ca pana caṅkamā oruyha aññatarasmiṁ rukkhamūle nisīdi.",
  "atk-s0514a3:848_0": "Atha tasmiṁ dhanuggahe anāgacchante itare dve janā ‘‘kiṁ nu kho so cirāyatī’’ti paṭimaggena",
  "atk-s0514a3:848_1": "gacchantā dasabalaṁ disvā upasaṅkamitvā vanditvā ekamantaṁ nisīdiṁsu. Satthā tesampi",
  "atk-s0514a3:848_2": "dhammaṁ desetvā saccāni pakāsetvā sotāpattiphale patiṭṭhāpetvā ‘‘āvuso, devadattena",
  "atk-s0514a3:848_3": "kathitamaggaṁ appaṭipajjitvā iminā maggena gacchathā’’ti uyyojesi. Iminā upāyena",
  "atk-s0514a3:848_4": "itaresupi āgantvā nisinnesu sotāpattiphale patiṭṭhāpetvā aññena maggena uyyojesi.",
  "atk-s0514a3:848_5": "Atha so paṭhamamāgato jeṭṭhakadhanuggaho devadattaṁ upasaṅkamitvā ‘‘bhante, devadatta",
  "atk-s0514a3:848_6": "ahaṁ sammāsambuddhaṁ jīvitā voropetuṁ nāsakkhiṁ, mahiddhiko so bhagavā mahānubhāvo’’ti",
  "atk-s0514a3:848_7": "ārocesi. Te sabbepi ‘‘sammāsambuddhaṁ nissāya amhehi jīvitaṁ laddha’’nti satthu santike",
  "atk-s0514a3:848_8": "pabbajitvā arahattaṁ pāpuṇiṁsu. Ayaṁ pavatti bhikkhusaṅghe pākaṭā ahosi. Bhikkhū",
  "atk-s0514a3:848_9": "dhammasabhāyaṁ kathaṁ samuṭṭhāpesuṁ ‘‘āvuso devadatto kira ekasmiṁ tathāgate veracittena",
  "atk-s0514a3:848_10": "bahū jane jīvitā voropetuṁ vāyāmamakāsi, te sabbepi satthāraṁ nissāya jīvitaṁ labhiṁsū’’ti.",
  "atk-s0514a3:848_11": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0514a3:848_12": "‘‘imāya nāmā’’ti vutte ‘‘na, bhikkhave, idāneva, pubbepi devadatto maṁ ekakaṁ nissāya",
  "atk-s0514a3:848_13": "mayi veracittena bahū jane jīvitā voropetuṁ vāyāmaṁ akāsiyevā’’ti vatvā tehi yācito atītaṁ āhari.",
  "atk-s0514a3:849_0": "Atīte ayaṁ bārāṇasī pupphavatī nāma ahosi. Tattha vasavattirañño putto ekarājā nāma",
  "atk-s0514a3:849_1": "rajjaṁ kāresi, tassa putto candakumāro nāma oparajjaṁ kāresi. Khaṇḍahālo nāma brāhmaṇo",
  "atk-s0514a3:849_2": "purohito ahosi. So rañño atthañca dhammañca anusāsi. Taṁ kira rājā ‘‘paṇḍito’’ti",
  "atk-s0514a3:849_3": "vinicchaye nisīdāpesi. So lañjavittako hutvā lañjaṁ gahetvā asāmike sāmike karoti,",
  "atk-s0514a3:849_4": "sāmike ca asāmike. Athekadivasaṁ eko aḍḍaparājito puriso vinicchayaṭṭhānā upakkosento",
  "atk-s0514a3:849_5": "nikkhamitvā rājupaṭṭhānaṁ āgacchantaṁ candakumāraṁ disvā dhāvitvā tassa pādesu nipatitvā",
  "atk-s0514a3:849_6": "rodi. So ‘‘kiṁ, bho purisa, rodasī’’ti āha. ‘‘Sāmi, khaṇḍahālo vinicchaye vilopaṁ",
  "atk-s0514a3:849_7": "khādati, ahaṁ tena lañjaṁ gahetvā parājayaṁ pāpito’’ti. Candakumāro ‘‘mā bhāyī’’ti",
  "atk-s0514a3:849_8": "taṁ assāsetvā vinicchayaṁ netvā sāmikameva sāmikaṁ, asāmikameva asāmikaṁ akāsi. Mahājano",
  "atk-s0514a3:849_9": "mahāsaddena sādhukāramadāsi. Rājā taṁ sutvā ‘‘kiṁsaddo eso’’ti pucchi. ‘‘Candakumārena",
  "atk-s0514a3:849_10": "kira aḍḍo suvinicchito, tattheso sādhukārasaddo’’ti. Taṁ sutvā rājā tussi. Kumāro",
  "atk-s0514a3:849_11": "āgantvā taṁ vanditvā ekamantaṁ nisīdi. Atha naṁ rājā ‘‘tāta, eko kira te aḍḍo vinicchito’’ti",
  "atk-s0514a3:849_12": "āha. ‘‘Āma, devā’’ti. ‘‘Tena hi, tāta, ito paṭṭhāya tvameva vinicchayaṁ paṭṭhapehī’’ti",
  "atk-s0514a3:849_13": "vinicchayaṁ kumārassa adāsi.",
  "atk-s0514a3:850_0": "Tato paṭṭhāya khaṇḍahālassa āyo pacchijji. So tato paṭṭhāya kumāre āghātaṁ bandhitvā",
  "atk-s0514a3:850_1": "okāsaṁ gavesanto antarāpekkho vicari. So pana rājā mandapañño. So ekadivasaṁ rattibhāge",
  "atk-s0514a3:850_2": "supitvā paccūsasamaye supinante alaṅkatadvārakoṭṭhakaṁ, sattaratanamayapākāraṁ, saṭṭhiyojanikasuvaṇṇamayavālukamahāvīthiṁ,",
  "atk-s0514a3:850_3": "yojanasahassubbedhavejayantapāsādapaṭimaṇḍitaṁ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṁ",
  "atk-s0514a3:850_4": "ākiṇṇadevagaṇaṁ tāvatiṁsabhavanaṁ disvā pabujjhitvā tattha gantukāmo cintesi – ‘‘sve",
  "atk-s0514a3:850_5": "ācariyakhaṇḍahālassāgamanavelāya devalokagāmimaggaṁ pucchitvā tena desitamaggena",
  "atk-s0514a3:850_6": "devalokaṁ gamissāmī’’ti khaṇḍahālopi pātova nhatvā bhuñjitvā rājupaṭṭhānaṁ āgantvā",
  "atk-s0514a3:850_7": "rājanivesanaṁ pavisitvā rañño sukhaseyyaṁ pucchi. Athassa rājā āsanaṁ dāpetvā pañhaṁ",
  "atk-s0514a3:850_8": "pucchi. Tamatthaṁ pakāsento satthā āha –",
  "atk-s0514a3:851": "982.",
  "atk-s0514a3:852": " ‘‘Rājāsi luddakammo, ekarājā pupphavatīyā;",
  "atk-s0514a3:853": "So pucchi brahmabandhuṁ, khaṇḍahālaṁ purohitaṁ mūḷhaṁ.",
  "atk-s0514a3:854": "983.",
  "atk-s0514a3:855": " ‘‘Saggāna maggamācikkha, tvaṁsi brāhmaṇa dhammavinayakusalo;",
  "atk-s0514a3:856": "Yathā ito vajanti sugatiṁ, narā puññāni katvānā’’ti.",
  "atk-s0514a3:857_0": "Tattha rājāsīti rājā āsi. Luddakammoti kakkhaḷapharusakammo. Saggāna magganti saggānaṁ",
  "atk-s0514a3:857_1": "gamanamaggaṁ. Dhammavinayakusaloti sucaritadhamme ca ācāravinaye ca kusalo. Yathāti",
  "atk-s0514a3:857_2": "yathā narā puññāni katvā ito sugatiṁ gacchanti, taṁ me sugatimaggaṁ ācikkhāhīti pucchi.",
  "atk-s0514a3:858_0": "Imaṁ pana pañhaṁ sabbaññubuddhaṁ vā tassa sāvake vā tesaṁ alābhena bodhisattaṁ vā",
  "atk-s0514a3:858_1": "pucchituṁ vaṭṭati. Rājā pana yathā nāma sattāhaṁ maggamūḷho puriso aññaṁ māsamattaṁ",
  "atk-s0514a3:858_2": "maggamūḷhaṁ maggaṁ puccheyya, evaṁ khaṇḍahālaṁ pucchi. So cintesi ‘‘ayaṁ me paccāmittassa",
  "atk-s0514a3:858_3": "piṭṭhidassanakālo, idāni candakumāraṁ jīvitakkhayaṁ pāpetvā mama manorathaṁ pūressāmī’’ti.",
  "atk-s0514a3:858_4": "Atha rājānaṁ āmantetvā tatiyaṁ gāthamāha –",
  "atk-s0514a3:859": "984.",
  "atk-s0514a3:860": " ‘‘Atidānaṁ daditvāna, avajjhe deva ghātetvā;",
  "atk-s0514a3:861": "Evaṁ vajanti sugatiṁ, narā puññāni katvānā’’ti.",
  "atk-s0514a3:862": "Tassattho – mahārāja saggaṁ gacchantā nāma atidānaṁ dadanti, avajjhe ghātenti. Sacepi saggaṁ gantukāmosi, tvampi tatheva karohīti.",
  "atk-s0514a3:863": "Atha naṁ rājā pañhassa atthaṁ pucchi –",
  "atk-s0514a3:864": "985.",
  "atk-s0514a3:865": " ‘‘Kiṁ pana taṁ atidānaṁ, ke ca avajjhā imasmi lokasmiṁ;",
  "atk-s0514a3:866": "Etañca kho no akkhāhi, yajissāmi dadāmi dānānī’’ti.",
  "atk-s0514a3:867": "Sopissa byākāsi –",
  "atk-s0514a3:868": "986.",
  "atk-s0514a3:869": " ‘‘Puttehi deva yajitabbaṁ, mahesīhi negamehi ca;",
  "atk-s0514a3:870": "Usabhehi ājāniyehi catūhi, sabbacatukkena deva yajitabba’’nti.",
  "atk-s0514a3:871": "Rañño pañhaṁ byākaronto ca devalokamaggaṁ puṭṭho nirayamaggaṁ byākāsi.",
  "atk-s0514a3:872_0": "Tattha puttehīti attanā jātehi piyaputtehi ceva piyadhītāhi ca. Mahesīhīti piyabhariyāhi.",
  "atk-s0514a3:872_1": "Negamehīti seṭṭhīhi. Usabhehīti sabbasetehi usabharājūhi. Ājāniyehīti maṅgalaassehi.",
  "atk-s0514a3:872_2": "Catūhīti etehi sabbeheva aññehi ca hatthiādīhi catūhi catūhīti evaṁ sabbacatukkena,",
  "atk-s0514a3:872_3": "deva, yajitabbaṁ. Etesañhi khaggena sīsaṁ chinditvā suvaṇṇapātiyā galalohitaṁ gahetvā",
  "atk-s0514a3:872_4": "āvāṭe pakkhipitvā yaññassa yajanakarājāno sarīrena saha devalokaṁ gacchanti. Mahārāja,",
  "atk-s0514a3:872_5": "samaṇabrāhmaṇakapaṇaddhikavanibbakayācakānaṁ ghāsacchādanādisampadānaṁ dānameva pavattati.",
  "atk-s0514a3:872_6": "Ime pana puttadhītādayo māretvā tesaṁ galalohitena yaññassa yajanaṁ atidānaṁ nāmāti rājānaṁ saññāpesi.",
  "atk-s0514a3:873_0": "Iti so ‘‘sace candakumāraṁ ekaññeva gaṇhissāmi, veracittena karaṇaṁ maññissantī’’ti",
  "atk-s0514a3:873_1": "taṁ mahājanassa antare pakkhipi. Idaṁ pana tesaṁ kathentānaṁ kathaṁ sutvā sabbe antepurajanā",
  "atk-s0514a3:873_2": "bhītatasitā saṁviggamānahadayā ekappahāreneva mahāravaṁ raviṁsu. Tamatthaṁ pakāsento satthā āha –",
  "atk-s0514a3:874": "987.",
  "atk-s0514a3:875": " ‘‘Taṁ sutvā antepure, kumārā mahesiyo ca haññantu;",
  "atk-s0514a3:876": "Eko ahosi nigghoso, bhikkhā accuggato saddo’’ti.",
  "atk-s0514a3:877_0": "Tattha tanti ‘‘kumārā ca mahesiyo ca haññantū’’ti taṁ saddaṁ sutvā ekoti sakalarājanivesane",
  "atk-s0514a3:877_1": "ekova nigghoso ahosi. Bhismāti bhayānako. Accuggatoti atiuggato ahosi, sakalarājakulaṁ",
  "atk-s0514a3:877_2": "yugantavātappahaṭaṁ viya sālavanaṁ ahosi.",
  "atk-s0514a3:878_0": "Brāhmaṇo rājānaṁ āha – ‘‘kiṁ pana, mahārāja, yaññaṁ yajituṁ sakkosi, na sakkosī’’ti?",
  "atk-s0514a3:878_1": "‘‘Kiṁ kathesi, ācariya, yaññaṁ yajitvā devalokaṁ gamissāmī’’ti. ‘‘Mahārāja, bhīrukā",
  "atk-s0514a3:878_2": "dubbalajjhāsayā yaññaṁ yajituṁ samatthā nāma na honti, tumhe idha sabbe sannipātetha,",
  "atk-s0514a3:878_3": "ahaṁ yaññāvāṭe kammaṁ karissāmī’’ti attano pahonakaṁ balakāyaṁ gahetvā nagarā nikkhamma",
  "atk-s0514a3:878_4": "yaññāvāṭaṁ samatalaṁ kāretvā vatiyā parikkhipi. Kasmā? Dhammiko hi samaṇo vā brāhmaṇo",
  "atk-s0514a3:878_5": "vā āgantvā nivāreyyāti yaññāvāṭe vatiyā parikkhepanaṁ nāma cārittanti katvā porāṇakabrāhmaṇehi",
  "atk-s0514a3:878_6": "ṭhapitaṁ. Rājāpi purise pakkosāpetvā ‘‘tātā, ahaṁ attano puttadhītaro ca bhariyāyo",
  "atk-s0514a3:878_7": "ca māretvā yaññaṁ yajitvā devalokaṁ gamissāmi, gacchatha nesaṁ ācikkhitvā sabbe idhānethā’’ti",
  "atk-s0514a3:878_8": "puttānaṁ tāva ānayanatthāya āha –",
  "atk-s0514a3:879": "988.",
  "atk-s0514a3:880": " ‘‘Gacchatha vadetha kumāre, candaṁ sūriyañca bhaddasenañca;",
  "atk-s0514a3:881": "Sūrañca vāmagottañca, pacurā kira hotha yaññatthāyā’’ti.",
  "atk-s0514a3:882_0": "Tattha gacchatha vadetha kumāreti candakumāro ca sūriyakumāro cāti dve gotamideviyā",
  "atk-s0514a3:882_1": "aggamahesiyā puttā, bhaddaseno ca sūro ca vāmagotto ca tesaṁ vemātikabhātaro. Pacurā",
  "atk-s0514a3:882_2": "kira hothāti ekasmiṁ ṭhāne rāsī hothāti ācikkhathāti attho.",
  "atk-s0514a3:883_0": "Te paṭhamaṁ candakumārassa santikaṁ gantvā āhaṁsu ‘‘kumāra, tumhe kira māretvā tumhākaṁ",
  "atk-s0514a3:883_1": "pitā devalokaṁ gantukāmo, tumhākaṁ gaṇhanatthāya amhe pesesī’’ti. ‘‘Kassa vacanena",
  "atk-s0514a3:883_2": "maṁ gaṇhāpesī’’ti? ‘‘Khaṇḍahālassa, devā’’ti. ‘‘Kiṁ so maññeva gaṇhāpeti, udāhu aññepī’’ti.",
  "atk-s0514a3:883_3": "‘‘Rājaputta, aññepi gaṇhāpeti, sabbacatukkaṁ kira yaññaṁ yajitukāmo’’ti. So cintesi",
  "atk-s0514a3:883_4": "‘‘tassa aññehi saddhiṁ veraṁ natthi, ‘vinicchaye vilopaṁ kātuṁ na labhāmī’ti pana",
  "atk-s0514a3:883_5": "mayi ekasmiṁ veracittena bahū mārāpeti, pitaraṁ daṭṭhuṁ labhantassa sabbesaṁ tesaṁ",
  "atk-s0514a3:883_6": "mocāpanaṁ nāma mama bhāro’’ti. Atha ne rājapurise āha ‘‘tena hi me pitu vacanaṁ karothā’’ti.",
  "atk-s0514a3:883_7": "Te taṁ netvā rājaṅgaṇe ekamante ṭhapetvā itarepi tayo āmantetvā tasseva santike katvā",
  "atk-s0514a3:883_8": "rañño ārocayiṁsu ‘‘ānītā te, deva, puttā’’ti. So tesaṁ vacanaṁ sutvā ‘‘tātā, idāni",
  "atk-s0514a3:883_9": "me dhītaro ānetvā tesaññeva bhātikānaṁ santike karothā’’ti catasso dhītaro āharāpetuṁ itaraṁ gāthamāha –",
  "atk-s0514a3:884": "989.",
  "atk-s0514a3:885": " ‘‘Kumāriyopi vadetha, upasenaṁ kokilañca muditañca;",
  "atk-s0514a3:886": "Nandañcāpi kumāriṁ, pacurā kira hotha yaññatthāyā’’ti.",
  "atk-s0514a3:887": "Te ‘‘evaṁ karissāmā’’ti tāsaṁ santikaṁ gantvā tā rodamānā paridevamānā ānetvā bhātikānaññeva santike kariṁsu. Tato rājā attano bhariyānaṁ gahaṇatthāya itaraṁ gāthamāha –",
  "atk-s0514a3:888": "990.",
  "atk-s0514a3:889": " ‘‘Vijayampi mayhaṁ mahesiṁ, erāvatiṁ kesiniṁsunandañca;",
  "atk-s0514a3:890": "Lakkhaṇavarūpapannā, pacurā kira hotha yaññatthāyā’’ti.",
  "atk-s0514a3:891": "Tattha lakkhaṇavarūpapannāti uttamehi catusaṭṭhiyā itthilakkhaṇehi upapannā etāpi vadethāti attho.",
  "atk-s0514a3:892": "Te tāpi paridevamānā ānetvā kumārānaṁ santike kariṁsu. Atha rājā cattāro seṭṭhino gahaṇatthāya āṇāpento itaraṁ gāthamāha –",
  "atk-s0514a3:893": "991.",
  "atk-s0514a3:894": " ‘‘Gahapatayo ca vadetha, puṇṇamukhaṁ bhaddiyaṁ siṅgālañca;",
  "atk-s0514a3:895": "Vaḍḍhañcāpi gahapatiṁ, pacurā kira hotha yaññatthāyā’’ti.",
  "atk-s0514a3:896_0": "Rājapurisā gantvā tepi ānayiṁsu. Rañño puttadāre gayhamāne sakalanagaraṁ na kiñci",
  "atk-s0514a3:896_1": "avoca. Seṭṭhikulāni pana mahāsambandhāni, tasmā tesaṁ gahitakāle sakalanagaraṁ saṅkhubhitvā",
  "atk-s0514a3:896_2": "‘‘rañño seṭṭhino māretvā yaññaṁ yajituṁ na dassāmā’’ti seṭṭhino parivāretvāva tesaṁ",
  "atk-s0514a3:896_3": "ñātivaggena saddhiṁ rājakulaṁ agami. Atha te seṭṭhino ñātigaṇaparivutā rājānaṁ vanditvā",
  "atk-s0514a3:896_4": "attano jīvitaṁ yāciṁsu. Tamatthaṁ pakāsento satthā āha –",
  "atk-s0514a3:897": "992.",
  "atk-s0514a3:898": " ‘‘Te tattha gahapatayo, avocisuṁ samāgatā puttadāraparikiṇṇā;",
  "atk-s0514a3:899": "Sabbeva sikhino deva karohi, atha vā no dāse sāvehī’’ti.",
  "atk-s0514a3:900_0": "Tattha sabbeva sikhinoti sabbe amhe matthake cūḷaṁ bandhitvā attano ceṭake karohi,",
  "atk-s0514a3:900_1": "mayaṁ te ceṭakakiccaṁ karissāma. Atha vā no dāse sāvehīti atha vā no asaddahanto",
  "atk-s0514a3:900_2": "sabbaseniyo sannipātetvā rāsimajjhe amhe dāse sāvehi, mayaṁ te dāsattaṁ paṭissuṇissāmāti.",
  "atk-s0514a3:901": "Te evaṁ yācantāpi jīvitaṁ laddhuṁ nāsakkhiṁsu. Rājapurisā sese paṭikkamāpetvā te gahetvā kumārānaññeva santike nisīdāpesuṁ. Tato pana rājā hatthiādīnaṁ gahaṇatthāya āṇāpento āha –",
  "atk-s0514a3:902": "993.",
  "atk-s0514a3:903": " ‘‘Abhayaṅkarampi me hatthiṁ, nāḷāgiriṁ accuggataṁ varuṇadantaṁ;",
  "atk-s0514a3:904": "Ānetha kho ne khippaṁ, yaññatthāya bhavissanti.",
  "atk-s0514a3:905": "994.",
  "atk-s0514a3:906": " ‘‘Assaratanampi kesiṁ, surāmukhaṁ puṇṇakaṁ vinatakañca;",
  "atk-s0514a3:907": "Ānetha kho ne khippaṁ, yaññatthāya bhavissanti.",
  "atk-s0514a3:908": "995.",
  "atk-s0514a3:909": " ‘‘Usabhampi yūthapatiṁ anojaṁ, nisabhaṁ gavampatiṁ tepi mayhaṁ ānetha;",
  "atk-s0514a3:910": "Samūha karontu sabbaṁ, yajissāmi dadāmi dānāni.",
  "atk-s0514a3:911": "996.",
  "atk-s0514a3:912": " ‘‘Sabbaṁ paṭiyādetha, yaññaṁ pana uggatamhi sūriyamhi;",
  "atk-s0514a3:913": "Āṇāpetha ca kumāre, abhiramantu imaṁ rattiṁ.",
  "atk-s0514a3:914": "997.",
  "atk-s0514a3:915": " ‘‘Sabbaṁ upaṭṭhapetha, yaññaṁ pana uggatamhi sūriyamhi;",
  "atk-s0514a3:916": "Vadetha dāni kumāre, ajja kho pacchimā rattī’’ti.",
  "atk-s0514a3:917_0": "Tattha samūha karontu sabbanti na kevalaṁ ettakameva, avasesampi catuppadagaṇañceva",
  "atk-s0514a3:917_1": "pakkhigaṇañca sabbaṁ catukkaṁ katvā rāsiṁ karontu, sabbacatukkaṁ yaññaṁ yajissāmi,",
  "atk-s0514a3:917_2": "yācakabrāhmaṇānañca dānaṁ dassāmīti. Sabbaṁ paṭiyādethāti evaṁ mayā vuttaṁ anavasesaṁ",
  "atk-s0514a3:917_3": "upaṭṭhapetha. Uggatamhīti ahaṁ pana yaññaṁ uggate sūriye sve pātova yajissāmi. Sabbaṁ",
  "atk-s0514a3:917_4": "upaṭṭhapethāti sesampi sabbaṁ yaññaupakaraṇaṁ upaṭṭhapethāti.",
  "atk-s0514a3:918_0": "Rañño pana mātāpitaro dharantiyeva. Athassa amaccā gantvā mātuyā ārocesuṁ ‘‘ayye,",
  "atk-s0514a3:918_1": "putto vo puttadāraṁ māretvā yaññaṁ yajitukāmo’’ti. Sā ‘‘kiṁ kathetha, tātā’’ti hatthena",
  "atk-s0514a3:918_2": "hadayaṁ paharitvā rodamānā āgantvā ‘‘saccaṁ kira evarūpo te yañño bhavissatī’’ti",
  "atk-s0514a3:918_3": "pucchi. Tamatthaṁ pakāsento satthā āha –",
  "atk-s0514a3:919": "998.",
  "atk-s0514a3:920": " ‘‘Taṁtaṁ mātā avaca, rodantī āgantvā vimānato;",
  "atk-s0514a3:921": "Yañño kira te putta, bhavissati catūhi puttehī’’ti.",
  "atk-s0514a3:922": "Tattha taṁtanti taṁ etaṁ rājānaṁ. Vimānatoti attano vasanaṭṭhānato.",
  "atk-s0514a3:923": "Rājā āha –",
  "atk-s0514a3:924": "999.",
  "atk-s0514a3:925": " ‘‘Sabbepi mayhaṁ puttā cattā, candasmiṁ haññamānasmiṁ;",
  "atk-s0514a3:926": "Puttehi yaññaṁ yajitvāna, sugatiṁ saggaṁ gamissāmī’’ti.",
  "atk-s0514a3:927": "Tattha cattāti candakumāre haññamāneyeva sabbepi yaññatthāya mayā pariccattā.",
  "atk-s0514a3:928": "Atha naṁ mātā āha –",
  "atk-s0514a3:929": "1000.",
  "atk-s0514a3:930": " ‘‘Mā taṁ putta saddahesi, sugati kira hoti puttayaññena;",
  "atk-s0514a3:931": "Nirayāneso maggo, neso maggo hi saggānaṁ.",
  "atk-s0514a3:932": "1001.",
  "atk-s0514a3:933": " ‘‘Dānāni dehi koṇḍañña, ahiṁsā sabbabhūtabhabyānaṁ;",
  "atk-s0514a3:934": "Esa maggo sugatiyā, na ca maggo puttayaññenā’’ti.",
  "atk-s0514a3:935_0": "Tattha nirayānesoti nirassādatthena nirayānaṁ catunnaṁ apāyānaṁ esa maggo. Koṇḍaññāti",
  "atk-s0514a3:935_1": "rājānaṁ gottenālapati. Bhūtabhabyānanti bhūtānañca bhavitabbasattānañca. Puttayaññenāti",
  "atk-s0514a3:935_2": "evarūpena puttadhītaro māretvā yajakayaññena saggamaggo nāma natthīti.",
  "atk-s0514a3:936": "Rājā āha –",
  "atk-s0514a3:937": "1002.",
  "atk-s0514a3:938": " ‘‘Ācariyānaṁ vacanā, ghātessaṁ candañca sūriyañca;",
  "atk-s0514a3:939": "Puttehi yaññaṁ yajitvāna duccajehi, sugatiṁ saggaṁ gamissāmī’’ti.",
  "atk-s0514a3:940_0": "Tattha ācariyānaṁ vacananti amma, nesā mama attano mati, ācārasikkhāpanakassa pana",
  "atk-s0514a3:940_1": "me khaṇḍahālācariyassa etaṁ vacanaṁ, esā anusiṭṭhi. Tasmā ahaṁ ete ghātessaṁ, duccajehi",
  "atk-s0514a3:940_2": "puttehi yaññaṁ yajitvā saggaṁ gamissāmīti.",
  "atk-s0514a3:941": "Athassa mātā attano vacanaṁ gāhāpetuṁ asakkontī apagatā. Pitā taṁ pavattiṁ pucchi. Tamatthaṁ pakāsento satthā āha –",
  "atk-s0514a3:942": "1003.",
  "atk-s0514a3:943": " ‘‘Taṁtaṁ pitāpi avaca, vasavattī orasaṁ sakaṁ puttaṁ;",
  "atk-s0514a3:944": "Yañño kira te putta, bhavissati catūhi puttehī’’ti.",
  "atk-s0514a3:945": "Tattha vasavattīti tassa nāmaṁ.",
  "atk-s0514a3:946": "Rājā āha –",
  "atk-s0514a3:947": "1004.",
  "atk-s0514a3:948": " ‘‘Sabbepi mayhaṁ puttā cattā, candasmiṁ haññamānasmiṁ;",
  "atk-s0514a3:949": "Puttehi yaññaṁ yajitvāna, sugatiṁ saggaṁ gamissāmī’’ti.",
  "atk-s0514a3:950": "Atha naṁ pitā āha –",
  "atk-s0514a3:951": "1005.",
  "atk-s0514a3:952": " ‘‘Mā taṁ putta saddahesi, sugati kira hoti puttayaññena;",
  "atk-s0514a3:953": "Nirayāneso maggo, neso maggo hi saggānaṁ.",
  "atk-s0514a3:954": "1006.",
  "atk-s0514a3:955": " ‘‘Dānāni dehi koṇḍañña, ahiṁsā sabbabhūtabhabyānaṁ;",
  "atk-s0514a3:956": "Esa maggo sugatiyā, na ca maggo puttayaññenā’’ti.",
  "atk-s0514a3:957": "Rājā āha –",
  "atk-s0514a3:958": "1007.",
  "atk-s0514a3:959": " ‘‘Ācariyānaṁ vacanā, ghātessaṁ candañca sūriyañca;",
  "atk-s0514a3:960": "Puttehi yaññaṁ yajitvāna duccajehi, sugatiṁ saggaṁ gamissāmī’’ti.",
  "atk-s0514a3:961": "Atha naṁ pitā āha –",
  "atk-s0514a3:962": "1008.",
  "atk-s0514a3:963": " ‘‘Dānāni dehi koṇḍañña, ahiṁsā sabbabhūtabhabyānaṁ;",
  "atk-s0514a3:964": "Puttaparivuto tuvaṁ, raṭṭhaṁ janapadañca pālehī’’ti.",
  "atk-s0514a3:965": "Tattha puttaparivutoti puttehi parivuto. Raṭṭhaṁ janapadañcāti sakalakāsiraṭṭhañca tasseva taṁ taṁ koṭṭhāsabhūtaṁ janapadañca.",
  "atk-s0514a3:966_0": "Sopi taṁ attano vacanaṁ gāhāpetuṁ nāsakkhi. Tato candakumāro cintesi ‘‘imassa ettakassa",
  "atk-s0514a3:966_1": "janassa dukkhaṁ maṁ ekaṁ nissāya uppannaṁ, mama pitaraṁ yācitvā ettakaṁ janaṁ maraṇadukkhato",
  "atk-s0514a3:966_2": "mocessāmī’’ti. So pitarā saddhiṁ sallapanto āha –",
  "atk-s0514a3:967": "1009.",
  "atk-s0514a3:968": " ‘‘Mā no deva avadhi, dāse no dehi khaṇḍahālassa;",
  "atk-s0514a3:969": "Api nigaḷabandhakāpi, hatthī asse ca pālema.",
  "atk-s0514a3:970": "1010.",
  "atk-s0514a3:971": " ‘‘Mā no deva avadhi, dāse no dehi khaṇḍahālassa;",
  "atk-s0514a3:972": "Api nigaḷabandhakāpi, hatthichakaṇāni ujjhema.",
  "atk-s0514a3:973": "1011.",
  "atk-s0514a3:974": " ‘‘Mā no deva avadhi, dāse no dehi khaṇḍahālassa;",
  "atk-s0514a3:975": "Api nigaḷabandhakāpi, assachakaṇāni ujjhema.",
  "atk-s0514a3:976": "1012.",
  "atk-s0514a3:977": " ‘‘Mā no deva avadhi, dāse no dehi khaṇḍahālassa;",
  "atk-s0514a3:978": "Yassa honti tava kāmā, api raṭṭhā pabbājitā;",
  "atk-s0514a3:979": "Bhikkhācariyaṁ carissāmā’’ti.",
  "atk-s0514a3:980_0": "Tattha api nigaḷabandhakāpīti api nāma mayaṁ mahānigaḷehi bandhakāpi hutvā. Yassa",
  "atk-s0514a3:980_1": "honti tava kāmāti sacepi khaṇḍahālassa dātukāmosi, tassa no dāse katvā dehi, karissāmassa",
  "atk-s0514a3:980_2": "dāsakammanti vadati. Api raṭṭhāti sace amhākaṁ koci doso atthi, raṭṭhā no pabbājehi.",
  "atk-s0514a3:980_3": "Api nāma raṭṭhā pabbājitāpi kapaṇā viya kapālaṁ gahetvā bhikkhācariyaṁ carissāma,",
  "atk-s0514a3:980_4": "mā no avadhi, dehi no jīvitanti vilapi.",
  "atk-s0514a3:981_0": "Tassa taṁ nānappakāraṁ vilāpaṁ sutvā rājā hadayaphalitappatto viya assupuṇṇehi nettehi",
  "atk-s0514a3:981_1": "rodamāno ‘‘na me koci putte māretuṁ lacchati, na mamattho devalokenā’’ti sabbe te mocetuṁ āha –",
  "atk-s0514a3:982": "1013.",
  "atk-s0514a3:983": " ‘‘Dukkhaṁ kho me janayatha, vilapantā jīvitassa kāmā hi;",
  "atk-s0514a3:984": "Muñcetha dāni kumāre, alampi me hotu puttayaññenā’’ti.",
  "atk-s0514a3:985_0": "Taṁ rañño kathaṁ sutvā rājaputte ādiṁ katvā sabbaṁ taṁ pakkhipariyosānaṁ pāṇagaṇaṁ",
  "atk-s0514a3:985_1": "vissajjesuṁ. Khaṇḍahālopi yaññāvāṭe kammaṁ saṁvidahati. Atha naṁ eko puriso ‘‘are",
  "atk-s0514a3:985_2": "duṭṭha, khaṇḍahāla, raññā puttā vissajjitā, tvaṁ attano putte māretvā tesaṁ galalohitena",
  "atk-s0514a3:985_3": "yaññaṁ yajassū’’ti āha. So ‘‘kiṁ nāma raññā kata’’nti kappuṭṭhānaggi viya avattharanto",
  "atk-s0514a3:985_4": "uṭṭhāya turito dhāvitvā āha –",
  "atk-s0514a3:986": "1014.",
  "atk-s0514a3:987": " ‘‘Pubbeva khosi me vutto, dukkaraṁ durabhisambhavañcetaṁ;",
  "atk-s0514a3:988": "Atha no upakkhaṭassa yaññassa, kasmā karosi vikkhepaṁ.",
  "atk-s0514a3:989": "1015.",
  "atk-s0514a3:990": " ‘‘Sabbe vajanti sugatiṁ, ye yajanti yepi yājenti;",
  "atk-s0514a3:991": "Ye cāpi anumodanti, yajantānaṁ edisaṁ mahāyañña’’nti.",
  "atk-s0514a3:992_0": "Tattha pubbevāti mayā tvaṁ pubbeva vutto ‘‘na tumhādisena bhīrukajātikena sakkā yaññaṁ",
  "atk-s0514a3:992_1": "yajituṁ, yaññayajanaṁ nāmetaṁ dukkaraṁ durabhisambhava’’nti, atha no idāni upakkhaṭassa",
  "atk-s0514a3:992_2": "paṭiyattassa yaññassa vikkhepaṁ karosi. ‘‘Vikkhambha’’ntipi pāṭho, paṭisedhanti attho.",
  "atk-s0514a3:992_3": "Mahārāja, kasmā evaṁ karosi. Yattakā hi yaññaṁ yajanti vā yājenti vā anumodanti vā,",
  "atk-s0514a3:992_4": "sabbe sugatimeva vajantīti dasseti.",
  "atk-s0514a3:993": "So andhabālo rājā tassa kodhavasikassa kathaṁ gahetvā dhammasaññī hutvā puna putte gaṇhāpesi. Tato candakumāro pitaraṁ anubodhayamāno āha –",
  "atk-s0514a3:994": "1016.",
  "atk-s0514a3:995": " ‘‘Atha kissa jano pubbe, sotthānaṁ brāhmaṇe avācesi;",
  "atk-s0514a3:996": "Atha no akāraṇasmā, yaññatthāya deva ghātesi.",
  "atk-s0514a3:997": "1017.",
  "atk-s0514a3:998": " ‘‘Pubbeva no daharakāle, na hanesi na ghātesi;",
  "atk-s0514a3:999": "Daharamhā yobbanaṁ pattā, adūsakā tāta haññāma.",
  "atk-s0514a3:1000": "1018.",
  "atk-s0514a3:1001": " ‘‘Hatthigate assagate, sannaddhe passa no mahārāja;",
  "atk-s0514a3:1002": "Yuddhe vā yujjhamāne vā, na hi mādisā sūrā honti yaññatthāya.",
  "atk-s0514a3:1003": "1019.",
  "atk-s0514a3:1004": " ‘‘Paccante vāpi kupite, aṭavīsu vā mādise niyojenti;",
  "atk-s0514a3:1005": "Atha no akāraṇasmā, abhūmiyaṁ tāta haññāma.",
  "atk-s0514a3:1006": "1020.",
  "atk-s0514a3:1007": " ‘‘Yāpi hi tā sakuṇiyo, vasanti tiṇagharāni katvāna;",
  "atk-s0514a3:1008": "Tāsampi piyā puttā, atha no tvaṁ deva ghātesi.",
  "atk-s0514a3:1009": "1021.",
  "atk-s0514a3:1010": " ‘‘Mā tassa saddahesi, na maṁ khaṇḍahālo ghāteyya;",
  "atk-s0514a3:1011": "Mamañhi so ghātetvāna, anantarā tampi deva ghāteyya.",
  "atk-s0514a3:1012": "1022.",
  "atk-s0514a3:1013": " ‘‘Gāmavaraṁ nigamavaraṁ dadanti, bhogampissa mahārāja;",
  "atk-s0514a3:1014": "Athaggapiṇḍikāpi, kule kule hete bhuñjanti.",
  "atk-s0514a3:1015": "1023.",
  "atk-s0514a3:1016": " ‘‘Tesampi tādisānaṁ, icchanti dubbhituṁ mahārāja;",
  "atk-s0514a3:1017": "Yebhuyyena ete, akataññuno brāhmaṇā deva.",
  "atk-s0514a3:1018": "1024.",
  "atk-s0514a3:1019": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1020": "Api nigaḷabandhakāpi, hatthī asse ca pālema.",
  "atk-s0514a3:1021": "1025.",
  "atk-s0514a3:1022": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1023": "Api nigaḷabandhakāpi, hatthichakaṇāni ujjhema.",
  "atk-s0514a3:1024": "1026.",
  "atk-s0514a3:1025": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1026": "Api nigaḷabandhakāpi, assachakaṇāni ujjhema.",
  "atk-s0514a3:1027": "1027.",
  "atk-s0514a3:1028": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1029": "Yassa honti tava kāmā, api raṭṭhā pabbājitā;",
  "atk-s0514a3:1030": "Bhikkhācariyaṁ carissāmā’’ti.",
  "atk-s0514a3:1031_0": "Tattha pubbeti tāta, yadi ahaṁ māretabbo, atha kasmā amhākaṁ ñātijano pubbe mama",
  "atk-s0514a3:1031_1": "jātakāle brāhmaṇe sotthānaṁ avācesi. Tadā kira khaṇḍahālova mama lakkhaṇāni upadhāretvā",
  "atk-s0514a3:1031_2": "‘‘imassa kumārassa na koci antarāyo bhavissati, tumhākaṁ accayena rajjaṁ kāressatī’’ti",
  "atk-s0514a3:1031_3": "āha. Iccassa purimena pacchimaṁ na sameti, musāvādī esa. Atha no etassa vacanaṁ gahetvā",
  "atk-s0514a3:1031_4": "akāraṇasmā nikkāraṇāyeva yaññatthāya, deva, ghātesi. Mā amhe ghātesi. Ayañhi mayi",
  "atk-s0514a3:1031_5": "ekasmiṁ verena mahājanaṁ māretukāmo, sādhukaṁ sallakkhehi narindāti. Pubbeva noti",
  "atk-s0514a3:1031_6": "mahārāja, sacepi amhe māretukāmo, pubbeva no kasmā sayaṁ vā na hanesi, aññehi vā",
  "atk-s0514a3:1031_7": "na ghātāpesi. Idāni pana mayaṁ daharamhā taruṇā, paṭhamavaye ṭhitā puttadhītāhi vaḍḍhāma,",
  "atk-s0514a3:1031_8": "evaṁbhūtā tava adūsakāva kiṁkāraṇā haññāmāti?",
  "atk-s0514a3:1032_0": "Passa noti amheva cattāro bhātike passa. Yujjhamāneti paccatthikānaṁ nagaraṁ parivāretvā",
  "atk-s0514a3:1032_1": "ṭhitakāle amhādise putte tehi saddhiṁ yujjhamāne passa. Aputtakā hi rājāno anāthā",
  "atk-s0514a3:1032_2": "nāma honti. Mādisāti amhādisā sūrā balavanto na yaññatthāya māretabbā honti. Niyojentīti",
  "atk-s0514a3:1032_3": "tesaṁ paccāmittānaṁ gaṇhanatthāya payojenti. Atha noti atha amhe akāraṇasmā akāraṇena",
  "atk-s0514a3:1032_4": "abhūmiyaṁ anokāseyeva kasmā, tāta, haññāmāti attho. Mā tassa saddahesīti mahārāja,",
  "atk-s0514a3:1032_5": "na maṁ khaṇḍahālo ghātaye, mā tassa saddaheyyāsi. Bhogampissāti bhogampi assa brāhmaṇassa",
  "atk-s0514a3:1032_6": "rājāno denti. Athaggapiṇḍikāpīti atha te aggodakaṁ aggapiṇḍaṁ labhantā aggapiṇḍikāpi",
  "atk-s0514a3:1032_7": "honti. Tesampīti yesaṁ kule bhuñjanti, tesampi evarūpānaṁ piṇḍadāyakānaṁ dubbhituṁ icchanti.",
  "atk-s0514a3:1033": "Rājā kumārassa vilāpaṁ sutvā –",
  "atk-s0514a3:1034": "1028.",
  "atk-s0514a3:1035": " ‘‘Dukkhaṁ kho me janayatha, vilapantā jīvitassa kāmā hi;",
  "atk-s0514a3:1036": "Muñcetha dāni kumāre, alampi me hotu puttayaññenā’’ti. –",
  "atk-s0514a3:1037": "Imaṁ gāthaṁ vatvā punapi mocesi. Khaṇḍahālo āgantvā punapi –",
  "atk-s0514a3:1038": "1029.",
  "atk-s0514a3:1039": " ‘‘Pubbeva khosi me vutto, dukkaraṁ durabhisambhavañcetaṁ;",
  "atk-s0514a3:1040": "Atha no upakkhaṭassa yaññassa, kasmā karosi vikkhepaṁ.",
  "atk-s0514a3:1041": "1030.",
  "atk-s0514a3:1042": " ‘‘Sabbe vajanti sugatiṁ, ye yajanti yepi yājenti;",
  "atk-s0514a3:1043": "Ye cāpi anumodanti, yajantānaṁ edisaṁ mahāyañña’’nti. –",
  "atk-s0514a3:1044": "Evaṁ vatvā puna gaṇhāpesi. Athassa anunayanatthaṁ kumāro āha –",
  "atk-s0514a3:1045": "1031.",
  "atk-s0514a3:1046": " ‘‘Yadi kira yajitvā puttehi, devalokaṁ ito cutā yanti;",
  "atk-s0514a3:1047": "Brāhmaṇo tāva yajatu, pacchāpi yajasi tuvaṁ rāja.",
  "atk-s0514a3:1048": "1032.",
  "atk-s0514a3:1049": " ‘‘Yadi kira yajitvā puttehi, devalokaṁ ito cutā yanti;",
  "atk-s0514a3:1050": "Esveva khaṇḍahālo, yajataṁ sakehi puttehi.",
  "atk-s0514a3:1051": "1033.",
  "atk-s0514a3:1052": " ‘‘Evaṁ jānanto khaṇḍahālo, kiṁ puttake na ghātesi;",
  "atk-s0514a3:1053": "Sabbañca ñātijanaṁ, attānañca na ghātesi.",
  "atk-s0514a3:1054": "1034.",
  "atk-s0514a3:1055": " ‘‘Sabbe vajanti nirayaṁ, ye yajanti yepi yājenti;",
  "atk-s0514a3:1056": "Ye cāpi anumodanti, yajantānaṁ edisaṁ mahāyaññaṁ.",
  "atk-s0514a3:1057": "1035.",
  "atk-s0514a3:1058": " ‘‘Sace hi so sujjhati yo hanāti, hatopi so saggamupeti ṭhānaṁ;",
  "atk-s0514a3:1059": "Bhovādi bhovādina mārayeyyuṁ, ye cāpi tesaṁ abhisaddaheyyu’’nti.",
  "atk-s0514a3:1060_0": "Tattha brāhmaṇo tāvāti paṭhamaṁ tāva khaṇḍahālo yajatu sakehi puttehi, atha tasmiṁ",
  "atk-s0514a3:1060_1": "evaṁ yajitvā devalokaṁ gate pacchā tvaṁ yajissasi. Deva, sādurasabhojanampi hi tvaṁ",
  "atk-s0514a3:1060_2": "aññehi vīmaṁsāpetvā bhuñjasi, puttadāramāraṇaṁyeva kasmā avīmaṁsitvā karosīti dīpento",
  "atk-s0514a3:1060_3": "evamāha. Evaṁ jānantoti ‘‘puttadhītaro māretvā devalokaṁ gacchatī’’ti evaṁ jānanto",
  "atk-s0514a3:1060_4": "kiṁkāraṇā attano putte ca ñātī ca attānañca na ghātesi. Sace hi paraṁ māretvā devalokaṁ",
  "atk-s0514a3:1060_5": "gacchanti, attānaṁ māretvā brahmalokaṁ gantabbo bhavissati. Evaṁ yaññaguṇaṁ jānantena",
  "atk-s0514a3:1060_6": "paraṁ amāretvā attāva māretabbo siyā. Ayaṁ pana tathā akatvā maṁ mārāpeti. Imināpi",
  "atk-s0514a3:1060_7": "kāraṇena jānāhi, mahārāja ‘‘yathā esa vinicchaye vilopaṁ kātuṁ alabhanto evaṁ karotī’’ti.",
  "atk-s0514a3:1060_8": "Edisanti evarūpaṁ puttaghātayaññaṁ.",
  "atk-s0514a3:1061": "Kumāro ettakaṁ kathentopi pitaraṁ attano vacanaṁ gāhāpetuṁ asakkonto rājānaṁ parivāretvā ṭhitaṁ parisaṁ ārabbha āha –",
  "atk-s0514a3:1062": "1036.",
  "atk-s0514a3:1063": " ‘‘Kathañca kira puttakāmāyo, gahapatayo gharaṇiyo ca;",
  "atk-s0514a3:1064": "Nagaramhi na uparavanti rājānaṁ, mā ghātayi orasaṁ puttaṁ.",
  "atk-s0514a3:1065": "1037.",
  "atk-s0514a3:1066": " ‘‘Kathañca kira puttakāmāyo, gahapatayo gharaṇiyo ca;",
  "atk-s0514a3:1067": "Nagaramhi na uparavanti rājānaṁ, mā ghātayi atrajaṁ puttaṁ.",
  "atk-s0514a3:1068": "1038.",
  "atk-s0514a3:1069": " ‘‘Rañño camhi atthakāmo, hito ca sabbajanapadassa;",
  "atk-s0514a3:1070": "Na koci assa paṭighaṁ, mayā jānapado na pavedetī’’ti.",
  "atk-s0514a3:1071_0": "Tattha puttakāmāyoti gharaṇiyo sandhāya vuttaṁ. Gahapatayo pana puttakāmā nāma honti.",
  "atk-s0514a3:1071_1": "Na uparavantīti na upakkosanti na vadanti. Atrajanti attato jātaṁ. Evaṁ vuttepi koci",
  "atk-s0514a3:1071_2": "raññā saddhiṁ kathetuṁ samattho nāma nāhosi. Na koci assa paṭighaṁ mayāti iminā no",
  "atk-s0514a3:1071_3": "lañjo vā gahito, issariyamadena vā idaṁ nāma dukkhaṁ katanti koci ekopi mayā saddhiṁ",
  "atk-s0514a3:1071_4": "paṭighaṁ kattā nāma nāhosi. Jānapado na pavedetīti evaṁ rañño ca janapadassa ca atthakāmassa",
  "atk-s0514a3:1071_5": "mama pitaraṁ ayaṁ jānapado ‘‘guṇasampanno te putto’’ti na pavedeti, na jānāpetīti attho.",
  "atk-s0514a3:1072": "Evaṁ vuttepi koci kiñci na kathesi. Tato candakumāro attano bhariyāyo taṁ yācanatthāya uyyojento āha –",
  "atk-s0514a3:1073": "1039.",
  "atk-s0514a3:1074": " ‘‘Gacchatha vo gharaṇiyo, tātañca vadetha khaṇḍahālañca;",
  "atk-s0514a3:1075": "Mā ghātetha kumāre, adūsake sīhasaṅkāse.",
  "atk-s0514a3:1076": "1040.",
  "atk-s0514a3:1077": " ‘‘Gacchatha vo gharaṇiyo, tātañca vadetha khaṇḍahālañca;",
  "atk-s0514a3:1078": "Mā ghātetha kumāre, apekkhite sabbalokassā’’ti.",
  "atk-s0514a3:1079": "Tā gantvā yāciṁsu. Tāpi rājā na olokesi. Tato kumāro anātho hutvā vilapanto –",
  "atk-s0514a3:1080": "1041.",
  "atk-s0514a3:1081": " ‘‘Yaṁnūnāhaṁ jāyeyyaṁ, rathakārakulesu vā,",
  "atk-s0514a3:1082": "Pukkusakulesu vā vessesu vā jāyeyyaṁ,",
  "atk-s0514a3:1083": "Na hajja maṁ rāja yaññe ghāteyyā’’ti. –",
  "atk-s0514a3:1084": "Vatvā puna tā bhariyāyo uyyojento āha –",
  "atk-s0514a3:1085": "1042.",
  "atk-s0514a3:1086": " ‘‘Sabbā sīmantiniyo gacchatha, ayyassa khaṇḍahālassa;",
  "atk-s0514a3:1087": "Pādesu nipatatha, aparādhāhaṁ na passāmi.",
  "atk-s0514a3:1088": "1043.",
  "atk-s0514a3:1089": " ‘‘Sabbā sīmantiniyo gacchatha, ayyassa khaṇḍahālassa;",
  "atk-s0514a3:1090": "Pādesu nipatatha, kinte bhante mayaṁ adūsemā’’ti.",
  "atk-s0514a3:1091_0": "Tattha aparādhāhaṁ na passāmīti ahaṁ ācariyakhaṇḍahāle attano aparādhaṁ na passāmi.",
  "atk-s0514a3:1091_1": "Kinte bhanteti ayya khaṇḍahāla, mayaṁ tuyhaṁ kiṁ dūsayimhā, atha candakumārassa doso",
  "atk-s0514a3:1091_2": "atthi, taṁ khamathāti vadethāti.",
  "atk-s0514a3:1092": "Atha candakumārassa kaniṭṭhabhaginī selakumārī nāma sokaṁ sandhāretuṁ asakkontī pitu pādamūle patitvā paridevi. Tamatthaṁ pakāsento satthā āha –",
  "atk-s0514a3:1093": "1044.",
  "atk-s0514a3:1094": " ‘‘Kapaṇā vilapati selā, disvāna bhātare upanītatte;",
  "atk-s0514a3:1095": "Yañño kira me ukkhipito, tātena saggakāmenā’’ti.",
  "atk-s0514a3:1096": "Tattha upanītatteti upanītasabhāve. Ukkhipitoti ukkhitto. Saggakāmenoti mama bhātaro māretvā saggaṁ icchantena. Tāta, ime māretvā kiṁ saggena karissasīti vilapati.",
  "atk-s0514a3:1097_0": "Rājā tassāpi kathaṁ na gaṇhi. Tato candakumārassa putto vasulo nāma pitaraṁ dukkhitaṁ",
  "atk-s0514a3:1097_1": "disvā ‘‘ahaṁ ayyakaṁ yācitvā mama pitu jīvitaṁ dāpessāmī’’ti rañño pādamūle paridevi.",
  "atk-s0514a3:1097_2": "Tamatthaṁ pakāsento satthā āha –",
  "atk-s0514a3:1098": "1045.",
  "atk-s0514a3:1099": " ‘‘Āvatti parivatti ca, vasulo sammukhā rañño;",
  "atk-s0514a3:1100": "Mā no pitaraṁ avadhi, daharamhāyobbanaṁ pattā’’ti.",
  "atk-s0514a3:1101": "Tattha daharamhāyobbanaṁ pattāti deva, mayaṁ taruṇadārakā, na tāva yobbanappattā, amhesupi tāva anukampāya amhākaṁ pitaraṁ mā avadhīti.",
  "atk-s0514a3:1102": "Rājā tassa paridevitaṁ sutvā bhijjamānahadayo viya hutvā assupuṇṇehi nettehi kumāraṁ āliṅgitvā ‘‘tāta, assāsaṁ paṭilabha, vissajjemi te pitara’’nti vatvā gāthamāha –",
  "atk-s0514a3:1103": "1046.",
  "atk-s0514a3:1104": " ‘‘Eso te vasula pitā, samehi pitarā saha;",
  "atk-s0514a3:1105": "Dukkhaṁ kho me janayasi, vilapanto antepurasmiṁ;",
  "atk-s0514a3:1106": "Muñcetha dāni kumāre, alampi me hotu puttayaññenā’’ti.",
  "atk-s0514a3:1107": "Tattha antepurasminti rājanivesanassa antare.",
  "atk-s0514a3:1108": "Puna khaṇḍahālo āgantvā āha –",
  "atk-s0514a3:1109": "1047.",
  "atk-s0514a3:1110": " ‘‘Pubbeva khosi me vutto, dukkaraṁ durabhisambhavañcetaṁ;",
  "atk-s0514a3:1111": "Atha no upakkhaṭassa yaññassa, kasmā karosi vikkhepaṁ.",
  "atk-s0514a3:1112": "1048.",
  "atk-s0514a3:1113": " ‘‘Sabbe vajanti sugatiṁ, ye yajanti yepi yājenti;",
  "atk-s0514a3:1114": "Ye cāpi anumodanti, yajantānaṁ edisaṁ mahāyañña’’nti.",
  "atk-s0514a3:1115_0": "Rājā pana andhabālo puna tassa vacanena putte gaṇhāpesi. Tato khaṇḍahālo cintesi",
  "atk-s0514a3:1115_1": "– ‘‘ayaṁ rājā muducitto kālena gaṇhāpeti, kālena vissajjeti, punapi dārakānaṁ vacanena",
  "atk-s0514a3:1115_2": "putte vissajjeyya, yaññāvāṭaññeva naṁ nemī’’ti. Athassa tattha gamanatthāya gāthamāha –",
  "atk-s0514a3:1116": "1049.",
  "atk-s0514a3:1117": " ‘‘Sabbaratanassa yañño upakkhaṭo, ekarāja tava paṭiyatto;",
  "atk-s0514a3:1118": "Abhinikkhamassu deva, saggaṁ gato tvaṁ pamodissasī’’ti.",
  "atk-s0514a3:1119": "Tassattho – mahārāja, tava yañño sabbaratanehi upakkhaṭo paṭiyatto, idāni te abhinikkhamanakālo, tasmā abhinikkhama, yaññaṁ yajitvā saggaṁ gato pamodissasīti.",
  "atk-s0514a3:1120": "Tato bodhisattaṁ ādāya yaññāvāṭagamanakāle tassa orodhā ekatova nikkhamiṁsu. Tamatthaṁ pakāsento satthā āha –",
  "atk-s0514a3:1121": "1050.",
  "atk-s0514a3:1122": " ‘‘Daharā sattasatā etā, candakumārassa bhariyāyo;",
  "atk-s0514a3:1123": "Kese pakiritvāna, rodantiyo maggamanuyāyiṁsu.",
  "atk-s0514a3:1124": "1051.",
  "atk-s0514a3:1125": " ‘‘Aparā pana sokena, nikkhantā nandane viya devā;",
  "atk-s0514a3:1126": "Kese pakiritvāna, rodantiyo maggamanuyāyisu’’nti.",
  "atk-s0514a3:1127": "Tattha nandane viya devāti nandanavane cavanadevaputtaṁ parivāretvā nikkhantadevatā viya gatā.",
  "atk-s0514a3:1128": "Ito paraṁ tāsaṁ vilāpagāthā honti –",
  "atk-s0514a3:1129": "1052.",
  "atk-s0514a3:1130": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1131": "Nīyanti candasūriyā, yaññatthāya ekarājassa.",
  "atk-s0514a3:1132": "1053.",
  "atk-s0514a3:1133": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1134": "Nīyanti candasūriyā, mātu katvā hadayasokaṁ.",
  "atk-s0514a3:1135": "1054.",
  "atk-s0514a3:1136": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1137": "Nīyanti candasūriyā, janassa katvā hadayasokaṁ.",
  "atk-s0514a3:1138": "1055.",
  "atk-s0514a3:1139": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1140": "Nīyanti candasūriyā, yaññatthāya ekarājassa.",
  "atk-s0514a3:1141": "1056.",
  "atk-s0514a3:1142": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1143": "Nīyanti candasūriyā, mātu katvā hadayasokaṁ.",
  "atk-s0514a3:1144": "1057.",
  "atk-s0514a3:1145": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1146": "Nīyanti candasūriyā, janassa katvā hadayasokaṁ.",
  "atk-s0514a3:1147": "1058.",
  "atk-s0514a3:1148": " ‘‘Yassu pubbe hatthivaradhuragate, hatthīhi anuvajanti;",
  "atk-s0514a3:1149": "Tyajja candasūriyā, ubhova pattikā yanti.",
  "atk-s0514a3:1150": "1059.",
  "atk-s0514a3:1151": " ‘‘Yassu pubbe assavaradhuragate, assehi anuvajanti;",
  "atk-s0514a3:1152": "Tyajja candasūriyā, ubhova pattikā yanti.",
  "atk-s0514a3:1153": "1060.",
  "atk-s0514a3:1154": " ‘‘Yassu pubbe rathavaradhuragate, rathehi anuvajanti;",
  "atk-s0514a3:1155": "Tyajja candasūriyā, ubhova pattikā yanti.",
  "atk-s0514a3:1156": "1061.",
  "atk-s0514a3:1157": " ‘‘Yehissu pubbe niyyaṁsu, tapanīyakappanehi turaṅgehi;",
  "atk-s0514a3:1158": "Tyajja candasūriyā, ubhova pattikā yantī’’ti.",
  "atk-s0514a3:1159_0": "Tattha kāsikasucivatthadharāti kāsikāni sucivatthāni dhārayamānā. Candasūriyāti candakumāro",
  "atk-s0514a3:1159_1": "ca sūriyakumāro ca. Nhāpakasunhāpitāti candanacuṇṇena ubbaṭṭetvā nhāpakehi kataparikammatāya",
  "atk-s0514a3:1159_2": "sunhāpitā. Yassūti ye assu. Assūti nipātamattaṁ, ye kumāreti attho. Pubbeti ito pubbe.",
  "atk-s0514a3:1159_3": "Hatthivaradhuragateti hatthivarānaṁ dhuragate, alaṅkatahatthikkhandhavaragateti attho.",
  "atk-s0514a3:1159_4": "Assavaradhuragateti assavarapiṭṭhigate. Rathavaradhuragateti rathavaramajjhagate.",
  "atk-s0514a3:1159_5": "Niyyaṁsūti nikkhamiṁsu.",
  "atk-s0514a3:1160_0": "Evaṁ tāsu paridevantīsuyeva bodhisattaṁ nagarā nīhariṁsu. Sakalanagaraṁ saṅkhubhitvā",
  "atk-s0514a3:1160_1": "nikkhamituṁ ārabhi. Mahājane nikkhante dvārāni nappahonti. Brāhmaṇo atibahuṁ janaṁ",
  "atk-s0514a3:1160_2": "disvā ‘‘ko jānāti, kiṁ bhavissatī’’ti nagaradvārāni thakāpesi. Mahājano nikkhamituṁ",
  "atk-s0514a3:1160_3": "alabhanto nagaradvārassa āsannaṭṭhāne uyyānaṁ atthi, tassa santike mahāviravaṁ ravi.",
  "atk-s0514a3:1160_4": "Tena ravena sakuṇasaṅgho saṅkhubhito ākāsaṁ pakkhandi. Mahājano taṁ taṁ sakuṇiṁ āmantetvā vilapanto āha –",
  "atk-s0514a3:1161": "1062.",
  "atk-s0514a3:1162": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1163": "Yajatettha ekarājā, sammūḷho catūhi puttehi.",
  "atk-s0514a3:1164": "1063.",
  "atk-s0514a3:1165": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1166": "Yajatettha ekarājā, sammūḷho catūhi kaññāhi.",
  "atk-s0514a3:1167": "1064.",
  "atk-s0514a3:1168": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1169": "Yajatettha ekarājā, sammūḷho catūhi mahesīti.",
  "atk-s0514a3:1170": "1065.",
  "atk-s0514a3:1171": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1172": "Yajatettha ekarājā, sammūḷho catūhi gahapatīhi.",
  "atk-s0514a3:1173": "1066.",
  "atk-s0514a3:1174": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1175": "Yajatettha ekarājā, sammūḷho catūhi hatthīhi.",
  "atk-s0514a3:1176": "1067.",
  "atk-s0514a3:1177": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1178": "Yajatettha ekarājā, sammūḷho catūhi assehi.",
  "atk-s0514a3:1179": "1068.",
  "atk-s0514a3:1180": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1181": "Yajatettha ekarājā, sammūḷho catūhi usabhehi.",
  "atk-s0514a3:1182": "1069.",
  "atk-s0514a3:1183": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1184": "Yajatettha ekarājā, sammūḷho sabbacatukkenā’’ti.",
  "atk-s0514a3:1185_0": "Tattha maṁsamicchasīti ambho sakuṇi, sace maṁsaṁ icchasi, pupphavatiyā pubbena puratthimadisāyaṁ",
  "atk-s0514a3:1185_1": "yaññāvāṭo atthi, tattha gaccha. Yajatetthāti ettha khaṇḍahālassa vacanaṁ gahetvā",
  "atk-s0514a3:1185_2": "sammūḷho ekarājā catūhi puttehi yaññaṁ yajati. Sesagāthāsupi eseva nayo.",
  "atk-s0514a3:1186": "Evaṁ mahājano tasmiṁ ṭhāne paridevitvā bodhisattassa vasanaṭṭhānaṁ gantvā pāsādaṁ padakkhiṇaṁ karonto antepure kūṭāgārauyyānādīni passanto gāthāhi paridevi –",
  "atk-s0514a3:1187": "1070.",
  "atk-s0514a3:1188": " ‘‘Ayamassa pāsādo, idaṁ antepuraṁ suramaṇīyaṁ;",
  "atk-s0514a3:1189": "Tedāni ayyaputtā, cattāro vadhāya ninnītā.",
  "atk-s0514a3:1190": "1071.",
  "atk-s0514a3:1191": " ‘‘Idamassa kūṭāgāraṁ, sovaṇṇaṁ pupphamalyavikiṇṇaṁ;",
  "atk-s0514a3:1192": "Tedāni ayyaputtā, cattāro vadhāya ninnītā.",
  "atk-s0514a3:1193": "1072.",
  "atk-s0514a3:1194": " ‘‘Idamassa uyyānaṁ, supupphitaṁ sabbakālikaṁ rammaṁ;",
  "atk-s0514a3:1195": "Tedāni ayyaputtā, cattāro vadhāya ninnītā.",
  "atk-s0514a3:1196": "1073.",
  "atk-s0514a3:1197": " ‘‘Idamassa asokavanaṁ, supupphitaṁ sabbakālikaṁ rammaṁ;",
  "atk-s0514a3:1198": "Tedāni ayyaputtā, cattāro vadhāya ninnītā.",
  "atk-s0514a3:1199": "1074.",
  "atk-s0514a3:1200": " ‘‘Idamassa kaṇikāravanaṁ, supupphitaṁ sabbakālikaṁ rammaṁ;",
  "atk-s0514a3:1201": "Tedāni ayyaputtā, cattāro vadhāya ninnītā.",
  "atk-s0514a3:1202": "1075.",
  "atk-s0514a3:1203": " ‘‘Idamassa pāṭalivanaṁ, supupphitaṁ sabbakālikaṁ rammaṁ;",
  "atk-s0514a3:1204": "Tedāni ayyaputtā, cattāro vadhāya ninnītā.",
  "atk-s0514a3:1205": "1076.",
  "atk-s0514a3:1206": " ‘‘Idamassa ambavanaṁ, supupphitaṁ sabbakālikaṁ rammaṁ;",
  "atk-s0514a3:1207": "Tedāni ayyaputtā, cattāro vadhāya ninnītā.",
  "atk-s0514a3:1208": "1077.",
  "atk-s0514a3:1209": " ‘‘Ayamassa pokkharaṇī, sañchannā padumapuṇḍarīkehi;",
  "atk-s0514a3:1210": "Nāvā ca sovaṇṇavikatā, pupphavalliyā cittā suramaṇīyā;",
  "atk-s0514a3:1211": "Tedāni ayyaputtā, cattāro vadhāya ninnītā’’ti.",
  "atk-s0514a3:1212": "Tattha tedānīti idāni te candakumārappamukhā amhākaṁ ayyaputtā evarūpaṁ pāsādaṁ chaḍḍetvā vadhāya nīyanti. Sovaṇṇavikatāti suvaṇṇakhacitā.",
  "atk-s0514a3:1213": "Ettakesu ṭhānesu vilapantā puna hatthisālādīni upasaṅkamitvā āhaṁsu –",
  "atk-s0514a3:1214": "1078.",
  "atk-s0514a3:1215": " ‘‘Idamassa hatthiratanaṁ, erāvaṇo gajo balī dantī;",
  "atk-s0514a3:1216": "Tedāni ayyaputtā, cattāro vadhāya ninnītā.",
  "atk-s0514a3:1217": "1079.",
  "atk-s0514a3:1218": " ‘‘Idamassa assaratanaṁ, ekakhuro asso;",
  "atk-s0514a3:1219": "Tedāni ayyaputtā, cattāro vadhāya ninnītā.",
  "atk-s0514a3:1220": "1080.",
  "atk-s0514a3:1221": " ‘‘Ayamassa assaratho, sāḷiyanigghoso subho ratanavicitto;",
  "atk-s0514a3:1222": "Yatthassu ayyaputtā, sobhiṁsu nandane viya devā;",
  "atk-s0514a3:1223": "Tedāni ayyaputtā, cattāro vadhāya ninnītā.",
  "atk-s0514a3:1224": "1081.",
  "atk-s0514a3:1225": " ‘‘Kathaṁ nāma sāmasamasundarehi, candanamudukagattehi;",
  "atk-s0514a3:1226": "Rājā yajissate yaññaṁ, sammūḷho catūhi puttehi.",
  "atk-s0514a3:1227": "1082.",
  "atk-s0514a3:1228": " ‘‘Kathaṁ nāma sāmasamasundarāhi, candanamudukagattāhi;",
  "atk-s0514a3:1229": "Rājā yajissate yaññaṁ, sammūḷho catūhi kaññāhi.",
  "atk-s0514a3:1230": "1083.",
  "atk-s0514a3:1231": " ‘‘Kathaṁ nāma sāmasamasundarāhi, candanamudukagattāhi;",
  "atk-s0514a3:1232": "Rājā yajissate yaññaṁ, sammūḷho catūhi mahesīhi.",
  "atk-s0514a3:1233": "1084.",
  "atk-s0514a3:1234": " ‘‘Kathaṁ nāma sāmasamasundarehi, candanamudukagattehi;",
  "atk-s0514a3:1235": "Rājā yajissate yaññaṁ, sammūḷho catūhi gahapatīhi.",
  "atk-s0514a3:1236": "1085.",
  "atk-s0514a3:1237": " ‘‘Yathā honti gāmanigamā, suññā amanussakā brahāraññā;",
  "atk-s0514a3:1238": "Tathā hessati pupphavatiyā, yiṭṭhesu candasūriyesū’’ti.",
  "atk-s0514a3:1239_0": "Tattha erāvaṇoti tassa hatthino nāmaṁ. Ekakhuroti abhinnakhuro. Sāḷiyanigghosoti",
  "atk-s0514a3:1239_1": "gamanakāle sāḷikānaṁ viya madhurena nigghosena samannāgato. Kathaṁ nāmāti kena nāma",
  "atk-s0514a3:1239_2": "kāraṇena. Sāmasamasundarehīti suvaṇṇasāmehi ca aññamaññaṁ jātiyā samehi ca niddosatāya",
  "atk-s0514a3:1239_3": "sundarehi. Candanamudukagattehīti lohitacandanalittagattehi. Brahāraññāti yathā te",
  "atk-s0514a3:1239_4": "gāmanigamā suññā nimmanussā brahāraññā honti, tathā pupphavatiyāpi yaññe yiṭṭhesu",
  "atk-s0514a3:1239_5": "rājaputtesu suññā araññasadisā bhavissatīti.",
  "atk-s0514a3:1240_0": "Atha mahājano bahi nikkhamituṁ alabhanto antonagareyeva vicaranto paridevi. Bodhisattopi",
  "atk-s0514a3:1240_1": "yaññāvāṭaṁ nīto. Athassa mātā gotamī nāma devī ‘‘puttānaṁ me jīvitaṁ dehi, devā’’ti",
  "atk-s0514a3:1240_2": "rañño pādamūle parivattitvā paridevamānā āha –",
  "atk-s0514a3:1241": "1086.",
  "atk-s0514a3:1242": " ‘‘Ummattikā bhavissāmi, bhūnahatā paṁsunā ca parikiṇṇā;",
  "atk-s0514a3:1243": "Sace candavaraṁ hanti, pāṇā me deva rujjhanti.",
  "atk-s0514a3:1244": "1087.",
  "atk-s0514a3:1245": " ‘‘Ummattikā bhavissāmi, bhūnahatā paṁsunā ca parikiṇṇā;",
  "atk-s0514a3:1246": "Sace sūriyavaraṁ hanti, pāṇā me deva rujjhantī’’ti.",
  "atk-s0514a3:1247": "Tattha bhūnahatāti hatavuḍḍhi. Paṁsunā ca parikiṇṇāti paṁsuparikiṇṇasarīrā ummattikā hutvā vicarissāmi.",
  "atk-s0514a3:1248_0": "Sā evaṁ paridevantīpi rañño santikā kiñci kathaṁ alabhitvā ‘‘mama putto tumhākaṁ",
  "atk-s0514a3:1248_1": "kujjhitvā gato bhavissati, kissa naṁ tumhe na nivattethā’’ti kumārassa catasso bhariyāyo",
  "atk-s0514a3:1248_2": "āliṅgitvā paridevantī āha –",
  "atk-s0514a3:1249": "1088.",
  "atk-s0514a3:1250": " ‘‘Kinnumā na ramāpeyyuṁ, aññamaññaṁ piyaṁvadā;",
  "atk-s0514a3:1251": "Ghaṭṭikā uparikkhī ca, pokkharaṇī ca bhārikā;",
  "atk-s0514a3:1252": "Candasūriyesu naccantiyo, samā tāsaṁ na vijjatī’’ti.",
  "atk-s0514a3:1253_0": "Tattha kinnumā na ramāpeyyunti kena kāraṇena imā ghaṭṭikātiādikā catasso aññamaññaṁ",
  "atk-s0514a3:1253_1": "piyaṁvadā candasūriyakumārānaṁ santike naccantiyo mama putte na ramāpayiṁsu, ukkaṇṭhāpayiṁsu.",
  "atk-s0514a3:1253_2": "Sakalajambudīpasmiñhi nacce vā gīte vā samā aññā kāci tāsaṁ na vijjatīti attho.",
  "atk-s0514a3:1254": "Iti sā suṇhāhi saddhiṁ paridevitvā aññaṁ gahetabbaggahaṇaṁ apassantī khaṇḍahālaṁ akkosamānā aṭṭha gāthā abhāsi –",
  "atk-s0514a3:1255": "1089.",
  "atk-s0514a3:1256": " ‘‘Imaṁ mayhaṁ hadayasokaṁ, paṭimuñcatu khaṇḍahāla tava mātā;",
  "atk-s0514a3:1257": "Yo mayhaṁ hadayasoko, candamhi vadhāya ninnīte.",
  "atk-s0514a3:1258": "1090.",
  "atk-s0514a3:1259": " ‘‘Imaṁ mayhaṁ hadayasokaṁ, paṭimuñcatu khaṇḍahāla tava mātā;",
  "atk-s0514a3:1260": "Yo mayhaṁ hadayasoko, sūriyamhi vadhāya ninnīte.",
  "atk-s0514a3:1261": "1091.",
  "atk-s0514a3:1262": " ‘‘Imaṁ mayhaṁ hadayasokaṁ, paṭimuñcatu khaṇḍahāla tava jāyā;",
  "atk-s0514a3:1263": "Yo mayhaṁ hadayasoko, candamhi vadhāya ninnīte.",
  "atk-s0514a3:1264": "1092.",
  "atk-s0514a3:1265": " ‘‘Imaṁ mayhaṁ hadayasokaṁ, paṭimuñcatu khaṇḍahāla tava jāyā;",
  "atk-s0514a3:1266": "Yo mayhaṁ hadayasoko, sūriyamhi vadhāya ninnīte.",
  "atk-s0514a3:1267": "1093.",
  "atk-s0514a3:1268": " ‘‘Mā ca putte mā ca patiṁ, addakkhi khaṇḍahāla tava mātā;",
  "atk-s0514a3:1269": "Yo ghātesi kumāre, adūsake sīhasaṅkāse.",
  "atk-s0514a3:1270": "1094.",
  "atk-s0514a3:1271": " ‘‘Mā ca putte mā ca patiṁ, addakkhi khaṇḍahāla tava mātā;",
  "atk-s0514a3:1272": "Yo ghātesi kumāre, apekkhite sabbalokassa.",
  "atk-s0514a3:1273": "1095.",
  "atk-s0514a3:1274": " ‘‘Mā ca putte mā ca patiṁ, addakkhi khaṇḍahāla tava jāyā;",
  "atk-s0514a3:1275": "Yo ghātesi kumāre, adūsake sīhasaṅkāse.",
  "atk-s0514a3:1276": "1096.",
  "atk-s0514a3:1277": " ‘‘Mā ca putte mā ca patiṁ, addakkhi khaṇḍahāla tava jāyā;",
  "atk-s0514a3:1278": "Yo ghātesi kumāre, apekkhite sabbalokassā’’ti.",
  "atk-s0514a3:1279": "Tattha imaṁ mayhanti mayhaṁ imaṁ hadayasokaṁ dukkhaṁ. Paṭimuñcatūti pavisatu pāpuṇātu. Yo ghātesīti yo tvaṁ ghātesi. Apekkhiteti sabbalokena olokite dissamāne māresīti attho.",
  "atk-s0514a3:1280": "Bodhisatto yaññāvāṭepi pitaraṁ yācanto āha –",
  "atk-s0514a3:1281": "1097.",
  "atk-s0514a3:1282": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1283": "Api nigaḷabandhakāpi, hatthī asse ca pālema.",
  "atk-s0514a3:1284": "1098.",
  "atk-s0514a3:1285": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1286": "Api nigaḷabandhakāpi, hatthichakaṇāni ujjhema.",
  "atk-s0514a3:1287": "1099.",
  "atk-s0514a3:1288": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1289": "Api nigaḷabandhakāpi, assachakaṇāni ujjhema.",
  "atk-s0514a3:1290": "1100.",
  "atk-s0514a3:1291": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1292": "Yassa honti tava kāmā, api raṭṭhā pabbājitā;",
  "atk-s0514a3:1293": "Bhikkhācariyaṁ carissāma.",
  "atk-s0514a3:1294": "1101.",
  "atk-s0514a3:1295": " ‘‘Dibbaṁ deva upayācanti, puttatthikāpi daliddā;",
  "atk-s0514a3:1296": "Paṭibhānānipi hitvā, putte na labhanti ekaccā.",
  "atk-s0514a3:1297": "1102.",
  "atk-s0514a3:1298": " ‘‘Āsīsikāni karonti, puttā no jāyantu tato paputtā;",
  "atk-s0514a3:1299": "Atha no akāraṇasmā, yaññatthāya deva ghātesi.",
  "atk-s0514a3:1300": "1103.",
  "atk-s0514a3:1301": " ‘‘Upayācitakena puttaṁ labhanti, mā tāta no aghātesi;",
  "atk-s0514a3:1302": "Mā kicchāladdhakehi puttehi, yajittho imaṁ yaññaṁ.",
  "atk-s0514a3:1303": "1104.",
  "atk-s0514a3:1304": " ‘‘Upayācitakena puttaṁ labhanti, mā tāta no aghātesi;",
  "atk-s0514a3:1305": "Mā kapaṇaladdhakehi puttehi, ammāya no vippavāsehī’’ti.",
  "atk-s0514a3:1306_0": "Tattha dibbanti deva, aputtikā daliddāpi nāriyo puttatthikā hutvā bahuṁ paṇṇākāraṁ",
  "atk-s0514a3:1306_1": "karitvā puttaṁ vā dhītaraṁ vā labhāmāti dibyaṁ upayācanti. Paṭibhānānipi hitvāti",
  "atk-s0514a3:1306_2": "dohaḷāni chaḍḍetvāpi, alabhitvāpīti attho. Idaṁ vuttaṁ hoti – mahārāja, nārīnañhi",
  "atk-s0514a3:1306_3": "uppannaṁ dohaḷaṁ alabhitvā gabbho sussitvā nassati. Tattha ekaccā yācantāpi putte",
  "atk-s0514a3:1306_4": "alabhamānā, kāci laddhampi dohaḷaṁ pahāya aparibhuñjitvā na labhanti, kāci dohaḷaṁ",
  "atk-s0514a3:1306_5": "alabhamānā na labhanti. Mayhaṁ pana mātā uppannaṁ dohaḷaṁ labhitvā paribhuñjitvā",
  "atk-s0514a3:1306_6": "uppannaṁ gabbhaṁ anāsetvā putte paṭilabhi. Evaṁ paṭiladdhe mā no avadhīti yācati.",
  "atk-s0514a3:1307_0": "Āsīsikānīti mahārāja, ime sattā āsīsaṁ karonti. Kinti? Puttā no jāyantūti. Tato paputtāti",
  "atk-s0514a3:1307_1": "puttānampi no puttā jāyantūti. Atha no akāraṇasmāti atha tvaṁ amhe akāraṇena yaññatthāya",
  "atk-s0514a3:1307_2": "ghātesi. Upayācitakenāti devatānaṁ āyācanena. Kapaṇaladdhakehīti kapaṇā viya hutvā",
  "atk-s0514a3:1307_3": "laddhakehi. Puttehīti amhehi saddhiṁ amhākaṁ ammāya mā vippavāsehi, mā no mātarā",
  "atk-s0514a3:1307_4": "saddhiṁ vippavāsaṁ karīti vadati.",
  "atk-s0514a3:1308": "So evaṁ vadantopi pitu santikā kiñci kathaṁ alabhitvā mātu pādamūle nipatitvā paridevamāno āha –",
  "atk-s0514a3:1309": "1105.",
  "atk-s0514a3:1310": " ‘‘Bahudukkhā posiya candaṁ, amma tuvaṁ jīyase puttaṁ;",
  "atk-s0514a3:1311": "Vandāmi kho te pāde, labhataṁ tāto paralokaṁ.",
  "atk-s0514a3:1312": "1106.",
  "atk-s0514a3:1313": " ‘‘Handa ca maṁ upagūha, pāde te amma vandituṁ dehi;",
  "atk-s0514a3:1314": "Gacchāmi dāni pavāsaṁ, yaññatthāya ekarājassa.",
  "atk-s0514a3:1315": "1107.",
  "atk-s0514a3:1316": " ‘‘Handa ca maṁ upagūha, pāde te amma vandituṁ dehi;",
  "atk-s0514a3:1317": "Gacchāmi dāni pavāsaṁ, mātu katvā hadayasokaṁ.",
  "atk-s0514a3:1318": "1108.",
  "atk-s0514a3:1319": " ‘‘Handa ca maṁ upagūha, pāde te amma vandituṁ dehi;",
  "atk-s0514a3:1320": "Gacchāmi dāni pavāsaṁ, janassa katvā hadayasoka’’nti.",
  "atk-s0514a3:1321_0": "Tattha bahudukkhā posiyāti bahūhi dukkhehi posiya. Candanti maṁ candakumāraṁ evaṁ",
  "atk-s0514a3:1321_1": "posetvā idāni, amma, tvaṁ jīyase puttaṁ. Labhataṁ tāto paralokanti pitā me bhogasampannaṁ",
  "atk-s0514a3:1321_2": "paralokaṁ labhatu. Upagūhāti āliṅga parissaja. Pavāsanti puna anāgamanāya accantaṁ",
  "atk-s0514a3:1321_3": "vippavāsaṁ gacchāmi.",
  "atk-s0514a3:1322": "Athassa mātā paridevantī catasso gāthā abhāsi –",
  "atk-s0514a3:1323": "1109.",
  "atk-s0514a3:1324": " ‘‘Handa ca padumapattānaṁ, moḷiṁ bandhassu gotamiputta;",
  "atk-s0514a3:1325": "Campakadalamissāyo, esā te porāṇikā pakati.",
  "atk-s0514a3:1326": "1110.",
  "atk-s0514a3:1327": " ‘‘Handa ca vilepanaṁ te, pacchimakaṁ candanaṁ vilimpassu;",
  "atk-s0514a3:1328": "Yehi ca suvilitto, sobhasi rājaparisāyaṁ.",
  "atk-s0514a3:1329": "1111.",
  "atk-s0514a3:1330": " ‘‘Handa ca mudukāni vatthāni, pacchimakaṁ kāsikaṁ nivāsehi;",
  "atk-s0514a3:1331": "Yehi ca sunivattho, sobhasi rājaparisāyaṁ.",
  "atk-s0514a3:1332": "1112.",
  "atk-s0514a3:1333": " ‘‘Muttāmaṇikanakavibhūsitāni , gaṇhassu hatthābharaṇāni;",
  "atk-s0514a3:1334": "Yehi ca hatthābharaṇehi, sobhasi rājaparisāya’’nti.",
  "atk-s0514a3:1335_0": "Tattha padumapattānanti padumapattaveṭhanaṁ nāmekaṁ pasādhanaṁ, taṁ sandhāyevamāha.",
  "atk-s0514a3:1335_1": "Tava vippakiṇṇaṁ moḷiṁ ukkhipitvā padumapattaveṭhanena yojetvā bandhāti attho. Gotamiputtāti",
  "atk-s0514a3:1335_2": "candakumāraṁ ālapati. Campakadalamissāyoti abbhantarimehi campakadalehi missitā vaṇṇagandhasampannā",
  "atk-s0514a3:1335_3": "nānāpupphamālā pilandhassu. Esā teti esā tava porāṇikā pakati, tameva gaṇhassu puttāti",
  "atk-s0514a3:1335_4": "paridevati. Yehi cāti yehi lohitacandanavilepanehi vilitto rājaparisāya sobhasi,",
  "atk-s0514a3:1335_5": "tāni vilimpassūti attho. Kāsikanti satasahassagghanakaṁ kāsikavatthaṁ. Gaṇhassūti pilandhassu.",
  "atk-s0514a3:1336": "Idānissa candā nāma aggamahesī tassa pādamūle nipatitvā paridevamānā āha –",
  "atk-s0514a3:1337": "1113.",
  "atk-s0514a3:1338": " ‘‘Na hi nūnāyaṁ raṭṭhapālo, bhūmipati janapadassa dāyādo;",
  "atk-s0514a3:1339": "Lokissaro mahanto, putte snehaṁ janayatī’’ti.",
  "atk-s0514a3:1340": "Taṁ sutvā rājā gāthamāha –",
  "atk-s0514a3:1341": "1114.",
  "atk-s0514a3:1342": " ‘‘Mayhampi piyā puttā, attā ca piyo tumhe ca bhariyāyo;",
  "atk-s0514a3:1343": "Saggañca patthayāno, tenāhaṁ ghātayissāmī’’ti.",
  "atk-s0514a3:1344_0": "Tassattho – kiṁkāraṇā puttasinehaṁ na janemi? Na kevalaṁ gotamiyā eva, atha kho mayhampi",
  "atk-s0514a3:1344_1": "piyā puttā, tathā attā ca tumhe ca suṇhāyo bhariyāyo ca piyāyeva. Evaṁ santepi saggañca",
  "atk-s0514a3:1344_2": "patthayāno ahaṁ saggaṁ patthento, tena kāraṇena ete ghātayissāmi, mā cintayittha,",
  "atk-s0514a3:1344_3": "sabbepete mayā saddhiṁ devalokaṁ ekato gamissantīti.",
  "atk-s0514a3:1345": "Candā āha –",
  "atk-s0514a3:1346": "1115.",
  "atk-s0514a3:1347": " ‘‘Maṁ paṭhamaṁ ghātehi, mā me hadayaṁ dukkhaṁ phālesi;",
  "atk-s0514a3:1348": "Alaṅkato sundarako, putto deva tava sukhumālo.",
  "atk-s0514a3:1349": "1116.",
  "atk-s0514a3:1350": " ‘‘Handayya maṁ hanassu, paraloke candakena hessāmi;",
  "atk-s0514a3:1351": "Puññaṁ karassu vipulaṁ, vicarāma ubhopi paraloke’’ti.",
  "atk-s0514a3:1352_0": "Tattha paṭhamanti deva, mama sāmikato paṭhamataraṁ maṁ ghātehi. Dukkhanti candassa",
  "atk-s0514a3:1352_1": "maraṇadukkhaṁ mama hadayaṁ mā phālesi. Alaṅkatoti ayaṁ mama ekova alaṁ pariyattoti",
  "atk-s0514a3:1352_2": "evaṁ alaṅkato. Evarūpaṁ nāma puttaṁ mā ghātayi, mahārājāti dīpeti. Handayyāti handa,",
  "atk-s0514a3:1352_3": "ayya, rājānaṁ ālapantī evamāha. Paraloke candakenāti candena saddhiṁ paraloke bhavissāmi.",
  "atk-s0514a3:1352_4": "Vicarāma ubhopi paraloketi tayā ekato ghātitā ubhopi paraloke sukhaṁ anubhavantā",
  "atk-s0514a3:1352_5": "vicarāma, mā no saggantarāyamakāsīti.",
  "atk-s0514a3:1353": "Rājā āha –",
  "atk-s0514a3:1354": "1117.",
  "atk-s0514a3:1355": " ‘‘Mā tvaṁ cande rucci maraṇaṁ, bahukā tava devarā visālakkhi;",
  "atk-s0514a3:1356": "Te taṁ ramayissanti, yiṭṭhasmiṁ gotamiputte’’ti.",
  "atk-s0514a3:1357": "Tattha mā tvaṁ cande ruccīti mā tvaṁ attano maraṇaṁ rocesi. ‘‘Mā ruddī’’tipi pāṭho, mā rodīti attho. Devarāti patibhātukā.",
  "atk-s0514a3:1358": "Tato paraṁ satthā –",
  "atk-s0514a3:1359": "1118.",
  "atk-s0514a3:1360": " ‘‘Evaṁ vutte candā attānaṁ, hanti hatthatalakehī’’ti. – upaḍḍhagāthamāha;",
  "atk-s0514a3:1361": "Tato paraṁ tassāyeva vilāpo hoti –",
  "atk-s0514a3:1362": "‘‘Alamettha jīvitena, pissāmi visaṁ marissāmi.",
  "atk-s0514a3:1363": "1119.",
  "atk-s0514a3:1364": " ‘‘Na hi nūnimassa rañño, mittāmaccā ca vijjare suhadā;",
  "atk-s0514a3:1365": "Ye na vadanti rājānaṁ, ‘mā ghātayi orase putte’.",
  "atk-s0514a3:1366": "1120.",
  "atk-s0514a3:1367": " ‘‘Na hi nūnimassa rañño, ñātī mittā ca vijjare suhadā;",
  "atk-s0514a3:1368": "Ye na vadanti rājānaṁ, ‘mā ghātayi atraje putte’.",
  "atk-s0514a3:1369": "1121.",
  "atk-s0514a3:1370": " ‘‘Ime tepi mayhaṁ puttā, guṇino kāyūradhārino rāja;",
  "atk-s0514a3:1371": "Tehipi yajassu yaññaṁ, atha muñcatu gotamiputte.",
  "atk-s0514a3:1372": "1122.",
  "atk-s0514a3:1373": " ‘‘Bilasataṁ maṁ katvāna, yajassu sattadhā mahārāja;",
  "atk-s0514a3:1374": "Mā jeṭṭhaputtamavadhi, adūsakaṁ sīhasaṅkāsaṁ.",
  "atk-s0514a3:1375": "1123.",
  "atk-s0514a3:1376": " ‘‘Bilasataṁ maṁ katvāna, yajassu sattadhā mahārāja;",
  "atk-s0514a3:1377": "Mā jeṭṭhaputtamavadhi, apekkhitaṁ sabbalokassā’’ti.",
  "atk-s0514a3:1378_0": "Tattha evanti evaṁ andhabālena ekarājena vutte. Hantīti ‘‘kiṁ nāmetaṁ kathesī’’ti",
  "atk-s0514a3:1378_1": "vatvā hatthatalehi attānaṁ hanti. Pissāmīti pivissāmi. Ime tepīti vasulakumāraṁ ādiṁ",
  "atk-s0514a3:1378_2": "katvā sesadārake hatthe gahetvā rañño pādamūle ṭhitā evamāha. Guṇinoti mālāguṇaābharaṇehi",
  "atk-s0514a3:1378_3": "samannāgatā. Kāyūradhārinoti kāyūrapasādhanadharā. Bilasatanti mahārāja, maṁ ghātetvā",
  "atk-s0514a3:1378_4": "koṭṭhāsasataṁ katvā sattadhā sattasu ṭhānesu yaññaṁ yajassu.",
  "atk-s0514a3:1379_0": "Iti sā rañño santike imāhi gāthāhi paridevitvā assāsaṁ alabhamānā bodhisattasseva",
  "atk-s0514a3:1379_1": "santikaṁ gantvā paridevamānā aṭṭhāsi. Atha naṁ so āha – ‘‘cande, mayā jīvamānena",
  "atk-s0514a3:1379_2": "tuyhaṁ tasmiṁ tasmiṁ vatthusmiṁ subhaṇite sukathite uccāvacāni maṇimuttādīni bahūni",
  "atk-s0514a3:1379_3": "ābharaṇāni dinnāni, ajja pana te idaṁ pacchimadānaṁ, sarīrāruḷhaṁ ābharaṇaṁ dammi,",
  "atk-s0514a3:1379_4": "gaṇhāhi na’’nti. Imamatthaṁ pakāsento satthā āha –",
  "atk-s0514a3:1380": "1124.",
  "atk-s0514a3:1381": " ‘‘Bahukā tava dinnābharaṇā, uccāvacā subhaṇitamhi;",
  "atk-s0514a3:1382": "Muttāmaṇiveḷuriyā, etaṁ te pacchimakaṁ dāna’’nti.",
  "atk-s0514a3:1383": "Candādevīpi taṁ sutvā tato parāhi navahi gāthāhi vilapi –",
  "atk-s0514a3:1384": "1125.",
  "atk-s0514a3:1385": " ‘‘Yesaṁ pubbe khandhesu, phullā mālāguṇā vivattiṁsu;",
  "atk-s0514a3:1386": "Tesajjapi sunisito, nettiṁso vivattissati khandhesu.",
  "atk-s0514a3:1387": "1126.",
  "atk-s0514a3:1388": " ‘‘Yesaṁ pubbe khandhesu, cittā mālāguṇā vivattiṁsu;",
  "atk-s0514a3:1389": "Tesajjapi sunisito, nettiṁso vivattissati khandhesu.",
  "atk-s0514a3:1390": "1127.",
  "atk-s0514a3:1391": " ‘‘Aciraṁ vata nettiṁso, vivattissaki rājaputtānaṁ khandhesu;",
  "atk-s0514a3:1392": "Atha mama hadayaṁ na phalati, tāva daḷhabandhañca me āsi.",
  "atk-s0514a3:1393": "1128.",
  "atk-s0514a3:1394": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1395": "Niyyātha candasūriyā, yaññatthāya ekarājassa.",
  "atk-s0514a3:1396": "1129.",
  "atk-s0514a3:1397": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1398": "Niyyātha candasūriyā, mātu katvā hadayasokaṁ.",
  "atk-s0514a3:1399": "1130.",
  "atk-s0514a3:1400": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1401": "Niyyātha candasūriyā, janassa katvā hadayasokaṁ.",
  "atk-s0514a3:1402": "1131.",
  "atk-s0514a3:1403": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1404": "Niyyātha candasūriyā, yaññatthāya ekarājassa.",
  "atk-s0514a3:1405": "1132.",
  "atk-s0514a3:1406": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1407": "Niyyātha candasūriyā, mātu katvā hadayasokaṁ.",
  "atk-s0514a3:1408": "1133.",
  "atk-s0514a3:1409": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1410": "Niyyātha candasūriyā, janassa katvā hadayasoka’’nti.",
  "atk-s0514a3:1411_0": "Tattha mālāguṇāti pupphadāmāni. Tesajjāti tesaṁ ajja. Nettiṁsoti asi. Vivattissatīti",
  "atk-s0514a3:1411_1": "patissati. Aciraṁ vatāti acirena vata. Na phalatīti na bhijjati. Tāva daḷhabandhañcame",
  "atk-s0514a3:1411_2": "āsīti ativiya thirabandhanaṁ me hadayaṁ bhavissatīti attho. Niyyāthāti gacchatha.",
  "atk-s0514a3:1412_0": "Evaṁ tassā paridevantiyāva yaññāvāṭe sabbakammaṁ niṭṭhāsi. Rājaputtaṁ netvā gīvaṁ",
  "atk-s0514a3:1412_1": "onāmetvā nisīdāpesuṁ. Khaṇḍahālo suvaṇṇapātiṁ upanāmetvā khaggaṁ ādāya ‘‘tassa gīvaṁ",
  "atk-s0514a3:1412_2": "chindissāmī’’ti aṭṭhāsi. Taṁ disvā candādevī ‘‘aññaṁ me paṭisaraṇaṁ natthi, attano",
  "atk-s0514a3:1412_3": "saccabalena sāmikassa sotthiṁ karissāmī’’ti añjaliṁ paggayha parisāya antare vicarantī",
  "atk-s0514a3:1412_4": "saccakiriyaṁ akāsi. Tamatthaṁ pakāsento satthā āha –",
  "atk-s0514a3:1413": "1134.",
  "atk-s0514a3:1414": " ‘‘Sabbasmiṁ upakkhaṭasmiṁ, nisīdite candasmiṁ yaññatthāya;",
  "atk-s0514a3:1415": "Pañcālarājadhītā pañjalikā, sabbaparisāya samanupariyāyi.",
  "atk-s0514a3:1416": "1135.",
  "atk-s0514a3:1417": " ‘‘Yena saccena khaṇḍahālo, pāpakammaṁ karoti dummedho;",
  "atk-s0514a3:1418": "Etena saccavajjena, samaṅginī sāmikena homi.",
  "atk-s0514a3:1419": "1136.",
  "atk-s0514a3:1420": " ‘‘Ye idhatthi amanussā, yāni ca yakkhabhūtabhabyāni;",
  "atk-s0514a3:1421": "Karontu me veyyāvaṭikaṁ, samaṅginī sāmikena homi.",
  "atk-s0514a3:1422": "1137.",
  "atk-s0514a3:1423": " ‘‘Yā devatā idhāgatā, yāni ca yakkhabhūtabhabyāni;",
  "atk-s0514a3:1424": "Saraṇesiniṁ anāthaṁ tāyatha maṁ, yācāmahaṁ pati māhaṁ ajeyya’’nti.",
  "atk-s0514a3:1425_0": "Tattha upakkhaṭasminti sabbasmiṁ yaññasambhāre sajjite paṭiyatte. Samaṅginīti sampayuttā",
  "atk-s0514a3:1425_1": "ekasaṁvāsā. Ye idhatthīti ye idha atthi. Yakkhabhūtabhabyānīti devasaṅkhātā yakkhā",
  "atk-s0514a3:1425_2": "ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni",
  "atk-s0514a3:1425_3": "ca. Veyyāvaṭikanti mayhaṁ veyyāvaccaṁ karontu. Tāyatha manti rakkhatha maṁ. Yācāmahanti",
  "atk-s0514a3:1425_4": "ahaṁ vo yācāmi. Pati māhanti patiṁ ahaṁ mā ajeyyaṁ.",
  "atk-s0514a3:1426": "Atha sakko devarājā tassā paridevasaddaṁ sutvā taṁ pavattiṁ ñatvā jalitaṁ ayakūṭaṁ ādāya gantvā rājānaṁ tāsetvā sabbe vissajjāpesi. Tamatthaṁ pakāsento satthā āha –",
  "atk-s0514a3:1427": "1138.",
  "atk-s0514a3:1428": " ‘‘Taṁ sutvā amanusso, ayokūṭaṁ paribbhametvāna;",
  "atk-s0514a3:1429": "Bhayamassa janayanto, rājānaṁ idamavoca.",
  "atk-s0514a3:1430": "1139.",
  "atk-s0514a3:1431": " ‘‘Bujjhassu kho rājakali, mā tāhaṁ matthakaṁ nitāḷesiṁ;",
  "atk-s0514a3:1432": "Mā jeṭṭhaputtamavadhi, adūsakaṁ sīhasaṅkāsaṁ.",
  "atk-s0514a3:1433": "1140.",
  "atk-s0514a3:1434": " ‘‘Ko te diṭṭho rājakali, puttabhariyāyo haññamānāyo;",
  "atk-s0514a3:1435": "Seṭṭhi ca gahapatayo, adūsakā saggakāmā hi.",
  "atk-s0514a3:1436": "1141.",
  "atk-s0514a3:1437": " ‘‘Taṁ sutvā khaṇḍahālo, rājā ca abbhutamidaṁ disvāna;",
  "atk-s0514a3:1438": "Sabbesaṁ bandhanāni mocesuṁ, yathā taṁ anupaghātaṁ.",
  "atk-s0514a3:1439": "1142.",
  "atk-s0514a3:1440": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1441": "Sabbe ekekaleḍḍukamadaṁsu, esa vadho khaṇḍahālassā’’ti.",
  "atk-s0514a3:1442_0": "Tattha amanussoti sakko devarājā. Bujjhassūti jānassu sallakkhehi. Rājakalīti rājakāḷakaṇṇi",
  "atk-s0514a3:1442_1": "rājalāmaka. Mā tāhanti pāparāja, bujjha, mā te ahaṁ matthakaṁ nitāḷesiṁ. Ko te diṭṭhoti",
  "atk-s0514a3:1442_2": "kuhiṁ tayā diṭṭhapubbo. Saggakāmā hīti ettha hīti nipātamattaṁ, saggakāmā saggaṁ",
  "atk-s0514a3:1442_3": "patthayamānāti attho. Taṁ sutvāti, bhikkhave, taṁ sakkassa vacanaṁ khaṇḍahālo sutvā.",
  "atk-s0514a3:1442_4": "Abbhutamidanti rājā ca idaṁ sakkassa dassanaṁ pubbe abhūtaṁ disvā. Yathā tanti yathā",
  "atk-s0514a3:1442_5": "anupaghātaṁ pāṇaṁ mocenti, evameva mocesuṁ. Ekekaleḍḍukamadaṁsūti bhikkhave, yattakā",
  "atk-s0514a3:1442_6": "tasmiṁ yaññāvāṭe samāgatā, sabbe ekakolāhalaṁ katvā khaṇḍahālassa ekekaleḍḍupahāraṁ",
  "atk-s0514a3:1442_7": "adaṁsu. Esa vadhoti esova khaṇḍahālassa vadho ahosi, tattheva naṁ jīvitakkhayaṁ pāpesunti attho.",
  "atk-s0514a3:1443_0": "Taṁ pana māretvā mahājano rājānaṁ māretuṁ ārabhi. Bodhisatto pitaraṁ parissajitvā",
  "atk-s0514a3:1443_1": "māretuṁ na adāsi. Mahājano ‘‘jīvitaṁ etassa pāparañño dema, chattaṁ panassa nagare",
  "atk-s0514a3:1443_2": "ca vāsaṁ na dassāma, caṇḍālaṁ katvā bahinagare vasāpessāmā’’ti vatvā rājavesaṁ hāretvā",
  "atk-s0514a3:1443_3": "kāsāvaṁ nivāsāpetvā haliddipilotikāya sīsaṁ veṭhetvā caṇḍālaṁ katvā caṇḍālavasanaṭṭhānaṁ",
  "atk-s0514a3:1443_4": "taṁ pahiṇi. Ye panetaṁ pasughātayaññaṁ yajiṁsu ceva yajāpesuñca anumodiṁsu ca, sabbe",
  "atk-s0514a3:1443_5": "nirayaparāyaṇāva ahesuṁ. Tamatthaṁ pakāsento satthā āha –",
  "atk-s0514a3:1444": "1143.",
  "atk-s0514a3:1445": " ‘‘Sabbe paviṭṭhā nirayaṁ, yathā taṁ pāpakaṁ karitvāna;",
  "atk-s0514a3:1446": "Na hi pāpakammaṁ katvā, labbhā sugatiṁ ito gantu’’nti.",
  "atk-s0514a3:1447": "Sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṁ abhisiñci. Tamatthaṁ pakāsento satthā āha –",
  "atk-s0514a3:1448": "1144.",
  "atk-s0514a3:1449": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1450": "Candaṁ abhisiñciṁsu, samāgatā rājaparisā ca.",
  "atk-s0514a3:1451": "1145.",
  "atk-s0514a3:1452": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1453": "Candaṁ abhisiñciṁsu, samāgatā rājakaññāyo ca.",
  "atk-s0514a3:1454": "1146.",
  "atk-s0514a3:1455": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1456": "Candaṁ abhisiñciṁsu, samāgatā devaparisā ca.",
  "atk-s0514a3:1457": "1147.",
  "atk-s0514a3:1458": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1459": "Candaṁ abhisiñciṁsu, samāgatā devakaññāyo ca.",
  "atk-s0514a3:1460": "1148.",
  "atk-s0514a3:1461": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1462": "Celukkhepamakaruṁ, samāgatā rājaparisā ca.",
  "atk-s0514a3:1463": "1149.",
  "atk-s0514a3:1464": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1465": "Celukkhepamakaruṁ, samāgatā rājakaññāyo ca.",
  "atk-s0514a3:1466": "1150.",
  "atk-s0514a3:1467": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1468": "Celukkhepamakaruṁ, samāgatā devaparisā ca.",
  "atk-s0514a3:1469": "1151.",
  "atk-s0514a3:1470": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1471": "Celukkhepamakaruṁ, samāgatā devakaññāyo ca.",
  "atk-s0514a3:1472": "1152.",
  "atk-s0514a3:1473": " ‘‘Sabbesu vippamuttesu, bahū ānanditā ahuṁ;",
  "atk-s0514a3:1474": "Nandiṁ pavesi nagaraṁ, bandhanā mokkho aghositthā’’ti.",
  "atk-s0514a3:1475_0": "Tattha rājaparisā cāti rājaparisāpi tīhi saṅkhehi abhisiñciṁsu. Rājakaññāyo cāti",
  "atk-s0514a3:1475_1": "khattiyadhītaropi naṁ abhisiñciṁsu. Devaparisā cāti sakko devarājā vijayuttarasaṅkhaṁ",
  "atk-s0514a3:1475_2": "gahetvā devaparisāya saddhiṁ abhisiñci. Devakaññāyo cāti sujāpi devadhītarāhi saddhiṁ",
  "atk-s0514a3:1475_3": "abhisiñci. Celukkhepamakarunti nānāvaṇṇehi vatthehi dhaje ussāpetvā uttarisāṭakāni",
  "atk-s0514a3:1475_4": "ākāse khipantā celukkhepaṁ kariṁsu. Rājaparisā ca itare tayo koṭṭhāsā cāti abhisekakārakā",
  "atk-s0514a3:1475_5": "cattāropi koṭṭhāsā kariṁsuyeva. Ānanditā ahunti āmoditā ahesuṁ. Nandiṁ pavesi nagaranti",
  "atk-s0514a3:1475_6": "candakumārassa chattaṁ ussāpetvā nagaraṁ paviṭṭhakāle nagare ānandabheri cari. ‘‘Kiṁ",
  "atk-s0514a3:1475_7": "vatvā’’ti? Yathā ‘‘amhākaṁ candakumāro bandhanā mutto, evameva sabbe bandhanā muccantū’’ti.",
  "atk-s0514a3:1475_8": "Tena vuttaṁ ‘‘bandhanā mokkho aghositthā’’ti.",
  "atk-s0514a3:1476_0": "Bodhisatto pitu vattaṁ paṭṭhapesi. Antonagaraṁ pana pavisituṁ na labhati. Paribbayassa",
  "atk-s0514a3:1476_1": "khīṇakāle bodhisatto uyyānakīḷādīnaṁ atthāya gacchanto taṁ upasaṅkamitvā ‘‘patimhī’’ti",
  "atk-s0514a3:1476_2": "na vandati, añjaliṁ pana katvā ‘‘ciraṁ jīva sāmī’’ti vadati. ‘‘Kenattho’’ti vutte",
  "atk-s0514a3:1476_3": "ārocesi. Athassa paribbayaṁ dāpesi. So dhammena rajjaṁ kāretvā āyupariyosāne devalokaṁ pūrayamāno agamāsi.",
  "atk-s0514a3:1477_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepi devadatto maṁ",
  "atk-s0514a3:1477_1": "ekaṁ nissāya bahū māretuṁ vāyāmamakāsī’’ti vatvā jātakaṁ samodhānesi. Tadā khaṇḍahālo",
  "atk-s0514a3:1477_2": "devadatto ahosi, gotamīdevī mahāmāyā, candādevī rāhulamātā, vasulo rāhulo, selā uppalavaṇṇā,",
  "atk-s0514a3:1477_3": "sūro vāmagotto kassapo, bhaddaseno moggallāno, sūriyakumāro sāriputto, candarājā",
  "atk-s0514a3:1477_4": "pana ahameva sammāsambuddho ahosinti.",
  "atk-s0514a3:1478": "Candakumārajātakavaṇṇanā sattamā.",
  "atk-s0514a3:1480": " [545] 8. Mahānāradakassapajātakavaṇṇanā",
  "atk-s0514a3:1481_0": "Ahurājā videhānanti idaṁ satthā laṭṭhivanuyyāne viharanto uruvelakassapadamanaṁ ārabbha",
  "atk-s0514a3:1481_1": "kathesi. Yadā hi satthā pavattitavaradhammacakko uruvelakassapādayo jaṭile dametvā",
  "atk-s0514a3:1481_2": "magadharājassa paṭissavaṁ locetuṁ purāṇajaṭilasahassaparivuto laṭṭhivanuyyānaṁ agamāsi.",
  "atk-s0514a3:1481_3": "Tadā dvādasanahutāya parisāya saddhiṁ āgantvā dasabalaṁ vanditvā nisinnassa magadharañño",
  "atk-s0514a3:1481_4": "parisantare brāhmaṇagahapatikānaṁ vitakko uppajji ‘‘kiṁ nu kho uruvelakassapo mahāsamaṇe",
  "atk-s0514a3:1481_5": "brahmacariyaṁ carati, udāhu mahāsamaṇo uruvelakassape’’ti. Atha kho bhagavā tesaṁ",
  "atk-s0514a3:1481_6": "dvādasanahutānaṁ cetasā cetoparivitakkamaññāya ‘‘kassapassa mama santike pabbajitabhāvaṁ",
  "atk-s0514a3:1481_7": "jānāpessāmī’’ti imaṁ gāthamāha –",
  "atk-s0514a3:1482": "‘‘Kimeva disvā uruvelavāsi, pahāsi aggiṁ kisakovadāno;",
  "atk-s0514a3:1483": "Pucchāmi taṁ kassapa etamatthaṁ, kathaṁ pahīnaṁ tava aggihutta’’nti. (mahāva. 55);",
  "atk-s0514a3:1484": "Theropi bhagavato adhippāyaṁ viditvā –",
  "atk-s0514a3:1485": "‘‘Rūpe ca sadde ca atho rase ca, kāmitthiyo cābhivadanti yaññā;",
  "atk-s0514a3:1486": "Etaṁ malanti upadhīsu ñatvā, tasmā na yiṭṭhe na hute arañji’’nti. (mahāva. 55); –",
  "atk-s0514a3:1487_0": "Imaṁ gāthaṁ vatvā attano sāvakabhāvaṁ pakāsanatthaṁ tathāgatassa pādapiṭṭhe sīsaṁ",
  "atk-s0514a3:1487_1": "ṭhapetvā ‘‘satthā me, bhante, bhagavā, sāvakohamasmī’’ti vatvā ekatālaṁ dvitālaṁ",
  "atk-s0514a3:1487_2": "titālanti yāva sattatālappamāṇaṁ sattakkhattuṁ vehāsaṁ abbhuggantvā oruyha tathāgataṁ",
  "atk-s0514a3:1487_3": "vanditvā ekamantaṁ nisīdi. Taṁ pāṭihāriyaṁ disvā mahājano ‘‘aho mahānubhāvo buddho,",
  "atk-s0514a3:1487_4": "evaṁ thāmagatadiṭṭhiko nāma attānaṁ ‘arahā’ti maññamāno uruvelakassapopi diṭṭhijālaṁ",
  "atk-s0514a3:1487_5": "bhinditvā tathāgatena damito’’ti satthu guṇakathaññeva kathesi. Taṁ sutvā satthā",
  "atk-s0514a3:1487_6": "‘‘anacchariyaṁ idāni sabbaññutappattena mayā imassa damanaṁ, svāhaṁ pubbe sarāgakālepi",
  "atk-s0514a3:1487_7": "nārado nāma brahmā hutvā imassa diṭṭhijālaṁ bhinditvā imaṁ nibbisevanamakāsi’’nti",
  "atk-s0514a3:1487_8": "vatvā tāya parisāya yācito atītaṁ āhari.",
  "atk-s0514a3:1488_0": "Atīte videharaṭṭhe mithilāyaṁ aṅgati nāma rājā rajjaṁ kāresi dhammiko dhammarājā.",
  "atk-s0514a3:1488_1": "Tassa rucā nāma dhītā ahosi abhirūpā dassanīyā pāsādikā kappasatasahassaṁ patthitapatthanā",
  "atk-s0514a3:1488_2": "mahāpuññā aggamahesiyā kucchismiṁ nibbattā. Sesā panassa soḷasasahassā itthiyo vañjhā",
  "atk-s0514a3:1488_3": "ahesuṁ. Tassa sā dhītā piyā ahosi manāpā. So tassā nānāpupphapūre pañcavīsatipupphasamugge",
  "atk-s0514a3:1488_4": "anagghāni sukhumāni vatthāni ca ‘‘imehi attānaṁ alaṅkarotū’’ti devasikaṁ pahiṇi.",
  "atk-s0514a3:1488_5": "Khādanīyabhojanīyassa pana pamāṇaṁ natthi. Anvaḍḍhamāsaṁ ‘‘dānaṁ detū’’ti sahassaṁ",
  "atk-s0514a3:1488_6": "sahassaṁ pesesi. Tassa kho pana vijayo ca sunāmo ca alāto cāti tayo amaccā ahesuṁ.",
  "atk-s0514a3:1488_7": "So komudiyā cātumāsiniyā chaṇe pavattamāne devanagaraṁ viya nagare ca antepure ca",
  "atk-s0514a3:1488_8": "alaṅkate sunhāto suvilitto sabbālaṅkārappaṭimaṇḍito bhuttasāyamāso vivaṭasīhapañjare",
  "atk-s0514a3:1488_9": "mahātale amaccagaṇaparivuto visuddhaṁ gaganatalaṁ abhilaṅghamānaṁ candamaṇḍalaṁ disvā",
  "atk-s0514a3:1488_10": "‘‘ramaṇīyā vata bho dosinā ratti, kāya nu kho ajja ratiyā abhirameyyāmā’’ti amacce",
  "atk-s0514a3:1488_11": "pucchi. Tamatthaṁ pakāsento satthā āha –",
  "atk-s0514a3:1489": "1153.",
  "atk-s0514a3:1490": " ‘‘Ahu rājā videhānaṁ, aṅgati nāma khattiyo;",
  "atk-s0514a3:1491": "Pahūtayoggo dhanimā, anantabalaporiso.",
  "atk-s0514a3:1492": "1154.",
  "atk-s0514a3:1493": " ‘‘So ca pannarasiṁ rattiṁ, purimayāme anāgate;",
  "atk-s0514a3:1494": "Cātumāsā komudiyā, amacce sannipātayi.",
  "atk-s0514a3:1495": "1155.",
  "atk-s0514a3:1496": " ‘‘Paṇḍite sutasampanne, mhitapubbe vicakkhaṇe;",
  "atk-s0514a3:1497": "Vijayañca sunāmañca, senāpatiṁ alātakaṁ.",
  "atk-s0514a3:1498": "1156.",
  "atk-s0514a3:1499": " ‘‘Tamanupucchi vedeho, paccekaṁ brūtha saṁ ruciṁ;",
  "atk-s0514a3:1500": "Cātumāsā komudajja, juṇhaṁ byapahataṁ tamaṁ;",
  "atk-s0514a3:1501": "Kāyajja ratiyā rattiṁ, viharemu imaṁ utu’’nti.",
  "atk-s0514a3:1502_0": "Tattha pahūtayoggoti bahukena hatthiyoggādinā samannāgato. Anantabalaporisoti anantabalakāyo.",
  "atk-s0514a3:1502_1": "Anāgateti pariyosānaṁ appatte, anatikkanteti attho. Cātumāsāti catunnaṁ vassikamāsānaṁ",
  "atk-s0514a3:1502_2": "pacchimadivasabhūtāya rattiyā. Komudiyāti phullakumudāya. Mhitapubbeti paṭhamaṁ sitaṁ",
  "atk-s0514a3:1502_3": "katvā pacchā kathanasīle. Tamanupucchīti taṁ tesu amaccesu ekekaṁ amaccaṁ anupucchi.",
  "atk-s0514a3:1502_4": "Paccekaṁ brūtha saṁ rucinti sabbepi tumhe attano attano ajjhāsayānurūpaṁ ruciṁ paccekaṁ",
  "atk-s0514a3:1502_5": "mayhaṁ kathetha. Komudajjāti komudī ajja. Juṇhanti juṇhāya nissayabhūtaṁ candamaṇḍalaṁ",
  "atk-s0514a3:1502_6": "abbhuggacchati. Byapahataṁ tamanti tena sabbaṁ andhakāraṁ vihataṁ. Utunti ajja rattiṁ",
  "atk-s0514a3:1502_7": "imaṁ evarūpaṁ utuṁ kāyaratiyā vihareyyāmāti.",
  "atk-s0514a3:1503": "Iti rājā amacce pucchi. Tena te pucchitā attano attano ajjhāsayānurūpaṁ kathaṁ kathayiṁsu. Tamatthaṁ pakāsento satthā āha –",
  "atk-s0514a3:1504": "1157.",
  "atk-s0514a3:1505": " ‘‘Tato senāpati rañño, alāto etadabravi;",
  "atk-s0514a3:1506": "‘Haṭṭhaṁ yoggaṁ balaṁ sabbaṁ, senaṁ sannāhayāmase.",
  "atk-s0514a3:1507": "1158.",
  "atk-s0514a3:1508": " ‘Niyyāma deva yuddhāya, anantabalaporisā;",
  "atk-s0514a3:1509": "Ye te vasaṁ na āyanti, vasaṁ upanayāmase;",
  "atk-s0514a3:1510": "Esā mayhaṁ sakā diṭṭhi, ajitaṁ ojināmase’.",
  "atk-s0514a3:1511": "1159.",
  "atk-s0514a3:1512": " Alātassa vaco sutvā, sunāmo etadabravi;",
  "atk-s0514a3:1513": "‘Sabbe tuyhaṁ mahārāja, amittā vasamāgatā.",
  "atk-s0514a3:1514": "1160.",
  "atk-s0514a3:1515": " ‘Nikkhittasatthā paccatthā, nivātamanuvattare;",
  "atk-s0514a3:1516": "Uttamo ussavo ajja, na yuddhaṁ mama ruccati.",
  "atk-s0514a3:1517": "1161.",
  "atk-s0514a3:1518": " ‘Annapānañca khajjañca, khippaṁ abhiharantu te;",
  "atk-s0514a3:1519": "Ramassu deva kāmehi, naccagīte suvādite’.",
  "atk-s0514a3:1520": "1162.",
  "atk-s0514a3:1521": " Sunāmassa vaco sutvā, vijayo etadabravi;",
  "atk-s0514a3:1522": "‘Sabbe kāmā mahārāja, niccaṁ tava mupaṭṭhitā.",
  "atk-s0514a3:1523": "1163.",
  "atk-s0514a3:1524": " ‘Na hete dullabhā deva, tava kāmehi modituṁ;",
  "atk-s0514a3:1525": "Sadāpi kāmā sulabhā, netaṁ cittamataṁ mama.",
  "atk-s0514a3:1526": "1164.",
  "atk-s0514a3:1527": " ‘Samaṇaṁ brāhmaṇaṁ vāpi, upāsemu bahussutaṁ;",
  "atk-s0514a3:1528": "Yo najja vinaye kaṅkhaṁ, atthadhammavidū ise’.",
  "atk-s0514a3:1529": "1165.",
  "atk-s0514a3:1530": " Vijayassa vaco sutvā, rājā aṅgati mabravi;",
  "atk-s0514a3:1531": "‘Yathā vijayo bhaṇati, mayhampetaṁva ruccati;",
  "atk-s0514a3:1532": "1166.",
  "atk-s0514a3:1533": " ‘Samaṇaṁ brāhmaṇaṁ vāpi, upāsemu bahussutaṁ;",
  "atk-s0514a3:1534": "Yo najja vinaye kaṅkhaṁ, atthadhammavidū ise.",
  "atk-s0514a3:1535": "1167.",
  "atk-s0514a3:1536": " ‘Sabbeva santā karotha matiṁ, kaṁ upāsemu paṇḍitaṁ;",
  "atk-s0514a3:1537": "Yo najja vinaye kaṅkhaṁ, atthadhammavidū ise’.",
  "atk-s0514a3:1538": "1168.",
  "atk-s0514a3:1539": " Vedehassa vaco sutvā, alāto etadabravi;",
  "atk-s0514a3:1540": "‘Atthāyaṁ migadāyasmiṁ, acelo dhīrasammato.",
  "atk-s0514a3:1541": "1169.",
  "atk-s0514a3:1542": " ‘Guṇo kassapagottāyaṁ, suto citrakathī gaṇī;",
  "atk-s0514a3:1543": "Taṁ deva payirupāsemu, so no kaṅkhaṁ vinessati’.",
  "atk-s0514a3:1544": "1170.",
  "atk-s0514a3:1545": " ‘‘Alātassa vaco sutvā, rājā codesi sārathiṁ;",
  "atk-s0514a3:1546": "Migadāyaṁ gamissāma, yuttaṁ yānaṁ idhā nayā’’ti.",
  "atk-s0514a3:1547_0": "Tattha haṭṭhanti tuṭṭhapahaṭṭhaṁ. Ojināmaseti yaṁ no ajitaṁ, taṁ jināma. Eso mama",
  "atk-s0514a3:1547_1": "ajjhāsayoti. Rājā tassa kathaṁ neva paṭikkosi, nābhinandi. Etadabravīti rājānaṁ alātassa",
  "atk-s0514a3:1547_2": "vacanaṁ anabhinandantaṁ appaṭikkosantaṁ disvā ‘‘nāyaṁ yuddhajjhāsayo, ahamassa cittaṁ",
  "atk-s0514a3:1547_3": "gaṇhanto kāmaguṇābhiratiṁ vaṇṇayissāmī’’ti cintetvā etaṁ ‘‘sabbe tuyha’’ntiādivacanaṁ abravi.",
  "atk-s0514a3:1548_0": "Vijayoetadabravīti rājā sunāmassapi vacanaṁ nābhinandi, na paṭikkosi. Tato vijayo",
  "atk-s0514a3:1548_1": "‘‘ayaṁ rājā imesaṁ dvinnampi vacanaṁ sutvā tuṇhīyeva ṭhito, paṇḍitā nāma dhammassavanasoṇḍā",
  "atk-s0514a3:1548_2": "honti, dhammassavanamassa vaṇṇayissāmī’’ti cintetvā etaṁ ‘‘sabbe kāmā’’tiādivacanaṁ",
  "atk-s0514a3:1548_3": "abravi. Tattha tavamupaṭṭhitāti tava upaṭṭhitā. Moditunti tava kāmehi modituṁ abhiramituṁ",
  "atk-s0514a3:1548_4": "icchāya sati na hi ete kāmā dullabhā. Netaṁ cittamataṁ mamāti etaṁ tava kāmehi abhiramaṇaṁ",
  "atk-s0514a3:1548_5": "mama cittamataṁ na hoti, na me ettha cittaṁ pakkhandati. Yo najjāti yo no ajja. Atthadhammavidūti",
  "atk-s0514a3:1548_6": "pāḷiatthañceva pāḷidhammañca jānanto. Iseti isi esitaguṇo.",
  "atk-s0514a3:1549_0": "Aṅgati mabravīti aṅgati abravi. Mayhampetaṁva ruccatīti mayhampi etaññeva ruccati.",
  "atk-s0514a3:1549_1": "Sabbeva santāti sabbeva tumhe idha vijjamānā matiṁ karotha cintetha. Alāto etadabravīti",
  "atk-s0514a3:1549_2": "rañño kathaṁ sutvā alāto ‘‘ayaṁ mama kulūpako guṇo nāma ājīvako rājuyyāne vasati,",
  "atk-s0514a3:1549_3": "taṁ pasaṁsitvā rājakulūpakaṁ karissāmī’’ti cintetvā etaṁ ‘‘atthāya’’ntiādivacanaṁ",
  "atk-s0514a3:1549_4": "abravi. Tattha dhīrasammatoti paṇḍitoti sammato. Kassapagottāyanti kassapagotto ayaṁ.",
  "atk-s0514a3:1549_5": "Sutoti bahussuto. Gaṇīti gaṇasatthā. Codesīti āṇāpesi.",
  "atk-s0514a3:1550": "Rañño taṁ kathaṁ sutvā sārathino tathā kariṁsu. Tamatthaṁ pakāsento satthā āha –",
  "atk-s0514a3:1551": "1171.",
  "atk-s0514a3:1552": " ‘‘Tassa yānaṁ ayojesuṁ, dantaṁ rūpiyapakkharaṁ;",
  "atk-s0514a3:1553": "Sukkamaṭṭhaparivāraṁ, paṇḍaraṁ dosinā mukhaṁ.",
  "atk-s0514a3:1554": "1172.",
  "atk-s0514a3:1555": " ‘‘Tatrāsuṁ kumudāyuttā, cattāro sindhavā hayā;",
  "atk-s0514a3:1556": "Anilūpamasamuppātā, sudantā soṇṇamālino.",
  "atk-s0514a3:1557": "1173.",
  "atk-s0514a3:1558": " ‘‘Setacchattaṁ setaratho, setassā setabījanī;",
  "atk-s0514a3:1559": "Vedeho sahamaccehi, niyyaṁ candova sobhati.",
  "atk-s0514a3:1560": "1174.",
  "atk-s0514a3:1561": " ‘‘Tamanuyāyiṁsu bahavo, indikhaggadharā balī;",
  "atk-s0514a3:1562": "Assapiṭṭhigatā vīrā, narā naravarādhipaṁ.",
  "atk-s0514a3:1563": "1175.",
  "atk-s0514a3:1564": " ‘‘So muhuttaṁva yāyitvā, yānā oruyha khattiyo;",
  "atk-s0514a3:1565": "Vedeho sahamaccehi, pattī guṇamupāgami.",
  "atk-s0514a3:1566": "1176.",
  "atk-s0514a3:1567": " ‘‘Yepi tattha tadā āsuṁ, brāhmaṇibbhā samāgatā;",
  "atk-s0514a3:1568": "Na te apanayī rājā, akataṁ bhūmimāgate’’ti.",
  "atk-s0514a3:1569_0": "Tattha tassa yānanti tassa rañño rathaṁ yojayiṁsu. Dantanti dantamayaṁ. Rūpiyapakkharanti",
  "atk-s0514a3:1569_1": "rajatamayaupakkharaṁ. Sukkamaṭṭhaparivāranti parisuddhāpharusaparivāraṁ. Dosinā mukhanti",
  "atk-s0514a3:1569_2": "vigatadosāya rattiyā mukhaṁ viya, candasadisanti attho. Tatrāsunti tatra ahesuṁ.",
  "atk-s0514a3:1569_3": "Kumudāti kumudavaṇṇā. Sindhavāti sindhavajātikā. Anilūpamasamuppātāti vātasadisavegā.",
  "atk-s0514a3:1569_4": "Setacchattanti tasmiṁ rathe samussāpitaṁ chattampi setaṁ ahosi. Setarathoti sopi",
  "atk-s0514a3:1569_5": "ratho setoyeva. Setassāti assāpi setā. Setabījanīti bījanīpi setā. Niyyanti tena",
  "atk-s0514a3:1569_6": "rathena niggacchanto amaccagaṇaparivuto vedeharājā cando viya sobhati.",
  "atk-s0514a3:1570_0": "Naravarādhipanti naravarānaṁ adhipatiṁ rājādhirājānaṁ. So muhuttaṁva yāyitvāti so",
  "atk-s0514a3:1570_1": "rājā muhutteneva uyyānaṁ gantvā. Pattī guṇamupāgamīti pattikova guṇaṁ ājīvakaṁ upāgami.",
  "atk-s0514a3:1570_2": "Yepi tattha tadā āsunti yepi tasmiṁ uyyāne tadā puretaraṁ gantvā taṁ ājīvakaṁ payirupāsamānā",
  "atk-s0514a3:1570_3": "nisinnā ahesuṁ. Na te apanayīti amhākameva doso, ye mayaṁ pacchā agamimhā, tumhe",
  "atk-s0514a3:1570_4": "mā cintayitthāti te brāhmaṇe ca ibbhe ca raññoyeva atthāya akataṁ akatokāsaṁ bhūmiṁ",
  "atk-s0514a3:1570_5": "samāgate na ussāraṇaṁ kāretvā apanayīti.",
  "atk-s0514a3:1571": "Tāya pana omissakaparisāya parivutova ekamantaṁ nisīditvā paṭisanthāramakāsi. Tamatthaṁ pakāsento satthā āha –",
  "atk-s0514a3:1572": "1177.",
  "atk-s0514a3:1573": " ‘‘Tato so mudukā bhisiyā, muducittakasanthate;",
  "atk-s0514a3:1574": "Mudupaccatthate rājā, ekamantaṁ upāvisi.",
  "atk-s0514a3:1575": "1178.",
  "atk-s0514a3:1576": " ‘‘Nisajja rājā sammodi, kathaṁ sāraṇiyaṁ tato;",
  "atk-s0514a3:1577": "‘Kacci yāpaniyaṁ bhante, vātānamaviyaggatā.",
  "atk-s0514a3:1578": "1179.",
  "atk-s0514a3:1579": " ‘Kacci akasirā vutti, labhasi piṇḍayāpanaṁ;",
  "atk-s0514a3:1580": "Appābādho casi kacci, cakkhuṁ na parihāyati’.",
  "atk-s0514a3:1581": "1180.",
  "atk-s0514a3:1582": " Taṁ guṇo paṭisammodi, vedehaṁ vinaye rataṁ;",
  "atk-s0514a3:1583": "‘Yāpanīyaṁ mahārāja, sabbametaṁ tadūbhayaṁ.",
  "atk-s0514a3:1584": "1181.",
  "atk-s0514a3:1585": " ‘Kacci tuyhampi vedeha, paccantā na balīyare;",
  "atk-s0514a3:1586": "Kacci arogaṁ yoggaṁ te, kacci vahati vāhanaṁ;",
  "atk-s0514a3:1587": "Kacci te byādhayo natthi, sarīrassupatāpiyā’.",
  "atk-s0514a3:1588": "1182.",
  "atk-s0514a3:1589": " ‘‘Paṭisammodito rājā, tato pucchi anantarā;",
  "atk-s0514a3:1590": "Atthaṁ dhammañca ñāyañca, dhammakāmo rathesabho.",
  "atk-s0514a3:1591": "1183.",
  "atk-s0514a3:1592": " ‘Kathaṁ dhammaṁ care macco, mātāpitūsu kassapa;",
  "atk-s0514a3:1593": "Kathaṁ care ācariye, puttadāre kathaṁ care.",
  "atk-s0514a3:1594": "1184.",
  "atk-s0514a3:1595": " ‘Kathaṁ careyya vuḍḍhesu, kathaṁ samaṇabrāhmaṇe;",
  "atk-s0514a3:1596": "Kathañca balakāyasmiṁ, kathaṁ janapade care.",
  "atk-s0514a3:1597": "1185.",
  "atk-s0514a3:1598": " ‘Kathaṁ dhammaṁ caritvāna, maccā gacchanti suggatiṁ;",
  "atk-s0514a3:1599": "Kathañceke adhammaṭṭhā, patanti nirayaṁ atho’’’ti.",
  "atk-s0514a3:1600_0": "Tattha mudukā bhisiyāti mudukāya sukhasamphassāya bhisiyā. Muducittakasanthateti",
  "atk-s0514a3:1600_1": "sukhasamphasse cittattharaṇe. Mudupaccatthateti mudunā paccattharaṇena paccatthate.",
  "atk-s0514a3:1600_2": "Sammodīti ājīvakena saddhiṁ sammodanīyaṁ kathaṁ kathesi. Tatoti tato nisajjanato",
  "atk-s0514a3:1600_3": "anantarameva sāraṇīyaṁ kathaṁ kathesīti attho. Tattha kacci yāpaniyanti kacci te,",
  "atk-s0514a3:1600_4": "bhante, sarīraṁ paccayehi yāpetuṁ sakkā. Vātānamaviyaggatāti kacci te sarīre dhātuyo",
  "atk-s0514a3:1600_5": "samappavattā, vātānaṁ byaggatā natthi, tattha tattha vaggavaggā hutvā vātā na bādhayantīti attho.",
  "atk-s0514a3:1601_0": "Akasirāti niddukkhā. Vuttīti jīvitavutti. Appābādhoti iriyāpathabhañjakenābādhena",
  "atk-s0514a3:1601_1": "virahito . Cakkhunti kacci te cakkhuādīni indriyāni na parihāyantīti pucchati. Paṭisammodīti",
  "atk-s0514a3:1601_2": "sammodanīyakathāya paṭikathesi. Tattha sabbametanti yaṁ tayā vuttaṁ vātānamaviyaggatādi,",
  "atk-s0514a3:1601_3": "taṁ sabbaṁ tatheva. Tadubhayanti yampi tayā ‘‘appābādho casi kacci, cakkhuṁ na parihāyatī’’ti",
  "atk-s0514a3:1601_4": "vuttaṁ, tampi ubhayaṁ tatheva.",
  "atk-s0514a3:1602_0": "Na balīyareti nābhibhavanti na kuppanti. Anantarāti paṭisanthārato anantarā pañhaṁ",
  "atk-s0514a3:1602_1": "pucchi. Tattha atthaṁ dhammañca ñāyañcāti pāḷiatthañca pāḷiñca kāraṇayuttiñca . So",
  "atk-s0514a3:1602_2": "hi ‘‘kathaṁ dhammaṁ care’’ti pucchanto mātāpituādīsu paṭipattidīpakaṁ pāḷiñca pāḷiatthañca",
  "atk-s0514a3:1602_3": "kāraṇayuttiñca me kathethāti imaṁ atthañca dhammañca ñāyañca pucchati. Tattha kathañceke",
  "atk-s0514a3:1602_4": "adhammaṭṭhāti ekacce adhamme ṭhitā kathaṁ nirayañceva atho sesaapāye ca patantīti",
  "atk-s0514a3:1602_5": "sabbaññubuddhapaccekabuddhabuddhasāvakamahābodhisattesu purimassa purimassa alābhena",
  "atk-s0514a3:1602_6": "pacchimaṁ pacchimaṁ pucchitabbakaṁ mahesakkhapañhaṁ rājā kiñci ajānantaṁ naggabhoggaṁ",
  "atk-s0514a3:1602_7": "nissirikaṁ andhabālaṁ ājīvakaṁ pucchi.",
  "atk-s0514a3:1603_0": "Sopi evaṁ pucchito pucchānurūpaṁ byākaraṇaṁ adisvā carantaṁ goṇaṁ daṇḍena paharanto",
  "atk-s0514a3:1603_1": "viya bhattapātiyaṁ kacavaraṁ khipanto viya ca ‘‘suṇa, mahārājā’’ti okāsaṁ kāretvā",
  "atk-s0514a3:1603_2": "attano micchāvādaṁ paṭṭhapesi. Tamatthaṁ pakāsento satthā āha –",
  "atk-s0514a3:1604": "1186.",
  "atk-s0514a3:1605": " ‘‘Vedehassa vaco sutvā, kassapo etadabravi;",
  "atk-s0514a3:1606": "‘Suṇohi me mahārāja, saccaṁ avitathaṁ padaṁ.",
  "atk-s0514a3:1607": "1187.",
  "atk-s0514a3:1608": " ‘Natthi dhammacaritassa, phalaṁ kalyāṇapāpakaṁ;",
  "atk-s0514a3:1609": "Natthi deva paro loko, ko tato hi idhāgato.",
  "atk-s0514a3:1610": "1188.",
  "atk-s0514a3:1611": " ‘Natthi deva pitaro vā, kuto mātā kuto pitā;",
  "atk-s0514a3:1612": "Natthi ācariyo nāma, adantaṁ ko damessati.",
  "atk-s0514a3:1613": "1189.",
  "atk-s0514a3:1614": " ‘Samatulyāni bhūtāni, natthi jeṭṭhāpacāyikā;",
  "atk-s0514a3:1615": "Natthi balaṁ vīriyaṁ vā, kuto uṭṭhānaporisaṁ;",
  "atk-s0514a3:1616": "Niyatāni hi bhūtāni, yathā goṭaviso tathā.",
  "atk-s0514a3:1617": "1190.",
  "atk-s0514a3:1618": " ‘Laddheyyaṁ labhate macco, tattha dānaphalaṁ kuto;",
  "atk-s0514a3:1619": "Natthi dānaphalaṁ deva, avaso devavīriyo.",
  "atk-s0514a3:1620": "1191.",
  "atk-s0514a3:1621": " ‘Bālehi dānaṁ paññattaṁ, paṇḍitehi paṭicchitaṁ;",
  "atk-s0514a3:1622": "Avasā denti dhīrānaṁ, bālā paṇḍitamānino’’’ti.",
  "atk-s0514a3:1623_0": "Tattha idhāgatoti tato paralokato idhāgato nāma natthi. Natthi deva pitaro vāti deva,",
  "atk-s0514a3:1623_1": "ayyakapeyyakādayo vā natthi, tesu asantesu kuto mātā kuto pitā. Yathā goṭavisotathāti",
  "atk-s0514a3:1623_2": "goṭaviso vuccati pacchābandho, yathā nāvāya pacchābandho nāvameva anugacchati, tathā",
  "atk-s0514a3:1623_3": "ime sattā niyatameva anugacchantīti vadati. Avaso devavīriyoti evaṁ dānaphale asati",
  "atk-s0514a3:1623_4": "yo koci bālo dānaṁ deti, so avaso avīriyo na attano vasena balena deti, dānaphalaṁ",
  "atk-s0514a3:1623_5": "pana atthīti saññāya aññesaṁ andhabālānaṁ saddahitvā detīti dīpeti. Bālehi dānaṁ",
  "atk-s0514a3:1623_6": "paññattanti ‘‘dānaṁ dātabba’’nti andhabālehi paññattaṁ anuññātaṁ, taṁ dānaṁ bālāyeva",
  "atk-s0514a3:1623_7": "denti, paṇḍitā paṭiggaṇhanti.",
  "atk-s0514a3:1624": "Evaṁ dānassa nipphalataṁ vaṇṇetvā idāni pāpassa nipphalabhāvaṁ vaṇṇetuṁ āha –",
  "atk-s0514a3:1625": "1192.",
  "atk-s0514a3:1626": " ‘‘Sattime sassatā kāyā, acchejjā avikopino;",
  "atk-s0514a3:1627": "Tejo pathavī āpo ca, vāyo sukhaṁ dukhañcime;",
  "atk-s0514a3:1628": "Jīve ca sattime kāyā, yesaṁ chettā na vijjati.",
  "atk-s0514a3:1629": "1193.",
  "atk-s0514a3:1630": " ‘‘Natthi hantā va chettā vā, haññe yevāpi koci naṁ;",
  "atk-s0514a3:1631": "Antareneva kāyānaṁ, satthāni vītivattare.",
  "atk-s0514a3:1632": "1194.",
  "atk-s0514a3:1633": " ‘‘Yo cāpi siramādāya, paresaṁ nisitāsinā;",
  "atk-s0514a3:1634": "Na so chindati te kāye, tattha pāpaphalaṁ kuto.",
  "atk-s0514a3:1635": "1195.",
  "atk-s0514a3:1636": " ‘‘Cullāsītimahākappe, sabbe sujjhanti saṁsaraṁ;",
  "atk-s0514a3:1637": "Anāgate tamhi kāle, saññatopi na sujjhati.",
  "atk-s0514a3:1638": "1196.",
  "atk-s0514a3:1639": " ‘‘Caritvāpi bahuṁ bhadraṁ, neva sujjhantināgate;",
  "atk-s0514a3:1640": "Pāpañcepi bahuṁ katvā, taṁ khaṇaṁ nātivattare.",
  "atk-s0514a3:1641": "1197.",
  "atk-s0514a3:1642": " ‘‘Anupubbena no suddhi, kappānaṁ cullasītiyā;",
  "atk-s0514a3:1643": "Niyatiṁ nātivattāma, velantamiva sāgaro’’ti.",
  "atk-s0514a3:1644_0": "Tattha kāyāti samūhā. Avikopinoti vikopetuṁ na sakkā. Jīveti jīvo. ‘‘Jīvo’’tipi pāṭho,",
  "atk-s0514a3:1644_1": "ayameva attho. Sattime kāyāti ime satta kāyā. Haññe yevāpi koci nanti yo haññeyya,",
  "atk-s0514a3:1644_2": "sopi nattheva. Vītivattareti imesaṁ sattannaṁ kāyānaṁ antareyeva caranti , chindituṁ",
  "atk-s0514a3:1644_3": "na sakkonti. Siramādāyāti paresaṁ sīsaṁ gahetvā. Nisitāsināti nisitena asinā chindati,",
  "atk-s0514a3:1644_4": "na so chindatīti sopi te kāye na chindati, pathavī pathavimeva upeti, āpādayo āpādike,",
  "atk-s0514a3:1644_5": "sukhadukkhajīvā ākāsaṁ pakkhandantīti dasseti.",
  "atk-s0514a3:1645_0": "Saṁsaranti mahārāja, ime sattā imaṁ pathaviṁ ekamaṁsakhalaṁ katvāpi ettake kappe",
  "atk-s0514a3:1645_1": "saṁsarantā sujjhanti. Aññatra hi saṁsārā satte sodhetuṁ samattho nāma natthi, sabbe",
  "atk-s0514a3:1645_2": "saṁsāreneva sujjhanti. Anāgate tamhi kāleti yathāvutte pana etasmiṁ kāle anāgate",
  "atk-s0514a3:1645_3": "appatte antarā saññatopi parisuddhasīlopi na sujjhati. Taṁkhaṇanti taṁ vuttappakāraṁ",
  "atk-s0514a3:1645_4": "kālaṁ. Anupubbena no suddhīti amhākaṁ vāde anupubbena suddhi, sabbesaṁ amhākaṁ anupubbena",
  "atk-s0514a3:1645_5": "suddhi bhavissatīti attho. Iti so ucchedavādo attano thāmena sakavādaṁ nippadesato kathesīti.",
  "atk-s0514a3:1646": "1198.",
  "atk-s0514a3:1647": " ‘‘Kassapassa vaco sutvā, alāto etadabravi;",
  "atk-s0514a3:1648": "‘‘Yathā bhadanto bhaṇati, mayhampetaṁva ruccati.",
  "atk-s0514a3:1649": "1199.",
  "atk-s0514a3:1650": " ‘Ahampi purimaṁ jātiṁ, sare saṁsaritattano;",
  "atk-s0514a3:1651": "Piṅgalo nāmahaṁ āsiṁ, luddo goghātako pure.",
  "atk-s0514a3:1652": "1200.",
  "atk-s0514a3:1653": " ‘Bārāṇasiyaṁ phītāyaṁ, bahuṁ pāpaṁ mayā kataṁ;",
  "atk-s0514a3:1654": "Bahū mayā hatā pāṇā, mahiṁsā sūkarā ajā.",
  "atk-s0514a3:1655": "1201.",
  "atk-s0514a3:1656": " ‘Tato cuto idha jāto, iddhe senāpatīkule;",
  "atk-s0514a3:1657": "Natthi nūna phalaṁ pāpaṁ, yohaṁ na nirayaṁ gato’’’ti.",
  "atk-s0514a3:1658_0": "Tattha alāto etadabravīti so kira kassapadasabalassa cetiye anojapupphadāmena pūjaṁ",
  "atk-s0514a3:1658_1": "katvā maraṇasamaye aññena kammena yathānubhāvaṁ khitto saṁsāre saṁsaranto ekassa",
  "atk-s0514a3:1658_2": "pāpakammassa nissandena goghātakakule nibbattitvā bahuṁ pāpamakāsi. Athassa maraṇakāle",
  "atk-s0514a3:1658_3": "bhasmapaṭicchanno viya aggi ettakaṁ kālaṁ ṭhitaṁ taṁ puññakammaṁ okāsamakāsi. So",
  "atk-s0514a3:1658_4": "tassānubhāvena idha nibbattitvā taṁ vibhūtiṁ patto, jātiṁ saranto pana atītānantarato",
  "atk-s0514a3:1658_5": "paraṁ parisarituṁ asakkonto ‘‘goghātakakammaṁ katvā idha nibbattosmī’’ti saññāya",
  "atk-s0514a3:1658_6": "tassa vādaṁ upatthambhento idaṁ ‘‘yathā bhadanto bhaṇatī’’tiādivacanaṁ abravi. Tattha",
  "atk-s0514a3:1658_7": "sare saṁsaritattanoti attano saṁsaritaṁ sarāmi. Senāpatīkuleti senāpatikulamhi.",
  "atk-s0514a3:1659": "1202.",
  "atk-s0514a3:1660": " ‘‘Athettha bījako nāma, dāso āsi paṭaccarī;",
  "atk-s0514a3:1661": "Uposathaṁ upavasanto, guṇasantikupāgami.",
  "atk-s0514a3:1662": "1203.",
  "atk-s0514a3:1663": " ‘‘Kassapassa vaco sutvā, alātassa ca bhāsitaṁ;",
  "atk-s0514a3:1664": "Passasanto muhuṁ uṇhaṁ, rudaṁ assūni vattayī’’ti.",
  "atk-s0514a3:1665": "Tattha athetthāti atha ettha etissaṁ mithilāyaṁ. Paṭaccarīti daliddo kapaṇo ahosi. Guṇasantikupāgamīti guṇassa santikaṁ kiñcideva kāraṇaṁ sossāmīti upagatoti veditabbo.",
  "atk-s0514a3:1666": "1204.",
  "atk-s0514a3:1667": " ‘‘Tamanupucchi vedeho, ‘kimatthaṁ samma rodasi;",
  "atk-s0514a3:1668": "Kiṁ te sutaṁ vā diṭṭhaṁ vā, kiṁ maṁ vedesi vedana’’’nti.",
  "atk-s0514a3:1669": "Tattha kiṁ maṁ vedesi vedananti kiṁ nāma tvaṁ kāyikaṁ vā cetasikaṁ vā vedanaṁ pattoyaṁ, evaṁ rodanto maṁ vedesi jānāpesi, uttānameva naṁ katvā mayhaṁ ācikkhāhīti.",
  "atk-s0514a3:1670": "1205.",
  "atk-s0514a3:1671": " ‘‘Vedehassa vaco sutvā, bījako etadabravi;",
  "atk-s0514a3:1672": "‘Natthi me vedanā dukkhā, mahārāja suṇohi me.",
  "atk-s0514a3:1673": "1206.",
  "atk-s0514a3:1674": " ‘Ahampi purimaṁ jātiṁ, sarāmi sukhamattano;",
  "atk-s0514a3:1675": "Sāketāhaṁ pure āsiṁ, bhāvaseṭṭhi guṇe rato.",
  "atk-s0514a3:1676": "1207.",
  "atk-s0514a3:1677": " ‘Sammato brāhmaṇibbhānaṁ, saṁvibhāgarato suci;",
  "atk-s0514a3:1678": "Na cāpi pāpakaṁ kammaṁ, sarāmi katamattano.",
  "atk-s0514a3:1679": "1208.",
  "atk-s0514a3:1680": " ‘Tato cutāhaṁ vedeha, idha jāto duritthiyā;",
  "atk-s0514a3:1681": "Gabbhamhi kumbhadāsiyā, yato jāto suduggato.",
  "atk-s0514a3:1682": "1209.",
  "atk-s0514a3:1683": " ‘Evampi duggato santo, samacariyaṁ adhiṭṭhito;",
  "atk-s0514a3:1684": "Upaḍḍhabhāgaṁ bhattassa, dadāmi yo me icchati.",
  "atk-s0514a3:1685": "1210.",
  "atk-s0514a3:1686": " ‘Cātuddasiṁ pañcadasiṁ, sadā upavasāmahaṁ;",
  "atk-s0514a3:1687": "Na cāpi bhūte hiṁsāmi, theyyaṁ cāpi vivajjayiṁ.",
  "atk-s0514a3:1688": "1211.",
  "atk-s0514a3:1689": " ‘Sabbameva hi nūnetaṁ, suciṇṇaṁ bhavati nipphalaṁ;",
  "atk-s0514a3:1690": "Niratthaṁ maññidaṁ sīlaṁ, alāto bhāsatī yathā.",
  "atk-s0514a3:1691": "1212.",
  "atk-s0514a3:1692": " ‘Kalimeva nūna gaṇhāmi, asippo dhuttako yathā;",
  "atk-s0514a3:1693": "Kaṭaṁ alāto gaṇhāti, kitavosikkhito yathā.",
  "atk-s0514a3:1694": "1213.",
  "atk-s0514a3:1695": " ‘Dvāraṁ nappaṭipassāmi, yena gacchāmi suggatiṁ;",
  "atk-s0514a3:1696": "Tasmā rāja parodāmi, sutvā kassapabhāsita’’’nti.",
  "atk-s0514a3:1697_0": "Tattha bhāvaseṭṭhīti evaṁnāmako asītikoṭivibhavo seṭṭhi. Guṇe ratoti guṇamhi rato.",
  "atk-s0514a3:1697_1": "Sammatoti sambhāvito saṁvaṇṇito. Sucīti sucikammo. Idha jāto duritthiyāti imasmiṁ",
  "atk-s0514a3:1697_2": "mithilanagare daliddiyā kapaṇāya kumbhadāsiyā kucchimhi jātosmīti. So kira pubbe",
  "atk-s0514a3:1697_3": "kassapabuddhakāle araññe naṭṭhaṁ balibaddaṁ gavesamāno ekena maggamūḷhena bhikkhunā",
  "atk-s0514a3:1697_4": "maggaṁ puṭṭho tuṇhī hutvā puna tena pucchito kujjhitvā ‘‘samaṇa, dāsā nāma mukharā",
  "atk-s0514a3:1697_5": "honti, dāsena tayā bhavitabbaṁ, atimukharosī’’ti āha. Taṁ kammaṁ tadā vipākaṁ adatvā",
  "atk-s0514a3:1697_6": "bhasmacchanno viya pāvako ṭhitaṁ. Maraṇasamaye aññaṁ kammaṁ upaṭṭhāsi. So yathākammaṁ",
  "atk-s0514a3:1697_7": "saṁsāre saṁsaranto ekassa kusalakammassa balena sākete vuttappakāro seṭṭhi hutvā",
  "atk-s0514a3:1697_8": "dānādīni puññāni akāsi. Taṁ panassa kammaṁ pathaviyaṁ nihitanidhi viya ṭhitaṁ okāsaṁ",
  "atk-s0514a3:1697_9": "labhitvā vipākaṁ dassati. Yaṁ pana tena taṁ bhikkhuṁ akkosantena kataṁ pāpakammaṁ,",
  "atk-s0514a3:1697_10": "tamassa tasmiṁ attabhāve vipākaṁ adāsi. So ajānanto ‘‘itarassa kalyāṇakammassa balena",
  "atk-s0514a3:1697_11": "kumbhadāsiyā kucchimhi nibbattosmī’’ti saññāya evamāha. Yato jāto suduggatoti sohaṁ",
  "atk-s0514a3:1697_12": "jātakālato paṭṭhāya atiduggatoti dīpeti.",
  "atk-s0514a3:1698_0": "Samacariyamadhiṭṭhitoti samacariyāyameva patiṭṭhitomhi. Nūnetanti ekaṁsena etaṁ.",
  "atk-s0514a3:1698_1": "Maññidaṁ sīlanti deva, idaṁ sīlaṁ nāma niratthakaṁ maññe. Alātoti yathā ayaṁ alātasenāpati",
  "atk-s0514a3:1698_2": "‘‘mayā purimabhave bahuṁ pāṇātipātakammaṁ katvā senāpatiṭṭhānaṁ laddha’’nti bhāsati,",
  "atk-s0514a3:1698_3": "tena kāraṇenāhaṁ niratthakaṁ sīlanti maññāmi. Kalimevāti yathā asippo asikkhito akkhadhutto",
  "atk-s0514a3:1698_4": "parājayaggāhaṁ gaṇhāti, tathā nūna gaṇhāmi, purimabhave attano sāpateyyaṁ nāsetvā",
  "atk-s0514a3:1698_5": "idāni dukkhaṁ anubhavāmi. Kassapabhāsitanti kassapagottassa acelakassa bhāsitaṁ sutvāti vadati.",
  "atk-s0514a3:1699": "1214.",
  "atk-s0514a3:1700": " ‘‘Bījakassa vaco sutvā, rājā aṅgati mabravi;",
  "atk-s0514a3:1701": "‘Natthi dvāraṁ sugatiyā, niyatiṁ kaṅkha bījaka.",
  "atk-s0514a3:1702": "1215.",
  "atk-s0514a3:1703": " ‘Sukhaṁ vā yadi vā dukkhaṁ, niyatiyā kira labbhati;",
  "atk-s0514a3:1704": "Saṁsārasuddhi sabbesaṁ, mā turittho anāgate.",
  "atk-s0514a3:1705": "1216.",
  "atk-s0514a3:1706": " ‘Ahampi pubbe kalyāṇo, brāhmaṇibbhesu byāvaṭo;",
  "atk-s0514a3:1707": "Vohāramanusāsanto, ratihīno tadantarā’’’ti.",
  "atk-s0514a3:1708_0": "Tattha aṅgati mabravīti paṭhamameva itaresaṁ dvinnaṁ, pacchā bījakassāti tiṇṇaṁ vacanaṁ",
  "atk-s0514a3:1708_1": "sutvā daḷhaṁ micchādiṭṭhiṁ gahetvā etaṁ ‘‘natthi dvāra’’ntiādivacanamabravi. Niyatiṁ",
  "atk-s0514a3:1708_2": "kaṅkhāti samma bījaka, niyatimeva olokehi. Cullāsītimahākappappamāṇo kāloyeva hi",
  "atk-s0514a3:1708_3": "satte sodheti, tvaṁ atituritoti adhippāyenevamāha. Anāgateti tasmiṁ kāle asampatte",
  "atk-s0514a3:1708_4": "antarāva devalokaṁ gacchāmīti mā turittho. Byāvaṭoti brāhmaṇesu ca gahapatikesu ca",
  "atk-s0514a3:1708_5": "tesaṁyeva kāyaveyyāvaccadānādikammakaraṇena byāvaṭo ahosiṁ. Vohāranti vinicchayaṭṭhāne",
  "atk-s0514a3:1708_6": "nisīditvā rājakiccaṁ vohāraṁ anusāsantova. Ratihīno tadantarāti ettakaṁ kālaṁ kāmaguṇaratiyā parihīnoti.",
  "atk-s0514a3:1709_0": "Evañca pana vatvā ‘‘bhante kassapa, mayaṁ ettakaṁ kālaṁ pamajjimhā, idāni pana amhehi",
  "atk-s0514a3:1709_1": "ācariyo laddho, ito paṭṭhāya kāmaratimeva anubhavissāma, tumhākaṁ santike ito uttari",
  "atk-s0514a3:1709_2": "dhammassavanampi no papañco bhavissati, tiṭṭhatha tumhe, mayaṁ gamissāmā’’ti āpucchanto āha –",
  "atk-s0514a3:1710": "1217.",
  "atk-s0514a3:1711": " ‘‘Punapi bhante dakkhemu, saṅgati ce bhavissatī’’ti.",
  "atk-s0514a3:1712": "Tattha saṅgati ceti ekasmiṁ ṭhāne ce no samāgamo bhavissati,no ce, asati puññaphale kiṁ tayā diṭṭhenāti.",
  "atk-s0514a3:1713": "‘‘Idaṁ vatvāna vedeho, paccagā sanivesana’’nti;",
  "atk-s0514a3:1714": "Tattha sanivesananti bhikkhave, idaṁ vacanaṁ vedeharājā vatvā rathaṁ abhiruyha attano nivesanaṁ candakapāsādatalameva paṭigato.",
  "atk-s0514a3:1715_0": "Rājā paṭhamaṁ guṇasantikaṁ gantvā taṁ vanditvā pañhaṁ pucchi. Āgacchanto pana avanditvāva",
  "atk-s0514a3:1715_1": "āgato. Guṇo attano aguṇatāya vandanampi nālattha, piṇḍādikaṁ sakkāraṁ kimeva lacchati.",
  "atk-s0514a3:1715_2": "Rājāpi taṁ rattiṁ vītināmetvā punadivase amacce sannipātetvā ‘‘kāmaguṇe me upaṭṭhāpetha,",
  "atk-s0514a3:1715_3": "ahaṁ ito paṭṭhāya kāmaguṇasukhameva anubhavissāmi, na me aññāni kiccāni ārocetabbāni,",
  "atk-s0514a3:1715_4": "vinicchayakiccaṁ asuko ca asuko ca karotū’’ti vatvā kāmaratimatto ahosi. Tamatthaṁ",
  "atk-s0514a3:1715_5": "pakāsento satthā āha –",
  "atk-s0514a3:1716": "1218.",
  "atk-s0514a3:1717": " ‘‘Tato ratyā vivasāne, upaṭṭhānamhi aṅgati;",
  "atk-s0514a3:1718": "Amacce sannipātetvā, idaṁ vacanamabravi.",
  "atk-s0514a3:1719": "1219.",
  "atk-s0514a3:1720": " ‘Candake me vimānasmiṁ, sadā kāme vidhentu me;",
  "atk-s0514a3:1721": "Mā upagacchuṁ atthesu, guyhappakāsiyesu ca.",
  "atk-s0514a3:1722": "1220.",
  "atk-s0514a3:1723": " ‘Vijayo ca sunāmo ca, senāpati alātako;",
  "atk-s0514a3:1724": "Ete atthe nisīdantu, vohārakusalā tayo’.",
  "atk-s0514a3:1725": "1221.",
  "atk-s0514a3:1726": " ‘‘Idaṁ vatvāna vedeho, kāmeva bahumaññatha;",
  "atk-s0514a3:1727": "Na cāpi brāhmaṇibbhesu, atthe kismiñci byāvaṭo’’ti.",
  "atk-s0514a3:1728_0": "Tattha upaṭṭhānamhīti attano upaṭṭhānaṭṭhāne. Candake meti mama santake candakapāsāde.",
  "atk-s0514a3:1728_1": "Vidhentu meti niccaṁ mayhaṁ kāme saṁvidahantu upaṭṭhapentu. Guyhappakāsiyesūti guyhesupi",
  "atk-s0514a3:1728_2": "pakāsiyesupi atthesu uppannesu maṁ keci mā upagacchuṁ. Attheti atthakaraṇe vinicchayaṭṭhāne.",
  "atk-s0514a3:1728_3": "Nisīdantūti mayā kattabbakiccassa karaṇatthaṁ sesaamaccehi saddhiṁ nisīdantūti.",
  "atk-s0514a3:1729": "1222.",
  "atk-s0514a3:1730": " ‘‘Tato dvesattarattassa, vedehassatrajā piyā;",
  "atk-s0514a3:1731": "Rājadhītā rucā nāma, dhātimātaramabravi.",
  "atk-s0514a3:1732": "1223.",
  "atk-s0514a3:1733": " ‘‘Alaṅkarotha maṁ khippaṁ, sakhiyo cālaṅkarontu me;",
  "atk-s0514a3:1734": "Suve pannaraso dibyo, gacchaṁ issarasantike.",
  "atk-s0514a3:1735": "1224.",
  "atk-s0514a3:1736": " ‘‘Tassā mālyaṁ abhihariṁsu, candanañca mahārahaṁ;",
  "atk-s0514a3:1737": "Maṇisaṅkhamuttāratanaṁ, nānāratte ca ambare.",
  "atk-s0514a3:1738": "1225.",
  "atk-s0514a3:1739": " ‘‘Tañca soṇṇamaye pīṭhe, nisinnaṁ bahukitthiyo;",
  "atk-s0514a3:1740": "Parikiriya asobhiṁsu, rucaṁ ruciravaṇṇini’’nti.",
  "atk-s0514a3:1741_0": "Tattha tatoti tato rañño kāmapaṅke laggitadivasato paṭṭhāya. Dvesattarattassāti cuddasame",
  "atk-s0514a3:1741_1": "divase. Dhātimātaramabravīti pitu santikaṁ gantukāmā hutvā dhātimātaramāha. Sā kira",
  "atk-s0514a3:1741_2": "cātuddase cātuddase pañcasatakumārikāhi parivutā dhātigaṇaṁ ādāya mahantena sirivilāsena",
  "atk-s0514a3:1741_3": "attano sattabhūmikā rativaḍḍhanapāsādā oruyha pitu dassanatthaṁ candakapāsādaṁ gacchati.",
  "atk-s0514a3:1741_4": "Atha naṁ pitā disvā tuṭṭhamānaso hutvā mahāsakkāraṁ kāretvā uyyojento ‘‘amma, dānaṁ",
  "atk-s0514a3:1741_5": "dehī’’ti sahassaṁ datvā uyyojeti. Sā attano nivesanaṁ āgantvā punadivase uposathikā",
  "atk-s0514a3:1741_6": "hutvā kapaṇaddhikavaṇibbakayācakānaṁ mahādānaṁ deti. Raññā kirassā eko janapadopi",
  "atk-s0514a3:1741_7": "dinno. Tato āyena sabbakiccāni karoti. Tadā pana ‘‘raññā kira guṇaṁ ājīvakaṁ nissāya",
  "atk-s0514a3:1741_8": "micchādassanaṁ gahita’’nti sakalanagare ekakolāhalaṁ ahosi. Taṁ pavattiṁ rucāya dhātiyo",
  "atk-s0514a3:1741_9": "sutvā rājadhītāya ārocayiṁsu ‘‘ayye, pitarā kira te ājīvakassa kathaṁ sutvā micchādassanaṁ",
  "atk-s0514a3:1741_10": "gahitaṁ, so kira catūsu nagaradvāresu dānasālāyo viddhaṁsāpetvā parapariggahitā itthiyo",
  "atk-s0514a3:1741_11": "ca kumārikāyo ca pasayhakārena gaṇhituṁ āṇāpeti, rajjaṁ na vicāreti, kāmamattoyeva",
  "atk-s0514a3:1741_12": "kira jāto’’ti. Sā taṁ kathaṁ sutvā anattamanā hutvā ‘‘kathañhi nāma me tāto apagatasukkadhammaṁ",
  "atk-s0514a3:1741_13": "nillajjaṁ naggabhoggaṁ upasaṅkamitvā pañhaṁ pucchissati, nanu dhammikasamaṇabrāhmaṇe",
  "atk-s0514a3:1741_14": "kammavādino upasaṅkamitvā pucchitabbo siyā, ṭhapetvā kho pana maṁ añño mayhaṁ pitaraṁ",
  "atk-s0514a3:1741_15": "micchādassanā apanetvā sammādassane patiṭṭhāpetuṁ samattho nāma natthi. Ahañhi atītā",
  "atk-s0514a3:1741_16": "satta, anāgatā sattāti cuddasa jātiyo anussarāmi, tasmā pubbe mayā kataṁ pāpakammaṁ",
  "atk-s0514a3:1741_17": "kathetvā pāpakammassa phalaṁ dassentī mama pitaraṁ micchādassanā mocessāmi. Sace",
  "atk-s0514a3:1741_18": "pana ajjeva gamissāmi, atha maṁ pitā ‘amma, tvaṁ pubbe aḍḍhamāse āgacchasi, ajja",
  "atk-s0514a3:1741_19": "kasmā evaṁ lahu āgatāsī’ti vakkhati. Tatra sace ahaṁ ‘tumhehi kira micchādassanaṁ",
  "atk-s0514a3:1741_20": "gahita’nti sutvā ‘āgatamhī’ti vakkhāmi, na me vacanaṁ garuṁ katvā gaṇhissati, tasmā",
  "atk-s0514a3:1741_21": "ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva",
  "atk-s0514a3:1741_22": "gantvā āgamanakāle dānavattatthāya sahassaṁ yācissāmi, tadā me pitā diṭṭhiyā gahitabhāvaṁ",
  "atk-s0514a3:1741_23": "kathessati. Atha naṁ ahaṁ attano balena micchādiṭṭhiṁ chaḍḍāpessāmī’’ti cintesi.",
  "atk-s0514a3:1741_24": "Tasmā cuddasame divase pitu santikaṁ gantukāmā hutvā evamāha.",
  "atk-s0514a3:1742_0": "Tattha sakhiyo cāti sahāyikāyopi me pañcasatā kumārikāyo ekāyekaṁ asadisaṁ katvā",
  "atk-s0514a3:1742_1": "nānālaṅkārehi nānāvaṇṇehi pupphagandhavilepanehi alaṅkarontūti. Dibyoti dibbasadiso,",
  "atk-s0514a3:1742_2": "devatāsannipātapaṭimaṇḍitotipi dibbo. Gacchanti mama dānavattaṁ āharāpetuṁ videhissarassa",
  "atk-s0514a3:1742_3": "pitu santikaṁ gamissāmīti. Abhihariṁsūti soḷasahi gandhodakaghaṭehi nhāpetvā maṇḍanatthāya",
  "atk-s0514a3:1742_4": "abhihariṁsu. Parikiriyāti parivāretvā. Asobhiṁsūti sujaṁ parivāretvā ṭhitā devakaññā",
  "atk-s0514a3:1742_5": "viya taṁ divasaṁ ativiya asobhiṁsūti.",
  "atk-s0514a3:1743": "1226.",
  "atk-s0514a3:1744": " ‘‘Sā ca sakhimajjhagatā, sabbābharaṇabhūsitā;",
  "atk-s0514a3:1745": "Sateratā abbhamiva, candakaṁ pāvisī rucā.",
  "atk-s0514a3:1746": "1227.",
  "atk-s0514a3:1747": " ‘‘Upasaṅkamitvā vedehaṁ, vanditvā vinaye rataṁ;",
  "atk-s0514a3:1748": "Suvaṇṇakhacite pīṭhe, ekamantaṁ upāvisī’’ti.",
  "atk-s0514a3:1749": "Tattha upāvisīti pitu vasanaṭṭhānaṁ candakapāsādaṁ pāvisi. Suvaṇṇakhaciteti sattaratanakhacite suvaṇṇamaye pīṭhe.",
  "atk-s0514a3:1750": "1228.",
  "atk-s0514a3:1751": " ‘‘Tañca disvāna vedeho, accharānaṁva saṅgamaṁ;",
  "atk-s0514a3:1752": "Rucaṁ sakhimajjhagataṁ, idaṁ vacanamabravi.",
  "atk-s0514a3:1753": "1229.",
  "atk-s0514a3:1754": " ‘‘‘Kacci ramasi pāsāde, antopokkharaṇiṁ pati;",
  "atk-s0514a3:1755": "Kacci bahuvidhaṁ khajjaṁ, sadā abhiharanti te.",
  "atk-s0514a3:1756": "1230.",
  "atk-s0514a3:1757": " ‘Kacci bahuvidhaṁ mālyaṁ, ocinitvā kumāriyo;",
  "atk-s0514a3:1758": "Gharake karotha paccekaṁ, khiḍḍāratiratā muhuṁ.",
  "atk-s0514a3:1759": "1231.",
  "atk-s0514a3:1760": " ‘Kena vā vikalaṁ tuyhaṁ, kiṁ khippaṁ āharanti te;",
  "atk-s0514a3:1761": "Mano karassu kuḍḍamukhī, api candasamamhipī’’’ti.",
  "atk-s0514a3:1762_0": "Tattha saṅgamanti accharānaṁ saṅgamaṁ viya samāgamaṁ disvā. Pāsādeti amma mayā tuyhaṁ",
  "atk-s0514a3:1762_1": "vejayantasadiso rativaḍḍhanapāsādo kārito, kacci tattha ramasi. Antopokkharaṇiṁ patīti",
  "atk-s0514a3:1762_2": "antovatthusmiññeva te mayā nandāpokkharaṇīpaṭibhāgāpokkharaṇī kāritā, kacci taṁ pokkharaṇiṁ",
  "atk-s0514a3:1762_3": "paṭicca udakakīḷaṁ kīḷantī ramasi. Mālyanti amma, ahaṁ tuyhaṁ devasikaṁ pañcavīsati",
  "atk-s0514a3:1762_4": "pupphasamugge pahiṇāmi, kacci tumhe sabbāpi kumārikāyo taṁ mālyaṁ ocinitvā ganthitvā",
  "atk-s0514a3:1762_5": "abhiṇhaṁ khiḍḍāratiratā hutvā paccekaṁ gharake karotha, ‘‘idaṁ sundaraṁ, idaṁ sundaratara’’nti",
  "atk-s0514a3:1762_6": "pāṭiyekkaṁ sārambhena vāyapupphagharakāni pupphagabbhe ca pupphāsanapupphasayanāni",
  "atk-s0514a3:1762_7": "ca kacci karothāti pucchati.",
  "atk-s0514a3:1763_0": "Vikalanti vekallaṁ. Mano karassūti cittaṁ uppādehi. Kuḍḍamukhīti sāsapakakkehi pasāditamukhatāya",
  "atk-s0514a3:1763_1": "taṁ evamāha. Itthiyo hi mukhavaṇṇaṁ pasādentiyo duṭṭhalohitamukhadūsitapīḷakāharaṇatthaṁ",
  "atk-s0514a3:1763_2": "paṭhamaṁ sāsapakakkena mukhaṁ vilimpanti, tato lohitassa samakaraṇatthaṁ mattikākakkena,",
  "atk-s0514a3:1763_3": "tato chavipasādanatthaṁ tilakakkena. Candasamamhipīti candato dullabhataro nāma natthi,",
  "atk-s0514a3:1763_4": "tādisepi ruciṁ katvā mamācikkha, sampādessāmi teti.",
  "atk-s0514a3:1764": "1232.",
  "atk-s0514a3:1765": " ‘‘Vedehassa vaco sutvā, rucā pitara mabravi;",
  "atk-s0514a3:1766": "‘Sabbametaṁ mahārāja, labbhatissarasantike.",
  "atk-s0514a3:1767": "1233.",
  "atk-s0514a3:1768": " ‘Suve pannaraso dibyo, sahassaṁ āharantu me;",
  "atk-s0514a3:1769": "Yathādinnañca dassāmi, dānaṁ sabbavaṇīsvaha’’’nti.",
  "atk-s0514a3:1770": "Tattha sabbavaṇīsvahanti sabbavaṇibbakesu ahaṁ dassāmi.",
  "atk-s0514a3:1771": "1234.",
  "atk-s0514a3:1772": " ‘‘Rucāya vacanaṁ sutvā, rājā aṅgati mabravi;",
  "atk-s0514a3:1773": "‘Bahuṁ vināsitaṁ vittaṁ, niratthaṁ aphalaṁ tayā.",
  "atk-s0514a3:1774": "1235.",
  "atk-s0514a3:1775": " ‘Uposathe vasaṁ niccaṁ, annapānaṁ na bhuñjasi;",
  "atk-s0514a3:1776": "Niyatetaṁ abhuttabbaṁ, natthi puññaṁ abhuñjato’’’ti.",
  "atk-s0514a3:1777_0": "Tattha aṅgati mabravīti bhikkhave, so aṅgatirājā pubbe ayācitopi ‘‘amma, dānaṁ dehī’’ti",
  "atk-s0514a3:1777_1": "sahassaṁ datvā taṁ divasaṁ yācitopi micchādassanassa gahitattā adatvā idaṁ ‘‘bahuṁ",
  "atk-s0514a3:1777_2": "vināsita’’ntiādivacanaṁ abravi. Niyatetaṁ abhuttabbanti etaṁ niyativasena tayā abhuñjitabbaṁ",
  "atk-s0514a3:1777_3": "bhavissati, bhuñjantānampi abhuñjantānampi puññaṁ natthi. Sabbe hi cullāsītimahākappe",
  "atk-s0514a3:1777_4": "atikkamitvāva sujjhanti.",
  "atk-s0514a3:1778": "1236.",
  "atk-s0514a3:1779": " ‘‘Bījakopi hi sutvāna, tadā kassapabhāsitaṁ;",
  "atk-s0514a3:1780": "‘Passasanto muhuṁ uṇhaṁ, rudaṁ assūni vattayi.",
  "atk-s0514a3:1781": "1237.",
  "atk-s0514a3:1782": " ‘Yāva ruce jīvamānā, mā bhattamapanāmayi;",
  "atk-s0514a3:1783": "Natthi bhadde paro loko, kiṁ niratthaṁ vihaññasī’’’ti.",
  "atk-s0514a3:1784_0": "Tattha bījakopīti bījakopi pubbe kalyāṇakammaṁ katvā tassa nissandena dāsikucchiyaṁ",
  "atk-s0514a3:1784_1": "nibbattoti bījakavatthumpissā udāharaṇatthaṁ āhari. Natthi bhaddeti bhadde, guṇācariyo",
  "atk-s0514a3:1784_2": "evamāha ‘‘natthi ayaṁ loko, natthi paro loko, natthi mātā, natthi pitā, natthi sattā",
  "atk-s0514a3:1784_3": "opapātikā, natthi loke samaṇabrāhmaṇā sammaggatā sammāpaṭipannā’’ti. Paraloke hi",
  "atk-s0514a3:1784_4": "sati idhalokopi nāma bhaveyya, soyeva ca natthi. Mātāpitūsu santesu puttadhītaro",
  "atk-s0514a3:1784_5": "nāma bhaveyyūuṁ, teyeva ca natthi. Dhamme sati dhammikasamaṇabrāhmaṇā bhaveyyūṁ,",
  "atk-s0514a3:1784_6": "teyeva ca natthi. Kiṁ dānaṁ dentī sīlaṁ rakkhantī niratthaṁ vihaññasīti.",
  "atk-s0514a3:1785": "1238.",
  "atk-s0514a3:1786": " ‘‘Vedehassa vaco sutvā, rucā ruciravaṇṇinī;",
  "atk-s0514a3:1787": "Jānaṁ pubbāparaṁ dhammaṁ, pitaraṁ etadabravi.",
  "atk-s0514a3:1788": "1239.",
  "atk-s0514a3:1789": " ‘Sutameva pure āsi, sakkhi diṭṭhamidaṁ mayā;",
  "atk-s0514a3:1790": "Bālūpasevī yo hoti, bālova samapajjatha.",
  "atk-s0514a3:1791": "1240.",
  "atk-s0514a3:1792": " ‘Mūḷho hi mūḷhamāgamma, bhiyyo mohaṁ nigacchati;",
  "atk-s0514a3:1793": "Patirūpaṁ alātena, bījakena ca muyhitu’’’nti.",
  "atk-s0514a3:1794_0": "Tattha pubbāparaṁ dhammanti bhikkhave, pitu vacanaṁ sutvā rucā rājadhītā atīte sattajātivasena",
  "atk-s0514a3:1794_1": "pubbadhammaṁ, anāgate sattajātivasena anāgatadhammañca jānantī pitaraṁ micchādiṭṭhito",
  "atk-s0514a3:1794_2": "mocetukāmā etaṁ ‘‘sutamevā’’tiādimāha. Tattha samapajjathāti yo puggalo bālūpasevī",
  "atk-s0514a3:1794_3": "hoti, so bālova samapajjatīti etaṁ mayā pubbe sutameva, ajja pana paccakkhato diṭṭhaṁ.",
  "atk-s0514a3:1794_4": "Mūḷhoti maggamūḷhaṁ āgamma maggamūḷho viya diṭṭhimūḷhaṁ āgamma diṭṭhimūḷhopi uttari",
  "atk-s0514a3:1794_5": "mohaṁ nigacchati, mūḷhataro hoti. Alātenāti deva, tumhehi jātigottakulapadesaissariyapuññapaññāhīnena",
  "atk-s0514a3:1794_6": "alātasenāpatinā accantahīnena duppaññena bījakadāsena ca gāmadārakasadisaṁ ahirikaṁ",
  "atk-s0514a3:1794_7": "bālaṁ guṇaṁ ājīvakaṁ āgamma muyhituṁ patirūpaṁ anucchavikaṁ. Kiṁ te na muyhissantīti?",
  "atk-s0514a3:1795": "Evaṁ te ubhopi garahitvā diṭṭhito mocetukāmatāya pitaraṁ vaṇṇentī āha –",
  "atk-s0514a3:1796": "1241.",
  "atk-s0514a3:1797": " ‘‘Tvañca devāsi sappañño, dhīro atthassa kovido;",
  "atk-s0514a3:1798": "Kathaṁ bālebhi sadisaṁ, hīnadiṭṭhiṁ upāgami.",
  "atk-s0514a3:1799": "1242.",
  "atk-s0514a3:1800": " ‘‘Sacepi saṁsārapathena sujjhati, niratthiyā pabbajjā guṇassa;",
  "atk-s0514a3:1801": "Kīṭova aggiṁ jalitaṁ apāpataṁ, upapajjati mohamūḷho naggabhāvaṁ.",
  "atk-s0514a3:1802": "1243.",
  "atk-s0514a3:1803": " ‘‘Saṁsārasuddhīti pure niviṭṭhā, kammaṁ vidūsenti bahū ajānaṁ;",
  "atk-s0514a3:1804": "Pubbe kalī duggahitovanatthā, dummocayā balisā ambujovā’’ti.",
  "atk-s0514a3:1805_0": "Tattha sappaññoti yasavayapuññatitthāvāsayonisomanasikārasākacchāvasena laddhāya",
  "atk-s0514a3:1805_1": "paññāya sappañño, teneva kāraṇena dhīro, dhīratāya atthānatthassa kāraṇākāraṇassa",
  "atk-s0514a3:1805_2": "kovido. Bālebhi sadisanti yathā te bālā upagatā, tathā kathaṁ tvaṁ hīnadiṭṭhiṁ upagato.",
  "atk-s0514a3:1805_3": "Apāpatanti api āpataṁ, patantoti attho. Idaṁ vuttaṁ hoti – tāta, saṁsārena suddhīti",
  "atk-s0514a3:1805_4": "laddhiyā sati yathā paṭaṅgakīṭo rattibhāge jalitaṁ aggiṁ disvā tappaccayaṁ dukkhaṁ",
  "atk-s0514a3:1805_5": "ajānitvā mohena tattha patanto mahādukkhaṁ āpajjati, tathā guṇopi pañca kāmaguṇe",
  "atk-s0514a3:1805_6": "pahāya mohamūḷho nirassādaṁ naggabhāvaṁ upapajjati.",
  "atk-s0514a3:1806_0": "Pure niviṭṭhāti tāta, saṁsārena suddhīti kassaci vacanaṁ asutvā paṭhamameva niviṭṭho",
  "atk-s0514a3:1806_1": "natthi, sukatadukkaṭānaṁ kammānaṁ phalanti gahitattā bahū janā ajānantā kammaṁ vidūsentā",
  "atk-s0514a3:1806_2": "kammaphalampi vidūsentiyeva, evaṁ tesaṁ pubbe gahito kali parājayagāho duggahitova",
  "atk-s0514a3:1806_3": "hotīti attho. Dummocayā balisā ambujovāti te pana evaṁ ajānantā micchādassanena anatthaṁ",
  "atk-s0514a3:1806_4": "gahetvā ṭhitā bālā yathā nāma balisaṁ gilitvā ṭhito maccho balisā dummocayo hoti,",
  "atk-s0514a3:1806_5": "evaṁ tamhā anatthā dummocayā honti.",
  "atk-s0514a3:1807": "Uttaripi udāharaṇaṁ āharantī āha –",
  "atk-s0514a3:1808": "1244.",
  "atk-s0514a3:1809": " ‘‘Upamaṁ te karissāmi, mahārāja tavatthiyā;",
  "atk-s0514a3:1810": "Upamāya midhekacce, atthaṁ jānanti paṇḍitā.",
  "atk-s0514a3:1811": "1245.",
  "atk-s0514a3:1812": " ‘‘Vāṇijānaṁ yathā nāvā, appamāṇabharā garu;",
  "atk-s0514a3:1813": "Atibhāraṁ samādāya, aṇṇave avasīdati.",
  "atk-s0514a3:1814": "1246.",
  "atk-s0514a3:1815": " ‘‘Evameva naro pāpaṁ, thokaṁ thokampi ācinaṁ;",
  "atk-s0514a3:1816": "Atibhāraṁ samādāya, niraye avasīdati.",
  "atk-s0514a3:1817": "1247.",
  "atk-s0514a3:1818": " ‘‘Na tāva bhāro paripūro, alātassa mahīpati;",
  "atk-s0514a3:1819": "Ācināti ca taṁ pāpaṁ, yena gacchati duggatiṁ.",
  "atk-s0514a3:1820": "1248.",
  "atk-s0514a3:1821": " ‘‘Pubbevassa kataṁ puññaṁ, alātassa mahīpati;",
  "atk-s0514a3:1822": "Tasseva deva nissando, yañceso labhate sukhaṁ.",
  "atk-s0514a3:1823": "1249.",
  "atk-s0514a3:1824": " ‘‘Khīyate cassa taṁ puññaṁ, tathā hi aguṇe rato;",
  "atk-s0514a3:1825": "Ujumaggaṁ avahāya, kummaggamanudhāvati.",
  "atk-s0514a3:1826": "1250.",
  "atk-s0514a3:1827": " ‘‘Tulā yathā paggahitā, ohite tulamaṇḍale;",
  "atk-s0514a3:1828": "Unnameti tulāsīsaṁ, bhāre oropite sati.",
  "atk-s0514a3:1829": "1251.",
  "atk-s0514a3:1830": " ‘‘Evameva naro puññaṁ, thokaṁ thokampi ācinaṁ;",
  "atk-s0514a3:1831": "Saggātimāno dāsova, bījako sātave rato’’ti.",
  "atk-s0514a3:1832_0": "Tattha nirayeti aṭṭhavidhe mahāniraye, soḷasavidhe ussadaniraye, lokantaraniraye",
  "atk-s0514a3:1832_1": "ca. Bhāroti tāta, na tāva alātassa akusalabhāro pūrati. Tassevāti tassa pubbe katassa",
  "atk-s0514a3:1832_2": "puññasseva nissando, yaṁ so alātasenāpati ajja sukhaṁ labhati. Na hi tāta, etaṁ goghātakakammassa",
  "atk-s0514a3:1832_3": "phalaṁ. Pāpakammassa hi nāma vipāko iṭṭho kanto bhavissatīti aṭṭhānametaṁ. Aguṇe",
  "atk-s0514a3:1832_4": "ratoti tathāhesa idāni akusalakamme rato. Ujumagganti dasakusalakammapathamaggaṁ.",
  "atk-s0514a3:1832_5": "Kummagganti nirayagāmiakusalamaggaṁ.",
  "atk-s0514a3:1833_0": "Ohite tulamaṇḍaleti bhaṇḍapaṭicchanatthāya tulamaṇḍale laggetvā ṭhapite. Unnametīti",
  "atk-s0514a3:1833_1": "uddhaṁ ukkhipati. Ācinanti thokaṁ thokampi puññaṁ ācinanto pāpabhāraṁ otāretvā naro",
  "atk-s0514a3:1833_2": "kalyāṇakammassa sīsaṁ ukkhipitvā devalokaṁ gacchati. Saggātimānoti sagge atimāno",
  "atk-s0514a3:1833_3": "saggasampāpake sātaphale kalyāṇakamme abhirato. ‘‘Saggādhimāno’’tipi pāṭho, saggaṁ",
  "atk-s0514a3:1833_4": "adhikāraṁ katvā ṭhitacittoti attho. Sātave ratoti esa bījakadāso sātave madhuravipāke",
  "atk-s0514a3:1833_5": "kusaladhammeyeva rato. So imassa pāpakammassa khīṇakāle, kalyāṇakammassa phalena",
  "atk-s0514a3:1833_6": "devaloke nibbattissati.",
  "atk-s0514a3:1834": "Yañcesa idāni dāsattaṁ upagato, na taṁ kalyāṇakammassa phalena. Dāsattasaṁvattanikañhissa pubbe kataṁ pāpaṁ bhavissatīti niṭṭhamettha gantabbanti imamatthaṁ pakāsentī āha –",
  "atk-s0514a3:1835": "1252.",
  "atk-s0514a3:1836": " ‘‘Yamajja bījako dāso, dukkhaṁ passati attani;",
  "atk-s0514a3:1837": "Pubbevassa kataṁ pāpaṁ, tameso paṭisevati.",
  "atk-s0514a3:1838": "1253.",
  "atk-s0514a3:1839": " ‘‘Khīyate cassa taṁ pāpaṁ, tathā hi vinaye rato;",
  "atk-s0514a3:1840": "Kassapañca samāpajja, mā hevuppathamāgamā’’ti.",
  "atk-s0514a3:1841": "Tattha mā hevuppathamāgamāti tāta, tvaṁ imaṁ naggaṁ kassapājīvakaṁ upagantvā mā heva nirayagāmiṁ uppathaṁ agamā, mā pāpamakāsīti pitaraṁ ovadati.",
  "atk-s0514a3:1842": "Idānissa pāpūpasevanāya dosaṁ kalyāṇamittūpasevanāya ca guṇaṁ dassentī āha –",
  "atk-s0514a3:1843": "1254.",
  "atk-s0514a3:1844": " ‘‘Yaṁ yañhi rāja bhajati, santaṁ vā yadi vā asaṁ;",
  "atk-s0514a3:1845": "Sīlavantaṁ visīlaṁ vā, vasaṁ tasseva gacchati.",
  "atk-s0514a3:1846": "1255.",
  "atk-s0514a3:1847": " ‘‘Yādisaṁ kurute mittaṁ, yādisaṁ cūpasevati;",
  "atk-s0514a3:1848": "Sopi tādisako hoti, sahavāso hi tādiso.",
  "atk-s0514a3:1849": "1256.",
  "atk-s0514a3:1850": " ‘‘Sevamāno sevamānaṁ, samphuṭṭho samphusaṁ paraṁ;",
  "atk-s0514a3:1851": "Saro diddho kalāpaṁva, alittamupalimpati;",
  "atk-s0514a3:1852": "Upalepabhayā dhīro, neva pāpasakhā siyā.",
  "atk-s0514a3:1853": "1257.",
  "atk-s0514a3:1854": " ‘‘Pūtimacchaṁ kusaggena, yo naro upanayhati;",
  "atk-s0514a3:1855": "Kusāpi pūti vāyanti, evaṁ bālūpasevanā.",
  "atk-s0514a3:1856": "1258.",
  "atk-s0514a3:1857": " ‘‘Tagarañca palāsena, yo naro upanayhati;",
  "atk-s0514a3:1858": "Pattāpi surabhi vāyanti, evaṁ dhīrūpasevanā.",
  "atk-s0514a3:1859": "1259.",
  "atk-s0514a3:1860": " ‘‘Tasmā pattapuṭasseva, ñatvā sampākamattano",
  "atk-s0514a3:1861": "Asante nopaseveyya, sante seveyya paṇḍito;",
  "atk-s0514a3:1862": "Asanto nirayaṁ nenti, santo pāpenti suggati’’nti.",
  "atk-s0514a3:1863_0": "Tattha santaṁ vāti sappurisaṁ vā. Yadi vā asanti asappurisaṁ vā. Saro diddho kalāpaṁvāti",
  "atk-s0514a3:1863_1": "mahārāja, yathā nāma halāhalavisalitto saro sarakalāpe khitto sabbaṁ taṁ visena alittampi",
  "atk-s0514a3:1863_2": "sarakalāpaṁ limpati, visadiddhameva karoti, evameva pāpamitto pāpaṁ sevamāno attānaṁ",
  "atk-s0514a3:1863_3": "sevamānaṁ paraṁ, tena samphuṭṭho taṁ samphusaṁ alittaṁ pāpena purisaṁ attanā ekajjhāsayaṁ",
  "atk-s0514a3:1863_4": "karonto upalimpati. Pūti vāyantīti tassa te kusāpi duggandhā vāyanti. Tagarañcāti",
  "atk-s0514a3:1863_5": "tagarañca aññañca gandhasampannaṁ gandhajātaṁ. Evanti evarūpā dhīrūpasevanā. Dhīro",
  "atk-s0514a3:1863_6": "hi attānaṁ sevamānaṁ dhīrameva karoti.",
  "atk-s0514a3:1864_0": "Tasmāpattapuṭassevāti yasmā tagarādipaliveṭhamānāni paṇṇānipi sugandhāni honti, tasmā",
  "atk-s0514a3:1864_1": "palāsapattapuṭasseva paṇḍitūpasevanena ahampi paṇḍito bhavissāmīti evaṁ. Ñatvā sampākamattanoti",
  "atk-s0514a3:1864_2": "attano paripākaṁ paṇḍitabhāvaṁ parimāṇaṁ ñatvā asante pahāya paṇḍite sante seveyya.",
  "atk-s0514a3:1864_3": "‘‘Nirayaṁ nentī’’ti ettha devadattādīhi nirayaṁ, ‘‘pāpenti suggati’’nti ettha sāriputtattherādīhi",
  "atk-s0514a3:1864_4": "sugatiṁ nītānaṁ vasena udāharaṇāni āharitabbāni.",
  "atk-s0514a3:1865": "Evaṁ rājadhītā chahi gāthāhi pitu dhammaṁ kathetvā idāni atīte attanā anubhūtaṁ dukkhaṁ dassentī āha –",
  "atk-s0514a3:1866": "1260.",
  "atk-s0514a3:1867": " ‘‘Ahampi jātiyo satta, sare saṁsaritattano;",
  "atk-s0514a3:1868": "Anāgatāpi satteva, yā gamissaṁ ito cutā.",
  "atk-s0514a3:1869": "1261.",
  "atk-s0514a3:1870": " ‘‘Yā me sā sattamī jāti, ahu pubbe janādhipa;",
  "atk-s0514a3:1871": "Kammāraputto magadhesu, ahuṁ rājagahe pure.",
  "atk-s0514a3:1872": "1262.",
  "atk-s0514a3:1873": " ‘‘Pāpaṁ sahāyamāgamma, bahuṁ pāpaṁ kataṁ mayā;",
  "atk-s0514a3:1874": "Paradārassa heṭhento, carimhā amarā viya.",
  "atk-s0514a3:1875": "1263.",
  "atk-s0514a3:1876": " ‘‘Taṁ kammaṁ nihitaṁ aṭṭhā, bhasmacchannova pāvako;",
  "atk-s0514a3:1877": "Atha aññehi kammehi, ajāyiṁ vaṁsabhūmiyaṁ.",
  "atk-s0514a3:1878": "1264.",
  "atk-s0514a3:1879": " ‘‘Kosambiyaṁ seṭṭhikule, iddhe phīte mahaddhane;",
  "atk-s0514a3:1880": "Ekaputto mahārāja, niccaṁ sakkatapūjito.",
  "atk-s0514a3:1881": "1265.",
  "atk-s0514a3:1882": " ‘‘Tattha mittaṁ asevissaṁ, sahāyaṁ sātave rataṁ;",
  "atk-s0514a3:1883": "Paṇḍitaṁ sutasampannaṁ, so maṁ atthe nivesayi.",
  "atk-s0514a3:1884": "1266.",
  "atk-s0514a3:1885": " ‘‘Cātuddasiṁ pañcadasiṁ, bahuṁ rattiṁ upāvasiṁ;",
  "atk-s0514a3:1886": "Taṁ kammaṁ nihitaṁ aṭṭhā, nidhīva udakantike.",
  "atk-s0514a3:1887": "1267.",
  "atk-s0514a3:1888": " ‘‘Atha pāpāna kammānaṁ, yametaṁ magadhe kataṁ;",
  "atk-s0514a3:1889": "Phalaṁ pariyāga maṁ pacchā, bhutvā duṭṭhavisaṁ yathā.",
  "atk-s0514a3:1890": "1268.",
  "atk-s0514a3:1891": " ‘‘Tato cutāhaṁ vedeha, roruve niraye ciraṁ;",
  "atk-s0514a3:1892": "Sakammunā apaccissaṁ, taṁ saraṁ na sukhaṁ labhe.",
  "atk-s0514a3:1893": "1269.",
  "atk-s0514a3:1894": " ‘‘Bahuvassagaṇe tattha, khepayitvā bahuṁ dukhaṁ;",
  "atk-s0514a3:1895": "Bhinnāgate ahuṁ rāja, chagalo uddhatapphalo’’ti.",
  "atk-s0514a3:1896_0": "Tattha sattāti mahārāja, idhalokaparalokā nāma sukatadukkaṭānañca phalaṁ nāma atthi.",
  "atk-s0514a3:1896_1": "Na hi saṁsāro satte sodhetuṁ sakkoti, sakammunā eva sattā sujjhanti. Alātasenāpati",
  "atk-s0514a3:1896_2": "ca bījakadāso ca ekameva jātiṁ anussaranti. Na kevalaṁ eteva jātiṁ saranti, ahampi",
  "atk-s0514a3:1896_3": "atīte satta jātiyo attano saṁsaritaṁ sarāmi, anāgatepi ito gantabbā satteva jānāmi.",
  "atk-s0514a3:1896_4": "Yā me sāti yā sā mama atīte sattamī jāti āsi. Kammāraputtoti tāya jātiyā ahaṁ magadhesu",
  "atk-s0514a3:1896_5": "rājagahanagare suvaṇṇakāraputto ahosiṁ.",
  "atk-s0514a3:1897_0": "Paradārassaheṭhentoti paradāraṁ heṭhentā paresaṁ rakkhitagopite varabhaṇḍe aparajjhantā.",
  "atk-s0514a3:1897_1": "Aṭṭhāti taṁ tadā mayā kataṁ pāpakammaṁ okāsaṁ alabhitvā okāse sati vipākadāyakaṁ",
  "atk-s0514a3:1897_2": "hutvā bhasmapaṭicchanno aggi viya nihitaṁ aṭṭhāsi. Vaṁsabhūmiyanti vaṁsaraṭṭhe. Ekaputtoti",
  "atk-s0514a3:1897_3": "asītikoṭivibhave seṭṭhikule ahaṁ ekaputtakova ahosiṁ. Sātave ratanti kalyāṇakamme",
  "atk-s0514a3:1897_4": "abhirataṁ. So manti so sahāyako maṁ atthe kusalakamme patiṭṭhāpesi.",
  "atk-s0514a3:1898_0": "Taṁ kammanti tampi me kataṁ kalyāṇakammaṁ tadā okāsaṁ alabhitvā okāse sati vipākadāyakaṁ",
  "atk-s0514a3:1898_1": "hutvā udakantike nidhi viya nihitaṁ aṭṭhāsi. Yametanti atha mama santakesu pāpakammesu",
  "atk-s0514a3:1898_2": "yaṁ etaṁ mayā magadhesu paradārikakammaṁ kataṁ, tassa phalaṁ pacchā maṁ pariyāgaṁ",
  "atk-s0514a3:1898_3": "upagatanti attho. Yathā kiṁ? Bhutvā duṭṭhavisaṁ yathā, yathā savisaṁ bhojanaṁ bhuñjitvā",
  "atk-s0514a3:1898_4": "ṭhitassa taṁ duṭṭhaṁ kakkhaḷaṁ halāhalaṁ visaṁ kuppati, tathā maṁ pariyāgatanti attho.",
  "atk-s0514a3:1898_5": "Tatoti tato kosambiyaṁ seṭṭhikulato. Taṁ saranti taṁ tasmiṁ niraye anubhūtadukkhaṁ",
  "atk-s0514a3:1898_6": "sarantī cittasukhaṁ nāma na labhāmi, bhayameva me uppajjati. Bhinnāgateti bhinnāgate",
  "atk-s0514a3:1898_7": "nāma raṭṭhe. Uddhatapphaloti uddhatabījo.",
  "atk-s0514a3:1899": "So pana chagalako balasampanno ahosi. Piṭṭhiyaṁ abhiruyhapi naṁ vāhayiṁsu, yānakepi yojayiṁsu. Imamatthaṁ pakāsentī āha –",
  "atk-s0514a3:1900": "1270.",
  "atk-s0514a3:1901": " ‘‘Sātaputtā mayā vūḷhā, piṭṭhiyā ca rathena ca;",
  "atk-s0514a3:1902": "Tassa kammassa nissando, paradāragamanassa me’’ti.",
  "atk-s0514a3:1903_0": "Tattha sātaputtāti amaccaputtā. Tassa kammassāti deva, roruve mahāniraye paccanañca",
  "atk-s0514a3:1903_1": "chagalakakāle bījuppāṭanañca piṭṭhivāhanayānakayojanāni ca sabbopesa tassa nissando",
  "atk-s0514a3:1903_2": "paradāragamanassa meti.",
  "atk-s0514a3:1904_0": "Tato pana cavitvā araññe kapiyoniyaṁ paṭisandhiṁ gaṇhi. Atha naṁ jātadivase yūthapatino",
  "atk-s0514a3:1904_1": "dassesuṁ. So ‘‘ānetha me, putta’’nti daḷhaṁ gahetvā tassa viravantassa dantehi phalāni",
  "atk-s0514a3:1904_2": "uppāṭesi. Tamatthaṁ pakāsentī āha –",
  "atk-s0514a3:1905": "1271.",
  "atk-s0514a3:1906": " ‘‘Tato cutāhaṁ vedeha, kapi āsiṁ brahāvane;",
  "atk-s0514a3:1907": "Niluñcitaphaloyeva, yūthapena pagabbhinā;",
  "atk-s0514a3:1908": "Tassa kammassa nissando, paradāragamanassa me’’ti.",
  "atk-s0514a3:1909": "Tattha niluñcitaphaloyevāti tatrapāhaṁ pagabbhena yūthapatinā luñcitvā uppāṭitaphaloyeva ahosinti attho.",
  "atk-s0514a3:1910": "Atha aparāpi jātiyo dassentī āha –",
  "atk-s0514a3:1911": "1272.",
  "atk-s0514a3:1912": " ‘‘Tato cutāhaṁ vedeha, dassanesu pasū ahuṁ;",
  "atk-s0514a3:1913": "Niluñcito javo bhadro, yoggaṁ vūḷhaṁ ciraṁ mayā;",
  "atk-s0514a3:1914": "Tassa kammassa nissando, paradāragamanassa me.",
  "atk-s0514a3:1915": "1273.",
  "atk-s0514a3:1916": " ‘‘Tato cutāhaṁ vedeha, vajjīsu kulamāgamā;",
  "atk-s0514a3:1917": "Nevitthī na pumā āsiṁ, manussatte sudullabhe;",
  "atk-s0514a3:1918": "Tassa kammassa nissando, paradāragamanassa me.",
  "atk-s0514a3:1919": "1274.",
  "atk-s0514a3:1920": " ‘‘Tato cutāhaṁ vedeha, ajāyiṁ nandane vane;",
  "atk-s0514a3:1921": "Bhavane tāvatiṁsāhaṁ, accharā kāmavaṇṇinī.",
  "atk-s0514a3:1922": "1275.",
  "atk-s0514a3:1923": " ‘‘Vicitravatthābharaṇā, āmuttamaṇikuṇḍalā;",
  "atk-s0514a3:1924": "Kusalā naccagītassa, sakkassa paricārikā.",
  "atk-s0514a3:1925": "1276.",
  "atk-s0514a3:1926": " ‘‘Tattha ṭhitāhaṁ vedeha, sarāmi jātiyo imā;",
  "atk-s0514a3:1927": "Anāgatāpi satteva, yā gamissaṁ ito cutā.",
  "atk-s0514a3:1928": "1277.",
  "atk-s0514a3:1929": " ‘‘Pariyāgataṁ taṁ kusalaṁ, yaṁ me kosambiyaṁ kataṁ;",
  "atk-s0514a3:1930": "Deve ceva manusse ca, sandhāvissaṁ ito cutā.",
  "atk-s0514a3:1931": "1278.",
  "atk-s0514a3:1932": " ‘‘Satta jacco mahārāja, niccaṁ sakkatapūjitā;",
  "atk-s0514a3:1933": "Thībhāvāpi na muccissaṁ, chaṭṭhā nigatiyo imā.",
  "atk-s0514a3:1934": "1279.",
  "atk-s0514a3:1935": " ‘‘Sattamī ca gati deva, devaputto mahiddhiko;",
  "atk-s0514a3:1936": "Pumā devo bhavissāmi, devakāyasmimuttamo.",
  "atk-s0514a3:1937": "1280.",
  "atk-s0514a3:1938": " ‘‘Ajjāpi santānamayaṁ, mālaṁ ganthenti nandane;",
  "atk-s0514a3:1939": "Devaputto javo nāma, yo me mālaṁ paṭicchati.",
  "atk-s0514a3:1940": "1281.",
  "atk-s0514a3:1941": " ‘‘Muhutto viya so dibyo, idha vassāni soḷasa;",
  "atk-s0514a3:1942": "Rattindivo ca so dibyo, mānusiṁ saradosataṁ.",
  "atk-s0514a3:1943": "1282.",
  "atk-s0514a3:1944": " ‘‘Iti kammāni anventi, asaṅkheyyāpi jātiyo;",
  "atk-s0514a3:1945": "Kalyāṇaṁ yadi vā pāpaṁ, na hi kammaṁ vinassatī’’ti.",
  "atk-s0514a3:1946_0": "Tattha dassanesūti dassanaraṭṭhesu. Pasūti goṇo ahosiṁ. Niluñcitoti vacchakāleyeva",
  "atk-s0514a3:1946_1": "maṁ evaṁ manāpo bhavissatīti nibbījakamakaṁsu. Sohaṁ niluñcito uddhatabījo javo bhadro",
  "atk-s0514a3:1946_2": "ahosiṁ. Vajjīsu kulamāgamāti goyonito cavitvā vajjiraṭṭhe ekasmiṁ mahābhogakule nibbattinti",
  "atk-s0514a3:1946_3": "dasseti. Nevitthī na pumāti napuṁsakattaṁ sandhāya āha. Bhavane tāvatiṁsāhanti tāvatiṁsabhavane ahaṁ.",
  "atk-s0514a3:1947_0": "Tattha ṭhitāhaṁ, vedeha, sarāmi jātiyo imāti sā kira tasmiṁ devaloke ṭhitā ‘‘ahaṁ",
  "atk-s0514a3:1947_1": "evarūpaṁ devalokaṁ āgacchantī kuto nu kho āgatā’’ti olokentī vajjiraṭṭhe mahābhogakule",
  "atk-s0514a3:1947_2": "napuṁsakattabhāvato cavitvā tattha nibbattabhāvaṁ passi. Tato ‘‘kena nu kho kammena",
  "atk-s0514a3:1947_3": "evarūpe ramaṇīye ṭhāne nibbattāmhī’’ti olokentī kosambiyaṁ seṭṭhikule nibbattitvā",
  "atk-s0514a3:1947_4": "kataṁ dānādikusalaṁ disvā ‘‘etassa phalena nibbattāmhī’’ti ñatvā ‘‘anantarātīte napuṁsakattabhāve",
  "atk-s0514a3:1947_5": "nibbattamānā kuto āgatāmhī’’ti olokentī dassanaraṭṭhesu goyoniyaṁ mahādukkhassa anubhūtabhāvaṁ",
  "atk-s0514a3:1947_6": "aññāsi. Tato anantaraṁ jātiṁ anussaramānā vānarayoniyaṁ uddhataphalabhāvaṁ addasa.",
  "atk-s0514a3:1947_7": "Tato anantaraṁ anussarantī bhinnāgate chagalakayoniyaṁ uddhatabījabhāvaṁ anussari.",
  "atk-s0514a3:1947_8": "Tato paraṁ anussaramānā roruve nibbattabhāvaṁ anussari.",
  "atk-s0514a3:1948_0": "Athassā niraye tiracchānayoniyañca anubhūtaṁ dukkhaṁ anussarantiyā bhayaṁ uppajji.",
  "atk-s0514a3:1948_1": "Tato ‘‘kena nu kho kammena evarūpaṁ dukkhaṁ anubhūtaṁ mayā’’ti chaṭṭhaṁ jātiṁ olokentī",
  "atk-s0514a3:1948_2": "tāya jātiyā kosambinagare kataṁ kalyāṇakammaṁ disvā sattamaṁ olokentī magadharaṭṭhe",
  "atk-s0514a3:1948_3": "pāpasahāyaṁ nissāya kataṁ paradārikakammaṁ disvā ‘‘etassa phalena me taṁ mahādukkhaṁ",
  "atk-s0514a3:1948_4": "anubhūta’’nti aññāsi. Atha ‘‘ito cavitvā anāgate kuhiṁ nibbattissāmī’’ti olokentī",
  "atk-s0514a3:1948_5": "‘‘yāvatāyukaṁ ṭhatvā puna sakkasseva paricārikā hutvā nibbattissāmī’’ti aññāsi. Evaṁ",
  "atk-s0514a3:1948_6": "punappunaṁ olokayamānā ‘‘tatiyepi attabhāve sakkasseva paricārikā hutvā nibbattissāmi,",
  "atk-s0514a3:1948_7": "tathā catutthe, pañcame pana tasmiṁyeva devaloke javanadevaputtassa aggamahesī hutvā",
  "atk-s0514a3:1948_8": "nibbattissāmī’’ti ñatvā tato anantaraṁ olokentī ‘‘chaṭṭhe attabhāve ito tāvatiṁsabhavanato",
  "atk-s0514a3:1948_9": "cavitvā aṅgatirañño aggamahesiyā kucchimhi nibbattissāmi, ‘rucā’ti me nāmaṁ bhavissatī’’ti",
  "atk-s0514a3:1948_10": "ñatvā ‘‘tato anantarā kuhiṁ nibbattissāmī’’ti olokentī ‘‘sattamāya jātiyā tato cavitvā",
  "atk-s0514a3:1948_11": "tāvatiṁsabhavane mahiddhiko devaputto hutvā nibbattissāmi, itthibhāvato muccissāmī’’ti aññāsi. Tasmā –",
  "atk-s0514a3:1949": "‘‘Tattha ṭhitāhaṁ vedeha, sarāmi satta jātiyo;",
  "atk-s0514a3:1950": "Anāgatāpi satteva, yā gamissaṁ ito cutā’’ti. – ādimāha;",
  "atk-s0514a3:1951_0": "Tattha pariyāgatanti pariyāyena attano vārena āgataṁ. Satta jaccoti vajjiraṭṭhe napuṁsakajātiyā",
  "atk-s0514a3:1951_1": "saddhiṁ devaloke pañca, ayañca chaṭṭhāti satta jātiyoti vuccanti. Etā satta jātiyo",
  "atk-s0514a3:1951_2": "niccaṁ sakkatapūjitā ahosinti dasseti. Chaṭṭhā nigatiyoti devaloke pana pañca, ayañca",
  "atk-s0514a3:1951_3": "ekāti imā cha gatiyo itthibhāvāna muccissanti vadati. Sattamī cāti ito cavitvā anantaraṁ.",
  "atk-s0514a3:1951_4": "Santānamayanti ekatovaṇṭakādivasena katasantānaṁ. Ganthentīti yathā santānamayā honti,",
  "atk-s0514a3:1951_5": "evaṁ ajjapi mama paricārikā nandanavane mālaṁ ganthentiyeva. Yo me mālaṁ paṭicchatīti",
  "atk-s0514a3:1951_6": "mahārāja, anantarajātiyaṁ mama sāmiko javo nāma devaputto yo rukkhato patitapatitaṁ mālaṁ paṭicchati.",
  "atk-s0514a3:1952_0": "Soḷasāti mahārāja, mama jātiyā imāni soḷasa vassāni, ettako pana kālo devānaṁ eko",
  "atk-s0514a3:1952_1": "muhutto, tena tā mama cutabhāvampi ajānantā mamatthāya mālaṁ ganthentiyeva. Mānusinti",
  "atk-s0514a3:1952_2": "manussānaṁ vassagaṇanaṁ āgamma esa saradosataṁ vassasataṁ hoti, evaṁ dīghāyukā devā",
  "atk-s0514a3:1952_3": ". Iminā pana kāraṇena paralokassa ca kalyāṇapāpakānañca kammānaṁ atthitaṁ jānāhi, devāti.",
  "atk-s0514a3:1953_0": "Anventīti yathā maṁ anubandhiṁsu, evaṁ anubandhanti. Na hi kammaṁ vinassatīti diṭṭhadhammavedanīyaṁ",
  "atk-s0514a3:1953_1": "tasmiṁyeva attabhāve, upapajjavedanīyaṁ anantarabhave vipākaṁ deti, aparāpariyavedanīyaṁ",
  "atk-s0514a3:1953_2": "pana vipākaṁ adatvā na nassati. Taṁ sandhāya ‘‘na hi kammaṁ vinassatī’’ti vatvā ‘‘deva,",
  "atk-s0514a3:1953_3": "ahaṁ paradārikakammassa nissandena niraye ca tiracchānayoniyañca mahantaṁ dukkhaṁ",
  "atk-s0514a3:1953_4": "anubhaviṁ. Sace pana tumhepi idāni guṇassa kathaṁ gahetvā evaṁ karissatha, mayā anubhūtasadisameva",
  "atk-s0514a3:1953_5": "dukkhaṁ anubhavissatha, tasmā evaṁ mā karitthā’’ti āha.",
  "atk-s0514a3:1954": "Athassa uttari dhammaṁ desentī āha –",
  "atk-s0514a3:1955": "1283.",
  "atk-s0514a3:1956": " ‘‘Yo icche puriso hotuṁ, jātiṁ jātiṁ punappunaṁ;",
  "atk-s0514a3:1957": "Paradāraṁ vivajjeyya, dhotapādova kaddamaṁ.",
  "atk-s0514a3:1958": "1284.",
  "atk-s0514a3:1959": " ‘‘Yā icche puriso hotuṁ, jātiṁ jātiṁ punappunaṁ;",
  "atk-s0514a3:1960": "Sāmikaṁ apacāyeyya, indaṁva paricārikā.",
  "atk-s0514a3:1961": "1285.",
  "atk-s0514a3:1962": " ‘‘Yo icche dibyabhogañca, dibbamāyuṁ yasaṁ sukhaṁ;",
  "atk-s0514a3:1963": "Pāpāni parivajjetvā, tividhaṁ dhammamācare.",
  "atk-s0514a3:1964": "1286.",
  "atk-s0514a3:1965": " ‘‘Kāyena vācā manasā, appamatto vicakkhaṇo;",
  "atk-s0514a3:1966": "Attano hoti atthāya, itthī vā yadi vā pumā.",
  "atk-s0514a3:1967": "1287.",
  "atk-s0514a3:1968": " ‘‘Ye kecime mānujā jīvaloke, yasassino sabbasamantabhogā;",
  "atk-s0514a3:1969": "Asaṁsayaṁ tehi pure suciṇṇaṁ, kammassakāse puthu sabbasattā.",
  "atk-s0514a3:1970": "1288.",
  "atk-s0514a3:1971": " ‘‘Iṅghānucintesi sayampi deva, kutonidānā te imā janinda;",
  "atk-s0514a3:1972": "Yā te imā accharāsannikāsā, alaṅkatā kañcanajālachannā’’ti.",
  "atk-s0514a3:1973_0": "Tattha hotunti bhavituṁ. Sabbasamantabhogāti paripuṇṇasabbabhogā. Suciṇṇanti suṭṭhu",
  "atk-s0514a3:1973_1": "ciṇṇaṁ kalyāṇakammaṁ kataṁ. Kammassakāseti kammassakā attanā katakammasseva vipākapaṭisaṁvedino.",
  "atk-s0514a3:1973_2": "Na hi mātāpitūhi kataṁ kammaṁ puttadhītānaṁ vipākaṁ deti, na tāhi puttadhītāhi kataṁ",
  "atk-s0514a3:1973_3": "kammaṁ mātāpitūnaṁ vipākaṁ deti. Sesehi kataṁ sesānaṁ kimeva dassati? Iṅghāti codanatthe",
  "atk-s0514a3:1973_4": "nipāto. Anucintesīti punappunaṁ cinteyyāsi. Yā te imāti yā imā soḷasasahassā itthiyo",
  "atk-s0514a3:1973_5": "taṁ upaṭṭhahanti, imā te kutonidānā, kiṁ nipajjitvā niddāyantena laddhā, udāhu panthadūsanasandhicchedādīni",
  "atk-s0514a3:1973_6": "pāpāni katvā, adu kalyāṇakammaṁ nissāya laddhāti idaṁ tāva attanāpi cinteyyāsi, devāti.",
  "atk-s0514a3:1974": "Evaṁ sā pitaraṁ anusāsi. Tamatthaṁ pakāsento satthā āha –",
  "atk-s0514a3:1975": "1289.",
  "atk-s0514a3:1976": " ‘‘Iccevaṁ pitaraṁ kaññā, rucā tosesi aṅgatiṁ;",
  "atk-s0514a3:1977": "Mūḷhassa maggamācikkhi, dhammamakkhāsi subbatā’’ti.",
  "atk-s0514a3:1978_0": "Tattha iccevanti bhikkhave, iti imehi evarūpehi madhurehi vacanehi rucākaññā pitaraṁ",
  "atk-s0514a3:1978_1": "tosesi, mūḷhassa maggaṁ viya tassa sugatimaggaṁ ācikkhi, nānānayehi sucaritadhammaṁ",
  "atk-s0514a3:1978_2": "akkhāsi. Dhammaṁ kathentīyeva sā subbatā sundaravatā attano atītajātiyopi kathesi.",
  "atk-s0514a3:1979_0": "Evaṁ pubbaṇhato paṭṭhāya sabbarattiṁ pitu dhammaṁ desetvā ‘‘mā, deva, naggassa micchādiṭṭhikassa",
  "atk-s0514a3:1979_1": "vacanaṁ gaṇhi, ‘atthi ayaṁ loko, atthi paraloko , atthi sukaṭadukkaṭakammānaṁ phala’nti",
  "atk-s0514a3:1979_2": "vadantassa mādisassa kalyāṇamittassa vacanaṁ gaṇha, mā atitthena pakkhandī’’ti āha.",
  "atk-s0514a3:1979_3": "Evaṁ santepi pitaraṁ micchādassanā mocetuṁ nāsakkhi. So hi kevalaṁ tassā madhuravacanaṁ",
  "atk-s0514a3:1979_4": "sutvā tussi. Mātāpitaro hi piyaputtānaṁ vacanaṁ piyāyanti, na pana taṁ micchādassanaṁ",
  "atk-s0514a3:1979_5": "vissajjesi. Nagarepi ‘‘rucā kira rājadhītā pitu dhammaṁ desetvā micchādassanaṁ vissajjāpesī’’ti",
  "atk-s0514a3:1979_6": "ekakolāhalaṁ ahosi. ‘‘Paṇḍitā rājadhītā ajja pitaraṁ micchādassanā mocetvā nagaravāsīnaṁ",
  "atk-s0514a3:1979_7": "sotthibhāvaṁ karissatī’’ti mahājano tussi. Sā pitaraṁ bodhetuṁ asakkontī vīriyaṁ",
  "atk-s0514a3:1979_8": "avissajjetvāva ‘‘yena kenaci upāyena pitu sotthibhāvaṁ karissāmī’’ti sirasmiṁ añjaliṁ",
  "atk-s0514a3:1979_9": "patiṭṭhapetvā dasadisā namassitvā ‘‘imasmiṁ loke lokasandhārakā dhammikasamaṇabrāhmaṇā",
  "atk-s0514a3:1979_10": "nāma lokapāladevatā nāma mahābrahmāno nāma atthi, te idhāgantvā attano balena mama",
  "atk-s0514a3:1979_11": "pitaraṁ micchādassanaṁ vissajjāpentu , etassa guṇe asatipi mama guṇena mama sīlena",
  "atk-s0514a3:1979_12": "mama saccena idhāgantvā imaṁ micchādassanaṁ vissajjāpetvā sakalalokassa sotthiṁ karontū’’ti",
  "atk-s0514a3:1979_13": "adhiṭṭhahitvā namassi.",
  "atk-s0514a3:1980_0": "Tadā bodhisatto nārado nāma mahābrahmā ahosi. Bodhisattā ca nāma attano mettābhāvanāya",
  "atk-s0514a3:1980_1": "anuddayāya mahantabhāvena suppaṭipannaduppaṭipanne satte dassanatthaṁ kālānukālaṁ",
  "atk-s0514a3:1980_2": "lokaṁ olokenti. So taṁ divasaṁ lokaṁ olokento taṁ rājadhītaraṁ pitu micchādiṭṭhimocanatthaṁ",
  "atk-s0514a3:1980_3": "lokasandhārakadevatāyo namassamānaṁ disvā, ‘‘ṭhapetvā maṁ añño etaṁ rājānaṁ micchādassanaṁ",
  "atk-s0514a3:1980_4": "vissajjāpetuṁ samattho nāma natthi, ajja mayā rājadhītu saṅgahaṁ, rañño ca saparijanassa",
  "atk-s0514a3:1980_5": "sotthibhāvaṁ katvā āgantuṁ vaṭṭati, kena nu kho vesena gamissāmī’’ti cintetvā ‘‘manussānaṁ",
  "atk-s0514a3:1980_6": "pabbajitā piyā ceva garuno ca ādeyyavacanā ca, tasmā pabbajitavesena gamissāmī’’ti",
  "atk-s0514a3:1980_7": "sanniṭṭhānaṁ katvā pāsādikaṁ suvaṇṇavaṇṇaṁ manussattabhāvaṁ māpetvā manuññaṁ jaṭāmaṇḍalaṁ",
  "atk-s0514a3:1980_8": "bandhitvā jaṭantare kañcanasūciṁ odahitvā anto rattapaṭaṁ upari rattavākacīraṁ nivāsetvā",
  "atk-s0514a3:1980_9": "pārupitvā suvaṇṇatārākhacitaṁ rajatamayaṁ ajinacammaṁ ekaṁse katvā muttāsikkāya pakkhittaṁ",
  "atk-s0514a3:1980_10": "suvaṇṇamayaṁ bhikkhābhājanaṁ ādāya tīsu ṭhānesu onataṁ suvaṇṇakājaṁ khandhe katvā",
  "atk-s0514a3:1980_11": "muttāsikkāya eva pavāḷakamaṇḍaluṁ ādāya iminā isivesena gaganatale cando viya virocamāno",
  "atk-s0514a3:1980_12": "ākāsena āgantvā alaṅkatacandakapāsādamahātalaṁ pavisitvā rañño purato ākāse aṭṭhāsi.",
  "atk-s0514a3:1980_13": "Tamatthaṁ pakāsento satthā āha –",
  "atk-s0514a3:1981": "1290.",
  "atk-s0514a3:1982": " ‘‘Athāgamā brahmalokā, nārado mānusiṁ pajaṁ;",
  "atk-s0514a3:1983": "Jambudīpaṁ avekkhanto, addā rājānamaṅgatiṁ.",
  "atk-s0514a3:1984": "1291.",
  "atk-s0514a3:1985": " ‘‘Tato patiṭṭhā pāsāde, vedehassa puratthato;",
  "atk-s0514a3:1986": "Tañca disvānānuppattaṁ, rucā isimavandathā’’ti.",
  "atk-s0514a3:1987_0": "Tattha addāti brahmaloke ṭhitova jambudīpaṁ avekkhanto guṇājīvakassa santike gahitamicchādassanaṁ",
  "atk-s0514a3:1987_1": "rājānaṁ aṅgatiṁ addasa, tasmā āgatoti attho. Tato patiṭṭhāti tato so brahmā tassa",
  "atk-s0514a3:1987_2": "rañño amaccagaṇaparivutassa nisinnassa purato tasmiṁ pāsāde apade padaṁ dassento",
  "atk-s0514a3:1987_3": "ākāse patiṭṭhahi. Anuppattanti āgataṁ. Isinti isivesena āgatattā satthā ‘‘isi’’nti",
  "atk-s0514a3:1987_4": "āha. Avandathāti ‘‘mamānuggahena mama pitari kāruññaṁ katvā eko devarājā āgato bhavissatī’’ti",
  "atk-s0514a3:1987_5": "haṭṭhapahaṭṭhā vātābhihaṭā suvaṇṇakadalī viya onamitvā nāradabrahmānaṁ avandi.",
  "atk-s0514a3:1988": "Rājāpi taṁ disvāva brahmatejena tajjito attano āsane saṇṭhātuṁ asakkonto āsanā oruyha bhūmiyaṁ ṭhatvā āgataṭṭhānañca nāmagottañca pucchi. Tamatthaṁ pakāsento satthā āha –",
  "atk-s0514a3:1989": "1292.",
  "atk-s0514a3:1990": " ‘‘Athāsanamhā oruyha, rājā byathitamānaso;",
  "atk-s0514a3:1991": "Nāradaṁ paripucchanto, idaṁ vacanamabravi.",
  "atk-s0514a3:1992": "1293.",
  "atk-s0514a3:1993": " ‘Kuto nu āgacchasi devavaṇṇi, obhāsayaṁ sabbadisā candimāva;",
  "atk-s0514a3:1994": "Akkhāhi me pucchito nāmagottaṁ, kathaṁ taṁ jānanti manussaloke’’’ti.",
  "atk-s0514a3:1995": "Tattha byathitamānasoti bhītacitto. Kuto nūti kacci nu kho vijjādharo bhaveyyāti maññamāno avanditvāva evaṁ pucchi.",
  "atk-s0514a3:1996": "Atha so ‘‘ayaṁ rājā ‘paraloko natthī’ti maññati, paralokamevassa tāva ācikkhissāmī’’ti cintetvā gāthamāha –",
  "atk-s0514a3:1997": "1294.",
  "atk-s0514a3:1998": " ‘‘Ahañhi devato idāni emi, obhāsayaṁ sabbadisā candimāva;",
  "atk-s0514a3:1999": "Akkhāmi te pucchito nāmagottaṁ, jānanti maṁ nārado kassapo cā’’ti.",
  "atk-s0514a3:2000": "Tattha devatoti devalokato. Nārado kassapo cāti maṁ nāmena nārado, gottena kassapoti jānanti.",
  "atk-s0514a3:2001": "Atha rājā ‘‘imaṁ pacchāpi paralokaṁ pucchissāmi, iddhiyā laddhakāraṇaṁ tāva pucchissāmī’’ti cintetvā gāthamāha –",
  "atk-s0514a3:2002": "1295.",
  "atk-s0514a3:2003": " ‘‘Accherarūpaṁ tava yādisañca, vehāyasaṁ gacchasi tiṭṭhasī ca;",
  "atk-s0514a3:2004": "Pucchāmi taṁ nārada etamatthaṁ, atha kena vaṇṇena tavāyamiddhī’’ti.",
  "atk-s0514a3:2005": "Tattha yādisañcāti yādisañca tava saṇṭhānaṁ, yañca tvaṁ ākāse gacchasi tiṭṭhasi ca, idaṁ acchariyajātaṁ.",
  "atk-s0514a3:2006": "Nārado āha –",
  "atk-s0514a3:2007": "1296.",
  "atk-s0514a3:2008": " ‘‘Saccañca dhammo ca damo ca cāgo, guṇā mamete pakatā purāṇā;",
  "atk-s0514a3:2009": "Teheva dhammehi susevitehi, manojalo yena kāmaṁ gatosmī’’ti.",
  "atk-s0514a3:2010_0": "Tattha saccanti musāvādavirahitaṁ vacīsaccaṁ. Dhammoti tividhasucaritadhammo ceva",
  "atk-s0514a3:2010_1": "kasiṇaparikammajhānadhammo ca. Damoti indriyadamanaṁ. Cāgoti kilesapariccāgo ca deyyadhammapariccāgo",
  "atk-s0514a3:2010_2": "ca. Mamete guṇāti mama ete guṇasampayuttā guṇasahagatā. Pakatā purāṇāti mayā purimabhave",
  "atk-s0514a3:2010_3": "katāti dasseti. ‘‘Teheva dhammehi susevitehī’’ti te sabbe guṇe susevite paricārite",
  "atk-s0514a3:2010_4": "dasseti. Manojavoti iddhiyā kāraṇena paṭiladdho. Yena kāmaṁ gatosmīti yena devaṭṭhāne",
  "atk-s0514a3:2010_5": "ca manussaṭṭhāne ca gantuṁ icchanaṁ, tena gatosmīti attho.",
  "atk-s0514a3:2011": "Rājā evaṁ tasmiṁ kathentepi micchādassanassa gahitattā paralokaṁ asaddahanto ‘‘atthi nu kho puññavipāko’’ti vatvā gāthamāha –",
  "atk-s0514a3:2012": "1297.",
  "atk-s0514a3:2013": " ‘‘Accheramācikkhasi puññasiddhiṁ, sace hi etehi yathā vadesi;",
  "atk-s0514a3:2014": "Pucchāmi taṁ nārada etamatthaṁ, puṭṭho ca me sādhu viyākarohī’’ti.",
  "atk-s0514a3:2015": "Tattha puññasiddhinti puññānaṁ siddhiṁ phaladāyakattaṁ ācikkhanto acchariyaṁ ācikkhasi.",
  "atk-s0514a3:2016": "Nārado āha –",
  "atk-s0514a3:2017": "1298.",
  "atk-s0514a3:2018": " ‘‘Pucchassu maṁ rāja tavesa attho, yaṁ saṁsayaṁ kuruse bhūmipāla;",
  "atk-s0514a3:2019": "Ahaṁ taṁ nissaṁsayataṁ gamemi, nayehi ñāyehi ca hetubhī cā’’ti.",
  "atk-s0514a3:2020_0": "Tattha tavesa atthoti pucchitabbako nāma tava esa attho. Yaṁ saṁsayanti yaṁ kismiñcideva",
  "atk-s0514a3:2020_1": "atthe saṁsayaṁ karosi, taṁ maṁ puccha. Nissaṁsayatanti ahaṁ taṁ nissaṁsayabhāvaṁ",
  "atk-s0514a3:2020_2": "gamemi. Nayehīti kāraṇavacanehi. Ñāyehīti ñāṇehi. Hetubhīti paccayehi, paṭiññāmatteneva",
  "atk-s0514a3:2020_3": "avatvā ñāṇena paricchinditvā kāraṇavacanena ca tesaṁ dhammānaṁ samuṭṭhāpakapaccayehi",
  "atk-s0514a3:2020_4": "ca taṁ nissaṁsayaṁ karissāmīti attho.",
  "atk-s0514a3:2021": "Rājā āha –",
  "atk-s0514a3:2022": "1299.",
  "atk-s0514a3:2023": " ‘‘Pucchāmi taṁ nārada etamatthaṁ, puṭṭho ca me nārada mā musā bhaṇi;",
  "atk-s0514a3:2024": "Atthi nu devā pitaro nu atthi, loko paro atthi jano yamāhū’’ti.",
  "atk-s0514a3:2025": "Tattha jano yamāhūti yaṁ jano evamāha – ‘‘atthi devā, atthi pitaro, atthi paro loko’’ti, taṁ sabbaṁ atthi nu khoti pucchati.",
  "atk-s0514a3:2026": "Nārado āha –",
  "atk-s0514a3:2027": "1300.",
  "atk-s0514a3:2028": " ‘‘Attheva devā pitaro ca atthi, loko paro atthi jano yamāhu;",
  "atk-s0514a3:2029": "Kāmesu giddhā ca narā pamūḷhā, lokaṁ paraṁ na vidū mohayuttā’’ti.",
  "atk-s0514a3:2030": "Tattha attheva devāti mahārāja, devā ca pitaro ca atthi, yampi jano paralokamāha, sopi attheva. Na vidūti kāmagiddhā pana mohamūḷhā janā paralokaṁ na vidanti na jānantīti.",
  "atk-s0514a3:2031": "Taṁ sutvā rājā parihāsaṁ karonto evamāha –",
  "atk-s0514a3:2032": "1301.",
  "atk-s0514a3:2033": " ‘‘Atthīti ce nārada saddahāsi, nivesanaṁ paraloke matānaṁ;",
  "atk-s0514a3:2034": "Idheva me pañca satāni dehi, dassāmi te paraloke sahassa’’nti.",
  "atk-s0514a3:2035": "Tattha nivesananti nivāsaṭṭhānaṁ. Pañca satānīti pañca kahāpaṇasatāni.",
  "atk-s0514a3:2036": "Atha naṁ mahāsatto parisamajjheyeva garahanto āha –",
  "atk-s0514a3:2037": "1302.",
  "atk-s0514a3:2038": " ‘‘Dajjemu kho pañca satāni bhoto, jaññāmu ce sīlavantaṁ vadaññuṁ;",
  "atk-s0514a3:2039": "Luddaṁ taṁ bhontaṁ niraye vasantaṁ, ko codaye paraloke sahassaṁ.",
  "atk-s0514a3:2040": "1303.",
  "atk-s0514a3:2041": " ‘‘Idheva yo hoti adhammasīlo, pāpācāro alaso luddakammo;",
  "atk-s0514a3:2042": "Na paṇḍitā tasmiṁ iṇaṁ dadanti, na hi āgamo hoti tathāvidhamhā.",
  "atk-s0514a3:2043": "1304.",
  "atk-s0514a3:2044": " ‘‘Dakkhañca posaṁ manujā viditvā, uṭṭhānakaṁ sīlavantaṁ vadaññuṁ;",
  "atk-s0514a3:2045": "Sayameva bhogehi nimantayanti, kammaṁ karitvā puna māharesī’’ti.",
  "atk-s0514a3:2046_0": "Tattha jaññāmu ceti yadi mayaṁ bhavantaṁ ‘‘sīlavā esa vadaññū, dhammikasamaṇabrāhmaṇānaṁ",
  "atk-s0514a3:2046_1": "imasmiṁ kāle iminā nāmatthoti jānitvā tassa tassa kiccassa kārako vadaññū’’ti jāneyyāma.",
  "atk-s0514a3:2046_2": "Atha te vaḍḍhiyā pañca satāni dadeyyāma, tvaṁ pana luddo sāhasiko micchādassanaṁ",
  "atk-s0514a3:2046_3": "gahetvā dānasālaṁ viddhaṁsetvā paradāresu aparajjhasi, ito cuto niraye uppajjissasi,",
  "atk-s0514a3:2046_4": "evaṁ luddaṁ taṁ niraye vasantaṁ bhontaṁ tattha gantvā ko ‘‘sahassaṁ me dehī’’ti codessati.",
  "atk-s0514a3:2046_5": "Tathāvidhamhāti tādisā purisā dinnassa iṇassa puna āgamo nāma na hoti. Dakkhanti",
  "atk-s0514a3:2046_6": "dhanuppādanakusalaṁ. Puna māharesīti attano kammaṁ karitvā dhanaṁ uppādetvā puna",
  "atk-s0514a3:2046_7": "amhākaṁ santakaṁ āhareyyāsi, mā nikkammo vasīti sayameva bhogehi nimantayantīti.",
  "atk-s0514a3:2047_0": "Iti rājā tena niggayhamāno appaṭibhāno ahosi. Mahājano haṭṭhatuṭṭho hutvā ‘‘mahiddhiko",
  "atk-s0514a3:2047_1": "devopi ajja rājānaṁ micchādassanaṁ vissajjāpessatī’’ti sakalanagaraṁ ekakolāhalaṁ",
  "atk-s0514a3:2047_2": "ahosi. Mahāsattassānubhāvena tadā sattayojanikāya mithilāya tassa dhammadesanaṁ assuṇanto",
  "atk-s0514a3:2047_3": "nāma nāhosi. Atha mahāsatto ‘‘ayaṁ rājā ativiya daḷhaṁ micchādassanaṁ gaṇhi, nirayabhayena",
  "atk-s0514a3:2047_4": "naṁ santajjetvā micchādiṭṭhiṁ vissajjāpetvā puna devalokena assāsessāmī’’ti cintetvā",
  "atk-s0514a3:2047_5": "‘‘mahārāja, sace diṭṭhiṁ na vissajjessasi, evaṁ anantadukkhaṁ nirayaṁ gamissasī’’ti",
  "atk-s0514a3:2047_6": "vatvā nirayakathaṁ paṭṭhapesi –",
  "atk-s0514a3:2048": "1305.",
  "atk-s0514a3:2049": " ‘‘Ito cuto dakkhasi tattha rāja, kākolasaṅghehi vikassamānaṁ;",
  "atk-s0514a3:2050": "Taṁ khajjamānaṁ niraye vasantaṁ, kākehi gijjhehi ca senakehi;",
  "atk-s0514a3:2051": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2052": "Tattha kākolasaṅghehīti lohatuṇḍehi kākasaṅghehi. Vikassamānanti attānaṁ ākaḍḍhiyamānaṁ tattha niraye passissasi. Tanti taṁ bhavantaṁ.",
  "atk-s0514a3:2053": "Taṁ pana kākolanirayaṁ vaṇṇetvā ‘‘sacepi ettha na nibbattissasi, lokantaraniraye nibbattissasī’’ti vatvā taṁ nirayaṁ dassetuṁ gāthamāha –",
  "atk-s0514a3:2054": "1306.",
  "atk-s0514a3:2055": " ‘‘Andhaṁtamaṁ tattha na candasūriyā, nirayo sadā tumulo ghorarūpo;",
  "atk-s0514a3:2056": "Sā neva rattī na divā paññāyati, tathāvidhe ko vicare dhanatthiko’’ti.",
  "atk-s0514a3:2057_0": "Tattha andhaṁ tamanti mahārāja, yamhi lokantaraniraye micchādiṭṭhikā nibbattanti,",
  "atk-s0514a3:2057_1": "tattha cakkhuviññāṇassa uppattinivāraṇaṁ andhatamaṁ. Sadā tumuloti so nirayo niccaṁ",
  "atk-s0514a3:2057_2": "bahalandhakāro. Ghorarūpoti bhīsanakajātiko. Sā neva rattīti yā idha ratti divā ca,",
  "atk-s0514a3:2057_3": "sā neva tattha paññāyati. Ko vicareti ko uddhāraṁ sodhento vicarissati.",
  "atk-s0514a3:2058": "Tampissa lokantaranirayaṁ vitthārena vaṇṇetvā ‘‘mahārāja, micchādiṭṭhiṁ avissajjento na kevalaṁ etadeva, aññampi dukkhaṁ anubhavissasī’’ti dassento gāthamāha –",
  "atk-s0514a3:2059": "1307.",
  "atk-s0514a3:2060": " ‘‘Sabalo ca sāmo ca duve suvānā, pavaddhakāyā balino mahantā;",
  "atk-s0514a3:2061": "Khādanti dantehi ayomayehi, ito paṇunnaṁ paralokapatta’’nti.",
  "atk-s0514a3:2062_0": "Tattha ito paṇunnanti imamhā manussalokā cutaṁ. Parato nirayesupi eseva nayo. Tasmā",
  "atk-s0514a3:2062_1": "sabbāni tāni nirayaṭṭhānāni nirayapālānaṁ upakkamehi saddhiṁ heṭṭhā vuttanayeneva",
  "atk-s0514a3:2062_2": "vitthāretvā tāsaṁ tāsaṁ gāthānaṁ anuttānāni padāni vaṇṇetabbāni.",
  "atk-s0514a3:2063": "1308.",
  "atk-s0514a3:2064": " ‘‘Taṁ khajjamānaṁ niraye vasantaṁ, luddehi vāḷehi aghammigehi ca;",
  "atk-s0514a3:2065": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2066": "Tattha luddehīti dāruṇehi. Vāḷehīti duṭṭhehi. Aghammigehīti aghāvahehi migehi, dukkhāvahehi sunakhehīti attho.",
  "atk-s0514a3:2067": "1309.",
  "atk-s0514a3:2068": " ‘‘Usūhi sattīhi ca sunisitāhi, hananti vijjhanti ca paccamittā;",
  "atk-s0514a3:2069": "Kāḷūpakāḷā nirayamhi ghore, pubbe naraṁ dukkaṭakammakāri’’nti.",
  "atk-s0514a3:2070_0": "Tattha hananti vijjhanti cāti jalitāya ayapathaviyaṁ pātetvā sakalasarīraṁ chiddāvachiddaṁ",
  "atk-s0514a3:2070_1": "karontā paharanti ceva vijjhanti ca. Kāḷūpakāḷāti evaṁnāmakā nirayapālā. Nirayamhīti",
  "atk-s0514a3:2070_2": "tasmiṁ tesaññeva vasena kāḷūpakāḷasaṅkhāte niraye. Dukkaṭakammakārinti micchādiṭṭhivasena",
  "atk-s0514a3:2070_3": "dukkaṭānaṁ kammānaṁ kārakaṁ.",
  "atk-s0514a3:2071": "1310.",
  "atk-s0514a3:2072": " ‘‘Taṁ haññamānaṁ niraye vajantaṁ, kucchismiṁ passasmiṁ vipphālitūdaraṁ;",
  "atk-s0514a3:2073": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2074": "Tattha tanti taṁ bhavantaṁ tattha niraye tathā haññamānaṁ. Vajantanti ito cito ca dhāvantaṁ. Kucchisminti kucchiyañca passe ca haññamānaṁ vijjhiyamānanti attho.",
  "atk-s0514a3:2075": "1311.",
  "atk-s0514a3:2076": " ‘‘Sattī usū tomarabhiṇḍivālā, vividhāvudhā vassanti tattha devā;",
  "atk-s0514a3:2077": "Patanti aṅgāramivaccimanto, silāsanī vassati luddakammeti.",
  "atk-s0514a3:2078_0": "Tattha aṅgāramivaccimantoti jalitaaṅgārā viya accimantā āvudhavisesā patanti. Silāsanīti",
  "atk-s0514a3:2078_1": "jalitasilāsani. Vassati luddakammeti yathā nāma deve vassante asani patati, evameva",
  "atk-s0514a3:2078_2": "ākāse samuṭṭhāya cicciṭāyamānaṁ jalitasilāvassaṁ tesaṁ luddakammānaṁ upari patati.",
  "atk-s0514a3:2079": "1312.",
  "atk-s0514a3:2080": " ‘‘Uṇho ca vāto nirayamhi dussaho, na tamhi sukhaṁ labbhati ittarampi;",
  "atk-s0514a3:2081": "Taṁ taṁ vidhāvantamalenamāturaṁ, ko codaye paraloke sahassa’’nti.",
  "atk-s0514a3:2082": "Tattha ittarampīti parittakampi. Vidhāvantanti vividhā dhāvantaṁ.",
  "atk-s0514a3:2083": "1313.",
  "atk-s0514a3:2084": " ‘‘Sandhāvamānampi rathesu yuttaṁ, sajotibhūtaṁ pathaviṁ kamantaṁ;",
  "atk-s0514a3:2085": "Patodalaṭṭhīhi sucodayantaṁ, ko codaye paraloke sahassa’’nti.",
  "atk-s0514a3:2086": "Tattha rathesu yuttanti vārena vāraṁ tesu jalitaloharathesu yuttaṁ. Kamantanti akkamamānaṁ. Sucodayantanti suṭṭhu codayantaṁ.",
  "atk-s0514a3:2087": "1314.",
  "atk-s0514a3:2088": " ‘‘Tamāruhantaṁ khurasañcitaṁ giriṁ, vibhiṁsanaṁ pajjalitaṁ bhayānakaṁ;",
  "atk-s0514a3:2089": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2090": "Tattha tamāruhantanti taṁ bhavantaṁ jalitāvudhapahāre asahitvā jalitakhurehi sañcitaṁ jalitalohapabbataṁ āruhantaṁ.",
  "atk-s0514a3:2091": "1315.",
  "atk-s0514a3:2092": " ‘‘Tamāruhantaṁ pabbatasannikāsaṁ, aṅgārarāsiṁ jalitaṁ bhayānakaṁ;",
  "atk-s0514a3:2093": "Sudaḍḍhagattaṁ kapaṇaṁ rudantaṁ, ko codaye paraloke sahassa’’nti.",
  "atk-s0514a3:2094": "Tattha sudaḍḍhagattanti suṭṭhu daḍḍhasarīraṁ.",
  "atk-s0514a3:2095": "1316.",
  "atk-s0514a3:2096": " ‘‘Abbhakūṭasamā uccā, kaṇṭakanicitā dumā;",
  "atk-s0514a3:2097": "Ayomayehi tikkhehi, naralohitapāyibhī’’ti.",
  "atk-s0514a3:2098": "Tattha kaṇṭakanicitāti jalitakaṇṭakehi citā. ‘‘Ayomayehī’’ti idaṁ yehi kaṇṭakehi ācitā, te dassetuṁ vuttaṁ.",
  "atk-s0514a3:2099": "1317.",
  "atk-s0514a3:2100": " ‘‘Tamāruhanti nāriyo, narā ca paradāragū;",
  "atk-s0514a3:2101": "Coditā sattihatthehi, yamaniddesakāribhī’’ti.",
  "atk-s0514a3:2102": "Tattha tamāruhantīti taṁ evarūpaṁ simbalirukkhaṁ āruhanti. Yamaniddesakāribhīti yamassa vacanakarehi, nirayapālehīti attho.",
  "atk-s0514a3:2103": "1318.",
  "atk-s0514a3:2104": " ‘‘Tamāruhantaṁ nirayaṁ, simbaliṁ ruhiramakkhitaṁ;",
  "atk-s0514a3:2105": "Vidaḍḍhakāyaṁ vitacaṁ, āturaṁ gāḷhavedanaṁ.",
  "atk-s0514a3:2106": "1319.",
  "atk-s0514a3:2107": " ‘‘Passasantaṁ muhuṁ uṇhaṁ, pubbakammāparādhikaṁ;",
  "atk-s0514a3:2108": "Dumagge vitacaṁ gattaṁ, ko taṁ yāceyya taṁ dhana’’nti.",
  "atk-s0514a3:2109": "Tattha vidaḍḍhakāyanti vihiṁsitakāyaṁ. Vitacanti cammamaṁsānaṁ chiddāvachiddaṁ chinnatāya koviḷārapupphaṁ viya kiṁsukapupphaṁ viya ca.",
  "atk-s0514a3:2110": "1320.",
  "atk-s0514a3:2111": " ‘‘Abbhakūṭasamā uccā, asipattācitā dumā;",
  "atk-s0514a3:2112": "Ayomayehi tikkhehi, naralohitapāyibhī’’ti.",
  "atk-s0514a3:2113": "Tattha asipattācitāti asimayehi pattehi citā.",
  "atk-s0514a3:2114": "1321.",
  "atk-s0514a3:2115": " ‘‘Tamāruhantaṁ asipattapādapaṁ, asīhi tikkhehi ca chijjamānaṁ;",
  "atk-s0514a3:2116": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2117": "Tattha tamāruhantanti taṁ bhavantaṁ nirayapālānaṁ āvudhapahāre asahitvā āruhantaṁ.",
  "atk-s0514a3:2118": "1322.",
  "atk-s0514a3:2119": " ‘‘Tato nikkhantamattaṁ taṁ, asipattācitā dumā;",
  "atk-s0514a3:2120": "Sampatitaṁ vetaraṇiṁ, ko taṁ yāceyya taṁ dhana’’nti.",
  "atk-s0514a3:2121": "Tattha sampatitanti patitaṁ.",
  "atk-s0514a3:2122": "1323.",
  "atk-s0514a3:2123": " ‘‘Kharā khārodikā tattā, duggā vetaraṇī nadī;",
  "atk-s0514a3:2124": "Ayopokkharasañchannā, tikkhā pattehi sandati’’.",
  "atk-s0514a3:2125": "Tattha kharāti pharusā. Ayopokkharasañchannāti ayomayehi tikhiṇapariyantehi pokkharapattehi sañchannā. Pattehīti tehi pattehi sā nadī tikkhā hutvā sandati.",
  "atk-s0514a3:2126": "1324.",
  "atk-s0514a3:2127": " ‘‘Tattha sañchinnagattaṁ taṁ, vuyhantaṁ ruhiramakkhitaṁ;",
  "atk-s0514a3:2128": "Vetaraññe anālambe, ko taṁ yāceyya taṁ dhana’’nti.",
  "atk-s0514a3:2129": "Tattha vetaraññeti vetaraṇīudake.",
  "atk-s0514a3:2130": "Imaṁ pana mahāsattassa nirayakathaṁ sutvā rājā saṁviggahadayo mahāsattaññeva tāṇagavesī hutvā āha –",
  "atk-s0514a3:2131": "1325.",
  "atk-s0514a3:2132": " ‘‘Vedhāmi rukkho viya chijjamāno, disaṁ na jānāmi pamūḷhasañño;",
  "atk-s0514a3:2133": "Bhayānutappāmi mahā ca me bhayā, sutvāna kathā tava bhāsitā ise.",
  "atk-s0514a3:2134": "1326.",
  "atk-s0514a3:2135": " ‘‘Āditte vārimajjhaṁva, dīpaṁvoghe mahaṇṇave;",
  "atk-s0514a3:2136": "Andhakāreva pajjoto, tvaṁ nosi saraṇaṁ ise.",
  "atk-s0514a3:2137": "1327.",
  "atk-s0514a3:2138": " ‘‘Atthañca dhammaṁ anusāsa maṁ ise, atītamaddhā aparādhitaṁ mayā;",
  "atk-s0514a3:2139": "Ācikkha me nārada suddhimaggaṁ, yathā ahaṁ no nirayaṁ pateyya’’nti.",
  "atk-s0514a3:2140_0": "Tattha bhayānutappāmīti attanā katassa pāpassa bhayena anutappāmi. Mahā ca me bhayāti",
  "atk-s0514a3:2140_1": "mahantañca me nirayabhayaṁ uppannaṁ. Dipaṁvogheti dīpaṁva oghe. Idaṁ vuttaṁ hoti",
  "atk-s0514a3:2140_2": "– āditte kāle vārimajjhaṁ viya bhinnanāvānaṁ oghe aṇṇave patiṭṭhaṁ alabhamānānaṁ",
  "atk-s0514a3:2140_3": "dīpaṁ viya andhakāragatānaṁ pajjoto viya ca tvaṁ no ise saraṇaṁ bhava. Atītamaddhā",
  "atk-s0514a3:2140_4": "aparādhitaṁ mayāti ekaṁsena mayā atītaṁ kammaṁ aparādhitaṁ virādhitaṁ, kusalaṁ atikkamitvā",
  "atk-s0514a3:2140_5": "akusalameva katanti.",
  "atk-s0514a3:2141": "Athassa mahāsatto visuddhimaggaṁ ācikkhituṁ sammāpaṭipanne porāṇakarājāno udāharaṇavasena dassento āha –",
  "atk-s0514a3:2142": "1328.",
  "atk-s0514a3:2143": " ‘‘Yathā ahū dhataraṭṭho, vessāmitto aṭṭhako yāmataggi;",
  "atk-s0514a3:2144": "Usindaro cāpi sivī ca rājā, paricārakā samaṇabrāhmaṇānaṁ.",
  "atk-s0514a3:2145": "1329.",
  "atk-s0514a3:2146": " ‘‘Ete caññe ca rājāno, ye saggavisayaṁ gatā;",
  "atk-s0514a3:2147": "Adhammaṁ parivajjetvā, dhammaṁ cara mahīpati.",
  "atk-s0514a3:2148": "1330.",
  "atk-s0514a3:2149": " ‘‘Annahatthā ca te byamhe, ghosayantu pure tava;",
  "atk-s0514a3:2150": "‘Ko chāto ko ca tasito, ko mālaṁ ko vilepanaṁ;",
  "atk-s0514a3:2151": "Nānārattānaṁ vatthānaṁ, ko naggo paridahissati.",
  "atk-s0514a3:2152": "1331.",
  "atk-s0514a3:2153": " ‘Ko panthe chattamāneti, pādukā ca mudū subhā’;",
  "atk-s0514a3:2154": "Iti sāyañca pāto ca, ghosayantu pure tava.",
  "atk-s0514a3:2155": "1332.",
  "atk-s0514a3:2156": " ‘‘Jiṇṇaṁ posaṁ gavāssañca, māssu yuñja yathā pure;",
  "atk-s0514a3:2157": "Parihārañca dajjāsi, adhikārakato balī’’ti.",
  "atk-s0514a3:2158_0": "Tattha ete cāti yathā ete ca dhataraṭṭho vessāmitto aṭṭhako yāmataggi usindaro sivīti",
  "atk-s0514a3:2158_1": "cha rājāno aññe ca dhammaṁ caritvā saggavisayaṁ gatā, evaṁ tvampi adhammaṁ parivajjetvā",
  "atk-s0514a3:2158_2": "dhammaṁ cara. Ko chātoti mahārāja, tava byamhe pure rājanivesane ceva nagare ca annahatthā",
  "atk-s0514a3:2158_3": "purisā ‘‘ko chāto, ko tasito’’ti tesaṁ dātukāmatāya ghosentu. Ko mālanti ko mālaṁ",
  "atk-s0514a3:2158_4": "icchati, ko vilepanaṁ icchati, nānārattānaṁ vatthānaṁ yaṁ yaṁ icchati, taṁ taṁ ko",
  "atk-s0514a3:2158_5": "naggo paridahissatīti ghosentu. Ko panthe chattamānetīti ko panthe chattaṁ dhārayissati.",
  "atk-s0514a3:2158_6": "Pādukā cāti upāhanā ca mudū subhā ko icchati.",
  "atk-s0514a3:2159_0": "Jiṇṇaṁ posanti yo te upaṭṭhākesu amacco vā añño vā pubbe katūpakāro jarājiṇṇakāle",
  "atk-s0514a3:2159_1": "yathā porāṇakāle kammaṁ kātuṁ na sakkoti, yepi te gavāssādayo jiṇṇatāya kammaṁ kātuṁ",
  "atk-s0514a3:2159_2": "na sakkonti, tesu ekampi pubbe viya kammesu mā yojayi. Jiṇṇakālasmiñhi te tāni kammāni",
  "atk-s0514a3:2159_3": "kātuṁ na sakkonti. Parihārañcāti idha parivāro ‘‘parihāro’’ti vutto. Idaṁ vuttaṁ",
  "atk-s0514a3:2159_4": "hoti – yo ca te balī hutvā adhikārakato pubbe katūpakāro hoti, tassa jarājiṇṇakāle",
  "atk-s0514a3:2159_5": "yathāporāṇaparivāraṁ dadeyyāsi. Asappurisā hi attano upakārakānaṁ upakāraṁ kātuṁ",
  "atk-s0514a3:2159_6": "samatthakāleyeva sammānaṁ karonti, samatthakāle pana na olokenti. Sappurisā pana",
  "atk-s0514a3:2159_7": "asamatthakālepi tesaṁ tatheva sakkāraṁ karonti, tasmā tuvampi evaṁ kareyyāsīti.",
  "atk-s0514a3:2160_0": "Iti mahāsatto rañño dānakathañca sīlakathañca kathetvā idāni yasmā ayaṁ rājā attano",
  "atk-s0514a3:2160_1": "attabhāve rathena upametvā vaṇṇiyamāne tussissati, tasmāssa sabbakāmaduharathopamāya",
  "atk-s0514a3:2160_2": "dhammaṁ desento āha –",
  "atk-s0514a3:2161": "1333.",
  "atk-s0514a3:2162": " ‘‘Kāyo te rathasaññāto, manosārathiko lahu;",
  "atk-s0514a3:2163": "Avihiṁsāsāritakkho, saṁvibhāgapaṭicchado.",
  "atk-s0514a3:2164": "1334.",
  "atk-s0514a3:2165": " ‘‘Pādasaññamanemiyo, hatthasaññamapakkharo;",
  "atk-s0514a3:2166": "Kucchisaññamanabbhanto, vācāsaññamakūjano.",
  "atk-s0514a3:2167": "1335.",
  "atk-s0514a3:2168": " ‘‘Saccavākyasamattaṅgo, apesuññasusaññato;",
  "atk-s0514a3:2169": "Girāsakhilanelaṅgo, mitabhāṇisilesito.",
  "atk-s0514a3:2170": "1336.",
  "atk-s0514a3:2171": " ‘‘Saddhālobhasusaṅkhāro, nivātañjalikubbaro;",
  "atk-s0514a3:2172": "Athaddhatānatīsāko, sīlasaṁvaranandhano.",
  "atk-s0514a3:2173": "1337.",
  "atk-s0514a3:2174": " ‘‘Akkodhanamanugghātī, dhammapaṇḍarachattako;",
  "atk-s0514a3:2175": "Bāhusaccamapālambo, ṭhitacittamupādhiyo.",
  "atk-s0514a3:2176": "1338.",
  "atk-s0514a3:2177": " ‘‘Kālaññutācittasāro, vesārajjatidaṇḍako;",
  "atk-s0514a3:2178": "Nivātavuttiyottako, anatimānayugo lahu.",
  "atk-s0514a3:2179": "1339.",
  "atk-s0514a3:2180": " ‘‘Alīnacittasanthāro, vuddhisevī rajohato;",
  "atk-s0514a3:2181": "Satipatodo dhīrassa, dhiti yogo ca rasmiyo.",
  "atk-s0514a3:2182": "1340.",
  "atk-s0514a3:2183": " ‘‘Mano dantaṁ pathaṁ neti, samadantehi vāhibhi;",
  "atk-s0514a3:2184": "Icchā lobho ca kummaggo, ujumaggo ca saṁyamo.",
  "atk-s0514a3:2185": "1341.",
  "atk-s0514a3:2186": " ‘‘Rūpe sadde rase gandhe, vāhanassa padhāvato;",
  "atk-s0514a3:2187": "Paññā ākoṭanī rāja, tattha attāva sārathi.",
  "atk-s0514a3:2188": "1342.",
  "atk-s0514a3:2189": " ‘‘Sace etena yānena, samacariyā daḷhā dhiti;",
  "atk-s0514a3:2190": "Sabbakāmaduho rāja, na jātu nirayaṁ vaje’’ti.",
  "atk-s0514a3:2191_0": "Tattha rathasaññātoti mahārāja, tava kāyo rathoti saññāto hotu. Manosārathikoti manasaṅkhātena",
  "atk-s0514a3:2191_1": "kusalacittena sārathinā samannāgato. Lahūti vigatathinamiddhatāya sallahuko. Avihiṁsāsāritakkhoti",
  "atk-s0514a3:2191_2": "avihiṁsāmayena sāritena suṭṭhu pariniṭṭhitena akkhena samannāgato. Saṁvibhāgapaṭicchadoti",
  "atk-s0514a3:2191_3": "dānasaṁvibhāgamayena paṭicchadena samannāgato. Pādasaññamanemiyoti pādasaṁyamamayāya",
  "atk-s0514a3:2191_4": "nemiyā samannāgato. Hatthasaññamapakkharoti hatthasaṁyamamayena pakkharena samannāgato.",
  "atk-s0514a3:2191_5": "Kucchisaññamanabbhantoti kucchisaṁyamasaṅkhātena mitabhojanamayena telena abbhanto.",
  "atk-s0514a3:2191_6": "‘‘Abbhañjitabbo nābhi hotū’’tipi pāṭho. Vācāsaññamakūjanoti vācāsaṁyamena akūjano.",
  "atk-s0514a3:2192_0": "Saccavākyasamattaṅgoti saccavākyena paripuṇṇaaṅgo akhaṇḍarathaṅgo. Apesuññasusaññatoti",
  "atk-s0514a3:2192_1": "apesuññena suṭṭhu saññato samussito. Girāsakhilanelaṅgoti sakhilāya saṇhavācāya niddosaṅgo",
  "atk-s0514a3:2192_2": "maṭṭharathaṅgo. Mitabhāṇisilesito mitabhāṇasaṅkhātena silesena suṭṭhu sambandho.",
  "atk-s0514a3:2192_3": "Saddhālobhasusaṅkhāroti kammaphalasaddahanasaddhāmayena ca alobhamayena ca sundarena",
  "atk-s0514a3:2192_4": "alaṅkārena samannāgato. Nivātañjalikubbaroti sīlavantānaṁ nivātamayena ceva añjalikammamayena",
  "atk-s0514a3:2192_5": "ca kubbarena samannāgato. Athaddhatānatīsākoti sakhilasammodabhāvasaṅkhātāya athaddhatāya",
  "atk-s0514a3:2192_6": "anataīso, thokanataīsoti attho. Sīlasaṁvaranandhanoti akhaṇḍapañcasīlacakkhundriyādisaṁvarasaṅkhātāya",
  "atk-s0514a3:2192_7": "nandhanarajjuyā samannāgato.",
  "atk-s0514a3:2193_0": "Akkodhanamanugghātīti akkodhanabhāvasaṅkhātena anugghātena samannāgato. Dhammapaṇḍara-chattakoti",
  "atk-s0514a3:2193_1": "dasakusaladhammasaṅkhātena paṇḍaracchattena samannāgato. Bāhusaccamapālamboti atthasannissitabahussutabhāvamayena",
  "atk-s0514a3:2193_2": "apālambena samannāgato. Ṭhitacittamupādhiyoti lokadhammehi avikampanabhāvena suṭṭhu",
  "atk-s0514a3:2193_3": "ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato.",
  "atk-s0514a3:2193_4": "Kālaññutācittasāroti ‘‘ayaṁ dānassa dinnakālo, ayaṁ sīlassa rakkhanakālo’’ti evaṁ",
  "atk-s0514a3:2193_5": "kālaññutāsaṅkhātena kālaṁ jānitvā katena cittena kusalasārena samannāgato. Idaṁ vuttaṁ",
  "atk-s0514a3:2193_6": "hoti – yathā, mahārāja, rathassa nāma āṇiṁ ādiṁ katvā dabbasambhārajātaṁ parisuddhaṁ",
  "atk-s0514a3:2193_7": "sāramayañca icchitabbaṁ, evañhi so ratho addhānakkhamo hoti, evaṁ tavapi kāyaratho",
  "atk-s0514a3:2193_8": "kālaṁ jānitvā katena cittena parisuddhena dānādikusalasārena samannāgato hotūti.",
  "atk-s0514a3:2193_9": "Vesārajjatidaṇḍakoti parisamajjhe kathentassapi visāradabhāvasaṅkhātena tidaṇḍena",
  "atk-s0514a3:2193_10": "samannāgato. Nivātavuttiyottakoti ovāde pavattanasaṅkhātena mudunā dhurayottena samannāgato",
  "atk-s0514a3:2193_11": ". Mudunā hi dhurayottena baddharathaṁ sindhavā sukhaṁ vahanti, evaṁ tava kāyarathopi",
  "atk-s0514a3:2193_12": "paṇḍitānaṁ ovādappavattitāya ābaddho sukhaṁ yātūti attho. Anatimānayugo lahūti anatimānasaṅkhātena",
  "atk-s0514a3:2193_13": "lahukena yugena samannāgato.",
  "atk-s0514a3:2194_0": "Alīnacittasanthāroti yathā ratho nāma dantamayena uḷārena santhārena sobhati, evaṁ",
  "atk-s0514a3:2194_1": "tava kāyarathopi dānādinā alīnaasaṅkuṭitacittasanthāro hotu. Vuddhisevī rajohatoti",
  "atk-s0514a3:2194_2": "yathā ratho nāma visamena rajuṭṭhānamaggena gacchanto rajokiṇṇo na sobhati, samena",
  "atk-s0514a3:2194_3": "virajena maggena gacchanto sobhati, evaṁ tava kāyarathopi paññāvuddhisevitāya samatalaṁ",
  "atk-s0514a3:2194_4": "ujumaggaṁ paṭipajjitvā hatarajo hotu. Satipatodo dhīrassāti paṇḍitassa tava tasmiṁ",
  "atk-s0514a3:2194_5": "kāyarathe supatiṭṭhitasatipatodo hotu. Dhiti yogo ca rasmiyoti abbocchinnavīriyasaṅkhātā",
  "atk-s0514a3:2194_6": "dhiti ca hitappaṭipattiyaṁ yuñjanabhāvasaṅkhāto yogo ca tava tasmiṁ kāyarathe vaṭṭitā",
  "atk-s0514a3:2194_7": "thirā rasmiyo hontu. Mano dantaṁ pathaṁ neti, samadantehi vāhibhīti yathā ratho nāma",
  "atk-s0514a3:2194_8": "visamadantehi sindhavehi uppathaṁ yāti, samadantehi samasikkhitehi yutto ujupathameva",
  "atk-s0514a3:2194_9": "anveti, evaṁ manopi dantaṁ nibbisevanaṁ kummaggaṁ pahāya ujumaggaṁ gaṇhāti. Tasmā",
  "atk-s0514a3:2194_10": "sudantaṁ ācārasampannaṁ cittaṁ tava kāyarathassa sindhavakiccaṁ sādhetu. Icchālobho",
  "atk-s0514a3:2194_11": "cāti appattesu vatthūsu icchā, pattesu lobhoti ayaṁ icchā ca lobho ca kummaggo nāma.",
  "atk-s0514a3:2194_12": "Kuṭilo anujumaggo apāyameva neti. Dasakusalakammapathavasena pana aṭṭhaṅgikamaggavasena",
  "atk-s0514a3:2194_13": "vā pavatto sīlasaṁyamo ujumaggo nāma. So tava kāyarathassa maggo hotu.",
  "atk-s0514a3:2195_0": "Rūpeti etesu manāpiyesu rūpādīsu kāmaguṇesu nimittaṁ gahetvā dhāvantassa tava kāyarathassa",
  "atk-s0514a3:2195_1": "uppathaṁ paṭipannassa rājarathassa sindhave ākoṭetvā nivāraṇapatodayaṭṭhi viya paññā",
  "atk-s0514a3:2195_2": "ākoṭanī hotu. Sā hi taṁ uppathagamanato nivāretvā ujuṁ sucaritamaggaṁ āropessati.",
  "atk-s0514a3:2195_3": "Tattha attāva sārathīti tasmiṁ pana te kāyarathe añño sārathi nāma natthi, tava attāva",
  "atk-s0514a3:2195_4": "sārathi hotu. Sace etena yānenāti mahārāja, yassetaṁ evarūpaṁ yānaṁ sace atthi, etena",
  "atk-s0514a3:2195_5": "yānena. Samacariyā daḷhā dhitīti yassa samacariyā ca dhiti ca daḷhā hoti thirā, so",
  "atk-s0514a3:2195_6": "etena yānena yasmā esa ratho sabbakāmaduho rāja, yathādhippete sabbakāme deti, tasmā",
  "atk-s0514a3:2195_7": "na jātu nirayaṁ vaje, ekaṁsenetaṁ dhārehi, evarūpena yānena nirayaṁ na gacchasīti",
  "atk-s0514a3:2195_8": "attho. Iti kho, mahārāja, yaṁ maṁ avaca ‘‘ācikkha me, nārada, suddhimaggaṁ, yathā",
  "atk-s0514a3:2195_9": "ahaṁ no niraye pateyya’’nti, ayaṁ te so mayā anekapariyāyena akkhātoti.",
  "atk-s0514a3:2196_0": "Evamassa dhammaṁ desetvā micchādiṭṭhiṁ jahāpetvā sīle patiṭṭhāpetvā ‘‘ito paṭṭhāya",
  "atk-s0514a3:2196_1": "pāpamitte pahāya kalyāṇamitte upasaṅkama, niccaṁ appamatto hohī’’ti ovādaṁ datvā",
  "atk-s0514a3:2196_2": "rājadhītu guṇaṁ vaṇṇetvā rājaparisāya ca rājorodhānañca ovādaṁ datvā mahantenānubhāvena",
  "atk-s0514a3:2196_3": "tesaṁ passantānaññeva brahmalokaṁ gato.",
  "atk-s0514a3:2197": "Satthā imaṁ dhammadesanaṁ āharitvā ‘‘na, bhikkhave, idāneva, pubbepi mayā diṭṭhijālaṁ bhinditvā uruvelakassapo damitoyevā’’ti vatvā jātakaṁ samodhānento imā gāthā abhāsi –",
  "atk-s0514a3:2198": "1343.",
  "atk-s0514a3:2199": " ‘‘Alāto devadattosi, sunāmo āsi bhaddaji;",
  "atk-s0514a3:2200": "Vijayo sāriputtosi, moggallānosi bījako.",
  "atk-s0514a3:2201": "1344.",
  "atk-s0514a3:2202": " ‘‘Sunakkhatto licchaviputto, guṇo āsi acelako;",
  "atk-s0514a3:2203": "Ānando sā rucā āsi, yā rājānaṁ pasādayi.",
  "atk-s0514a3:2204": "1345.",
  "atk-s0514a3:2205": " ‘‘Uruvelakassapo rājā, pāpadiṭṭhi tadā ahu;",
  "atk-s0514a3:2206": "Mahābrahmā bodhisatto, evaṁ dhāretha jātaka’’nti.",
  "atk-s0514a3:2207": "Mahānāradakassapajātakavaṇṇanā aṭṭhamā.",
  "atk-s0514a3:2209": " [546] 9. Vidhurajātakavaṇṇanā",
  "atk-s0514a3:2210": "Catuposathakaṇḍaṁ",
  "atk-s0514a3:2211_0": "Paṇḍukisiyāsi dubbalāti idaṁ satthā jetavane viharanto attano paññāpāramiṁ ārabbha",
  "atk-s0514a3:2211_1": "kathesi. Ekadivasañhi bhikkhū dhammasabhāyaṁ kathaṁ samuṭṭhāpesuṁ ‘‘āvuso, satthā",
  "atk-s0514a3:2211_2": "mahāpañño puthupañño gambhīrapañño javanapañño hāsapañño tikkhapañño nibbedhikapañño",
  "atk-s0514a3:2211_3": "parappavādamaddano, attano paññānubhāvena khattiyapaṇḍitādīhi abhisaṅkhate sukhumapañhe",
  "atk-s0514a3:2211_4": "bhinditvā te dametvā nibbisevane katvā tīsu saraṇesu ceva sīlesu ca patiṭṭhāpetvā",
  "atk-s0514a3:2211_5": "amatagāmimaggaṁ paṭipādesī’’ti. Satthā āgantvā ‘‘kāya nuttha, bhikkhave, etarahi",
  "atk-s0514a3:2211_6": "kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṁ, bhikkhave,",
  "atk-s0514a3:2211_7": "yaṁ tathāgato paramābhisambodhippatto parappavādaṁ bhinditvā khattiyādayo dameyya.",
  "atk-s0514a3:2211_8": "Purimabhavasmiñhi bodhiñāṇaṁ pariyesantopi tathāgato paññavā parappavādamaddanoyeva.",
  "atk-s0514a3:2211_9": "Tathā hi ahaṁ vidhurakāle saṭṭhiyojanubbedhe kāḷapabbatamuddhani puṇṇakaṁ nāma yakkhasenāpatiṁ",
  "atk-s0514a3:2211_10": "attano ñāṇabaleneva dametvā nibbisevanaṁ katvā pañcasīlesu patiṭṭhāpento attano jīvitaṁ",
  "atk-s0514a3:2211_11": "dāpesi’’nti vatvā tehi yācito atītaṁ āhari.",
  "atk-s0514a3:2212_0": "Atīte kururaṭṭhe indapatthanagare dhanañcayakorabyo nāma rājā rajjaṁ kāresi. Vidhurapaṇḍito",
  "atk-s0514a3:2212_1": "nāma amacco tassa atthadhammānusāsako ahosi. So madhurakatho mahādhammakathiko sakalajambudīpe",
  "atk-s0514a3:2212_2": "rājāno hatthikantavīṇāsarena paluddhahatthino viya attano madhuradhammadesanāya palobhetvā",
  "atk-s0514a3:2212_3": "tesaṁ sakasakarajjāni gantuṁ adadamāno buddhalīlāya mahājanassa dhammaṁ desento mahantena",
  "atk-s0514a3:2212_4": "yasena tasmiṁ nagare paṭivasi.",
  "atk-s0514a3:2213_0": "Tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu",
  "atk-s0514a3:2213_1": "ādīnavaṁ disvā himavantaṁ pavisitvā isipabbajjaṁ pabbajitvā abhiññā ca samāpattiyo",
  "atk-s0514a3:2213_2": "ca nibbattetvā vanamūlaphalāhārā tattheva ciraṁ vasitvā loṇambilasevanatthāya cārikaṁ",
  "atk-s0514a3:2213_3": "caramānā aṅgaraṭṭhe kālacampānagaraṁ patvā rājuyyāne vasitvā punadivase bhikkhāya",
  "atk-s0514a3:2213_4": "nagaraṁ pavisiṁsu. Tattha cattāro sahāyakā kuṭumbikā tesaṁ iriyāpathesu pasīditvā",
  "atk-s0514a3:2213_5": "vanditvā bhikkhābhājanaṁ gahetvā ekekaṁ attano nivesane nisīdāpetvā paṇītena āhārena",
  "atk-s0514a3:2213_6": "parivisitvā paṭiññaṁ gāhāpetvā uyyāneyeva vāsāpesuṁ. Te cattāro tāpasā catunnaṁ kuṭumbikānaṁ",
  "atk-s0514a3:2213_7": "gehesu nibaddhaṁ bhuñjitvā divāvihāratthāya eko tāpaso tāvatiṁsabhavanaṁ gacchati,",
  "atk-s0514a3:2213_8": "eko nāgabhavanaṁ, eko supaṇṇabhavanaṁ, eko korabyarañño migājinauyyānaṁ gacchati.",
  "atk-s0514a3:2213_9": "Tesu yo devalokaṁ gantvā divāvihāraṁ karoti, so sakkassa yasaṁ oloketvā attano upaṭṭhākassa",
  "atk-s0514a3:2213_10": "tameva vaṇṇeti. Yo nāgabhavanaṁ gantvā divāvihāraṁ karoti, so nāgarājassa sampattiṁ",
  "atk-s0514a3:2213_11": "oloketvā attano upaṭṭhākassa tameva vaṇṇeti. Yo supaṇṇabhavanaṁ gantvā divāvihāraṁ",
  "atk-s0514a3:2213_12": "karoti, so supaṇṇarājassa vibhūtiṁ oloketvā attano upaṭṭhākassa tameva vaṇṇeti. Yo",
  "atk-s0514a3:2213_13": "dhanañcayakorabyarājassa uyyānaṁ gantvā divāvihāraṁ karoti, so dhanañcayakorabyarañño",
  "atk-s0514a3:2213_14": "sirisobhaggaṁ oloketvā attano upaṭṭhākassa tameva vaṇṇeti.",
  "atk-s0514a3:2214_0": "Te cattāropi janā taṁ tadeva ṭhānaṁ patthetvā dānādīni puññāni katvā āyupariyosāne",
  "atk-s0514a3:2214_1": "eko sakko hutvā nibbatti, eko saputtadāro nāgabhavane nāgarājā hutvā nibbatti, eko",
  "atk-s0514a3:2214_2": "supaṇṇabhavane simbalivimāne supaṇṇarājā hutvā nibbatti. Eko dhanañcayakorabyarañño",
  "atk-s0514a3:2214_3": "aggamahesiyā kucchimhi nibbatti. Tepi tāpasā aparihīnajjhānā kālaṁ katvā brahmaloke",
  "atk-s0514a3:2214_4": "nibbattiṁsu. Korabyakumāro vuḍḍhimanvāya pitu accayena rajje patiṭṭhahitvā dhammena",
  "atk-s0514a3:2214_5": "samena rajjaṁ kāresi. So pana jūtavittako ahosi. So vidhurapaṇḍitassa ovāde ṭhatvā",
  "atk-s0514a3:2214_6": "dānaṁ deti, sīlaṁ rakkhati, uposathaṁ upavasati.",
  "atk-s0514a3:2215_0": "So ekadivasaṁ samādinnuposatho ‘‘vivekamanubrūhissāmī’’ti uyyānaṁ gantvā manuññaṭṭhāne",
  "atk-s0514a3:2215_1": "nisīditvā samaṇadhammaṁ akāsi. Sakkopi samādinnuposatho ‘‘devaloke palibodho hotī’’ti",
  "atk-s0514a3:2215_2": "manussaloke tameva uyyānaṁ āgantvā ekasmiṁ manuññaṭṭhāne nisīditvā samaṇadhammaṁ",
  "atk-s0514a3:2215_3": "akāsi. Varuṇanāgarājāpi samādinnuposatho ‘‘nāgabhavane palibodho hotī’’ti tatthevāgantvā",
  "atk-s0514a3:2215_4": "ekasmiṁ manuññaṭṭhāne nisīditvā samaṇadhammaṁ akāsi. Supaṇṇarājāpi samādinnuposatho",
  "atk-s0514a3:2215_5": "‘‘supaṇṇabhavane palibodho hotī’’ti tatthevāgantvā ekasmiṁ manuññaṭṭhāne nisīditvā",
  "atk-s0514a3:2215_6": "samaṇadhammaṁ akāsi. Tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre",
  "atk-s0514a3:2215_7": "samāgantvā aññamaññaṁ oloketvā pubbasinehavasena samaggā sammodamānā hutvā aññamaññaṁ",
  "atk-s0514a3:2215_8": "mettacittaṁ upaṭṭhapetvā madhurapaṭisanthāraṁ kariṁsu. Tesu sakko maṅgalasilāpaṭṭe",
  "atk-s0514a3:2215_9": "nisīdi, itarepi attano attano yuttāsanaṁ ñatvā nisīdiṁsu. Atha ne sakko āha ‘‘mayaṁ",
  "atk-s0514a3:2215_10": "cattāropi rājānova , amhesu pana kassa sīlaṁ mahanta’’nti? Atha naṁ varuṇanāgarājā",
  "atk-s0514a3:2215_11": "āha ‘‘tumhākaṁ tiṇṇaṁ janānaṁ sīlato mayhaṁ sīlaṁ mahanta’’nti. ‘‘Kimettha kāraṇa’’nti?",
  "atk-s0514a3:2215_12": "‘‘Ayaṁ supaṇṇarājā amhākaṁ jātānampi ajātānampi paccāmittova, ahaṁ evarūpaṁ amhākaṁ",
  "atk-s0514a3:2215_13": "jīvitakkhayakaraṁ paccāmittaṁ disvāpi kodhaṁ na karomi, iminā kāraṇena mama sīlaṁ",
  "atk-s0514a3:2215_14": "mahanta’’nti vatvā idaṁ dasakanipāte catuposathajātake paṭhamaṁ gāthamāha –",
  "atk-s0514a3:2216": "‘‘Yo kopaneyye na karoti kopaṁ, na kujjhati sappuriso kadāci;",
  "atk-s0514a3:2217": "Kuddhopi so nāvikaroti kopaṁ, taṁ ve naraṁ samaṇamāhu loke’’ti. (jā. 1.10.24);",
  "atk-s0514a3:2218_0": "Tattha yoti khattiyādīsu yo koci. Kopaneyyeti kujjhitabbayuttake puggale khantīvādītāpaso",
  "atk-s0514a3:2218_1": "viya kopaṁ na karoti. Kadācīti yo kismiñci kāle na kujjhateva. Kuddhopīti sace pana",
  "atk-s0514a3:2218_2": "so sappuriso kujjhati, atha kuddhopi taṁ kopaṁ nāvikaroti cūḷabodhitāpaso viya. Taṁ",
  "atk-s0514a3:2218_3": "ve naranti mahārājāno taṁ ve purisaṁ samitapāpatāya loke paṇḍitā ‘‘samaṇa’’nti kathenti.",
  "atk-s0514a3:2218_4": "Ime pana guṇā mayi santi, tasmā mameva sīlaṁ mahantanti.",
  "atk-s0514a3:2219_0": "Taṁ sutvā supaṇṇarājā ‘‘ayaṁ nāgo mama aggabhakkho, yasmā panāhaṁ evarūpaṁ aggabhakkhaṁ",
  "atk-s0514a3:2219_1": "disvāpi khudaṁ adhivāsetvā āhārahetu pāpaṁ na karomi, tasmā mameva sīlaṁ mahanta’’nti",
  "atk-s0514a3:2219_2": "vatvā imaṁ gāthamāha –",
  "atk-s0514a3:2220": "‘‘Ūnūdaro yo sahate jighacchaṁ, danto tapassī mitapānabhojano;",
  "atk-s0514a3:2221": "Āhārahetu na karoti pāpaṁ, taṁ ve naraṁ samaṇamāhu loke’’ti. (jā. 1.10.25);",
  "atk-s0514a3:2222_0": "Tattha dantoti indriyadamanena samannāgato. Tapassīti tapanissitako. Āhārahetūti",
  "atk-s0514a3:2222_1": "atijighacchapiḷitopi yo pāpaṁ lāmakakammaṁ na karoti dhammasenāpatisāriputtatthero",
  "atk-s0514a3:2222_2": "viya. Ahaṁ panajja āhārahetu pāpaṁ na karomi, tasmā mameva sīlaṁ mahantanti.",
  "atk-s0514a3:2223": "Tato sakko devarājā ‘‘ahaṁ nānappakāraṁ sukhapadaṭṭhānaṁ devalokasampattiṁ pahāya sīlarakkhaṇatthāya manussalokaṁ āgato, tasmā mameva sīlaṁ mahanta’’nti vatvā imaṁ gāthamāha –",
  "atk-s0514a3:2224": "‘‘Khiḍḍaṁ ratiṁ vippajahitvāna sabbaṁ, na cālikaṁ bhāsati kiñci loke;",
  "atk-s0514a3:2225": "Vibhūsaṭṭhānā virato methunasmā, taṁ ve naraṁ samaṇamāhu loke’’ti. (jā. 1.10.26);",
  "atk-s0514a3:2226_0": "Tattha khiḍḍanti kāyikavācasikakhiḍḍaṁ. Ratinti dibbakāmaguṇaratiṁ. Kiñcīti appamattakampi.",
  "atk-s0514a3:2226_1": "Vibhūsaṭṭhānāti maṁsavibhūsā chavivibhūsāti dve vibhūsā. Tattha ajjhoharaṇīyāhāro",
  "atk-s0514a3:2226_2": "maṁsavibhūsā nāma, mālāgandhādīni chavivibhūsā nāma, yena akusalacittena dhārīyati,",
  "atk-s0514a3:2226_3": "taṁ tassa ṭhānaṁ, tato virato methunasevanato ca yo paṭivirato. Taṁ ve naraṁ samaṇamāhu",
  "atk-s0514a3:2226_4": "loketi ahaṁ ajja devaccharāyo pahāya idhāgantvā samaṇadhammaṁ karomi, tasmā mameva",
  "atk-s0514a3:2226_5": "sīlaṁ mahantanti. Evaṁ sakkopi attano sīlameva vaṇṇeti.",
  "atk-s0514a3:2227_0": "Taṁ sutvā dhanañcayarājā ‘‘ahaṁ ajja mahantaṁ pariggahaṁ soḷasasahassanāṭakitthiparipuṇṇaṁ",
  "atk-s0514a3:2227_1": "antepuraṁ cajitvā uyyāne samaṇadhammaṁ karomi, tasmā mameva sīlaṁ mahanta’’nti vatvā imaṁ gāthamāha –",
  "atk-s0514a3:2228": "‘‘Pariggahaṁ lobhadhammañca sabbaṁ, yo ve pariññāya pariccajeti;",
  "atk-s0514a3:2229": "Dantaṁ ṭhitattaṁ amamaṁ nirāsaṁ, taṁ ve naraṁ samaṇamāhu loke’’ti. (jā. 1.10.27);",
  "atk-s0514a3:2230_0": "Tattha pariggahanti nānappakāraṁ vatthukāmaṁ. Lobhadhammanti tasmiṁ uppajjanataṇhaṁ.",
  "atk-s0514a3:2230_1": "Pariññāyāti ñātapariññā, tīraṇapariññā, pahānapariññāti imāhi tīhi pariññāhi parijānitvā.",
  "atk-s0514a3:2230_2": "Tattha khandhādīnaṁ dukkhādisabhāvajānanaṁ ñātapariññā, tesu aguṇaṁ upadhāretvā tīraṇaṁ",
  "atk-s0514a3:2230_3": "tīraṇapariññā, tesu dosaṁ disvā chandarāgassāpakaḍḍhanaṁ pahānapariññā. Yo imāhi",
  "atk-s0514a3:2230_4": "tīhi pariññāhi jānitvā vatthukāmakilesakāme pariccajati, chaḍḍetvā gacchati. Dantanti",
  "atk-s0514a3:2230_5": "nibbisevanaṁ. Ṭhitattanti micchāvitakkābhāvena ṭhitasabhāvaṁ. Amamanti ahanti mamāyanataṇhārahitaṁ.",
  "atk-s0514a3:2230_6": "Nirāsanti puttadārādīsu nicchandarāgaṁ. Taṁ ve naranti taṁ evarūpaṁ puggalaṁ ‘‘samaṇa’’nti vadanti.",
  "atk-s0514a3:2231_0": "Iti te sabbepi attano attano sīlameva mahantanti vaṇṇetvā sakkādayo dhanañcayaṁ pucchiṁsu",
  "atk-s0514a3:2231_1": "‘‘atthi pana, mahārāja, koci tumhākaṁ santike paṇḍito, yo no imaṁ kaṅkhaṁ vinodeyyā’’ti",
  "atk-s0514a3:2231_2": ". ‘‘Āma, mahārājāno mama atthadhammānusāsako mahāpañño asamadhuro vidhurapaṇḍito",
  "atk-s0514a3:2231_3": "nāma atthi, so no imaṁ kaṅkhaṁ vinodessati, tassa santikaṁ gacchāmā’’ti. Atha te",
  "atk-s0514a3:2231_4": "sabbe ‘‘sādhū’’ti sampaṭicchiṁsu. Atha sabbepi uyyānā nikkhamitvā dhammasabhaṁ gantvā",
  "atk-s0514a3:2231_5": "pallaṅkaṁ alaṅkārāpetvā bodhisattaṁ pallaṅkavaramajjhe nisīdāpetvā paṭisanthāraṁ",
  "atk-s0514a3:2231_6": "katvā ekamantaṁ nisinnā ‘‘paṇḍita, amhākaṁ kaṅkhā uppannā, taṁ no vinodehī’’ti vatvā imaṁ gāthamāhaṁsu –",
  "atk-s0514a3:2232": "‘‘Pucchāma kattāramanomapaññaṁ, kathāsu no viggaho atthi jāto;",
  "atk-s0514a3:2233": "Chindajja kaṅkhaṁ vicikicchitāni, tadajja kaṅkhaṁ vitaremu sabbe’’ti. (jā. 1.10.28);",
  "atk-s0514a3:2234_0": "Tattha kattāranti kattabbayuttakakārakaṁ. Viggaho atthi jātoti eko sīlaviggaho sīlavivādo",
  "atk-s0514a3:2234_1": "uppanno atthi. Chindajjāti amhākaṁ taṁ kaṅkhaṁ tāni ca vicikicchitāni vajirena sineruṁ",
  "atk-s0514a3:2234_2": "paharanto viya ajja chinda. Vitaremūti vitareyyāma.",
  "atk-s0514a3:2235": "Paṇḍito tesaṁ kathaṁ sutvā ‘‘mahārājāno tumhākaṁ sīlaṁ nissāya uppannaṁ vivādakathaṁ sukathitadukkathitaṁ jānissāmī’’ti vatvā imaṁ gāthamāha –",
  "atk-s0514a3:2236": "‘‘Ye paṇḍitā atthadasā bhavanti, bhāsanti te yoniso tattha kāle;",
  "atk-s0514a3:2237": "Kathaṁ nu kathānaṁ abhāsitānaṁ, atthaṁ nayeyyuṁ kusalā janindā’’ti. (jā. 1.10.29);",
  "atk-s0514a3:2238_0": "Tattha atthadasāti atthadassanasamatthā. Tattha kāleti tasmiṁ viggahe ārocite yuttappayuttakāle",
  "atk-s0514a3:2238_1": "te paṇḍitā tamatthaṁ ācikkhantā yoniso bhāsanti. Atthaṁ nayeyyuṁ kusalāti kusalā",
  "atk-s0514a3:2238_2": "chekāpi samānā abhāsitānaṁ kathānaṁ kathaṁ nu atthaṁ ñāṇena nayeyyuṁ upaparikkheyyuṁ.",
  "atk-s0514a3:2238_3": "Janindāti rājāno ālapati. Tasmā idaṁ tāva me vadetha.",
  "atk-s0514a3:2239": "‘‘Kathaṁ have bhāsati nāgarājā, garuḷo pana venateyyo kimāha;",
  "atk-s0514a3:2240": "Gandhabbarājā pana kiṁ vadeti, kathaṁ pana kurūnaṁ rājaseṭṭho’’ti. (jā. 1.10.30);",
  "atk-s0514a3:2241": "Tattha gandhabbarājāti sakkaṁ sandhāyāha.",
  "atk-s0514a3:2242": "Athassa te imaṁ gāthamāhaṁsu –",
  "atk-s0514a3:2243": "‘‘Khantiṁ have bhāsati nāgarājā, appāhāraṁ garuḷo venateyyo;",
  "atk-s0514a3:2244": "Gandhabbarājā rativippahānaṁ, akiñcanaṁ kurūnaṁ rājaseṭṭho’’ti. (jā. 1.10.31);",
  "atk-s0514a3:2245_0": "Tassattho – paṇḍita, nāgarājā tāva kopaneyyepi puggale akuppanasaṅkhātaṁ adhivāsanakhantiṁ",
  "atk-s0514a3:2245_1": "vaṇṇeti, garuḷo appāhāratāsaṅkhātaṁ āhārahetu pāpassa akaraṇaṁ, sakko pañcakāmaguṇaratīnaṁ",
  "atk-s0514a3:2245_2": "vippahānaṁ, kururājā nippalibodhabhāvaṁ vaṇṇetīti.",
  "atk-s0514a3:2246": "Atha tesaṁ kathaṁ sutvā mahāsatto imaṁ gāthamāha –",
  "atk-s0514a3:2247": "‘‘Sabbāni etāni subhāsitāni, na hettha dubbhāsitamatthi kiñci;",
  "atk-s0514a3:2248": "Yasmiñca etāni patiṭṭhitāni, arāva nābhyā susamohitāni;",
  "atk-s0514a3:2249": "Catubbhi dhammehi samaṅgibhūtaṁ, taṁ ve naraṁ samaṇamāhu loke’’ti. (jā. 1.10.32);",
  "atk-s0514a3:2250_0": "Tattha etānīti etāni cattāripi guṇajātāni yasmiṁ puggale sakaṭanābhiyaṁ suṭṭhu samohitāni",
  "atk-s0514a3:2250_1": "arā viya patiṭṭhitāni, catūhipetehi dhammehi samannāgataṁ puggalaṁ paṇḍitā ‘‘samaṇa’’nti āhu loketi.",
  "atk-s0514a3:2251": "Evaṁ mahāsatto catunnampi sīlaṁ ekasamameva akāsi. Taṁ sutvā cattāropi rājāno tassa tuṭṭhā thutiṁ karontā imaṁ gāthamāhaṁsu –",
  "atk-s0514a3:2252": "‘‘Tuvañhi seṭṭho tvamanuttarosi, tvaṁ dhammagū dhammavidū sumedho;",
  "atk-s0514a3:2253": "Paññāya pañhaṁ samadhiggahetvā, acchecchi dhīro vicikicchitāni;",
  "atk-s0514a3:2254": "Acchecchi kaṅkhaṁ vicikicchitāni, cundo yathā nāgadantaṁ kharenā’’ti. (jā. 1.10.33).",
  "atk-s0514a3:2255_0": "Tattha tvamanuttarosīti tvaṁ anuttaro asi, natthi tayā uttaritaro nāma. Dhammagūti",
  "atk-s0514a3:2255_1": "dhammassa gopako ceva dhammaññū ca. Dhammavidūti pākaṭadhammo. Sumedhoti sundarapañño",
  "atk-s0514a3:2255_2": "paññāyāti attano paññāya amhākaṁ pañhaṁ suṭṭhu adhigaṇhitvā ‘‘idamettha kāraṇa’’nti",
  "atk-s0514a3:2255_3": "yathābhūtaṁ ñatvā. Acchecchīti tvaṁ dhīro amhākaṁ vicikicchitāni chindi, evaṁ chindanto",
  "atk-s0514a3:2255_4": "ca ‘‘chindajja kaṅkhaṁ vicikicchitānī’’ti idaṁ amhākaṁ āyācanaṁ sampādento acchecchi",
  "atk-s0514a3:2255_5": "kaṅkhaṁ vicikicchitāni . Cundo yathā nāgadantaṁ kharenāti yathā dantakāro kakacena",
  "atk-s0514a3:2255_6": "hatthidantaṁ chindeyya, evaṁ chindīti attho.",
  "atk-s0514a3:2256_0": "Evaṁ te cattāropi rājāno tassa pañhabyākaraṇena tuṭṭhamānasā ahesuṁ. Atha naṁ sakko",
  "atk-s0514a3:2256_1": "dibbadukūlena pūjesi, garuḷo suvaṇṇamālāya, varuṇo nāgarājā maṇinā, dhanañcayarājā",
  "atk-s0514a3:2256_2": "gavasahassādīhi pūjesi. Tenevāha –",
  "atk-s0514a3:2257": "‘‘Nīluppalābhaṁ vimalaṁ anagghaṁ, vatthaṁ idaṁ dhūmasamānavaṇṇaṁ;",
  "atk-s0514a3:2258": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2259": "‘‘Suvaṇṇamālaṁ satapattaphullitaṁ, sakesaraṁ ratnasahassamaṇḍitaṁ;",
  "atk-s0514a3:2260": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2261": "‘‘Maṇiṁ anagghaṁ ruciraṁ pabhassaraṁ, kaṇṭhāvasattaṁ maṇibhūsitaṁ me;",
  "atk-s0514a3:2262": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2263": "‘‘Gavaṁ sahassaṁ usabhañca nāgaṁ, ājaññayutte ca rathe dasa ime;",
  "atk-s0514a3:2264": "Pañhassa veyyākaraṇena tuṭṭho, dadāmi te gāmavarāni soḷasā’’ti. (jā. 1.10.34-37);",
  "atk-s0514a3:2265": "Evaṁ sakkādayo mahāsattaṁ pūjetvā sakaṭṭhānameva agamiṁsu.",
  "atk-s0514a3:2266": "Catuposathakaṇḍaṁ niṭṭhitaṁ.",
  "atk-s0514a3:2267": "Dohaḷakaṇḍaṁ",
  "atk-s0514a3:2268_0": "Tesu nāgarājassa bhariyā vimalādevī nāma. Sā tassa gīvāya piḷandhanamaṇiṁ apassantī",
  "atk-s0514a3:2268_1": "pucchi ‘‘deva, kahaṁ pana te maṇī’’ti? ‘‘Bhadde, candabrāhmaṇaputtassa vidhurapaṇḍitassa",
  "atk-s0514a3:2268_2": "dhammakathaṁ sutvā pasannacitto ahaṁ tena maṇinā taṁ pūjesiṁ. Na kevalañca ahameva,",
  "atk-s0514a3:2268_3": "sakkopi taṁ dibbadukūlena pūjesi, supaṇṇarājā suvaṇṇamālāya, dhanañcayarājā gavassasahassādīhi",
  "atk-s0514a3:2268_4": "pūjesī’’ti. ‘‘Dhammakathiko so, devā’’ti. ‘‘Bhadde, kiṁ vadesi, jambudīpatale buddhuppādo",
  "atk-s0514a3:2268_5": "viya pavattati, sakalajambudīpe ekasatarājāno tassa madhuradhammakathāya bajjhitvā",
  "atk-s0514a3:2268_6": "hatthikantavīṇāsarena paluddhamattavāraṇā viya attano attano rajjāni gantuṁ na icchanti,",
  "atk-s0514a3:2268_7": "evarūpo so madhuradhammakathiko’’ti tassa guṇaṁ vaṇṇesi. Sā vidhurapaṇḍitassa guṇakathaṁ",
  "atk-s0514a3:2268_8": "sutvā tassa dhammakathaṁ sotukāmā hutvā cintesi ‘‘sacāhaṁ vakkhāmi ‘deva, tassa dhammakathaṁ",
  "atk-s0514a3:2268_9": "sotukāmā, idha naṁ ānehī’ti, na metaṁ ānessati. Yaṁnūnāhaṁ ‘tassa me hadaye dohaḷo",
  "atk-s0514a3:2268_10": "uppanno’ti gilānālayaṁ kareyya’’nti. Sā tathā katvā siragabbhaṁ pavisitvā attano",
  "atk-s0514a3:2268_11": "paricārikānaṁ saññaṁ datvā sirisayane nipajji. Nāgarājā upaṭṭhānavelāya taṁ apassanto",
  "atk-s0514a3:2268_12": "‘‘kahaṁ vimalā’’ti paricārikāyo pucchitvā ‘‘gilānā, devā’’ti vutte uṭṭhāyāsanā tassā",
  "atk-s0514a3:2268_13": "santikaṁ gantvā sayanapasse nisīditvā sarīraṁ parimajjanto paṭhamaṁ gāthamāha –",
  "atk-s0514a3:2269": "1346.",
  "atk-s0514a3:2270": " ‘‘Paṇḍu kisiyāsi dubbalā, vaṇṇarūpaṁ na tavedisaṁ pure;",
  "atk-s0514a3:2271": "Vimale akkhāhi pucchitā, kīdisī tuyhaṁ sarīravedanā’’ti.",
  "atk-s0514a3:2272_0": "Tattha paṇḍūti paṇḍupalāsavaṇṇā. Kisiyāti kisā. Dubbalāti appathāmā. Vaṇṇarūpaṁ na",
  "atk-s0514a3:2272_1": "tavedisaṁ pureti tava vaṇṇasaṅkhātaṁ rūpaṁ pure edisaṁ na hoti, niddosaṁ anavajjaṁ,",
  "atk-s0514a3:2272_2": "taṁ idāni parivattitvā amanuññasabhāvaṁ jātaṁ. Vimaleti taṁ ālapati.",
  "atk-s0514a3:2273": "Athassa sā ācikkhantī dutiyaṁ gāthamāha –",
  "atk-s0514a3:2274": "1347.",
  "atk-s0514a3:2275": " ‘‘Dhammo manujesu mātīnaṁ, dohaḷo nāma janinda vuccati;",
  "atk-s0514a3:2276": "Dhammāhaṭaṁ nāgakuñjara, vidhurassa hadayābhipatthaye’’ti.",
  "atk-s0514a3:2277_0": "Tattha dhammoti sabhāvo. Mātīnanti itthīnaṁ. Janindāti nāgajanassa inda. Dhammāhaṭaṁ",
  "atk-s0514a3:2277_1": "nāgakuñjara, vidhurassa hadayābhipatthayeti nāgaseṭṭha, ahaṁ dhammena samena asāhasikakammena",
  "atk-s0514a3:2277_2": "āhaṭaṁ vidhurassa hadayaṁ abhipatthayāmi, taṁ me labhamānāya jīvitaṁ atthi, alabhamānāya",
  "atk-s0514a3:2277_3": "idheva maraṇanti tassa paññaṁ sandhāyevamāha –",
  "atk-s0514a3:2278": "Taṁ sutvā nāgarājā tatiyaṁ gāthamāha –",
  "atk-s0514a3:2279": "1348.",
  "atk-s0514a3:2280": " ‘‘Candaṁ kho tvaṁ dohaḷāyasi, sūriyaṁ vā atha vāpi mālutaṁ;",
  "atk-s0514a3:2281": "Dullabhañhi vidhurassa dassanaṁ, ko vidhuramidha mānayissatī’’ti.",
  "atk-s0514a3:2282_0": "Tattha dullabhañhi vidhurassa dassananti asamadhurassa vidhurassa dassanameva dullabhaṁ.",
  "atk-s0514a3:2282_1": "Tassa hi sakalajambudīpe rājāno dhammikaṁ rakkhāvaraṇaguttiṁ paccupaṭṭhāpetvā vicaranti,",
  "atk-s0514a3:2282_2": "passitumpi naṁ koci na labhati, taṁ ko idha ānayissatīti vadati.",
  "atk-s0514a3:2283_0": "Sā tassa vacanaṁ sutvā ‘‘alabhamānāya me idheva maraṇa’’nti parivattitvā piṭṭhiṁ",
  "atk-s0514a3:2283_1": "datvā sāḷakakaṇṇena mukhaṁ pidahitvā nipajji. Nāgarājā anattamano sirigabbhaṁ pavisitvā",
  "atk-s0514a3:2283_2": "sayanapiṭṭhe nisinno ‘‘vimalā vidhurapaṇḍitassa hadayamaṁsaṁ āharāpetī’’ti saññī",
  "atk-s0514a3:2283_3": "hutvā ‘‘paṇḍitassa hadayaṁ alabhantiyā vimalāya jīvitaṁ natthi, kathaṁ nu kho tassa",
  "atk-s0514a3:2283_4": "hadayamaṁsaṁ labhissāmī’’ti cintesi. Athassa dhītā irandhatī nāma nāgakaññā sabbālaṅkārapaṭimaṇḍitā",
  "atk-s0514a3:2283_5": "mahantena sirivilāsena pitu upaṭṭhānaṁ āgantvā pitaraṁ vanditvā ekamantaṁ ṭhitā,",
  "atk-s0514a3:2283_6": "sā tassa indriyavikāraṁ disvā ‘‘tāta, ativiya domanassappattosi, kiṁ nu kho kāraṇa’’nti",
  "atk-s0514a3:2283_7": "pucchantī imaṁ gāthamāha –",
  "atk-s0514a3:2284": "1349.",
  "atk-s0514a3:2285": " ‘‘Kiṁ nu tāta tuvaṁ pajjhāyasi, padumaṁ hatthagataṁva te mukhaṁ;",
  "atk-s0514a3:2286": "Kiṁ nu dummanarūposi issara, mā tvaṁ soci amittatāpanā’’ti.",
  "atk-s0514a3:2287": "Tattha pajjhāyasīti punappunaṁ cintesi. Hatthagatanti hatthena parimadditaṁ padumaṁ viya te mukhaṁ jātaṁ. Issarāti pañcayojanasatikassa mandiranāgabhavanassa, sāmīti.",
  "atk-s0514a3:2288": "Dhītu vacanaṁ sutvā nāgarājā tamatthaṁ ārocento āha –",
  "atk-s0514a3:2289": "1350.",
  "atk-s0514a3:2290": " ‘‘Mātā hi tava irandhati, vidhurassa hadayaṁ dhaniyati;",
  "atk-s0514a3:2291": "Dullabhañhi vidhurassa dassanaṁ, ko vidhuramidha mānayissatī’’ti.",
  "atk-s0514a3:2292": "Tattha dhaniyatīti pattheti icchati.",
  "atk-s0514a3:2293": "Atha naṁ nāgarājā ‘‘amma, mama santike vidhuraṁ ānetuṁ samattho natthi, tvaṁ mātu jīvitaṁ dehi, vidhuraṁ ānetuṁ samatthaṁ bhattāraṁ pariyesāhī’’ti uyyojento upaḍḍhagāthamāha –",
  "atk-s0514a3:2294": "1351.",
  "atk-s0514a3:2295": " ‘‘Tassa bhattupariyesanaṁ cara, yo vidhuramidha mānayissatī’’ti.",
  "atk-s0514a3:2296": "Tattha carāti vicara.",
  "atk-s0514a3:2297": "Iti so kilesābhiratabhāvena dhītu ananucchavikaṁ kathaṁ kathesi. Tamatthaṁ pakāsento satthā āha –",
  "atk-s0514a3:2298": "‘‘Pituno ca sā sutvāna vākyaṁ, rattiṁ nikkhamma avassutiṁ carī’’ti.",
  "atk-s0514a3:2299_0": "Tattha avassutinti bhikkhave, sā nāgamāṇavikā pitu vacanaṁ sutvā pitaraṁ assāsetvā",
  "atk-s0514a3:2299_1": "mātu santikaṁ gantvā tampi assāsetvā attano sirigabbhaṁ gantvā sabbālaṅkārehi attānaṁ",
  "atk-s0514a3:2299_2": "alaṅkaritvā ekaṁ kusumbharattavatthaṁ nivāsetvā ekaṁ ekaṁse katvā tameva rattiṁ udakaṁ",
  "atk-s0514a3:2299_3": "dvidhā katvā nāgabhavanato nikkhamma himavantappadese samuddatīre ṭhitaṁ saṭṭhiyojanubbedhaṁ",
  "atk-s0514a3:2299_4": "ekagghanaṁ kāḷapabbataṁ nāma añjanagiriṁ gantvā avassutiṁ cari kilesaavassutiṁ bhattupariyesanaṁ carīti attho.",
  "atk-s0514a3:2300_0": "Carantī ca yāni himavante vaṇṇagandhasampannāni pupphāni, tāni āharitvā sakalapabbataṁ",
  "atk-s0514a3:2300_1": "maṇiagghiyaṁ viya alaṅkaritvā uparitale pupphasanthāraṁ katvā manoramenākārena naccitvā",
  "atk-s0514a3:2300_2": "madhuragītaṁ gāyantī sattamaṁ gāthamāha –",
  "atk-s0514a3:2301": "1352.",
  "atk-s0514a3:2302": " ‘‘Ke gandhabbe rakkhase ca nāge, ke kimpurise cāpi mānuse;",
  "atk-s0514a3:2303": "Ke paṇḍite sabbakāmadade, dīgharattaṁ bhattā me bhavissatī’’ti.",
  "atk-s0514a3:2304_0": "Tattha ke gandhabbe rakkhase ca nāgeti ko gandhabbo vā rakkhaso vā nāgo vā. Ke paṇḍite",
  "atk-s0514a3:2304_1": "sabbakāmadadeti ko etesu gandhabbādīsu paṇḍito sabbakāmaṁ dātuṁ samattho, so vidhurassa",
  "atk-s0514a3:2304_2": "hadayamaṁsadohaḷiniyā mama mātu manorathaṁ matthakaṁ pāpetvā mayhaṁ dīgharattaṁ bhattā bhavissatīti.",
  "atk-s0514a3:2305_0": "Tasmiṁ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṁ",
  "atk-s0514a3:2305_1": "manomayasindhavaṁ abhiruyha kāḷapabbatamatthakena yakkhasamāgamaṁ gacchanto taṁ tāya",
  "atk-s0514a3:2305_2": "gītasaddaṁ assosi. Anantare attabhāve anubhūtapubbāya itthiyā gītasaddo tassa chaviādīni",
  "atk-s0514a3:2305_3": "chinditvā aṭṭhimiñjaṁ āhacca aṭṭhāsi. So tāya paṭibaddhacitto hutvā nivattitvā sindhavapiṭṭhe",
  "atk-s0514a3:2305_4": "nisinnova ‘‘bhadde, ahaṁ mama paññāya dhammena samena vidhurassa hadayaṁ ānetuṁ samatthomhi,",
  "atk-s0514a3:2305_5": "tvaṁ mā cintayī’’ti taṁ assāsento aṭṭhamaṁ gāthamāha –",
  "atk-s0514a3:2306": "1353.",
  "atk-s0514a3:2307": " ‘‘Assāsa hessāmi te pati, bhattā te hessāmi anindalocane;",
  "atk-s0514a3:2308": "Paññā hi mamaṁ tathāvidhā, assāsa hessasi bhariyā mamā’’ti.",
  "atk-s0514a3:2309": "Tattha anindalocaneti aninditabbalocane. Tathāvidhāti vidhurassa hadayamaṁsaṁ āharaṇasamatthā.",
  "atk-s0514a3:2310": "Atha naṁ irandhatī ‘‘tena hi ehi, gacchāma me pitu santika’’nti ānesi. Tamatthaṁ pakāsento satthā āha –",
  "atk-s0514a3:2311": "1354.",
  "atk-s0514a3:2312": " ‘‘Avacāsi puṇṇakaṁ irandhatī, pubbapathānugatena cetasā;",
  "atk-s0514a3:2313": "Ehi gacchāma pitu mamantike, esova te etamatthaṁ pavakkhatī’’ti.",
  "atk-s0514a3:2314_0": "Tattha pubbapathānugatenāti anantare attabhāve bhūtapubbasāmike tasmiṁ pubbapatheneva",
  "atk-s0514a3:2314_1": "anugatena. Ehi gacchāmāti bhikkhave, so yakkhasenāpati evaṁ vatvā ‘‘imaṁ assapiṭṭhiṁ",
  "atk-s0514a3:2314_2": "āropetvā nessāmī’’ti pabbatamatthakā otaritvā tassā gahaṇatthaṁ hatthaṁ pasāresi.",
  "atk-s0514a3:2314_3": "Sā attano hatthaṁ gaṇhituṁ adatvā tena pasāritahatthaṁ sayaṁ gahetvā ‘‘sāmi, nāhaṁ",
  "atk-s0514a3:2314_4": "anāthā, mayhaṁ pitā varuṇo nāma nāgarājā, mātā vimalā nāma devī, ehi mama pitu santikaṁ",
  "atk-s0514a3:2314_5": "gacchāma, eso eva te yathā amhākaṁ maṅgalakiriyāya bhavitabbaṁ, evaṁ etamatthaṁ pavakkhatī’’ti avacāsi.",
  "atk-s0514a3:2315": "Evaṁ vatvā sā yakkhaṁ gahetvā pitu santikaṁ agamāsi. Tamatthaṁ pakāsento satthā āha –",
  "atk-s0514a3:2316": "1355.",
  "atk-s0514a3:2317": " ‘‘Alaṅkatā suvasanā, mālinī candanussadā;",
  "atk-s0514a3:2318": "Yakkhaṁ hatthe gahetvāna, pitusantikupāgamī’’ti.",
  "atk-s0514a3:2319": "Tattha pitusantikupāgamīti attano pituno nāgarañño santikaṁ upāgami.",
  "atk-s0514a3:2320": "Puṇṇakopi yakkho paṭiharitvā nāgarājassa santikaṁ gantvā irandhatiṁ yācanto āha –",
  "atk-s0514a3:2321": "1356.",
  "atk-s0514a3:2322": " ‘‘Nāgavara vaco suṇohi me, patirūpaṁ paṭipajja suṅkiyaṁ;",
  "atk-s0514a3:2323": "Patthemi ahaṁ irandhatiṁ, tāya samaṅgiṁ karohi maṁ tuvaṁ.",
  "atk-s0514a3:2324": "1357.",
  "atk-s0514a3:2325": " ‘‘Sataṁ hatthī sataṁ assā, sataṁ assatarīrathā;",
  "atk-s0514a3:2326": "Sataṁ valabhiyo puṇṇā, nānāratnassa kevalā;",
  "atk-s0514a3:2327": "Te nāga paṭipajjassu, dhītaraṁ dehirandhati’’nti.",
  "atk-s0514a3:2328_0": "Tattha suṅkiyanti attano kulapadesānurūpaṁ dhitu suṅkaṁ dhanaṁ paṭipajja gaṇha. Samaṅgiṁ",
  "atk-s0514a3:2328_1": "karohīti maṁ tāya saddhiṁ samaṅgibhūtaṁ karohi. Valabhiyoti bhaṇḍasakaṭiyo. Nānāratnassa",
  "atk-s0514a3:2328_2": "kevalāti nānāratanassa sakalaparipuṇṇā.",
  "atk-s0514a3:2329": "Atha naṁ nāgarājā āha –",
  "atk-s0514a3:2330": "1358.",
  "atk-s0514a3:2331": " ‘‘Yāva āmantaye ñātī, mitte ca suhadajjane;",
  "atk-s0514a3:2332": "Anāmanta kataṁ kammaṁ, taṁ pacchā anutappatī’’ti.",
  "atk-s0514a3:2333_0": "Tattha yāva āmantaye ñātīti bho yakkhasenāpati, ahaṁ tuyhaṁ dhītaraṁ demi, no na",
  "atk-s0514a3:2333_1": "demi, thokaṁ pana āgamehi, yāva ñātakepi jānāpemi. Taṁ pacchā anutappatīti itthiyo",
  "atk-s0514a3:2333_2": "hi gatagataṭṭhāne abhiramantipi anabhiramantipi, anabhiratikāle ñātakādayo amhehi",
  "atk-s0514a3:2333_3": "saddhiṁ anāmantetvā kataṁ kammaṁ nāma evarūpaṁ hotīti ussukkaṁ na karonti, evaṁ taṁ",
  "atk-s0514a3:2333_4": "kammaṁ pacchā anutāpaṁ āvahatīti.",
  "atk-s0514a3:2334": "Evaṁ vatvā so bhariyāya vasanaṭṭhānaṁ gantvā tāya saddhiṁ sallapi. Tamatthaṁ pakāsento satthā āha –",
  "atk-s0514a3:2335": "1359.",
  "atk-s0514a3:2336": " ‘‘Tato so varuṇo nāgo, pavisitvā nivesanaṁ;",
  "atk-s0514a3:2337": "Bhariyaṁ āmantayitvāna, idaṁ vacanamabravi.",
  "atk-s0514a3:2338": "1360.",
  "atk-s0514a3:2339": " ‘‘‘Ayaṁ so puṇṇako yakkho, yācatī maṁ irandhatiṁ;",
  "atk-s0514a3:2340": "Bahunā vittalābhena, tassa dema piyaṁ mama’’’nti.",
  "atk-s0514a3:2341_0": "Tattha pavisitvāti varuṇo puṇṇakaṁ tattheva ṭhapetvā sayaṁ uṭṭhāya yatthassa bhariyā",
  "atk-s0514a3:2341_1": "nipannā, taṁ nivesanaṁ pavisitvā. Piyaṁ mamanti mama piyaṁ dhītaraṁ tassa bahunā",
  "atk-s0514a3:2341_2": "vittalābhena demāti pucchati.",
  "atk-s0514a3:2342": "Vimalā āha –",
  "atk-s0514a3:2343": "1361.",
  "atk-s0514a3:2344": " ‘‘Na dhanena na vittena, labbhā amhaṁ irandhatī;",
  "atk-s0514a3:2345": "Sace ca kho hadayaṁ paṇḍitassa, dhammena laddhā idha māhareyya;",
  "atk-s0514a3:2346": "Etena vittena kumāri labbhā, nāññaṁ dhanaṁ uttari patthayāmā’’ti.",
  "atk-s0514a3:2347": "Tattha amhaṁ irandhatīti amhākaṁ dhītā irandhatī. Etena vittenāti etena tuṭṭhikāraṇena.",
  "atk-s0514a3:2348": "So tāya saddhiṁ mantetvā punadeva puṇṇakena saddhiṁ mantesi. Tamatthaṁ pakāsento satthā āha –",
  "atk-s0514a3:2349": "1362.",
  "atk-s0514a3:2350": " ‘‘Tato so varuṇo nāgo, nikkhamitvā nivesanā;",
  "atk-s0514a3:2351": "Puṇṇakāmantayitvāna, idaṁ vacanamabravi.",
  "atk-s0514a3:2352": "1363.",
  "atk-s0514a3:2353": " ‘‘‘Na dhanena na vittena, labbhā amhaṁ irandhatī;",
  "atk-s0514a3:2354": "Sace tuvaṁ hadayaṁ paṇḍitasa, dhammena laddhā idha māharesi;",
  "atk-s0514a3:2355": "Etena vittena kumāri labbhā, nāññaṁ dhanaṁ uttari patthayāmā’’’ti.",
  "atk-s0514a3:2356": "Tattha puṇṇakāmantayitvānāti puṇṇakaṁ āmantayitvā.",
  "atk-s0514a3:2357": "Puṇṇako āha –",
  "atk-s0514a3:2358": "1364.",
  "atk-s0514a3:2359": " ‘‘Yaṁ paṇḍitotyeke vadanti loke, tameva bāloti punāhu aññe;",
  "atk-s0514a3:2360": "Akkhāhi me vippavadanti ettha, kaṁ paṇḍitaṁ nāga tuvaṁ vadesī’’ti.",
  "atk-s0514a3:2361_0": "Tattha yaṁpaṇḍitotyeketi so kira ‘‘hadayaṁ paṇḍitassā’’ti sutvā cintesi ‘‘yaṁ eke",
  "atk-s0514a3:2361_1": "paṇḍitoti vadanti, tameva aññe bāloti kathenti. Kiñcāpi me irandhatiyā vidhuroti",
  "atk-s0514a3:2361_2": "akkhātaṁ, tathāpi tathato jānituṁ pucchissāmi na’’nti. Tasmā evamāha.",
  "atk-s0514a3:2362": "Nāgarājā āha –",
  "atk-s0514a3:2363": "1365.",
  "atk-s0514a3:2364": " ‘‘Korabyarājassa dhanañcayassa, yadi te suto vidhuro nāma kattā;",
  "atk-s0514a3:2365": "Ānehi taṁ paṇḍitaṁ dhammaladdhā, irandhatī padacarā te hotū’’ti.",
  "atk-s0514a3:2366": "Tattha dhammaladdhāti dhammena labhitvā. Padacarāti pādaparicārikā.",
  "atk-s0514a3:2367": "Taṁ sutvā puṇṇako somanassappatto sindhavaṁ nayanatthāya upaṭṭhākaṁ āṇāpesi. Tamatthaṁ pakāsento satthā āha –",
  "atk-s0514a3:2368": "1366.",
  "atk-s0514a3:2369": " ‘‘Idañca sutvā varuṇassa vākyaṁ, uṭṭhāya yakkho paramappatīto;",
  "atk-s0514a3:2370": "Tattheva santo purisaṁ asaṁsi, ānehi ājaññamidheva yutta’’nti.",
  "atk-s0514a3:2371": "Tattha purisaṁ asaṁsīti attano upaṭṭhākaṁ āṇāpesi. Ājaññanti kāraṇākāraṇajānanakasindhavaṁ. Yuttanti kappitaṁ.",
  "atk-s0514a3:2372": "1367.",
  "atk-s0514a3:2373": " ‘‘Jātarūpamayā kaṇṇā, kācamhicamayā khurā;",
  "atk-s0514a3:2374": "Jambonadassa pākassa, suvaṇṇassa uracchado’’ti.",
  "atk-s0514a3:2375_0": "Tattha jātarūpamayā kaṇṇāti tameva sindhavaṁ vaṇṇento āha. Tassa hi manomayassa sindhavassa",
  "atk-s0514a3:2375_1": "jātarūpamayā kaṇṇā, kācamhicamayā khurā, tassa khurā rattamaṇimayāti attho. Jambonadassa",
  "atk-s0514a3:2375_2": "pākassāti jambonadassa pakkassa rattasuvaṇṇassa uracchado.",
  "atk-s0514a3:2376_0": "So puriso tāvadeva taṁ sindhavaṁ ānesi. Puṇṇako taṁ abhiruyha ākāsena vessavaṇassa",
  "atk-s0514a3:2376_1": "santikaṁ gantvā nāgabhavanaṁ vaṇṇetvā taṁ pavattiṁ ārocesi. Tassatthassa pakāsanatthaṁ idaṁ vuttaṁ –",
  "atk-s0514a3:2377": "1368.",
  "atk-s0514a3:2378": " ‘‘Devavāhavahaṁ yānaṁ, assamāruyha puṇṇako;",
  "atk-s0514a3:2379": "Alaṅkato kappitakesamassu, pakkāmi vehāyasamantalikkhe.",
  "atk-s0514a3:2380": "1369.",
  "atk-s0514a3:2381": " ‘‘So puṇṇako kāmarāgena giddho, irandhatiṁ nāgakaññaṁ jigīsaṁ;",
  "atk-s0514a3:2382": "Gantvāna taṁ bhūtapatiṁ yasassiṁ, iccabravī vessavaṇaṁ kuveraṁ.",
  "atk-s0514a3:2383": "1370.",
  "atk-s0514a3:2384": " ‘‘Bhogavatī nāma mandire, vāsā hiraññavatīti vuccati;",
  "atk-s0514a3:2385": "Nagare nimmite kañcanamaye, maṇḍalassa uragassa niṭṭhitaṁ.",
  "atk-s0514a3:2386": "1371.",
  "atk-s0514a3:2387": " ‘‘Aṭṭālakā oṭṭhagīviyo, lohitaṅkassa masāragallino;",
  "atk-s0514a3:2388": "Pāsādettha silāmayā, sovaṇṇaratanehi chāditā.",
  "atk-s0514a3:2389": "1372.",
  "atk-s0514a3:2390": " ‘‘Ambā tilakā ca jambuyo, sattapaṇṇā mucalindaketakā;",
  "atk-s0514a3:2391": "Piyaṅgu uddālakā sahā, uparibhaddakā sinduvārakā.",
  "atk-s0514a3:2392": "1373.",
  "atk-s0514a3:2393": " ‘‘Campeyyakā nāgamallikā, bhaginīmālā atha mettha koliyā;",
  "atk-s0514a3:2394": "Ete dumā pariṇāmitā, sobhayanti uragassa mandiraṁ.",
  "atk-s0514a3:2395": "1374.",
  "atk-s0514a3:2396": " ‘‘Khajjurettha silāmayā, sovaṇṇadhuvapupphitā bahū;",
  "atk-s0514a3:2397": "Yattha vasatopapātiko, nāgarājā varuṇo mahiddhiko.",
  "atk-s0514a3:2398": "1375.",
  "atk-s0514a3:2399": " ‘‘Tassa komārikā bhariyā, vimalā kañcanavelliviggahā;",
  "atk-s0514a3:2400": "Kālā taruṇāva uggatā, pucimandatthanī cārudassanā.",
  "atk-s0514a3:2401": "1376.",
  "atk-s0514a3:2402": " ‘‘Lākhārasarattasucchavī , kaṇikārāva nivātapupphitā;",
  "atk-s0514a3:2403": "Tidivokacarāva accharā, vijjuvabbhaghanā vinissaṭā.",
  "atk-s0514a3:2404": "1377.",
  "atk-s0514a3:2405": " ‘‘Sā dohaḷinī suvimhitā, vidhurassa hadayaṁ dhaniyati;",
  "atk-s0514a3:2406": "Taṁ tesaṁ demi issara, tena te denti irandhatiṁ mama’’nti.",
  "atk-s0514a3:2407_0": "Tattha devavāhavahaṁ yānanti vahitabboti vāho, devasaṅkhātaṁ vāhaṁ vahatīti devavāhavahaṁ.",
  "atk-s0514a3:2407_1": "Yanti etenāti yānaṁ. Kappitakesamassūti maṇḍanavasena susaṁvihitakesamassu. Devānaṁ",
  "atk-s0514a3:2407_2": "pana kesamassukaraṇakammaṁ nāma natthi, vicittakathikena pana kathitaṁ. Jigīsanti",
  "atk-s0514a3:2407_3": "patthayanto. Vessavaṇanti visāṇāya rājadhāniyā issararājānaṁ. Kuveranti evaṁnāmakaṁ.",
  "atk-s0514a3:2407_4": "Bhogavatī nāmāti sampannabhogatāya evaṁladdhanāmaṁ. Mandireti mandiraṁ, bhavananti",
  "atk-s0514a3:2407_5": "attho. Vāsā hiraññavatīti nāgarājassa vasanaṭṭhānattā vāsāti ca, kañcanavatiyā suvaṇṇapākārena",
  "atk-s0514a3:2407_6": "parikkhittattā hiraññavatīti ca vuccati. Nagare nimmiteti nagaraṁ nimmitaṁ. Kañcanamayeti",
  "atk-s0514a3:2407_7": "suvaṇṇamayaṁ. Maṇḍalassāti bhogamaṇḍalena samannāgatassa. Niṭṭhitanti karaṇapariniṭṭhitaṁ.",
  "atk-s0514a3:2407_8": "Oṭṭhagīviyoti oṭṭhagīvāsaṇṭhānena katā rattamaṇimasāragallamayā aṭṭālakā. Pāsādetthāti",
  "atk-s0514a3:2407_9": "ettha nāgabhavane pāsādā. Silāmayāti maṇimayā. Sovaṇṇaratanehīti suvaṇṇasaṅkhātehi",
  "atk-s0514a3:2407_10": "ratanehi, suvaṇṇiṭṭhakāhi chāditāti attho. Sahāti sahakārā. Uparibhaddakāti uddālakajātikāyeva",
  "atk-s0514a3:2407_11": "rukkhā. Campeyyakā nāgamallikāti campakā ca nāgā ca mallikā ca. Bhaginīmālā atha",
  "atk-s0514a3:2407_12": "mettha koliyāti bhaginīmālā ceva atha ettha nāgabhavane koliyā nāma rukkhā ca. Ete",
  "atk-s0514a3:2407_13": "dumā pariṇāmitāti ete pupphūpagaphalūpagarukkhā aññamaññaṁ saṅghaṭṭasākhatāya pariṇāmitā",
  "atk-s0514a3:2407_14": "ākulasamākulā. Khajjuretthāti khajjurirukkhā ettha. Silāmayāti indanīlamaṇimayā.",
  "atk-s0514a3:2407_15": "Sovaṇṇadhuvapupphitāti te pana suvaṇṇapupphehi niccapupphitā. Yattha vasatopapātikoti",
  "atk-s0514a3:2407_16": "yattha nāgabhavane opapātiko nāgarājā vasati. Kañcanavelliviggahāti suvaṇṇarāsisassirikasarīrā.",
  "atk-s0514a3:2407_17": "Kālā taruṇāva uggatāti vilāsayuttatāya mandavāteritā kālavallipallavā viya uggatā.",
  "atk-s0514a3:2407_18": "Pucimandatthanīti nimbaphalasaṇṭhānacūcukā . Lākhārasarattasucchavīti hatthapādatalachaviṁ",
  "atk-s0514a3:2407_19": "sandhāya vuttaṁ. Tidivokacarāti tidasabhavanacarā. Vijjuvabbhaghanāti abbhaghanavalāhakantarato",
  "atk-s0514a3:2407_20": "nissaṭā vijjulatā viya. Taṁ tesaṁ demīti taṁ tassa hadayaṁ ahaṁ tesaṁ demi, evaṁ",
  "atk-s0514a3:2407_21": "jānassu. Issarāti mātulaṁ ālapati.",
  "atk-s0514a3:2408_0": "Iti so vessavaṇena ananuññāto gantuṁ avisahitvā taṁ anujānāpetuṁ etā ettakā gāthā",
  "atk-s0514a3:2408_1": "kathesi. Vessavaṇo pana tassa kathaṁ na suṇāti. Kiṁkāraṇā? Dvinnaṁ devaputtānaṁ vimānaaḍḍaṁ",
  "atk-s0514a3:2408_2": "paricchindatīti. Puṇṇako attano vacanassa assutabhāvaṁ ñatvā jinakadevaputtassa santike",
  "atk-s0514a3:2408_3": "aṭṭhāsi. Vessavaṇo aḍḍaṁ vinicchinitvā parājitaṁ anuṭṭhāpetvā itaraṁ ‘‘gaccha tvaṁ,",
  "atk-s0514a3:2408_4": "tava vimāne vasāhī’’ti āha. Puṇṇako ‘‘gaccha tva’’nti vuttakkhaṇeyeva ‘‘mayhaṁ mātulena",
  "atk-s0514a3:2408_5": "mama pesitabhāvaṁ jānāthā’’ti katipayadevaputte sakkhiṁ katvā heṭṭhā vuttanayeneva",
  "atk-s0514a3:2408_6": "sindhavaṁ āharāpetvā abhiruyha pakkāmi. Tamatthaṁ pakāsento satthā āha –",
  "atk-s0514a3:2409": "1378.",
  "atk-s0514a3:2410": " ‘‘So puṇṇako bhūtapatiṁ yasassiṁ, āmantaya vessavaṇaṁ kuveraṁ;",
  "atk-s0514a3:2411": "Tattheva santo purisaṁ asaṁsi, ānehi ājaññamidheva yuttaṁ.",
  "atk-s0514a3:2412": "1379.",
  "atk-s0514a3:2413": " ‘‘Jātarūpamayā kaṇṇā, kācamhicamayā khurā;",
  "atk-s0514a3:2414": "Jambonadassa pākassa, suvaṇṇassa uracchado.",
  "atk-s0514a3:2415": "1380.",
  "atk-s0514a3:2416": " ‘‘Devavāhavahaṁ yānaṁ, assamāruyha puṇṇako;",
  "atk-s0514a3:2417": "Alaṅkato kappitakesamassu, pakkāmi vehāyasamantalikkhe’’ti.",
  "atk-s0514a3:2418": "Tattha āmantayāti āmantayitvā.",
  "atk-s0514a3:2419_0": "So ākāsena gacchantoyeva cintesi ‘‘vidhurapaṇḍito mahāparivāro, na sakkā taṁ gaṇhituṁ,",
  "atk-s0514a3:2419_1": "dhanañcayakorabyo pana jūtavittako, taṁ jūtena jinitvā vidhuraṁ gaṇhissāmi, ghare",
  "atk-s0514a3:2419_2": "panassa bahūni ratanāni, appagghena lakkhena jūtaṁ na kīḷissati, mahaggharatanaṁ",
  "atk-s0514a3:2419_3": "harituṁ vaṭṭati, aññaṁ ratanaṁ rājā na gaṇhissati, rājagahassa sāmantā vepullapabbatabbhantare",
  "atk-s0514a3:2419_4": "cakkavattirañño paribhogamaṇiratanaṁ atthi mahānubhāvaṁ, taṁ gahetvā tena rājānaṁ",
  "atk-s0514a3:2419_5": "palobhetvā jinissāmī’’ti. So tathā akāsi. Tamatthaṁ pakāsento satthā āha –",
  "atk-s0514a3:2420": "1381.",
  "atk-s0514a3:2421": " ‘‘So aggamā rājagahaṁ surammaṁ, aṅgassa rañño nagaraṁ durāyutaṁ;",
  "atk-s0514a3:2422": "Pahūtabhakkhaṁ bahuannapānaṁ, masakkasāraṁ viya vāsavassa.",
  "atk-s0514a3:2423": "1382.",
  "atk-s0514a3:2424": " ‘‘Mayūrakoñcāgaṇasampaghuṭṭhaṁ , dijābhighuṭṭhaṁ dijasaṅghasevitaṁ;",
  "atk-s0514a3:2425": "Nānāsakuntābhirudaṁ suvaṅgaṇaṁ, pupphābhikiṇṇaṁ himavaṁva pabbataṁ.",
  "atk-s0514a3:2426": "1383.",
  "atk-s0514a3:2427": " ‘‘So puṇṇako vepulamābhirūhi, siluccayaṁ kimpurisānuciṇṇaṁ;",
  "atk-s0514a3:2428": "Anvesamāno maṇiratanaṁ uḷāraṁ, tamaddasā pabbatakūṭamajjhe’’ti.",
  "atk-s0514a3:2429_0": "Tattha aṅgassa raññoti tadā aṅgassa raññova magadharajjaṁ ahosi. Tena vuttaṁ – ‘‘aṅgassa",
  "atk-s0514a3:2429_1": "rañño nagara’’nti. Durāyutanti paccatthikehi durāyuttaṁ. Masakkasāraṁ viya vāsavassāti",
  "atk-s0514a3:2429_2": "masakkasārasaṅkhāte sinerupabbatamatthake māpitattā ‘‘masakkasāra’’nti laddhanāmaṁ",
  "atk-s0514a3:2429_3": "vāsavassa bhavanaṁ viya. Dijābhighuṭṭhanti aññehi ca pakkhīhi abhisaṅghuṭṭhaṁ ninnāditaṁ.",
  "atk-s0514a3:2429_4": "Nānāsakuntābhirudanti madhurassarena gāyantehi viya nānāvidhehi sakuṇehi abhirudaṁ,",
  "atk-s0514a3:2429_5": "abhigītanti attho. Suvaṅgaṇanti sundaraaṅgaṇaṁ manuññatalaṁ. Himavaṁva pabbatanti",
  "atk-s0514a3:2429_6": "himavantapabbataṁ viya. Vepulamābhirūhīti bhikkhave, so puṇṇako evarūpaṁ vepullapabbataṁ",
  "atk-s0514a3:2429_7": "abhiruhi. Pabbatakūṭamajjheti pabbatakūṭaantare taṁ maṇiṁ addasa.",
  "atk-s0514a3:2430": "1384.",
  "atk-s0514a3:2431": " ‘‘Disvā maṇiṁ pabhassaraṁ jātimantaṁ, manoharaṁ maṇiratanaṁ uḷāraṁ;",
  "atk-s0514a3:2432": "Daddallamānaṁ yasasā yasassinaṁ, obhāsatī vijjurivantalikkhe.",
  "atk-s0514a3:2433": "1385.",
  "atk-s0514a3:2434": " ‘‘Tamaggahī veḷuriyaṁ mahagghaṁ, manoharaṁ nāma mahānubhāvaṁ;",
  "atk-s0514a3:2435": "Ājaññamāruyha manomavaṇṇo, pakkāmi vehāyasamantalikkhe’’ti.",
  "atk-s0514a3:2436_0": "Tattha manoharanti manasābhipatthitassa dhanassa āharaṇasamatthaṁ. Daddallamānanti",
  "atk-s0514a3:2436_1": "ujjalamānaṁ. Yasasāti parivāramaṇigaṇena. Obhāsatīti taṁ maṇiratanaṁ ākāse vijjuriva",
  "atk-s0514a3:2436_2": "obhāsati. Tamaggahīti taṁ maṇiratanaṁ aggahesi. Taṁ pana maṇiratanaṁ kumbhiro nāma",
  "atk-s0514a3:2436_3": "yakkho kumbhaṇḍasahassaparivāro rakkhati. So pana tena kujjhitvā olokitamatteneva",
  "atk-s0514a3:2436_4": "bhītatasito palāyitvā cakkavāḷapabbataṁ patvā kampamāno olokento aṭṭhāsi. Iti taṁ",
  "atk-s0514a3:2436_5": "palāpetvā puṇṇako maṇiratanaṁ aggahesi. Manoharaṁ nāmāti manasā cintitaṁ dhanaṁ āharituṁ",
  "atk-s0514a3:2436_6": "sakkotīti evaṁladdhanāmaṁ.",
  "atk-s0514a3:2437": "Iti so taṁ gahetvā ākāsena gacchanto taṁ nagaraṁ patto. Tamatthaṁ pakāsento satthā āha –",
  "atk-s0514a3:2438": "1386.",
  "atk-s0514a3:2439": " ‘‘So aggamā nagaramindapatthaṁ, oruyhupāgacchi sabhaṁ kurūnaṁ;",
  "atk-s0514a3:2440": "Samāgate ekasataṁ samagge, avhettha yakkho avikampamāno.",
  "atk-s0514a3:2441": "1387.",
  "atk-s0514a3:2442": " ‘‘Ko nīdha raññaṁ varamābhijeti, kamābhijeyyāma varaddhanena;",
  "atk-s0514a3:2443": "Kamanuttaraṁ ratanavaraṁ jināma, ko vāpi no jeti varaddhanenā’’ti.",
  "atk-s0514a3:2444_0": "Tattha oruyhupāgacchi sabhaṁ kurūnanti bhikkhave, so puṇṇako assapiṭṭhito oruyha",
  "atk-s0514a3:2444_1": "assaṁ adissamānarūpaṁ ṭhapetvā māṇavakavaṇṇena kurūnaṁ sabhaṁ upagato. Ekasatanti",
  "atk-s0514a3:2444_2": "ekasatarājāno achambhīto hutvā ‘‘ko nīdhā’’tiādīni vadanto jūtena avhettha. Ko nīdhāti",
  "atk-s0514a3:2444_3": "ko nu imasmiṁ rājasamāgame. Raññanti rājūnaṁ antare. Varamābhijetīti amhākaṁ santakaṁ",
  "atk-s0514a3:2444_4": "seṭṭharatanaṁ abhijeti, ‘‘ahaṁ jināmī’’ti vattuṁ ussahati. Kamābhijeyyāmāti kaṁ vā",
  "atk-s0514a3:2444_5": "mayaṁ jineyyāma. Varaddhanenāti uttamadhanena. Kamanuttaranti jinanto ca kataraṁ",
  "atk-s0514a3:2444_6": "rājānaṁ anuttaraṁ ratanavaraṁ jināma. Ko vāpi no jetīti atha vā ko nāma rājā amhe",
  "atk-s0514a3:2444_7": "varadhanena jeti. Iti so catūhi padehi korabyameva ghaṭṭeti.",
  "atk-s0514a3:2445": "Atha rājā ‘‘mayā ito pubbe evaṁ sūro hutvā kathento nāma na diṭṭhapubbo, ko nu kho eso’’ti cintetvā pucchanto gāthamāha –",
  "atk-s0514a3:2446": "1388.",
  "atk-s0514a3:2447": " ‘‘Kuhiṁ nu raṭṭhe tava jātibhūmi, na korabyasseva vaco tavedaṁ;",
  "atk-s0514a3:2448": "Abhītosi no vaṇṇanibhāya sabbe, akkhāhi me nāmañca bandhave cā’’ti.",
  "atk-s0514a3:2449": "Tattha na korabyassevāti kururaṭṭhavāsikasseva tava vacanaṁ na hoti.",
  "atk-s0514a3:2450_0": "Taṁ sutvā itaro ‘‘ayaṁ rājā mama nāmaṁ pucchati, puṇṇako ca nāma dāso hoti. Sacāhaṁ",
  "atk-s0514a3:2450_1": "‘puṇṇakosmī’ti vakkhāmi, ‘esa dāso, tasmā maṁ pagabbhatāya evaṁ vadetī’ti avamaññissati,",
  "atk-s0514a3:2450_2": "anantarātīte attabhāve nāmamassa kathessāmī’’ti cintetvā gāthamāha –",
  "atk-s0514a3:2451": "1389.",
  "atk-s0514a3:2452": " ‘‘Kaccāyano māṇavakosmi rāja, anūnanāmo iti mavhayanti;",
  "atk-s0514a3:2453": "Aṅgesu me ñātayo bandhavā ca, akkhena devasmi idhānupatto’’ti.",
  "atk-s0514a3:2454_0": "Tattha anūnanāmoti na ūnanāmo. Iminā attano puṇṇakanāmameva paṭicchannaṁ katvā katheti.",
  "atk-s0514a3:2454_1": "Iti mavhayantīti iti maṁ avhayanti pakkosanti . Aṅgesūti aṅgaraṭṭhe kālacampānagare",
  "atk-s0514a3:2454_2": "vasanti. Akkhena devasmīti deva, jūtakīḷanatthena idha anuppattosmi.",
  "atk-s0514a3:2455": "Atha rājā ‘‘māṇava, tvaṁ jūtena jito kiṁ dassasi, kiṁ te atthī’’ti pucchanto gāthamāha –",
  "atk-s0514a3:2456": "1390.",
  "atk-s0514a3:2457": " ‘‘Kiṁ māṇavassa ratanāni atthi, ye taṁ jinanto hare akkhadhutto;",
  "atk-s0514a3:2458": "Bahūni rañño ratanāni atthi, te tvaṁ daliddo kathamavhayesī’’ti.",
  "atk-s0514a3:2459_0": "Tassattho – kittakāni bhoto māṇavassa ratanāni atthi, ye taṁ jinanto akkhadhutto",
  "atk-s0514a3:2459_1": "‘‘āharā’’ti vatvā hareyya. Rañño pana nivesane bahūni ratanāni atthi, te rājāno evaṁ",
  "atk-s0514a3:2459_2": "bahudhane tvaṁ daliddo samāno kathaṁ jūtena avhayasīti.",
  "atk-s0514a3:2460": "Tato puṇṇako gāthamāha –",
  "atk-s0514a3:2461": "1391.",
  "atk-s0514a3:2462": " ‘‘Manoharo nāma maṇī mamāyaṁ, manoharaṁ maṇiratanaṁ uḷāraṁ;",
  "atk-s0514a3:2463": "Imañca ājaññamamittatāpanaṁ, etaṁ me jinitvā hare akkhadhutto’’ti.",
  "atk-s0514a3:2464": "Pāḷipotthakesu pana ‘‘maṇi mama vijjati lohitaṅko’’ti likhitaṁ. So pana maṇi veḷuriyo, tasmā idameva sameti.",
  "atk-s0514a3:2465": "Tattha ājaññanti imaṁ ājānīyassañca maṇiñcāti etaṁ me ubhayaṁ hareyya akkhadhuttoti assaṁ dassetvā evamāha.",
  "atk-s0514a3:2466": "Taṁ sutvā rājā gāthamāha –",
  "atk-s0514a3:2467": "1392.",
  "atk-s0514a3:2468": " ‘‘Eko maṇī māṇava kiṁ karissati, ājāniyeko pana kiṁ karissati;",
  "atk-s0514a3:2469": "Bahūni rañño maṇiratanāni atthi, ājāniyā vātajavā anappakā’’ti.",
  "atk-s0514a3:2470": "Dohaḷakaṇḍaṁ niṭṭhitaṁ.",
  "atk-s0514a3:2471": "Maṇikaṇḍaṁ",
  "atk-s0514a3:2472_0": "So rañño kathaṁ sutvā ‘‘mahārāja, kiṁ nāma etaṁ vadetha, eko asso assasahassaṁ lakkhaṁ",
  "atk-s0514a3:2472_1": "hoti, eko maṇi maṇisahassaṁ lakkhaṁ hoti. Na hi sabbe assā ekasadisā, imassa tāva",
  "atk-s0514a3:2472_2": "javaṁ passathā’’ti vatvā assaṁ abhiruhitvā pākāramatthakena pesesi. Sattayojanikaṁ",
  "atk-s0514a3:2472_3": "nagaraṁ assehi gīvāya gīvaṁ paharantehi parikkhittaṁ viya ahosi. Athānukkamena assopi",
  "atk-s0514a3:2472_4": "na paññāyi, yakkhopi na paññāyi, udare baddharattapaṭova paññāyi. So assato oruyha",
  "atk-s0514a3:2472_5": "‘‘diṭṭho, mahārāja, assassa vego’’ti vatvā ‘‘āma, diṭṭho’’ti vutte ‘‘idāni puna passa,",
  "atk-s0514a3:2472_6": "mahārājā’’ti vatvā assaṁ antonagare uyyāne pokkharaṇiyā udakapiṭṭhe pesesi, khuraggāni",
  "atk-s0514a3:2472_7": "atementova pakkhandi. Atha naṁ padumapattesu vicarāpetvā pāṇiṁ paharitvā hatthaṁ",
  "atk-s0514a3:2472_8": "pasāresi, asso āgantvā pāṇitale patiṭṭhāsi. Tato ‘‘vaṭṭate evarūpaṁ assaratanaṁ narindā’’ti",
  "atk-s0514a3:2472_9": "vatvā ‘‘vaṭṭatī’’ti vutte ‘‘mahārāja, assaratanaṁ tāva tiṭṭhatu, maṇiratanassa mahānubhāvaṁ",
  "atk-s0514a3:2472_10": "passā’’ti vatvā tassānubhāvaṁ pakāsento āha –",
  "atk-s0514a3:2473": "1393.",
  "atk-s0514a3:2474": " ‘‘Idañca me maṇiratanaṁ, passa tvaṁ dvipaduttama;",
  "atk-s0514a3:2475": "Itthīnaṁ viggahā cettha, purisānañca viggahā.",
  "atk-s0514a3:2476": "1394.",
  "atk-s0514a3:2477": " ‘‘Migānaṁ viggahā cettha, sakuṇānañca viggahā;",
  "atk-s0514a3:2478": "Nāgarājā supaṇṇā ca, maṇimhi passa nimmita’’nti.",
  "atk-s0514a3:2479_0": "Tattha itthīnanti etasmiñhi maṇiratane alaṅkatapaṭiyattā anekā itthiviggahā purisaviggahā",
  "atk-s0514a3:2479_1": "nānappakārā migapakkhisaṅghā senaṅgādīni ca paññāyanti, tāni dassento evamāha. Nimmitanti",
  "atk-s0514a3:2479_2": "idaṁ evarūpaṁ accherakaṁ maṇimhi nimmitaṁ passa.",
  "atk-s0514a3:2480": "‘‘Aparampi passāhī’’ti vatvā gāthā āha –",
  "atk-s0514a3:2481": "1395.",
  "atk-s0514a3:2482": " ‘‘Hatthānīkaṁ rathānīkaṁ, asse pattī ca vammine;",
  "atk-s0514a3:2483": "Caturaṅginimaṁ senaṁ, maṇimhi passa nimmitaṁ.",
  "atk-s0514a3:2484": "1396.",
  "atk-s0514a3:2485": " ‘‘Hatthārohe anīkaṭṭhe, rathike pattikārake;",
  "atk-s0514a3:2486": "Balaggāni viyūḷhāni, maṇimhi passa nimmita’’nti.",
  "atk-s0514a3:2487": "Tattha balaggānīti balāneva. Viyūḷhānīti byūhavasena ṭhitāni.",
  "atk-s0514a3:2488": "1397.",
  "atk-s0514a3:2489": " ‘‘Puraṁ uddhāpasampannaṁ, bahupākāratoraṇaṁ;",
  "atk-s0514a3:2490": "Siṅghāṭake subhūmiyo, maṇimhi passa nimmitaṁ.",
  "atk-s0514a3:2491": "1398.",
  "atk-s0514a3:2492": " ‘‘Esikā parikhāyo ca, palikhaṁ aggaḷāni ca;",
  "atk-s0514a3:2493": "Aṭṭālake ca dvāre ca, maṇimhi passa nimmita’’nti.",
  "atk-s0514a3:2494_0": "Tattha puranti nagaraṁ. Uddhāpasampannanti pākāravatthunā sampannaṁ. Bahupākāratoraṇanti",
  "atk-s0514a3:2494_1": "uccapākāratoraṇanagaradvārena sampannaṁ. Siṅghāṭaketi vīthicatukkāni. Subhūmiyoti",
  "atk-s0514a3:2494_2": "nagarūpacāre vicittā ramaṇīyabhūmiyo. Esikāti nagaradvāresu uṭṭhāpite esikatthambhe.",
  "atk-s0514a3:2494_3": "Palikhanti palighaṁ, ayameva vā pāṭho. Aggaḷānīti nagaradvārakavāṭāni. Dvāre cāti gopurāni ca.",
  "atk-s0514a3:2495": "1399.",
  "atk-s0514a3:2496": " ‘‘Passa toraṇamaggesu, nānādijagaṇā bahū;",
  "atk-s0514a3:2497": "Haṁsā koñcā mayūrā ca, cakkavākā ca kukkuhā.",
  "atk-s0514a3:2498": "1400.",
  "atk-s0514a3:2499": " ‘‘Kuṇālakā bahū citrā, sikhaṇḍī jīvajīvakā;",
  "atk-s0514a3:2500": "Nānādijagaṇākiṇṇaṁ, maṇimhi passa nimmita’’nti.",
  "atk-s0514a3:2501": "Tattha toraṇamaggesūti etasmiṁ nagare toraṇaggesu. Kuṇālakāti kāḷakokilā. Citrāti citrapattakokilā.",
  "atk-s0514a3:2502": "1401.",
  "atk-s0514a3:2503": " ‘‘Passa nagaraṁ supākāraṁ, abbhutaṁ lomahaṁsanaṁ;",
  "atk-s0514a3:2504": "Samussitadhajaṁ rammaṁ, soṇṇavālukasanthataṁ.",
  "atk-s0514a3:2505": "1402.",
  "atk-s0514a3:2506": " ‘‘Passettha paṇṇasālāyo, vibhattā bhāgaso mitā;",
  "atk-s0514a3:2507": "Nivesane nivese ca, sandhibyūhe pathaddhiyo’’ti.",
  "atk-s0514a3:2508_0": "Tattha supākāranti kañcanapākāraparikkhittaṁ. Paṇṇasālāyoti nānābhaṇḍapuṇṇe āpaṇe.",
  "atk-s0514a3:2508_1": "Nivesane nivese cāti gehāni ceva gehavatthūni ca. Sandhibyūheti gharasandhiyo ca",
  "atk-s0514a3:2508_2": "anibbiddharacchā ca. Pathaddhiyoti nibbiddhavīthiyo.",
  "atk-s0514a3:2509": "1403.",
  "atk-s0514a3:2510": " ‘‘Pānāgāre ca soṇḍe ca, sūnā odaniyā gharā;",
  "atk-s0514a3:2511": "Vesī ca gaṇikāyo ca, maṇimhi passa nimmitaṁ.",
  "atk-s0514a3:2512": "1404.",
  "atk-s0514a3:2513": " ‘‘Mālākāre ca rajake, gandhike atha dussike;",
  "atk-s0514a3:2514": "Suvaṇṇakāre maṇikāre, maṇimhi passa nimmitaṁ.",
  "atk-s0514a3:2515": "1405.",
  "atk-s0514a3:2516": " ‘‘Āḷārike ca sūde ca, naṭanāṭakagāyino;",
  "atk-s0514a3:2517": "Pāṇissare kumbhathūnike, maṇimhi passa nimmita’’nti.",
  "atk-s0514a3:2518_0": "Tattha soṇḍe cāti attano anurūpehi kaṇṭhakaṇṇapilandhanehi samannāgate āpānabhūmiṁ",
  "atk-s0514a3:2518_1": "sajjetvā nisinne surāsoṇḍe ca. Āḷāriketi pūvapāke. Sūdeti bhattakārake. Pāṇissareti",
  "atk-s0514a3:2518_2": "pāṇippahārena gāyante. Kumbhathūniketi ghaṭadaddarivādake.",
  "atk-s0514a3:2519": "1406.",
  "atk-s0514a3:2520": " ‘‘Passa bherī mudiṅgā ca, saṅkhā paṇavadindimā;",
  "atk-s0514a3:2521": "Sabbañca tāḷāvacaraṁ, maṇimhi passa nimmitaṁ.",
  "atk-s0514a3:2522": "1407.",
  "atk-s0514a3:2523": " ‘‘Sammatālañca vīṇañca, naccagītaṁ suvāditaṁ;",
  "atk-s0514a3:2524": "Tūriyatāḷitasaṅghuṭṭhaṁ, maṇimhi passa nimmitaṁ.",
  "atk-s0514a3:2525": "1408.",
  "atk-s0514a3:2526": " ‘‘Laṅghikā muṭṭhikā cettha, māyākārā ca sobhiyā;",
  "atk-s0514a3:2527": "Vetālike ca jalle ca, maṇimhi passa nimmita’’nti.",
  "atk-s0514a3:2528_0": "Tattha sammatālañcāti khadirādisammañceva kaṁsatālañca. Tūriyatāḷitasaṅghuṭṭhanti",
  "atk-s0514a3:2528_1": "nānātūriyānaṁ tāḷitehi saṅghuṭṭhaṁ. Muṭṭhikāti muṭṭhikamallā. Sobhiyāti nagarasobhanā",
  "atk-s0514a3:2528_2": "itthī ca sampannarūpā purisā ca. Vetāliketi vetālauṭṭhāpake. Jalleti massūni karonte nhāpite.",
  "atk-s0514a3:2529": "1409.",
  "atk-s0514a3:2530": " ‘‘Samajjā cettha vattanti, ākiṇṇā naranāribhi;",
  "atk-s0514a3:2531": "Mañcātimañce bhūmiyo, maṇimhi passa nimmita’’nti.",
  "atk-s0514a3:2532": "Tattha mañcātimañceti mañcānaṁ upari baddhamañce. Bhūmiyoti ramaṇīyā samajjabhūmiyo.",
  "atk-s0514a3:2533": "1410.",
  "atk-s0514a3:2534": " ‘‘Passa malle samajjasmiṁ, phoṭente diguṇaṁ bhujaṁ;",
  "atk-s0514a3:2535": "Nihate nihatamāne ca, maṇimhi passa nimmita’’nti.",
  "atk-s0514a3:2536": "Tattha samajjasminti mallaraṅge. Nihateti nihanitvā jinitvā ṭhite. Nihatamāneti parājite.",
  "atk-s0514a3:2537": "1411.",
  "atk-s0514a3:2538": " ‘‘Passa pabbatapādesu, nānāmigagaṇā bahū;",
  "atk-s0514a3:2539": "Sīhā byagghā varāhā ca, acchakokataracchayo.",
  "atk-s0514a3:2540": "1412.",
  "atk-s0514a3:2541": " ‘‘Palāsādā gavajā ca, mahiṁsā rohitā rurū;",
  "atk-s0514a3:2542": "Eṇeyyā ca varāhā ca, gaṇino nīkasūkarā.",
  "atk-s0514a3:2543": "1413.",
  "atk-s0514a3:2544": " ‘‘Kadalimigā bahū citrā, biḷārā sasakaṇṭakā;",
  "atk-s0514a3:2545": "Nānāmigagaṇākiṇṇaṁ, maṇimhi passa nimmita’’nti.",
  "atk-s0514a3:2546_0": "Tattha palāsādāti khaggamigā. ‘‘Palatā’’tipi pāṭho. Gavajāti gavayā. Varāhāti ekā",
  "atk-s0514a3:2546_1": "migajātikā. Tathā gaṇino ceva nīkasūkarā ca. Bahū citrāti nānappakārā citrā migā.",
  "atk-s0514a3:2546_2": "Biḷārāti araññabiḷārā. Sasakaṇṭakāti sasā ca kaṇṭakā ca.",
  "atk-s0514a3:2547": "1414.",
  "atk-s0514a3:2548": " ‘‘Najjāyo suppatitthāyo, soṇṇavālukasanthatā;",
  "atk-s0514a3:2549": "Acchā savanti ambūni, macchagumbanisevitā.",
  "atk-s0514a3:2550": "1415.",
  "atk-s0514a3:2551": " ‘‘Kumbhīlā makarā cettha, susumārā ca kacchapā;",
  "atk-s0514a3:2552": "Pāṭhīnā pāvusā macchā, balajā muñcarohitā’’ti.",
  "atk-s0514a3:2553": "Tattha najjāyoti nadiyo. Soṇṇavālukasanthatāti suvaṇṇavālukāya santhatatalā. Kumbhīlāti ime evarūpā jalacarā antonadiyaṁ vicaranti, tepi maṇimhi passāhīti.",
  "atk-s0514a3:2554": "1416.",
  "atk-s0514a3:2555": " ‘‘Nānādijagaṇākiṇṇā, nānādumagaṇāyutā;",
  "atk-s0514a3:2556": "Veḷuriyakarodāyo, maṇimhi passa nimmita’’nti.",
  "atk-s0514a3:2557": "Tattha veḷuriyakarodāyoti veḷuriyapāsāṇe paharitvā saddaṁ karontiyo evarūpā najjāyoti.",
  "atk-s0514a3:2558": "1417.",
  "atk-s0514a3:2559": " ‘‘Passettha pokkharaṇiyo, suvibhattā catuddisā;",
  "atk-s0514a3:2560": "Nānādijagaṇākiṇṇā, puthulomanisevitā.",
  "atk-s0514a3:2561": "1418.",
  "atk-s0514a3:2562": " ‘‘Samantodakasampannaṁ, mahiṁ sāgarakuṇḍalaṁ;",
  "atk-s0514a3:2563": "Upetaṁ vanarājehi, maṇimhi passa nimmita’’nti.",
  "atk-s0514a3:2564": "Tattha puthulomanisevitāti mahāmacchehi nisevitā. Vanarājehīti vanarājīhi, ayameva vā pāṭho.",
  "atk-s0514a3:2565": "1419.",
  "atk-s0514a3:2566": " ‘‘Purato videhe passa, goyāniye ca pacchato;",
  "atk-s0514a3:2567": "Kuruyo jambudīpañca, maṇimhi passa nimmitaṁ.",
  "atk-s0514a3:2568": "1420.",
  "atk-s0514a3:2569": " ‘‘Passa candaṁ sūriyañca, obhāsante catuddisā;",
  "atk-s0514a3:2570": "Sineruṁ anupariyante, maṇimhi passa nimmitaṁ.",
  "atk-s0514a3:2571": "1421.",
  "atk-s0514a3:2572": " ‘‘Sineruṁ himavantañca, sāgarañca mahītalaṁ;",
  "atk-s0514a3:2573": "Cattāro ca mahārāje, maṇimhi passa nimmitaṁ.",
  "atk-s0514a3:2574": "1422.",
  "atk-s0514a3:2575": " ‘‘Ārāme vanagumbe ca, pāṭiye ca siluccaye;",
  "atk-s0514a3:2576": "Ramme kimpurisākiṇṇe, maṇimhi passa nimmitaṁ.",
  "atk-s0514a3:2577": "1423.",
  "atk-s0514a3:2578": " ‘‘Phārusakaṁ cittalataṁ, missakaṁ nandanaṁ vanaṁ;",
  "atk-s0514a3:2579": "Vejayantañca pāsādaṁ, maṇimhi passa nimmitaṁ.",
  "atk-s0514a3:2580": "1424.",
  "atk-s0514a3:2581": " ‘‘Sudhammaṁ tāvatiṁsañca, pārichattañca pupphitaṁ;",
  "atk-s0514a3:2582": "Erāvaṇaṁ nāgarājaṁ, maṇimhi passa nimmitaṁ.",
  "atk-s0514a3:2583": "1425.",
  "atk-s0514a3:2584": " ‘‘Passettha devakaññāyo, nabhā vijjurivuggatā;",
  "atk-s0514a3:2585": "Nandane vicarantiyo, maṇimhi passa nimmitaṁ.",
  "atk-s0514a3:2586": "1426.",
  "atk-s0514a3:2587": " ‘‘Passettha devakaññāyo, devaputtapalobhinī;",
  "atk-s0514a3:2588": "Devaputte ramamāne, maṇimhi passa nimmita’’nti.",
  "atk-s0514a3:2589_0": "Tattha videheti pubbavidehadīpaṁ. Goyāniyeti aparagoyānadīpaṁ. Kuruyoti uttarakuru",
  "atk-s0514a3:2589_1": "ca dakkhiṇato jambudīpañca. Anupariyanteti ete candimasūriye sineruṁ anupariyāyante.",
  "atk-s0514a3:2589_2": "Pāṭiyeti pattharitvā ṭhapite viya piṭṭhipāsāṇe.",
  "atk-s0514a3:2590": "1427.",
  "atk-s0514a3:2591": " ‘‘Parosahassapāsāde, veḷuriyaphalasanthate;",
  "atk-s0514a3:2592": "Pajjalante ca vaṇṇena, maṇimhi passa nimmitaṁ.",
  "atk-s0514a3:2593": "1428.",
  "atk-s0514a3:2594": " ‘‘Tāvatiṁse ca yāme ca, tusite cāpi nimmite;",
  "atk-s0514a3:2595": "Paranimmitavasavattino, maṇimhi passa nimmitaṁ.",
  "atk-s0514a3:2596": "1429.",
  "atk-s0514a3:2597": " ‘‘Passettha pokkharaṇiyo, vippasannodikā sucī;",
  "atk-s0514a3:2598": "Mandālakehi sañchannā, padumuppalakehi cā’’ti.",
  "atk-s0514a3:2599": "Tattha parosahassanti tāvatiṁsabhavane atirekasahassapāsāde.",
  "atk-s0514a3:2600": "1430.",
  "atk-s0514a3:2601": " ‘‘Dasettha rājiyo setā, dasa nīlā manoramā;",
  "atk-s0514a3:2602": "Cha piṅgalā pannarasa, haliddā ca catuddasa.",
  "atk-s0514a3:2603": "1431.",
  "atk-s0514a3:2604": " ‘‘Vīsati tattha sovaṇṇā, vīsati rajatāmayā;",
  "atk-s0514a3:2605": "Indagopakavaṇṇābhā, tāva dissanti tiṁsati.",
  "atk-s0514a3:2606": "1432.",
  "atk-s0514a3:2607": " ‘‘Dasettha kāḷiyo chacca, mañjeṭṭhā pannavīsati;",
  "atk-s0514a3:2608": "Missā bandhukapupphehi, nīluppalavicittikā.",
  "atk-s0514a3:2609": "1433.",
  "atk-s0514a3:2610": " ‘‘Evaṁ sabbaṅgasampannaṁ, accimantaṁ pabhassaraṁ;",
  "atk-s0514a3:2611": "Odhisuṅkaṁ mahārāja, passa tvaṁ dvipaduttamā’’ti.",
  "atk-s0514a3:2612_0": "Tattha dasettha rājiyo setāti etasmiṁ maṇikkhandhe dasa setarājiyo. Cha piṅgalā pannarasāti",
  "atk-s0514a3:2612_1": "cha ca pannarasa cāti ekavīsati piṅgalarājiyo . Haliddāti haliddavaṇṇā catuddasa.",
  "atk-s0514a3:2612_2": "Tiṁsatīti indagopakavaṇṇābhā tiṁsa rājiyo. Dasa chaccāti dasa ca cha ca soḷasa kāḷarājiyo.",
  "atk-s0514a3:2612_3": "Pannavīsatīti pañcavīsati mañjeṭṭhavaṇṇā pabhassarā. Missā bandhukapupphehīti kāḷamañjeṭṭhavaṇṇarājiyo",
  "atk-s0514a3:2612_4": "etehi missā vicittikā passa. Ettha hi kāḷarājiyo bandhujīvakapupphehi missā, mañjeṭṭharājiyo",
  "atk-s0514a3:2612_5": "nīluppalehi vicittikā. Odhisuṅkanti suṅkakoṭṭhāsaṁ. Yo maṁ jūte jinissati, tassimaṁ",
  "atk-s0514a3:2612_6": "suṅkakoṭṭhāsaṁ passāti vadati. Aṭṭhakathāyaṁ pana ‘‘hotu suṅkaṁ, mahārājā’’tipi pāṭho.",
  "atk-s0514a3:2612_7": "Tassattho – dvipaduttama passa tvaṁ imaṁ evarūpaṁ maṇikkhandhaṁ, idameva, mahārāja,",
  "atk-s0514a3:2612_8": "suṅkaṁ hotu. Yo maṁ jūte jinissati, tassidaṁ bhavissatīti.",
  "atk-s0514a3:2613": "Maṇikaṇḍaṁ niṭṭhitaṁ.",
  "atk-s0514a3:2614": "Akkhakaṇḍaṁ",
  "atk-s0514a3:2615_0": "Evaṁ vatvā puṇṇako ‘‘mahārāja, ahaṁ tāva jūte parājito imaṁ maṇiratanaṁ dassāmi,",
  "atk-s0514a3:2615_1": "tvaṁ pana kiṁ dassasī’’ti āha. ‘‘Tāta, mama sarīrañca deviñca setacchattañca ṭhapetvā",
  "atk-s0514a3:2615_2": "sesaṁ mama santakaṁ suṅkaṁ hotū’’ti. ‘‘Tena hi, deva, mā cirāyi, ahaṁ dūrāgato, khippaṁ",
  "atk-s0514a3:2615_3": "jūtamaṇḍalaṁ sajjāpehī’’ti. Rājā amacce āṇāpesi. Te khippaṁ jūtamaṇḍalaṁ sajjetvā",
  "atk-s0514a3:2615_4": "rañño varapotthakattharaṇaṁ santharitvā sesarājūnañcāpi āsanāni paññapetvā puṇṇakassapi",
  "atk-s0514a3:2615_5": "patirūpaṁ āsanaṁ paññapetvā rañño kālaṁ ārocayiṁsu. Tato puṇṇako rājānaṁ gāthāya ajjhabhāsi –",
  "atk-s0514a3:2616": "1434.",
  "atk-s0514a3:2617": " ‘‘Upāgataṁ rāja mupehi lakkhaṁ, netādisaṁ maṇiratanaṁ tavatthi;",
  "atk-s0514a3:2618": "Dhammena jissāma asāhasena, jito ca no khippamavākarohī’’ti.",
  "atk-s0514a3:2619_0": "Tassattho – mahārāja, jūtasālāya kammaṁ upāgataṁ niṭṭhitaṁ, etādisaṁ maṇiratanaṁ",
  "atk-s0514a3:2619_1": "tava natthi, mā papañcaṁ karohi, upehi lakkhaṁ akkhehi kīḷanaṭṭhānaṁ upagaccha. Kīḷantā",
  "atk-s0514a3:2619_2": "ca mayaṁ dhammena jissāma, dhammeneva no asāhasena jayo hotu. Sace pana tvaṁ jito",
  "atk-s0514a3:2619_3": "bhavissasi, atha no khippamavākarohi, papañcaṁ akatvāva jito dhanaṁ dadeyyāsīti vuttaṁ hoti.",
  "atk-s0514a3:2620_0": "Atha naṁ rājā ‘‘māṇava, tvaṁ maṁ ‘rājā’ti mā bhāyi, dhammeneva no asāhasena jayaparājayo",
  "atk-s0514a3:2620_1": "bhavissatī’’ti āha. Taṁ sutvā puṇṇako ‘‘amhākaṁ dhammeneva jayaparājayabhāvaṁ jānāthā’’ti",
  "atk-s0514a3:2620_2": "tepi rājāno sakkhiṁ karonto gāthamāha –",
  "atk-s0514a3:2621": "1435.",
  "atk-s0514a3:2622": " ‘‘Pañcāla paccuggata sūrasena, macchā ca maddā saha kekakebhi;",
  "atk-s0514a3:2623": "Passantu note asaṭhena yuddhaṁ, na no sabhāyaṁ na karonti kiñcī’’ti.",
  "atk-s0514a3:2624_0": "Tattha paccuggatāti uggatattā paññātattā pākaṭattā pañcālarājānamevālapati. Macchā",
  "atk-s0514a3:2624_1": "cāti tvañca, samma maccharāja. Maddāti maddarāja. Saha kekakebhīti kekakebhināmena",
  "atk-s0514a3:2624_2": "janapadena saha vattamānakekakebhirāja, tvañca. Atha vā sahasaddaṁ ‘‘kekakebhī’’ti",
  "atk-s0514a3:2624_3": "padassa pacchato ṭhapetvā paccuggatasaddañca sūrasenavisesanaṁ katvā pañcālapaccuggatasūrasena",
  "atk-s0514a3:2624_4": "macchā ca maddā ca kekakebhi saha sesarājāno cāti evamettha attho daṭṭhabbo. Passantu",
  "atk-s0514a3:2624_5": "noteti amhākaṁ dvinnaṁ ete rājāno asaṭhena akkhayuddhaṁ passantu. Na no sabhāyaṁ",
  "atk-s0514a3:2624_6": "na karonti kiñcīti ettha noti nipātamattaṁ, sabhāyaṁ kiñci sakkhiṁ na na karonti,",
  "atk-s0514a3:2624_7": "khattiyepi brāhmaṇepi karontiyeva, tasmā sace kiñci akāraṇaṁ uppajjati, ‘‘na no sutaṁ,",
  "atk-s0514a3:2624_8": "na no diṭṭha’’nti vattuṁ na labhissatha, appamattā hothāti.",
  "atk-s0514a3:2625_0": "Evaṁ yakkhasenāpati rājāno sakkhiṁ akāsi. Rājāpi ekasatarājaparivuto puṇṇakaṁ gahetvā",
  "atk-s0514a3:2625_1": "jūtasālaṁ pāvisi. Sabbepi patirūpāsanesu nisīdiṁsu, rajataphalake suvaṇṇapāsake ṭhapayiṁsu.",
  "atk-s0514a3:2625_2": "Puṇṇako turitaturito āha ‘‘mahārāja, pāsakesu āyā nāma mālikaṁ sāvaṭṭaṁ bahulaṁ santibhadrādayo",
  "atk-s0514a3:2625_3": "catuvīsati, tesu tumhe attano ruccanakaṁ āyaṁ gaṇhathā’’ti. Rājā ‘‘sādhū’’ti bahulaṁ",
  "atk-s0514a3:2625_4": "gaṇhi. Puṇṇako sāvaṭṭaṁ gaṇhi. Atha naṁ rājā āha ‘‘tena hi tāva māṇava, pāsake pātehī’’ti.",
  "atk-s0514a3:2625_5": "‘‘Mahārāja, paṭhamaṁ mama vāro na pāpuṇāti, tumhe pātethā’’ti vutte rājā ‘‘sādhū’’ti",
  "atk-s0514a3:2625_6": "sampaṭicchi. Tassa pana tatiye attabhāve mātubhūtapubbā ārakkhadevatā, tassā ānubhāvena",
  "atk-s0514a3:2625_7": "rājā jūte jināti. Sā tassa avidūre ṭhitā ahosi. Rājā devadhītaraṁ anussaritvā jūtagītaṁ",
  "atk-s0514a3:2625_8": "gāyanto imā gāthā āha –",
  "atk-s0514a3:2626": "‘‘Sabbā nadī vaṅkagatī, sabbe kaṭṭhamayā vanā;",
  "atk-s0514a3:2627": "Sabbitthiyo kare pāpaṁ, labhamāne nivātake. (jā. 2.21.308);",
  "atk-s0514a3:2628": "‘‘Atha passatu maṁ amma, vijayaṁ me padissatu;",
  "atk-s0514a3:2629": "Anukampāhi me amma, mahantaṁ jayamessatu.",
  "atk-s0514a3:2630": "‘‘Devate tvajja rakkha devi, passa mā maṁ vibhāveyya;",
  "atk-s0514a3:2631": "Anukampakā patiṭṭhā ca, passa bhadrāni rakkhituṁ.",
  "atk-s0514a3:2632": "‘‘Jambonadamayaṁ pāsaṁ, caturaṁsamaṭṭhaṅguli;",
  "atk-s0514a3:2633": "Vibhāti parisamajjhe, sabbakāmadado bhava.",
  "atk-s0514a3:2634": "‘‘Devate me jayaṁ dehi, passa maṁ appabhāginaṁ;",
  "atk-s0514a3:2635": "Mātānukampako poso, sadā bhadrāni passati.",
  "atk-s0514a3:2636": "‘‘Aṭṭhakaṁ mālikaṁ vuttaṁ, sāvaṭṭañca chakaṁ mataṁ;",
  "atk-s0514a3:2637": "Catukkaṁ bahulaṁ ñeyyaṁ, dvibindusantibhadrakaṁ;",
  "atk-s0514a3:2638": "Catuvīsati āyā ca, munindena pakāsitā’’ti.",
  "atk-s0514a3:2639_0": "Rājā evaṁ jūtagītaṁ gāyitvā pāsake hatthena parivattetvā ākāse khipi. Puṇṇakassa",
  "atk-s0514a3:2639_1": "ānubhāvena pāsakā rañño parājayāya bhassanti. Rājā jūtasippamhi atikusalatāya pāsake",
  "atk-s0514a3:2639_2": "attano parājayāya bhassante ñatvā ākāseyeva saṅkaḍḍhanto gahetvā puna ākāse khipi.",
  "atk-s0514a3:2639_3": "Dutiyampi attano parājayāya bhassante ñatvā tatheva aggahesi. Tato puṇṇako cintesi",
  "atk-s0514a3:2639_4": "‘‘ayaṁ rājā mādisena yakkhena saddhiṁ jūtaṁ kīḷanto bhassamāne pāsake saṅkaḍḍhitvā",
  "atk-s0514a3:2639_5": "gaṇhāti, kiṁ nu kho kāraṇa’’nti. So olokento tassa ārakkhadevatāya ānubhāvaṁ ñatvā",
  "atk-s0514a3:2639_6": "akkhīni ummīletvā kuddho viya naṁ olokesi. Sā bhītatasitā palāyitvā cakkavāḷapabbatamatthakaṁ",
  "atk-s0514a3:2639_7": "patvā kampamānā oloketvā aṭṭhāsi. Rājā tatiyampi pāsake khipitvā attano parājayāya",
  "atk-s0514a3:2639_8": "bhassante ñatvāpi puṇṇakassānubhāvena hatthaṁ pasāretvā gaṇhituṁ nāsakkhi. Te rañño",
  "atk-s0514a3:2639_9": "parājayāya patiṁsu. Athassa parājitabhāvaṁ ñatvā puṇṇako apphoṭetvā mahantena saddena",
  "atk-s0514a3:2639_10": "‘‘jitaṁ me’’ti tikkhattuṁ sīhanādaṁ nadi. So saddo sakalajambudīpaṁ phari. Tamatthaṁ",
  "atk-s0514a3:2639_11": "pakāsento satthā āha –",
  "atk-s0514a3:2640": "1436.",
  "atk-s0514a3:2641": " ‘‘Te pāvisuṁ akkhamadena mattā, rājā kurūnaṁ puṇṇako cāpi yakkho;",
  "atk-s0514a3:2642": "Rājā kaliṁ viccinamaggahesi, kaṭaṁ aggahī puṇṇako nāma yakkho.",
  "atk-s0514a3:2643": "1437.",
  "atk-s0514a3:2644": " ‘‘Te tattha jūte ubhaye samāgate, raññaṁ sakāse sakhīnañca majjhe;",
  "atk-s0514a3:2645": "Ajesi yakkho naravīraseṭṭhaṁ, tatthappanādo tumulo babhūvā’’ti.",
  "atk-s0514a3:2646_0": "Tattha pāvisunti jūtasālaṁ pavisiṁsu. Viccinanti rājā catuvīsatiyā āyesu vicinanto",
  "atk-s0514a3:2646_1": "kaliṁ parājayaggāhaṁ aggahesi. Kaṭaṁ aggahīti puṇṇako nāma yakkho jayaggāhaṁ gaṇhi.",
  "atk-s0514a3:2646_2": "Te tattha jūte ubhaye samāgateti te tattha jūte samāgatā ubho jūtaṁ kīḷiṁsūti attho.",
  "atk-s0514a3:2646_3": "Raññanti atha tesaṁ ekasatarājūnaṁ sakāse avasesānañca sakhīnaṁ majjhe so yakkho",
  "atk-s0514a3:2646_4": "naravīraseṭṭhaṁ rājānaṁ ajesi. Tatthappanādo tumulo babhūvāti tasmiṁ jūtamaṇḍale",
  "atk-s0514a3:2646_5": "‘‘rañño parājitabhāvaṁ jānātha, jitaṁ me, jitaṁ me’’ti mahanto saddo ahosi.",
  "atk-s0514a3:2647": "Rājā parājito anattamano ahosi. Atha naṁ samassāsento puṇṇako gāthamāha –",
  "atk-s0514a3:2648": "1438.",
  "atk-s0514a3:2649": " ‘‘Jayo mahārāja parājayo ca, āyūhataṁ aññatarassa hoti;",
  "atk-s0514a3:2650": "Janinda jīnosi varaddhanena, jito ca me khippamavākarohī’’ti.",
  "atk-s0514a3:2651_0": "Tattha āyūhatanti dvinnaṁ vāyāmamānānaṁ aññatarassa eva hoti, tasmā ‘‘parājitomhī’’ti",
  "atk-s0514a3:2651_1": "mā cintayi. Jīnosīti parihīnosi. Varaddhanenāti paramadhanena. Khippamavākarohīti",
  "atk-s0514a3:2651_2": "khippaṁ me jayaṁ dhanaṁ dehīti.",
  "atk-s0514a3:2652": "Atha naṁ rājā ‘‘gaṇha, tātā’’ti vadanto gāthamāha –",
  "atk-s0514a3:2653": "1439.",
  "atk-s0514a3:2654": " ‘‘Hatthī gavāssā maṇikuṇḍalā ca, yañcāpi mayhaṁ ratanaṁ pathabyā;",
  "atk-s0514a3:2655": "Gaṇhāhi kaccāna varaṁ dhanānaṁ, ādāya yenicchasi tena gacchā’’ti.",
  "atk-s0514a3:2656": "Puṇṇako āha –",
  "atk-s0514a3:2657": "1440.",
  "atk-s0514a3:2658": " ‘‘Hatthī gavāssā maṇikuṇḍalā ca, yañcāpi tuyhaṁ ratanaṁ pathabyā;",
  "atk-s0514a3:2659": "Tesaṁ varo vidhuro nāma kattā, so me jito taṁ me avākarohī’’ti.",
  "atk-s0514a3:2660": "Tattha so me jito taṁ meti mayā hi tava vijite uttamaṁ ratanaṁ jitaṁ, so ca sabbaratanānaṁ varo vidhuro, tasmā, deva, so mayā jito nāma hoti, taṁ me dehīti.",
  "atk-s0514a3:2661": "Rājā āha –",
  "atk-s0514a3:2662": "1441.",
  "atk-s0514a3:2663": " ‘‘Attā ca me so saraṇaṁ gatī ca, dīpo ca leṇo ca parāyaṇo ca;",
  "atk-s0514a3:2664": "Asantuleyyo mama so dhanena, pāṇena me sādiso esa kattā’’ti.",
  "atk-s0514a3:2665_0": "Tattha attā ca me soti so mayhaṁ attā ca, mayā ca ‘‘attānaṁ ṭhapetvā sesaṁ dassāmī’’ti",
  "atk-s0514a3:2665_1": "vuttaṁ, tasmā taṁ mā gaṇhi. Na kevalañca attāva , atha kho me so saraṇañca gati ca",
  "atk-s0514a3:2665_2": "dīpo ca leṇo ca parāyaṇo ca. Asantuleyyo mama so dhanenāti sattavidhena ratanena",
  "atk-s0514a3:2665_3": "saddhiṁ na tuletabboti.",
  "atk-s0514a3:2666": "Puṇṇako āha –",
  "atk-s0514a3:2667": "1442.",
  "atk-s0514a3:2668": " ‘‘Ciraṁ vivādo mama tuyhañcassa, kāmañca pucchāma tameva gantvā;",
  "atk-s0514a3:2669": "Esova no vivaratu etamatthaṁ, yaṁ vakkhatī hotu kathā ubhinna’’nti.",
  "atk-s0514a3:2670": "Tattha vivaratu etamatthanti ‘‘so tava attā vā na vā’’ti etamatthaṁ esova pakāsetu. Hotu kathā ubhinnanti yaṁ so vakkhati, sāyeva no ubhinnaṁ kathā hotu, taṁ pamāṇaṁ hotūti attho.",
  "atk-s0514a3:2671": "Rājā āha –",
  "atk-s0514a3:2672": "1443.",
  "atk-s0514a3:2673": " ‘‘Addhā hi saccaṁ bhaṇasi, na ca māṇava sāhasaṁ;",
  "atk-s0514a3:2674": "Tameva gantvā pucchāma, tena tussāmubho janā’’ti.",
  "atk-s0514a3:2675": "Tattha na ca māṇava sāhasanti mayhaṁ pasayha sāhasikavacanaṁ na ca bhaṇasi.",
  "atk-s0514a3:2676_0": "Evaṁ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṁ",
  "atk-s0514a3:2676_1": "agamāsi. Paṇḍitopi āsanā oruyha rājānaṁ vanditvā ekamantaṁ aṭṭhāsi. Atha puṇṇako",
  "atk-s0514a3:2676_2": "mahāsattaṁ āmantetvā ‘‘paṇḍita, ‘tvaṁ dhamme ṭhito jīvitahetupi musāvādaṁ na bhaṇasī’ti",
  "atk-s0514a3:2676_3": "kittisaddo te sakalaloke phuṭo, ahaṁ pana te ajja dhamme ṭhitabhāvaṁ jānissāmī’’ti vatvā gāthamāha –",
  "atk-s0514a3:2677": "1444.",
  "atk-s0514a3:2678": " ‘‘Saccaṁ nu devā vidahū kurūnaṁ, dhamme ṭhitaṁ vidhuraṁ nāmamaccaṁ;",
  "atk-s0514a3:2679": "Dāsosi rañño uda vāsi ñāti, vidhuroti saṅkhā katamāsi loke’’ti.",
  "atk-s0514a3:2680_0": "Tattha saccaṁ nu devā vidahū kurūnaṁ, dhamme ṭhitaṁ vidhuraṁ nāmamaccanti ‘‘kurūnaṁ",
  "atk-s0514a3:2680_1": "raṭṭhe vidhuro nāma amacco dhamme ṭhito jīvitahetupi musāvādaṁ na bhaṇatī’’ti evaṁ",
  "atk-s0514a3:2680_2": "devā vidahū vidahanti kathenti pakāsenti, evaṁ vidahamānā te devā saccaṁ nu vidahanti,",
  "atk-s0514a3:2680_3": "udāhu abhūtavādāyeveteti. Vidhuroti saṅkhā katamāsi loketi yā esā tava ‘‘vidhuro’’ti",
  "atk-s0514a3:2680_4": "loke saṅkhā paññatti, sā katamā āsi, tvaṁ pakāsehi, kiṁ nu rañño dāso nīcatarajātiko,",
  "atk-s0514a3:2680_5": "udāhu samo vā uttaritaro vā ñātīti idaṁ tāva me ācikkha, dāsosi rañño, uda vāsi ñātīti.",
  "atk-s0514a3:2681_0": "Atha mahāsatto ‘‘ayaṁ maṁ evaṁ pucchati, ahaṁ kho panetaṁ ‘rañño ñātī’tipi ‘rañño",
  "atk-s0514a3:2681_1": "uttaritaro’tipi ‘rañño na kiñci homī’tipi saññāpetuṁ sakkomi, evaṁ santepi imasmiṁ",
  "atk-s0514a3:2681_2": "loke saccasamo avassayo nāma natthi, saccameva kathetuṁ vaṭṭatī’’ti cintetvā ‘‘māṇava,",
  "atk-s0514a3:2681_3": "nevāhaṁ rañño ñāti, na uttaritaro, catunnaṁ pana dāsānaṁ aññataro’’ti dassetuṁ gāthādvayamāha –",
  "atk-s0514a3:2682": "1445.",
  "atk-s0514a3:2683": " ‘‘Āmāyadāsāpi bhavanti heke, dhanena kītāpi bhavanti dāsā;",
  "atk-s0514a3:2684": "Sayampi heke upayanti dāsā, bhayā paṇunnāpi bhavanti dāsā.",
  "atk-s0514a3:2685": "1446.",
  "atk-s0514a3:2686": " ‘‘Ete narānaṁ caturova dāsā, addhā hi yonito ahampi jāto;",
  "atk-s0514a3:2687": "Bhavo ca rañño abhavo ca rañño, dāsāhaṁ devassa parampi gantvā;",
  "atk-s0514a3:2688": "Dhammena maṁ māṇava tuyha dajjā’’ti.",
  "atk-s0514a3:2689_0": "Tattha āmāyadāsāti dāsiyā kucchimhi jātadāsā. Sayampi heke upayanti dāsāti ye keci",
  "atk-s0514a3:2689_1": "upaṭṭhākajātikā, sabbe te sayaṁ dāsabhāvaṁ upagatā dāsā nāma. Bhayā paṇunnāti rājabhayena",
  "atk-s0514a3:2689_2": "vā corabhayena vā attano vasanaṭṭhānato paṇunnā karamarā hutvā paravisayaṁ gatāpi",
  "atk-s0514a3:2689_3": "dāsāyeva nāma. Addhā hi yonito ahampi jātoti māṇava, ekaṁseneva ahampi catūsu dāsayonīsu",
  "atk-s0514a3:2689_4": "ekato sayaṁ dāsayonito nibbattadāso. Bhavo ca rañño abhavo ca raññoti rañño vuḍḍhi",
  "atk-s0514a3:2689_5": "vā hotu avuḍḍhi vā, na sakkā mayā musā bhāsituṁ. Parampīti dūraṁ gantvāpi ahaṁ devassa",
  "atk-s0514a3:2689_6": "dāsoyeva. Dajjāti maṁ rājā jayadhanena khaṇḍetvā tuyhaṁ dento dhammena sabhāvena dadeyyāti.",
  "atk-s0514a3:2690": "Taṁ sutvā puṇṇako haṭṭhatuṭṭho puna apphoṭetvā gāthamāha –",
  "atk-s0514a3:2691": "1447.",
  "atk-s0514a3:2692": " ‘‘Ayaṁ dutīyo vijayo mamajja, puṭṭho hi kattā vivarettha pañhaṁ;",
  "atk-s0514a3:2693": "Adhammarūpo vata rājaseṭṭho, subhāsitaṁ nānujānāsi mayha’’nti.",
  "atk-s0514a3:2694_0": "Tattha rājaseṭṭhoti ayaṁ rājaseṭṭho adhammarūpo vata. Subhāsitanti vidhurapaṇḍitena",
  "atk-s0514a3:2694_1": "sukathitaṁ suvinicchitaṁ. Nānujānāsi mayhanti idānetaṁ vidhurapaṇḍitaṁ mayhaṁ kasmā",
  "atk-s0514a3:2694_2": "nānujānāsi, kimatthaṁ na desīti vadati.",
  "atk-s0514a3:2695_0": "Taṁ sutvā rājā anattamano hutvā ‘‘paṇḍito mādisaṁ yasadāyakaṁ anoloketvā idāni diṭṭhaṁ",
  "atk-s0514a3:2695_1": "māṇavakaṁ oloketī’’ti mahāsattassa kujjhitvā ‘‘māṇava, sace so dāso me bhaveyya,",
  "atk-s0514a3:2695_2": "taṁ gahetvā gacchā’’ti vatvā gāthamāha –",
  "atk-s0514a3:2696": "1448.",
  "atk-s0514a3:2697": " ‘‘Evaṁ ce no so vivarettha pañhaṁ, dāsohamasmi na ca khosmi ñāti;",
  "atk-s0514a3:2698": "Gaṇhāhi kaccāna varaṁ dhanānaṁ, ādāya yenicchasi tena gacchā’’ti.",
  "atk-s0514a3:2699_0": "Tattha evaṁ ce no so vivarettha pañhanti sace so amhākaṁ pañhaṁ ‘‘dāsohamasmi, na",
  "atk-s0514a3:2699_1": "ca khosmi ñātī’’ti evaṁ vivari ettha parisamaṇḍale, atha kiṁ acchasi, sakalaloke",
  "atk-s0514a3:2699_2": "dhanānaṁ varaṁ etaṁ gaṇha, gahetvā ca pana yena icchasi, tena gacchāti.",
  "atk-s0514a3:2700": "Akkhakaṇḍaṁ niṭṭhitaṁ.",
  "atk-s0514a3:2701": "Gharāvāsapañhā",
  "atk-s0514a3:2702_0": "Evañca pana vatvā rājā cintesi ‘‘paṇḍitaṁ gahetvā māṇavo yathāruci gamissati, tassa",
  "atk-s0514a3:2702_1": "gatakālato paṭṭhāya mayhaṁ madhuradhammakathā dullabhā bhavissati, yaṁnūnāhaṁ imaṁ",
  "atk-s0514a3:2702_2": "attano ṭhāne ṭhapetvā alaṅkatadhammāsane nisīdapetvā gharāvāsapañhaṁ puccheyya’’nti.",
  "atk-s0514a3:2702_3": "Atha naṁ rājā evamāha ‘‘paṇḍita, tumhākaṁ gatakāle mama madhuradhammakathā dullabhā",
  "atk-s0514a3:2702_4": "bhavissati, alaṅkatadhammāsane nisīdāpetvā attano ṭhāne ṭhatvā mayhaṁ gharāvāsapañhaṁ",
  "atk-s0514a3:2702_5": "kathethā’’ti. So ‘‘sādhū’’ti sampaṭicchitvā alaṅkatadhammāsane nisīditvā raññā pañhaṁ",
  "atk-s0514a3:2702_6": "puṭṭho vissajjesi. Tatrāyaṁ pañho –",
  "atk-s0514a3:2703": "1449.",
  "atk-s0514a3:2704": " ‘‘Vidhura vasamānassa, gahaṭṭhassa sakaṁ gharaṁ;",
  "atk-s0514a3:2705": "Khemā vutti kathaṁ assa, kathaṁ nu assa saṅgaho.",
  "atk-s0514a3:2706": "1450.",
  "atk-s0514a3:2707": " ‘‘Abyābajjhaṁ kathaṁ assa, saccavādī ca māṇavo;",
  "atk-s0514a3:2708": "Asmā lokā paraṁ lokaṁ, kathaṁ pecca na socatī’’ti.",
  "atk-s0514a3:2709_0": "Tattha khemā vutti kathaṁ assāti kathaṁ gharāvāsaṁ vasantassa gahaṭṭhassa khemā nibbhayā",
  "atk-s0514a3:2709_1": "vutti bhaveyya. Kathaṁ nu assa saṅgahoti catubbidho saṅgahavatthusaṅkhāto saṅgaho",
  "atk-s0514a3:2709_2": "tassa kathaṁ bhaveyya . Abyābajjhanti niddukkhatā. Saccavādī cāti kathaṁ nu māṇavo",
  "atk-s0514a3:2709_3": "saccavādī nāma bhaveyya. Peccāti paralokaṁ gantvā.",
  "atk-s0514a3:2710": "Taṁ sutvā paṇḍito rañño pañhaṁ kathesi. Tamatthaṁ pakāsento satthā āha –",
  "atk-s0514a3:2711": "1451.",
  "atk-s0514a3:2712": " ‘‘Taṁ tattha gatimā dhitimā, matimā atthadassimā;",
  "atk-s0514a3:2713": "Saṅkhātā sabbadhammānaṁ, vidhuro etadabravi.",
  "atk-s0514a3:2714": "1452.",
  "atk-s0514a3:2715": " ‘‘Na sādhāraṇadārassa, na bhuñje sādumekako;",
  "atk-s0514a3:2716": "Na seve lokāyatikaṁ, netaṁ paññāya vaḍḍhanaṁ.",
  "atk-s0514a3:2717": "1453.",
  "atk-s0514a3:2718": " ‘‘Sīlavā vattasampanno, appamatto vicakkhaṇo;",
  "atk-s0514a3:2719": "Nivātavutti atthaddho, surato sakhilo mudu.",
  "atk-s0514a3:2720": "1454.",
  "atk-s0514a3:2721": " ‘‘Saṅgahetā ca mittānaṁ, saṁvibhāgī vidhānavā;",
  "atk-s0514a3:2722": "Tappeyya annapānena, sadā samaṇabrāhmaṇe.",
  "atk-s0514a3:2723": "1455.",
  "atk-s0514a3:2724": " ‘‘Dhammakāmo sutādhāro, bhaveyya paripucchako;",
  "atk-s0514a3:2725": "Sakkaccaṁ payirupāseyya, sīlavante bahussute.",
  "atk-s0514a3:2726": "1456.",
  "atk-s0514a3:2727": " ‘‘Gharamāvasamānassa, gahaṭṭhassa sakaṁ gharaṁ;",
  "atk-s0514a3:2728": "Khemā vutti siyā evaṁ, evaṁ nu assa saṅgaho.",
  "atk-s0514a3:2729": "1457.",
  "atk-s0514a3:2730": " ‘‘Abyābajjhaṁ siyā evaṁ, saccavādī ca māṇavo;",
  "atk-s0514a3:2731": "Asmā lokā paraṁ lokaṁ, evaṁ pecca na socatī’’ti.",
  "atk-s0514a3:2732_0": "Tattha taṁ tatthāti bhikkhave, taṁ rājānaṁ tattha dhammasabhāyaṁ ñāṇagatiyā gatimā,",
  "atk-s0514a3:2732_1": "abbocchinnavīriyena dhitimā, bhūrisamāya vipulāya paññāya matimā, saṇhasukhumatthadassinā",
  "atk-s0514a3:2732_2": "ñāṇena atthadassimā, paricchinditvā jānanañāṇasaṅkhātāya paññāya sabbadhammānaṁ saṅkhātā,",
  "atk-s0514a3:2732_3": "vidhurapaṇḍito etaṁ ‘‘na sādhāraṇadārassā’’tiādivacanaṁ abravi. Tattha yo paresaṁ",
  "atk-s0514a3:2732_4": "dāresu aparajjhati , so sādhāraṇadāro nāma, tādiso na assa bhaveyya. Na bhuñje sādumekakoti",
  "atk-s0514a3:2732_5": "sādurasaṁ paṇītabhojanaṁ aññesaṁ adatvā ekakova na bhuñjeyya. Lokāyatikanti anatthanissitaṁ",
  "atk-s0514a3:2732_6": "saggamaggānaṁ adāyakaṁ aniyyānikaṁ vitaṇḍasallāpaṁ lokāyatikavādaṁ na seveyya. Netaṁ",
  "atk-s0514a3:2732_7": "paññāya vaḍḍhananti na hi etaṁ lokāyatikaṁ paññāya vaḍḍhanaṁ. Sīlavāti akhaṇḍehi",
  "atk-s0514a3:2732_8": "pañcahi sīlehi samannāgato. Vattasampannoti gharāvāsavattena vā rājavattena vā samannāgato.",
  "atk-s0514a3:2732_9": "Appamattoti kusaladhammesu appamatto. Nivātavuttīti atimānaṁ akatvā nīcavutti ovādānusāsanipaṭicchako.",
  "atk-s0514a3:2732_10": "Atthaddhoti thaddhamacchariyavirahito. Suratoti soraccena samannāgato. Sakhiloti",
  "atk-s0514a3:2732_11": "pemanīyavacano. Mudūti kāyavācācittehi apharuso.",
  "atk-s0514a3:2733_0": "Saṅgahetā ca mittānanti kalyāṇamittānaṁ saṅgahakaro. Dānādīsu yo yena saṅgahaṁ icchati,",
  "atk-s0514a3:2733_1": "tassa teneva saṅgāhako. Saṁvibhāgīti dhammikasamaṇabrāhmaṇānañceva kapaṇaddhikavaṇibbakayācakādīnañca",
  "atk-s0514a3:2733_2": "saṁvibhāgakaro. Vidhānavāti ‘‘imasmiṁ kāle kasituṁ vaṭṭati, imasmiṁ kāle vapituṁ",
  "atk-s0514a3:2733_3": "vaṭṭatī’’ti evaṁ sabbakiccesu vidhānasampanno. Tappeyyāti gahitagahitabhājanāni pūretvā",
  "atk-s0514a3:2733_4": "dadamāno tappeyya. Dhammakāmoti paveṇidhammampi sucaritadhammampi kāmayamāno patthayamāno.",
  "atk-s0514a3:2733_5": "Sutādhāroti sutassa ādhārabhūto. Paripucchakoti dhammikasamaṇabrāhmaṇe upasaṅkamitvā",
  "atk-s0514a3:2733_6": "‘‘kiṁ, bhante, kusala’’ntiādivacanehi paripucchanasīlo. Sakkaccanti gāravena. Evaṁ",
  "atk-s0514a3:2733_7": "nu assa saṅgahoti saṅgahopissa evaṁ kato nāma bhaveyya. Saccavādīti evaṁ paṭipannoyeva",
  "atk-s0514a3:2733_8": "sabhāvavādī nāma siyā.",
  "atk-s0514a3:2734": "Evaṁ mahāsatto rañño gharāvāsapañhaṁ kathetvā pallaṅkā oruyha rājānaṁ vandi. Rājāpissa mahāsakkāraṁ katvā ekasatarājūhi parivuto attano nivesanameva gato.",
  "atk-s0514a3:2735": "Gharāvāsapañhā niṭṭhitā.",
  "atk-s0514a3:2736": "Lakkhaṇakaṇḍaṁ",
  "atk-s0514a3:2737": "Mahāsatto pana paṭinivatto. Atha naṁ puṇṇako āha –",
  "atk-s0514a3:2738": "1458.",
  "atk-s0514a3:2739": " ‘‘Ehi dāni gamissāma, dinno no issarena me;",
  "atk-s0514a3:2740": "Mamevatthaṁ paṭipajja, esa dhammo sanantano’’ti.",
  "atk-s0514a3:2741_0": "Tattha dinno noti ettha noti nipātamattaṁ, tvaṁ issarena mayhaṁ dinnoti attho. Sanantanoti",
  "atk-s0514a3:2741_1": "mama atthaṁ paṭipajjantena hi tayā attano sāmikassa attho paṭipanno hoti. Yañcetaṁ",
  "atk-s0514a3:2741_2": "sāmikassa atthakaraṇaṁ nāma, esa dhammo sanantano porāṇakapaṇḍitānaṁ sabhāvoti.",
  "atk-s0514a3:2742": "Vidhurapaṇḍito āha –",
  "atk-s0514a3:2743": "1459.",
  "atk-s0514a3:2744": " ‘‘Jānāmi māṇava tayāhamasmi, dinnohamasmi tava issarena;",
  "atk-s0514a3:2745": "Tīhañca taṁ vāsayemu agāre, yenaddhunā anusāsemu putte’’ti.",
  "atk-s0514a3:2746_0": "Tattha tayāhamasmīti tayā laddhohamasmīti jānāmi, labhantena ca na aññathā laddho.",
  "atk-s0514a3:2746_1": "Dinnohamasmi tava issarenāti mama issarena raññā ahaṁ tava dinno. Tīhaṁ cāti māṇava,",
  "atk-s0514a3:2746_2": "ahaṁ tava bahūpakāro, rājānaṁ anoloketvā saccameva kathesiṁ, tenāhaṁ tayā laddho,",
  "atk-s0514a3:2746_3": "tvaṁ me mahantaguṇabhāvaṁ jānāhi, mayaṁ tīṇipi divasāni attano agāre vāsemu, tasmā",
  "atk-s0514a3:2746_4": "yenaddhunā yattakena kālena mayaṁ puttādāre anusāsemu, taṁ kālaṁ adhivāsehīti.",
  "atk-s0514a3:2747": "Taṁ sutvā puṇṇako ‘‘saccaṁ paṇḍito āha, bahūpakāro esa mama, ‘sattāhampi aḍḍhamāsampi nisīdāhī’ti vutte adhivāsetabbamevā’’ti cintetvā gāthamāha –",
  "atk-s0514a3:2748": "1460.",
  "atk-s0514a3:2749": " ‘‘Taṁ me tathā hotu vasemu tīhaṁ, kurutaṁ bhavajja gharesu kiccaṁ;",
  "atk-s0514a3:2750": "Anusāsataṁ puttadāre bhavajja, yathā tayī pecca sukhī bhaveyyā’’ti.",
  "atk-s0514a3:2751_0": "Tattha taṁ meti yaṁ tvaṁ vadesi, sabbaṁ taṁ mama tathā hotu. Bhavajjāti bhavaṁ ajja",
  "atk-s0514a3:2751_1": "paṭṭhāya tīhaṁ anusāsatu. Tayī peccāti yathā tayi gate pacchā tava puttadāro sukhī",
  "atk-s0514a3:2751_2": "bhaveyya, evaṁ anusāsatu.",
  "atk-s0514a3:2752": "Evaṁ vatvā puṇṇako mahāsattena saddhiṁyeva tassa nivesanaṁ pāvisi. Tamatthaṁ pakāsento satthā āha –",
  "atk-s0514a3:2753": "1461.",
  "atk-s0514a3:2754": " ‘‘Sādhūti vatvāna pahūtakāmo, pakkāmi yakkho vidhurena saddhiṁ;",
  "atk-s0514a3:2755": "Taṁ kuñjarājaññahayānuciṇṇaṁ, pāvekkhi antepuramariyaseṭṭho’’ti.",
  "atk-s0514a3:2756_0": "Tattha pahūtakāmoti mahābhogo. Kuñjarājaññahayānuciṇṇanti kuñjarehi ca ājaññahayehi",
  "atk-s0514a3:2756_1": "ca anuciṇṇaṁ paripuṇṇaṁ. Ariyaseṭṭhoti ācāraariyesu uttamo puṇṇako yakkho paṇḍitassa antepuraṁ pāvisi.",
  "atk-s0514a3:2757": "Mahāsattassa pana tiṇṇaṁ utūnaṁ atthāya tayo pāsādā ahesuṁ. Tesu eko koñco nāma, eko mayūro nāma, eko piyaketo nāma. Te sandhāya ayaṁ gāthā vuttā –",
  "atk-s0514a3:2758": "1462.",
  "atk-s0514a3:2759": " ‘‘Koñcaṁ mayūrañca piyañca ketaṁ, upāgamī tattha surammarūpaṁ;",
  "atk-s0514a3:2760": "Pahūtabhakkhaṁ bahuannapānaṁ, masakkasāraṁ viya vāsavassā’’ti.",
  "atk-s0514a3:2761": "Tattha tatthāti tesu tīsu pāsādesu yattha tasmiṁ samaye attanā vasati, taṁ surammarūpaṁ pāsādaṁ puṇṇakaṁ ādāya upāgami.",
  "atk-s0514a3:2762_0": "So upagantvā ca pana alaṅkatapāsādassa sattamāya bhūmiyā sayanagabbhañceva mahātalañca",
  "atk-s0514a3:2762_1": "sajjāpetvā sirisayanaṁ paññāpetvā sabbaṁ annapānādividhiṁ upaṭṭhapetvā devakaññāyo",
  "atk-s0514a3:2762_2": "viya pañcasatā itthiyo ‘‘imā te pādaparicārikā hontu, anukkaṇṭhanto idha vasāhī’’ti",
  "atk-s0514a3:2762_3": "tassa niyyādetvā attano vasanaṭṭhānaṁ gato. Tassa gatakāle tā itthiyo nānātūriyāni",
  "atk-s0514a3:2762_4": "gahetvā puṇṇakassa paricariyāya naccādīni paṭṭhapesuṁ. Tamatthaṁ pakāsento satthā āha –",
  "atk-s0514a3:2763": "1463.",
  "atk-s0514a3:2764": " ‘‘Tattha naccanti gāyanti, avhayanti varāvaraṁ;",
  "atk-s0514a3:2765": "Accharā viya devesu, nāriyo samalaṅkatā’’ti.",
  "atk-s0514a3:2766": "Tattha avhayanti varāvaranti varato varaṁ naccañca gītañca karontiyo pakkosanti.",
  "atk-s0514a3:2767": "1464.",
  "atk-s0514a3:2768": " ‘‘Samaṅgikatvā pamadāhi yakkhaṁ, annena pānena ca dhammapālo;",
  "atk-s0514a3:2769": "Atthatthamevānuvicintayanto , pāvekkhi bhariyāya tadā sakāse’’ti.",
  "atk-s0514a3:2770": "Tattha pamadāhīti pamadāhi ceva annapānehi ca samaṅgikatvā. Dhammapāloti dhammassa pālako gopako. Atthatthamevāti atthabhūtameva atthaṁ. Bhariyāyāti sabbajeṭṭhikāya bhariyāya.",
  "atk-s0514a3:2771": "1465.",
  "atk-s0514a3:2772": " ‘‘Taṁ candanagandharasānulittaṁ, suvaṇṇajambonadanikkhasādisaṁ;",
  "atk-s0514a3:2773": "Bhariyaṁvacā ‘ehi suṇohi bhoti, puttāni āmantaya tambanette’’’ti.",
  "atk-s0514a3:2774": "Tattha bhariyaṁvacāti jeṭṭhabhariyaṁ avaca. Āmantayāti pakkosa.",
  "atk-s0514a3:2775": "1466.",
  "atk-s0514a3:2776": " ‘‘Sutvāna vākyaṁ patino anujjā, suṇisaṁ vaca tambanakhiṁ sunettaṁ;",
  "atk-s0514a3:2777": "‘Āmantaya vammadharāni cete, puttāni indīvarapupphasāme’’’ti.",
  "atk-s0514a3:2778_0": "Tattha anujjāti evaṁnāmikā. Suṇisaṁvaca tambanakhiṁ sunettanti sā tassa vacanaṁ sutvā",
  "atk-s0514a3:2778_1": "assumukhī rodamānā ‘‘sayaṁ gantvā putte pakkosituṁ ayuttaṁ, suṇisaṁ pesessāmī’’ti",
  "atk-s0514a3:2778_2": "tassā nivāsaṭṭhānaṁ gantvā tambanakhiṁ sunettaṁ suṇisaṁ avaca. Vammadharānīti vammadhare",
  "atk-s0514a3:2778_3": "sūre, samattheti attho, ābharaṇabhaṇḍameva vā idha ‘‘vamma’’nti adhippetaṁ, tasmā",
  "atk-s0514a3:2778_4": "ābharaṇadharetipi attho. Ceteti taṁ nāmenālapati, puttānīti mama putte ca dhītaro",
  "atk-s0514a3:2778_5": "ca. Indīvarapupphasāmeti taṁ ālapati.",
  "atk-s0514a3:2779_0": "Sā ‘‘sādhū’’ti sampaṭicchitvā pāsādā oruyha anuvicaritvā ‘‘pitā vo ovādaṁ dātukāmo",
  "atk-s0514a3:2779_1": "pakkosati, idaṁ kira vo tassa pacchimadassana’’nti sabbamevassa suhadajanañca puttadhītaro",
  "atk-s0514a3:2779_2": "ca sannipātesi. Dhammapālakumāro pana taṁ vacanaṁ sutvāva rodanto kaniṭṭhabhātikagaṇaparivuto",
  "atk-s0514a3:2779_3": "pitu santikaṁ agamāsi. Paṇḍito te disvāva sakabhāvena saṇṭhātuṁ asakkonto assupuṇṇehi",
  "atk-s0514a3:2779_4": "nettehi āliṅgitvā sīse cumbitvā jeṭṭhaputtaṁ muhuttaṁ hadaye nipajjāpetvā hadayā",
  "atk-s0514a3:2779_5": "otāretvā sirigabbhato nikkhamma mahātale pallaṅkamajjhe nisīditvā puttasahassassa",
  "atk-s0514a3:2779_6": "ovādaṁ adāsi. Tamatthaṁ pakāsento satthā āha –",
  "atk-s0514a3:2780": "1467.",
  "atk-s0514a3:2781": " ‘‘Te āgate muddhani dhammapālo, cumbitvā putte avikampamāno;",
  "atk-s0514a3:2782": "Āmantayitvāna avoca vākyaṁ, dinnāhaṁ raññā idha māṇavassa.",
  "atk-s0514a3:2783": "1468.",
  "atk-s0514a3:2784": " ‘‘Tassajjahaṁ attasukhī vidheyyo, ādāya yenicchati tena gacchati;",
  "atk-s0514a3:2785": "Ahañca vo sāsitumāgatosmi, kathaṁ ahaṁ aparittāya gacche.",
  "atk-s0514a3:2786": "1469.",
  "atk-s0514a3:2787": " ‘‘Sace vo rājā kururaṭṭhavāsī, janasandho puccheyya pahūtakāmo;",
  "atk-s0514a3:2788": "Kimābhijānātha pure purāṇaṁ, kiṁ vo pitā puratthā.",
  "atk-s0514a3:2789": "1470.",
  "atk-s0514a3:2790": " ‘‘Samāsanā hotha mayāva sabbe, konīdha rañño abbhatiko manusso;",
  "atk-s0514a3:2791": "Tamañjaliṁ kariya vadetha evaṁ, mā hevaṁ deva na hi esa dhammo;",
  "atk-s0514a3:2792": "Viyaggharājassa nihīnajacco, samāsano deva kathaṁ bhaveyyā’’ti.",
  "atk-s0514a3:2793_0": "Tattha dhammapāloti mahāsatto. Dinnāhanti ahaṁ jayadhanena khaṇḍetvā raññā dinno.",
  "atk-s0514a3:2793_1": "Tassajjahaṁ attasukhī vidheyyoti ajja paṭṭhāya tīhamattaṁ ahaṁ iminā attano sukhena",
  "atk-s0514a3:2793_2": "attasukhī, tato paraṁ pana tassa māṇavassāhaṁ vidheyyo homi. So hi ito catutthe divase",
  "atk-s0514a3:2793_3": "ekaṁsena maṁ ādāya yatthicchati, tattha gacchati. Aparittāyāti tumhākaṁ parittaṁ",
  "atk-s0514a3:2793_4": "akatvā kathaṁ gaccheyyanti anusāsituṁ āgatosmi. Janasandhoti mittabandhanena mittajanassa",
  "atk-s0514a3:2793_5": "sandhānakaro. Pure purāṇanti ito pubbe tumhe kiṁ purāṇakāraṇaṁ abhijānātha. Anusāseti",
  "atk-s0514a3:2793_6": "anusāsi. Evaṁ tumhe raññā puṭṭhā ‘‘amhākaṁ pitā imañcimañca ovādaṁ adāsī’’ti katheyyātha.",
  "atk-s0514a3:2793_7": "Samāsanā hothāti sace vo rājā mayā dinnassa ovādassa kathitakāle ‘‘etha tumhe, ajja",
  "atk-s0514a3:2793_8": "mayā saddhiṁ samāsanā hotha, idha rājakule tumhehi añño ko nu rañño abbhatiko manusso’’ti",
  "atk-s0514a3:2793_9": "attano āsane nisīdāpeyya, atha tumhe añjaliṁ katvā taṁ rājānaṁ evaṁ vadeyyātha ‘‘deva,",
  "atk-s0514a3:2793_10": "evaṁ mā avaca. Na hi amhākaṁ esapaveṇidhammo. Viyaggharājassa kesarasīhassa nihīnajacco",
  "atk-s0514a3:2793_11": "jarasiṅgālo , deva, kathaṁ samāsano bhaveyya. Yathā siṅgālo sīhassa samāsano na hoti,",
  "atk-s0514a3:2793_12": "tatheva mayaṁ tumhāka’’nti.",
  "atk-s0514a3:2794": "Imaṁ panassa kathaṁ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṁ asakkontā mahāviravaṁ viraviṁsu. Tesaṁ mahāsatto saññāpesi.",
  "atk-s0514a3:2795": "Lakkhaṇakaṇḍaṁ niṭṭhitaṁ.",
  "atk-s0514a3:2796": "Rājavasatikaṇḍa",
  "atk-s0514a3:2797_0": "Atha ne paṇḍito puttadhītaro ca ñātayo ca upasaṅkamitvā tuṇhībhūte disvā ‘‘tātā,",
  "atk-s0514a3:2797_1": "mā cintayittha, sabbe saṅkhārā aniccā, yaso nāma vipattipariyosāno, apica tumhākaṁ",
  "atk-s0514a3:2797_2": "rājavasatiṁ nāma yasapaṭilābhakāraṇaṁ kathessāmi, taṁ ekaggacittā suṇāthā’’ti buddhalīlāya",
  "atk-s0514a3:2797_3": "rājavasatiṁ nāma paṭṭhapesi. Tamatthaṁ pakāsento satthā āha –",
  "atk-s0514a3:2798": "1471.",
  "atk-s0514a3:2799": " ‘‘So ca putte amacce ca, ñātayo suhadajjane;",
  "atk-s0514a3:2800": "Alīnamanasaṅkappo, vidhuro etadabravi.",
  "atk-s0514a3:2801": "1472.",
  "atk-s0514a3:2802": " ‘‘Ethayyo rājavasatiṁ, nisīditvā suṇātha me;",
  "atk-s0514a3:2803": "Yathā rājakulaṁ patto, yasaṁ poso nigacchatī’’ti.",
  "atk-s0514a3:2804_0": "Tattha suhadajjaneti suhadayajane. Ethayyoti etha, ayyo. Piyasamudācārena putte ālapati.",
  "atk-s0514a3:2804_1": "Rājavasatinti mayā vuccamānaṁ rājapāricariyaṁ suṇātha. Yathāti yena kāraṇena rājakulaṁ",
  "atk-s0514a3:2804_2": "patto upasaṅkamanto rañño santike caranto poso yasaṁ nigacchati labhati, taṁ kāraṇaṁ suṇāthāti attho.",
  "atk-s0514a3:2805": "1473.",
  "atk-s0514a3:2806": " ‘‘Na hi rājakulaṁ patto, aññāto labhate yasaṁ;",
  "atk-s0514a3:2807": "Nāsūro nāpi dummedho, nappamatto kudācanaṁ.",
  "atk-s0514a3:2808": "1474.",
  "atk-s0514a3:2809": " ‘‘Yadāssa sīlaṁ paññañca, soceyyaṁ cādhigacchati;",
  "atk-s0514a3:2810": "Atha vissasate tyamhi, guyhañcassa na rakkhatī’’ti.",
  "atk-s0514a3:2811_0": "Tattha aññātoti apākaṭaguṇo aviditakammāvadāno. Nāsūroti na asūro bhīrukajātiko.",
  "atk-s0514a3:2811_1": "Yadāssa sīlanti yadā assa sevakassa rājā sīlañca paññañca soceyyañca adhigacchati,",
  "atk-s0514a3:2811_2": "ācārasampattiñca ñāṇabalañca sucibhāvañca jānāti. Atha vissasate tyamhīti atha rājā",
  "atk-s0514a3:2811_3": "tamhi vissasate vissāsaṁ karoti, attano guyhañcassa na rakkhati na gūhati.",
  "atk-s0514a3:2812": "1475.",
  "atk-s0514a3:2813": " ‘‘Tulā yathā paggahitā, samadaṇḍā sudhāritā;",
  "atk-s0514a3:2814": "Ajjhiṭṭho na vikampeyya, sa rājavasatiṁ vase.",
  "atk-s0514a3:2815": "1476.",
  "atk-s0514a3:2816": " ‘‘Tulā yathā paggahitā, samadaṇḍā sudhāritā;",
  "atk-s0514a3:2817": "Sabbāni abhisambhonto, sa rājavasatiṁ vase’’ti.",
  "atk-s0514a3:2818_0": "Tattha tulāyathāti yathā esā vuttappakārā tulā na onamati na unnamati, evameva rājasevako",
  "atk-s0514a3:2818_1": "kismiñcideva kamme raññā ‘‘idaṁ nāma karohī’’ti ajjhiṭṭho āṇatto chandādiagativasena",
  "atk-s0514a3:2818_2": "na vikampeyya, sabbakiccesu paggahitatulā viya samo bhaveyya. Sa rājavasatinti so",
  "atk-s0514a3:2818_3": "evarūpo sevako rājakule vāsaṁ vaseyya, rājānaṁ paricareyya, evaṁ paricaranto pana",
  "atk-s0514a3:2818_4": "yasaṁ labheyyāti attho. Sabbāni abhisambhontoti sabbāni rājakiccāni karonto.",
  "atk-s0514a3:2819": "1477.",
  "atk-s0514a3:2820": " ‘‘Divā vā yadi vā rattiṁ, rājakiccesu paṇḍito;",
  "atk-s0514a3:2821": "Ajjhiṭṭho na vikampeyya, sa rājavasatiṁ vase.",
  "atk-s0514a3:2822": "1478.",
  "atk-s0514a3:2823": " ‘‘Divā vā yadi vā rattiṁ, rājakiccesu paṇḍito;",
  "atk-s0514a3:2824": "Sabbāni abhisambhonto, sa rājavasatiṁ vase.",
  "atk-s0514a3:2825": "1479.",
  "atk-s0514a3:2826": " ‘‘Yo cassa sukato maggo, rañño suppaṭiyādito;",
  "atk-s0514a3:2827": "Na tena vutto gaccheyya, sa rājavasatiṁ vase’’ti.",
  "atk-s0514a3:2828_0": "Tattha na vikampeyyāti avikampamāno tāni kiccāni kareyya. Yo cassāti yo ca rañño",
  "atk-s0514a3:2828_1": "gamanamaggo sukato assa suppaṭiyādito sumaṇḍito, ‘‘iminā maggena gacchā’’ti vuttopi tena na gaccheyya.",
  "atk-s0514a3:2829": "1480.",
  "atk-s0514a3:2830": " ‘‘Na rañño sadisaṁ bhuñje, kāmabhoge kudācanaṁ;",
  "atk-s0514a3:2831": "Sabbattha pacchato gacche, sa rājavasatiṁ vase.",
  "atk-s0514a3:2832": "1481.",
  "atk-s0514a3:2833": " ‘‘Na rañño sadisaṁ vatthaṁ, na mālaṁ na vilepanaṁ;",
  "atk-s0514a3:2834": "Ākappaṁ sarakuttiṁ vā, na rañño sadisamācare;",
  "atk-s0514a3:2835": "Aññaṁ kareyya ākappaṁ, sa rājavasatiṁ vase’’ti.",
  "atk-s0514a3:2836_0": "Tattha na raññoti rañño kāmabhogena samaṁ kāmabhogaṁ na bhuñjeyya. Tādisassa hi rājā",
  "atk-s0514a3:2836_1": "kujjhati. Sabbatthāti sabbesu rūpādīsu kāmaguṇesu rañño pacchatova gaccheyya, hīnatarameva",
  "atk-s0514a3:2836_2": "seveyyāti attho. Aññaṁ kareyyāti rañño ākappato sarakuttito ca aññameva ākappaṁ kareyya.",
  "atk-s0514a3:2837": "1482.",
  "atk-s0514a3:2838": " ‘‘Kīḷe rājā amaccehi, bhariyāhi parivārito;",
  "atk-s0514a3:2839": "Nāmacco rājabhariyāsu, bhāvaṁ kubbetha paṇḍito.",
  "atk-s0514a3:2840": "1483.",
  "atk-s0514a3:2841": " ‘‘Anuddhato acapalo, nipako saṁvutindriyo;",
  "atk-s0514a3:2842": "Manopaṇidhisampanno, sa rājavasatiṁ vase’’ti.",
  "atk-s0514a3:2843_0": "Tattha bhāvanti vissāsavasena adhippāyaṁ. Acapaloti amaṇḍanasīlo. Nipakoti paripakkañāṇo.",
  "atk-s0514a3:2843_1": "Saṁvutindriyoti pihitachaḷindriyo rañño vā aṅgapaccaṅgāni orodhe vāssa na olokeyya.",
  "atk-s0514a3:2843_2": "Manopaṇidhisampannoti acapalena suṭṭhu ṭhapitena cittena samannāgato.",
  "atk-s0514a3:2844": "1484.",
  "atk-s0514a3:2845": " ‘‘Nāssa bhariyāhi kīḷeyya, na manteyya rahogato;",
  "atk-s0514a3:2846": "Nāssa kosā dhanaṁ gaṇhe, sa rājavasatiṁ vase.",
  "atk-s0514a3:2847": "1485.",
  "atk-s0514a3:2848": " ‘‘Na niddaṁ bahu maññeyya, na madāya suraṁ pive;",
  "atk-s0514a3:2849": "Nāssa dāye mige haññe, sa rājavasatiṁ vase.",
  "atk-s0514a3:2850": "1486.",
  "atk-s0514a3:2851": " ‘‘Nāssa pīṭhaṁ na pallaṅkaṁ, na kocchaṁ na nāvaṁ rathaṁ;",
  "atk-s0514a3:2852": "Sammatomhīti ārūhe, sa rājavasatiṁ vase.",
  "atk-s0514a3:2853": "1487.",
  "atk-s0514a3:2854": " ‘‘Nātidūre bhaje rañño, naccāsanne vicakkhaṇo;",
  "atk-s0514a3:2855": "Sammukhañcassa tiṭṭheyya, sandissanto sabhattuno.",
  "atk-s0514a3:2856": "1488.",
  "atk-s0514a3:2857": " ‘‘Na ve rājā sakhā hoti, na rājā hoti methuno;",
  "atk-s0514a3:2858": "Khippaṁ kujjhanti rājāno, sūkenakkhīva ghaṭṭitaṁ.",
  "atk-s0514a3:2859": "1489.",
  "atk-s0514a3:2860": " ‘‘Na pūjito maññamāno, medhāvī paṇḍito naro;",
  "atk-s0514a3:2861": "Pharusaṁ patimanteyya, rājānaṁ parisaṁgata’’nti.",
  "atk-s0514a3:2862_0": "Tattha na manteyyāti tassa rañño bhariyāhi saddhiṁ neva kīḷeyya, na raho manteyya.",
  "atk-s0514a3:2862_1": "Kosā dhananti rañño kosā dhanaṁ thenetvā na gaṇheyya. Na madāyāti tātā, rājasevako",
  "atk-s0514a3:2862_2": "nāma madatthāya suraṁ na piveyya. Nāssa dāye migeti assa rañño dinnābhaye mige na",
  "atk-s0514a3:2862_3": "haññeyya. Kocchanti bhaddapīṭhaṁ. Sammatomhīti ahaṁ sammato hutvā evaṁ karomīti na",
  "atk-s0514a3:2862_4": "āruheyya. Sammukhañcassa tiṭṭheyyāti assa rañño purato khuddakamahantakathāsavanaṭṭhāne",
  "atk-s0514a3:2862_5": "tiṭṭheyya. Sandissanto sabhattunoti yo rājasevako tassa bhattuno dassanaṭṭhāne tiṭṭheyya.",
  "atk-s0514a3:2862_6": "Sūkenāti akkhimhi patitena vīhisūkādinā ghaṭṭitaṁ akkhi pakatisabhāvaṁ jahantaṁ yathā",
  "atk-s0514a3:2862_7": "kujjhati nāma, evaṁ kujjhanti, na tesu vissāso kātabbo. Pūjito maññamānoti ahaṁ rājapūjitomhīti",
  "atk-s0514a3:2862_8": "maññamāno. Pharusaṁ patimanteyyāti yena so kujjhati, tathārūpaṁ na manteyya.",
  "atk-s0514a3:2863": "1490.",
  "atk-s0514a3:2864": " ‘‘Laddhadvāro labhe dvāraṁ, neva rājūsu vissase;",
  "atk-s0514a3:2865": "Aggīva saṁyato tiṭṭhe, sa rājavasatiṁ vase.",
  "atk-s0514a3:2866": "1491.",
  "atk-s0514a3:2867": " ‘‘Puttaṁ vā bhātaraṁ vā saṁ, sampaggaṇhāti khattiyo;",
  "atk-s0514a3:2868": "Gāmehi nigamehi vā, raṭṭhehi janapadehi vā;",
  "atk-s0514a3:2869": "Tuṇhībhūto upekkheyya, na bhaṇe chekapāpaka’’nti.",
  "atk-s0514a3:2870_0": "Tattha laddhadvārolabhe dvāranti ahaṁ nippaṭihāro laddhadvāroti appaṭihāretvā na",
  "atk-s0514a3:2870_1": "paviseyya, punapi dvāraṁ labheyya, paṭihāretvāva paviseyyāti attho. Saṁyatoti appamatto",
  "atk-s0514a3:2870_2": "hutvā. Bhātaraṁ vā santi sakaṁ bhātaraṁ vā. Sampaggaṇhātīti ‘‘asukagāmaṁ vā asukanigamaṁ",
  "atk-s0514a3:2870_3": "vā assa demā’’ti yadā sevakehi saddhiṁ katheti. Na bhaṇe chekapāpakanti tadā guṇaṁ",
  "atk-s0514a3:2870_4": "vā aguṇaṁ vā na bhaṇeyya.",
  "atk-s0514a3:2871": "1492.",
  "atk-s0514a3:2872": " ‘‘Hatthārohe anīkaṭṭhe, rathike pattikārake;",
  "atk-s0514a3:2873": "Tesaṁ kammāvadānena, rājā vaḍḍheti vetanaṁ;",
  "atk-s0514a3:2874": "Na tesaṁ antarā gacche, sa rājavasatiṁ vase.",
  "atk-s0514a3:2875": "1493.",
  "atk-s0514a3:2876": " ‘‘Cāpovūnudaro dhīro, vaṁsovāpi pakampaye;",
  "atk-s0514a3:2877": "Paṭilomaṁ na vatteyya, sa rājavasatiṁ vase.",
  "atk-s0514a3:2878": "1494.",
  "atk-s0514a3:2879": " ‘‘Cāpovūnudaro assa, macchovassa ajivhavā;",
  "atk-s0514a3:2880": "Appāsī nipako sūro, sa rājavasatiṁ vase’’ti.",
  "atk-s0514a3:2881_0": "Tattha na tesaṁ antarā gaccheti tesaṁ lābhassa antarā na gacche, antarāyaṁ na kareyya.",
  "atk-s0514a3:2881_1": "Vaṁsovāpīti yathā vaṁsagumbato uggatavaṁso vātena pahaṭakāle pakampati, evaṁ raññā",
  "atk-s0514a3:2881_2": "kathitakāle pakampeyya. Cāpovūnudaroti yathā cāpo mahodaro na hoti, evaṁ mahodaro",
  "atk-s0514a3:2881_3": "na siyā. Ajivhavāti yathā maccho ajivhatāya na katheti, tathā sevako mandakathatāya",
  "atk-s0514a3:2881_4": "ajivhavā bhaveyya. Appāsīti bhojanamattaññū.",
  "atk-s0514a3:2882": "1495.",
  "atk-s0514a3:2883": " ‘‘Na bāḷhaṁ itthiṁ gaccheyya, sampassaṁ tejasaṅkhayaṁ;",
  "atk-s0514a3:2884": "Kāsaṁ sāsaṁ daraṁ bālyaṁ, khīṇamedho nigacchati.",
  "atk-s0514a3:2885": "1496.",
  "atk-s0514a3:2886": " ‘‘Nātivelaṁ pabhāseyya, na tuṇhī sabbadā siyā;",
  "atk-s0514a3:2887": "Avikiṇṇaṁ mitaṁ vācaṁ, patte kāle udīraye.",
  "atk-s0514a3:2888": "1497.",
  "atk-s0514a3:2889": " ‘‘Akkodhano asaṅghaṭṭo, sacco saṇho apesuṇo;",
  "atk-s0514a3:2890": "Samphaṁ giraṁ na bhāseyya, sa rājavasatiṁ vase.",
  "atk-s0514a3:2891": "1498.",
  "atk-s0514a3:2892": " ‘‘Mātāpettibharo assa, kule jeṭṭhāpacāyiko;",
  "atk-s0514a3:2893": "Saṇho sakhilasambhāso, sa rājavasatiṁ vase’’ti.",
  "atk-s0514a3:2894_0": "Tattha na bāḷhanti punappunaṁ kilesavasena na gaccheyya. Tejasaṅkhayanti evaṁ gacchanto",
  "atk-s0514a3:2894_1": "hi puriso tejasaṅkhayaṁ gacchati pāpuṇāti, taṁ sampassanto bāḷhaṁ na gaccheyya. Daranti",
  "atk-s0514a3:2894_2": "kāyadarathaṁ. Bālyanti dubbalabhāvaṁ. Khīṇamedhoti punappunaṁ kilesarativasena khīṇapañño",
  "atk-s0514a3:2894_3": "puriso ete kāsādayo nigacchati. Nātivelanti tātā rājūnaṁ santike pamāṇātikkantaṁ",
  "atk-s0514a3:2894_4": "na bhāseyya . Patte kāleti attano vacanakāle sampatte. Asaṅghaṭṭoti paraṁ asaṅghaṭṭento.",
  "atk-s0514a3:2894_5": "Samphanti niratthakaṁ. Giranti vacanaṁ.",
  "atk-s0514a3:2895": "1499.",
  "atk-s0514a3:2896": " ‘‘Vinīto sippavā danto, katatto niyato mudu;",
  "atk-s0514a3:2897": "Appamatto suci dakkho, sa rājavasatiṁ vase.",
  "atk-s0514a3:2898": "1500.",
  "atk-s0514a3:2899": " ‘‘Nivātavutti vuddhesu, sappatisso sagāravo;",
  "atk-s0514a3:2900": "Surato sukhasaṁvāso, sa rājavasatiṁ vase.",
  "atk-s0514a3:2901": "1501.",
  "atk-s0514a3:2902": " ‘‘Ārakā parivajjeyya, sahituṁ pahitaṁ janaṁ;",
  "atk-s0514a3:2903": "Bhattāraññevudikkheyya, na ca aññassa rājino’’ti.",
  "atk-s0514a3:2904_0": "Tattha vinītoti ācārasampanno. Sippavāti attano kule sikkhitabbasippena samannāgato.",
  "atk-s0514a3:2904_1": "Dantoti chasu dvāresu nibbisevano. Katattoti sampāditatto. Niyatoti yasādīni nissāya",
  "atk-s0514a3:2904_2": "acalasabhāvo. Mudūti anatimānī. Appamattoti kattabbakiccesu pamādarahito. Dakkhoti",
  "atk-s0514a3:2904_3": "upaṭṭhāne cheko. Nivātavuttīti nīcavutti. Sukhasaṁvāsoti garusaṁvāsasīlo. Sahituṁ",
  "atk-s0514a3:2904_4": "patitanti pararājūhi sakarañño santikaṁ guyharakkhaṇavasena vā paṭicchannapākaṭakaraṇavasenavā",
  "atk-s0514a3:2904_5": "pesitaṁ. Tathārūpena hi saddhiṁ kathentopi rañño sammukhāva katheyya. Bhattāraññevudikkheyyāti",
  "atk-s0514a3:2904_6": "attano sāmikameva olokeyya. Na ca aññassa rājinoti aññassa rañño santako na bhaveyya.",
  "atk-s0514a3:2905": "1502.",
  "atk-s0514a3:2906": " ‘‘Samaṇe brāhmaṇe cāpi, sīlavante bahussute;",
  "atk-s0514a3:2907": "Sakkaccaṁ payirupāseyya, sa rājavasatiṁ vase.",
  "atk-s0514a3:2908": "1503.",
  "atk-s0514a3:2909": " ‘‘Samaṇe brāhmaṇe cāpi, sīlavante bahussute;",
  "atk-s0514a3:2910": "Sakkaccaṁ anuvāseyya, sa rājavasatiṁ vase.",
  "atk-s0514a3:2911": "1504.",
  "atk-s0514a3:2912": " ‘‘Samaṇe brāhmaṇe cāpi, sīlavante bahussute;",
  "atk-s0514a3:2913": "Tappeyya annapānena, sa rājavasatiṁ vase.",
  "atk-s0514a3:2914": "1505.",
  "atk-s0514a3:2915": " ‘‘Samaṇe brāhmaṇe cāpi, sīlavante bahussute;",
  "atk-s0514a3:2916": "Āsajja paññe sevetha, ākaṅkhaṁ vuddhimattano’’ti.",
  "atk-s0514a3:2917_0": "Tattha sakkaccaṁ payirupāseyyāti gāravena punappunaṁ upasaṅkameyya. Anuvāseyyāti",
  "atk-s0514a3:2917_1": "uposathavāsaṁ vasanto anuvatteyya. Tappeyyāti yāvadatthaṁ dānena tappeyya. Āsajjāti",
  "atk-s0514a3:2917_2": "upasaṅkamitvā. Paññeti paṇḍite, āsajjapaññe vā, asajjamānapaññeti attho.",
  "atk-s0514a3:2918": "1506.",
  "atk-s0514a3:2919": " ‘‘Dinnapubbaṁ na hāpeyya, dānaṁ samaṇabrāhmaṇe;",
  "atk-s0514a3:2920": "Na ca kiñci nivāreyya, dānakāle vaṇibbake.",
  "atk-s0514a3:2921": "1507.",
  "atk-s0514a3:2922": " ‘‘Paññavā buddhisampanno, vidhānavidhikovido;",
  "atk-s0514a3:2923": "Kālaññū samayaññū ca, sa rājavasatiṁ vase.",
  "atk-s0514a3:2924": "1508.",
  "atk-s0514a3:2925": " ‘‘Uṭṭhātā kammadheyyesu, appamatto vicakkhaṇo;",
  "atk-s0514a3:2926": "Susaṁvihitakammanto, sa rājavasatiṁ vase’’ti.",
  "atk-s0514a3:2927_0": "Tattha dinnapubbanti pakatipaṭiyattaṁ dānavattaṁ. Samaṇabrāhmaṇeti samaṇe vā brāhmaṇe",
  "atk-s0514a3:2927_1": "vā. Vaṇibbaketi dānakāle vaṇibbake āgate disvā kiñci na nivāreyya. Paññavāti vicāraṇapaññāya",
  "atk-s0514a3:2927_2": "yutto. Buddhisampannoti avekallabuddhisampanno. Vidhānavidhikovidoti nānappakāresu",
  "atk-s0514a3:2927_3": "dāsakammakaraporisādīnaṁ saṁvidahanakoṭṭhāsesu cheko. Kālaññūti ‘‘ayaṁ dānaṁ dātuṁ,",
  "atk-s0514a3:2927_4": "ayaṁ sīlaṁ rakkhituṁ, ayaṁ uposathakammaṁ kātuṁ kālo’’ti jāneyya. Samayaññūti ‘‘ayaṁ",
  "atk-s0514a3:2927_5": "kasanasamayo, ayaṁ vapanasamayo, ayaṁ vohārasamayo, ayaṁ upaṭṭhānasamayo’’ti jāneyya.",
  "atk-s0514a3:2927_6": "Kammadheyyesūti attano kattabbakammesu.",
  "atk-s0514a3:2928": "1509.",
  "atk-s0514a3:2929": " ‘‘Khalaṁ sālaṁ pasuṁ khettaṁ, gantā cassa abhikkhaṇaṁ;",
  "atk-s0514a3:2930": "Mitaṁ dhaññaṁ nidhāpeyya, mitaṁva pācaye ghare.",
  "atk-s0514a3:2931": "1510.",
  "atk-s0514a3:2932": " ‘‘Puttaṁ vā bhātaraṁ vā saṁ, sīlesu asamāhitaṁ;",
  "atk-s0514a3:2933": "Anaṅgavā hi te bālā, yathā petā tatheva te;",
  "atk-s0514a3:2934": "Coḷañca nesaṁ piṇḍañca, āsīnānaṁ padāpaye.",
  "atk-s0514a3:2935": "1511.",
  "atk-s0514a3:2936": " ‘‘Dāse kammakare pesse, sīlesu susamāhite;",
  "atk-s0514a3:2937": "Dakkhe uṭṭhānasampanne, ādhipaccamhi ṭhāpaye’’ti.",
  "atk-s0514a3:2938_0": "Tattha pasuṁ khettanti gokulañceva sassaṭṭhānañca. Gantāti gamanasīlo. Mitanti minitvā",
  "atk-s0514a3:2938_1": "ettakanti ñatvā koṭṭhesu nidhāpeyya. Ghareti gharepi parijanaṁ gaṇetvā mitameva pacāpeyya.",
  "atk-s0514a3:2938_2": "Sīlesu asamāhitanti evarūpaṁ dussīlaṁ anācāraṁ kismiñci ādhipaccaṭṭhāne na ṭhapeyyāti",
  "atk-s0514a3:2938_3": "attho. Anaṅgavā hi te bālāti ‘‘aṅgametaṁ manussānaṁ, bhātā loke pavuccatī’’ti (jā.",
  "atk-s0514a3:2938_4": "1.4.58) kiñcāpi jeṭṭhakaniṭṭhabhātaro aṅgasamānatāya ‘‘aṅga’’nti vuttā, ime pana",
  "atk-s0514a3:2938_5": "dussīlā, tasmā aṅgasamānā na honti. Yathā pana susāne chaḍḍitā petā matā, tatheva",
  "atk-s0514a3:2938_6": "te. Tasmā tādisā ādhipaccaṭṭhāne na ṭhapetabbā. Kuṭumbañhi te vināsenti, vinaṭṭhakuṭumbassa",
  "atk-s0514a3:2938_7": "ca daliddassa rājavasati nāma na sampajjati. Āsīnānanti āgantvā nisinnānaṁ puttabhātānaṁ",
  "atk-s0514a3:2938_8": "matasattānaṁ matakabhattaṁ viya dento ghāsacchādanamattameva padāpeyya. Uṭṭhānasampanneti",
  "atk-s0514a3:2938_9": "uṭṭhānavīriyena samannāgate.",
  "atk-s0514a3:2939": "1512.",
  "atk-s0514a3:2940": " ‘‘Sīlavā ca alolo ca, anurakkho ca rājino;",
  "atk-s0514a3:2941": "Āvī raho hito tassa, sa rājavasatiṁ vase.",
  "atk-s0514a3:2942": "1513.",
  "atk-s0514a3:2943": " ‘‘Chandaññū rājino cassa, cittaṭṭho assa rājino;",
  "atk-s0514a3:2944": "Asaṅkusakavuttiṁssa, sa rājavasatiṁ vase.",
  "atk-s0514a3:2945": "1514.",
  "atk-s0514a3:2946": " ‘‘Ucchādaye ca nhāpaye, dhove pāde adhosiraṁ;",
  "atk-s0514a3:2947": "Āhatopi na kuppeyya, sa rājavasatiṁ vase’’ti.",
  "atk-s0514a3:2948_0": "Tattha aloloti aluddho. Cittaṭṭhoti citte ṭhito, rājacittavasikoti attho. Asaṅkusakavuttissāti",
  "atk-s0514a3:2948_1": "appaṭilomavutti assa. Adhosiranti pāde dhovantopi adhosiraṁ katvā heṭṭhāmukhova dhoveyya,",
  "atk-s0514a3:2948_2": "na rañño mukhaṁ ullokeyyāti attho.",
  "atk-s0514a3:2949": "1515.",
  "atk-s0514a3:2950": " ‘‘Kumbhampañjaliṁ kariyā, cāṭañcāpi padakkhiṇaṁ;",
  "atk-s0514a3:2951": "Kimeva sabbakāmānaṁ, dātāraṁ dhīramuttamaṁ.",
  "atk-s0514a3:2952": "1516.",
  "atk-s0514a3:2953": " ‘‘Yo deti sayanaṁ vatthaṁ, yānaṁ āvasathaṁ gharaṁ;",
  "atk-s0514a3:2954": "Pajjunnoriva bhūtāni, bhogehi abhivassati.",
  "atk-s0514a3:2955": "1517.",
  "atk-s0514a3:2956": " ‘‘Esayyo rājavasati, vattamāno yathā naro;",
  "atk-s0514a3:2957": "Ārādhayati rājānaṁ, pūjaṁ labhati bhattusū’’ti.",
  "atk-s0514a3:2958_0": "Tattha kumbhampañjaliṁ kariyā, cāṭañcāpi padakkhiṇanti vuddhiṁ paccāsīsanto puriso",
  "atk-s0514a3:2958_1": "udakapūritaṁ kumbhaṁ disvā tassa añjaliṁ kareyya, cāṭañca sakuṇaṁ padakkhiṇaṁ kareyya.",
  "atk-s0514a3:2958_2": "Añjaliṁ vā padakkhiṇaṁ vā karontassa te kiñci dātuṁ na sakkonti. Kimevāti yo pana",
  "atk-s0514a3:2958_3": "sabbakāmānaṁ dātā dhīro ca, taṁ rājānaṁ kiṁkāraṇā na namasseyya. Rājāyeva hi namassitabbo",
  "atk-s0514a3:2958_4": "ca ārādhetabbo ca. Pajjunnorivāti megho viya. Esayyo rājavasatīti ayyo yā ayaṁ mayā",
  "atk-s0514a3:2958_5": "kathitā, esā rājavasati nāma rājasevakānaṁ anusāsanī. Yathāti yāya rājavasatiyā vattamāno",
  "atk-s0514a3:2958_6": "naro rājānaṁ ārādheti, rājūnañca santikā pūjaṁ labhati, sā esāti.",
  "atk-s0514a3:2959": "Evaṁ asamadhuro vidhurapaṇḍito buddhalīlāya rājavasatiṁ kathesi;",
  "atk-s0514a3:2960": "Rājavasatikaṇḍaṁ niṭṭhitaṁ.",
  "atk-s0514a3:2961": "Antarapeyyālaṁ",
  "atk-s0514a3:2962_0": "Evaṁ puttadārañātimittasuhajjādayo anusāsantasseva tassa tayo divasā jātā. So divasassa",
  "atk-s0514a3:2962_1": "pāripūriṁ ñatvā pātova nhatvā nānaggarasabhojanaṁ bhuñjitvā ‘‘rājānaṁ apaloketvā",
  "atk-s0514a3:2962_2": "māṇavena saddhiṁ gamissāmī’’ti ñātigaṇaparivuto rājanivesanaṁ gantvā rājānaṁ vanditvā",
  "atk-s0514a3:2962_3": "ekamantaṁ ṭhito vattabbayuttakaṁ vacanaṁ avoca. Tamatthaṁ pakāsento satthā āha –",
  "atk-s0514a3:2963": "1518.",
  "atk-s0514a3:2964": " ‘‘Evaṁ samanusāsitvā, ñātisaṅghaṁ vicakkhaṇo;",
  "atk-s0514a3:2965": "Parikiṇṇo suhadehi, rājānamupasaṅkami.",
  "atk-s0514a3:2966": "1519.",
  "atk-s0514a3:2967": " ‘‘Vanditvā sirasā pāde, katvā ca naṁ padakkhiṇaṁ;",
  "atk-s0514a3:2968": "Vidhuro avaca rājānaṁ, paggahetvāna añjaliṁ.",
  "atk-s0514a3:2969": "1520.",
  "atk-s0514a3:2970": " ‘‘Ayaṁ maṁ māṇavo neti, kattukāmo yathāmati;",
  "atk-s0514a3:2971": "Ñātīnatthaṁ pavakkhāmi, taṁ suṇohi arindama.",
  "atk-s0514a3:2972": "1521.",
  "atk-s0514a3:2973": " ‘‘Putte ca me udikkhesi, yañca maññaṁ ghare dhanaṁ;",
  "atk-s0514a3:2974": "Yathā pecca na hāyetha, ñātisaṅgho mayī gate.",
  "atk-s0514a3:2975": "1522.",
  "atk-s0514a3:2976": " ‘‘Yatheva khalatī bhūmyā, bhūmyāyeva patiṭṭhati;",
  "atk-s0514a3:2977": "Evetaṁ khalitaṁ mayhaṁ, etaṁ passāmi accaya’’nti.",
  "atk-s0514a3:2978_0": "Tattha suhadehīti suhadayehi ñātimittādīhi. Yañca maññanti yañca me aññaṁ tayā ceva",
  "atk-s0514a3:2978_1": "aññehi ca rājūhi dinnaṁ ghare aparimāṇaṁ dhanaṁ, taṁ sabbaṁ tvameva olokeyyāsi. Peccāti",
  "atk-s0514a3:2978_2": "pacchākāle. Khalatīti pakkhalati. Evetanti evaṁ etaṁ. Ahañhi bhūmiyaṁ khalitvā tattheva",
  "atk-s0514a3:2978_3": "patiṭṭhitapuriso viya tumhesu khalitvā tumhesuyeva patiṭṭhahāmi. Etaṁ passāmīti yo",
  "atk-s0514a3:2978_4": "esa ‘‘kiṁ te rājā hotī’’ti māṇavena puṭṭhassa mama tumhe anoloketvā saccaṁ apekkhitvā",
  "atk-s0514a3:2978_5": "‘‘dāsohamasmī’’ti vadantassa accayo, etaṁ accayaṁ passāmi, añño pana me doso natthi,",
  "atk-s0514a3:2978_6": "taṁ me accayaṁ tumhe khamatha, etaṁ hadaye katvā pacchā mama puttadāresu mā aparajjhitthāti.",
  "atk-s0514a3:2979": "Taṁ sutvā rājā ‘‘paṇḍita, tava gamanaṁ mayhaṁ na ruccati, māṇavaṁ upāyena pakkosāpetvā ghātetvā kilañjena paṭicchādetuṁ mayhaṁ ruccatī’’ti dīpento gāthamāha –",
  "atk-s0514a3:2980": "1523.",
  "atk-s0514a3:2981": " ‘‘Sakkā na gantuṁ iti mayha hoti, chetvā vadhitvā idha kātiyānaṁ;",
  "atk-s0514a3:2982": "Idheva hohī iti mayha ruccati, mā tvaṁ agā uttamabhūripaññā’’ti.",
  "atk-s0514a3:2983": "Tattha chetvāti idheva rājagehe taṁ pothetvā māretvā paṭicchādessāmīti.",
  "atk-s0514a3:2984": "Taṁ sutvā mahāsatto ‘‘deva, tumhākaṁ ajjhāsayo evarūpo hoti, so tumhesu ayutto’’ti vatvā āha –",
  "atk-s0514a3:2985": "1524.",
  "atk-s0514a3:2986": " ‘‘Mā hevadhammesu manaṁ paṇīdahi, atthe ca dhamme ca yutto bhavassu;",
  "atk-s0514a3:2987": "Dhiratthu kammaṁ akusalaṁ anariyaṁ, yaṁ katvā pacchā nirayaṁ vajeyya.",
  "atk-s0514a3:2988": "1525.",
  "atk-s0514a3:2989": " ‘‘Nevesa dhammo na puneta kiccaṁ, ayiro hi dāsassa janinda issaro;",
  "atk-s0514a3:2990": "Ghātetuṁ jhāpetuṁ athopi hantuṁ, na ca mayha kodhatthi vajāmi cāha’’nti.",
  "atk-s0514a3:2991_0": "Tattha mā hevadhammesu manaṁ paṇīdahīti adhammesu anatthesu ayuttesu tava cittaṁ",
  "atk-s0514a3:2991_1": "mā heva paṇidahīti attho. Pacchāti yaṁ kammaṁ katvāpi ajarāmaro na hoti, atha kho",
  "atk-s0514a3:2991_2": "pacchā nirayameva upapajjeyya. Dhiratthu kammanti taṁ kammaṁ garahitaṁ atthu assa",
  "atk-s0514a3:2991_3": "bhaveyya. Nevesāti neva esa. Ayiroti sāmiko. Ghātetunti etāni ghātādīni kātuṁ ayiro",
  "atk-s0514a3:2991_4": "dāsassa issaro, sabbānetāni kātuṁ labhati, mayhaṁ māṇave appamattakopi kodho natthi,",
  "atk-s0514a3:2991_5": "dinnakālato paṭṭhāya tava cittaṁ sandhāretuṁ vaṭṭati, vajāmi ahaṁ narindāti āha –",
  "atk-s0514a3:2992_0": "Evaṁ vatvā mahāsatto rājānaṁ vanditvā rañño orodhe ca puttadāre ca rājaparisañca",
  "atk-s0514a3:2992_1": "ovaditvā tesu sakabhāvena saṇṭhātuṁ asakkuṇitvā mahāviravaṁ viravantesuyeva rājanivesanā",
  "atk-s0514a3:2992_2": "nikkhami. Sakalanagaravāsinopi ‘‘paṇḍito kira māṇavena saddhiṁ gamissati, etha, passissāma",
  "atk-s0514a3:2992_3": "na’’nti mantayitvā rājaṅgaṇeyeva naṁ passiṁsu. Atha ne mahāsatto assāsetvā ‘‘tumhe",
  "atk-s0514a3:2992_4": "mā cintayittha, sabbe saṅkhārā aniccā, sarīraṁ addhuvaṁ, yaso nāma vipattipariyosāno,",
  "atk-s0514a3:2992_5": "apica tumhe dānādīsu puññesu appamattā hothā’’ti tesaṁ ovādaṁ datvā nivattāpetvā",
  "atk-s0514a3:2992_6": "attano gehābhimukho pāyāsi. Tasmiṁ khaṇe dhammapālakumāro bhātikagaṇaparivuto ‘‘pitu",
  "atk-s0514a3:2992_7": "paccuggamanaṁ karissāmī’’ti nikkhanto nivesanadvāreyeva pitu sammukho ahosi. Mahāsatto",
  "atk-s0514a3:2992_8": "taṁ disvā sakabhāvena saṇṭhātuṁ asakkonto upaguyha ure nipajjāpetvā nivesanaṁ pāvisi.",
  "atk-s0514a3:2992_9": "Tamatthaṁ pakāsento satthā āha –",
  "atk-s0514a3:2993": "1526.",
  "atk-s0514a3:2994": " ‘‘Jeṭṭhaputtaṁ upaguyha, vineyya hadaye daraṁ;",
  "atk-s0514a3:2995": "Assupuṇṇehi nettehi, pāvisī so mahāghara’’nti.",
  "atk-s0514a3:2996_0": "Ghare panassa sahassaputtā, sahassadhītaro, sahassabhariyāyo, ca sattavaṇṇadāsisatāni",
  "atk-s0514a3:2996_1": "ca santi, tehi ceva avasesadāsidāsakammakarañātimittasuhajjādīhi ca sakalanivesanaṁ",
  "atk-s0514a3:2996_2": "yugantavātābhighātapatitehi sālehi sālavanaṁ viya nirantaraṁ ahosi. Tamatthaṁ pakāsento satthā āha –",
  "atk-s0514a3:2997": "1527.",
  "atk-s0514a3:2998": " ‘‘Sālāva sammapatitā, mālutena pamadditā;",
  "atk-s0514a3:2999": "Senti puttā ca dārā ca, vidhurassa nivesane.",
  "atk-s0514a3:3000": "1528.",
  "atk-s0514a3:3001": " ‘‘Itthisahassaṁ bhariyānaṁ, dāsisattasatāni ca;",
  "atk-s0514a3:3002": "Bāhā paggayha pakkanduṁ, vidhurassa nivesane.",
  "atk-s0514a3:3003": "1529.",
  "atk-s0514a3:3004": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:3005": "Bāhā paggayha pakkanduṁ, vidhurassa nivesane.",
  "atk-s0514a3:3006": "1530.",
  "atk-s0514a3:3007": " ‘‘Hatthārohā anīkaṭṭhā, rathikā pattikārakā;",
  "atk-s0514a3:3008": "Bāhā paggayha pakkanduṁ, vidhurassa nivesane.",
  "atk-s0514a3:3009": "1531.",
  "atk-s0514a3:3010": " ‘‘Samāgatā jānapadā, negamā ca samāgatā;",
  "atk-s0514a3:3011": "Bāhā paggayha pakkanduṁ, vidhurassa nivesane.",
  "atk-s0514a3:3012": "1532.",
  "atk-s0514a3:3013": " ‘‘Itthisahassaṁ bhariyānaṁ, dāsisattasatāni ca;",
  "atk-s0514a3:3014": "Bāhā paggayha pakkantuṁ, kasmā no vijahissasi.",
  "atk-s0514a3:3015": "1533.",
  "atk-s0514a3:3016": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:3017": "Bāhā paggayha pakkanduṁ, kasmā no vijahissasi.",
  "atk-s0514a3:3018": "1534.",
  "atk-s0514a3:3019": " ‘‘Hatthārohā anīkaṭṭhā, rathikā pattikārakā;",
  "atk-s0514a3:3020": "Bāhā paggayha pakkanduṁ, kasmā no vijahissasi.",
  "atk-s0514a3:3021": "1535.",
  "atk-s0514a3:3022": " ‘‘Samāgatā jānapadā, negamā ca samāgatā;",
  "atk-s0514a3:3023": "Bāhā paggayha pakkanduṁ, kasmā no vijahissasī’’ti.",
  "atk-s0514a3:3024_0": "Tattha sentīti mahātale chinnapādā viya patitā āvattantā parivattantā sayanti. Itthisahassaṁ",
  "atk-s0514a3:3024_1": "bhariyānanti bhariyānameva itthīnaṁ sahassaṁ. Kasmā no vijahissasīti kena kāraṇena",
  "atk-s0514a3:3024_2": "amhe vijahissasīti parideviṁsu.",
  "atk-s0514a3:3025_0": "Mahāsatto sabbaṁ taṁ mahājanaṁ assāsetvā ghare avasesakiccāni katvā antojanañca bahijanañca",
  "atk-s0514a3:3025_1": "ovaditvā ācikkhitabbayuttakaṁ sabbaṁ ācikkhitvā puṇṇakassa santikaṁ gantvā attano",
  "atk-s0514a3:3025_2": "niṭṭhitakiccataṁ ārocesi. Tamatthaṁ pakāsento satthā āha –",
  "atk-s0514a3:3026": "1536.",
  "atk-s0514a3:3027": " ‘‘Katvā gharesu kiccāni, anusāsitvā sakaṁ janaṁ;",
  "atk-s0514a3:3028": "Mittāmacce ca bhacce ca, puttadāre ca bandhave.",
  "atk-s0514a3:3029": "1537.",
  "atk-s0514a3:3030": " ‘‘Kammantaṁ saṁvidhetvāna, ācikkhitvā ghare dhanaṁ;",
  "atk-s0514a3:3031": "Nidhiñca iṇadānañca, puṇṇakaṁ etadabravi.",
  "atk-s0514a3:3032": "1538.",
  "atk-s0514a3:3033": " ‘‘Avasī tuvaṁ mayha tīhaṁ agāre, katāni kiccāni gharesu mayhaṁ;",
  "atk-s0514a3:3034": "Anusāsitā puttadārā mayā ca, karoma kaccāna yathāmatiṁ te’’ti.",
  "atk-s0514a3:3035_0": "Tattha kammantaṁ saṁvidhetvānāti ‘‘evañca kātuṁ vaṭṭatī’’ti ghare kattabbayuttakaṁ",
  "atk-s0514a3:3035_1": "kammaṁ saṁvidahitvā. Nidhinti nidahitvā ṭhapitadhanaṁ. Iṇadānanti iṇavasena saṁyojitadhanaṁ.",
  "atk-s0514a3:3035_2": "Yathāmatiṁ teti idāni tava ajjhāsayānurūpaṁ karomāti vadati.",
  "atk-s0514a3:3036": "Puṇṇako āha –",
  "atk-s0514a3:3037": "1539.",
  "atk-s0514a3:3038": " ‘‘Sace hi katte anusāsitā te, puttā ca dārā anujīvino ca;",
  "atk-s0514a3:3039": "Handehi dānī taramānarūpo, dīgho hi addhāpi ayaṁ puratthā.",
  "atk-s0514a3:3040": "1540.",
  "atk-s0514a3:3041": " ‘‘Achambhitova gaṇhāhi, ājāneyyassa vāladhiṁ;",
  "atk-s0514a3:3042": "Idaṁ pacchimakaṁ tuyhaṁ, jīvalokassa dassana’’nti.",
  "atk-s0514a3:3043_0": "Tattha katteti somanassappatto yakkho mahāsattaṁ ālapati. Dīgho hi addhāpīti gantabbamaggopi",
  "atk-s0514a3:3043_1": "dīgho. ‘‘Achambhitovā’’ti idaṁ so heṭṭhāpāsādaṁ anotaritvā tatova gantukāmo hutvā avaca.",
  "atk-s0514a3:3044": "Atha naṁ mahāsatto āha –",
  "atk-s0514a3:3045": "1541.",
  "atk-s0514a3:3046": " ‘‘Sohaṁ kissa nu bhāyissaṁ, yassa me natthi dukkaṭaṁ;",
  "atk-s0514a3:3047": "Kāyena vācā manasā, yena gaccheyya duggati’’nti.",
  "atk-s0514a3:3048": "Tattha sohaṁ kissa nu bhāyissanti idaṁ mahāsatto ‘‘achambhitova gaṇhāhī’’ti vuttattā evamāha.",
  "atk-s0514a3:3049_0": "Evaṁ mahāsatto sīhanādaṁ naditvā achambhito kesarasīho viya nibbhayo hutvā ‘‘ayaṁ",
  "atk-s0514a3:3049_1": "sāṭako mama aruciyā mā muccatū’’ti adhiṭṭhānapāramiṁ purecārikaṁ katvā daḷhaṁ nivāsetvā",
  "atk-s0514a3:3049_2": "assassa vāladhiṁ viyūhitvā ubhohi hatthehi daḷhaṁ vāladhiṁ gahetvā dvīhi pādehi assassa",
  "atk-s0514a3:3049_3": "ūrūsu paliveṭhetvā ‘‘māṇava, gahito me vāladhi, yathāruci yāhī’’ti āha. Tasmiṁ khaṇe",
  "atk-s0514a3:3049_4": "puṇṇako manomayasindhavassa saññaṁ adāsi. So paṇḍitaṁ ādāya ākāse pakkhandi. Tamatthaṁ",
  "atk-s0514a3:3049_5": "pakāsento satthā āha –",
  "atk-s0514a3:3050": "1542.",
  "atk-s0514a3:3051": " ‘‘So assarājā vidhuraṁ vahanto, pakkāmi vehāyasamantalikkhe;",
  "atk-s0514a3:3052": "Sākhāsu selesu asajjamāno, kāḷāgiriṁ khippamupāgamāsī’’ti.",
  "atk-s0514a3:3053_0": "Tattha sākhāsu selesu asajjamānoti puṇṇako kira cintesi ‘‘dūraṁ agantvāva imaṁ himavantappadese",
  "atk-s0514a3:3053_1": "rukkhesu pabbatesu ca pothetvā māretvā hadayamaṁsaṁ ādāya kaḷevaraṁ pabbatantare",
  "atk-s0514a3:3053_2": "chaḍḍetvā nāgabhavanameva gamissāmī’’ti. So rukkhe ca pabbate ca apariharitvā tesaṁ",
  "atk-s0514a3:3053_3": "majjheneva assaṁ pesesi. Mahāsattassānubhāvena rukkhāpi pabbatāpi sarīrato ubhosu",
  "atk-s0514a3:3053_4": "passesu ratanamattaṁ paṭikkamanti. So ‘‘mato vā, no vā’’ti parivattitvā mahāsattassa",
  "atk-s0514a3:3053_5": "mukhaṁ olokento kañcanādāsamiva vippasannaṁ disvā ‘‘ayaṁ evaṁ na maratī’’ti punapi",
  "atk-s0514a3:3053_6": "sakalahimavantappadese rukkhe ca pabbate ca tikkhattuṁ pothento pesesi . Evaṁ pothentopi",
  "atk-s0514a3:3053_7": "tatheva rukkhapabbatā dūrameva paṭikkamantiyeva. Mahāsatto pana kilantakāyo ahosi.",
  "atk-s0514a3:3053_8": "Atha puṇṇako ‘‘ayaṁ neva marati, idāni vātakkhandhe cuṇṇavicuṇṇaṁ karissāmī’’ti kodhābhibhūto",
  "atk-s0514a3:3053_9": "sattamaṁ vātakkhandhaṁ pakkhandi. Bodhisattassānubhāvena vātakkhandho dvidhā hutvā",
  "atk-s0514a3:3053_10": "bodhisattassa okāsaṁ akāsi. Tato verambhavātehi paharāpesi, verambhavātāpi satasahassaasanisaddo",
  "atk-s0514a3:3053_11": "viya hutvā bodhisattassa okāsaṁ adaṁsu. So puṇṇako tassa antarāyābhāvaṁ passanto",
  "atk-s0514a3:3053_12": "taṁ ādāya kāḷapabbataṁ agamāsi. Tena vuttaṁ –",
  "atk-s0514a3:3054": "‘‘So assarājā vidhuraṁ vahanto, pakkāmi vehāyasamantalikkhe;",
  "atk-s0514a3:3055": "Sākhāsu selesu asajjamāno, kāḷāgiriṁ khippamupāgamāsī’’ti.",
  "atk-s0514a3:3056": "Tattha asajjamānoti alaggamāno appaṭihaññamāno vidhurapaṇḍitaṁ vahanto kāḷapabbatamatthakaṁ upāgato.",
  "atk-s0514a3:3057_0": "Evaṁ puṇṇakassa mahāsattaṁ gahetvā gatakāle paṇḍitassa puttadārādayo puṇṇakassa vasanaṭṭhānaṁ",
  "atk-s0514a3:3057_1": "gantvā tattha mahāsattaṁ adisvā chinnapādā viya patitvā aparāparaṁ parivattamānā",
  "atk-s0514a3:3057_2": "mahāsaddena parideviṁsu. Tamatthaṁ pakāsento satthā āha –",
  "atk-s0514a3:3058": "1543.",
  "atk-s0514a3:3059": " ‘‘Itthisahassaṁ bhariyānaṁ, dāsisattasatāni ca;",
  "atk-s0514a3:3060": "Bāhā paggayha pakkanduṁ, ‘yakkho brāhmaṇavaṇṇena;",
  "atk-s0514a3:3061": "Vidhuraṁ ādāya gacchati’.",
  "atk-s0514a3:3062": "‘‘Orodhā ca kumārā ca, vesiyānā ca brāhmaṇā;",
  "atk-s0514a3:3063": "Bāhā paggayha pakkanduṁ, ‘yakkho brāhmaṇavaṇṇena;",
  "atk-s0514a3:3064": "Vidhuraṁ ādāya gacchati’.",
  "atk-s0514a3:3065": "‘‘Hatthārohā anīkaṭṭhā, rathikā pattikārakā;",
  "atk-s0514a3:3066": "Bāhā paggayha pakkanduṁ, ‘yakkho brāhmaṇavaṇṇena;",
  "atk-s0514a3:3067": "Vidhuraṁ ādāya gacchati’.",
  "atk-s0514a3:3068": "1544.",
  "atk-s0514a3:3069": " ‘‘Samāgatā jānapadā, negamā ca samāgatā;",
  "atk-s0514a3:3070": "Bāhā paggayha pakkanduṁ, ‘yakkho brāhmaṇavaṇṇena;",
  "atk-s0514a3:3071": "Vidhuraṁ ādāya gacchati’.",
  "atk-s0514a3:3072": "1545.",
  "atk-s0514a3:3073": " ‘‘Itthisahassaṁ bhariyānaṁ, dāsisattasatāni ca;",
  "atk-s0514a3:3074": "Bāhā paggayha pakkanduṁ, ‘paṇḍito so kuhiṁ gato’.",
  "atk-s0514a3:3075": "‘‘Orodhā ca kumārā ca, vesiyānā ca brāhmaṇā;",
  "atk-s0514a3:3076": "Bāhā paggayha pakkanduṁ, ‘paṇḍito so kuhiṁ gato’.",
  "atk-s0514a3:3077": "‘‘Hatthārohā anīkaṭṭhā, rathikā pattikārakā;",
  "atk-s0514a3:3078": "Bāhā paggayha pakkanduṁ, ‘paṇḍito so kuhiṁ gato’.",
  "atk-s0514a3:3079": "1546.",
  "atk-s0514a3:3080": " Samāgatā jānapadā, negamā ca samāgatā;",
  "atk-s0514a3:3081": "Bāhā paggayha pakkanduṁ, ‘paṇḍito so kuhiṁ gato’’’ti.",
  "atk-s0514a3:3082_0": "Evaṁ pakkanditvā ca pana te sabbepi sakalanagaravāsīhi saddhiṁ roditvā rājadvāraṁ",
  "atk-s0514a3:3082_1": "agamaṁsu. Rājā mahantaṁ paridevasaddaṁ sutvā sīhapañjaraṁ vivaritvā ‘‘tumhe kasmā",
  "atk-s0514a3:3082_2": "paridevathā’’ti pucchi. Athassa te ‘‘deva, so kira māṇavo na brāhmaṇo, yakkho pana",
  "atk-s0514a3:3082_3": "brāhmaṇavaṇṇena āgantvā paṇḍitaṁ ādāya gato, tena vinā amhākaṁ jīvitaṁ natthi. Sace",
  "atk-s0514a3:3082_4": "so ito sattame divase nāgamissati, sakaṭasatehi sakaṭasahassehi ca dārūni saṅkaḍḍhitvā",
  "atk-s0514a3:3082_5": "sabbe mayaṁ aggiṁ ujjāletvā pavisissāmā’’ti imamatthaṁ ārocentā imaṁ gāthamāhaṁsu –",
  "atk-s0514a3:3083": "1547.",
  "atk-s0514a3:3084": " ‘‘Sace so sattarattena, nāgacchissati paṇḍito;",
  "atk-s0514a3:3085": "Sabbe aggiṁ pavekkhāma, natthattho jīvitena no’’ti.",
  "atk-s0514a3:3086_0": "Sammāsambuddhassa parinibbutakālepi ‘‘mayaṁ aggiṁ pavisitvā marissāmā’’ti vattāro",
  "atk-s0514a3:3086_1": "nāma nāhesuṁ. Aho subhāsitaṁ mahāsatte nāgarehīti. Rājā tesaṁ kathaṁ sutvā ‘‘tumhe",
  "atk-s0514a3:3086_2": "mā cintayittha, mā socittha, mā paridevittha, madhurakatho paṇḍito māṇavaṁ dhammakathāya",
  "atk-s0514a3:3086_3": "palobhetvā attano pādesu pātetvā sakalanagaravāsīnaṁ assumukhaṁ hāsayanto na cirasseva",
  "atk-s0514a3:3086_4": "āgamissatī’’ti assāsento gāthamāha –",
  "atk-s0514a3:3087": "1548.",
  "atk-s0514a3:3088": " ‘‘Paṇḍito ca viyatto ca, vibhāvī ca vicakkhaṇo;",
  "atk-s0514a3:3089": "Khippaṁ mociya attānaṁ, mā bhāyitthāgamissatī’’ti.",
  "atk-s0514a3:3090_0": "Tattha viyattoti veyyattiyā vicāraṇapaññāya samannāgato. Vibhāvīti atthānatthaṁ kāraṇākāraṇaṁ",
  "atk-s0514a3:3090_1": "vibhāvetvā dassetvā kathetuṁ samattho. Vicakkhaṇoti taṅkhaṇeyeva ṭhānuppattikāya",
  "atk-s0514a3:3090_2": "kāraṇacintanapaññāya yutto. Mā bhāyitthāti mā bhāyatha, attānaṁ mocetvā khippaṁ āgamissatīti assāseti.",
  "atk-s0514a3:3091": "Nāgarāpi ‘‘paṇḍito kira rañño kathetvā gato bhavissatī’’ti assāsaṁ paṭilabhitvā attano gehāni pakkamiṁsu.",
  "atk-s0514a3:3092": "Antarapeyyālo niṭṭhito.",
  "atk-s0514a3:3093": "Sādhunaradhammakaṇḍaṁ",
  "atk-s0514a3:3094_0": "Puṇṇakopi mahāsattaṁ kāḷāgirimatthake ṭhapetvā ‘‘imasmiṁ jīvamāne mayhaṁ vuḍḍhi nāma",
  "atk-s0514a3:3094_1": "natthi, imaṁ māretvā hadayamaṁsaṁ gahetvā nāgabhavanaṁ gantvā vimalāya datvā irandhatiṁ",
  "atk-s0514a3:3094_2": "gahetvā devalokaṁ gamissāmī’’ti cintesi. Tamatthaṁ pakāsento satthā āha –",
  "atk-s0514a3:3095": "1549.",
  "atk-s0514a3:3096": " ‘‘So tattha gantvāna vicintayanto, uccāvacā cetanakā bhavanti;",
  "atk-s0514a3:3097": "Nayimassa jīvena mamatthi kiñci, hantvānimaṁ hadayamānayissa’’nti.",
  "atk-s0514a3:3098_0": "Tattha soti so puṇṇako. Tattha gantvānāti gantvā tattha kāḷāgirimatthake ṭhito. Uccāvacā",
  "atk-s0514a3:3098_1": "cetanakā bhavantīti khaṇe khaṇe uppajjamānā cetanā uccāpi avacāpi uppajjanti. Ṭhānaṁ",
  "atk-s0514a3:3098_2": "kho panetaṁ vijjati, yaṁ mametassa jīvitadānacetanāpi uppajjeyyāti. Imassa pana jīvitena",
  "atk-s0514a3:3098_3": "tahiṁ nāgabhavane mama appamattakampi kiñci kiccaṁ natthi, idhevimaṁ māretvā assa",
  "atk-s0514a3:3098_4": "hadayaṁ ānayissāmīti sanniṭṭhānamakāsīti attho.",
  "atk-s0514a3:3099_0": "Tato puna cintesi ‘‘yaṁnūnāhaṁ imaṁ sahatthena amāretvā bheravarūpadassanena jīvitakkhayaṁ",
  "atk-s0514a3:3099_1": "pāpeyya’’nti. So bheravayakkharūpaṁ nimminitvā mahāsattaṁ tajjento āgantvā taṁ pātetvā",
  "atk-s0514a3:3099_2": "dāṭhānaṁ antare katvā khāditukāmo viya ahosi, mahāsattassa lomahaṁsanamattampi nāhosi.",
  "atk-s0514a3:3099_3": "Tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo",
  "atk-s0514a3:3099_4": "viya ahosi. Tathāpi abhāyantassa ekadoṇikanāvappamāṇaṁ mahantaṁ sappavaṇṇaṁ nimminitvā",
  "atk-s0514a3:3099_5": "assasanto passasanto ‘‘susū’’ti saddaṁ karonto āgantvā mahāsattassa sakalasarīraṁ",
  "atk-s0514a3:3099_6": "veṭhetvā matthake phaṇaṁ katvā aṭṭhāsi, tassa sārajjamattampi nāhosi. Atha ‘‘naṁ",
  "atk-s0514a3:3099_7": "pabbatamatthake ṭhapetvā pātetvā cuṇṇavicuṇṇaṁ karissāmī’’ti mahāvātaṁ samuṭṭhāpesi.",
  "atk-s0514a3:3099_8": "So tassa kesaggamattampi cāletuṁ nāsakkhi. Atha naṁ tattheva pabbatamatthake ṭhapetvā",
  "atk-s0514a3:3099_9": "hatthī viya khajjūrirukkhaṁ pabbataṁ aparāparaṁ cālesi, tathāpi naṁ ṭhitaṭṭhānato",
  "atk-s0514a3:3099_10": "kesaggamattampi cāletuṁ nāsakkhi.",
  "atk-s0514a3:3100_0": "Tato ‘‘saddasantāsenassa hadayaphālanaṁ katvā māressāmī’’ti antopabbataṁ pavisitvā",
  "atk-s0514a3:3100_1": "pathaviñca nabhañca ekaninnādaṁ karonto mahānādaṁ nadi, evampissa sārajjamattampi",
  "atk-s0514a3:3100_2": "nāhosi. Jānāti hi mahāsatto ‘‘yakkhasīhahatthināgarājavesehi āgatopi mahāvātavuṭṭhiṁ",
  "atk-s0514a3:3100_3": "samuṭṭhāpakopi pabbatacalanaṁ karontopi antopabbataṁ pavisitvā nādaṁ vissajjentopi",
  "atk-s0514a3:3100_4": "māṇavoyeva, na añño’’ti. Tato puṇṇako cintesi ‘‘nāhaṁ imaṁ bāhirupakkamena māretuṁ",
  "atk-s0514a3:3100_5": "sakkomi, sahattheneva naṁ māressāmī’’ti. Tato yakkho mahāsattaṁ pabbatamuddhani ṭhapetvā",
  "atk-s0514a3:3100_6": "pabbatapādaṁ gantvā maṇikkhandhe paṇḍusuttaṁ pavesento viya pabbataṁ pavisitvā tāsento",
  "atk-s0514a3:3100_7": "vagganto antopabbatena uggantvā mahāsattaṁ pāde daḷhaṁ gahetvā parivattetvā adhosiraṁ",
  "atk-s0514a3:3100_8": "katvā anālambe ākāse vissajjesi. Tena vuttaṁ –",
  "atk-s0514a3:3101": "1550.",
  "atk-s0514a3:3102": " ‘‘So tattha gantvā pabbatantarasmiṁ, anto pavisitvāna paduṭṭhacitto;",
  "atk-s0514a3:3103": "Asaṁvutasmiṁ jagatippadese, adhosiraṁ dhārayi kātiyāno’’ti.",
  "atk-s0514a3:3104_0": "Tattha so tattha gantvāti so puṇṇako pabbatamatthakā pabbatapādaṁ gantvā tattha pabbatantare",
  "atk-s0514a3:3104_1": "ṭhatvā tassa anto pavisitvā pabbatamatthake ṭhitassa heṭṭhā paññāyamāno asaṁvute",
  "atk-s0514a3:3104_2": "bhūmipadese dhāresīti. Na āditova dhāresi, tattha pana taṁ khipitvā pannarasayojanamattaṁ",
  "atk-s0514a3:3104_3": "bhaṭṭhakāle pabbatamuddhani ṭhitova hatthaṁ vaḍḍhetvā adhosiraṁ bhassantaṁ pādesu",
  "atk-s0514a3:3104_4": "gahetvā adhosirameva ukkhipitvā mukhaṁ olokento ‘‘na maratī’’ti ñatvā dutiyampi khipitvā",
  "atk-s0514a3:3104_5": "tiṁsayojanamattaṁ bhaṭṭhakāle tatheva ukkhipitvā puna tassa mukhaṁ olokento jīvantameva",
  "atk-s0514a3:3104_6": "disvā cintesi ‘‘sace idāni saṭṭhiyojanamattaṁ bhassitvā na marissati, pādesu naṁ",
  "atk-s0514a3:3104_7": "gahetvā pabbatamuddhani pothetvā māressāmī’’ti atha naṁ tatiyampi khipitvā saṭṭhiyojanamattaṁ",
  "atk-s0514a3:3104_8": "bhaṭṭhakāle hatthaṁ vaḍḍhetvā pādesu gahetvā ukkhipi. Tato mahāsatto cintesi ‘‘ayaṁ",
  "atk-s0514a3:3104_9": "maṁ paṭhamaṁ pannarasayojanaṭṭhānaṁ khipi, dutiyampi tiṁsayojanaṁ, tatiyampi saṭṭhiyojanaṁ,",
  "atk-s0514a3:3104_10": "idāni puna maṁ na khipissati, ukkhipantoyeva pabbatamuddhani paharitvā māressati,",
  "atk-s0514a3:3104_11": "yāva maṁ ukkhipitvā pabbatamuddhani na potheti, tāva naṁ adhosiro hutvā olambantova",
  "atk-s0514a3:3104_12": "māraṇakāraṇaṁ pucchissāmī’’ti. Evaṁ cintetvā ca pana so achambhito asantasanto tathā",
  "atk-s0514a3:3104_13": "akāsi. Tena vuttaṁ ‘‘dhārayi kātiyāno’’ti, tikkhattuṁ khipitvā dhārayīti attho.",
  "atk-s0514a3:3105": "1551.",
  "atk-s0514a3:3106": " ‘‘So lambamāno narake papāte, mahabbhaye lomahaṁse vidugge;",
  "atk-s0514a3:3107": "Asantasanto kurūnaṁ kattuseṭṭho, iccabravi puṇṇakaṁ nāma yakkhaṁ.",
  "atk-s0514a3:3108": "1552.",
  "atk-s0514a3:3109": " ‘‘Ariyāvakāsosi anariyarūpo, asaññato saññatasannikāso;",
  "atk-s0514a3:3110": "Accāhitaṁ kammaṁ karosi ludraṁ, bhāve ca te kusalaṁ natthi kiñci.",
  "atk-s0514a3:3111": "1553.",
  "atk-s0514a3:3112": " ‘‘Yaṁ maṁ papātasmiṁ papātumicchasi, ko nu tavattho maraṇena mayhaṁ;",
  "atk-s0514a3:3113": "Amānusasseva tavajja vaṇṇo, ācikkha me tvaṁ katamāsi devatāti.",
  "atk-s0514a3:3114_0": "Tattha so lambamānoti so kurūnaṁ kattuseṭṭho tatiyavāre lambamāno. Ariyāvakāsoti",
  "atk-s0514a3:3114_1": "rūpena ariyasadiso devavaṇṇo hutvā carasi. Asaññatoti kāyādīhi asaññato dussīlo.",
  "atk-s0514a3:3114_2": "Accāhitanti hitātikkantaṁ, atiahitaṁ vā. Bhāve ca teti tava citte appamattakampi",
  "atk-s0514a3:3114_3": "kusalaṁ natthi. Amānusasseva tavajja vaṇṇoti ajja tava idaṁ kāraṇaṁ amānusasseva.",
  "atk-s0514a3:3114_4": "Katamāsi devatāti yakkhānaṁ antare katarayakkho nāma tvaṁ.",
  "atk-s0514a3:3115": "Puṇṇako āha –",
  "atk-s0514a3:3116": "1554.",
  "atk-s0514a3:3117": " ‘‘Yadi te suto puṇṇako nāma yakkho, rañño kuverassa hi so sajibbo;",
  "atk-s0514a3:3118": "Bhūmindharo varuṇo nāma nāgo, brahā sucī vaṇṇabalūpapanno.",
  "atk-s0514a3:3119": "1555.",
  "atk-s0514a3:3120": " ‘‘Tassānujaṁ dhītaraṁ kāmayāmi, irandhatī nāma sā nāgakaññā;",
  "atk-s0514a3:3121": "Tassā sumajjhāya piyāya hetu, patārayiṁ tuyha vadhāya dhīrā’’ti.",
  "atk-s0514a3:3122_0": "Tattha sajibboti sajīvo amacco. Brahāti ārohapariṇāhasampanno uṭṭhāpitakañcanarūpasadiso.",
  "atk-s0514a3:3122_1": "Vaṇṇabalūpapannoti sarīravaṇṇena ca kāyabalena ca upagato. Tassānujanti tassa anujātaṁ",
  "atk-s0514a3:3122_2": "dhītaraṁ. Patārayinti cittaṁ pavattesiṁ, sanniṭṭhānamakāsinti attho.",
  "atk-s0514a3:3123": "Taṁ sutvā mahāsatto ‘‘ayaṁ loko duggahitena nassati, nāgamāṇavikaṁ patthentassa mama maraṇena kiṁ payojanaṁ, tathato kāraṇaṁ jānissāmī’’ti cintetvā gāthamāha –",
  "atk-s0514a3:3124": "1556.",
  "atk-s0514a3:3125": " ‘‘Mā heva tvaṁ yakkha ahosi mūḷho, naṭṭhā bahū duggahītena loke;",
  "atk-s0514a3:3126": "Kiṁ te sumajjhāya piyāya kiccaṁ, maraṇena me iṅgha suṇomi sabba’’nti.",
  "atk-s0514a3:3127": "Taṁ sutvā tassa ācikkhanto puṇṇako āha –",
  "atk-s0514a3:3128": "1557.",
  "atk-s0514a3:3129": " ‘‘Mahānubhāvassa mahoragassa, dhītukāmo ñātibhatohamasmi;",
  "atk-s0514a3:3130": "Taṁ yācamānaṁ sasuro avoca, yathā mamaññiṁsu sukāmanītaṁ.",
  "atk-s0514a3:3131": "1558.",
  "atk-s0514a3:3132": " ‘‘Dajjemu kho te sutanuṁ sunettaṁ, sucimhitaṁ candanalittagattaṁ;",
  "atk-s0514a3:3133": "Sace tuvaṁ hadayaṁ paṇḍitassa, dhammena laddhā idha māharesi;",
  "atk-s0514a3:3134": "Etena vittena kumāri labbhā, naññaṁ dhanaṁ uttari patthayāma.",
  "atk-s0514a3:3135": "1559.",
  "atk-s0514a3:3136": " ‘‘Evaṁ na mūḷhosmi suṇohi katte, na cāpi me duggahitatthi kiñci;",
  "atk-s0514a3:3137": "Hadayena te dhammaladdhena nāgā, irandhatiṁ nāgakaññaṁ dadanti.",
  "atk-s0514a3:3138": "1560.",
  "atk-s0514a3:3139": " ‘‘Tasmā ahaṁ tuyhaṁ vadhāya yutto, evaṁ mamattho maraṇena tuyhaṁ;",
  "atk-s0514a3:3140": "Idheva taṁ narake pātayitvā, hantvāna taṁ hadayamānayissa’’nti.",
  "atk-s0514a3:3141_0": "Tattha dhītukāmoti dhītaraṁ kāmemi patthemi, dhītu atthāya vicarāmi. Ñātibhatohamasmīti",
  "atk-s0514a3:3141_1": "tasmā tassa ñātibhatako nāma ahaṁ amhi. Tanti taṁ nāgakaññaṁ. Yācamānanti yācantaṁ",
  "atk-s0514a3:3141_2": "maṁ. Yathā manti yasmā maṁ. Aññiṁsūti jāniṁsu. Sukāmanītanti suṭṭhu esa kāmena nītoti",
  "atk-s0514a3:3141_3": "sukāmanīto, taṁ sukāmanītaṁ. Tasmā sasuro ‘dajjemu kho te’’tiādimavoca. Tattha dajjemūti",
  "atk-s0514a3:3141_4": "dadeyyāma. Sutanunti sundarasarīraṁ. Idha māharesīti idha nāgabhavane dhammena laddhā āhareyyāsīti.",
  "atk-s0514a3:3142_0": "Tassa taṁ kathaṁ sutvā mahāsatto cintesi ‘‘vimalāya mama hadayena kiccaṁ natthi,",
  "atk-s0514a3:3142_1": "varuṇanāgarājena mama dhammakathaṁ sutvā maṇinā maṁ pūjetvā tattha gatena mama dhammakathikabhāvo",
  "atk-s0514a3:3142_2": "vaṇṇito bhavissati, tato vimalāya mama dhammakathāya dohaḷo uppanno bhavissati, varuṇena",
  "atk-s0514a3:3142_3": "duggahitaṁ gahetvā puṇṇako āṇatto bhavissati, svāyaṁ attanā duggahitena maṁ māretuṁ",
  "atk-s0514a3:3142_4": "evarūpaṁ dukkhaṁ pāpesi, mama paṇḍitabhāvo ṭhānuppattikāraṇacintanasamatthatā imasmiṁ",
  "atk-s0514a3:3142_5": "maṁ mārente kiṁ karissati, handāhaṁ saññāpessāmi na’’nti. Cintetvā ca pana ‘‘māṇava,",
  "atk-s0514a3:3142_6": "sādhunaradhammaṁ nāma jānāmi, yāvāhaṁ na marāmi, tāva maṁ pabbatamuddhani nisīdāpetvā",
  "atk-s0514a3:3142_7": "sādhunaradhammaṁ nāma suṇohi, pacchā yaṁ icchasi, taṁ kareyyāsī’’ti vatvā sādhunaradhammaṁ",
  "atk-s0514a3:3142_8": "vaṇṇetvā attano jīvitaṁ āharāpento so adhosiro olambantova gāthamāha –",
  "atk-s0514a3:3143": "1561.",
  "atk-s0514a3:3144": " ‘‘Khippaṁ mamaṁ uddhara kātiyāna, hadayena me yadi te atthi kiccaṁ;",
  "atk-s0514a3:3145": "Ye kecime sādhunarassa dhammā, sabbeva te pātukaromi ajjā’’ti.",
  "atk-s0514a3:3146_0": "Taṁ sutvā puṇṇako ‘‘ayaṁ paṇḍitena devamanussānaṁ akathitapubbo dhammo bhavissati,",
  "atk-s0514a3:3146_1": "khippameva naṁ uddharitvā sādhunaradhammaṁ suṇissāmī’’ti cintetvā mahāsattaṁ ukkhipitvā",
  "atk-s0514a3:3146_2": "pabbatamuddhani nisīdāpesi. Tamatthaṁ pakāsento satthā āha –",
  "atk-s0514a3:3147": "1562.",
  "atk-s0514a3:3148": " ‘‘So puṇṇako kurūnaṁ kattuseṭṭhaṁ, nagamuddhani khippaṁ patiṭṭhapetvā;",
  "atk-s0514a3:3149": "Assatthamāsīnaṁ samekkhiyāna, paripucchi kattāramanomapaññaṁ.",
  "atk-s0514a3:3150": "1563.",
  "atk-s0514a3:3151": " ‘‘Samuddhaṭo mesi tuvaṁ papātā, hadayena te ajja mamatthi kiccaṁ;",
  "atk-s0514a3:3152": "Ye kecime sādhunarassa dhammā, sabbeva me pātukarohi ajjā’’ti.",
  "atk-s0514a3:3153": "Tattha assatthamāsīnanti laddhassāsaṁ hutvā nisinnaṁ. Samekkhiyānāti disvā. Sādhunarassa dhammāti narassa sādhudhammā, sundaradhammāti attho.",
  "atk-s0514a3:3154": "Taṁ sutvā mahāsatto āha –",
  "atk-s0514a3:3155": "1564.",
  "atk-s0514a3:3156": " ‘‘Samuddhaṭo tyasmi ahaṁ papātā, hadayena me yadi te atthi kiccaṁ;",
  "atk-s0514a3:3157": "Ye kecime sādhunarassa dhammā, sabbeva te pātukaromi ajjā’’ti.",
  "atk-s0514a3:3158": "Tattha tyasmīti tayā asmi.",
  "atk-s0514a3:3159_0": "Atha naṁ mahāsatto ‘‘kiliṭṭhagattomhi, nhāyāmi tāvā’’ti āha. Yakkhopi ‘‘sādhū’’ti",
  "atk-s0514a3:3159_1": "nhānodakaṁ āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle",
  "atk-s0514a3:3159_2": "dibbabhojanaṁ adāsi. Atha mahāsatto bhuttabhojano kāḷāgirimatthakaṁ alaṅkārāpetvā",
  "atk-s0514a3:3159_3": "āsanaṁ paññāpetvā alaṅkatadhammāsane nisīditvā buddhalīlāya sādhunaradhammaṁ desento gāthamāha –",
  "atk-s0514a3:3160": "1565.",
  "atk-s0514a3:3161": " ‘‘Yātānuyāyī ca bhavāhi māṇava, allañca pāṇiṁ parivajjayassu;",
  "atk-s0514a3:3162": "Mā cassu mittesu kadāci dubbhī, mā ca vasaṁ asatīnaṁ nigacche’’ti.",
  "atk-s0514a3:3163": "Tattha allañca pāṇiṁ parivajjayassūti allaṁ tintaṁ pāṇiṁ mā dahi mā jhāpehi.",
  "atk-s0514a3:3164": "Yakkho saṁkhittena bhāsite cattāro sādhunaradhamme bujjhituṁ asakkonto vitthārena pucchanto gāthamāha –",
  "atk-s0514a3:3165": "1566.",
  "atk-s0514a3:3166": " ‘‘Kathaṁ nu yātaṁ anuyāyi hoti, allañca pāṇiṁ dahate kathaṁ so;",
  "atk-s0514a3:3167": "Asatī ca kā ko pana mittadubbho, akkhāhi me pucchito etamattha’’nti.",
  "atk-s0514a3:3168": "Mahāsattopissa kathesi –",
  "atk-s0514a3:3169": "1567.",
  "atk-s0514a3:3170": " ‘‘Asanthutaṁ nopi ca diṭṭhapubbaṁ, yo āsanenāpi nimantayeyya;",
  "atk-s0514a3:3171": "Tasseva atthaṁ puriso kareyya, yātānuyāyīti tamāhu paṇḍitā.",
  "atk-s0514a3:3172": "1568.",
  "atk-s0514a3:3173": " ‘‘Yassekarattampi ghare vaseyya, yatthannapānaṁ puriso labheyya;",
  "atk-s0514a3:3174": "Na tassa pāpaṁ manasāpi cintaye, adubbhapāṇiṁ dahate mittadubbho.",
  "atk-s0514a3:3175": "1569.",
  "atk-s0514a3:3176": " ‘‘Yassa rukkhassa chāyāya, nisīdeyya sayeyya vā;",
  "atk-s0514a3:3177": "Na tassa sākhaṁ bhañjeyya, mittadubbho hi pāpako.",
  "atk-s0514a3:3178": "1570.",
  "atk-s0514a3:3179": " ‘‘Puṇṇampi cemaṁ pathaviṁ dhanena, dajjitthiyā puriso sammatāya;",
  "atk-s0514a3:3180": "Laddhā khaṇaṁ atimaññeyya tampi, tāsaṁ vasaṁ asatīnaṁ na gacche.",
  "atk-s0514a3:3181": "1571.",
  "atk-s0514a3:3182": " ‘‘Evaṁ kho yātaṁ anuyāyi hoti,",
  "atk-s0514a3:3183": "Allañca pāṇiṁ dahate punevaṁ;",
  "atk-s0514a3:3184": "Asatī ca sā so pana mittadubbho,",
  "atk-s0514a3:3185": "So dhammiko hohi jahassu adhamma’’nti.",
  "atk-s0514a3:3186_0": "Tattha asanthutanti ekāhadvīhampi ekato avutthapubbaṁ. Yo āsanenāpīti yo evarūpaṁ",
  "atk-s0514a3:3186_1": "puggalaṁ āsanamattenapi nimantayeyya, pageva annapānādīhi. Tassevāti tassa pubbakārissa",
  "atk-s0514a3:3186_2": "atthaṁ puriso karoteva. Yātānuyāyīti pubbakāritāya yātassa puggalassa anuyāyī . Paṭhamaṁ",
  "atk-s0514a3:3186_3": "karonto hi yāyī nāma, pacchā karonto anuyāyī nāmāti evaṁ paṇḍitā kathenti. Ayaṁ devarāja,",
  "atk-s0514a3:3186_4": "paṭhamo sādhunaradhammo. Adubbhapāṇinti adubbhakaṁ attano bhuñjanahatthameva dahanto",
  "atk-s0514a3:3186_5": "hi mittadubbhī nāma hoti. Iti allahatthassa ajjhāpanaṁ nāma ayaṁ dutiyo sādhunaradhammo.",
  "atk-s0514a3:3186_6": "Na tassāti tassa sākhaṁ vā pattaṁ vā na bhañjeyya. Kiṁkāraṇā? Mittadubbho hi pāpako.",
  "atk-s0514a3:3186_7": "Iti paribhuttacchāyassa acetanassa rukkhassapi pāpaṁ karonto mittadubbhī nāma hoti,",
  "atk-s0514a3:3186_8": "kimaṅgaṁ pana manussabhūtassāti. Evaṁ mittesu adubbhanaṁ nāma ayaṁ tatiyo sādhunaradhammo.",
  "atk-s0514a3:3186_9": "Dajjitthiyāti dadeyya itthiyā. Sammatāyāti ‘‘ahameva tassā piyo, na añño, maññeva",
  "atk-s0514a3:3186_10": "sā icchatī’’ti evaṁ suṭṭhu matāya. Laddhā khaṇanti aticārassa okāsaṁ labhitvā. Asatīnanti",
  "atk-s0514a3:3186_11": "asaddhammasamannāgatānaṁ itthīnaṁ. Iti mātugāmaṁ nissāya pāpassa akaraṇaṁ nāma ayaṁ",
  "atk-s0514a3:3186_12": "catuttho sādhunaradhammo. So dhammiko hohīti devarāja, so tvaṁ imehi catūhi sādhunaradhammehi yutto hohīti.",
  "atk-s0514a3:3187": "Evaṁ mahāsatto yakkhassa cattāro sādhunaradhamme buddhalīlāya kathesi.",
  "atk-s0514a3:3188": "Sādhunaradhammakaṇḍaṁ niṭṭhitaṁ.",
  "atk-s0514a3:3189": "Kāḷāgirikaṇḍaṁ",
  "atk-s0514a3:3190_0": "Te dhamme suṇantoyeva puṇṇako sallakkhesi ‘‘catūsupi ṭhānesu paṇḍito attano jīvitameva",
  "atk-s0514a3:3190_1": "yācati, ayaṁ kho mayhaṁ pubbe asanthutasseva sakkāramakāsi, ahamassa nivesane tīhaṁ",
  "atk-s0514a3:3190_2": "mahantaṁ yasaṁ anubhavanto vasiṁ, ahañcimaṁ pāpakammaṁ karonto mātugāmaṁ nissāya",
  "atk-s0514a3:3190_3": "karomi, sabbathāpi ahameva mittadubbhī. Sace paṇḍitaṁ aparajjhāmi, na sādhunaradhamme",
  "atk-s0514a3:3190_4": "vattissāmi nāma, tasmā kiṁ me nāgamāṇavikāya, indapatthanagaravāsīnaṁ assumukhāni",
  "atk-s0514a3:3190_5": "hāsento imaṁ vegena tattha netvā dhammasabhāyaṁ otāressāmī’’ti cintetvā gāthamāha –",
  "atk-s0514a3:3191": "1572.",
  "atk-s0514a3:3192": " ‘‘Avasiṁ ahaṁ tuyha tīhaṁ agāre, annena pānena upaṭṭhitosmi;",
  "atk-s0514a3:3193": "Mitto mamāsī visajjāmahaṁ taṁ, kāmaṁ gharaṁ uttamapañña gaccha.",
  "atk-s0514a3:3194": "1573.",
  "atk-s0514a3:3195": " Api hāyatu nāgakulā attho, alampi me nāgakaññāya hotu;",
  "atk-s0514a3:3196": "So tvaṁ sakeneva subhāsitena, muttosi me ajja vadhāya paññā’’ti.",
  "atk-s0514a3:3197": "Tattha upaṭṭhitosmīti tayā upaṭṭhitosmi. Visajjāmahaṁ tanti vissajjemi ahaṁ taṁ. Kāmanti ekaṁsena. Vadhāyāti vadhato. Paññāti paññavanta.",
  "atk-s0514a3:3198": "Atha naṁ mahāsatto ‘‘māṇava, tvaṁ tāva maṁ attano gharaṁ mā pesehi, nāgabhavanameva maṁ nehī’’ti vadanto gāthamāha –",
  "atk-s0514a3:3199": "1574.",
  "atk-s0514a3:3200": " ‘‘Handa tuvaṁ yakkha mamampi nehi, sasuraṁ te atthaṁ mayi carassu;",
  "atk-s0514a3:3201": "Mayañca nāgādhipatiṁ vimānaṁ, dakkhemu nāgassa adiṭṭhapubba’’nti.",
  "atk-s0514a3:3202_0": "Tattha handāti vavassaggatthe nipāto. Sasuraṁ te atthaṁ mayi carassūti tava sasurassa",
  "atk-s0514a3:3202_1": "santakaṁ atthaṁ mayi cara mā nāsehi. Nāgādhipatiṁ vimānanti ahampi nāgādhipatiñca",
  "atk-s0514a3:3202_2": "vimānañcassa adiṭṭhapubbaṁ passeyyaṁ.",
  "atk-s0514a3:3203": "Taṁ sutvā puṇṇako āha –",
  "atk-s0514a3:3204": "1575.",
  "atk-s0514a3:3205": " ‘‘Yaṁ ve narassa ahitāya assa, na taṁ pañño arahati dassanāya;",
  "atk-s0514a3:3206": "Atha kena vaṇṇena amittagāmaṁ, tuvamicchasi uttamapañña gantu’’nti.",
  "atk-s0514a3:3207": "Tattha amittagāmanti amittassa vasanaṭṭhānaṁ, amittasamāgamanti attho.",
  "atk-s0514a3:3208": "Atha naṁ mahāsatto āha –",
  "atk-s0514a3:3209": "1576.",
  "atk-s0514a3:3210": " ‘‘Addhā pajānāmi ahampi etaṁ, na taṁ pañño arahati dassanāya;",
  "atk-s0514a3:3211": "Pāpañca me natthi kataṁ kuhiñci, tasmā na saṅke maraṇāgamāyā’’ti.",
  "atk-s0514a3:3212": "Tattha maraṇāgamāyāti maraṇassa āgamāya.",
  "atk-s0514a3:3213_0": "Apica , devarāja, tādiso yakkho kakkhaḷo mayā dhammakathāya palobhetvā mudukato,",
  "atk-s0514a3:3213_1": "idāneva maṁ ‘‘alaṁ me nāgamāṇavikāya, attano gharaṁ yāhī’’ti vadesi, nāgarājassa",
  "atk-s0514a3:3213_2": "mudukaraṇaṁ mama bhāro, nehiyeva maṁ tatthāti. Tassa taṁ vacanaṁ sutvā puṇṇako ‘‘sādhū’’ti",
  "atk-s0514a3:3213_3": "sampaṭicchitvā tuṭṭhacitto āha –",
  "atk-s0514a3:3214": "1577.",
  "atk-s0514a3:3215": " ‘‘Handa ca ṭhānaṁ atulānubhāvaṁ, mayā saha dakkhasi ehi katte;",
  "atk-s0514a3:3216": "Yatthacchati naccagītehi nāgo, rājā yathā vessavaṇo naḷiññaṁ.",
  "atk-s0514a3:3217": "1578.",
  "atk-s0514a3:3218": " ‘‘Naṁ nāgakaññā caritaṁ gaṇena, nikīḷitaṁ niccamaho ca rattiṁ;",
  "atk-s0514a3:3219": "Pahūtamālyaṁ bahupupphachannaṁ, obhāsatī vijjurivantalikkhe.",
  "atk-s0514a3:3220": "1579.",
  "atk-s0514a3:3221": " ‘‘Annena pānena upetarūpaṁ, naccehi gītehi ca vāditehi;",
  "atk-s0514a3:3222": "Paripūraṁ kaññāhi alaṅkatāhi, upasobhati vatthapilandhanenā’’ti.",
  "atk-s0514a3:3223_0": "Tattha handa cāti nipātamattameva. Ṭhānanti nāgarājassa vasanaṭṭhānaṁ. Naḷiññanti",
  "atk-s0514a3:3223_1": "naḷiniyaṁ nāma rājadhāniyaṁ. Caritaṁ gaṇenāti taṁ nāgakaññānaṁ gaṇena caritaṁ. Nikīḷitanti",
  "atk-s0514a3:3223_2": "niccaṁ aho ca rattiñca nāgakaññāhi kīḷitānukīḷitaṁ.",
  "atk-s0514a3:3224": "Evañca pana vatvā puṇṇako mahāsattaṁ assapiṭṭhaṁ āropetvā tattha nesi. Tamatthaṁ pakāsento satthā āha –",
  "atk-s0514a3:3225": "1580.",
  "atk-s0514a3:3226": " ‘‘So puṇṇako kurūnaṁ kattuseṭṭhaṁ, nisīdayī pacchato āsanasmiṁ;",
  "atk-s0514a3:3227": "Ādāya kattāramanomapaññaṁ, upānayī bhavanaṁ nāgarañño.",
  "atk-s0514a3:3228": "1581.",
  "atk-s0514a3:3229": " ‘‘Patvāna ṭhānaṁ atulānubhāvaṁ, aṭṭhāsi kattā pacchato puṇṇakassa;",
  "atk-s0514a3:3230": "Sāmaggipekkhamāno nāgarājā, pubbeva jāmātaramajjhabhāsathā’’ti.",
  "atk-s0514a3:3231_0": "Tattha sopuṇṇakoti bhikkhave, so evaṁ nāgabhavanaṁ vaṇṇetvā paṇḍitaṁ attano ājaññaṁ",
  "atk-s0514a3:3231_1": "āropetvā nāgabhavanaṁ nesi. Ṭhānanti nāgarājassa vasanaṭṭhānaṁ. Pacchato puṇṇakassāti",
  "atk-s0514a3:3231_2": "puṇṇakassa kira etadahosi ‘‘sace nāgarājā paṇḍitaṁ disvā muducitto bhavissati, iccetaṁ",
  "atk-s0514a3:3231_3": "kusalaṁ. No ce, tassa taṁ apassantasseva sindhavaṁ āropetvā ādāya gamissāmī’’ti.",
  "atk-s0514a3:3231_4": "Atha naṁ pacchato ṭhapesi. Tena vuttaṁ ‘‘pacchato puṇṇakassā’’ti. Sāmaggipekkhamānoti",
  "atk-s0514a3:3231_5": "sāmaggiṁ apekkhamāno. ‘‘Sāmaṁ apekkhī’’tipi pāṭho, attano jāmātaraṁ passitvā paṭhamataraṁ",
  "atk-s0514a3:3231_6": "sayameva ajjhabhāsathāti attho.",
  "atk-s0514a3:3232": "Nāgarājā āha –",
  "atk-s0514a3:3233": "1582.",
  "atk-s0514a3:3234": " ‘‘Yannu tuvaṁ agamā maccalokaṁ, anvesamāno hadayaṁ paṇḍitassa;",
  "atk-s0514a3:3235": "Kacci samiddhena idhānupatto, ādāya kattāramanomapañña’’nti.",
  "atk-s0514a3:3236": "Tattha kacci samiddhenāti kacci te manorathena samiddhena nipphannena idhāgatosīti pucchati.",
  "atk-s0514a3:3237": "Puṇṇako āha –",
  "atk-s0514a3:3238": "1583.",
  "atk-s0514a3:3239": " ‘‘Ayañhi so āgato yaṁ tvamicchasi, dhammena laddho mama dhammapālo;",
  "atk-s0514a3:3240": "Taṁ passatha sammukhā bhāsamānaṁ, sukho have sappurisehi saṅgamo’’ti.",
  "atk-s0514a3:3241_0": "Tattha yaṁ tvamicchasīti yaṁ tvaṁ icchasi. ‘‘Yantu micchasī’’tipi pāṭho. Sammukhā",
  "atk-s0514a3:3241_1": "bhāsamānanti taṁ lokasakkataṁ dhammapālaṁ idāni madhurena sarena dhammaṁ bhāsamānaṁ",
  "atk-s0514a3:3241_2": "sammukhāva passatha, sappurisehi ekaṭṭhāne samāgamo hi nāma sukho hotīti.",
  "atk-s0514a3:3242": "Kāḷāgirikaṇḍaṁ niṭṭhitaṁ.",
  "atk-s0514a3:3243": "Tato nāgarājā mahāsattaṁ disvā gāthamāha –",
  "atk-s0514a3:3244": "1584.",
  "atk-s0514a3:3245": " ‘‘Adiṭṭhapubbaṁ disvāna, macco maccubhayaṭṭito;",
  "atk-s0514a3:3246": "Byamhito nābhivādesi, nayidaṁ paññavatāmivā’’ti.",
  "atk-s0514a3:3247_0": "Tattha byamhitoti bhīto. Idaṁ vuttaṁ hoti – paṇḍita, tvaṁ adiṭṭhapubbaṁ nāgabhavanaṁ",
  "atk-s0514a3:3247_1": "disvā maraṇabhayena aṭṭito bhīto hutvā yaṁ maṁ nābhivādesi, idaṁ kāraṇaṁ paññavantānaṁ na hotīti.",
  "atk-s0514a3:3248_0": "Evaṁ vandanaṁ paccāsīsantaṁ nāgarājānaṁ mahāsatto ‘‘na tvaṁ mayā vanditabbo’’ti avatvāva",
  "atk-s0514a3:3248_1": "attano ñāṇavantatāya upāyakosallena ‘‘ahaṁ vajjhappattabhāvena naṁ taṁ vandāmī’’ti",
  "atk-s0514a3:3248_2": "vadanto gāthādvayamāha –",
  "atk-s0514a3:3249": "1585.",
  "atk-s0514a3:3250": " ‘‘Na camhi byamhito nāga, na ca maccubhayaṭṭito;",
  "atk-s0514a3:3251": "Na vajjho abhivādeyya, vajjhaṁ vā nābhivādaye.",
  "atk-s0514a3:3252": "1586.",
  "atk-s0514a3:3253": " ‘‘Kathaṁ no abhivādeyya, abhivādāpayetha ve;",
  "atk-s0514a3:3254": "Yaṁ naro hantumiccheyya, taṁ kammaṁ nupapajjatī’’ti.",
  "atk-s0514a3:3255_0": "Tassattho – nevāhaṁ, nāgarāja, adiṭṭhapubbaṁ nāgabhavanaṁ disvā bhīto, na maraṇabhayaṭṭito.",
  "atk-s0514a3:3255_1": "Mādisassa hi maraṇabhayaṁ nāma natthi, vajjho pana abhivādetuṁ, vajjhaṁ vā avajjhopi",
  "atk-s0514a3:3255_2": "abhivādāpetuṁ na labhati. Yañhi naro hantumiccheyya, so taṁ kathaṁ nu abhivādeyya,",
  "atk-s0514a3:3255_3": "kathaṁ vā tena attānaṁ abhivādāpayetha ve. Tassa hi taṁ kammaṁ na upapajjati. Tvañca",
  "atk-s0514a3:3255_4": "kira maṁ mārāpetuṁ imaṁ āṇāpesi, kathāhaṁ taṁ vandādhīti.",
  "atk-s0514a3:3256": "Taṁ sutvā nāgarājā mahāsattassa thutiṁ karonto dve gāthā abhāsi –",
  "atk-s0514a3:3257": "1587.",
  "atk-s0514a3:3258": " ‘‘Evametaṁ yathā brūsi, saccaṁ bhāsasi paṇḍita;",
  "atk-s0514a3:3259": "Na vajjho abhivādeyya, vajjhaṁ vā nābhivādaye.",
  "atk-s0514a3:3260": "1588.",
  "atk-s0514a3:3261": " Kathaṁ no abhivādeyya, abhivādāpayetha ve;",
  "atk-s0514a3:3262": "Yaṁ naro hantumiccheyya, taṁ kammaṁ nupapajjatī’’ti.",
  "atk-s0514a3:3263": "Idāni mahāsatto nāgarājena saddhiṁ paṭisanthāraṁ karonto āha –",
  "atk-s0514a3:3264": "1589.",
  "atk-s0514a3:3265": " ‘‘Asassataṁ sassataṁ nu tavayidaṁ, iddhī jutī balavīriyūpapatti;",
  "atk-s0514a3:3266": "Pucchāmi taṁ nāgarājetamatthaṁ, kathaṁ nu te laddhamidaṁ vimānaṁ.",
  "atk-s0514a3:3267": "1590.",
  "atk-s0514a3:3268": " ‘‘Adhiccaladdhaṁ pariṇāmajaṁ te, sayaṁkataṁ udāhu devehi dinnaṁ;",
  "atk-s0514a3:3269": "Akkhāhi me nāgarājetamatthaṁ, yatheva te laddhamidaṁ vimāna’’nti.",
  "atk-s0514a3:3270_0": "Tattha tavayidanti idaṁ tava yasajātaṁ, vimānaṁ vā asassataṁ sassatasadisaṁ, ‘‘mā",
  "atk-s0514a3:3270_1": "kho yasaṁ nissāya pāpamakāsī’’ti iminā padena attano jīvitaṁ yācati. Iddhīti nāgaiddhi",
  "atk-s0514a3:3270_2": "ca nāgajuti ca kāyabalañca cetasikavīriyañca nāgabhavane upapatti ca yañca te idaṁ",
  "atk-s0514a3:3270_3": "vimānaṁ, pucchāmi taṁ nāgarāja, etamatthaṁ, kathaṁ nu te idaṁ sabbaṁ laddhanti. Adhiccaladdhanti",
  "atk-s0514a3:3270_4": "kiṁ nu tayā idaṁ vimānaṁ evaṁ sampannaṁ adhicca akāraṇena laddhaṁ, udāhu utupariṇāmajaṁ",
  "atk-s0514a3:3270_5": "te idaṁ, udāhu sayaṁ sahattheneva kataṁ, udāhu devehi te dinnaṁ, yatheva te idaṁ",
  "atk-s0514a3:3270_6": "laddhaṁ, etaṁ me atthaṁ akkhāhīti.",
  "atk-s0514a3:3271": "Taṁ sutvā nāgarājā āha –",
  "atk-s0514a3:3272": "1591.",
  "atk-s0514a3:3273": " ‘‘Nādhiccaladdhaṁ na pariṇāmajaṁ me, na sayaṁkataṁ nāpi devehi dinnaṁ;",
  "atk-s0514a3:3274": "Sakehi kammehi apāpakehi, puññehi me laddhamidaṁ vimāna’’nti.",
  "atk-s0514a3:3275": "Tattha apāpakehīti alāmakehi.",
  "atk-s0514a3:3276": "Tato mahāsatto āha –",
  "atk-s0514a3:3277": "1592.",
  "atk-s0514a3:3278": " ‘‘Kiṁ te vataṁ kiṁ pana brahmacariyaṁ, kissa suciṇṇassa ayaṁ vipāko;",
  "atk-s0514a3:3279": "Iddhī jutī balavīriyūpapatti, idañca te nāga mahāvimāna’’nti.",
  "atk-s0514a3:3280": "Tattha kiṁ te vatanti nāgarāja, purimabhave tava kiṁ vataṁ ahosi, ko pana brahmacariyavāso, katarassa sucaritassevesa iddhiādiko vipākoti.",
  "atk-s0514a3:3281": "Taṁ sutvā nāgarājā āha –",
  "atk-s0514a3:3282": "1593.",
  "atk-s0514a3:3283": " ‘‘Ahañca bhariyā ca manussaloke, saddhā ubho dānapatī ahumhā;",
  "atk-s0514a3:3284": "Opānabhūtaṁ me gharaṁ tadāsi, santappitā samaṇabrāhmaṇā ca.",
  "atk-s0514a3:3285": "1594.",
  "atk-s0514a3:3286": " ‘‘Mālañca gandhañca vilepanañca, padīpiyaṁ seyyamupassayañca;",
  "atk-s0514a3:3287": "Acchādanaṁ sāyanamannapānaṁ, sakkacca dānāni adamha tattha.",
  "atk-s0514a3:3288": "1595.",
  "atk-s0514a3:3289": " ‘‘Taṁ me vataṁ taṁ pana brahmacariyaṁ, tassa suciṇṇassa ayaṁ vipāko;",
  "atk-s0514a3:3290": "Iddhī jutī balavīriyūpapatti, idañca me dhīra mahāvimāna’’nti.",
  "atk-s0514a3:3291_0": "Tattha manussaloketi aṅgaraṭṭhe kālacampānagare. Taṁ me vatanti taṁ sakkaccaṁ dinnadānameva",
  "atk-s0514a3:3291_1": "mayhaṁ vattasamādānañca brahmacariyañca ahosi, tasseva sucaritassa ayaṁ iddhādiko vipākoti.",
  "atk-s0514a3:3292": "Mahāsatto āha –",
  "atk-s0514a3:3293": "1596.",
  "atk-s0514a3:3294": " ‘‘Evaṁ ce te laddhamidaṁ vimānaṁ, jānāsi puññānaṁ phalūpapattiṁ;",
  "atk-s0514a3:3295": "Tasmā hi dhammaṁ cara appamatto, yathā vimānaṁ puna māvasesī’’ti.",
  "atk-s0514a3:3296_0": "Tattha jānāsīti sace tayā dānānubhāvena taṁ laddhaṁ, evaṁ sante jānāsi nāma puññānaṁ",
  "atk-s0514a3:3296_1": "phalañca puññaphalena nibbattaṁ upapattiñca. Tasmā hīti yasmā puññehi tayā idaṁ laddhaṁ,",
  "atk-s0514a3:3296_2": "tasmā. Puna māvasesīti punapi yathā imaṁ nāgabhavanaṁ ajjhāvasasi, evaṁ dhammaṁ cara.",
  "atk-s0514a3:3297": "Taṁ sutvā nāgarājā āha –",
  "atk-s0514a3:3298": "1597.",
  "atk-s0514a3:3299": " ‘‘Nayidha santi samaṇabrāhmaṇā ca, yesannapānāni dademu katte;",
  "atk-s0514a3:3300": "Akkhāhi me pucchito etamatthaṁ, yathā vimānaṁ puna māvasemā’’ti.",
  "atk-s0514a3:3301": "Mahāsatto āha –",
  "atk-s0514a3:3302": "1598.",
  "atk-s0514a3:3303": " ‘‘Bhogī hi te santi idhūpapannā, puttā ca dārā anujīvino ca;",
  "atk-s0514a3:3304": "Tesu tuvaṁ vacasā kammunā ca, asampaduṭṭho ca bhavāhi niccaṁ.",
  "atk-s0514a3:3305": "1599.",
  "atk-s0514a3:3306": " ‘‘Evaṁ tuvaṁ nāga asampadosaṁ, anupālaya vacasā kammunā ca;",
  "atk-s0514a3:3307": "Ṭhatvā idha yāvatāyukaṁ vimāne, uddhaṁ ito gacchasi devaloka’’nti.",
  "atk-s0514a3:3308_0": "Tattha bhogīti bhogino, nāgāti attho. Tesūti tesu puttadārādīsu bhogīsu vācāya kammena",
  "atk-s0514a3:3308_1": "ca niccaṁ asampaduṭṭho bhava. Anupālayāti evaṁ puttādīsu ceva sesasattesu ca mettacittasaṅkhātaṁ",
  "atk-s0514a3:3308_2": "asampadosaṁ anurakkha. Uddhaṁ itoti ito nāgabhavanato cuto uparidevalokaṁ gamissati.",
  "atk-s0514a3:3308_3": "Mettacittañhi dānato atirekataraṁ puññanti.",
  "atk-s0514a3:3309_0": "Tato nāgarājā mahāsattassa dhammakathaṁ sutvā ‘‘na sakkā paṇḍitena bahi papañcaṁ",
  "atk-s0514a3:3309_1": "kātuṁ, vimalāya dassetvā subhāsitaṁ sāvetvā dohaḷaṁ paṭippassambhetvā dhanañcayarājānaṁ",
  "atk-s0514a3:3309_2": "hāsento paṇḍitaṁ pesetuṁ vaṭṭatī’’ti cintetvā gāthamāha –",
  "atk-s0514a3:3310": "1600.",
  "atk-s0514a3:3311": " ‘‘Addhā hi so socati rājaseṭṭho, tayā vinā yassa tuvaṁ sajibbo;",
  "atk-s0514a3:3312": "Dukkhūpanītopi tayā samecca, vindeyya poso sukhamāturopī’’ti.",
  "atk-s0514a3:3313": "Tattha sajibboti sajīvo amacco. Sameccāti tayā saha samāgantvā. Āturopīti bāḷhagilānopi samāno.",
  "atk-s0514a3:3314": "Taṁ sutvā mahāsatto nāgarājassa thutiṁ karonto itaraṁ gāthamāha –",
  "atk-s0514a3:3315": "1601.",
  "atk-s0514a3:3316": " ‘‘Addhā sataṁ bhāsasi nāga dhammaṁ, anuttaraṁ atthapadaṁ suciṇṇaṁ;",
  "atk-s0514a3:3317": "Etādisiyāsu hi āpadāsu, paññāyate mādisānaṁ viseso’’ti.",
  "atk-s0514a3:3318_0": "Tattha addhā satanti ekaṁsena santānaṁ paṇḍitānaṁ dhammaṁ bhāsasi. Atthapadanti hitakoṭṭhāsaṁ.",
  "atk-s0514a3:3318_1": "Etādisiyāsūti evarūpāsu āpadāsu etādise bhaye upaṭṭhite mādisānaṁ paññavantānaṁ viseso paññāyati.",
  "atk-s0514a3:3319": "Taṁ sutvā nāgarājā atirekataraṁ tuṭṭho tameva pucchanto gāthamāha –",
  "atk-s0514a3:3320": "1602.",
  "atk-s0514a3:3321": " ‘‘Akkhāhi no tāyaṁ mudhā nu laddho, akkhehi no tāyaṁ ajesi jūte;",
  "atk-s0514a3:3322": "Dhammena laddho iti tāyamāha, kathaṁ nu tvaṁ hatthamimassa māgato’’ti.",
  "atk-s0514a3:3323_0": "Tattha akkhāhi noti ācikkha amhākaṁ. Tāyanti taṁ ayaṁ. Mudhā nu laddhoti kiṁ nu kho",
  "atk-s0514a3:3323_1": "mudhā amūlakeneva labhi, udāhu jūte ajesi. Iti tāyamāhāti ayaṁ puṇṇako ‘‘dhammena",
  "atk-s0514a3:3323_2": "me paṇḍito laddho’’ti vadati. Kathaṁ nu tvaṁ hatthamimassa māgatoti tvaṁ kathaṁ imassa hatthaṁ āgatosi.",
  "atk-s0514a3:3324": "Mahāsatto āha –",
  "atk-s0514a3:3325": "1603.",
  "atk-s0514a3:3326": " ‘‘Yo missaro tattha ahosi rājā, tamāyamakkhehi ajesi jūte;",
  "atk-s0514a3:3327": "So maṁ jito rājā imassadāsi, dhammena laddhosmi asāhasenā’’ti.",
  "atk-s0514a3:3328": "Tattha yo missaroti yo maṁ issaro. Imassadāsīti imassa puṇṇakassa adāsi.",
  "atk-s0514a3:3329": "Taṁ sutvā nāgarājā tuṭṭho ahosi. Tamatthaṁ pakāsento satthā āha –",
  "atk-s0514a3:3330": "1604.",
  "atk-s0514a3:3331": " ‘‘Mahorago attamano udaggo, sutvāna dhīrassa subhāsitāni;",
  "atk-s0514a3:3332": "Hatthe gahetvāna anomapaññaṁ, pāvekkhi bhariyāya tadā sakāse.",
  "atk-s0514a3:3333": "1605.",
  "atk-s0514a3:3334": " ‘‘Yena tvaṁ vimale paṇḍu, yena bhattaṁ na ruccati;",
  "atk-s0514a3:3335": "Na ca metādiso vaṇṇo, ayameso tamonudo.",
  "atk-s0514a3:3336": "1606.",
  "atk-s0514a3:3337": " ‘‘Yassa te hadayenattho, āgatāyaṁ pabhaṅkaro;",
  "atk-s0514a3:3338": "Tassa vākyaṁ nisāmehi, dullabhaṁ dassanaṁ punā’’ti.",
  "atk-s0514a3:3339_0": "Tattha pāvekkhīti paviṭṭho. Yenāti bhadde vimale, yena kāraṇena tvaṁ paṇḍu ceva,",
  "atk-s0514a3:3339_1": "na ca te bhattaṁ ruccati. Na ca metādiso vaṇṇoti pathavitale vā devaloke vā na ca",
  "atk-s0514a3:3339_2": "tādiso vaṇṇo aññassa kassaci atthi, yādiso etassa guṇavaṇṇo patthaṭo. Ayameso tamonudoti",
  "atk-s0514a3:3339_3": "yaṁ nissāya tava dohaḷo uppanno, ayameva so sabbalokassa tamonudo. Punāti puna etassa",
  "atk-s0514a3:3339_4": "dassanaṁ nāma dullabhanti vadati.",
  "atk-s0514a3:3340": "Vimalāpi taṁ disvā paṭisanthāraṁ akāsi. Tamatthaṁ pakāsento satthā āha –",
  "atk-s0514a3:3341": "1607.",
  "atk-s0514a3:3342": " ‘‘Disvāna taṁ vimalā bhūripaññaṁ, dasaṅgulī añjaliṁ paggahetvā;",
  "atk-s0514a3:3343": "Haṭṭhena bhāvena patītarūpā, iccabravi kurūnaṁ kattuseṭṭha’’nti.",
  "atk-s0514a3:3344": "Tattha haṭṭhena bhāvenāti pahaṭṭhena cittena. Patītarūpāti somanassajātā.",
  "atk-s0514a3:3345": "Ito paraṁ vimalāya ca mahāsattassa ca vacanappaṭivacanagāthā –",
  "atk-s0514a3:3346": "1608.",
  "atk-s0514a3:3347": " ‘‘Adiṭṭhapubbaṁ disvāna, macco maccubhayaṭṭito;",
  "atk-s0514a3:3348": "Byamhito nābhivādesi, nayidaṁ paññavatāmiva.",
  "atk-s0514a3:3349": "1609.",
  "atk-s0514a3:3350": " ‘‘Na camhi byamhito nāgi, na ca maccubhayaṭṭito;",
  "atk-s0514a3:3351": "Na vajjho abhivādeyya, vajjhaṁ vā nābhivādaye.",
  "atk-s0514a3:3352": "1610.",
  "atk-s0514a3:3353": " ‘‘Kathaṁ no abhivādeyya, abhivādāpayetha ve;",
  "atk-s0514a3:3354": "Yaṁ naro hantumiccheyya, taṁ kammaṁ nupapajjati.",
  "atk-s0514a3:3355": "1611.",
  "atk-s0514a3:3356": " ‘‘Evametaṁ yathā brūsi, saccaṁ bhāsasi paṇḍita;",
  "atk-s0514a3:3357": "Na vajjho abhivādeyya, vajjhaṁ vā nābhivādaye.",
  "atk-s0514a3:3358": "1612.",
  "atk-s0514a3:3359": " ‘‘Kathaṁ no abhivādeyya, abhivādāpayetha ve;",
  "atk-s0514a3:3360": "Yaṁ naro hantumiccheyya, taṁ kammaṁ nupapajjati.",
  "atk-s0514a3:3361": "1613.",
  "atk-s0514a3:3362": " ‘‘Asassataṁ sassataṁ nu tavayidaṁ, iddhī jutī balavīriyūpapatti;",
  "atk-s0514a3:3363": "Pucchāmi taṁ nāgakaññetamatthaṁ, kathaṁ nu te laddhamidaṁ vimānaṁ.",
  "atk-s0514a3:3364": "1614.",
  "atk-s0514a3:3365": " ‘‘Adhiccaladdhaṁ pariṇāmajaṁ te, sayaṁkataṁ udāhu devehi dinnaṁ;",
  "atk-s0514a3:3366": "Akkhāhi me nāgakaññetamatthaṁ, yatheva te laddhamidaṁ vimānaṁ.",
  "atk-s0514a3:3367": "1615.",
  "atk-s0514a3:3368": " ‘‘Nādhiccaladdhaṁ na pariṇāmajaṁ me, na sayaṁkathaṁ nāpi devehi dinnaṁ;",
  "atk-s0514a3:3369": "Sakehi kammehi apāpakehi, puññehi me laddhamidaṁ vimānaṁ.",
  "atk-s0514a3:3370": "1616.",
  "atk-s0514a3:3371": " ‘‘Kiṁ te vataṁ kiṁ pana brahmacariyaṁ, kissa suciṇṇassa ayaṁ vipāko;",
  "atk-s0514a3:3372": "Iddhī jutī balavīriyūpapatti, idañca te nāgi mahāvimānaṁ.",
  "atk-s0514a3:3373": "1617.",
  "atk-s0514a3:3374": " ‘‘Ahañca kho sāmiko cāpi mayhaṁ, saddhā ubho dānapatī ahumhā;",
  "atk-s0514a3:3375": "Opānabhūtaṁ me gharaṁ tadāsi, santappitā samaṇabrāhmaṇā ca.",
  "atk-s0514a3:3376": "1618.",
  "atk-s0514a3:3377": " ‘‘Mālañca gandhañca vilepanañca, padīpiyaṁ seyyamupassayañca;",
  "atk-s0514a3:3378": "Acchādanaṁ sāyanamannapānaṁ, sakkacca dānāni adamha tattha.",
  "atk-s0514a3:3379": "1619.",
  "atk-s0514a3:3380": " ‘‘Taṁ me vataṁ taṁ pana brahmacariyaṁ, tassa suciṇṇassa ayaṁ vipāko;",
  "atk-s0514a3:3381": "Iddhī jutī balavīriyūpapatti, idañca me dhīra mahāvimānaṁ.",
  "atk-s0514a3:3382": "1620.",
  "atk-s0514a3:3383": " ‘‘Evaṁ ce te laddhamidaṁ vimānaṁ, jānāsi puññānaṁ phalūpapattiṁ;",
  "atk-s0514a3:3384": "Tasmā hi dhammaṁ cara appamattā, yathā vimānaṁ puna māvasesi.",
  "atk-s0514a3:3385": "1621.",
  "atk-s0514a3:3386": " ‘‘Nayidha santi samaṇabrāhmaṇā ca, yesannapānāni dademu katte;",
  "atk-s0514a3:3387": "Akkhāhi me pucchito etamatthaṁ, yathā vimānaṁ puna māvasema.",
  "atk-s0514a3:3388": "1622.",
  "atk-s0514a3:3389": " ‘‘Bhogī hi te santi idhūpapannā, puttā ca dārā anujīvino ca;",
  "atk-s0514a3:3390": "Tesu tuvaṁ vacasā kammunā ca, asampaduṭṭhā ca bhavāhi niccaṁ.",
  "atk-s0514a3:3391": "1623.",
  "atk-s0514a3:3392": " ‘‘Evaṁ tuvaṁ nāgi asampadosaṁ, anupālaya vacasā kammunā ca;",
  "atk-s0514a3:3393": "Ṭhatvā idha yāvatāyukaṁ vimāne, uddhaṁ ito gacchasi devalokaṁ.",
  "atk-s0514a3:3394": "1624.",
  "atk-s0514a3:3395": " ‘‘Addhā hi so socati rājaseṭṭho, tayā vinā yassa tuvaṁ sajibbo;",
  "atk-s0514a3:3396": "Dukkhūpanītopi tayā samecca, vindeyya poso sukhamāturopi.",
  "atk-s0514a3:3397": "1625.",
  "atk-s0514a3:3398": " ‘‘Addhā sataṁ bhāsasi nāgi dhammaṁ, anuttaraṁ atthapadaṁ suciṇṇaṁ;",
  "atk-s0514a3:3399": "Etādisiyāsu hi āpadāsu, paññāyate mādisānaṁ viseso.",
  "atk-s0514a3:3400": "1626.",
  "atk-s0514a3:3401": " ‘‘Akkhāhi no tāyaṁ mudhā nu laddho, akkhehi no tāyaṁ ajesi jūte;",
  "atk-s0514a3:3402": "Dhammena laddho iti tāyamāha, kathaṁ nu tvaṁ hatthamimassa māgato.",
  "atk-s0514a3:3403": "1627.",
  "atk-s0514a3:3404": " ‘‘Yo missaro tattha ahosi rājā, tamāyamakkhehi ajesi jūte;",
  "atk-s0514a3:3405": "So maṁ jito rājā imassadāsi, dhammena laddhosmi asāhasenā’’ti.",
  "atk-s0514a3:3406": "Imāsaṁ gāthānaṁ attho heṭṭhā vuttanayeneva veditabbo.",
  "atk-s0514a3:3407_0": "Mahāsattassa vacanaṁ sutvā atirekataraṁ tuṭṭhā vimalā mahāsattaṁ gahetvā sahassagandhodakaghaṭehi",
  "atk-s0514a3:3407_1": "nhāpetvā nhānakāle mahāsattassa dibbadussadibbagandhamālādīni datvā alaṅkatappaṭiyattakāle",
  "atk-s0514a3:3407_2": "dibbabhojanaṁ bhojesi. Mahāsatto bhuttabhojano alaṅkatāsanaṁ paññāpetvā alaṅkatadhammāsane",
  "atk-s0514a3:3407_3": "nisīditvā buddhalīlāya dhammaṁ desesi. Tamatthaṁ pakāsento satthā āha –",
  "atk-s0514a3:3408": "1628.",
  "atk-s0514a3:3409": " ‘‘Yatheva varuṇo nāgo, pañhaṁ pucchittha paṇḍitaṁ;",
  "atk-s0514a3:3410": "Tatheva nāgakaññāpi, pañhaṁ pucchittha paṇḍitaṁ.",
  "atk-s0514a3:3411": "1629.",
  "atk-s0514a3:3412": " ‘‘Yatheva varuṇaṁ nāgaṁ, dhīro tosesi pucchito;",
  "atk-s0514a3:3413": "Tatheva nāgakaññampi, dhīro tosesi pucchito.",
  "atk-s0514a3:3414": "1630.",
  "atk-s0514a3:3415": " ‘‘Ubhopi te attamane viditvā, mahoragaṁ nāgakaññañca dhīro;",
  "atk-s0514a3:3416": "Achambhī abhīto alomahaṭṭho, iccabravi varuṇaṁ nāgarājānaṁ.",
  "atk-s0514a3:3417": "1631.",
  "atk-s0514a3:3418": " ‘‘Mā rodhayi nāga āyāhamasmi, yena tavattho idaṁ sarīraṁ;",
  "atk-s0514a3:3419": "Hadayena maṁsena karohi kiccaṁ, sayaṁ karissāmi yathāmati te’’ti.",
  "atk-s0514a3:3420_0": "Tattha achambhīti nikkampo. Alomahaṭṭhoti bhayena ahaṭṭhalomo. Iccabravīti vīmaṁsanavasena",
  "atk-s0514a3:3420_1": "iti abravi. Mā rodhayīti ‘‘mittadubbhikammaṁ karomī’’ti mā bhāyi, ‘‘kathaṁ nu kho",
  "atk-s0514a3:3420_2": "imaṁ idāni māressāmī’’ti vā mā cintayi. Nāgāti varuṇaṁ ālapati. Āyāhamasmīti āyo",
  "atk-s0514a3:3420_3": "ahaṁ asmi, ayameva vā pāṭho. Sayaṁ karissāmīti sace tvaṁ ‘‘imassa santike idāni dhammo",
  "atk-s0514a3:3420_4": "me suto’’ti maṁ māretuṁ na visahasi, ahameva yathā tava ajjhāsayo, tathā sayaṁ karissāmīti.",
  "atk-s0514a3:3421": "Nāgarājā āha –",
  "atk-s0514a3:3422": "1632.",
  "atk-s0514a3:3423": " ‘‘Paññā have hadayaṁ paṇḍitānaṁ, te tyamha paññāya mayaṁ sutuṭṭhā;",
  "atk-s0514a3:3424": "Anūnanāmo labhatajja dāraṁ, ajjeva taṁ kuruyo pāpayātū’’ti.",
  "atk-s0514a3:3425_0": "Tattha te tyamhāti te mayaṁ tava paññāya sutuṭṭhā. Anūnanāmoti sampuṇṇanāmo puṇṇako",
  "atk-s0514a3:3425_1": "yakkhasenāpati. Labhatajja dāranti labhatu ajja dāraṁ, dadāmi assa dhītaraṁ irandhatiṁ.",
  "atk-s0514a3:3425_2": "Pāpayātūti ajjeva taṁ kururaṭṭhaṁ puṇṇako pāpetu.",
  "atk-s0514a3:3426": "Evañca pana vatvā varuṇo nāgarājā irandhatiṁ puṇṇakassa adāsi. So taṁ labhitvā tuṭṭhacitto mahāsattena saddhiṁ sallapi. Tamatthaṁ pakāsento satthā āha –",
  "atk-s0514a3:3427": "1633.",
  "atk-s0514a3:3428": " ‘‘Sa puṇṇako attamano udaggo, irandhatiṁ nāgakaññaṁ labhitvā;",
  "atk-s0514a3:3429": "Haṭṭhena bhāvena patītarūpo, iccabravi kurūnaṁ kattuseṭṭhaṁ.",
  "atk-s0514a3:3430": "1634.",
  "atk-s0514a3:3431": " ‘‘Bhariyāya maṁ tvaṁ akari samaṅgiṁ, ahañca te vidhura karomi kiccaṁ;",
  "atk-s0514a3:3432": "Idañca te maṇiratanaṁ dadāmi, ajjeva taṁ kuruyo pāpayāmī’’ti.",
  "atk-s0514a3:3433_0": "Tattha maṇiratananti paṇḍita, ahaṁ tava guṇesu pasanno arahāmi tava anucchavikaṁ",
  "atk-s0514a3:3433_1": "kiccaṁ kātuṁ, tasmā imañca te cakkavattiparibhogaṁ maṇiratanaṁ demi, ajjeva taṁ indapatthaṁ pāpemīti.",
  "atk-s0514a3:3434": "Atha mahāsatto tassa thutiṁ karonto itaraṁ gāthamāha –",
  "atk-s0514a3:3435": "1635.",
  "atk-s0514a3:3436": " ‘‘Ajeyyamesā tava hotu metti, bhariyāya kaccāna piyāya saddhiṁ;",
  "atk-s0514a3:3437": "Ānandi vitto sumano patīto, datvā maṇiṁ mañca nayindapattha’’nti.",
  "atk-s0514a3:3438": "Tattha ajeyyamesāti esā tava bhariyāya saddhiṁ piyasaṁvāsametti ajeyyā hotu. ‘‘Ānandi vitto’’tiādīhi pītisamaṅgibhāvamevassa vadati. Nayindapatthanti naya indapatthaṁ.",
  "atk-s0514a3:3439": "Taṁ sutvā puṇṇako tathā akāsi. Tena vuttaṁ –",
  "atk-s0514a3:3440": "1636.",
  "atk-s0514a3:3441": " ‘‘Sa puṇṇako kurūnaṁ kattuseṭṭhaṁ, nisīdayī purato āsanasmiṁ;",
  "atk-s0514a3:3442": "Ādāya kattāramanomapaññaṁ, upānayī nagaraṁ indapatthaṁ.",
  "atk-s0514a3:3443": "1637.",
  "atk-s0514a3:3444": " ‘‘Mano manussassa yathāpi gacche, tatopissa khippataraṁ ahosi;",
  "atk-s0514a3:3445": "Sa puṇṇako kurūnaṁ kattuseṭṭhaṁ, upānayī nagaraṁ indapatthaṁ.",
  "atk-s0514a3:3446": "1638.",
  "atk-s0514a3:3447": " ‘‘Etindapatthaṁ nagaraṁ padissati, rammāni ca ambavanāni bhāgaso;",
  "atk-s0514a3:3448": "Ahañca bhariyāya samaṅgibhūto, tuvañca pattosi sakaṁ niketa’’nti.",
  "atk-s0514a3:3449_0": "Tattha yathāpi gaccheti mano nāma kiñcāpi na gacchati, dūre ārammaṇaṁ gaṇhanto pana",
  "atk-s0514a3:3449_1": "gatoti vuccati, tasmā manassa ārammaṇaggahaṇatopi khippataraṁ tassa manomayasindhavassa",
  "atk-s0514a3:3449_2": "gamanaṁ ahosīti evamettha attho daṭṭhabbo. Etindapatthanti assapiṭṭhe nisinnoyevassa",
  "atk-s0514a3:3449_3": "dassento evamāha. Sakaṁ niketanti tvañca attano nivesanaṁ sampattoti āha.",
  "atk-s0514a3:3450_0": "Tasmiṁ pana divase paccūsakāle rājā supinaṁ addasa. Evarūpo supino ahosi – rañño",
  "atk-s0514a3:3450_1": "nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno",
  "atk-s0514a3:3450_2": "mahārukkho ṭhito. Mahājano tassa sakkāraṁ katvā añjaliṁ paggayha namassamāno aṭṭhāsi.",
  "atk-s0514a3:3450_3": "Atheko kaṇhapuriso pharuso rattasāṭakanivattho rattapupphakaṇṇadharo āvudhahattho",
  "atk-s0514a3:3450_4": "āgantvā mahājanassa paridevantasseva taṁ rukkhaṁ samūlaṁ chinditvā ākaḍḍhanto ādāya",
  "atk-s0514a3:3450_5": "gantvā puna taṁ āharitvā pakatiṭṭhāneyeva ṭhapetvā pakkāmīti. Rājā taṁ supinaṁ pariggaṇhanto",
  "atk-s0514a3:3450_6": "‘‘mahārukkho viya na añño koci, vidhurapaṇḍito. Mahājanassa paridevantasseva taṁ",
  "atk-s0514a3:3450_7": "samūlaṁ chinditvā ādāya gatapuriso viya na añño koci, paṇḍitaṁ gahetvā gatamāṇavo.",
  "atk-s0514a3:3450_8": "Puna taṁ āharitvā pakatiṭṭhāneyeva ṭhapetvā gato viya so māṇavo puna taṁ paṇḍitaṁ",
  "atk-s0514a3:3450_9": "ānetvā dhammasabhāya dvāre ṭhapetvā pakkamissati. Addhā ajja mayaṁ paṇḍitaṁ passissāmā’’ti",
  "atk-s0514a3:3450_10": "sanniṭṭhānaṁ katvā somanassapatto sakalanagaraṁ alaṅkārāpetvā dhammasabhaṁ sajjāpetvā",
  "atk-s0514a3:3450_11": "alaṅkataratanamaṇḍape dhammāsanaṁ paññāpetvā ekasatarājaamaccagaṇanagaravāsijānapadaparivuto",
  "atk-s0514a3:3450_12": "‘‘ajja tumhe paṇḍitaṁ passissatha, mā socitthā’’ti mahājanaṁ assāsetvā paṇḍitassa",
  "atk-s0514a3:3450_13": "āgamanaṁ olokento dhammasabhāyaṁ nisīdi. Amaccādayopi nisīdiṁsu. Tasmiṁ khaṇe puṇṇakopi",
  "atk-s0514a3:3450_14": "paṇḍitaṁ otāretvā dhammasabhāya dvāre parisamajjheyeva ṭhapetvā irandhatiṁ ādāya",
  "atk-s0514a3:3450_15": "devanagarameva gato. Tamatthaṁ pakāsento satthā āha –",
  "atk-s0514a3:3451": "1639.",
  "atk-s0514a3:3452": " ‘‘Na puṇṇako kurūnaṁ kattuseṭṭhaṁ, oropiya dhammasabhāya majjhe;",
  "atk-s0514a3:3453": "Ājaññamāruyha anomavaṇṇo, pakkāmi vehāyasamantalikkhe.",
  "atk-s0514a3:3454": "1640.",
  "atk-s0514a3:3455": " ‘‘Taṁ disvā rājā paramappatīto, uṭṭhāya bāhāhi palissajitvā;",
  "atk-s0514a3:3456": "Avikampayaṁ dhammasabhāya majjhe, nisīdayī pamukhamāsanasmi’’nti.",
  "atk-s0514a3:3457_0": "Tattha anomavaṇṇoti ahīnavaṇṇo uttamavaṇṇo. Avikampayanti bhikkhave, so rājā paṇḍitaṁ",
  "atk-s0514a3:3457_1": "palissajitvā mahājanamajjhe avikampanto anolīyantoyeva hatthe gahetvā attano abhimukhaṁ",
  "atk-s0514a3:3457_2": "katvā alaṅkatadhammāsane nisīdāpesi.",
  "atk-s0514a3:3458": "Atha rājā tena saddhiṁ sammoditvā madhurapaṭisanthāraṁ karonto gāthamāha –",
  "atk-s0514a3:3459": "1641.",
  "atk-s0514a3:3460": " ‘‘Tvaṁ no vinetāsi rathaṁva naddhaṁ, nandanti taṁ kuruyo dassanena;",
  "atk-s0514a3:3461": "Akkhāhi me pucchito etamatthaṁ, kathaṁ pamokkho ahu māṇavassā’’ti.",
  "atk-s0514a3:3462_0": "Tattha naddhanti yathā naddhaṁ rathaṁ sārathi vineti, evaṁ tvaṁ amhākaṁ kāraṇena",
  "atk-s0514a3:3462_1": "nayena hitakiriyāsu vinetā. Nandanti tanti taṁ disvāva ime kururaṭṭhavāsino tava",
  "atk-s0514a3:3462_2": "dassanena nandanti. Māṇavassāti māṇavassa santikā kathaṁ tava pamokkho ahosi? Yo",
  "atk-s0514a3:3462_3": "vā taṁ muñcantassa māṇavassa pamokkho, so kena kāraṇena ahosīti attho.",
  "atk-s0514a3:3463": "Mahāsatto āha –",
  "atk-s0514a3:3464": "1642.",
  "atk-s0514a3:3465": " ‘‘Yaṁ māṇavotyābhivadī janinda, na so manusso naravīraseṭṭha;",
  "atk-s0514a3:3466": "Yadi te suto puṇṇako nāma yakkho, rañño kuverassa hi so sajibbo.",
  "atk-s0514a3:3467": "1643.",
  "atk-s0514a3:3468": " ‘‘Bhūmindharo varuṇo nāma nāgo, brahā sucī vaṇṇabalūpapanno;",
  "atk-s0514a3:3469": "Tassānujaṁ dhītaraṁ kāmayāno, irandhatī nāma sā nāgakaññā.",
  "atk-s0514a3:3470": "1644.",
  "atk-s0514a3:3471": " ‘‘Tassā sumajjhāya piyāya hetu, patārayittha maraṇāya mayhaṁ;",
  "atk-s0514a3:3472": "So ceva bhariyāya samaṅgibhūto, ahañca anuññāto maṇi ca laddho’’ti.",
  "atk-s0514a3:3473_0": "Tattha yaṁ māṇavotyābhivadīti janinda yaṁ tvaṁ ‘‘māṇavo’’ti abhivadasi. Bhūmindharoti",
  "atk-s0514a3:3473_1": "bhūmindharanāgabhavanavāsī. Sā nāgakaññāti yaṁ nāgakaññaṁ so patthayamāno mama maraṇāya",
  "atk-s0514a3:3473_2": "patārayi cittaṁ pavattesi, sā nāgakaññā irandhatī nāma. Piyāya hetūti mahārāja, so",
  "atk-s0514a3:3473_3": "hi nāgarājā catupposathikapañhavissajjane pasanno maṁ maṇinā pūjetvā nāgabhavanaṁ",
  "atk-s0514a3:3473_4": "gato vimalāya nāma deviyā taṁ maṇiṁ adisvā ‘‘deva, kuhiṁ maṇī’’ti pucchito mama dhammakathikabhāvaṁ",
  "atk-s0514a3:3473_5": "vaṇṇesi. Sā mayhaṁ dhammakathaṁ sotukāmā hutvā mama hadaye dohaḷaṁ uppādesi. Nāgarājā",
  "atk-s0514a3:3473_6": "duggahitena pana dhītaraṁ irandhatiṁ āha – ‘‘mātā, te vidhurassa hadayamaṁse dohaḷinī,",
  "atk-s0514a3:3473_7": "tassa hadayamaṁsaṁ āharituṁ samatthaṁ sāmikaṁ pariyesāhī’’ti. Sā pariyesantī vessavaṇassa",
  "atk-s0514a3:3473_8": "bhāgineyyaṁ puṇṇakaṁ nāma yakkhaṁ disvā taṁ attani paṭibaddhacittaṁ ñatvā pitu santikaṁ",
  "atk-s0514a3:3473_9": "nesi. Atha naṁ so ‘‘vidhurapaṇḍitassa hadayamaṁsaṁ āharituṁ sakkonto irandhatiṁ labhissasī’’ti",
  "atk-s0514a3:3473_10": "āha. Puṇṇako vepullapabbatato cakkavattiparibhogaṁ maṇiratanaṁ āharitvā tumhehi saddhiṁ",
  "atk-s0514a3:3473_11": "jūtaṁ kīḷitvā maṁ jinitvā labhi. Ahañca mama nivesane tīhaṁ vasāpetvā mahantaṁ sakkāraṁ",
  "atk-s0514a3:3473_12": "akāsiṁ. Sopi maṁ assavāladhiṁ gāhāpetvā himavante rukkhesu ca pabbatesu ca pothetvā",
  "atk-s0514a3:3473_13": "māretuṁ asakkonto sattame vātakkhandhe verambhavātamukhe ca pakkhanditvā anupubbena",
  "atk-s0514a3:3473_14": "saṭṭhiyojanubbedhe kāḷāgirimatthake ṭhapetvā sīhavesādivasena idañcidañca rūpaṁ katvāpi",
  "atk-s0514a3:3473_15": "māretuṁ asakkonto mayā attano māraṇakāraṇaṁ puṭṭho ācikkhi. Athassāhaṁ sādhunaradhamme",
  "atk-s0514a3:3473_16": "kathesiṁ. Taṁ sutvā pasannacitto maṁ idha ānetukāmo ahosi.",
  "atk-s0514a3:3474_0": "Athāhaṁ taṁ ādāya nāgabhavanaṁ gantvā nāgarañño ca vimalāya ca dhammaṁ desesiṁ. Tato",
  "atk-s0514a3:3474_1": "nāgarājā ca vimalā ca sabbanāgaparisā ca pasīdiṁsu. Nāgarājā tattha mayā chāhaṁ vutthakāle",
  "atk-s0514a3:3474_2": "irandhatiṁ puṇṇakassa adāsi. So taṁ labhitvā pasannacitto hutvā maṁ maṇiratanena",
  "atk-s0514a3:3474_3": "pūjetvā nāgarājena āṇatto manomayasindhavaṁ āropetvā sayaṁ majjhimāsane nisīditvā",
  "atk-s0514a3:3474_4": "irandhatiṁ pacchimāsane nisīdāpetvā maṁ purimāsane nisīdāpetvā idhāgantvā parisamajjhe",
  "atk-s0514a3:3474_5": "otāretvā irandhatiṁ ādāya attano nagarameva gato. Evaṁ, mahārāja, so puṇṇako tassā",
  "atk-s0514a3:3474_6": "sumajjhāya piyāya hetu patārayittha maraṇāya mayhaṁ. Athevaṁ maṁ nissāya so ceva",
  "atk-s0514a3:3474_7": "bhariyāya samaṅgibhūto, mama dhammakathaṁ sutvā pasannena nāgarājena ahañca anuññāto,",
  "atk-s0514a3:3474_8": "tassa puṇṇakassa santikā ayaṁ sabbakāmadado cakkavattiparibhogamaṇi ca laddho, gaṇhatha,",
  "atk-s0514a3:3474_9": "deva, imaṁ maṇinti rañño ratanaṁ adāsi.",
  "atk-s0514a3:3475": "Tato rājā paccūsakāle attanā diṭṭhasupinaṁ nagaravāsīnaṁ kathetukāmo ‘‘bhonto, nagaravāsino ajja mayā diṭṭhasupinaṁ suṇāthā’’ti vatvā āha –",
  "atk-s0514a3:3476": "1645.",
  "atk-s0514a3:3477": " ‘‘Rukkho hi mayhaṁ padvāre sujāto, paññākkhandho sīlamayassa sākhā;",
  "atk-s0514a3:3478": "Atthe ca dhamme ca ṭhito nipāko, gavapphalo hatthigavāssachanno.",
  "atk-s0514a3:3479": "1646.",
  "atk-s0514a3:3480": " ‘‘Naccagītatūriyābhinādite, ucchijja senaṁ puriso ahāsi;",
  "atk-s0514a3:3481": "So no ayaṁ āgato sanniketaṁ, rukkhassimassāpacitiṁ karotha.",
  "atk-s0514a3:3482": "1647.",
  "atk-s0514a3:3483": " ‘‘Ye keci vittā mama paccayena, sabbeva te pātukarontu ajja;",
  "atk-s0514a3:3484": "Tibbāni katvāna upāyanāni, rukkhassimassāpacitiṁ karotha.",
  "atk-s0514a3:3485": "1648.",
  "atk-s0514a3:3486": " ‘‘Ye keci baddhā mama atthi raṭṭhe, sabbeva te bandhanā mocayantu;",
  "atk-s0514a3:3487": "Yathevayaṁ bandhanasmā pamutto, evamete muñcare bandhanasmā.",
  "atk-s0514a3:3488": "1649.",
  "atk-s0514a3:3489": " ‘‘Unnaṅgalā māsamimaṁ karontu, maṁsodanaṁ brāhmaṇā bhakkhayantu;",
  "atk-s0514a3:3490": "Amajjapā majjarahā pivantu, puṇṇāhi thālāhi palissutāhi.",
  "atk-s0514a3:3491": "1650.",
  "atk-s0514a3:3492": " ‘‘Mahāpathaṁ nicca samavhayantu, tibbañca rakkhaṁ vidahantu raṭṭhe;",
  "atk-s0514a3:3493": "Yathāññamaññaṁ na viheṭhayeyyuṁ, rukkhassimassāpacitiṁ karothā’’ti.",
  "atk-s0514a3:3494_0": "Tattha sīlamayassa sākhāti etassa rukkhassa sīlamayā sākhā. Atthe ca dhammecāti vaddhiyañca",
  "atk-s0514a3:3494_1": "sabhāve ca. Ṭhito nipākoti so paññāmayarukkho patiṭṭhito. Gavapphaloti pañcavidhagorasaphalo.",
  "atk-s0514a3:3494_2": "Hatthigavāssachannoti alaṅkatahatthigavāssehi sañchanno. Naccagītatūriyābhināditeti",
  "atk-s0514a3:3494_3": "atha tassa rukkhassa pūjaṁ karontena mahājanena tasmiṁ rukkhe etehi naccādīhi abhinādite.",
  "atk-s0514a3:3494_4": "Ucchijja senaṁ puriso ahāsīti eko kaṇhapuriso āgantvā taṁ rukkhaṁ ucchijja parivāretvā",
  "atk-s0514a3:3494_5": "ṭhitaṁ senaṁ palāpetvā ahāsi gahetvā gato. Puna so rukkho āgantvā amhākaṁ nivesanadvārayeva",
  "atk-s0514a3:3494_6": "ṭhito. So no ayaṁ rukkhasadiso paṇḍito sanniketaṁ āgato. Idāni sabbeva tumhe rukkhassa",
  "atk-s0514a3:3494_7": "imassa apacitiṁ karotha, mahāsakkāraṁ pavattetha.",
  "atk-s0514a3:3495_0": "Mama paccayenāti ambho, amaccā ye keci maṁ nissāya laddhena yasena vittā tuṭṭhacittā,",
  "atk-s0514a3:3495_1": "te sabbe attano vittaṁ pātukarontu. Tibbānīti bahalāni mahantāni. Upāyanānīti paṇṇākāre.",
  "atk-s0514a3:3495_2": "Ye kecīti antamaso kīḷanatthāya baddhe migapakkhino upādāya. Muñcareti muñcantu.",
  "atk-s0514a3:3495_3": "Unnaṅgalā māsamimaṁ karontūti imaṁ māsaṁ kasananaṅgalāni ussāpetvā ekamante ṭhapetvā",
  "atk-s0514a3:3495_4": "nagare bheriṁ carāpetvā sabbeva manussā mahāchaṇaṁ karontu. Bhakkhayantūti bhuñjantu.",
  "atk-s0514a3:3495_5": "Amajjapāti ettha a-kāro nipātamattaṁ, majjapā purisā majjarahā attano attano āpānaṭṭhānesu",
  "atk-s0514a3:3495_6": "nisinnā pivantūti attho. Puṇṇāhi thālāhīti puṇṇehi thālehi. Palissutāhīti atipuṇṇattā",
  "atk-s0514a3:3495_7": "paggharamānehi. Mahāpathaṁ nicca samavhayantūti antonagare alaṅkatamahāpathaṁ rājamaggaṁ",
  "atk-s0514a3:3495_8": "nissāya ṭhitā vesiyā niccakālaṁ kilesavasena kilesatthikaṁ janaṁ avhayantūti attho.",
  "atk-s0514a3:3495_9": "Tibbanti gāḷhaṁ. Yathāti yathā rakkhassa susaṁvihitattā unnaṅgalā hutvā rukkhassimassa",
  "atk-s0514a3:3495_10": "apacitiṁ karontā aññamaññaṁ na viheṭhayeyyuṁ, evaṁ rakkhaṁ saṁvidahantūti attho.",
  "atk-s0514a3:3496": "Evaṁ raññā vutte –",
  "atk-s0514a3:3497": "1651.",
  "atk-s0514a3:3498": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:3499": "Bahuṁ annañca pānañca, paṇḍitassābhihārayuṁ.",
  "atk-s0514a3:3500": "1652.",
  "atk-s0514a3:3501": " ‘‘Hatthārohā anīkaṭṭhā, rathikā pattikārakā;",
  "atk-s0514a3:3502": "Bahuṁ annañca pānañca, paṇḍitassābhihārayuṁ.",
  "atk-s0514a3:3503": "1653.",
  "atk-s0514a3:3504": " ‘‘Samāgatā jānapadā, negamā ca samāgatā;",
  "atk-s0514a3:3505": "Bahuṁ annañca pānañca, paṇḍitassābhihārayuṁ.",
  "atk-s0514a3:3506": "1654.",
  "atk-s0514a3:3507": " ‘‘Bahujano pasannosi, disvā paṇḍitamāgate;",
  "atk-s0514a3:3508": "Paṇḍitamhi anuppatte, celukkhepo pavattathā’’ti.",
  "atk-s0514a3:3509_0": "Tattha abhihārayunti evaṁ raññā āṇattā mahāchaṇaṁ paṭiyādetvā sabbe satte bandhanā",
  "atk-s0514a3:3509_1": "mocetvā ete sabbe orodhādayo nānappakāraṁ paṇṇākāraṁ sajjitvā tena saddhiṁ annañca",
  "atk-s0514a3:3509_2": "pānañca paṇḍitassa pesesuṁ. Paṇḍitamāgateti paṇḍite āgate taṁ paṇḍitaṁ disvā bahujano pasanno ahosi.",
  "atk-s0514a3:3510_0": "Chaṇo māsena osānaṁ agamāsi. Tato mahāsatto buddhakiccaṁ sādhento viya mahājanassa",
  "atk-s0514a3:3510_1": "dhammaṁ desento rājānañca anusāsanto dānādīni puññāni katvā yāvatāyukaṁ ṭhatvā āyupariyosāne",
  "atk-s0514a3:3510_2": "saggaparāyaṇo ahosi. Rājānaṁ ādiṁ katvā sabbepi nagaravāsino paṇḍitassovāde ṭhatvā",
  "atk-s0514a3:3510_3": "dānādīni puññāni katvā āyupariyosāne saggapuraṁ pūrayiṁsu.",
  "atk-s0514a3:3511_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepi tathāgato paññāsampanno",
  "atk-s0514a3:3511_1": "upāyakusaloyevā’’ti vatvā jātakaṁ samodhānesi – ‘‘tadā paṇḍitassa mātāpitaro mahārājakulāni",
  "atk-s0514a3:3511_2": "ahesuṁ, jeṭṭhabhariyā rāhulamātā, jeṭṭhaputto rāhulo, vimalā uppalavaṇṇā, varuṇanāgarājā",
  "atk-s0514a3:3511_3": "sāriputto, supaṇṇarājā moggallāno, sakko anuruddho, dhanañcayakorabyarājā ānando,",
  "atk-s0514a3:3511_4": "puṇṇako channo, parisā buddhaparisā, vidhurapaṇḍito pana ahameva sammāsambuddho ahosi’’nti.",
  "atk-s0514a3:3512": "Vidhurajātakavaṇṇanā navamā.",
  "atk-s0514a3:3514": " [547] 10. Vessantarajātakavaṇṇanā",
  "atk-s0514a3:3515": "Dasavarakathāvaṇṇanā",
  "atk-s0514a3:3516_0": "Phussatīvaravaṇṇābheti idaṁ satthā kapilavatthuṁ upanissāya nigrodhārāme viharanto",
  "atk-s0514a3:3516_1": "pokkharavassaṁ ārabbha kathesi. Yadā hi satthā pavattitavaradhammacakko anukkamena",
  "atk-s0514a3:3516_2": "rājagahaṁ gantvā tattha hemantaṁ vītināmetvā udāyittherena maggadesakena vīsatisahassakhīṇāsavaparivuto",
  "atk-s0514a3:3516_3": "paṭhamagamanena kapilavatthuṁ agamāsi, tadā sakyarājāno ‘‘mayaṁ amhākaṁ ñātiseṭṭhaṁ",
  "atk-s0514a3:3516_4": "passissāmā’’ti sannipatitvā bhagavato vasanaṭṭhānaṁ vīmaṁsamānā ‘‘nigrodhasakkassārāmo",
  "atk-s0514a3:3516_5": "ramaṇīyo’’ti sallakkhetvā tattha sabbaṁ paṭijagganavidhiṁ katvā gandhapupphādihatthā",
  "atk-s0514a3:3516_6": "paccuggamanaṁ karontā sabbālaṅkārappaṭimaṇḍite daharadahare nāgaradārake ca nāgaradārikāyo",
  "atk-s0514a3:3516_7": "ca paṭhamaṁ pahiṇiṁsu, tato rājakumāre ca rājakumārikāyo ca. Tesaṁ antarā sāmaṁ gandhapupphacuṇṇādīhi",
  "atk-s0514a3:3516_8": "satthāraṁ pūjetvā bhagavantaṁ gahetvā nigrodhārāmameva agamiṁsu. Tattha bhagavā vīsatisahassakhīṇāsavaparivuto",
  "atk-s0514a3:3516_9": "paññattavarabuddhāsane nisīdi. Tadā hi sākiyā mānajātikā mānatthaddhā. Te ‘‘ayaṁ",
  "atk-s0514a3:3516_10": "siddhatthakumāro amhehi daharataro, amhākaṁ kaniṭṭho bhāgineyyo putto nattā’’ti cintetvā",
  "atk-s0514a3:3516_11": "daharadahare rājakumāre ca rājakumārikāyo ca āhaṁsu ‘‘tumhe bhagavantaṁ vandatha,",
  "atk-s0514a3:3516_12": "mayaṁ tumhākaṁ piṭṭhito nisīdissāmā’’ti.",
  "atk-s0514a3:3517_0": "Tesu evaṁ avanditvā nisinnesu bhagavā tesaṁ ajjhāsayaṁ oloketvā ‘‘na maṁ ñātayo vandanti,",
  "atk-s0514a3:3517_1": "handa idāneva vandāpessāmī’’ti abhiññāpādakaṁ catutthajjhānaṁ samāpajjitvā tato vuṭṭhāya",
  "atk-s0514a3:3517_2": "ākāsaṁ abbhuggantvā tesaṁ sīse pādapaṁsuṁ okiramāno viya kaṇḍambarukkhamūle yamakapāṭihāriyasadisaṁ",
  "atk-s0514a3:3517_3": "pāṭihāriyaṁ akāsi. Rājā suddhodano taṁ acchariyaṁ disvā āha ‘‘bhante, tumhākaṁ jātadivase",
  "atk-s0514a3:3517_4": "kāḷadevalassa vandanatthaṁ upanītānaṁ vo pāde parivattitvā brāhmaṇassa matthake ṭhite",
  "atk-s0514a3:3517_5": "disvā ahaṁ tumhākaṁ pāde vandiṁ, ayaṁ me paṭhamavandanā. Punapi vappamaṅgaladivase",
  "atk-s0514a3:3517_6": "jambucchāyāya sirisayane nisinnānaṁ vo jambucchāyāya aparivattanaṁ disvāpi ahaṁ tumhākaṁ",
  "atk-s0514a3:3517_7": "pāde vandiṁ, ayaṁ me dutiyavandanā. Idāni imaṁ adiṭṭhapubbaṁ pāṭihāriyaṁ disvāpi",
  "atk-s0514a3:3517_8": "tumhākaṁ pāde vandāmi, ayaṁ me tatiyavandanā’’ti. Raññā pana vandite avanditvā ṭhātuṁ",
  "atk-s0514a3:3517_9": "samattho nāma ekasākiyopi nāhosi, sabbe vandiṁsuyeva.",
  "atk-s0514a3:3518_0": "Iti bhagavā ñātayo vandāpetvā ākāsato otaritvā paññattavarabuddhāsane nisīdi. Nisinne",
  "atk-s0514a3:3518_1": "ca bhagavati sikhāpatto ñātisamāgamo ahosi, sabbe ekaggacittā hutvā nisīdiṁsu. Tato",
  "atk-s0514a3:3518_2": "mahāmegho uṭṭhahitvā pokkharavassaṁ vassi, tambavaṇṇaṁ udakaṁ heṭṭhā viravantaṁ gacchati.",
  "atk-s0514a3:3518_3": "Ye temetukāmā, te tementi. Atemetukāmassa sarīre ekabindumattampi na patati. Taṁ",
  "atk-s0514a3:3518_4": "disvā sabbe acchariyabbhutacittajātā ahesuṁ. ‘‘Aho acchariyaṁ aho abbhutaṁ aho buddhānaṁ",
  "atk-s0514a3:3518_5": "mahānubhāvatā, yesaṁ ñātisamāgame evarūpaṁ pokkharavassaṁ vassī’’ti bhikkhū kathaṁ",
  "atk-s0514a3:3518_6": "samuṭṭhāpesuṁ. Taṁ sutvā satthā ‘‘na, bhikkhave, idāneva, pubbepi mama ñātisamāgame",
  "atk-s0514a3:3518_7": "mahāmegho pokkharavassaṁ vassiyevā’’ti vatvā tehi yācito atītaṁ āhari.",
  "atk-s0514a3:3519_0": "Atīte siviraṭṭhe jetuttaranagare sivimahārājā nāma rajjaṁ kārento sañjayaṁ nāma puttaṁ",
  "atk-s0514a3:3519_1": "paṭilabhi. So tassa vayappattassa maddarājadhītaraṁ phussatiṁ nāma rājakaññaṁ ānetvā",
  "atk-s0514a3:3519_2": "rajjaṁ niyyādetvā phussatiṁ aggamahesiṁ akāsi. Tassā ayaṁ pubbayogo – ito ekanavutikappe",
  "atk-s0514a3:3519_3": "vipassī nāma satthā loke udapādi. Tasmiṁ bandhumatinagaraṁ nissāya kheme migadāye",
  "atk-s0514a3:3519_4": "viharante eko rājā rañño bandhumassa anagghena candanasārena saddhiṁ satasahassagghanikaṁ",
  "atk-s0514a3:3519_5": "suvaṇṇamālaṁ pesesi. Rañño pana dve dhītaro ahesuṁ. So taṁ paṇṇākāraṁ tāsaṁ dātukāmo",
  "atk-s0514a3:3519_6": "hutvā candanasāraṁ jeṭṭhikāya adāsi, suvaṇṇamālaṁ kaniṭṭhāya adāsi. Tā ubhopi ‘‘na",
  "atk-s0514a3:3519_7": "mayaṁ imaṁ attano sarīre piḷandhissāma, satthārameva pūjessāmā’’ti cintetvā rājānaṁ",
  "atk-s0514a3:3519_8": "āhaṁsu ‘‘tāta, candanasārena ca suvaṇṇamālāya ca dasabalaṁ pūjessāmā’’ti. Taṁ sutvā",
  "atk-s0514a3:3519_9": "rājā ‘‘sādhū’’ti sampaṭicchi. Jeṭṭhikā sukhumacandanacuṇṇaṁ kāretvā suvaṇṇasamuggaṁ",
  "atk-s0514a3:3519_10": "pūretvā gaṇhāpesi. Kaniṭṭhabhaginī pana suvaṇṇamālaṁ uracchadamālaṁ kārāpetvā suvaṇṇasamuggena",
  "atk-s0514a3:3519_11": "gaṇhāpesi. Tā ubhopi migadāyavihāraṁ gantvā jeṭṭhikā candanacuṇṇena dasabalassa suvaṇṇavaṇṇaṁ",
  "atk-s0514a3:3519_12": "sarīraṁ pūjetvā sesacuṇṇāni gandhakuṭiyaṁ vikiritvā ‘‘bhante, anāgate tumhādisassa",
  "atk-s0514a3:3519_13": "buddhassa mātā bhaveyya’’nti patthanaṁ akāsi. Kaniṭṭhabhaginīpi tathāgatassa suvaṇṇavaṇaṁ",
  "atk-s0514a3:3519_14": "sarīraṁ suvaṇṇamālāya katena uracchadena pūjetvā ‘‘bhante, yāva arahattappatti, tāva",
  "atk-s0514a3:3519_15": "idaṁ pasādhanaṁ mama sarīrā mā vigataṁ hotū’’ti patthanaṁ akāsi. Satthāpi tāsaṁ anumodanaṁ akāsi.",
  "atk-s0514a3:3520_0": "Tā ubhopi yāvatāyukaṁ ṭhatvā devaloke nibbattiṁsu. Tāsu jeṭṭhabhaginī devalokato",
  "atk-s0514a3:3520_1": "manussalokaṁ , manussalokato devalokaṁ saṁsarantī ekanavutikappāvasāne amhākaṁ buddhuppādakāle",
  "atk-s0514a3:3520_2": "buddhamātā mahāmāyādevī nāma ahosi. Kaniṭṭhabhaginīpi tatheva saṁsarantī kassapadasabalassa",
  "atk-s0514a3:3520_3": "kāle kikissa rañño dhītā hutvā nibbatti. Sā cittakammakatāya viya uracchadamālāya",
  "atk-s0514a3:3520_4": "alaṅkatena urena jātattā uracchadā nāma kumārikā hutvā soḷasavassikakāle satthu bhattānumodanaṁ",
  "atk-s0514a3:3520_5": "sutvā sotāpattiphale patiṭṭhāya aparabhāge bhattānumodanaṁ suṇanteneva pitarā sotāpattiphalaṁ",
  "atk-s0514a3:3520_6": "pattadivaseyeva arahattaṁ patvā pabbajitvā parinibbāyi. Kikirājāpi aññā satta dhītaro",
  "atk-s0514a3:3520_7": "labhi. Tāsaṁ nāmāni –",
  "atk-s0514a3:3521": "‘‘Samaṇī samaṇaguttā ca, bhikkhunī bhikkhadāyikā;",
  "atk-s0514a3:3522": "Dhammā ceva sudhammā ca, saṅghadāsī ca sattamī’’ti.",
  "atk-s0514a3:3523": "Tā imasmiṁ buddhuppāde –",
  "atk-s0514a3:3524": "‘‘Khemā uppalavaṇṇā ca, paṭācārā ca gotamī;",
  "atk-s0514a3:3525": "Dhammadinnā mahāmāyā, visākhā cāpi sattamī’’ti.",
  "atk-s0514a3:3526_0": "Tāsu phussatī sudhammā nāma hutvā dānādīni puññāni katvā vipassisammāsambuddhassa",
  "atk-s0514a3:3526_1": "katāya candanacuṇṇapūjāya phalena rattacandanarasaparipphositena viya sarīrena jātattā",
  "atk-s0514a3:3526_2": "phussatī nāma kumārikā hutvā devesu ca manussesu ca saṁsarantī aparabhāge sakkassa",
  "atk-s0514a3:3526_3": "devarañño aggamahesī hutvā nibbatti. Athassā yāvatāyukaṁ ṭhatvā pañcasu pubbanimittesu",
  "atk-s0514a3:3526_4": "uppannesu sakko devarājā tassā parikkhīṇāyukataṁ ñatvā mahantena yasena taṁ ādāya",
  "atk-s0514a3:3526_5": "nandanavanuyyānaṁ gantvā tattha taṁ alaṅkatasayanapiṭṭhe nisinnaṁ sayaṁ sayanapasse",
  "atk-s0514a3:3526_6": "nisīditvā etadavoca ‘‘bhadde phussati, te dasa vare dammi, te gaṇhassū’’ti vadanto",
  "atk-s0514a3:3526_7": "imasmiṁ gāthāsahassapaṭimaṇḍite mahāvessantarajātake paṭhamaṁ gāthamāha –",
  "atk-s0514a3:3527": "1655.",
  "atk-s0514a3:3528": " ‘‘Phussatī varavaṇṇābhe, varassu dasadhā vare;",
  "atk-s0514a3:3529": "Pathabyā cārupubbaṅgi, yaṁ tuyhaṁ manaso piya’’nti.",
  "atk-s0514a3:3530": "Evamesā mahāvessantaradhammadesanā devaloke patiṭṭhāpitā nāma hoti.",
  "atk-s0514a3:3531_0": "Tattha phussatīti taṁ nāmenālapati. Varavaṇṇābheti varāya vaṇṇābhāya samannāgate.",
  "atk-s0514a3:3531_1": "Dasadhāti dasavidhe. Pathabyāti pathaviyaṁ gahetabbe katvā varassu gaṇhassūti vadati.",
  "atk-s0514a3:3531_2": "Cārupubbaṅgīti cārunā pubbaṅgena varalakkhaṇena samannāgate. Yaṁ tuyhaṁ manaso piyanti",
  "atk-s0514a3:3531_3": "yaṁ yaṁ tava manasā piyaṁ, taṁ taṁ dasahi koṭṭhāsehi gaṇhāhīti vadati.",
  "atk-s0514a3:3532": "Sā attano cavanadhammataṁ ajānantī pamattā hutvā dutiyagāthamāha –",
  "atk-s0514a3:3533": "1656.",
  "atk-s0514a3:3534": " ‘‘Devarāja namo tyatthu, kiṁ pāpaṁ pakataṁ mayā;",
  "atk-s0514a3:3535": "Rammā cāvesi maṁ ṭhānā, vātova dharaṇīruha’’nti.",
  "atk-s0514a3:3536": "Tattha namo tyatthūti namo te atthu. Kiṁ pāpanti kiṁ mayā tava santike pāpaṁ pakatanti pucchati. Dharaṇīruhanti rukkhaṁ.",
  "atk-s0514a3:3537": "Athassā pamattabhāvaṁ ñatvā sakko dve gāthā abhāsi –",
  "atk-s0514a3:3538": "1657.",
  "atk-s0514a3:3539": " ‘‘Na ceva te kataṁ pāpaṁ, na ca me tvamasi appiyā;",
  "atk-s0514a3:3540": "Puññañca te parikkhīṇaṁ, yena tevaṁ vadāmahaṁ.",
  "atk-s0514a3:3541": "1658.",
  "atk-s0514a3:3542": " ‘‘Santike maraṇaṁ tuyhaṁ, vinābhāvo bhavissati;",
  "atk-s0514a3:3543": "Paṭiggaṇhāhi me ete, vare dasa pavecchato’’ti.",
  "atk-s0514a3:3544": "Tattha yena tevanti yena te evaṁ vadāmi. Tuyhaṁ vinābhāvoti tava amhehi saddhiṁ viyogo bhavissati. Pavecchatoti dadamānassa.",
  "atk-s0514a3:3545": "Sā sakkassa vacanaṁ sutvā nicchayena attano maraṇaṁ ñatvā varaṁ gaṇhantī āha –",
  "atk-s0514a3:3546": "1659.",
  "atk-s0514a3:3547": " ‘‘Varaṁ ce me ado sakka, sabbabhūtānamissara;",
  "atk-s0514a3:3548": "Sivirājassa bhaddante, tattha assaṁ nivesane.",
  "atk-s0514a3:3549": "1660.",
  "atk-s0514a3:3550": " ‘‘Nīlanettā nīlabhamu, nīlakkhī ca yathā migī;",
  "atk-s0514a3:3551": "Phussatī nāma nāmena, tatthapassaṁ purindana.",
  "atk-s0514a3:3552": "1661.",
  "atk-s0514a3:3553": " ‘‘Puttaṁ labhetha varadaṁ, yācayogaṁ amacchariṁ;",
  "atk-s0514a3:3554": "Pūjitaṁ paṭirājūhi, kittimantaṁ yasassinaṁ.",
  "atk-s0514a3:3555": "1662.",
  "atk-s0514a3:3556": " ‘‘Gabbhaṁ me dhārayantiyā, majjhimaṅgaṁ anunnataṁ;",
  "atk-s0514a3:3557": "Kucchi anunnato assa, cāpaṁva likhitaṁ samaṁ.",
  "atk-s0514a3:3558": "1663.",
  "atk-s0514a3:3559": " ‘‘Thanā me nappapateyyuṁ, palitā na santu vāsava;",
  "atk-s0514a3:3560": "Kāye rajo na limpetha, vajjhañcāpi pamocaye.",
  "atk-s0514a3:3561": "1664.",
  "atk-s0514a3:3562": " ‘‘Mayūrakoñcābhirude, nārivaragaṇāyute;",
  "atk-s0514a3:3563": "Khujjacelāpakākiṇṇe, sūtamāgadhavaṇṇite.",
  "atk-s0514a3:3564": "1665.",
  "atk-s0514a3:3565": " ‘‘Citraggaḷerughusite, surāmaṁsapabodhane;",
  "atk-s0514a3:3566": "Sivirājassa bhaddante, tatthassaṁ mahesī piyā’’ti.",
  "atk-s0514a3:3567_0": "Tattha sivirājassāti sā sakalajambudīpatalaṁ olokentī attano anucchavikaṁ sivirañño",
  "atk-s0514a3:3567_1": "nivesanaṁ disvā tattha aggamahesibhāvaṁ patthentī evamāha. Yathā migīti ekavassikā",
  "atk-s0514a3:3567_2": "hi migapotikā nīlanettā hoti, tenevamāha. Tatthapassanti tatthapi imināva nāmena",
  "atk-s0514a3:3567_3": "assaṁ. Labhethāti labheyyaṁ. Varadanti alaṅkatasīsaakkhiyugalahadayamaṁsarudhirasetacchattaputtadāresu",
  "atk-s0514a3:3567_4": "yācitayācitassa varabhaṇḍassa dāyakaṁ. Kucchīti ‘‘majjhimaṅga’’nti vuttaṁ sarūpato",
  "atk-s0514a3:3567_5": "dasseti. Likhitanti yathā chekena dhanukārena sammā likhitaṁ dhanu anunnatamajjhaṁ",
  "atk-s0514a3:3567_6": "tulāvaṭṭaṁ samaṁ hoti, evarūpo me kucchi bhaveyya.",
  "atk-s0514a3:3568_0": "Nappapateyyunti patitvā lambā na bhaveyyuṁ. Palitā na santu vāsavāti vāsava devaseṭṭha,",
  "atk-s0514a3:3568_1": "palitānipi me sirasmiṁ na santu mā paññāyiṁsu. ‘‘Palitāni siroruhā’’tipi pāṭho. Vajjhañcāpīti",
  "atk-s0514a3:3568_2": "kibbisakārakaṁ rājāparādhikaṁ vajjhappattacoraṁ attano balena mocetuṁ samatthā bhaveyyaṁ.",
  "atk-s0514a3:3568_3": "Iminā attano issariyabhāvaṁ dīpeti. Bhūtamāgadhavaṇṇiteti bhojanakālādīsu thutivasena",
  "atk-s0514a3:3568_4": "kālaṁ ārocentehi sūtehi ceva māgadhakehi ca vaṇṇite. Citraggaḷerughusiteti pañcaṅgikatūriyasaddasadisaṁ",
  "atk-s0514a3:3568_5": "manoramaṁ ravaṁ ravantehi sattaratanavicittehi dvārakavāṭehi ugghosite. Surāmaṁsapabodhaneti",
  "atk-s0514a3:3568_6": "‘‘pivatha, khādathā’’ti surāmaṁsehi pabodhiyamānajane evarūpe sivirājassa nivesane",
  "atk-s0514a3:3568_7": "tassa aggamahesī bhaveyyanti ime dasa vare gaṇhi.",
  "atk-s0514a3:3569_0": "Tattha sivirājassa aggamahesibhāvo paṭhamo varo, nīlanettatā dutiyo, nīlabhamukatā",
  "atk-s0514a3:3569_1": "tatiyo, phussatīti nāmaṁ catuttho, puttapaṭilābho pañcamo, anunnatakucchitā chaṭṭho,",
  "atk-s0514a3:3569_2": "alambatthanatā sattamo, apalitabhāvo aṭṭhamo, sukhumacchavibhāvo navamo, vajjhappamocanasamatthatā dasamo varoti.",
  "atk-s0514a3:3570": "Sakko āha –",
  "atk-s0514a3:3571": "1666.",
  "atk-s0514a3:3572": " ‘‘Ye te dasa varā dinnā, mayā sabbaṅgasobhane;",
  "atk-s0514a3:3573": "Sivirājassa vijite, sabbe te lacchasī vare’’ti.",
  "atk-s0514a3:3574": "Athassā sakko devarājā phussatiyā dasa vare adāsi, datvā ca pana ‘‘bhadde phussati, tava sabbe te samijjhantū’’ti vatvā anumodi. Tamatthaṁ pakāsento satthā āha –",
  "atk-s0514a3:3575": "1667.",
  "atk-s0514a3:3576": " ‘‘Idaṁ vatvāna maghavā, devarājā sujampati;",
  "atk-s0514a3:3577": "Phussatiyā varaṁ datvā, anumodittha vāsavo’’ti.",
  "atk-s0514a3:3578": "Tattha anumoditthāti ‘‘sabbe te lacchasi vare’’ti evaṁ vare datvā pamuddito tuṭṭhamānaso ahosīti attho.",
  "atk-s0514a3:3579": "Dasavarakathā niṭṭhitā.",
  "atk-s0514a3:3580": "Himavantavaṇṇanā",
  "atk-s0514a3:3581_0": "Iti sā vare gahetvā tato cutā maddarañño aggamahesiyā kucchimhi nibbatti. Jāyamānā",
  "atk-s0514a3:3581_1": "ca candanacuṇṇaparikiṇṇena viya sarīrena jātā. Tenassā nāmaggahaṇadivase ‘‘phussatī’’tveva",
  "atk-s0514a3:3581_2": "nāmaṁ kariṁsu. Sā mahantena parivārena vaḍḍhitvā soḷasavassakāle uttamarūpadharā",
  "atk-s0514a3:3581_3": "ahosi. Atha naṁ sivimahārājā puttassa sañjayakumārassa atthāya ānetvā tassa chattaṁ",
  "atk-s0514a3:3581_4": "ussāpetvā soḷasannaṁ itthisahassānaṁ jeṭṭhikaṁ katvā aggamahesiṭṭhāne ṭhapesi. Tena vuttaṁ –",
  "atk-s0514a3:3582": "‘‘Tato cutā sā phussatī, chattiye upapajjatha;",
  "atk-s0514a3:3583": "Jetuttaramhi nagare, sañjayena samāgamī’’ti.",
  "atk-s0514a3:3584_0": "Sā sañjayassa piyā manāpā ahosi. Atha naṁ sakko āvajjamāno ‘‘mayā phussatiyā dinnavaresu",
  "atk-s0514a3:3584_1": "nava varā samiddhā’’ti disvā ‘‘eko pana puttavaro na tāva samijjhati, tampissā samijjhāpessāmī’’ti",
  "atk-s0514a3:3584_2": "cintesi. Tadā mahāsatto tāvatiṁsadevaloke vasati, āyu cassa parikkhīṇaṁ ahosi. Taṁ",
  "atk-s0514a3:3584_3": "ñatvā sakko tassa santikaṁ gantvā ‘‘mārisa, tayā manussalokaṁ gantuṁ vaṭṭati, tattha",
  "atk-s0514a3:3584_4": "sivirañño aggamahesiyā kucchimhi paṭisandhiṁ gaṇhituṁ vaṭṭatī’’ti vatvā tassa ceva",
  "atk-s0514a3:3584_5": "aññesañca cavanadhammānaṁ saṭṭhisahassānaṁ devaputtānaṁ paṭiññaṁ gahetvā sakaṭṭhānameva",
  "atk-s0514a3:3584_6": "gato. Mahāsattopi tato cavitvā tatthupapanno, sesadevaputtāpi saṭṭhisahassānaṁ amaccānaṁ",
  "atk-s0514a3:3584_7": "gehesu nibbattiṁsu. Mahāsatte kucchigate phussatī dohaḷinī hutvā catūsu nagaradvāresu",
  "atk-s0514a3:3584_8": "nagaramajjhe rājanivesanadvāre cāti chasu ṭhānesu cha dānasālāyo kārāpetvā devasikaṁ",
  "atk-s0514a3:3584_9": "cha satasahassāni vissajjetvā mahādānaṁ dātukāmā ahosi.",
  "atk-s0514a3:3585_0": "Rājā tassā dohaḷaṁ sutvā nemittake brāhmaṇe pakkosāpetvā pucchi. Nemittakā – ‘‘mahārāja,",
  "atk-s0514a3:3585_1": "deviyā kucchimhi dānābhirato satto uppanno, dānena tittiṁ na gamissatī’’ti vadiṁsu.",
  "atk-s0514a3:3585_2": "Taṁ sutvā rājā tuṭṭhamānaso hutvā cha dānasālāyo kārāpetvā vuttappakāraṁ dānaṁ paṭṭhapesi.",
  "atk-s0514a3:3585_3": "Bodhisattassa paṭisandhiggahaṇakālato paṭṭhāya rañño āyassa pamāṇaṁ nāma nāhosi.",
  "atk-s0514a3:3585_4": "Tassa puññānubhāvena sakalajambudīparājāno paṇṇākāraṁ pahiṇiṁsu. Devī mahantena parivārena",
  "atk-s0514a3:3585_5": "gabbhaṁ dhārentī dasamāse paripuṇṇe nagaraṁ daṭṭhukāmā hutvā rañño ārocesi. Rājā",
  "atk-s0514a3:3585_6": "nagaraṁ devanagaraṁ viya alaṅkārāpetvā deviṁ rathavaraṁ āropetvā nagaraṁ padakkhiṇaṁ",
  "atk-s0514a3:3585_7": "kāresi. Tassā vessānaṁ vīthiyā vemajjhaṁ sampattakāle kammajavātā caliṁsu. Atha amaccā",
  "atk-s0514a3:3585_8": "rañño ārocesuṁ. Taṁ sutvā vessavīthiyaṁyeva tassā sūtigharaṁ kārāpetvā vāsaṁ gaṇhāpesi.",
  "atk-s0514a3:3585_9": "Sā tattha puttaṁ vijāyi. Tena vuttaṁ –",
  "atk-s0514a3:3586": "‘‘Dasa māse dhārayitvāna, karontī puraṁ padakkhiṇaṁ;",
  "atk-s0514a3:3587": "Vessānaṁ vīthiyā majjhe, janesi phussatī mama’’nti. (cariyā. 1.76);",
  "atk-s0514a3:3588_0": "Mahāsatto mātu kucchito nikkhantoyeva visado hutvā akkhīni ummīletvā nikkhami. Nikkhantoyeva",
  "atk-s0514a3:3588_1": "ca mātu hatthaṁ pasāretvā ‘‘amma, dānaṁ dassāmi, atthi kiñci te dhana’’nti āha. Athassa",
  "atk-s0514a3:3588_2": "mātā ‘‘tāta, yathāajjhāsayena dānaṁ dehī’’ti pasāritahatthe sahassatthavikaṁ ṭhapesi.",
  "atk-s0514a3:3588_3": "Mahāsatto hi umaṅgajātake imasmiṁ jātake pacchimattabhāveti tīsu ṭhānesu jātamatteyeva",
  "atk-s0514a3:3588_4": "mātarā saddhiṁ kathesi. Athassa nāmaggahaṇadivase vessavīthiyaṁ jātattā ‘‘vessantaro’’ti nāmaṁ kariṁsu.",
  "atk-s0514a3:3589": "Tena vuttaṁ –",
  "atk-s0514a3:3590": "‘‘Na mayhaṁ mattikaṁ nāmaṁ, napi pettikasambhavaṁ;",
  "atk-s0514a3:3591": "Jātomhi vessavīthiyaṁ, tasmā vessantaro ahu’’nti. (cariyā. 1.77);",
  "atk-s0514a3:3592_0": "Jātadivaseyeva panassa ekā ākāsacārinī kareṇukā abhimaṅgalasammataṁ sabbasetaṁ hatthipotakaṁ",
  "atk-s0514a3:3592_1": "ānetvā maṅgalahatthiṭṭhāne ṭhapetvā pakkāmi. Tassa mahāsattaṁ paccayaṁ katvā uppannattā",
  "atk-s0514a3:3592_2": "‘‘paccayo’’tveva nāmaṁ kariṁsu. Taṁ divasameva amaccagehesu saṭṭhisahassakumārakā",
  "atk-s0514a3:3592_3": "jāyiṁsu. Rājā mahāsattassa atidīghādidose vivajjetvā alambathaniyo madhurakhīrāyo",
  "atk-s0514a3:3592_4": "catusaṭṭhi dhātiyo upaṭṭhāpesi. Tena saddhiṁ jātānañca saṭṭhidārakasahassānaṁ ekekā",
  "atk-s0514a3:3592_5": "dhātiyo upaṭṭhāpesi. So saṭṭhisahassehi dārakehi saddhiṁ mahantena parivārena vaḍḍhati.",
  "atk-s0514a3:3592_6": "Athassa rājā satasahassagghanakaṁ kumārapiḷandhanaṁ kārāpesi. So catuppañcavassikakāle",
  "atk-s0514a3:3592_7": "taṁ omuñcitvā dhātīnaṁ datvā puna tāhi dīyamānampi na gaṇhi. Tā rañño ārocayiṁsu.",
  "atk-s0514a3:3592_8": "Rājā taṁ sutvā ‘‘mama puttena dinnaṁ brahmadeyyameva hotū’’ti aparampi kāresi. Kumāro",
  "atk-s0514a3:3592_9": "tampi adāsiyeva. Iti dārakakāleyeva dhātīnaṁ nava vāre piḷandhanaṁ adāsi.",
  "atk-s0514a3:3593_0": "Aṭṭhavassikakāle pana pāsādavaragato sirisayanapiṭṭhe nisinnova cintesi ‘‘ahaṁ bāhirakadānameva",
  "atk-s0514a3:3593_1": "demi, taṁ maṁ na paritoseti, ajjhattikadānaṁ dātukāmomhi, sace maṁ koci sīsaṁ yāceyya,",
  "atk-s0514a3:3593_2": "sīsaṁ chinditvā tassa dadeyyaṁ. Sacepi maṁ koci hadayaṁ yāceyya, uraṁ bhinditvā hadayaṁ",
  "atk-s0514a3:3593_3": "nīharitvā dadeyyaṁ. Sace akkhīni yāceyya, akkhīni uppāṭetvā dadeyyaṁ. Sace sarīramaṁsaṁ",
  "atk-s0514a3:3593_4": "yāceyya, sakalasarīrato maṁsaṁ chinditvā dadeyyaṁ. Sacepi maṁ koci rudhiraṁ yāceyya,",
  "atk-s0514a3:3593_5": "rudhiraṁ gahetvā dadeyyaṁ. Atha vāpi koci ‘dāso me hohī’ti vadeyya, attānamassa sāvetvā",
  "atk-s0514a3:3593_6": "dāsaṁ katvā dadeyya’’nti. Tassevaṁ sabhāvaṁ cintentassa catunahutādhikadviyojanasatasahassabahalā",
  "atk-s0514a3:3593_7": "ayaṁ mahāpathavī mattavaravāraṇo viya gajjamānā kampi. Sinerupabbatarājā suseditavettaṅkuro",
  "atk-s0514a3:3593_8": "viya onamitvā jetuttaranagarābhimukho aṭṭhāsi. Pathavisaddena devā gajjanto khaṇikavassaṁ",
  "atk-s0514a3:3593_9": "vassi, akālavijjulatā nicchariṁsu, sāgaro saṅkhubhi. Sakko devarājā apphoṭesi, mahābrahmā",
  "atk-s0514a3:3593_10": "sādhukāramadāsi. Pathavitalato paṭṭhāya yāva brahmalokā ekakolāhalaṁ ahosi.",
  "atk-s0514a3:3594": "Vuttampi cetaṁ –",
  "atk-s0514a3:3595": "‘‘Yadāhaṁ dārako homi, jātiyā aṭṭhavassiko;",
  "atk-s0514a3:3596": "Tadā nisajja pāsāde, dānaṁ dātuṁ vicintayiṁ.",
  "atk-s0514a3:3597": "‘‘Hadayaṁ dadeyyaṁ cakkhuṁ, maṁsampi rudhirampi ca;",
  "atk-s0514a3:3598": "Dadeyyaṁ kāyaṁ sāvetvā, yadi koci yācaye mamaṁ.",
  "atk-s0514a3:3599": "‘‘Sabhāvaṁ cintayantassa, akampitamasaṇṭhitaṁ;",
  "atk-s0514a3:3600": "Akampi tattha pathavī, sineruvanavaṭaṁsakā’’ti. (cariyā. 1.78-80);",
  "atk-s0514a3:3601_0": "Bodhisatto soḷasavassikakāleyeva sabbasippesu nipphattiṁ pāpuṇi. Athassa pitā rajjaṁ",
  "atk-s0514a3:3601_1": "dātukāmo mātarā saddhiṁ mantetvā maddarājakulato mātuladhītaraṁ maddiṁ nāma rājakaññaṁ",
  "atk-s0514a3:3601_2": "ānetvā soḷasannaṁ itthisahassānaṁ jeṭṭhikaṁ aggamahesiṁ katvā mahāsattaṁ rajje abhisiñci.",
  "atk-s0514a3:3601_3": "Mahāsatto rajje patiṭṭhitakālato paṭṭhāya devasikaṁ cha satasahassāni vissajjento",
  "atk-s0514a3:3601_4": "mahādānaṁ pavattesi. Aparabhāge maddidevī puttaṁ vijāyi. Taṁ kañcanajālena sampaṭicchiṁsu,",
  "atk-s0514a3:3601_5": "tenassa ‘‘jālīkumāro’’tveva nāmaṁ kariṁsu. Tassa padasā gamanakāle dhītaraṁ vijāyi.",
  "atk-s0514a3:3601_6": "Taṁ kaṇhājinena sampaṭicchiṁsu, tenassā ‘‘kaṇhājinā’’tveva nāmaṁ kariṁsu. Mahāsatto",
  "atk-s0514a3:3601_7": "māsassa chakkhattuṁ alaṅkatahatthikkhandhavaragato cha dānasālāyo olokesi. Tadā kāliṅgaraṭṭhe",
  "atk-s0514a3:3601_8": "dubbuṭṭhikā ahosi, sassāni na sampajjiṁsu, manussānaṁ mahantaṁ chātabhayaṁ pavatti.",
  "atk-s0514a3:3601_9": "Manussā jīvituṁ asakkontācorakammaṁ karonti. Dubbhikkhapīḷitā jānapadā rājaṅgaṇe",
  "atk-s0514a3:3601_10": "sannipatitvā rājānaṁ upakkosiṁsu . Taṁ sutvā raññā ‘‘kiṁ, tātā’’ti vutte tamatthaṁ",
  "atk-s0514a3:3601_11": "ārocayiṁsu. Rājā ‘‘sādhu, tātā, devaṁ vassāpessāmī’’ti te uyyojetvā samādinnasīlo",
  "atk-s0514a3:3601_12": "uposathavāsaṁ vasantopi devaṁ vassāpetuṁ nāsakkhi. So nāgare sannipātetvā ‘‘ahaṁ",
  "atk-s0514a3:3601_13": "samādinnasīlo sattāhaṁ uposathavāsaṁ vasantopi devaṁ vassāpetuṁ nāsakkhiṁ, kiṁ nu",
  "atk-s0514a3:3601_14": "kho kātabba’’nti pucchi. Sace, deva, devaṁ vassāpetuṁ na sakkosi, esa jetuttaranagare",
  "atk-s0514a3:3601_15": "sañjayassa rañño putto vessantaro nāma dānābhirato. Tassaṁ kira sabbaseto maṅgalahatthī",
  "atk-s0514a3:3601_16": "atthi, tassa gatagataṭṭhāne devo vassi. Brāhmaṇe pesetvā taṁ hatthiṁ yācāpetuṁ vaṭṭati, āṇāpethāti.",
  "atk-s0514a3:3602_0": "So ‘‘sādhū’’ti sampaṭicchitvā brāhmaṇe sannipātetvā tesu guṇavaṇṇasampanne aṭṭha",
  "atk-s0514a3:3602_1": "jane vicinitvā tesaṁ paribbayaṁ datvā ‘‘gacchatha, tumhe vessantaraṁ hatthiṁ yācitvā",
  "atk-s0514a3:3602_2": "ānethā’’ti pesesi. Brāhmaṇā anupubbena jetuttaranagaraṁ gantvā dānagge bhattaṁ paribhuñjitvā",
  "atk-s0514a3:3602_3": "attano sarīraṁ rajoparikiṇṇaṁ paṁsumakkhitaṁ katvā puṇṇamadivase rājānaṁ hatthiṁ",
  "atk-s0514a3:3602_4": "yācitukāmā hutvā rañño dānaggaṁ āgamanakāle pācīnadvāraṁ agamaṁsu. Rājāpi ‘‘dānaggaṁ",
  "atk-s0514a3:3602_5": "olokessāmī’’ti pātova nhatvā nānaggarasabhojanaṁ bhuñjitvā alaṅkaritvā alaṅkatahatthikkhandhavaragato",
  "atk-s0514a3:3602_6": "pācīnadvāraṁ agamāsi. Brāhmaṇā tatthokāsaṁ alabhitvā dakkhiṇadvāraṁ gantvā unnatapadese",
  "atk-s0514a3:3602_7": "ṭhatvā rañño pācīnadvāre dānaggaṁ oloketvā dakkhiṇadvārāgamanakāle hatthe pasāretvā",
  "atk-s0514a3:3602_8": "‘‘jayatu bhavaṁ vessantaro’’ti tikkhattuṁ āhaṁsu. Mahāsatto te brāhmaṇe disvā hatthiṁ",
  "atk-s0514a3:3602_9": "tesaṁ ṭhitaṭṭhānaṁ pesetvā hatthikkhandhe nisinno paṭhamaṁ gāthamāha –",
  "atk-s0514a3:3603": "1668.",
  "atk-s0514a3:3604": " ‘‘Parūḷhakacchanakhalomā , paṅkadantā rajassirā;",
  "atk-s0514a3:3605": "Paggayha dakkhiṇaṁ bāhuṁ, kiṁ maṁ yācanti brāhmaṇā’’ti.",
  "atk-s0514a3:3606": "Brāhmaṇā āhaṁsu –",
  "atk-s0514a3:3607": "1669.",
  "atk-s0514a3:3608": " ‘‘Ratanaṁ deva yācāma, sivīnaṁ raṭṭhavaḍḍhana;",
  "atk-s0514a3:3609": "Dadāhi pavaraṁ nāgaṁ, īsādantaṁ urūḷhava’’nti.",
  "atk-s0514a3:3610": "Tattha urūḷhavanti ubbāhanasamatthaṁ.",
  "atk-s0514a3:3611_0": "Taṁ sutvā mahāsatto ‘‘ahaṁ sīsaṁ ādiṁ katvā ajjhattikadānaṁ dātukāmomhi, ime pana",
  "atk-s0514a3:3611_1": "maṁ bāhirakadānameva yācanti, pūressāmi tesaṁ manoratha’’nti cintetvā hatthikkhandhavaragato tatiyaṁ gāthamāha –",
  "atk-s0514a3:3612": "1670.",
  "atk-s0514a3:3613": " ‘‘Dadāmi na vikampāmi, yaṁ maṁ yācanti brāhmaṇā;",
  "atk-s0514a3:3614": "Pabhinnaṁ kuñjaraṁ dantiṁ, opavayhaṁ gajuttama’’nti.",
  "atk-s0514a3:3615": "Paṭijānitvā ca pana –",
  "atk-s0514a3:3616": "1671.",
  "atk-s0514a3:3617": " ‘‘Hatthikkhandhato oruyha, rājā cāgādhimānaso;",
  "atk-s0514a3:3618": "Brāhmaṇānaṁ adā dānaṁ, sivīnaṁ raṭṭhavaḍḍhano’’ti.",
  "atk-s0514a3:3619_0": "Tattha opavayhanti rājavāhanaṁ. Cāgādhimānasoti cāgena adhikamānaso rājā. Brāhmaṇānaṁ",
  "atk-s0514a3:3619_1": "adā dānanti so vāraṇassa analaṅkataṭṭhānaṁ olokanatthaṁ tikkhattuṁ padakkhiṇaṁ katvā",
  "atk-s0514a3:3619_2": "analaṅkataṭṭhānaṁ adisvā kusumamissakasugandhodakapūritaṁ suvaṇṇabhiṅgāraṁ gahetvā",
  "atk-s0514a3:3619_3": "‘‘ito ethā’’ti vatvā alaṅkatarajatadāmasadisaṁ hatthisoṇḍaṁ gahetvā tesaṁ hatthe",
  "atk-s0514a3:3619_4": "ṭhapetvā udakaṁ pātetvā alaṅkatavāraṇaṁ brāhmaṇānaṁ adāsi.",
  "atk-s0514a3:3620_0": "Tassa catūsu pādesu alaṅkāro cattāri satasahassāni agghati, ubhosu passesu alaṅkāro",
  "atk-s0514a3:3620_1": "dve satasahassāni, heṭṭhā udare kambalaṁ satasahassaṁ, piṭṭhiyaṁ muttajālaṁ maṇijālaṁ",
  "atk-s0514a3:3620_2": "kañcanajālanti tīṇi jālāni tīṇi satasahassāni, ubhosu kaṇṇesu alaṅkāro dve satasahassāni,",
  "atk-s0514a3:3620_3": "piṭṭhiyaṁ attharaṇakambalaṁ satasahassaṁ, kumbhālaṅkāro satasahassaṁ, tayo vaṭaṁsakā",
  "atk-s0514a3:3620_4": "tīṇi satasahassāni, kaṇṇacūḷālaṅkāro dve satasahassāni, dvinnaṁ dantānaṁ alaṅkāro",
  "atk-s0514a3:3620_5": "dve satasahassāni, soṇḍāya sovatthikālaṅkāro satasahassaṁ, naṅguṭṭhālaṅkāro satasahassaṁ,",
  "atk-s0514a3:3620_6": "ārohaṇanisseṇi satasahassaṁ, bhuñjanakaṭāhaṁ satasahassaṁ, ṭhapetvā anagghaṁ bhaṇḍaṁ",
  "atk-s0514a3:3620_7": "kāyāruḷhapasādhanaṁ dvāvīsati satasahassāni . Evaṁ tāva ettakaṁ dhanaṁ catuvīsatisatasahassāni",
  "atk-s0514a3:3620_8": "agghati. Chattapiṇḍiyaṁ pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhe",
  "atk-s0514a3:3620_9": "veṭhanamuttāhāre maṇi, hatthikumbhe maṇīti imāni cha anagghāni, hatthīpi anagghoyevāti",
  "atk-s0514a3:3620_10": "hatthinā saddhiṁ satta anagghānīti sabbāni tāni brāhmaṇānaṁ adāsi. Tathā hatthino",
  "atk-s0514a3:3620_11": "paricārakāni pañca kulasatāni hatthimeṇḍahatthigopakehi saddhiṁ adāsi. Saha dānenevassa",
  "atk-s0514a3:3620_12": "heṭṭhā vuttanayeneva bhūmikampādayo ahesuṁ. Tamatthaṁ pakāsento satthā āha –",
  "atk-s0514a3:3621": "1672.",
  "atk-s0514a3:3622": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:3623": "Hatthināge padinnamhi, medanī sampakampatha.",
  "atk-s0514a3:3624": "1673.",
  "atk-s0514a3:3625": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:3626": "Hatthināge padinnamhi, khubhittha nagaraṁ tadā.",
  "atk-s0514a3:3627": "1674.",
  "atk-s0514a3:3628": " ‘‘Samākulaṁ puraṁ āsi, ghoso ca vipulo mahā;",
  "atk-s0514a3:3629": "Hatthināge padinnamhi, sivīnaṁ raṭṭhavaḍḍhane’’ti.",
  "atk-s0514a3:3630": "Tattha tadāsīti tadā āsi. Hatthināgeti hatthisaṅkhāte nāge. Khubhittha nagaraṁ tadāti tadā jetuttaranagaraṁ saṅkhubhitaṁ ahosi.",
  "atk-s0514a3:3631_0": "Brāhmaṇā kira dakkhiṇadvāre hatthiṁ labhitvā hatthipiṭṭhe nisīditvā mahājanaparivārā",
  "atk-s0514a3:3631_1": "nagaramajjhena pāyiṁsu. Mahājano te disvā ‘‘ambho brāhmaṇā, amhākaṁ hatthiṁ āruḷhā",
  "atk-s0514a3:3631_2": "kuto vo hatthī laddhā’’ti āha. Brāhmaṇā ‘‘vessantaramahārājena no hatthī dinno, ke",
  "atk-s0514a3:3631_3": "tumhe’’ti mahājanaṁ hatthavikārādīhi ghaṭṭentā nagaramajjhena gantvā uttaradvārena",
  "atk-s0514a3:3631_4": "nikkhamiṁsu. Nāgarā devatāvaṭṭanena bodhisattassa kuddhā rājadvāre sannipatitvā mahantaṁ",
  "atk-s0514a3:3631_5": "upakkosamakaṁsu. Tena vuttaṁ –",
  "atk-s0514a3:3632": "‘‘Samākulaṁ puraṁ āsi, ghoso ca vipulo mahā;",
  "atk-s0514a3:3633": "Hatthināge padinnamhi, sivīnaṁ raṭṭhavaḍḍhane.",
  "atk-s0514a3:3634": "‘‘Athettha vattati saddo, tumulo bheravo mahā;",
  "atk-s0514a3:3635": "Hatthināge padinnamhi, khubhittha nagaraṁ tadā.",
  "atk-s0514a3:3636": "‘‘Athettha vattati saddo, tumulo bheravo mahā;",
  "atk-s0514a3:3637": "Hatthināge padinnamhi, sivīnaṁ raṭṭhavaḍḍhane’’ti.",
  "atk-s0514a3:3638": "Tattha ghosoti upakkosanasaddo patthaṭattā vipulo, uddhaṁ gatattā mahā. Sivīnaṁ raṭṭhavaḍḍhaneti siviraṭṭhassa vuddhikare.",
  "atk-s0514a3:3639": "Athassa dānena saṅkhubhitacittā hutvā nagaravāsino rañño ārocesuṁ. Tena vuttaṁ –",
  "atk-s0514a3:3640": "1675.",
  "atk-s0514a3:3641": " ‘‘Uggā ca rājaputtā ca, vesiyānā ca brāhmaṇā;",
  "atk-s0514a3:3642": "Hatthārohā anīkaṭṭhā, rathikā pattikārakā.",
  "atk-s0514a3:3643": "1676.",
  "atk-s0514a3:3644": " ‘‘Kevalo cāpi nigamo, sivayo ca samāgatā;",
  "atk-s0514a3:3645": "Disvā nāgaṁ nīyamānaṁ, te rañño paṭivedayuṁ.",
  "atk-s0514a3:3646": "1677.",
  "atk-s0514a3:3647": " ‘‘Vidhamaṁ deva te raṭṭhaṁ, putto vessantaro tava;",
  "atk-s0514a3:3648": "Kathaṁ no hatthinaṁ dajjā, nāgaṁ raṭṭhassa pūjitaṁ.",
  "atk-s0514a3:3649": "1678.",
  "atk-s0514a3:3650": " ‘‘Kathaṁ no kuñjaraṁ dajjā, īsādantaṁ urūḷhavaṁ;",
  "atk-s0514a3:3651": "Khettaññuṁ sabbayuddhānaṁ, sabbasetaṁ gajuttamaṁ.",
  "atk-s0514a3:3652": "1679.",
  "atk-s0514a3:3653": " ‘‘Paṇḍukambalasañchannaṁ, pabhinnaṁ sattumaddanaṁ;",
  "atk-s0514a3:3654": "Dantiṁ savālabījaniṁ, setaṁ kelāsasādisaṁ.",
  "atk-s0514a3:3655": "1680.",
  "atk-s0514a3:3656": " ‘‘Sasetacchattaṁ saupādheyyaṁ, sāthabbanaṁ sahatthipaṁ;",
  "atk-s0514a3:3657": "Aggayānaṁ rājavāhiṁ, brāhmaṇānaṁ adā gaja’’nti.",
  "atk-s0514a3:3658_0": "Tattha uggāti uggatā paññātā. Nigamoti negamakuṭumbikajano. Vidhamaṁ deva te raṭṭhanti",
  "atk-s0514a3:3658_1": "deva, tava raṭṭhaṁ vidhamaṁ. Kathaṁ no hatthinaṁ dajjāti kena kāraṇena amhākaṁ hatthinaṁ",
  "atk-s0514a3:3658_2": "abhimaṅgalasammataṁ kāliṅgaraṭṭhavāsīnaṁ brāhmaṇānaṁ dadeyya. Khettaññuṁ sabbayuddhānanti",
  "atk-s0514a3:3658_3": "sabbayuddhānaṁ khettabhūmisīsajānanasamatthaṁ. Dantinti manoramadantayuttaṁ. Savālabījaninti",
  "atk-s0514a3:3658_4": "sahavālabījaniṁ. Saupādheyyanti saattharaṇaṁ. Sāthabbananti sahatthivejjaṁ. Sahatthipanti",
  "atk-s0514a3:3658_5": "hatthiparicārakānaṁ pañcannaṁ kulasatānaṁ hatthimeṇḍahatthigopakānañca vasena sahatthipaṁ.",
  "atk-s0514a3:3659": "Evañca pana vatvā punapi āhaṁsu –",
  "atk-s0514a3:3660": "1681.",
  "atk-s0514a3:3661": " ‘‘Annaṁ pānañca yo dajjā, vatthasenāsanāni ca;",
  "atk-s0514a3:3662": "Etaṁ kho dānaṁ patirūpaṁ, etaṁ kho brāhmaṇārahaṁ.",
  "atk-s0514a3:3663": "1682.",
  "atk-s0514a3:3664": " ‘‘Ayaṁ te vaṁsarājā no, sivīnaṁ raṭṭhavaḍḍhano;",
  "atk-s0514a3:3665": "Kathaṁ vessantaro putto, gajaṁ bhājeti sañjaya.",
  "atk-s0514a3:3666": "1683.",
  "atk-s0514a3:3667": " ‘‘Sace tvaṁ na karissasi, sivīnaṁ vacanaṁ idaṁ;",
  "atk-s0514a3:3668": "Maññe taṁ saha puttena, sivī hatthe karissare’’ti.",
  "atk-s0514a3:3669": "Tattha vaṁsarājāti paveṇiyā āgato mahārājā. Bhājetīti deti. Sivī hatthe karissareti siviraṭṭhavāsino saha puttena taṁ attano hatthe karissantīti.",
  "atk-s0514a3:3670": "Taṁ sutvā rājā ‘‘ete vessantaraṁ mārāpetuṁ icchantī’’ti saññāya āha –",
  "atk-s0514a3:3671": "1684.",
  "atk-s0514a3:3672": " ‘‘Kāmaṁ janapado māsi, raṭṭhañcāpi vinassatu;",
  "atk-s0514a3:3673": "Nāhaṁ sivīnaṁ vacanā, rājaputtaṁ adūsakaṁ;",
  "atk-s0514a3:3674": "Pabbājeyyaṁ sakā raṭṭhā, putto hi mama oraso.",
  "atk-s0514a3:3675": "1685.",
  "atk-s0514a3:3676": " ‘‘Kāmaṁ janapado māsi, raṭṭhañcāpi vinassatu;",
  "atk-s0514a3:3677": "Nāhaṁ sivīnaṁ vacanā, rājaputtaṁ adūsakaṁ;",
  "atk-s0514a3:3678": "Pabbājeyyaṁ sakā raṭṭhā, putto hi mama atrajo.",
  "atk-s0514a3:3679": "1686.",
  "atk-s0514a3:3680": " ‘‘Na cāhaṁ tasmiṁ dubbheyyaṁ, ariyasīlavato hi so;",
  "atk-s0514a3:3681": "Asilokopi me assa, pāpañca pasave bahuṁ;",
  "atk-s0514a3:3682": "Kathaṁ vessantaraṁ puttaṁ, satthena ghātayāmase’’ti.",
  "atk-s0514a3:3683": "Tattha māsīti mā āsi, mā hotūti attho. Ariyasīlavatoti ariyena sīlavatena ariyāya ca ācārasampattiyā samannāgato. Ghātayāmaseti ghātayissāma.",
  "atk-s0514a3:3684": "Taṁ sutvā sivayo avocuṁ –",
  "atk-s0514a3:3685": "1687.",
  "atk-s0514a3:3686": " ‘‘Mā naṁ daṇḍena satthena, na hi so bandhanāraho;",
  "atk-s0514a3:3687": "Pabbājehi ca naṁ raṭṭhā, vaṅke vasatu pabbate’’ti.",
  "atk-s0514a3:3688": "Tattha mā naṁ daṇḍena satthenāti deva, tumhe taṁ daṇḍena vā satthena vā mā ghātayittha. Na hi so bandhanārahoti so bandhanārahopi na hotiyeva.",
  "atk-s0514a3:3689": "Rājā āha –",
  "atk-s0514a3:3690": "1688.",
  "atk-s0514a3:3691": " ‘‘Eso ce sivīnaṁ chando, chandaṁ na panudāmase;",
  "atk-s0514a3:3692": "Imaṁ so vasatu rattiṁ, kāme ca paribhuñjatu.",
  "atk-s0514a3:3693": "1689.",
  "atk-s0514a3:3694": " ‘‘Tato ratyā vivasāne, sūriyassuggamanaṁ pati;",
  "atk-s0514a3:3695": "Samaggā sivayo hutvā, raṭṭhā pabbājayantu na’’nti.",
  "atk-s0514a3:3696": "Tattha vasatūti puttadārassa ovādaṁ dadamāno vasatu, ekarattiñcassa okāsaṁ dethāti vadati.",
  "atk-s0514a3:3697_0": "Te ‘‘ekarattimattaṁ vasatū’’ti rañño vacanaṁ sampaṭicchiṁsu. Atha rājā ne uyyojetvā",
  "atk-s0514a3:3697_1": "puttassa sāsanaṁ pesento kattāraṁ āmantetvā tassa santikaṁ pesesi. So ‘‘sādhū’’ti",
  "atk-s0514a3:3697_2": "sampaṭicchitvā vessantarassa nivesanaṁ gantvā taṁ pavattiṁ ārocesi. Tamatthaṁ pakāsento satthā āha –",
  "atk-s0514a3:3698": "1690.",
  "atk-s0514a3:3699": " ‘‘Uṭṭhehi katte taramāno, gantvā vessantaraṁ vada;",
  "atk-s0514a3:3700": "‘Sivayo deva te kuddhā, negamā ca samāgatā.",
  "atk-s0514a3:3701": "1691.",
  "atk-s0514a3:3702": " ‘‘Uggā ca rājaputtā ca, vesiyānā ca brāhmaṇā;",
  "atk-s0514a3:3703": "Hatthārohā anīkaṭṭhā, rathikā pattikārakā;",
  "atk-s0514a3:3704": "Kevalo cāpi nigamo, sivayo ca samāgatā.",
  "atk-s0514a3:3705": "1692.",
  "atk-s0514a3:3706": " ‘‘Asmā ratyā vivasāne, sūriyassuggamanaṁ pati;",
  "atk-s0514a3:3707": "Samaggā sivayo hutvā, raṭṭhā pabbājayanti taṁ’.",
  "atk-s0514a3:3708": "1693.",
  "atk-s0514a3:3709": " ‘‘Sa kattā taramānova, sivirājena pesito;",
  "atk-s0514a3:3710": "Āmuttahatthābharaṇo, suvattho candanabhūsito.",
  "atk-s0514a3:3711": "1694.",
  "atk-s0514a3:3712": " ‘‘Sīsaṁ nhāto udake so, āmuttamaṇikuṇḍalo;",
  "atk-s0514a3:3713": "Upāgami puraṁ rammaṁ, vessantaranivesanaṁ.",
  "atk-s0514a3:3714": "1695.",
  "atk-s0514a3:3715": " ‘‘Tatthaddasa kumāraṁ so, ramamānaṁ sake pure;",
  "atk-s0514a3:3716": "Parikiṇṇaṁ amaccehi, tidasānaṁva vāsavaṁ.",
  "atk-s0514a3:3717": "1696.",
  "atk-s0514a3:3718": " ‘‘So tattha gantvā taramāno, kattā vessantaraṁbravi;",
  "atk-s0514a3:3719": "‘Dukkhaṁ te vedayissāmi, mā me kujjhi rathesabha’.",
  "atk-s0514a3:3720": "1697.",
  "atk-s0514a3:3721": " ‘‘Vanditvā rodamāno so, kattā rājānamabravi;",
  "atk-s0514a3:3722": "Bhattā mesi mahārāja, sabbakāmarasāharo.",
  "atk-s0514a3:3723": "1698.",
  "atk-s0514a3:3724": " ‘‘Dukkhaṁ te vedayissāmi, tattha assāsayantu maṁ;",
  "atk-s0514a3:3725": "Sivayo deva te kuddhā, negamā ca samāgatā.",
  "atk-s0514a3:3726": "1699.",
  "atk-s0514a3:3727": " ‘‘Uggā ca rājaputtā ca, vesiyānā ca brāhmaṇā;",
  "atk-s0514a3:3728": "Hatthārohā anīkaṭṭhā, rathikā pattikārakā;",
  "atk-s0514a3:3729": "Kevalo cāpi nigamo, sivayo ca samāgatā.",
  "atk-s0514a3:3730": "1700.",
  "atk-s0514a3:3731": " ‘‘Asmā ratyā vivasāne, sūriyassuggamanaṁ pati;",
  "atk-s0514a3:3732": "Samaggā sivayo hutvā, raṭṭhā pabbājayanti ta’’nti.",
  "atk-s0514a3:3733_0": "Tattha kumāranti mātāpitūnaṁ atthitāya ‘‘kumāro’’tveva saṅkhaṁ gataṁ rājānaṁ. Ramamānanti",
  "atk-s0514a3:3733_1": "attanā dinnadānassa vaṇṇaṁ kathayamānaṁ somanassappattaṁ hutvā nisinnaṁ. Parikiṇṇaṁ",
  "atk-s0514a3:3733_2": "amaccehīti attanā sahajātehi saṭṭhisahassehi amaccehi parivutaṁ samussitasetacchatte",
  "atk-s0514a3:3733_3": "rājāsane nisinnaṁ. Vedayissāmīti kathayissāmi. Tattha assāsayantu manti tasmiṁ dukkhassāsanārocane",
  "atk-s0514a3:3733_4": "kathetuṁ avisahavasena kilantaṁ maṁ, deva, te pādā assāsayantu, vissattho kathehīti",
  "atk-s0514a3:3733_5": "maṁ vadathāti adhippāyenevamāha.",
  "atk-s0514a3:3734": "Mahāsatto āha –",
  "atk-s0514a3:3735": "1701.",
  "atk-s0514a3:3736": " ‘‘Kismiṁ me sivayo kuddhā, nāhaṁ passāmi dukkaṭaṁ;",
  "atk-s0514a3:3737": "Taṁ me katte viyācikkha, kasmā pabbājayanti ma’’nti.",
  "atk-s0514a3:3738": "Tattha kisminti katarasmiṁ kāraṇe. Viyācikkhāti vitthārato kathehi.",
  "atk-s0514a3:3739": "Kattā āha –",
  "atk-s0514a3:3740": "1702.",
  "atk-s0514a3:3741": " ‘‘Uggā ca rājaputtā ca, vesiyānā ca brāhmaṇā;",
  "atk-s0514a3:3742": "Hatthārohā anīkaṭṭhā, rathikā pattikārakā;",
  "atk-s0514a3:3743": "Nāgadānena khiyyanti, tasmā pabbājayanti ta’’nti.",
  "atk-s0514a3:3744": "Tattha khiyyantīti kujjhanti.",
  "atk-s0514a3:3745": "Taṁ sutvā mahāsatto somanassappatto hutvā āha –",
  "atk-s0514a3:3746": "1703.",
  "atk-s0514a3:3747": " ‘‘Hadayaṁ cakkhumpahaṁ dajjaṁ, kiṁ me bāhirakaṁ dhanaṁ;",
  "atk-s0514a3:3748": "Hiraññaṁ vā suvaṇṇaṁ vā, muttā veḷuriyā maṇi.",
  "atk-s0514a3:3749": "1704.",
  "atk-s0514a3:3750": " ‘‘Dakkhiṇaṁ vāpahaṁ bāhuṁ, disvā yācakamāgate;",
  "atk-s0514a3:3751": "Dadeyyaṁ na vikampeyyaṁ, dāne me ramate mano.",
  "atk-s0514a3:3752": "1705.",
  "atk-s0514a3:3753": " ‘‘Kāmaṁ maṁ sivayo sabbe, pabbājentu hanantu vā;",
  "atk-s0514a3:3754": "Neva dānā viramissaṁ, kāmaṁ chindantu sattadhā’’ti.",
  "atk-s0514a3:3755": "Tattha yācakamāgateti yācake āgate taṁ yācakaṁ disvā. Neva dānā viramissanti neva dānā viramissāmi.",
  "atk-s0514a3:3756": "Taṁ sutvā kattā neva raññā dinnaṁ na nāgarehi dinnaṁ attano matiyā eva aparaṁ sāsanaṁ kathento āha –",
  "atk-s0514a3:3757": "1706.",
  "atk-s0514a3:3758": " ‘‘Evaṁ taṁ sivayo āhu, negamā ca samāgatā;",
  "atk-s0514a3:3759": "Kontimārāya tīrena, girimārañjaraṁ pati;",
  "atk-s0514a3:3760": "Yena pabbājitā yanti, tena gacchatu subbato’’ti.",
  "atk-s0514a3:3761_0": "Tattha kontimārāyāti kontimārāya nāma nadiyā tīrena. Girimārañjaraṁ patīti ārañjaraṁ",
  "atk-s0514a3:3761_1": "nāma giriṁ abhimukho hutvā. Yenāti yena maggena raṭṭhā pabbājitā rājāno gacchanti,",
  "atk-s0514a3:3761_2": "tena subbato vessantaropi gacchatūti evaṁ sivayo kathentīti āha. Idaṁ kira so devatādhiggahito hutvā kathesi.",
  "atk-s0514a3:3762_0": "Taṁ sutvā bodhisatto ‘‘sādhu dosakārakānaṁ gatamaggena gamissāmi, maṁ kho pana nāgarā",
  "atk-s0514a3:3762_1": "na aññena dosena pabbājenti, mayā hatthissa dinnattā pabbājenti. Evaṁ santepi ahaṁ",
  "atk-s0514a3:3762_2": "sattasatakaṁ mahādānaṁ dassāmi, nāgarā me ekadivasaṁ dānaṁ dātuṁ okāsaṁ dentu, sve",
  "atk-s0514a3:3762_3": "dānaṁ datvā tatiyadivase gamissāmī’’ti vatvā āha –",
  "atk-s0514a3:3763": "1707.",
  "atk-s0514a3:3764": " ‘‘Sohaṁ tena gamissāmi, yena gacchanti dūsakā;",
  "atk-s0514a3:3765": "Rattindivaṁ me khamatha, yāva dānaṁ dadāmaha’’nti.",
  "atk-s0514a3:3766_0": "Taṁ sutvā kattā ‘‘sādhu, deva, nāgarānaṁ vakkhāmī’’ti vatvā pakkāmi. Mahāsatto taṁ",
  "atk-s0514a3:3766_1": "uyyojetvā mahāsenaguttaṁ pakkosāpetvā ‘tāta, ahaṁ sve sattasatakaṁ nāma mahādānaṁ",
  "atk-s0514a3:3766_2": "dassāmi, satta hatthisatāni, satta assasatāni, satta rathasatāni, satta itthisatāni,",
  "atk-s0514a3:3766_3": "satta dhenusatāni, satta dāsasatāni, satta dāsisatāni ca paṭiyādehi, nānappakārāni",
  "atk-s0514a3:3766_4": "ca annapānādīni antamaso surampi sabbaṁ dātabbayuttakaṁ upaṭṭhapehī’’ti sattasatakaṁ",
  "atk-s0514a3:3766_5": "mahādānaṁ vicāretvā amacce uyyojetvā ekakova maddiyā vasanaṭṭhānaṁ gantvā sirisayanapiṭṭhe",
  "atk-s0514a3:3766_6": "nisīditvā tāya saddhiṁ kathaṁ pavattesi. Tamatthaṁ pakāsento satthā āha –",
  "atk-s0514a3:3767": "1708.",
  "atk-s0514a3:3768": " ‘‘Āmantayittha rājānaṁ, maddiṁ sabbaṅgasobhanaṁ;",
  "atk-s0514a3:3769": "Yaṁ te kiñci mayā dinnaṁ, dhanaṁ dhaññañca vijjati.",
  "atk-s0514a3:3770": "1709.",
  "atk-s0514a3:3771": " ‘‘Hiraññaṁ vā suvaṇṇaṁ vā, muttā veḷuriyā bahū;",
  "atk-s0514a3:3772": "Sabbaṁ taṁ nidaheyyāsi, yañca te pettikaṁ dhana’’nti.",
  "atk-s0514a3:3773": "Tattha nidaheyyāsīti nidhiṁ katvā ṭhapeyyāsi. Pettikanti pitito āgataṁ.",
  "atk-s0514a3:3774": "1710.",
  "atk-s0514a3:3775": " ‘‘Tamabravi rājaputtī, maddī sabbaṅgasobhanā;",
  "atk-s0514a3:3776": "Kuhiṁ deva nidahāmi, taṁ me akkhāhi pucchito’’ti.",
  "atk-s0514a3:3777_0": "Tattha tamabravīti ‘‘mayhaṁ sāmikena vessantarena ettakaṁ kālaṁ ‘dhanaṁ nidhehī’ti",
  "atk-s0514a3:3777_1": "na vuttapubbaṁ, idāneva vadati, kuhiṁ nu kho nidhetabbaṁ, pucchissāmi na’’nti cintetvā taṁ abravi.",
  "atk-s0514a3:3778": "Vessantaro āha –",
  "atk-s0514a3:3779": "1711.",
  "atk-s0514a3:3780": " ‘‘Sīlavantesu dajjāsi, dānaṁ maddi yathārahaṁ;",
  "atk-s0514a3:3781": "Na hi dānā paraṁ atthi, patiṭṭhā sabbapāṇina’’nti.",
  "atk-s0514a3:3782": "Tattha dajjāsīti bhadde, maddi koṭṭhādīsu anidahitvā anugāmikanidhiṁ nidahamānā sīlavantesu dadeyyāsi. Na hi dānā paranti dānato uttaritaraṁ patiṭṭhā nāma na hi atthi.",
  "atk-s0514a3:3783": "Sā ‘‘sādhū’’ti tassa vacanaṁ sampaṭicchi. Atha naṁ uttaripi ovadanto āha –",
  "atk-s0514a3:3784": "1712.",
  "atk-s0514a3:3785": " ‘‘Puttesu maddi dayesi, sassuyā sasuramhi ca;",
  "atk-s0514a3:3786": "Yo ca taṁ bhattā maññeyya, sakkaccaṁ taṁ upaṭṭhahe.",
  "atk-s0514a3:3787": "1713.",
  "atk-s0514a3:3788": " ‘‘No ce taṁ bhattā maññeyya, mayā vippavasena te;",
  "atk-s0514a3:3789": "Aññaṁ bhattāraṁ pariyesa, mā kisittho mayā vinā’’ti.",
  "atk-s0514a3:3790_0": "Tattha dayesīti dayaṁ mettaṁ kareyyāsi. Yo ca taṁ bhattā maññeyyāti bhadde, yo ca",
  "atk-s0514a3:3790_1": "mayi gate ‘‘ahaṁ te bhattā bhavissāmī’’ti taṁ maññissati, tampi sakkaccaṁ upaṭṭhaheyyāsi.",
  "atk-s0514a3:3790_2": "Mayā vippavasena teti mayā saddhiṁ tava vippavāsena sace koci ‘‘ahaṁ te bhattā bhavissāmī’’ti",
  "atk-s0514a3:3790_3": "taṁ na maññeyya, atha sayameva aññaṁ bhattāraṁ pariyesa. Mā kisittho mayā vināti",
  "atk-s0514a3:3790_4": "mayā vinā hutvā mā kisā bhavi, mā kilamīti attho.",
  "atk-s0514a3:3791_0": "Atha naṁ maddī ‘‘kiṁ nu kho esa evarūpaṁ vacanaṁ maṁ bhaṇatī’’ti cintetvā ‘‘kasmā,",
  "atk-s0514a3:3791_1": "deva, imaṁ ayuttaṁ kathaṁ kathesī’’ti pucchi. Mahāsatto ‘‘bhadde, mayā hatthissa",
  "atk-s0514a3:3791_2": "dinnattā sivayo kuddhā maṁ raṭṭhā pabbājenti, sve ahaṁ sattasatakaṁ mahādānaṁ datvā",
  "atk-s0514a3:3791_3": "tatiyadivase nagarā nikkhamissāmī’’ti vatvā āha –",
  "atk-s0514a3:3792": "1714.",
  "atk-s0514a3:3793": " ‘‘Ahañhi vanaṁ gacchāmi, ghoraṁ vāḷamigāyutaṁ;",
  "atk-s0514a3:3794": "Saṁsayo jīvitaṁ mayhaṁ, ekakassa brahāvane’’ti.",
  "atk-s0514a3:3795": "Tattha saṁsayoti anekapaccatthike ekakassa sukhumālassa mama vane vasato kuto jīvitaṁ, nicchayena marissāmīti adhippāyenevaṁ āha.",
  "atk-s0514a3:3796": "1715.",
  "atk-s0514a3:3797": " ‘‘Tamabravi rājaputtī, maddī sabbaṅgasobhanā;",
  "atk-s0514a3:3798": "Abhumme kathaṁ nu bhaṇasi, pāpakaṁ vata bhāsasi.",
  "atk-s0514a3:3799": "1716.",
  "atk-s0514a3:3800": " ‘‘Nesa dhammo mahārāja, yaṁ tvaṁ gaccheyya ekako;",
  "atk-s0514a3:3801": "Ahampi tena gacchāmi, yena gacchasi khattiya.",
  "atk-s0514a3:3802": "1717.",
  "atk-s0514a3:3803": " ‘‘Maraṇaṁ vā tayā saddhiṁ, jīvitaṁ vā tayā vinā;",
  "atk-s0514a3:3804": "Tadeva maraṇaṁ seyyo, yaṁ ce jīve tayā vinā.",
  "atk-s0514a3:3805": "1718.",
  "atk-s0514a3:3806": " ‘‘Aggiṁ ujjālayitvāna, ekajālasamāhitaṁ;",
  "atk-s0514a3:3807": "Tattha me maraṇaṁ seyyo, yaṁ ce jīve tayā vinā.",
  "atk-s0514a3:3808": "1719.",
  "atk-s0514a3:3809": " ‘‘Yathā āraññakaṁ nāgaṁ, dantiṁ anveti hatthinī;",
  "atk-s0514a3:3810": "Jessantaṁ giriduggesu, samesu visamesu ca.",
  "atk-s0514a3:3811": "1720.",
  "atk-s0514a3:3812": " ‘‘Evaṁ taṁ anugacchāmi, putte ādāya pacchato;",
  "atk-s0514a3:3813": "Subharā te bhavissāmi, na te hessāmi dubbharā’’ti.",
  "atk-s0514a3:3814_0": "Tattha abhummeti abhūtaṁ vata me katheyyāsi. Nesa dhammoti na eso sabhāvo, netaṁ",
  "atk-s0514a3:3814_1": "kāraṇaṁ. Tadevāti tayā saddhiṁ yaṁ maraṇaṁ atthi, tadeva maraṇaṁ seyyo. Tatthāti",
  "atk-s0514a3:3814_2": "tasmiṁ ekajālabhūte dārucitake. Jessantanti vicarantaṁ.",
  "atk-s0514a3:3815": "Evañca pana vatvā sā puna diṭṭhapubbaṁ viya himavantappadesaṁ vaṇṇentī āha –",
  "atk-s0514a3:3816": "1721.",
  "atk-s0514a3:3817": " ‘‘Ime kumāre passanto, mañjuke piyabhāṇine;",
  "atk-s0514a3:3818": "Āsīne vanagumbasmiṁ, na rajjassa sarissasi.",
  "atk-s0514a3:3819": "1722.",
  "atk-s0514a3:3820": " ‘‘Ime kumāre passanto, mañjuke piyabhāṇine;",
  "atk-s0514a3:3821": "Kīḷante vanagumbasmiṁ, na rajjassa sarissasi.",
  "atk-s0514a3:3822": "1723.",
  "atk-s0514a3:3823": " ‘‘Ime kumāre passanto, mañjuke piyabhāṇine;",
  "atk-s0514a3:3824": "Assame ramaṇīyamhi, na rajjassa sarissasi.",
  "atk-s0514a3:3825": "1724.",
  "atk-s0514a3:3826": " ‘‘Ime kumāre passanto, mañjuke piyabhāṇine;",
  "atk-s0514a3:3827": "Kīḷante assame ramme, na rajjassa sarissasi.",
  "atk-s0514a3:3828": "1725.",
  "atk-s0514a3:3829": " ‘‘Ime kumāre passanto, māladhārī alaṅkate;",
  "atk-s0514a3:3830": "Assame ramaṇīyamhi, na rajjassa sarissasi.",
  "atk-s0514a3:3831": "1726.",
  "atk-s0514a3:3832": " ‘‘Ime kumāre passanto, māladhārī alaṅkate;",
  "atk-s0514a3:3833": "Kīḷante assame ramme, na rajjassa sarissasi.",
  "atk-s0514a3:3834": "1727.",
  "atk-s0514a3:3835": " ‘‘Yadā dakkhisi naccante, kumāre māladhārine;",
  "atk-s0514a3:3836": "Assame ramaṇīyamhi, na rajjassa sarissasi.",
  "atk-s0514a3:3837": "1728.",
  "atk-s0514a3:3838": " ‘‘Yadā dakkhisi naccante, kumāre māladhārine;",
  "atk-s0514a3:3839": "Kīḷante assame ramme, na rajjassa sarissasi.",
  "atk-s0514a3:3840": "1729.",
  "atk-s0514a3:3841": " ‘‘Yadā dakkhisi mātaṅgaṁ, kuñjaraṁ saṭṭhihāyanaṁ;",
  "atk-s0514a3:3842": "Ekaṁ araññe carantaṁ, na rajjassa sarissasi.",
  "atk-s0514a3:3843": "1730.",
  "atk-s0514a3:3844": " ‘‘Yadā dakkhisi mātaṅgaṁ, kuñjaraṁ saṭṭhihāyanaṁ;",
  "atk-s0514a3:3845": "Sāyaṁ pāto vicarantaṁ, na rajjassa sarissasi.",
  "atk-s0514a3:3846": "1731.",
  "atk-s0514a3:3847": " ‘‘Yadā kareṇusaṅghassa, yūthassa purato vajaṁ;",
  "atk-s0514a3:3848": "Koñcaṁ kāhati mātaṅgo, kuñjaro saṭṭhihāyano;",
  "atk-s0514a3:3849": "Tassa taṁ nadato sutvā, na rajjassa sarissasi.",
  "atk-s0514a3:3850": "1732.",
  "atk-s0514a3:3851": " ‘‘Dubhato vanavikāse, yadā dakkhisi kāmado;",
  "atk-s0514a3:3852": "Vane vāḷamigākiṇṇe, na rajjassa sarissasi.",
  "atk-s0514a3:3853": "1733.",
  "atk-s0514a3:3854": " ‘‘Migaṁ disvāna sāyanhaṁ, pañcamālinamāgataṁ;",
  "atk-s0514a3:3855": "Kimpurise ca naccante, na rajjassa sarissasi.",
  "atk-s0514a3:3856": "1734.",
  "atk-s0514a3:3857": " ‘‘Yadā sossasi nigghosaṁ, sandamānāya sindhuyā;",
  "atk-s0514a3:3858": "Gītaṁ kimpurisānañca, na rajjassa sarissasi.",
  "atk-s0514a3:3859": "1735.",
  "atk-s0514a3:3860": " ‘‘Yadā sossasi nigghosaṁ, girigabbharacārino;",
  "atk-s0514a3:3861": "Vassamānassulūkassa, na rajjassa sarissasi.",
  "atk-s0514a3:3862": "1736.",
  "atk-s0514a3:3863": " ‘‘Yadā sīhassa byagghassa, khaggassa gavayassa ca;",
  "atk-s0514a3:3864": "Vane sossasi vāḷānaṁ, na rajjassa sarissasi.",
  "atk-s0514a3:3865": "1737.",
  "atk-s0514a3:3866": " ‘‘Yadā morīhi parikiṇṇaṁ, barihīnaṁ matthakāsinaṁ;",
  "atk-s0514a3:3867": "Moraṁ dakkhisi naccantaṁ, na rajjassa sarissasi.",
  "atk-s0514a3:3868": "1738.",
  "atk-s0514a3:3869": " ‘‘Yadā morīhi parikiṇṇaṁ, aṇḍajaṁ citrapakkhinaṁ;",
  "atk-s0514a3:3870": "Moraṁ dakkhisi naccantaṁ, na rajjassa sarissasi.",
  "atk-s0514a3:3871": "1739.",
  "atk-s0514a3:3872": " ‘‘Yadā morīhi parikiṇṇaṁ, nīlagīvaṁ sikhaṇḍinaṁ;",
  "atk-s0514a3:3873": "Moraṁ dakkhisi naccantaṁ, na rajjassa sarissasi.",
  "atk-s0514a3:3874": "1740.",
  "atk-s0514a3:3875": " ‘‘Yadā dakkhisi hemante, pupphite dharaṇīruhe;",
  "atk-s0514a3:3876": "Surabhiṁ sampavāyante, na rajjassa sarissasi.",
  "atk-s0514a3:3877": "1741.",
  "atk-s0514a3:3878": " ‘‘Yadā hemantike māse, haritaṁ dakkhisi medaniṁ;",
  "atk-s0514a3:3879": "Indagopakasañchannaṁ, na rajjassa sarissasi.",
  "atk-s0514a3:3880": "1742.",
  "atk-s0514a3:3881": " ‘‘Yadā dakkhisi hemante, pupphite dharaṇīruhe;",
  "atk-s0514a3:3882": "Kuṭajaṁ bimbajālañca, pupphitaṁ loddapaddhakaṁ;",
  "atk-s0514a3:3883": "Suratiṁ sampavāyante, na rajjassa sarissasi.",
  "atk-s0514a3:3884": "1743.",
  "atk-s0514a3:3885": " ‘‘Yadā hemantike māse, vanaṁ dakkhisi pupphitaṁ;",
  "atk-s0514a3:3886": "Opupphāni ca paddhāni, na rajjassa sarissasī’’ti.",
  "atk-s0514a3:3887_0": "Tattha mañjuketi madhurakathe. Kareṇusaṅghassāti hatthinighaṭāya. Yūthassāti hatthiyūthassa",
  "atk-s0514a3:3887_1": "purato vajanto gacchanto. Dubhatoti ubhayapassesu. Vanavikāseti vanaghaṭāyo. Kāmadoti",
  "atk-s0514a3:3887_2": "mayhaṁ sabbakāmado. Sindhuyāti nadiyā. Vassamānassulūkassāti ulūkasakuṇassa vassamānassa.",
  "atk-s0514a3:3887_3": "Vāḷānanti vāḷamigānaṁ. Tesañhi sāyanhasamaye so saddo pañcaṅgikatūriyasaddo viya",
  "atk-s0514a3:3887_4": "bhavissati, tasmā tesaṁ saddaṁ sutvā rajjassa na sarissasīti vadati, barihīnanti",
  "atk-s0514a3:3887_5": "kalāpasañchannaṁ . Matthakāsinanti niccaṁ pabbatamatthake nisinnaṁ. ‘‘Mattakāsina’’ntipi",
  "atk-s0514a3:3887_6": "pāṭho, kāmamadamattaṁ hutvā āsīnanti attho. Bimbajālanti rattaṅkurarukkhaṁ. Opupphānīti",
  "atk-s0514a3:3887_7": "olambakapupphāni patitapupphāni.",
  "atk-s0514a3:3888": "Evaṁ maddī himavantavāsinī viya ettakāhi gāthāhi himavantaṁ vaṇṇesīti.",
  "atk-s0514a3:3889": "Hīmavantavaṇṇanā niṭṭhitā.",
  "atk-s0514a3:3890": "Dānakaṇḍavaṇṇanā",
  "atk-s0514a3:3891_0": "Phussatīpi kho devī ‘‘puttassa me kaṭukasāsanaṁ gataṁ, kiṁ nu kho karoti, gantvā",
  "atk-s0514a3:3891_1": "jānissāmī’’ti paṭicchannayoggena gantvā sirigabbhadvāre ṭhitā tesaṁ taṁ sallāpaṁ",
  "atk-s0514a3:3891_2": "sutvā kalunaṁ paridevi. Tamatthaṁ pakāsento satthā āha –",
  "atk-s0514a3:3892": "1744.",
  "atk-s0514a3:3893": " ‘‘Tesaṁ lālappitaṁ sutvā, puttassa suṇisāya ca;",
  "atk-s0514a3:3894": "Kalunaṁ paridevesi, rājaputtī yasassinī.",
  "atk-s0514a3:3895": "1745.",
  "atk-s0514a3:3896": " ‘‘Seyyo visaṁ me khāyitaṁ, papātā papateyyahaṁ;",
  "atk-s0514a3:3897": "Rajjuyā bajjha miyyāhaṁ, kasmā vessantaraṁ puttaṁ;",
  "atk-s0514a3:3898": "Pabbājenti adūsakaṁ.",
  "atk-s0514a3:3899": "1746.",
  "atk-s0514a3:3900": " ‘‘Ajjhāyakaṁ dānapatiṁ, yācayogaṁ amacchariṁ;",
  "atk-s0514a3:3901": "Pūjitaṁ paṭirājūhi, kittimantaṁ yasassinaṁ;",
  "atk-s0514a3:3902": "Kasmā vessantaraṁ puttaṁ, pabbājenti adūsakaṁ.",
  "atk-s0514a3:3903": "1747.",
  "atk-s0514a3:3904": " ‘‘Mātāpettibharaṁ jantuṁ, kule jeṭṭhāpacāyikaṁ;",
  "atk-s0514a3:3905": "Kasmā vessantaraṁ puttaṁ, pabbājenti adūsakaṁ.",
  "atk-s0514a3:3906": "1748.",
  "atk-s0514a3:3907": " ‘‘Rañño hitaṁ devihitaṁ, ñātīnaṁ sakhinaṁ hitaṁ;",
  "atk-s0514a3:3908": "Hitaṁ sabbassa raṭṭhassa, kasmā vessantaraṁ puttaṁ;",
  "atk-s0514a3:3909": "Pabbājenti adūsaka’’nti.",
  "atk-s0514a3:3910_0": "Tattha rājaputtīti phussatī maddarājadhītā. Papateyyahanti papateyyaṁ ahaṁ. Rajjuyā",
  "atk-s0514a3:3910_1": "bajjha miyyāhanti rajjuyā gīvaṁ bandhitvā mareyyaṁ ahaṁ. Kasmāti evaṁ amatāyameva",
  "atk-s0514a3:3910_2": "mayi kena kāraṇena mama puttaṁ adūsakaṁ raṭṭhā pabbājenti. Ajjhāyakanti tiṇṇaṁ vedānaṁ",
  "atk-s0514a3:3910_3": "pāraṅgataṁ, nānāsippesu ca nipphattiṁ pattaṁ.",
  "atk-s0514a3:3911": "Iti sā kalunaṁ paridevitvā puttañca suṇisañca assāsetvā rañño santikaṁ gantvā āha –",
  "atk-s0514a3:3912": "1749.",
  "atk-s0514a3:3913": " ‘‘Madhūniva palātāni, ambāva patitā chamā;",
  "atk-s0514a3:3914": "Evaṁ hessati te raṭṭhaṁ, pabbājenti adūsakaṁ.",
  "atk-s0514a3:3915": "1750.",
  "atk-s0514a3:3916": " ‘‘Haṁso nikhīṇapattova, pallalasmiṁ anūdake;",
  "atk-s0514a3:3917": "Apaviddho amaccehi, eko rājā vihiyyasi.",
  "atk-s0514a3:3918": "1751.",
  "atk-s0514a3:3919": " ‘‘Taṁ taṁ brūmi mahārāja, attho te mā upaccagā;",
  "atk-s0514a3:3920": "Mā naṁ sivīnaṁ vacanā, pabbājesi adūsaka’’nti.",
  "atk-s0514a3:3921_0": "Tattha palātānīti palātamakkhikāni madhūni viya. Ambāva patitā chamāti bhūmiyaṁ patitaambapakkāni",
  "atk-s0514a3:3921_1": "viya. Evaṁ mama putte pabbājite tava raṭṭhaṁ sabbasādhāraṇaṁ bhavissatīti dīpeti.",
  "atk-s0514a3:3921_2": "Nikhīṇapattovāti paggharitapatto viya. Apaviddho amaccehīti mama puttena sahajātehi",
  "atk-s0514a3:3921_3": "saṭṭhisahassehi amaccehi chaḍḍito hutvā. Vihiyyasīti kilamissasi. Sivīnaṁ vacanāti",
  "atk-s0514a3:3921_4": "sivīnaṁ vacanena mā naṁ adūsakaṁ mama puttaṁ pabbājesīti.",
  "atk-s0514a3:3922": "Taṁ sutvā rājā āha –",
  "atk-s0514a3:3923": "1752.",
  "atk-s0514a3:3924": " ‘‘Dhammassāpacitiṁ kummi, sivīnaṁ vinayaṁ dhajaṁ;",
  "atk-s0514a3:3925": "Pabbājemi sakaṁ puttaṁ, pāṇā piyataro hi me’’ti.",
  "atk-s0514a3:3926_0": "Tassattho – bhadde, ahaṁ sivīnaṁ dhajaṁ vessantaraṁ kumāraṁ vinayanto pabbājento",
  "atk-s0514a3:3926_1": "siviraṭṭhe porāṇakarājūnaṁ paveṇidhammassa apacitiṁ kummi karomi, tasmā sacepi me",
  "atk-s0514a3:3926_2": "pāṇā piyataro so, tathāpi naṁ pabbājemīti.",
  "atk-s0514a3:3927": "Taṁ sutvā sā paridevamānā āha –",
  "atk-s0514a3:3928": "1753.",
  "atk-s0514a3:3929": " ‘‘Yassa pubbe dhajaggāni, kaṇikārāva pupphitā;",
  "atk-s0514a3:3930": "Yāyantamanuyāyanti, svajjekova gamissati.",
  "atk-s0514a3:3931": "1754.",
  "atk-s0514a3:3932": " ‘‘Yassa pubbe dhajaggāni, kaṇikāravanāniva;",
  "atk-s0514a3:3933": "Yāyantamanuyāyanti, svajjekova gamissati.",
  "atk-s0514a3:3934": "1755.",
  "atk-s0514a3:3935": " ‘‘Yassa pubbe anīkāni, kaṇikārāva pupphitā;",
  "atk-s0514a3:3936": "Yāyantamanuyāyanti, svajjekova gamissati.",
  "atk-s0514a3:3937": "1756.",
  "atk-s0514a3:3938": " ‘‘Yassa pubbe anīkāni, kaṇikāravanāniva;",
  "atk-s0514a3:3939": "Yāyantamanuyāyanti, svajjekova gamissati.",
  "atk-s0514a3:3940": "1757.",
  "atk-s0514a3:3941": " ‘‘Indagopakavaṇṇābhā , gandhārā paṇḍukambalā;",
  "atk-s0514a3:3942": "Yāyantamanuyāyanti, svajjekova gamissati.",
  "atk-s0514a3:3943": "1758.",
  "atk-s0514a3:3944": " ‘‘Yo pubbe hatthinā yāti, sivikāya rathena ca;",
  "atk-s0514a3:3945": "Svajja vessantaro rājā, kathaṁ gacchati pattiko.",
  "atk-s0514a3:3946": "1759.",
  "atk-s0514a3:3947": " ‘‘Kathaṁ candanalittaṅgo, naccagītappabodhano;",
  "atk-s0514a3:3948": "Khurājinaṁ pharasuñca, khārikājañca hāhiti.",
  "atk-s0514a3:3949": "1760.",
  "atk-s0514a3:3950": " ‘‘Kasmā nābhiharissanti, kāsāvā ajināni ca;",
  "atk-s0514a3:3951": "Pavisantaṁ brahāraññaṁ, kasmā cīraṁ na bajjhare.",
  "atk-s0514a3:3952": "1761.",
  "atk-s0514a3:3953": " ‘‘Kathaṁ nu cīraṁ dhārenti, rājapabbajitā janā;",
  "atk-s0514a3:3954": "Kathaṁ kusamayaṁ cīraṁ, maddī paridahissati.",
  "atk-s0514a3:3955": "1762.",
  "atk-s0514a3:3956": " ‘‘Kāsiyāni ca dhāretvā, khomakoṭumbarāni ca;",
  "atk-s0514a3:3957": "Kusacīrāni dhārentī, kathaṁ maddī karissati.",
  "atk-s0514a3:3958": "1763.",
  "atk-s0514a3:3959": " ‘‘Vayhāhi pariyāyitvā, sivikāya rathena ca;",
  "atk-s0514a3:3960": "Sā kathajja anujjhaṅgī, pathaṁ gacchati pattikā.",
  "atk-s0514a3:3961": "1764.",
  "atk-s0514a3:3962": " ‘‘Yassā mudutalā hatthā, caraṇā ca sukhedhitā;",
  "atk-s0514a3:3963": "Sā kathajja anujjhaṅgī, pathaṁ gacchati pattikā.",
  "atk-s0514a3:3964": "1765.",
  "atk-s0514a3:3965": " ‘‘Yassā mudutalā pādā, caraṇā ca sukhedhitā;",
  "atk-s0514a3:3966": "Pādukāhi suvaṇṇāhi, pīḷamānāva gacchati;",
  "atk-s0514a3:3967": "Sā kathajja anujjhaṅgī, pathaṁ gacchati pattikā.",
  "atk-s0514a3:3968": "1766.",
  "atk-s0514a3:3969": " ‘‘Yāssu itthisahassānaṁ, purato gacchati mālinī;",
  "atk-s0514a3:3970": "Sā kathajja anujjhaṅgī, vanaṁ gacchati ekikā.",
  "atk-s0514a3:3971": "1767.",
  "atk-s0514a3:3972": " ‘‘Yāssu sivāya sutvāna, muhuṁ uttasate pure;",
  "atk-s0514a3:3973": "Sā kathajja anujjhaṅgī, vanaṁ gacchati bhīrukā.",
  "atk-s0514a3:3974": "1768.",
  "atk-s0514a3:3975": " ‘‘Yāssu indasagottassa, ulūkassa pavassato;",
  "atk-s0514a3:3976": "Sutvāna nadato bhītā, vāruṇīva pavedhati;",
  "atk-s0514a3:3977": "Sā kathajja anujjhaṅgī, vanaṁ gacchati bhīrukā.",
  "atk-s0514a3:3978": "1769.",
  "atk-s0514a3:3979": " ‘‘Sakuṇī hataputtāva, suññaṁ disvā kulāvakaṁ;",
  "atk-s0514a3:3980": "Ciraṁ dukkhena jhāyissaṁ, suññaṁ āgammimaṁ puraṁ.",
  "atk-s0514a3:3981": "1770.",
  "atk-s0514a3:3982": " ‘‘Sakuṇī hataputtāva, suññaṁ disvā kulāvakaṁ;",
  "atk-s0514a3:3983": "Kisā paṇḍu bhavissāmi, piye putte apassatī.",
  "atk-s0514a3:3984": "1771.",
  "atk-s0514a3:3985": " ‘‘Sakuṇī hataputtāva, suññaṁ disvā kulāvakaṁ;",
  "atk-s0514a3:3986": "Tena tena padhāvissaṁ, piye putte apassatī.",
  "atk-s0514a3:3987": "1772.",
  "atk-s0514a3:3988": " ‘‘Kurarī hatachāpāva, suññaṁ disvā kulāvakaṁ;",
  "atk-s0514a3:3989": "Ciraṁ dukkhena jhāyissaṁ, suññaṁ āgammimaṁ puraṁ.",
  "atk-s0514a3:3990": "1773.",
  "atk-s0514a3:3991": " ‘‘Kurarī hatachāpāva, suññaṁ disvā kulāvakaṁ;",
  "atk-s0514a3:3992": "Kisā paṇḍu bhavissāmi, piye putte apassatī.",
  "atk-s0514a3:3993": "1774.",
  "atk-s0514a3:3994": " ‘‘Kurarī hatachāpāva, suññaṁ disvā kulāvakaṁ;",
  "atk-s0514a3:3995": "Tena tena padhāvissaṁ, piye putte apassatī.",
  "atk-s0514a3:3996": "1775.",
  "atk-s0514a3:3997": " ‘‘Sā nūna cakkavākīva, pallalasmiṁ anūdake;",
  "atk-s0514a3:3998": "Ciraṁ dukkhena jhāyissaṁ, suññaṁ āgammimaṁ puraṁ.",
  "atk-s0514a3:3999": "1776.",
  "atk-s0514a3:4000": " ‘‘Sā nūna cakkavākīva, pallalasmiṁ anūdake;",
  "atk-s0514a3:4001": "Kisā paṇḍu bhavissāmi, piye putte apassatī.",
  "atk-s0514a3:4002": "1777.",
  "atk-s0514a3:4003": " ‘‘Sā nūna cakkavākīva, pallalasmiṁ anūdake;",
  "atk-s0514a3:4004": "Tena tena padhāvissaṁ, piye putte apassatī.",
  "atk-s0514a3:4005": "1778.",
  "atk-s0514a3:4006": " ‘‘Evaṁ me vilapantiyā, rājā puttaṁ adūsakaṁ;",
  "atk-s0514a3:4007": "Pabbājesi vanaṁ raṭṭhā, maññe hissāmi jīvita’’nti.",
  "atk-s0514a3:4008_0": "Tattha kaṇikārāvāti suvaṇṇābharaṇasuvaṇṇavatthapaṭimaṇḍitattā supupphitā kaṇikārā",
  "atk-s0514a3:4008_1": "viya. Yāyantamanuyāyantīti uyyānavanakīḷādīnaṁ atthāya gacchantaṁ vessantaraṁ anugacchanti.",
  "atk-s0514a3:4008_2": "Svajjekovāti so ajja ekova hutvā gamissati. Anīkānīti hatthānīkādīni. Gandhārā paṇḍukambalāti",
  "atk-s0514a3:4008_3": "gandhāraraṭṭhe uppannā satasahassagghanakā senāya pārutā rattakambalā. Hāhitīti khandhe",
  "atk-s0514a3:4008_4": "katvā harissati. Pavisantanti pavisantassa. Kasmā cīraṁ na bajjhareti kasmā bandhituṁ",
  "atk-s0514a3:4008_5": "jānantā vākacīraṁ na bandhanti. Rājapabbajitāti rājāno hutvā pabbajitā. Khomakoṭumbarānīti",
  "atk-s0514a3:4008_6": "khomaraṭṭhe koṭumbararaṭṭhe uppannāni sāṭakāni.",
  "atk-s0514a3:4009_0": "Sā kathajjāti sā kathaṁ ajja. Anujjhaṅgīti agarahitaaṅgī. Pīḷamānāva gacchatīti kampitvā",
  "atk-s0514a3:4009_1": "kampitvā tiṭṭhantī viya gacchati. Yāssu itthisahassānantiādīsu assūti nipāto, yāti",
  "atk-s0514a3:4009_2": "attho. ‘‘Yā sā’’tipi pāṭho. Sivāyāti siṅgāliyā. Pureti pubbe nagare vasantī. Indasagottassāti",
  "atk-s0514a3:4009_3": "kosiyagottassa. Vāruṇīvāti devatāpaviṭṭhā yakkhadāsī viya. Dukkhenāti puttaviyogasokadukkhena.",
  "atk-s0514a3:4009_4": "Āgammi maṁ puranti imaṁ mama putte gate puttanivesanaṁ āgantvā. Piye putteti vessantarañceva",
  "atk-s0514a3:4009_5": "maddiñca sandhāyāha. Hatachāpāti hatapotakā. Pabbājesi vanaṁ raṭṭhāti yadi naṁ raṭṭhā pabbājesīti.",
  "atk-s0514a3:4010_0": "Deviyā paridevitasaddaṁ sutvā sabbā sañjayassa sivikaññā samāgatā pakkandiṁsu. Tāsaṁ",
  "atk-s0514a3:4010_1": "pakkanditasaddaṁ sutvā mahāsattassapi nivesane tatheva pakkandiṁsu. Iti dvīsu rājakulesu",
  "atk-s0514a3:4010_2": "keci sakabhāvena saṇṭhātuṁ asakkontā vātavegena pamadditā sālā viya patitvā parivattamānā",
  "atk-s0514a3:4010_3": "parideviṁsu. Tamatthaṁ pakāsento satthā āha –",
  "atk-s0514a3:4011": "1779.",
  "atk-s0514a3:4012": " ‘‘Tassā lālappitaṁ sutvā, sabbā antepure bahū;",
  "atk-s0514a3:4013": "Bāhā paggayha pakkanduṁ, sivikaññā samāgatā.",
  "atk-s0514a3:4014": "1780.",
  "atk-s0514a3:4015": " ‘‘Sālāva sampamathitā, mālutena pamadditā;",
  "atk-s0514a3:4016": "Senti puttā ca dārā ca, vessantaranivesane.",
  "atk-s0514a3:4017": "1781.",
  "atk-s0514a3:4018": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:4019": "Bāhā paggayha pakkanduṁ, vessantaranivesane.",
  "atk-s0514a3:4020": "1782.",
  "atk-s0514a3:4021": " ‘‘Hatthārohā anīkaṭṭhā, rathikā pattikārakā;",
  "atk-s0514a3:4022": "Bāhā paggayha pakkanduṁ, vessantaranivesane.",
  "atk-s0514a3:4023": "1783.",
  "atk-s0514a3:4024": " ‘‘Tato ratyā vivasāne, sūriyassuggamanaṁ pati;",
  "atk-s0514a3:4025": "Atha vessantaro rājā, dānaṁ dātuṁ upāgami.",
  "atk-s0514a3:4026": "1784.",
  "atk-s0514a3:4027": " ‘‘Vatthāni vatthakāmānaṁ, soṇḍānaṁ detha vāruṇiṁ;",
  "atk-s0514a3:4028": "Bhojanaṁ bhojanatthīnaṁ, sammadeva pavecchatha.",
  "atk-s0514a3:4029": "1785.",
  "atk-s0514a3:4030": " ‘‘Mā ca kañci vanibbake, heṭṭhayittha idhāgate;",
  "atk-s0514a3:4031": "Tappetha annapānena, gacchantu paṭipūjitā.",
  "atk-s0514a3:4032": "1786.",
  "atk-s0514a3:4033": " ‘‘Athettha vattatī saddo, tumulo bheravo mahā;",
  "atk-s0514a3:4034": "Dānena taṁ nīharanti, puna dānaṁ adā tuvaṁ.",
  "atk-s0514a3:4035": "1787.",
  "atk-s0514a3:4036": " ‘‘Te su mattā kilantāva, sampatanti vanibbakā;",
  "atk-s0514a3:4037": "Nikkhamante mahārāje, sivīnaṁ raṭṭhavaḍḍhane.",
  "atk-s0514a3:4038": "1788.",
  "atk-s0514a3:4039": " ‘‘Acchecchuṁ vata bho rukkhaṁ, nānāphaladharaṁ dumaṁ;",
  "atk-s0514a3:4040": "Yathā vessantaraṁ raṭṭhā, pabbājenti adūsakaṁ.",
  "atk-s0514a3:4041": "1789.",
  "atk-s0514a3:4042": " ‘‘Acchecchuṁ vata bho rukkhaṁ, sabbakāmadadaṁ dumaṁ;",
  "atk-s0514a3:4043": "Yathā vessantaraṁ raṭṭhā, pabbājenti adūsakaṁ.",
  "atk-s0514a3:4044": "1790.",
  "atk-s0514a3:4045": " ‘‘Acchecchuṁ vata bho rukkhaṁ, sabbakāmarasāharaṁ;",
  "atk-s0514a3:4046": "Yathā vessantaraṁ raṭṭhā, pabbājenti adūsakaṁ.",
  "atk-s0514a3:4047": "1791.",
  "atk-s0514a3:4048": " ‘‘Ye vuḍḍhā ye ca daharā, ye ca majjhimaporisā;",
  "atk-s0514a3:4049": "Bāhā paggayha pakkanduṁ, nikkhamante mahārāje;",
  "atk-s0514a3:4050": "Sivīnaṁ raṭṭhavaḍḍhane.",
  "atk-s0514a3:4051": "1792.",
  "atk-s0514a3:4052": " ‘‘Atiyakkhā vassavarā, itthāgārā ca rājino;",
  "atk-s0514a3:4053": "Bāhā paggayha pakkanduṁ, nikkhamante mahārāje;",
  "atk-s0514a3:4054": "Sivīnaṁ raṭṭhavaḍḍhane.",
  "atk-s0514a3:4055": "1793.",
  "atk-s0514a3:4056": " ‘‘Thiyopi tattha pakkanduṁ, yā tamhi nagare ahu;",
  "atk-s0514a3:4057": "Nikkhamante mahārāje, sivīnaṁ raṭṭhavaḍḍhane.",
  "atk-s0514a3:4058": "1794.",
  "atk-s0514a3:4059": " ‘‘Ye brāhmaṇā ye ca samaṇā, aññe vāpi vanibbakā;",
  "atk-s0514a3:4060": "Bāhā paggayha pakkanduṁ, ‘adhammo kira bho’ iti.",
  "atk-s0514a3:4061": "1795.",
  "atk-s0514a3:4062": " ‘‘Yathā vessantaro rājā, yajamāno sake pure;",
  "atk-s0514a3:4063": "Sivīnaṁ vacanatthena, samhā raṭṭhā nirajjati.",
  "atk-s0514a3:4064": "1796.",
  "atk-s0514a3:4065": " ‘‘Satta hatthisate datvā, sabbālaṅkārabhūsite;",
  "atk-s0514a3:4066": "Suvaṇṇakacche mātaṅge, hemakappanavāsase;",
  "atk-s0514a3:4067": "1797.",
  "atk-s0514a3:4068": " ‘‘Ārūḷhe gāmaṇīyehi, tomaraṅkusapāṇibhi;",
  "atk-s0514a3:4069": "Esa vessantaro rājā, samhā raṭṭhā nirajjati.",
  "atk-s0514a3:4070": "1798.",
  "atk-s0514a3:4071": " ‘‘Satta assasate datvā, sabbālaṅkārabhūsite;",
  "atk-s0514a3:4072": "Ājānīyeva jātiyā, sindhave sīghavāhane.",
  "atk-s0514a3:4073": "1799.",
  "atk-s0514a3:4074": " ‘‘Ārūḷhe gāmaṇīyehi, illiyācāpadhāribhi;",
  "atk-s0514a3:4075": "Esa vessantaro rājā, samhā raṭṭhā nirajjati.",
  "atk-s0514a3:4076": "1800.",
  "atk-s0514a3:4077": " ‘‘Satta rathasate datvā, sannaddhe ussitaddhaje;",
  "atk-s0514a3:4078": "Dīpe athopi veyagghe, sabbālaṅkārabhūsite.",
  "atk-s0514a3:4079": "1801.",
  "atk-s0514a3:4080": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a3:4081": "Esa vessantaro rājā, samhā raṭṭhā nirajjati.",
  "atk-s0514a3:4082": "1802.",
  "atk-s0514a3:4083": " ‘‘Satta itthisate datvā, ekamekā rathe ṭhitā;",
  "atk-s0514a3:4084": "Sannaddhā nikkharajjūhi, suvaṇṇehi alaṅkatā.",
  "atk-s0514a3:4085": "1803.",
  "atk-s0514a3:4086": " ‘‘Pītālaṅkārā pītavasanā, pītābharaṇabhūsitā;",
  "atk-s0514a3:4087": "Āḷārapamhā hasulā, susaññā tanumajjhimā;",
  "atk-s0514a3:4088": "Esa vessantarā rājā, samhā raṭṭhā nirajjati.",
  "atk-s0514a3:4089": "1804.",
  "atk-s0514a3:4090": " ‘‘Satta dhenusate datvā, sabbā kaṁsupadhāraṇā;",
  "atk-s0514a3:4091": "Esa vessantaro rājā, samhā raṭṭhā nirajjati.",
  "atk-s0514a3:4092": "1805.",
  "atk-s0514a3:4093": " ‘‘Satta dāsisate datvā, satta dāsasatāni ca;",
  "atk-s0514a3:4094": "Esa vessantaro rājā, samhā raṭṭhā nirajjati.",
  "atk-s0514a3:4095": "1806.",
  "atk-s0514a3:4096": " ‘‘Hatthī assarathe datvā, nāriyo ca alaṅkatā;",
  "atk-s0514a3:4097": "Esa vessantaro rājā, samhā raṭṭhā nirajjati.",
  "atk-s0514a3:4098": "1807.",
  "atk-s0514a3:4099": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:4100": "Mahādāne padinnamhi, medanī sampakampatha.",
  "atk-s0514a3:4101": "1808.",
  "atk-s0514a3:4102": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:4103": "Yaṁ pañjalikato rājā, samhā raṭṭhā nirajjatī’’ti.",
  "atk-s0514a3:4104_0": "Tattha sivikaññāti bhikkhave, phussatiyā paridevitasaddaṁ sutvā sabbāpi sañjayassa",
  "atk-s0514a3:4104_1": "sivirañño itthiyo samāgatā hutvā pakkanduṁ parideviṁsu. Vessantaranivesaneti tattha",
  "atk-s0514a3:4104_2": "itthīnaṁ pakkanditasaddaṁ sutvā vessantarassapi nivesane tatheva pakkanditvā dvīsu",
  "atk-s0514a3:4104_3": "rājakulesu keci sakabhāvena saṇṭhātuṁ asakkontā vātavegena sampamathitā sālā viya",
  "atk-s0514a3:4104_4": "patitvā parivattantā parideviṁsu. Tato ratyā vivasāneti bhikkhave, tato tassā rattiyā",
  "atk-s0514a3:4104_5": "accayena sūriye uggate dānaveyyāvatikā ‘‘dānaṁ paṭiyādita’’nti rañño ārocayiṁsu.",
  "atk-s0514a3:4104_6": "Atha vessantaro rājā pātova nhatvā sabbālaṅkārappaṭimaṇḍito sādurasabhojanaṁ bhuñjitvā",
  "atk-s0514a3:4104_7": "mahājanaparivuto sattasatakaṁ mahādānaṁ dātuṁ dānaggaṁ upāgami.",
  "atk-s0514a3:4105_0": "Dethāti tattha gantvā saṭṭhisahassaamacce āṇāpento evamāha. Vāruṇinti ‘‘majjadānaṁ",
  "atk-s0514a3:4105_1": "nāma nipphala’’nti jānāti, evaṁ santepi ‘‘surāsoṇḍā dānaggaṁ patvā ‘vessantarassa",
  "atk-s0514a3:4105_2": "dānagge suraṁ na labhimhā’ti vattuṁ mā labhantū’’ti dāpesi. Vanibbaketi vanibbakajanesu",
  "atk-s0514a3:4105_3": "kañci ekampi mā viheṭhayittha. Paṭipūjitāti mayā pūjitā hutvā yathā maṁ thomayamānā",
  "atk-s0514a3:4105_4": "gacchanti , tathā tumhe karothāti vadati.",
  "atk-s0514a3:4106_0": "Iti so suvaṇṇālaṅkārānaṁ suvaṇṇadhajānaṁ hemajālappaṭicchannānaṁ hatthīnaṁ sattasatāni",
  "atk-s0514a3:4106_1": "ca, tathārūpānaññeva assānaṁ sattasatāni ca, sīhacammādīhi parikkhittānaṁ nānāratanavicitrānaṁ",
  "atk-s0514a3:4106_2": "suvaṇṇadhajānaṁ rathānaṁ sattasatāni, sabbālaṅkārappaṭimaṇḍitānaṁ uttamarūpadharānaṁ",
  "atk-s0514a3:4106_3": "khattiyakaññādīnaṁ itthīnaṁ sattasatāni, suvinītānaṁ susikkhitānaṁ dāsānaṁ sattasatāni,",
  "atk-s0514a3:4106_4": "tathā dāsīnaṁ sattasatāni, varausabhajeṭṭhakānaṁ kuṇḍopadohinīnaṁ dhenūnaṁ sattasatāni,",
  "atk-s0514a3:4106_5": "aparimāṇāni pānabhojanānīti sattasatakaṁ mahādānaṁ adāsi. Tasmiṁ evaṁ dānaṁ dadamāne",
  "atk-s0514a3:4106_6": "jetuttaranagaravāsino khattiyabrāhmaṇavessasuddādayo ‘‘sāmi, vessantara siviraṭṭhavāsino",
  "atk-s0514a3:4106_7": "taṁ ‘dānaṁ detī’ti pabbājenti, tvaṁ puna dānameva desī’’ti parideviṁsu. Tena vuttaṁ –",
  "atk-s0514a3:4107": "1809.",
  "atk-s0514a3:4108": " ‘‘Athettha vattatī saddo, tumulo bheravo mahā;",
  "atk-s0514a3:4109": "Dānena taṁ nīharanti, puna dānaṁ adā tuva’’nti.",
  "atk-s0514a3:4110_0": "Dānapaṭiggāhakā pana dānaṁ gahetvā ‘‘idāni kira vessantaro rājā amhe anāthe katvā",
  "atk-s0514a3:4110_1": "araññaṁ pavisissati, ito paṭṭhāya kassa santikaṁ gamissāmā’’ti chinnapādā viya patantā",
  "atk-s0514a3:4110_2": "āvattantā parivattantā mahāsaddena parideviṁsu. Tamatthaṁ pakāsento satthā āha –",
  "atk-s0514a3:4111": "1810.",
  "atk-s0514a3:4112": " ‘‘Te su mattā kilantāva, sampatanti vanibbakā;",
  "atk-s0514a3:4113": "Nikkhamante mahārāje, sivīnaṁ raṭṭhavaḍḍhane’’ti.",
  "atk-s0514a3:4114_0": "Tattha te su mattāti su-kāro nipātamatto, te vanibbakāti attho. Mattā kilantāvāti",
  "atk-s0514a3:4114_1": "mattā viya kilantā viya ca hutvā. Sampatantīti parivattitvā bhūmiyaṁ patanti. Acchecchuṁ",
  "atk-s0514a3:4114_2": "vatāti chindiṁsu, vatāti nipātamattaṁ. Yathāti yena kāraṇena. Atiyakkhāti bhūtavijjā",
  "atk-s0514a3:4114_3": "ikkhaṇikāpi. Vassavarāti uddhaṭabījā orodhapālakā. Vacanatthenāti vacanakāraṇena.",
  "atk-s0514a3:4114_4": "Samhā raṭṭhā nirajjatīti attano raṭṭhā niggacchati. Gāmaṇīyehīti hatthācariyehi.",
  "atk-s0514a3:4114_5": "Ājānīyevāti jātisampanne . Gāmaṇīyehīti assācariyehi. Illiyācāpadhāribhīti illiyañca",
  "atk-s0514a3:4114_6": "cāpañca dhārentehi. Dīpe athopi veyyaggheti dīpicammabyagghacammaparikkhitte. Ekamekā",
  "atk-s0514a3:4114_7": "rathe ṭhitāti so kira ekamekaṁ itthiratanaṁ rathe ṭhapetvā aṭṭhaaṭṭhavaṇṇadāsīhi",
  "atk-s0514a3:4114_8": "parivutaṁ katvā adāsi.",
  "atk-s0514a3:4115_0": "Nikkharajjūhīti suvaṇṇasuttamayehi pāmaṅgehi. Āḷārapamhāti visālakkhigaṇḍā. Hasulāti",
  "atk-s0514a3:4115_1": "mhitapubbaṅgamakathā. Susaññāti sussoṇiyo. Tanumajjhimāti karatalamiva tanumajjhimabhāgā.",
  "atk-s0514a3:4115_2": "Tadā pana devatāyo jambudīpatale rājūnaṁ ‘‘vessantaro rājā mahādānaṁ detī’’ti ārocayiṁsu,",
  "atk-s0514a3:4115_3": "tasmā te khattiyā devatānubhāvenāgantvā tā gaṇhitvā pakkamiṁsu. Kaṁsupadhāraṇāti",
  "atk-s0514a3:4115_4": "idha kaṁsanti rajatassa nāmaṁ, rajatamayena khīrapaṭicchanabhājanena saddhiññeva",
  "atk-s0514a3:4115_5": "adāsīti attho. Padinnamhīti dīyamāne. Sampakampathāti dānatejena kampittha. Yaṁ pañjalikatoti",
  "atk-s0514a3:4115_6": "yaṁ so vessantaro rājā mahādānaṁ datvā añjaliṁ paggayha attano dānaṁ namassamāno",
  "atk-s0514a3:4115_7": "‘‘sabbaññutaññāṇassa me idaṁ paccayo hotū’’ti pañjalikato ahosi, tadāpi bhīsanakameva",
  "atk-s0514a3:4115_8": "ahosi, tasmiṁ khaṇe pathavī kampitthāti attho. Nirajjatīti evaṁ katvā niggacchatiyeva,",
  "atk-s0514a3:4115_9": "na koci naṁ nivāretīti attho.",
  "atk-s0514a3:4116_0": "Apica kho tassa dānaṁ dadantasseva sāyaṁ ahosi. So attano nivesanameva gantvā ‘‘mātāpitaro",
  "atk-s0514a3:4116_1": "vanditvā sve gamissāmī’’ti cintetvā alaṅkatarathena mātāpitūnaṁ vasanaṭṭhānaṁ gato.",
  "atk-s0514a3:4116_2": "Maddīdevīpi ‘‘ahaṁ sāminā saddhiṁ gantvā mātāpitaro anujānāpessāmī’’ti teneva saddhiṁ",
  "atk-s0514a3:4116_3": "gatā. Mahāsatto pitaraṁ vanditvā attano gamanabhāvaṁ kathesi. Tamatthaṁ pakāsento satthā āha –",
  "atk-s0514a3:4117": "1811.",
  "atk-s0514a3:4118": " ‘‘Āmantayittha rājānaṁ, sañjayaṁ dhamminaṁ varaṁ;",
  "atk-s0514a3:4119": "Avaruddhasi maṁ deva, vaṅkaṁ gacchāmi pabbataṁ.",
  "atk-s0514a3:4120": "1812.",
  "atk-s0514a3:4121": " ‘‘Ye hi keci mahārāja, bhūtā ye ca bhavissare;",
  "atk-s0514a3:4122": "Atittāyeva kāmehi, gacchanti yamasādhanaṁ.",
  "atk-s0514a3:4123": "1813.",
  "atk-s0514a3:4124": " ‘‘Svāhaṁ sake abhissasiṁ, yajamāno sake pure;",
  "atk-s0514a3:4125": "Sivīnaṁ vacanatthena, samhā raṭṭhā nirajjahaṁ.",
  "atk-s0514a3:4126": "1814.",
  "atk-s0514a3:4127": " ‘‘Aghaṁ taṁ paṭisevissaṁ, vane vāḷamigākiṇṇe;",
  "atk-s0514a3:4128": "Khaggadīpinisevite, ahaṁ puññāni karomi;",
  "atk-s0514a3:4129": "Tumhe paṅkamhi sīdathā’’ti.",
  "atk-s0514a3:4130_0": "Tattha dhamminaṁ varanti dhammikarājūnaṁ antare uttamaṁ. Avaruddhasīti raṭṭhā nīharasi.",
  "atk-s0514a3:4130_1": "Bhūtāti atītā. Bhavissareti ye ca anāgate bhavissanti , paccuppanne ca nibbattā.",
  "atk-s0514a3:4130_2": "Yamasādhananti yamarañño āṇāpavattiṭṭhānaṁ. Svāhaṁ sake abhissasinti so ahaṁ attano",
  "atk-s0514a3:4130_3": "nagaravāsinoyeva pīḷesiṁ. Kiṁ karonto? Yajamāno sake pureti. Pāḷiyaṁ pana ‘‘so aha’’nti",
  "atk-s0514a3:4130_4": "likhitaṁ. Nirajjahanti nikkhanto ahaṁ. Aghaṁ tanti yaṁ araññe vasantena paṭisevitabbaṁ",
  "atk-s0514a3:4130_5": "dukkhaṁ, taṁ paṭisevissāmi. Paṅkamhīti tumhe pana kāmapaṅkamhi sīdathāti vadati.",
  "atk-s0514a3:4131": "Iti mahāsatto imāhi catūhi gāthāhi pitarā saddhiṁ kathetvā mātu santikaṁ gantvā vanditvā pabbajjaṁ anujānāpento evamāha –",
  "atk-s0514a3:4132": "1815.",
  "atk-s0514a3:4133": " ‘‘Anujānāhi maṁ amma, pabbajjā mama ruccati;",
  "atk-s0514a3:4134": "Svāhaṁ sake abhissasiṁ, yajamāno sake pure;",
  "atk-s0514a3:4135": "Sivīnaṁ vacanatthena, samhā raṭṭhā nirajjahaṁ.",
  "atk-s0514a3:4136": "1816.",
  "atk-s0514a3:4137": " ‘‘Aghaṁ taṁ paṭisevissaṁ, vane vāḷamigākiṇṇe;",
  "atk-s0514a3:4138": "Khaggadīpinisevite, ahaṁ puññāni karomi;",
  "atk-s0514a3:4139": "Tumhe paṅkamhi sīdathā’’ti.",
  "atk-s0514a3:4140": "Taṁ sutvā phussatī āha –",
  "atk-s0514a3:4141": "1817.",
  "atk-s0514a3:4142": " ‘‘Anujānāmi taṁ putta, pabbajjā te samijjhatu;",
  "atk-s0514a3:4143": "Ayañca maddī kalyāṇī, susaññā tanumajjhimā;",
  "atk-s0514a3:4144": "Acchataṁ saha puttehi, kiṁ araññe karissatī’’ti.",
  "atk-s0514a3:4145": "Tattha samijjhatūti jhānena samiddhā hotu. Acchatanti acchatu, idheva hotūti vadati.",
  "atk-s0514a3:4146": "Vessantaro āha –",
  "atk-s0514a3:4147": "1818.",
  "atk-s0514a3:4148": " ‘‘Nāhaṁ akāmā dāsimpi, araññaṁ netumussahe;",
  "atk-s0514a3:4149": "Sace icchati anvetu, sace nicchati acchatū’’ti.",
  "atk-s0514a3:4150": "Tattha akāmāti amma, kiṁ nāmetaṁ kathetha, ahaṁ anicchāya dāsimpi netuṁ na ussahāmīti.",
  "atk-s0514a3:4151": "Tato puttassa kathaṁ sutvā rājā suṇhaṁ yācituṁ paṭipajji. Tamatthaṁ pakāsento satthā āha –",
  "atk-s0514a3:4152": "1819.",
  "atk-s0514a3:4153": " ‘‘Tato suṇhaṁ mahārājā, yācituṁ paṭipajjatha;",
  "atk-s0514a3:4154": "Mā candanasamācāre, rajojallaṁ adhārayi.",
  "atk-s0514a3:4155": "1820.",
  "atk-s0514a3:4156": " ‘‘Mā kāsiyāni dhāretvā, kusacīraṁ adhārayi;",
  "atk-s0514a3:4157": "Dukkho vāso araññasmiṁ, mā hi tvaṁ lakkhaṇe gamī’’ti.",
  "atk-s0514a3:4158_0": "Tattha paṭipajjathāti bhikkhave, puttassa kathaṁ sutvā rājā suṇhaṁ yācituṁ paṭipajji.",
  "atk-s0514a3:4158_1": "Candanasamācāreti lohitacandanena parikiṇṇasarīre. Mā hi tvaṁ lakkhaṇe gamīti subhalakkhaṇena",
  "atk-s0514a3:4158_2": "samannāgate mā tvaṁ araññaṁ gamīti.",
  "atk-s0514a3:4159": "1821.",
  "atk-s0514a3:4160": " ‘‘Tamabravi rājaputtī, maddī sabbaṅgasobhanā;",
  "atk-s0514a3:4161": "Nāhaṁ taṁ sukhamiccheyyaṁ, yaṁ me vessantaraṁ vinā’’ti.",
  "atk-s0514a3:4162": "Tattha tamabravīti taṁ sasuraṁ abravi.",
  "atk-s0514a3:4163": "1822.",
  "atk-s0514a3:4164": " ‘‘Tamabravi mahārājā, sivīnaṁ raṭṭhavaḍḍhano;",
  "atk-s0514a3:4165": "Iṅgha maddi nisāmehi, vane ye honti dussahā.",
  "atk-s0514a3:4166": "1823.",
  "atk-s0514a3:4167": " ‘‘Bahū kīṭā paṭaṅgā ca, makasā madhumakkhikā;",
  "atk-s0514a3:4168": "Tepi taṁ tattha hiṁ seyyuṁ, taṁ te dukkhataraṁ siyā.",
  "atk-s0514a3:4169": "1824.",
  "atk-s0514a3:4170": " ‘‘Apare passa santāpe, nadīnupanisevite;",
  "atk-s0514a3:4171": "Sappā ajagarā nāma, avisā te mahabbalā.",
  "atk-s0514a3:4172": "1825.",
  "atk-s0514a3:4173": " ‘‘Te manussaṁ migaṁ vāpi, api māsannamāgataṁ;",
  "atk-s0514a3:4174": "Parikkhipitvā bhogehi, vasamānenti attano.",
  "atk-s0514a3:4175": "1826.",
  "atk-s0514a3:4176": " ‘‘Aññepi kaṇhajaṭino, acchā nāma aghammigā;",
  "atk-s0514a3:4177": "Na tehi puriso diṭṭho, rukkhamāruyha muccati.",
  "atk-s0514a3:4178": "1827.",
  "atk-s0514a3:4179": " ‘‘Saṅghaṭṭayantā siṅgāni, tikkhaggātippahārino;",
  "atk-s0514a3:4180": "Mahiṁsā vicarantettha, nadiṁ sotumbaraṁ pati.",
  "atk-s0514a3:4181": "1828.",
  "atk-s0514a3:4182": " ‘‘Disvā migānaṁ yūthānaṁ, gavaṁ sañcarataṁ vane;",
  "atk-s0514a3:4183": "Dhenuva vacchagiddhāva, kathaṁ maddi karissasi.",
  "atk-s0514a3:4184": "1829.",
  "atk-s0514a3:4185": " ‘‘Disvā sampatite ghore, dumaggesu plavaṅgame;",
  "atk-s0514a3:4186": "Akhettaññāya te maddi, bhavissate mahabbhayaṁ.",
  "atk-s0514a3:4187": "1830.",
  "atk-s0514a3:4188": " ‘‘Yā tvaṁ sivāya sutvāna, muhuṁ uttasayī pure;",
  "atk-s0514a3:4189": "Sā tvaṁ vaṅkamanuppattā, kathaṁ maddi karissasi.",
  "atk-s0514a3:4190": "1831.",
  "atk-s0514a3:4191": " ‘‘Ṭhite majjhanhike kāle, sannisinnesu pakkhisu;",
  "atk-s0514a3:4192": "Saṇateva brahāraññaṁ, tattha kiṁ gantumicchasī’’ti.",
  "atk-s0514a3:4193_0": "Tattha tamabravīti taṁ suṇhaṁ abravi. Apare passa santāpeti aññepi santāpe bhayajanake",
  "atk-s0514a3:4193_1": "pekkha. Nadīnupaniseviteti nadīnaṁ upanisevite āsannaṭṭhāne, nadīkūle vasanteti attho.",
  "atk-s0514a3:4193_2": "Avisāti nibbisā. Api māsannanti āsannaṁ attano sarīrasamphassaṁ āgatanti attho. Aghammigāti",
  "atk-s0514a3:4193_3": "aghakarā migā, dukkhāvahā migāti attho. Nadiṁ sotumbaraṁ patīti sotumbarāya nāma",
  "atk-s0514a3:4193_4": "nadiyā tīre. Yūthānanti yūthāni, ayameva vā pāṭho. Dhenuva vacchagiddhāvāti tava",
  "atk-s0514a3:4193_5": "dārake apassantī vacchagiddhā dhenu viya kathaṁ karissasi. Va-kāro panettha nipātamattova.",
  "atk-s0514a3:4193_6": "Sampatiteti sampatante. Ghoreti bhīsanake virūpe. Plavaṅgameti makkaṭe. Akhettaññāyāti",
  "atk-s0514a3:4193_7": "araññabhūmiakusalatāya. Bhavissateti bhavissati. Sivāya sutvānāti siṅgāliyā saddaṁ",
  "atk-s0514a3:4193_8": "sutvā. Muhunti punappunaṁ. Uttasayīti uttasasi. Saṇatevāti nadati viya saṇantaṁ viya bhavissati.",
  "atk-s0514a3:4194": "1832.",
  "atk-s0514a3:4195": " ‘‘Tamabravi rājaputtī, maddī sabbaṅgasobhanā;",
  "atk-s0514a3:4196": "Yāni etāni akkhāsi, vane paṭibhayāni me;",
  "atk-s0514a3:4197": "Sabbāni abhisambhossaṁ, gacchaññeva rathesabha.",
  "atk-s0514a3:4198": "1833.",
  "atk-s0514a3:4199": " ‘‘Kāsaṁ kusaṁ poṭakilaṁ, usiraṁ muñcapabbajaṁ;",
  "atk-s0514a3:4200": "Urasā panudahissāmi, nassa hessāmi dunnayā.",
  "atk-s0514a3:4201": "1834.",
  "atk-s0514a3:4202": " ‘‘Bahūhi vata cariyāhi, kumārī vindate patiṁ;",
  "atk-s0514a3:4203": "Udarassuparodhena, gohanuveṭhanena ca.",
  "atk-s0514a3:4204": "1835.",
  "atk-s0514a3:4205": " ‘‘Aggissa pāricariyāya, udakummujjanena ca;",
  "atk-s0514a3:4206": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4207": "1836.",
  "atk-s0514a3:4208": " ‘‘Apissā hoti appatto, ucchiṭṭhamapi bhuñjituṁ;",
  "atk-s0514a3:4209": "Yo naṁ hatthe gahetvāna, akāmaṁ parikaḍḍhati;",
  "atk-s0514a3:4210": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4211": "1837.",
  "atk-s0514a3:4212": " ‘‘Kesaggahaṇamukkhepā, bhūmyā ca parisumbhanā;",
  "atk-s0514a3:4213": "Datvā ca no pakkamati, bahuṁ dukkhaṁ anappakaṁ;",
  "atk-s0514a3:4214": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4215": "1838.",
  "atk-s0514a3:4216": " ‘‘Sukkacchavī vedhaverā, datvā subhagamānino;",
  "atk-s0514a3:4217": "Akāmaṁ parikaḍḍhanti, ulūkaññeva vāyasā;",
  "atk-s0514a3:4218": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4219": "1839.",
  "atk-s0514a3:4220": " ‘‘Api ñātikule phīte, kaṁsapajjotane vasaṁ;",
  "atk-s0514a3:4221": "Nevātivākyaṁ na labhe, bhātūhi sakhinīhipi;",
  "atk-s0514a3:4222": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4223": "1840.",
  "atk-s0514a3:4224": " ‘‘Naggā nadī anudakā, naggaṁ raṭṭhaṁ arājakaṁ;",
  "atk-s0514a3:4225": "Itthīpi vidhavā naggā, yassāpi dasa bhātaro;",
  "atk-s0514a3:4226": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4227": "1841.",
  "atk-s0514a3:4228": " ‘‘Dhajo rathassa paññāṇaṁ, dhūmo paññāṇamaggino;",
  "atk-s0514a3:4229": "Rājā raṭṭhassa paññāṇaṁ, bhattā paññāṇamitthiyā;",
  "atk-s0514a3:4230": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4231": "1842.",
  "atk-s0514a3:4232": " ‘‘Yā daliddī daliddassa, aḍḍhā aḍḍhassa kittimā;",
  "atk-s0514a3:4233": "Taṁ ve devā pasaṁsanti, dukkarañhi karoti sā.",
  "atk-s0514a3:4234": "1843.",
  "atk-s0514a3:4235": " ‘‘Sāmikaṁ anubandhissaṁ, sadā kāsāyavāsinī;",
  "atk-s0514a3:4236": "Pathabyāpi abhijjantyā, vedhabyaṁ kaṭukitthiyā.",
  "atk-s0514a3:4237": "1844.",
  "atk-s0514a3:4238": " ‘‘Api sāgarapariyantaṁ, bahuvittadharaṁ mahiṁ;",
  "atk-s0514a3:4239": "Nānāratanaparipūraṁ, nicche vessantaraṁ vinā.",
  "atk-s0514a3:4240": "1845.",
  "atk-s0514a3:4241": " ‘‘Kathaṁ nu tāsaṁ hadayaṁ, sukharā vata itthiyo;",
  "atk-s0514a3:4242": "Yā sāmike dukkhitamhi, sukhamicchanti attano.",
  "atk-s0514a3:4243": "1846.",
  "atk-s0514a3:4244": " ‘‘Nikkhamante mahārāje, sivīnaṁ raṭṭhavaḍḍhane;",
  "atk-s0514a3:4245": "Tamahaṁ anubandhissaṁ, sabbakāmadado hi me’’ti.",
  "atk-s0514a3:4246_0": "Tattha tamabravīti bhikkhave, maddī rañño vacanaṁ sutvā taṁ rājānaṁ abravi. Abhisambhossanti",
  "atk-s0514a3:4246_1": "sahissāmi adhivāsessāmi. Poṭakilanti poṭakilatiṇaṁ. Panudahissāmīti dvedhā katvā",
  "atk-s0514a3:4246_2": "vessantarassa purato gamissāmi. Udarassuparodhenāti upavāsena khudādhivāsena. Gohanuveṭhanena",
  "atk-s0514a3:4246_3": "cāti visālakaṭiyo onatapassā ca itthiyo sāmikaṁ labhantīti katvā gohanunā kaṭiphalakaṁ",
  "atk-s0514a3:4246_4": "koṭṭāpetvā veṭhanena ca passāni onāmetvā kumārikā patiṁ labhati. Kaṭukanti asātaṁ.",
  "atk-s0514a3:4246_5": "Gacchaññevāti gamissāmiyeva.",
  "atk-s0514a3:4247_0": "Apissā hoti appattoti tassā vidhavāya ucchiṭṭhakampi bhuñjituṁ ananucchavikova. Yo",
  "atk-s0514a3:4247_1": "nanti yo nīcajacco taṁ vidhavaṁ anicchamānaññeva hatthe gahetvā kaḍḍhati. Kesaggahaṇamukkhepā,",
  "atk-s0514a3:4247_2": "bhūmyā ca parisumbhanāti asāmikaṁ itthiṁ hatthapādehi kesaggahaṇaṁ, ukkhepā, bhūmiyaṁ",
  "atk-s0514a3:4247_3": "pātananti etāni avamaññanāni katvā atikkamanti. Datvā cāti asāmikāya itthiyā evarūpaṁ",
  "atk-s0514a3:4247_4": "bahuṁ anappakaṁ dukkhaṁ parapuriso datvā ca no pakkamati nirāsaṅko olokentova tiṭṭhati.",
  "atk-s0514a3:4248_0": "Sukkacchavīti nhānīyacuṇṇena uṭṭhāpitacchavivaṇṇā. Vedhaverāti vidhavitthikāmā purisā.",
  "atk-s0514a3:4248_1": "Datvāti kiñcideva appamattakaṁ dhanaṁ datvā. Subhagamāninoti mayaṁ subhagāti maññamānā.",
  "atk-s0514a3:4248_2": "Akāmanti taṁ vidhavaṁ asāmikaṁ akāmaṁ. Ulūkaññeva vāyasāti kākā viyaulūkaṁ parikaḍḍhanti.",
  "atk-s0514a3:4248_3": "Kaṁsapajjotaneti suvaṇṇabhājanābhāya pajjotante. Vasanti evarūpepi ñātikule vasamānā.",
  "atk-s0514a3:4248_4": "Nevātivākyaṁ na labheti ‘‘ayaṁ itthī nissāmikā, yāvajīvaṁ amhākaññeva bhāro jāto’’tiādīni",
  "atk-s0514a3:4248_5": "vacanāni vadantehi bhātūhipi sakhinīhipi ativākyaṁ garahavacanaṁ neva na labhati.",
  "atk-s0514a3:4248_6": "Paññāṇanti pākaṭabhāvakāraṇaṁ.",
  "atk-s0514a3:4249_0": "Yādaliddī daliddassāti deva, kittisampannā yā itthī attano sāmikassa daliddassa dukkhappattakāle",
  "atk-s0514a3:4249_1": "sayampi daliddī samānā dukkhāva hoti, tassa aḍḍhakāle teneva saddhiṁ aḍḍhā sukhappattā",
  "atk-s0514a3:4249_2": "hoti, taṁ ve devā pasaṁsanti. Abhijjantyāti abhijjantiyā. Sacepi hi itthiyā sakalapathavī",
  "atk-s0514a3:4249_3": "na bhijjati, tāya sakalāya pathaviyā sāva issarā hoti, tathāpi vedhabyaṁ kaṭukamevāti",
  "atk-s0514a3:4249_4": "attho. Sukharā vata itthiyoti suṭṭhu kharā vata itthiyo.",
  "atk-s0514a3:4250": "1847.",
  "atk-s0514a3:4251": " ‘‘Tamabravi mahārājā, maddiṁ sabbaṅgasobhanaṁ;",
  "atk-s0514a3:4252": "Ime te daharā puttā, jālī kaṇhājinā cubho;",
  "atk-s0514a3:4253": "Nikkhippa lakkhaṇe gaccha, mayaṁ te posayāmase’’ti.",
  "atk-s0514a3:4254": "Tattha jālī kaṇhājinā cubhoti jālī ca kaṇhājinā cāti ubho. Nikkhippāti ime nikkhipitvā gacchāhīti.",
  "atk-s0514a3:4255": "1848.",
  "atk-s0514a3:4256": " ‘‘Tamabravi rājaputtī, maddī sabbaṅgasobhanā;",
  "atk-s0514a3:4257": "Piyā me puttakā deva, jālī kaṇhājinā cubho;",
  "atk-s0514a3:4258": "Tyamhaṁ tattha ramessanti, araññe jīvasokina’’nti.",
  "atk-s0514a3:4259": "Tattha tyamhanti te dārakā amhākaṁ tattha araññe. Jīvasokinanti avigatasokānaṁ hadayaṁ ramayissantīti attho.",
  "atk-s0514a3:4260": "1849.",
  "atk-s0514a3:4261": " ‘‘Tamabravi mahārājā, sivīnaṁ raṭṭhavaḍḍhano;",
  "atk-s0514a3:4262": "Sālīnaṁ odanaṁ bhutvā, suciṁ maṁsūpasecanaṁ;",
  "atk-s0514a3:4263": "Rukkhaphalāni bhuñjantā, kathaṁ kāhanti dārakā.",
  "atk-s0514a3:4264": "1850.",
  "atk-s0514a3:4265": " ‘‘Bhutvā satapale kaṁse, sovaṇṇe satarājike;",
  "atk-s0514a3:4266": "Rukkhapattesu bhuñjantā, kathaṁ kāhanti dārakā.",
  "atk-s0514a3:4267": "1851.",
  "atk-s0514a3:4268": " ‘‘Kāsiyāni ca dhāretvā, khomakoṭumbarāni ca;",
  "atk-s0514a3:4269": "Kusacīrāni dhārentā, kathaṁ kāhanti dārakā.",
  "atk-s0514a3:4270": "1852.",
  "atk-s0514a3:4271": " ‘‘Vayhāhi pariyāyitvā, sivikāya rathena ca;",
  "atk-s0514a3:4272": "Pattikā paridhāvantā, kathaṁ kāhanti dārakā.",
  "atk-s0514a3:4273": "1853.",
  "atk-s0514a3:4274": " ‘‘Kūṭāgāre sayitvāna, nivāte phusitaggaḷe;",
  "atk-s0514a3:4275": "Sayantā rukkhamūlasmiṁ, kathaṁ kāhanti dārakā.",
  "atk-s0514a3:4276": "1854.",
  "atk-s0514a3:4277": " ‘‘Pallaṅkesu sayitvāna, gonake cittasanthate;",
  "atk-s0514a3:4278": "Sayantā tiṇasanthāre, kathaṁ kāhanti dārakā.",
  "atk-s0514a3:4279": "1855.",
  "atk-s0514a3:4280": " ‘‘Gandhakena vilimpitvā, agarucandanena ca;",
  "atk-s0514a3:4281": "Rajojallāni dhārentā, kathaṁ kāhanti dārakā.",
  "atk-s0514a3:4282": "1856.",
  "atk-s0514a3:4283": " ‘‘Cāmaramorahatthehi, bījitaṅgā sukhedhitā;",
  "atk-s0514a3:4284": "Phuṭṭhā ḍaṁsehi makasehi, kathaṁ kāhanti dārakā’’ti.",
  "atk-s0514a3:4285_0": "Tattha palasate kaṁseti palasatena katāya kañcanapātiyā. Gonake cittasanthateti mahāpiṭṭhiyaṁ",
  "atk-s0514a3:4285_1": "kāḷakojave ceva vicittake santhare ca. Cāmaramorahatthehīti cāmarehi ceva morahatthehi ca bījitaṅgā.",
  "atk-s0514a3:4286_0": "Evaṁ tesaṁ sallapantānaññeva ratti vibhāyi, sūriyo uggañchi. Mahāsattassa catusindhavayuttaṁ",
  "atk-s0514a3:4286_1": "alaṅkatarathaṁ ānetvā rājadvāre ṭhapayiṁsu. Maddīpi sassusasure vanditvā sesitthiyo",
  "atk-s0514a3:4286_2": "apaloketvā dve putte ādāya vessantarato paṭhamataraṁ gantvā rathe aṭṭhāsi. Tamatthaṁ",
  "atk-s0514a3:4286_3": "pakāsento satthā āha –",
  "atk-s0514a3:4287": "1857.",
  "atk-s0514a3:4288": " ‘‘Tamabravi rājaputtī, maddī sabbaṅgasobhanā;",
  "atk-s0514a3:4289": "Mā deva paridevesi, mā ca tvaṁ vimano ahu;",
  "atk-s0514a3:4290": "Yathā mayaṁ bhavissāma, tathā hessanti dārakā.",
  "atk-s0514a3:4291": "1858.",
  "atk-s0514a3:4292": " ‘‘Idaṁ vatvāna pakkāmi, maddī sabbaṅgasobhanā;",
  "atk-s0514a3:4293": "Sivimaggena anvesi, putte ādāya lakkhaṇā’’ti.",
  "atk-s0514a3:4294": "Tattha sivimaggenāti sivirañño gantabbamaggena. Anvesīti taṁ agamāsi, pāsādā otaritvā rathaṁ abhiruhīti attho.",
  "atk-s0514a3:4295": "1859.",
  "atk-s0514a3:4296": " ‘‘Tato vessantaro rājā, dānaṁ datvāna khattiyo;",
  "atk-s0514a3:4297": "Pitu mātu ca vanditvā, katvā ca naṁ padakkhiṇaṁ.",
  "atk-s0514a3:4298": "1860.",
  "atk-s0514a3:4299": " ‘‘Catuvāhiṁ rathaṁ yuttaṁ, sīghamāruyha sandanaṁ;",
  "atk-s0514a3:4300": "Ādāya puttadārañca, vaṅkaṁ pāyāsi pabbata’’nti.",
  "atk-s0514a3:4301": "Tattha tatoti bhikkhave, tassā maddiyā rathaṁ abhiruhitvā ṭhitakāle. Datvāti hiyyo dānaṁ datvā. Katvā ca naṁ padakkhiṇanti padakkhiṇañca katvā. Nanti nipātamattaṁ.",
  "atk-s0514a3:4302": "1861.",
  "atk-s0514a3:4303": " ‘‘Tato vessantaro rājā, yenāsi bahuko jano;",
  "atk-s0514a3:4304": "Āmanta kho taṁ gacchāma, arogā hontu ñātayo’’ti.",
  "atk-s0514a3:4305_0": "Tassattho – bhikkhave, tato vessantaro rājā yattha ‘‘vessantaraṁ rājānaṁ passissāmā’’ti",
  "atk-s0514a3:4305_1": "bahuko jano ṭhito āsi, tattha rathaṁ pesetvā mahājanaṁ āpucchanto ‘‘āmanta kho taṁ",
  "atk-s0514a3:4305_2": "gacchāma, arogā hontu ñātayo’’ti āha. Tattha tanti nipātamattaṁ. Bhikkhave, tato",
  "atk-s0514a3:4305_3": "vessantaro rājā ñātake āha – ‘‘tumhe āmantetvā mayaṁ gacchāma, tumhe sukhitā hotha nidukkhā’’ti.",
  "atk-s0514a3:4306_0": "Evaṁ mahāsatto mahājanaṁ āmantetvā ‘‘appamattā hotha, dānādīni puññāni karothā’’ti",
  "atk-s0514a3:4306_1": "tesaṁ ovaditvā pakkāmi. Gacchante pana bodhisatte mātā ‘‘putto me dānavittako dānaṁ",
  "atk-s0514a3:4306_2": "detū’’ti ābharaṇehi saddhiṁ sattaratanapūrāni sakaṭāni ubhosu passesu pesesi. Sopi",
  "atk-s0514a3:4306_3": "attano kāyāruḷhameva ābharaṇabhaṇḍaṁ omuñcitvā sampattayācakānaṁ aṭṭhārasa vāre datvā",
  "atk-s0514a3:4306_4": "avasesaṁ sabbaṁ adāsi. So nagarā nikkhamitvā ca nivattitvā oloketukāmo ahosi. Athassa",
  "atk-s0514a3:4306_5": "manaṁ paṭicca rathappamāṇaṭṭhāne mahāpathavī bhijjitvā kulālacakkaṁ viya parivattitvā",
  "atk-s0514a3:4306_6": "rathaṁ nagarābhimukhaṁ akāsi. So mātāpitūnaṁ vasanaṭṭhānaṁ olokesi. Tena kāraṇena",
  "atk-s0514a3:4306_7": "pathavīkampo ahosi. Tena vuttaṁ –",
  "atk-s0514a3:4307": "‘‘Nikkhamitvāna nagarā, nivattitvā vilokite;",
  "atk-s0514a3:4308": "Tadāpi pathavī kampi, sineruvanavaṭaṁsakā’’ti. (cariyā. 1.93);",
  "atk-s0514a3:4309": "Sayaṁ pana oloketvā maddimpi olokāpetuṁ gāthamāha –",
  "atk-s0514a3:4310": "1862.",
  "atk-s0514a3:4311": " ‘‘Iṅgha maddi nisāmehi, rammarūpaṁva dissati;",
  "atk-s0514a3:4312": "Āvāsaṁ siviseṭṭhassa, pettikaṁ bhavanaṁ mamā’’ti.",
  "atk-s0514a3:4313": "Tattha nisāmehīti olokehi.",
  "atk-s0514a3:4314_0": "Atha mahāsatto sahajāte saṭṭhisahassaamacce ca sesajanañca nivattāpetvā rathaṁ pājento",
  "atk-s0514a3:4314_1": "maddiṁ āha – ‘‘bhadde, sace pacchato yācakā āgacchanti, upadhāreyyāsī’’ti. Sāpi olokentī",
  "atk-s0514a3:4314_2": "nisīdi. Athassa sattasatakaṁ mahādānaṁ sampāpuṇituṁ asakkontā cattāro brāhmaṇā nagaraṁ",
  "atk-s0514a3:4314_3": "āgantvā ‘‘kuhiṁ vessantaro rājā’’ti pucchitvā ‘‘dānaṁ datvā gato’’ti vutte ‘‘kiñci",
  "atk-s0514a3:4314_4": "gahetvā gato’’ti pucchitvā ‘‘rathena gato’’ti sutvā ‘‘asse naṁ yācissāmā’’ti anubandhiṁsu.",
  "atk-s0514a3:4314_5": "Atha maddī te āgacchante disvā ‘‘yācakā āgacchanti, devā’’ti ārocesi. Mahāsatto rathaṁ",
  "atk-s0514a3:4314_6": "ṭhapesi. Te āgantvā asse yāciṁsu. Mahāsatto asse adāsi. Tamatthaṁ pakāsento satthā āha –",
  "atk-s0514a3:4315": "1863.",
  "atk-s0514a3:4316": " ‘‘Taṁ brāhmaṇā anvagamuṁ, te naṁ asse ayācisuṁ;",
  "atk-s0514a3:4317": "Yācito paṭipādesi, catunnaṁ caturo haye’’ti.",
  "atk-s0514a3:4318_0": "Assesu pana dinnesu rathadhuraṁ ākāseyeva aṭṭhāsi. Atha brāhmaṇesu gatamattesuyeva",
  "atk-s0514a3:4318_1": "cattāro devaputtā rohiccamigavaṇṇena āgantvā rathadhuraṁ sampaṭicchitvā agamaṁsu.",
  "atk-s0514a3:4318_2": "Mahāsatto tesaṁ devaputtabhāvaṁ ñatvā imaṁ gāthamāha –",
  "atk-s0514a3:4319": "1864.",
  "atk-s0514a3:4320": " ‘‘Iṅgha maddi nisāmehi, cittarūpaṁva dissati;",
  "atk-s0514a3:4321": "Migarohiccavaṇṇena, dakkhiṇassā vahanti ma’’nti.",
  "atk-s0514a3:4322": "Tattha dakkhiṇassāti susikkhitā assā viya maṁ vahanti.",
  "atk-s0514a3:4323_0": "Atha naṁ evaṁ gacchantaṁ aparo brāhmaṇo āgantvā rathaṁ yāci. Mahāsatto puttadāraṁ",
  "atk-s0514a3:4323_1": "otāretvā tassa rathaṁ adāsi. Rathe pana dinne devaputtā antaradhāyiṁsu. Rathassa",
  "atk-s0514a3:4323_2": "dinnabhāvaṁ pakāsento satthā āha –",
  "atk-s0514a3:4324": "1865.",
  "atk-s0514a3:4325": " ‘‘Athettha pañcamo āgā, so taṁ rathamayācatha;",
  "atk-s0514a3:4326": "Tassa taṁ yācitodāsi, na cassupahato mano.",
  "atk-s0514a3:4327": "1866.",
  "atk-s0514a3:4328": " ‘‘Tato vessantaro rājā, oropetvā sakaṁ janaṁ;",
  "atk-s0514a3:4329": "Assāsayi assarathaṁ, brāhmaṇassa dhanesino’’ti.",
  "atk-s0514a3:4330": "Tattha athetthāti atha tasmiṁ vane. Na cassupahato manoti na cassa mano olīno. Assāsayīti paritosento niyyādesi.",
  "atk-s0514a3:4331": "Tato paṭṭhāya pana te sabbepi pattikāva ahesuṁ. Atha mahāsatto maddiṁ avoca –",
  "atk-s0514a3:4332": "1867.",
  "atk-s0514a3:4333": " ‘‘Tvaṁ maddi kaṇhaṁ gaṇhāhi, lahu esā kaniṭṭhikā;",
  "atk-s0514a3:4334": "Ahaṁ jāliṁ gahessāmi, garuko bhātiko hi so’’ti.",
  "atk-s0514a3:4335": "Evañca pana vatvā ubhopi khattiyā dve dārake aṅkenādāya pakkamiṁsu. Tamatthaṁ pakāsento satthā āha –",
  "atk-s0514a3:4336": "1868.",
  "atk-s0514a3:4337": " ‘‘Rājā kumāramādāya, rājaputtī ca dārikaṁ;",
  "atk-s0514a3:4338": "Sammodamānā pakkāmuṁ, aññamaññaṁ piyaṁvadā’’ti.",
  "atk-s0514a3:4339": "Dānakaṇḍavaṇṇanā niṭṭhitā.",
  "atk-s0514a3:4340": "Vanapavesanakaṇḍavaṇṇanā",
  "atk-s0514a3:4341": "Te paṭipathaṁ āgacchante manusse disvā ‘‘kuhiṁ vaṅkapabbato’’ti pucchanti. Manussā ‘‘dūre’’ti vadanti. Tena vuttaṁ –",
  "atk-s0514a3:4342": "1869.",
  "atk-s0514a3:4343": " ‘‘Yadi keci manujā enti, anumagge paṭipathe;",
  "atk-s0514a3:4344": "Maggaṁ te paṭipucchāma, ‘kuhiṁ vaṅkatapabbato’.",
  "atk-s0514a3:4345": "1870.",
  "atk-s0514a3:4346": " ‘‘Te tattha amhe passitvā, kalunaṁ paridevayuṁ;",
  "atk-s0514a3:4347": "Dukkhaṁ te paṭivedenti, dūre vaṅkatapabbato’’ti.",
  "atk-s0514a3:4348_0": "Maggassa ubhosu passesu vividhaphaladhārino rukkhe disvā dārakā kandanti. Mahāsattassānubhāvena",
  "atk-s0514a3:4348_1": "phaladhārino rukkhā onamitvā hatthasamphassaṁ āgacchanti. Tato supakkaphalāphalāni",
  "atk-s0514a3:4348_2": "uccinitvā tesaṁ deti. Taṁ disvā maddī acchariyaṁ pavedesi. Tena vuttaṁ –",
  "atk-s0514a3:4349": "1871.",
  "atk-s0514a3:4350": " ‘‘Yadi passanti pavane, dārakā phaline dume;",
  "atk-s0514a3:4351": "Tesaṁ phalānaṁ hetumhi, uparodanti dārakā.",
  "atk-s0514a3:4352": "1872.",
  "atk-s0514a3:4353": " ‘‘Rodante dārake disvā, ubbiddhā vipulā dumā;",
  "atk-s0514a3:4354": "Sayamevonamitvāna, upagacchanti dārake.",
  "atk-s0514a3:4355": "1873.",
  "atk-s0514a3:4356": " ‘‘Idaṁ accherakaṁ disvā, abbhutaṁ lomahaṁsanaṁ;",
  "atk-s0514a3:4357": "Sādhukāraṁ pavattesi, maddī sabbaṅgasobhanā.",
  "atk-s0514a3:4358": "1874.",
  "atk-s0514a3:4359": " ‘‘Accheraṁ vata lokasmiṁ, abbhutaṁ lomahaṁsanaṁ;",
  "atk-s0514a3:4360": "Vessantarassa tejena, sayamevonatā dumā’’ti.",
  "atk-s0514a3:4361_0": "Jetuttaranagarato suvaṇṇagiritālo nāma pabbato pañca yojanāni, tato kontimārā nāma",
  "atk-s0514a3:4361_1": "nadī pañca yojanāni, tato añcaragiri nāma pabbato pañca yojanāni, tato dunniviṭṭhabrāhmaṇagāmo",
  "atk-s0514a3:4361_2": "nāma pañca yojanāni, tato mātulanagaraṁ dasa yojanāni. Iti taṁ maggaṁ jetuttaranagarato",
  "atk-s0514a3:4361_3": "tiṁsayojanaṁ hoti. Devatā taṁ maggaṁ saṁkhipiṁsu. Te ekadivaseneva mātulanagaraṁ",
  "atk-s0514a3:4361_4": "pāpuṇiṁsu. Tena vuttaṁ –",
  "atk-s0514a3:4362": "1875.",
  "atk-s0514a3:4363": " ‘‘Saṅkhipiṁsu pathaṁ yakkhā, anukampāya dārake;",
  "atk-s0514a3:4364": "Nikkhantadivaseneva, cetaraṭṭhaṁ upāgamu’’nti.",
  "atk-s0514a3:4365": "Upagacchantā ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṁ pattā. Tamatthaṁ pakāsento satthā āha –",
  "atk-s0514a3:4366": "1876.",
  "atk-s0514a3:4367": " ‘‘Te gantvā dīghamaddhānaṁ, cetaraṭṭhaṁ upāgamuṁ;",
  "atk-s0514a3:4368": "Iddhaṁ phītaṁ janapadaṁ, bahumaṁsasurodana’’nti.",
  "atk-s0514a3:4369_0": "Tadā mātulanagare saṭṭhi khattiyasahassāni vasanti. Mahāsatto antonagaraṁ apavisitvā",
  "atk-s0514a3:4369_1": "nagaradvāreyeva sālāyaṁ nisīdi. Athassa maddī bodhisattassa pādesu rajaṁ puñchitvā",
  "atk-s0514a3:4369_2": "pāde sambāhitvā ‘‘vessantarassa āgatabhāvaṁ jānāpessāmī’’ti sālāto nikkhamitvā tassa",
  "atk-s0514a3:4369_3": "cakkhupathe sālādvāre aṭṭhāsi. Nagaraṁ pavisantiyo ca nikkhamantiyo ca itthiyo taṁ",
  "atk-s0514a3:4369_4": "disvā parivāresuṁ. Tamatthaṁ pakāsento satthā āha –",
  "atk-s0514a3:4370": "1877.",
  "atk-s0514a3:4371": " ‘‘Cetiyo parivāriṁsu, disvā lakkhaṇamāgataṁ;",
  "atk-s0514a3:4372": "Sukhumālī vata ayyā, pattikā paridhāvati.",
  "atk-s0514a3:4373": "1878.",
  "atk-s0514a3:4374": " ‘‘Vayhāhi pariyāyitvā, sivikāya rathena ca;",
  "atk-s0514a3:4375": "Sājja maddī araññasmiṁ, pattikā paridhāvatī’’ti.",
  "atk-s0514a3:4376_0": "Tattha lakkhaṇamāgatanti lakkhaṇasampannaṁ maddiṁ āgataṁ. Paridhāvatīti evaṁ sukhumālī",
  "atk-s0514a3:4376_1": "hutvā pattikāva vicarati. Pariyāyitvāti jetuttaranagare vicaritvā. Sivikāyāti suvaṇṇasivikāya.",
  "atk-s0514a3:4377_0": "Mahājano maddiñca vessantarañca dve putte cassa anāthāgamanena āgate disvā gantvā",
  "atk-s0514a3:4377_1": "rājūnaṁ ācikkhi. Saṭṭhisahassā rājāno rodantā paridevantā tassa santikaṁ āgamaṁsu.",
  "atk-s0514a3:4377_2": "Tamatthaṁ pakāsento satthā āha –",
  "atk-s0514a3:4378": "1879.",
  "atk-s0514a3:4379": " ‘‘Taṁ disvā cetapāmokkhā, rodamānā upāgamuṁ;",
  "atk-s0514a3:4380": "Kacci nu deva kusalaṁ, kacci deva anāmayaṁ;",
  "atk-s0514a3:4381": "Kacci pitā arogo te, sivīnañca anāmayaṁ.",
  "atk-s0514a3:4382": "1880.",
  "atk-s0514a3:4383": " ‘‘Ko te balaṁ mahārāja, ko nu te rathamaṇḍalaṁ;",
  "atk-s0514a3:4384": "Anassako arathako, dīghamaddhānamāgato;",
  "atk-s0514a3:4385": "Kaccāmittehi pakato, anuppattosimaṁ disa’’nti.",
  "atk-s0514a3:4386_0": "Tattha disvāti dūratova passitvā. Cetapāmokkhāti cetarājāno. Upāgamunti upasaṅkamiṁsu.",
  "atk-s0514a3:4386_1": "Kusalanti ārogyaṁ. Anāmayanti niddukkhabhāvaṁ. Ko te balanti kuhiṁ tava balakāyo.",
  "atk-s0514a3:4386_2": "Rathamaṇḍalanti yenāsi rathena āgato, so kuhinti pucchanti. Anassakoti assavirahito.",
  "atk-s0514a3:4386_3": "Arathakoti ayānako. Dīghamaddhānamāgatoti dīghamaggaṁ āgato. Pakatoti abhibhūto.",
  "atk-s0514a3:4387": "Atha nesaṁ mahāsatto attano āgatakāraṇaṁ kathento āha –",
  "atk-s0514a3:4388": "1881.",
  "atk-s0514a3:4389": " ‘‘Kusalañceva me sammā, atho sammā anāmayaṁ;",
  "atk-s0514a3:4390": "Atho pitā arogo me, sivīnañca anāmayaṁ.",
  "atk-s0514a3:4391": "1882.",
  "atk-s0514a3:4392": " ‘‘Ahañhi kuñjaraṁ dajjaṁ, īsādantaṁ urūḷhavaṁ;",
  "atk-s0514a3:4393": "Khettaññuṁ sabbayuddhānaṁ, sabbasetaṁ gajuttamaṁ.",
  "atk-s0514a3:4394": "1883.",
  "atk-s0514a3:4395": " ‘‘Paṇḍukambalasañchannaṁ, pabhinnaṁ sattumaddanaṁ;",
  "atk-s0514a3:4396": "Dantiṁ savālabījaniṁ, setaṁ kelāsasādisaṁ.",
  "atk-s0514a3:4397": "1884.",
  "atk-s0514a3:4398": " ‘‘Sasetacchattaṁ saupādheyyaṁ, sāthabbanaṁ sahatthipaṁ;",
  "atk-s0514a3:4399": "Aggayānaṁ rājavāhiṁ, brāhmaṇānaṁ adāsahaṁ.",
  "atk-s0514a3:4400": "1885.",
  "atk-s0514a3:4401": " ‘‘Tasmiṁ me sivayo kuddhā, pitā cupahatomano;",
  "atk-s0514a3:4402": "Avaruddhasi maṁ rājā, vaṅkaṁ gacchāmi pabbataṁ;",
  "atk-s0514a3:4403": "Okāsaṁ sammā jānātha, vane yattha vasāmase’’ti.",
  "atk-s0514a3:4404": "Tattha tasmiṁ meti tasmiṁ kāraṇe mayhaṁ sivayo kuddhā. Upahatomanoti upahatacitto kuddhova maṁ raṭṭhā pabbājesi. Yatthāti yasmiṁ vane mayaṁ vaseyyāma, tattha vasanokāsaṁ jānāthāti.",
  "atk-s0514a3:4405": "Te rājāno āhaṁsu –",
  "atk-s0514a3:4406": "1886.",
  "atk-s0514a3:4407": " ‘‘Svāgataṁ te mahārāja, atho te adurāgataṁ;",
  "atk-s0514a3:4408": "Issarosi anuppatto, yaṁ idhatthi pavedaya.",
  "atk-s0514a3:4409": "1887.",
  "atk-s0514a3:4410": " ‘‘Sākaṁ bhisaṁ madhuṁ maṁsaṁ, suddhaṁ sālīnamodanaṁ;",
  "atk-s0514a3:4411": "Paribhuñja mahārāja, pāhuno nosi āgato’’ti.",
  "atk-s0514a3:4412": "Tattha pavedayāti kathehi, sabbaṁ paṭiyādetvā dassāma. Bhisanti bhisamūlaṁ, yaṁkiñci kandajātaṁ vā.",
  "atk-s0514a3:4413": "Vessantaro āha –",
  "atk-s0514a3:4414": "1888.",
  "atk-s0514a3:4415": " ‘‘Paṭiggahitaṁ yaṁ dinnaṁ, sabbassa agghiyaṁ kataṁ;",
  "atk-s0514a3:4416": "Avaruddhasi maṁ rājā, vaṅkaṁ gacchāmi pabbataṁ;",
  "atk-s0514a3:4417": "Okāsaṁ sammā jānātha, vane yattha vasāmase’’ti.",
  "atk-s0514a3:4418_0": "Tattha paṭiggahitanti sabbametaṁ tumhehi dinnaṁ mayā ca paṭiggahitameva hotu, sabbassa",
  "atk-s0514a3:4418_1": "tumhehi mayhaṁ agghiyaṁ nivedanaṁ kataṁ. Rājā pana maṁ avaruddhasi raṭṭhā pabbājesi,",
  "atk-s0514a3:4418_2": "tasmā vaṅkameva gamissāmi, tasmiṁ me araññe vasanaṭṭhānaṁ jānāthāti.",
  "atk-s0514a3:4419": "Te rājāno āhaṁsu –",
  "atk-s0514a3:4420": "1889.",
  "atk-s0514a3:4421": " ‘‘Idheva tāva acchassu, cetaraṭṭhe rathesabha;",
  "atk-s0514a3:4422": "Yāva cetā gamissanti, rañño santika yācituṁ.",
  "atk-s0514a3:4423": "1890.",
  "atk-s0514a3:4424": " ‘‘Nijjhāpetuṁ mahārājaṁ, sivīnaṁ raṭṭhavaḍḍhanaṁ;",
  "atk-s0514a3:4425": "Taṁ taṁ cetā purakkhatvā, patītā laddhapaccayā;",
  "atk-s0514a3:4426": "Parivāretvāna gacchanti, evaṁ jānāhi khattiyā’’ti.",
  "atk-s0514a3:4427": "Tattha rañño santika yācitunti rañño santikaṁ yācanatthāya gamissanti. Nijjhāpetunti tumhākaṁ niddosabhāvaṁ jānāpetuṁ. Laddhapaccayāti laddhapatiṭṭhā. Gacchantīti gamissanti.",
  "atk-s0514a3:4428": "Mahāsatto āha –",
  "atk-s0514a3:4429": "1891.",
  "atk-s0514a3:4430": " ‘‘Mā vo ruccittha gamanaṁ, rañño santika yācituṁ;",
  "atk-s0514a3:4431": "Nijjhāpetuṁ mahārājaṁ, rājāpi tattha nissaro.",
  "atk-s0514a3:4432": "1892.",
  "atk-s0514a3:4433": " ‘‘Accuggatā hi sivayo, balaggā negamā ca ye;",
  "atk-s0514a3:4434": "Te vidhaṁsetumicchanti, rājānaṁ mama kāraṇā’’ti.",
  "atk-s0514a3:4435": "Tattha tatthāti tasmiṁ mama niddosabhāvaṁ nijjhāpane rājāpi anissaro. Accuggatāti atikuddhā. Balaggāti balakāyā. Vidhaṁsetunti rajjato nīharituṁ. Rājānanti rājānampi.",
  "atk-s0514a3:4436": "Te rājāno āhaṁsu –",
  "atk-s0514a3:4437": "1893.",
  "atk-s0514a3:4438": " ‘‘Sace esā pavattettha, raṭṭhasmiṁ raṭṭhavaḍḍhana;",
  "atk-s0514a3:4439": "Idheva rajjaṁ kārehi, cetehi parivārito.",
  "atk-s0514a3:4440": "1894.",
  "atk-s0514a3:4441": " ‘‘Iddhaṁ phītañcidaṁ raṭṭhaṁ, iddho janapado mahā;",
  "atk-s0514a3:4442": "Matiṁ karohi tvaṁ deva, rajjassa manusāsitu’’nti.",
  "atk-s0514a3:4443": "Tattha sace esā pavattetthāti sace etasmiṁ raṭṭhe esā pavatti. Rajjassa manusāsitunti rajjaṁ samanusāsituṁ, ayameva vā pāṭho.",
  "atk-s0514a3:4444": "Vessantaro āha –",
  "atk-s0514a3:4445": "1895.",
  "atk-s0514a3:4446": " ‘‘Na me chando mati atthi, rajjassa anusāsituṁ;",
  "atk-s0514a3:4447": "Pabbājitassa raṭṭhasmā, cetaputtā suṇātha me.",
  "atk-s0514a3:4448": "1896.",
  "atk-s0514a3:4449": " ‘‘Atuṭṭhā sivayo āsuṁ, balaggā negamā ca ye;",
  "atk-s0514a3:4450": "Pabbājitassa raṭṭhasmā, cetā rajjebhisecayuṁ.",
  "atk-s0514a3:4451": "1897.",
  "atk-s0514a3:4452": " ‘‘Asammodiyampi vo assa, accantaṁ mama kāraṇā;",
  "atk-s0514a3:4453": "Sivīhi bhaṇḍanaṁ cāpi, viggaho me na ruccati.",
  "atk-s0514a3:4454": "1898.",
  "atk-s0514a3:4455": " ‘‘Athassa bhaṇḍanaṁ ghoraṁ, sampahāro anappako;",
  "atk-s0514a3:4456": "Ekassa kāraṇā mayhaṁ, hiṁseyya bahuko jano.",
  "atk-s0514a3:4457": "1899.",
  "atk-s0514a3:4458": " ‘‘Paṭiggahitaṁ yaṁ dinnaṁ, sabbassa agghiyaṁ kataṁ;",
  "atk-s0514a3:4459": "Avaruddhasi maṁ rājā, vaṅkaṁ gacchāmi pabbataṁ;",
  "atk-s0514a3:4460": "Okāsaṁ sammā jānātha, vane yattha vasāmase’’ti.",
  "atk-s0514a3:4461_0": "Tattha cetā rajjebhisecayunti cetaraṭṭhavāsino kira vessantaraṁ rajje abhisiñciṁsūti",
  "atk-s0514a3:4461_1": "tumhākampi te atuṭṭhā āsuṁ. Asammodiyanti asāmaggiyaṁ. Assāti bhaveyya. Athassāti",
  "atk-s0514a3:4461_2": "atha mayhaṁ ekassa kāraṇā tumhākaṁ bhaṇḍanaṁ bhavissatīti.",
  "atk-s0514a3:4462_0": "Evaṁ mahāsatto anekapariyāyena yācitopi rajjaṁ na icchi. Athassa te cetarājāno mahantaṁ",
  "atk-s0514a3:4462_1": "sakkāraṁ kariṁsu. So nagaraṁ pavisituṁ na icchi. Atha naṁ sālameva alaṅkaritvā sāṇiyā",
  "atk-s0514a3:4462_2": "parikkhepaṁ katvā mahāsayanaṁ paññāpetvā sabbe ārakkhaṁ kariṁsu. So ekarattiṁ tehi",
  "atk-s0514a3:4462_3": "saṅgahitārakkho sālāyaṁ sayitvā punadivase pātova nhatvā nānaggarasabhojanaṁ bhuñjitvā",
  "atk-s0514a3:4462_4": "tehi parivuto nikkhami. Saṭṭhisahassā khattiyā tena saddhiṁ pannarasayojanamaggaṁ",
  "atk-s0514a3:4462_5": "gantvā vanadvāre ṭhatvā purato pannarasayojanamaggaṁ ācikkhantā āhaṁsu –",
  "atk-s0514a3:4463": "1900.",
  "atk-s0514a3:4464": " ‘‘Taggha te mayamakkhāma, yathāpi kusalā tathā;",
  "atk-s0514a3:4465": "Rājisī yattha sammanti, āhutaggī samāhitā.",
  "atk-s0514a3:4466": "1901.",
  "atk-s0514a3:4467": " ‘‘Esa selo mahārāja, pabbato gandhamādano;",
  "atk-s0514a3:4468": "Yattha tvaṁ saha puttehi, saha bhariyāya cacchasi.",
  "atk-s0514a3:4469": "1902.",
  "atk-s0514a3:4470": " ‘‘Taṁ cetā anusāsiṁsu, assunettā rudaṁmukhā;",
  "atk-s0514a3:4471": "Ito gaccha mahārāja, ujuṁ yenuttarāmukho.",
  "atk-s0514a3:4472": "1903.",
  "atk-s0514a3:4473": " ‘‘Atha dakkhisi bhaddante, vepullaṁ nāma pabbataṁ;",
  "atk-s0514a3:4474": "Nānādumagaṇākiṇṇaṁ, sītacchāyaṁ manoramaṁ.",
  "atk-s0514a3:4475": "1904.",
  "atk-s0514a3:4476": " ‘‘Tamatikkamma bhaddante, atha dakkhisi āpagaṁ;",
  "atk-s0514a3:4477": "Nadiṁ ketumatiṁ nāma, gambhīraṁ girigabbharaṁ.",
  "atk-s0514a3:4478": "1905.",
  "atk-s0514a3:4479": " ‘‘Puthulomamacchākiṇṇaṁ, supatitthaṁ mahodakaṁ;",
  "atk-s0514a3:4480": "Tattha nhatvā pivitvā ca, assāsetvā saputtake.",
  "atk-s0514a3:4481": "1906.",
  "atk-s0514a3:4482": " ‘‘Atha dakkhisi bhaddante, nigrodhaṁ madhupipphalaṁ;",
  "atk-s0514a3:4483": "Rammake sikhare jātaṁ, sītacchāyaṁ manoramaṁ.",
  "atk-s0514a3:4484": "1907.",
  "atk-s0514a3:4485": " ‘‘Atha dakkhisi bhaddante, nāḷikaṁ nāma pabbataṁ;",
  "atk-s0514a3:4486": "Nānādijagaṇākiṇṇaṁ, selaṁ kimpurisāyutaṁ.",
  "atk-s0514a3:4487": "1908.",
  "atk-s0514a3:4488": " ‘‘Tassa uttarapubbena, mucalindo nāma so saro;",
  "atk-s0514a3:4489": "Puṇḍarīkehi sañchanno, setasogandhikehi ca.",
  "atk-s0514a3:4490": "1909.",
  "atk-s0514a3:4491": " ‘‘So vanaṁ meghasaṅkāsaṁ, dhuvaṁ haritasaddalaṁ;",
  "atk-s0514a3:4492": "Sīhovāmisapekkhīva, vanasaṇḍaṁ vigāhaya;",
  "atk-s0514a3:4493": "Puppharukkhehi sañchannaṁ, phalarukkhehi cūbhayaṁ.",
  "atk-s0514a3:4494": "1910.",
  "atk-s0514a3:4495": " ‘‘Tattha bindussarā vaggū, nānāvaṇṇā bahū dijā;",
  "atk-s0514a3:4496": "Kūjantamupakūjanti, utusaṁpupphite dume.",
  "atk-s0514a3:4497": "1911.",
  "atk-s0514a3:4498": " ‘‘Gantvā girividuggānaṁ, nadīnaṁ pabhavāni ca;",
  "atk-s0514a3:4499": "So dakkhisi pokkharaṇiṁ, karañjakakudhāyutaṁ.",
  "atk-s0514a3:4500": "1912.",
  "atk-s0514a3:4501": " ‘‘Puthulomamacchākiṇṇaṁ , supatitthaṁ mahodakaṁ;",
  "atk-s0514a3:4502": "Samañca caturaṁsañca, sāduṁ appaṭigandhiyaṁ.",
  "atk-s0514a3:4503": "1913.",
  "atk-s0514a3:4504": " ‘‘Tassā uttarapubbena, paṇṇasālaṁ amāpaya;",
  "atk-s0514a3:4505": "Paṇṇasālaṁ amāpetvā, uñchācariyāya īhathā’’ti.",
  "atk-s0514a3:4506_0": "Tattha rājisīti rājāno hutvā pabbajitā. Samāhitāti ekaggacittā. Esāti dakkhiṇahatthaṁ",
  "atk-s0514a3:4506_1": "ukkhipitvā iminā pabbatapādena gacchathāti ācikkhantā vadanti. Acchasīti vasissasi.",
  "atk-s0514a3:4506_2": "Āpaganti udakavāhanadiāvaṭṭaṁ. Girigabbharanti girīnaṁ kucchito pavattaṁ. Madhupipphalanti",
  "atk-s0514a3:4506_3": "madhuraphalaṁ. Rammaketi ramaṇīye. Kimpurisāyutanti kimpurisehi āyutaṁ parikiṇṇaṁ.",
  "atk-s0514a3:4506_4": "Setasogandhīkehi cāti nānappakārehi setuppalehi ceva sogandhikehi ca sañchanno. Sīhovāmisapekkhīvāti",
  "atk-s0514a3:4506_5": "āmisaṁ pekkhanto sīho viya.",
  "atk-s0514a3:4507_0": "Bindussarāti sampiṇḍitassarā. Vaggūti madhurassarā. Kūjantamupakūjantīti paṭhamaṁ",
  "atk-s0514a3:4507_1": "kūjamānaṁ pakkhiṁ pacchā upakūjanti. Utusaṁpupphite dumeti utusamaye pupphite dume",
  "atk-s0514a3:4507_2": "nilīyitvā kūjantaṁ upakūjanti. So dakkhisīti so tvaṁ passissasīti attho. Karañjakakudhāyutanti",
  "atk-s0514a3:4507_3": "karañjarukkhehi ca kakudharukkhehi ca samparikiṇṇaṁ. Appaṭigandhiyanti paṭikūlagandhavirahitaṁ",
  "atk-s0514a3:4507_4": "madhurodakaparikiṇṇaṁnānappakārapadumuppalādīhi sañchannaṁ. Paṇṇasālaṁ amāpayāti",
  "atk-s0514a3:4507_5": "paṇṇasālaṁ māpeyyāsi. Amāpetvāti māpetvā. Uñchācariyāya īhathāti atha tumhe, deva,",
  "atk-s0514a3:4507_6": "uñchācariyāya yāpentā appamattā īhatha, āraddhavīriyā hutvā vihareyyāthāti attho.",
  "atk-s0514a3:4508_0": "Evaṁ te rājāno tassa pannarasayojanamaggaṁ ācikkhitvā taṁ uyyojetvā vessantarassa",
  "atk-s0514a3:4508_1": "antarāyabhayassa vinodanatthaṁ ‘‘mā kocideva paccāmitto okāsaṁ labheyyā’’ti cintetvā",
  "atk-s0514a3:4508_2": "ekaṁ byattaṁ susikkhitaṁ cetaputtaṁ āmantetvā ‘‘tvaṁ gacchante ca āgacchante ca pariggaṇhāhī’’ti",
  "atk-s0514a3:4508_3": "vanadvāre ārakkhaṇatthāya ṭhapetvā sakanagaraṁ gamiṁsu. Vessantaropi saputtadāro",
  "atk-s0514a3:4508_4": "gandhamādanapabbataṁ patvā, taṁ divasaṁ tattha vasitvā tato uttarābhimukho vepullapabbatapādena",
  "atk-s0514a3:4508_5": "gantvā, ketumatiyā nāma nadiyā tīre nisīditvā vanacarakena dinnaṁ madhumaṁsaṁ khāditvā",
  "atk-s0514a3:4508_6": "tassa suvaṇṇasūciṁ datvā tattha nhatvā pivitvā paṭippassaddhadaratho nadito uttaritvā",
  "atk-s0514a3:4508_7": "sānupabbatasikhare ṭhitassa nigrodhassa mūle thokaṁ nisīditvā nigrodhaphalāni khāditvā",
  "atk-s0514a3:4508_8": "uṭṭhāya gacchanto nāḷikaṁ nāma pabbataṁ patvā taṁ pariharanto mucalindasaraṁ gantvā",
  "atk-s0514a3:4508_9": "sarassa tīrena pubbuttarakaṇṇaṁ patvā, ekapadikamaggena vanaghaṭaṁ pavisitvā taṁ",
  "atk-s0514a3:4508_10": "atikkamma girividuggānaṁ nadippabhavānaṁ purato caturaṁsapokkharaṇiṁ pāpuṇi.",
  "atk-s0514a3:4509_0": "Tasmiṁ khaṇe sakko āvajjento ‘‘mahāsatto himavantaṁ paviṭṭho’’ti ñatvā ‘‘tassa vasanaṭṭhānaṁ",
  "atk-s0514a3:4509_1": "laddhuṁ vaṭṭatī’’ti cintetvā vissakammaṁ pakkosāpetvā ‘‘gaccha, tāta, tvaṁ vaṅkapabbatakujhacchimhi",
  "atk-s0514a3:4509_2": "ramaṇīye ṭhāne assamapadaṁ māpetvā ehī’’ti pesesi. So ‘‘sādhu, devā’’ti devalokato",
  "atk-s0514a3:4509_3": "otaritvā tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṁ",
  "atk-s0514a3:4509_4": "tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre",
  "atk-s0514a3:4509_5": "paṭiyādetvā ‘‘ye keci pabbajitukāmā, te ime gaṇhantū’’ti akkharāni likhitvā amanusse",
  "atk-s0514a3:4509_6": "ca bheravasadde migapakkhino ca paṭikkamāpetvā sakaṭṭhānameva gato.",
  "atk-s0514a3:4510_0": "Mahāsatto ekapadikamaggaṁ disvā ‘‘pabbajitānaṁ vasanaṭṭhānaṁ bhavissatī’’ti maddiñca",
  "atk-s0514a3:4510_1": "putte ca assamapadadvāre ṭhapetvā assamapadaṁ pavisitvā akkharāni oloketvā ‘‘sakkenamhi",
  "atk-s0514a3:4510_2": "diṭṭho’’ti ñatvā paṇṇasālaṁ pavisitvā khaggañca dhanuñca apanetvā sāṭake omuñcitvā",
  "atk-s0514a3:4510_3": "rattavākacīraṁ nivāsetvā ajinacammaṁ aṁse katvā jaṭāmaṇḍalaṁ bandhitvā isivesaṁ gahetvā",
  "atk-s0514a3:4510_4": "kattaradaṇḍaṁ ādāya paṇṇasālato nikkhamitvā pabbajitasiriṁ samubbahanto ‘‘aho sukhaṁ,",
  "atk-s0514a3:4510_5": "aho sukhaṁ, pabbajjā me adhigatā’’ti udānaṁ udānetvā caṅkamaṁ āruyha aparāparaṁ caṅkamitvā",
  "atk-s0514a3:4510_6": "paccekabuddhasadisena upasamena puttadārānaṁ santikaṁ agamāsi. Maddīpi mahāsattassa",
  "atk-s0514a3:4510_7": "pādesu patitvā roditvā teneva saddhiṁ assamapadaṁ pavisitvā attano paṇṇasālaṁ gantvā",
  "atk-s0514a3:4510_8": "isivesaṁ gaṇhi. Pacchā puttepi tāpasakumārake kariṁsu. Cattāro khattiyā vaṅkapabbatakucchimhi",
  "atk-s0514a3:4510_9": "vasiṁsu. Atha maddī mahāsattaṁ varaṁ yāci ‘‘deva, tumhe phalāphalatthāya vanaṁ agantvā",
  "atk-s0514a3:4510_10": "putte gahetvā idheva hotha, ahaṁ phalāphalaṁ āharissāmī’’ti. Tato paṭṭhāya sā araññato",
  "atk-s0514a3:4510_11": "phalāphalāni āharitvā tayo jane paṭijaggati.",
  "atk-s0514a3:4511_0": "Bodhisattopi taṁ varaṁ yāci ‘‘bhadde, maddi mayaṁ ito paṭṭhāya pabbajitā nāma, itthī",
  "atk-s0514a3:4511_1": "ca nāma brahmacariyassa malaṁ, ito paṭṭhāya akāle mama santikaṁ mā āgacchāhī’’ti.",
  "atk-s0514a3:4511_2": "Sā ‘‘sādhū’’ti sampaṭicchi. Mahāsattassa mettānubhāvena samantā tiyojane sabbe tiracchānāpi",
  "atk-s0514a3:4511_3": "aññamaññaṁ mettacittaṁ paṭilabhiṁsu. Maddīdevīpi pātova uṭṭhāya pānīyaparibhojanīyaṁ",
  "atk-s0514a3:4511_4": "upaṭṭhāpetvā mukhodakaṁ āharitvā dantakaṭṭhaṁ datvā assamapadaṁ sammajjitvā dve putte",
  "atk-s0514a3:4511_5": "pitu santike ṭhapetvā pacchikhaṇittiaṅkusahatthā araññaṁ pavisitvā vanamūlaphalāphalāni",
  "atk-s0514a3:4511_6": "ādāya pacchiṁ pūretvā sāyanhasamaye araññato āgantvā paṇṇasālāya phalāphalaṁ ṭhapetvā",
  "atk-s0514a3:4511_7": "nhatvā putte nhāpesi. Atha cattāropi janā paṇṇasālādvāre nisīditvā phalāphalaṁ paribhuñjanti.",
  "atk-s0514a3:4511_8": "Tato maddī putte gahetvā attano paṇṇasālaṁ pāvisi. Iminā niyāmena te pabbatakucchimhi",
  "atk-s0514a3:4511_9": "satta māse vasiṁsūti.",
  "atk-s0514a3:4512": "Vanapavesanakaṇḍavaṇṇanā niṭṭhitā.",
  "atk-s0514a3:4513": "Jūjakapabbavaṇṇanā",
  "atk-s0514a3:4514_0": "Tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya",
  "atk-s0514a3:4514_1": "kahāpaṇasataṁ labhitvā ekasmiṁ brāhmaṇakule ṭhapetvā puna dhanapariyesanatthāya gato.",
  "atk-s0514a3:4514_2": "Tasmiṁ cirāyante brāhmaṇakulā kahāpaṇasataṁ valañjetvā pacchā itarena āgantvā codiyamānā",
  "atk-s0514a3:4514_3": "kahāpaṇe dātuṁ asakkontā amittatāpanaṁ nāma dhītaraṁ tassa adaṁsu. So taṁ ādāya kāliṅgaraṭṭhe",
  "atk-s0514a3:4514_4": "dunniviṭṭhabrāhmaṇagāmaṁ gantvā vasi. Amittatāpanā sammā brāhmaṇaṁ paricarati. Atha",
  "atk-s0514a3:4514_5": "aññe taruṇabrāhmaṇā tassā ācārasampattiṁ disvā ‘‘ayaṁ mahallakabrāhmaṇaṁ sammā paṭijaggati,",
  "atk-s0514a3:4514_6": "tumhe pana amhesu kiṁ pamajjathā’’ti attano attano bhariyāyo tajjenti. Tā ‘‘imaṁ",
  "atk-s0514a3:4514_7": "amittatāpanaṁ imamhā gāmā palāpessāmā’’ti nadītitthādīsu sannipatitvā taṁ paribhāsiṁsu.",
  "atk-s0514a3:4514_8": "Tamatthaṁ pakāsento satthā āha –",
  "atk-s0514a3:4515": "1914.",
  "atk-s0514a3:4516": " ‘‘Ahu vāsī kaliṅgesu, jūjako nāma brāhmaṇo;",
  "atk-s0514a3:4517": "Tassāsi daharā bhariyā, nāmenāmittatāpanā.",
  "atk-s0514a3:4518": "1915.",
  "atk-s0514a3:4519": " ‘‘Tā naṁ tattha gatāvocuṁ, nadiṁ udakahāriyā;",
  "atk-s0514a3:4520": "Thiyo naṁ paribhāsiṁsu, samāgantvā kutūhalā.",
  "atk-s0514a3:4521": "1916.",
  "atk-s0514a3:4522": " ‘‘Amittā nūna te mātā, amitto nūna te pitā;",
  "atk-s0514a3:4523": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4524": "1917.",
  "atk-s0514a3:4525": " ‘‘Ahitaṁ vata te ñātī, mantayiṁsu rahogatā;",
  "atk-s0514a3:4526": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4527": "1918.",
  "atk-s0514a3:4528": " ‘‘Amittā vata te ñātī, mantayiṁsu rahogatā;",
  "atk-s0514a3:4529": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4530": "1919.",
  "atk-s0514a3:4531": " ‘‘Dukkaṭaṁ vata te ñātī, mantayiṁsu rahogatā;",
  "atk-s0514a3:4532": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4533": "1920.",
  "atk-s0514a3:4534": " ‘‘Pāpakaṁ vata te ñātī, mantayiṁsu rahogatā;",
  "atk-s0514a3:4535": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4536": "1921.",
  "atk-s0514a3:4537": " ‘‘Amanāpaṁ vata te ñātī, mantayiṁsu rahogatā;",
  "atk-s0514a3:4538": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4539": "1922.",
  "atk-s0514a3:4540": " ‘‘Amanāpavāsaṁ vasi, jiṇṇena patinā saha;",
  "atk-s0514a3:4541": "Yā tvaṁ vasasi jiṇṇassa, mataṁ te jīvitā varaṁ.",
  "atk-s0514a3:4542": "1923.",
  "atk-s0514a3:4543": " ‘‘Na hi nūna tuyhaṁ kalyāṇi, pitā mātā ca sobhane;",
  "atk-s0514a3:4544": "Aññaṁ bhattāraṁ vindiṁsu, ye taṁ jiṇṇassa pādaṁsu;",
  "atk-s0514a3:4545": "Evaṁ dahariyaṁ satiṁ.",
  "atk-s0514a3:4546": "1924.",
  "atk-s0514a3:4547": " ‘‘Duyiṭṭhaṁ te navamiyaṁ, akataṁ aggihuttakaṁ;",
  "atk-s0514a3:4548": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4549": "1925.",
  "atk-s0514a3:4550": " ‘‘Samaṇe brāhmaṇe nūna, brahmacariyaparāyaṇe;",
  "atk-s0514a3:4551": "Sā tvaṁ loke abhisapi, sīlavante bahussute;",
  "atk-s0514a3:4552": "Yā tvaṁ vasasi jiṇṇassa, evaṁ dahariyā satī.",
  "atk-s0514a3:4553": "1926.",
  "atk-s0514a3:4554": " ‘‘Na dukkhaṁ ahinā daṭṭhaṁ, na dukkhaṁ sattiyā hataṁ;",
  "atk-s0514a3:4555": "Tañca dukkhañca tibbañca, yaṁ passe jiṇṇakaṁ patiṁ.",
  "atk-s0514a3:4556": "1927.",
  "atk-s0514a3:4557": " ‘‘Natthi khiḍḍā natthi rati, jiṇṇena patinā saha;",
  "atk-s0514a3:4558": "Natthi ālāpasallāpo, jagghitampi na sobhati.",
  "atk-s0514a3:4559": "1928.",
  "atk-s0514a3:4560": " ‘‘Yadā ca daharo daharā, mantayanti rahogatā;",
  "atk-s0514a3:4561": "Sabbesaṁ sokā nassanti, ye keci hadayassitā.",
  "atk-s0514a3:4562": "1929.",
  "atk-s0514a3:4563": " ‘‘Daharā tvaṁ rūpavatī, purisānaṁbhipatthitā;",
  "atk-s0514a3:4564": "Gaccha ñātikule accha, kiṁ jiṇṇo ramayissatī’’ti.",
  "atk-s0514a3:4565_0": "Tattha ahūti ahosi. Vāsī kaliṅgesūti kāliṅgaraṭṭhesu dunniviṭṭhabrāhmaṇagāmavāsī.",
  "atk-s0514a3:4565_1": "Tā naṁ tattha gatāvocunti tattha gāme tā itthiyo nadītitthe udakahārikā hutvā gatā",
  "atk-s0514a3:4565_2": "naṁ avocuṁ. Thiyo naṁ paribhāsiṁsūti itthiyo na aññaṁ kiñci avocuṁ, atha kho naṁ",
  "atk-s0514a3:4565_3": "paribhāsiṁsu. Kutūhalāti kotūhalajātā viya hutvā. Samāgantvāti samantā parikkhipitvā.",
  "atk-s0514a3:4565_4": "Dahariyaṁ satinti dahariṁ taruṇiṁ sobhaggappattaṁ samānaṁ. Jiṇṇassāti jarājiṇṇassa",
  "atk-s0514a3:4565_5": "gehe. Duyiṭṭhaṁ te navamiyanti tava navamiyaṁ yāgaṁ duyiṭṭhaṁ bhavissati, so te yāgapiṇḍo",
  "atk-s0514a3:4565_6": "paṭhamaṁ mahallakakākena gahito bhavissati. ‘‘Duyiṭṭhā te navamiyā’’tipi pāṭho, navamiyā",
  "atk-s0514a3:4565_7": "tayā duyiṭṭhā bhavissatīti attho. Akataṁ aggihuttakanti aggijuhanampi tayā akataṁ",
  "atk-s0514a3:4565_8": "bhavissati. Abhisapīti samaṇabrāhmaṇe samitapāpe vā bāhitapāpe vā akkosi. Tassa te",
  "atk-s0514a3:4565_9": "pāpassa idaṁ phalanti adhippāyeneva āhaṁsu. Jagghitampi na sobhatīti khaṇḍadante",
  "atk-s0514a3:4565_10": "vivaritvā hasantassa mahallakassa hasitampi na sobhati. Sabbesaṁ sokā nassantīti",
  "atk-s0514a3:4565_11": "sabbe etesaṁ sokā vinassanti. Kiṁ jiṇṇoti ayaṁ jiṇṇo taṁ pañcahi kāmaguṇehi kathaṁ ramayissatīti.",
  "atk-s0514a3:4566": "Sā tāsaṁ santikā paribhāsaṁ labhitvā udakaghaṭaṁ ādāya rodamānā gharaṁ gantvā ‘‘kiṁ bhoti rodasī’’ti brāhmaṇena puṭṭhā tassa ārocentī imaṁ gāthamāha –",
  "atk-s0514a3:4567": "1930.",
  "atk-s0514a3:4568": " ‘‘Na te brāhmaṇa gacchāmi, nadiṁ udakahāriyā;",
  "atk-s0514a3:4569": "Thiyo maṁ paribhāsanti, tayā jiṇṇena brāhmaṇā’’ti.",
  "atk-s0514a3:4570": "Tassattho – brāhmaṇa, tayā jiṇṇena maṁ itthiyo paribhāsanti, tasmā ito paṭṭhāya tava udakahārikā hutvā nadiṁ na gacchāmīti.",
  "atk-s0514a3:4571": "Jūjako āha –",
  "atk-s0514a3:4572": "1931.",
  "atk-s0514a3:4573": " ‘‘Mā me tvaṁ akarā kammaṁ, mā me udakamāhari;",
  "atk-s0514a3:4574": "Ahaṁ udakamāhissaṁ, mā bhoti kupitā ahū’’ti.",
  "atk-s0514a3:4575": "Tattha udakamāhissanti bhoti ahaṁ udakaṁ āharissāmi.",
  "atk-s0514a3:4576": "Brāhmaṇī āha –",
  "atk-s0514a3:4577": "1932.",
  "atk-s0514a3:4578": " ‘‘Nāhaṁ tamhi kule jātā, yaṁ tvaṁ udakamāhare;",
  "atk-s0514a3:4579": "Evaṁ brāhmaṇa jānāhi, na te vacchāmahaṁ ghare.",
  "atk-s0514a3:4580": "1933.",
  "atk-s0514a3:4581": " ‘‘Sace me dāsaṁ dāsiṁ vā, nānayissasi brāhmaṇa;",
  "atk-s0514a3:4582": "Evaṁ brāhmaṇa jānāhi, na te vacchāmi santike’’ti.",
  "atk-s0514a3:4583": "Tattha nāhanti brāhmaṇa, yamhi kule sāmiko kammaṁ karoti, nāhaṁ tattha jātā. Yaṁ tvanti tasmā yaṁ udakaṁ tvaṁ āharissasi, na mayhaṁ tena attho.",
  "atk-s0514a3:4584": "Jūjako āha –",
  "atk-s0514a3:4585": "1934.",
  "atk-s0514a3:4586": " ‘‘Natthi me sippaṭhānaṁ vā, dhanaṁ dhaññañca brāhmaṇi;",
  "atk-s0514a3:4587": "Kutohaṁ dāsaṁ dāsiṁ vā, ānayissāmi bhotiyā;",
  "atk-s0514a3:4588": "Ahaṁ bhotiṁ upaṭṭhissaṁ, mā bhoti kupitā ahū’’ti.",
  "atk-s0514a3:4589": "Brāhmaṇī āha –",
  "atk-s0514a3:4590": "1935.",
  "atk-s0514a3:4591": " ‘‘Ehi te ahamakkhissaṁ, yathā me vacanaṁ sutaṁ;",
  "atk-s0514a3:4592": "Esa vessantaro rājā, vaṅke vasati pabbate.",
  "atk-s0514a3:4593": "1936.",
  "atk-s0514a3:4594": " ‘‘Taṁ tvaṁ gantvāna yācassu, dāsaṁ dāsiñca brāhmaṇa;",
  "atk-s0514a3:4595": "So te dassati yācito, dāsaṁ dāsiñca khattiyo’’ti.",
  "atk-s0514a3:4596": "Tattha ehi te ahamakkhissanti ahaṁ te ācikkhissāmi. Idaṁ sā devatādhiggahitā hutvā āha.",
  "atk-s0514a3:4597": "Jūjako āha –",
  "atk-s0514a3:4598": "1937.",
  "atk-s0514a3:4599": " ‘‘Jiṇṇohamasmi dubbalo, dīgho caddhā suduggamo;",
  "atk-s0514a3:4600": "Mā bhoti paridevesi, mā ca tvaṁ vimanā ahu;",
  "atk-s0514a3:4601": "Ahaṁ bhotiṁ upaṭṭhissaṁ, mā bhoti kupitā ahū’’ti.",
  "atk-s0514a3:4602": "Tattha jiṇṇohamasmīti bhadde, ahaṁ jiṇṇo amhi, kathaṁ gamissāmīti.",
  "atk-s0514a3:4603": "Brāhmaṇī āha –",
  "atk-s0514a3:4604": "1938.",
  "atk-s0514a3:4605": " ‘‘Yathā agantvā saṅgāmaṁ, ayuddhova parājito;",
  "atk-s0514a3:4606": "Evameva tuvaṁ brahme, agantvāva parājito.",
  "atk-s0514a3:4607": "1939.",
  "atk-s0514a3:4608": " ‘‘Sace me dāsaṁ dāsiṁ vā, nānayissasi brāhmaṇa;",
  "atk-s0514a3:4609": "Evaṁ brāhmaṇa jānāhi, na te vacchāmahaṁ ghare;",
  "atk-s0514a3:4610": "Amanāpaṁ te karissāmi, taṁ te dukkhaṁ bhavissati.",
  "atk-s0514a3:4611": "1940.",
  "atk-s0514a3:4612": " ‘‘Nakkhatte utupubbesu, yadā maṁ dakkhisilaṅkataṁ;",
  "atk-s0514a3:4613": "Aññehi saddhiṁ ramamānaṁ, taṁ te dukkhaṁ bhavissati.",
  "atk-s0514a3:4614": "1941.",
  "atk-s0514a3:4615": " ‘‘Adassanena mayhaṁ te, jiṇṇassa paridevato;",
  "atk-s0514a3:4616": "Bhiyyo vaṅkā ca palitā, bahū hessanti brāhmaṇā’’ti.",
  "atk-s0514a3:4617_0": "Tattha amanāpaṁ teti vessantarassa santikaṁ gantvā dāsaṁ vā dāsiṁ vā anāharantassa",
  "atk-s0514a3:4617_1": "tava aruccanakaṁ kammaṁ karissāmi. Nakkhatte utupubbesūti nakkhattayogavasena vā",
  "atk-s0514a3:4617_2": "channaṁ utūnaṁ tassa tassa pubbavasena vā pavattesu chaṇesu.",
  "atk-s0514a3:4618": "Taṁ sutvā brāhmaṇo bhīto ahosi. Tamatthaṁ pakāsento satthā āha –",
  "atk-s0514a3:4619": "1942.",
  "atk-s0514a3:4620": " ‘‘Tato so brāhmaṇo bhīto, brāhmaṇiyā vasānugo;",
  "atk-s0514a3:4621": "Aṭṭito kāmarāgena, brāhmaṇiṁ etadabravi.",
  "atk-s0514a3:4622": "1943.",
  "atk-s0514a3:4623": " ‘‘Pātheyyaṁ me karohi tvaṁ, saṁkulyā saguḷāni ca;",
  "atk-s0514a3:4624": "Madhupiṇḍikā ca sukatāyo, sattubhattañca brāhmaṇi.",
  "atk-s0514a3:4625": "1944.",
  "atk-s0514a3:4626": " ‘‘Ānayissaṁ methunake, ubho dāsakumārake;",
  "atk-s0514a3:4627": "Te taṁ paricarissanti, rattindivamatanditā’’ti.",
  "atk-s0514a3:4628_0": "Tattha aṭṭitoti upadduto pīḷito. Saguḷāni cāti saguḷapūve ca. Sattubhattanti baddhasattuabaddhasattuñceva",
  "atk-s0514a3:4628_1": "puṭabhattañca. Methunaketi jātigottakulapadesehi sadise. Dāsakumāraketi tava dāsatthāya kumārake.",
  "atk-s0514a3:4629_0": "Sā khippaṁ pātheyyaṁ paṭiyādetvā brāhmaṇassa ārocesi. So gehe dubbalaṭṭhānaṁ thiraṁ",
  "atk-s0514a3:4629_1": "katvā dvāraṁ saṅkharitvā araññā dārūni āharitvā ghaṭena udakaṁ āharitvā gehe sabbabhājanāni",
  "atk-s0514a3:4629_2": "pūretvā tattheva tāpasavesaṁ gahetvā ‘‘bhadde, ito paṭṭhāya vikāle mā nikkhami, yāva",
  "atk-s0514a3:4629_3": "mamāgamanā appamattā hohī’’ti ovaditvā upāhanaṁ āruyha pātheyyapasibbakaṁ aṁse laggetvā",
  "atk-s0514a3:4629_4": "amittatāpanaṁ padakkhiṇaṁ katvā assupuṇṇehi nettehi roditvā pakkāmi. Tamatthaṁ pakāsento satthā āha –",
  "atk-s0514a3:4630": "1945.",
  "atk-s0514a3:4631": " ‘‘Idaṁ vatvā brahmabandhu, paṭimuñci upāhanā;",
  "atk-s0514a3:4632": "Tato so mantayitvāna, bhariyaṁ katvā padakkhiṇaṁ.",
  "atk-s0514a3:4633": "1946.",
  "atk-s0514a3:4634": " ‘‘Pakkāmi so ruṇṇamukho, brāhmaṇo sahitabbato;",
  "atk-s0514a3:4635": "Sivīnaṁ nagaraṁ phītaṁ, dāsapariyesanaṁ cara’’nti.",
  "atk-s0514a3:4636": "Tattha ruṇṇamukhoti rudaṁmukho. Sahitabbatoti samādinnavato, gahitatāpasavesoti attho. Caranti dāsapariyesanaṁ caranto sivīnaṁ nagaraṁ ārabbha pakkāmi.",
  "atk-s0514a3:4637": "So taṁ nagaraṁ gantvā sannipatitaṁ janaṁ ‘‘vessantaro kuhi’’nti pucchati. Tamatthaṁ pakāsento satthā āha –",
  "atk-s0514a3:4638": "1947.",
  "atk-s0514a3:4639": " ‘‘So tattha gantvā avaca, ye tatthāsuṁ samāgatā;",
  "atk-s0514a3:4640": "Kuhiṁ vessantaro rājā, kattha passemu khattiyaṁ.",
  "atk-s0514a3:4641": "1948.",
  "atk-s0514a3:4642": " ‘‘Te janā taṁ avaciṁsu, ye tatthāsuṁ samāgatā;",
  "atk-s0514a3:4643": "Tumhehi brahme pakato, atidānena khattiyo;",
  "atk-s0514a3:4644": "Pabbājito sakā raṭṭhā, vaṅke vasati pabbate.",
  "atk-s0514a3:4645": "1949.",
  "atk-s0514a3:4646": " ‘‘Tumhehi brahme pakato, atidānena khattiyo;",
  "atk-s0514a3:4647": "Ādāya puttadārañca, vaṅke vasati pabbate’’ti.",
  "atk-s0514a3:4648": "Tattha pakatoti upadduto pīḷito attano nagare vasituṁ alabhitvā idāni vaṅkapabbate vasati.",
  "atk-s0514a3:4649_0": "Evaṁ ‘‘tumhe amhākaṁ rājānaṁ nāsetvā punapi āgatā idha tiṭṭhathā’’ti te leḍḍudaṇḍādihatthā",
  "atk-s0514a3:4649_1": "brāhmaṇaṁ anubandhiṁsu. So devatādhiggahito hutvā vaṅkapabbatamaggameva gaṇhi. Tamatthaṁ",
  "atk-s0514a3:4649_2": "pakāsento satthā āha –",
  "atk-s0514a3:4650": "1950.",
  "atk-s0514a3:4651": " ‘‘So codito brāhmaṇiyā, brāhmaṇo kāmagiddhimā;",
  "atk-s0514a3:4652": "Aghaṁ taṁ paṭisevittha, vane vāḷamigākiṇṇe;",
  "atk-s0514a3:4653": "Khaggadīpinisevite.",
  "atk-s0514a3:4654": "1951.",
  "atk-s0514a3:4655": " ‘‘Ādāya beḷuvaṁ daṇḍaṁ, aggihuttaṁ kamaṇḍaluṁ;",
  "atk-s0514a3:4656": "So pāvisi brahāraññaṁ, yattha assosi kāmadaṁ.",
  "atk-s0514a3:4657": "1952.",
  "atk-s0514a3:4658": " ‘‘Taṁ paviṭṭhaṁ brahāraññaṁ, kokā naṁ parivārayuṁ;",
  "atk-s0514a3:4659": "Vikkandi so vippanaṭṭho, dūre panthā apakkami.",
  "atk-s0514a3:4660": "1953.",
  "atk-s0514a3:4661": " ‘‘Tato so brāhmaṇo gantvā, bhogaluddho asaññato;",
  "atk-s0514a3:4662": "Vaṅkassorohaṇe naṭṭhe, imā gāthā abhāsathā’’ti.",
  "atk-s0514a3:4663_0": "Tattha aghaṁ tanti taṁ mahājanena anubandhanadukkhañceva vanapariyogāhanadukkhañca.",
  "atk-s0514a3:4663_1": "Aggihuttanti aggijuhanakaṭacchuṁ. Kokā naṁ parivārayunti so hi araññaṁ pavisitvā",
  "atk-s0514a3:4663_2": "vaṅkapabbatagāmimaggaṁ ajānanto maggamūḷho hutvā araññe vicari. Atha naṁ ārakkhaṇatthāya",
  "atk-s0514a3:4663_3": "nisinnassa cetaputtassa sunakhā parivārayiṁsūti attho. Vikkandi soti so ekarukkhaṁ",
  "atk-s0514a3:4663_4": "āruyha mahantena ravena kandi. Vippanaṭṭhoti vinaṭṭhamaggo. Dūre panthāti vaṅkapabbatagāmipanthato",
  "atk-s0514a3:4663_5": "dūre pakkāmi. Bhogaluddhoti bhogaratto. Asaññatoti dussīlo. Vaṅkassorohaṇe naṭṭheti",
  "atk-s0514a3:4663_6": "vaṅkapabbatassa gamanamagge vinaṭṭhe.",
  "atk-s0514a3:4664": "So sunakhehi parivārito rukkhe nisinnova imā gāthā abhāsatha –",
  "atk-s0514a3:4665": "1954.",
  "atk-s0514a3:4666": " ‘‘Ko rājaputtaṁ nisabhaṁ, jayantamaparājitaṁ;",
  "atk-s0514a3:4667": "Bhaye khemassa dātāraṁ, ko me vessantaraṁ vidū.",
  "atk-s0514a3:4668": "1955.",
  "atk-s0514a3:4669": " ‘‘Yo yācataṁ patiṭṭhāsi, bhūtānaṁ dharaṇīriva;",
  "atk-s0514a3:4670": "Dharaṇūpamaṁ mahārājaṁ, ko me vessantaraṁ vidū.",
  "atk-s0514a3:4671": "1956.",
  "atk-s0514a3:4672": " ‘‘Yo yācataṁ gatī āsi, savantīnaṁva sāgaro;",
  "atk-s0514a3:4673": "Sāgarūpamaṁ mahārājaṁ, ko me vessantaraṁ vidū.",
  "atk-s0514a3:4674": "1957.",
  "atk-s0514a3:4675": " ‘‘Kalyāṇatitthaṁ sucimaṁ, sītūdakaṁ manoramaṁ;",
  "atk-s0514a3:4676": "Puṇḍarīkehi sañchannaṁ, yuttaṁ kiñjakkhareṇunā;",
  "atk-s0514a3:4677": "Rahadūpamaṁ mahārājaṁ, ko me vessantaraṁ vidū.",
  "atk-s0514a3:4678": "1958.",
  "atk-s0514a3:4679": " ‘‘Assatthaṁva pathe jātaṁ, sītacchāyaṁ manoramaṁ;",
  "atk-s0514a3:4680": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4681": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4682": "1959.",
  "atk-s0514a3:4683": " ‘‘Nigrodhaṁva pathe jātaṁ, sītacchāyaṁ manoramaṁ;",
  "atk-s0514a3:4684": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4685": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4686": "1960.",
  "atk-s0514a3:4687": " ‘‘Ambaṁ iva pathe jātaṁ, sītacchāyaṁ manoramaṁ;",
  "atk-s0514a3:4688": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4689": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4690": "1961.",
  "atk-s0514a3:4691": " ‘‘Sālaṁ iva pathe jātaṁ, sītacchāyaṁ manoramaṁ;",
  "atk-s0514a3:4692": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4693": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4694": "1962.",
  "atk-s0514a3:4695": " ‘‘Dumaṁ iva pathe jātaṁ, sītacchāyaṁ manoramaṁ;",
  "atk-s0514a3:4696": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4697": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4698": "1963.",
  "atk-s0514a3:4699": " ‘‘Evañca me vilapato, paviṭṭhassa brahāvane;",
  "atk-s0514a3:4700": "Ahaṁ jānanti yo vajjā, nandiṁ so janaye mama.",
  "atk-s0514a3:4701": "1964.",
  "atk-s0514a3:4702": " ‘‘Evañca me vilapato, paviṭṭhassa brahāvane;",
  "atk-s0514a3:4703": "Ahaṁ jānanti yo vajjā, tāya so ekavācāya;",
  "atk-s0514a3:4704": "Pasave puññaṁ anappaka’’nti.",
  "atk-s0514a3:4705_0": "Tattha jayantanti maccheracittaṁ vijayantaṁ. Ko me vessantaraṁ vidūti ko mayhaṁ vessantaraṁ",
  "atk-s0514a3:4705_1": "ācikkheyyāti vadati. Patiṭṭhāsīti patiṭṭhā āsi. Santānanti parissantānaṁ. Kilantānanti",
  "atk-s0514a3:4705_2": "maggakilantānaṁ. Paṭiggahanti paṭiggāhakaṁ patiṭṭhābhūtaṁ. Ahaṁ jānanti yo vajjāti",
  "atk-s0514a3:4705_3": "ahaṁ vessantarassa vasanaṭṭhānaṁ jānāmīti yo vadeyyāti attho.",
  "atk-s0514a3:4706_0": "Tassa taṁ paridevasaddaṁ sutvā ārakkhaṇatthāya ṭhapito cetaputto migaluddako hutvā",
  "atk-s0514a3:4706_1": "araññe vicaranto ‘‘ayaṁ brāhmaṇo vessantarassa vasanaṭṭhānatthāya paridevati, na",
  "atk-s0514a3:4706_2": "kho panesa dhammatāya āgato, maddiṁ vā dārake vā yācissati, idheva naṁ māressāmī’’ti",
  "atk-s0514a3:4706_3": "tassa santikaṁ gantvā ‘‘brāhmaṇa, na te jīvitaṁ dassāmī’’ti dhanuṁ āropetvā ākaḍḍhitvā",
  "atk-s0514a3:4706_4": "tajjesi. Tamatthaṁ pakāsento satthā āha –",
  "atk-s0514a3:4707": "1965.",
  "atk-s0514a3:4708": " ‘‘Tassa ceto paṭissosi, araññe luddako caraṁ;",
  "atk-s0514a3:4709": "Tumhehi brahme pakato, atidānena khattiyo;",
  "atk-s0514a3:4710": "Pabbājito sakā raṭṭhā, vaṅke vasati pabbate.",
  "atk-s0514a3:4711": "1966.",
  "atk-s0514a3:4712": " ‘‘Tumhehi brahme pakato, atidānena khattiyo;",
  "atk-s0514a3:4713": "Ādāya puttadārañca, vaṅke vasati pabbate.",
  "atk-s0514a3:4714": "1967.",
  "atk-s0514a3:4715": " ‘‘Akiccakārī dummedho, raṭṭhā pavanamāgato;",
  "atk-s0514a3:4716": "Rājaputtaṁ gavesanto, bako macchamivodake.",
  "atk-s0514a3:4717": "1968.",
  "atk-s0514a3:4718": " ‘‘Tassa tyāhaṁ na dassāmi, jīvitaṁ idha brāhmaṇa;",
  "atk-s0514a3:4719": "Ayañhi te mayā nunno, saro pissati lohitaṁ.",
  "atk-s0514a3:4720": "1969.",
  "atk-s0514a3:4721": " ‘‘Siro te vajjhayitvāna, hadayaṁ chetvā sabandhanaṁ;",
  "atk-s0514a3:4722": "Panthasakuṇaṁ yajissāmi, tuyhaṁ maṁsena brāhmaṇa.",
  "atk-s0514a3:4723": "1970.",
  "atk-s0514a3:4724": " ‘‘Tuyhaṁ maṁsena medena, matthakena ca brāhmaṇa;",
  "atk-s0514a3:4725": "Āhutiṁ paggahessāmi, chetvāna hadayaṁ tava.",
  "atk-s0514a3:4726": "1971.",
  "atk-s0514a3:4727": " ‘‘Taṁ me suyiṭṭhaṁ suhutaṁ, tuyhaṁ maṁsena brāhmaṇa;",
  "atk-s0514a3:4728": "Na ca tvaṁ rājaputtassa, bhariyaṁ putte ca nessasī’’ti.",
  "atk-s0514a3:4729_0": "Tattha akiccakārīti tvaṁ akiccakārako. Dummedhoti nippañño. Raṭṭhā pavanamāgatoti",
  "atk-s0514a3:4729_1": "raṭṭhato mahāraññaṁ āgato. Saro pissatīti ayaṁ saro tava lohitaṁ pivissati. Vajjhayitvānāti",
  "atk-s0514a3:4729_2": "taṁ māretvā rukkhā patitassa te sīsaṁ tālaphalaṁ viya luñcitvā sabandhanaṁ hadayamaṁsaṁ",
  "atk-s0514a3:4729_3": "chinditvā panthadevatāya panthasakuṇaṁ nāma yajissāmi. Na ca tvanti evaṁ sante na",
  "atk-s0514a3:4729_4": "tvaṁ rājaputtassa bhariyaṁ vā putte vā nessasīti.",
  "atk-s0514a3:4730": "So tassa vacanaṁ sutvā maraṇabhayatajjito musāvādaṁ kathento āha –",
  "atk-s0514a3:4731": "1972.",
  "atk-s0514a3:4732": " ‘‘Avajjho brāhmaṇo dūto, cetaputta suṇohi me;",
  "atk-s0514a3:4733": "Tasmā hi dūtaṁ na hanti, esa dhammo sanantano.",
  "atk-s0514a3:4734": "1973.",
  "atk-s0514a3:4735": " ‘‘Nijjhattā sivayo sabbe, pitā naṁ daṭṭhumicchati;",
  "atk-s0514a3:4736": "Mātā ca dubbalā tassa, acirā cakkhūni jīyare.",
  "atk-s0514a3:4737": "1974.",
  "atk-s0514a3:4738": " ‘‘Tesāhaṁ pahito dūto, cetaputta suṇohi me;",
  "atk-s0514a3:4739": "Rājaputtaṁ nayissāmi, yadi jānāsi saṁsa me’’ti.",
  "atk-s0514a3:4740": "Tattha nijjhattāti saññattā. Acirā cakkhūni jīyareti niccarodanena na cirasseva cakkhūni jīyissanti.",
  "atk-s0514a3:4741": "Tadā cetaputto ‘‘vessantaraṁ kira ānetuṁ āgato’’ti somanassappatto hutvā sunakhe bandhitvā ṭhapetvā brāhmaṇaṁ otāretvā sākhāsanthare nisīdāpetvā bhojanaṁ datvā imaṁ gāthamāha –",
  "atk-s0514a3:4742": "1975.",
  "atk-s0514a3:4743": " ‘‘Piyassa me piyo dūto, puṇṇapattaṁ dadāmi te;",
  "atk-s0514a3:4744": "Imañca madhuno tumbaṁ, migasatthiñca brāhmaṇa;",
  "atk-s0514a3:4745": "Tañca te desamakkhissaṁ, yattha sammati kāmado’’ti.",
  "atk-s0514a3:4746": "Tattha piyassa meti mama piyassa vessantarassa tvaṁ piyo dūto. Puṇṇapattanti tava ajjhāsayapūraṇaṁ puṇṇapattaṁ dadāmīti.",
  "atk-s0514a3:4747": "Jūjakapabbavaṇṇanā niṭṭhitā.",
  "atk-s0514a3:4748": "Cūḷavanavaṇṇanā",
  "atk-s0514a3:4749": "Evaṁ cetaputto brāhmaṇaṁ bhojetvā pātheyyatthāya tassa madhuno tumbañceva pakkamigasatthiñca datvā magge ṭhatvā dakkhiṇahatthaṁ ukkhipitvā mahāsattassa vasanokāsaṁ ācikkhanto āha –",
  "atk-s0514a3:4750": "1976.",
  "atk-s0514a3:4751": " ‘‘Esa selo mahābrahme, pabbato gandhamādano;",
  "atk-s0514a3:4752": "Yattha vessantaro rājā, saha puttehi sammati.",
  "atk-s0514a3:4753": "1977.",
  "atk-s0514a3:4754": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4755": "Cammavāsī chamā seti, jātavedaṁ namassati.",
  "atk-s0514a3:4756": "1978.",
  "atk-s0514a3:4757": " ‘‘Ete nīlā padissanti, nānāphaladharā dumā;",
  "atk-s0514a3:4758": "Uggatā abbhakūṭāva, nīlā añjanapabbatā.",
  "atk-s0514a3:4759": "1979.",
  "atk-s0514a3:4760": " ‘‘Dhavassakaṇṇā khadirā, sālā phandanamāluvā;",
  "atk-s0514a3:4761": "Sampavedhanti vātena, sakiṁ pītāva māṇavā.",
  "atk-s0514a3:4762": "1980.",
  "atk-s0514a3:4763": " ‘‘Upari dumapariyāyesu, saṅgītiyova suyyare;",
  "atk-s0514a3:4764": "Najjuhā kokilasaṅghā, sampatanti dumā dumaṁ.",
  "atk-s0514a3:4765": "1981.",
  "atk-s0514a3:4766": " ‘‘Avhayanteva gacchantaṁ, sākhāpattasamīritā;",
  "atk-s0514a3:4767": "Ramayanteva āgantaṁ, modayanti nivāsinaṁ;",
  "atk-s0514a3:4768": "Yattha vessantaro rājā, saha puttehi sammati.",
  "atk-s0514a3:4769": "1982.",
  "atk-s0514a3:4770": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4771": "Cammavāsī chamā seti, jātavedaṁ namassatī’’ti.",
  "atk-s0514a3:4772_0": "Tattha gandhamādanoti esa gandhamādanapabbato, etassa pādena uttarābhimukho gacchanto",
  "atk-s0514a3:4772_1": "yattha sakkadattiye assamapade vessantaro rājā saha puttadārehi vasati, taṁ passissasīti",
  "atk-s0514a3:4772_2": "attho. Brāhmaṇavaṇṇanti seṭṭhapabbajitavesaṁ. Āsadañca masaṁ jaṭanti ākaḍḍhitvā phalānaṁ",
  "atk-s0514a3:4772_3": "gahaṇatthaṁ aṅkusañca aggijuhanakaṭacchuñca jaṭāmaṇḍalañca dhārento. Cammavāsīti",
  "atk-s0514a3:4772_4": "ajinacammadharo. Chamā setīti pathaviyaṁ paṇṇasanthare sayati. Dhavassakaṇṇā khadirāti",
  "atk-s0514a3:4772_5": "dhavā ca assakaṇṇā ca khadirā ca. Sakiṁ pītāva māṇavāti ekavārameva pītā surāsoṇḍā",
  "atk-s0514a3:4772_6": "viya. Upari dumapariyāyesūti rukkhasākhāsu. Saṅgītiyova suyyareti nānāsakuṇānaṁ vassantānaṁ",
  "atk-s0514a3:4772_7": "saddā dibbasaṅgītiyo viya suyyare. Najjuhāti najjuhasakuṇā. Sampatantīti vikūjantā",
  "atk-s0514a3:4772_8": "vicaranti. Sākhāpattasamīritāti sākhānaṁ pattehi saṅghaṭṭitā hutvā vikūjantā sakuṇā,",
  "atk-s0514a3:4772_9": "vātena samīritā pattasākhāyeva vā. Āgantanti āgacchantaṁ janaṁ. Yatthāti yasmiṁ assame",
  "atk-s0514a3:4772_10": "vessantaro vasati, tattha gantvā imaṁ assamapadasampattiṁ passissasīti.",
  "atk-s0514a3:4773": "Tato uttaripi assamapadaṁ vaṇṇento āha –",
  "atk-s0514a3:4774": "1983.",
  "atk-s0514a3:4775": " ‘‘Ambā kapitthā panasā, sālā jambū vibhītakā;",
  "atk-s0514a3:4776": "Harītakī āmalakā, assatthā badarāni ca.",
  "atk-s0514a3:4777": "1984.",
  "atk-s0514a3:4778": " ‘‘Cārutimbarukkhā cettha, nigrodhā ca kapitthanā;",
  "atk-s0514a3:4779": "Madhumadhukā thevanti, nīce pakkā cudumbarā.",
  "atk-s0514a3:4780": "1985.",
  "atk-s0514a3:4781": " ‘‘Pārevatā bhaveyyā ca, muddikā ca madhutthikā;",
  "atk-s0514a3:4782": "Madhuṁ anelakaṁ tattha, sakamādāya bhuñjare.",
  "atk-s0514a3:4783": "1986.",
  "atk-s0514a3:4784": " ‘‘Aññettha pupphitā ambā, aññe tiṭṭhanti dovilā;",
  "atk-s0514a3:4785": "Aññe āmā ca pakkā ca, bhekavaṇṇā tadūbhayaṁ.",
  "atk-s0514a3:4786": "1987.",
  "atk-s0514a3:4787": " ‘‘Athettha heṭṭhā puriso, ambapakkāni gaṇhati;",
  "atk-s0514a3:4788": "Āmāni ceva pakkāni, vaṇṇagandharasuttame.",
  "atk-s0514a3:4789": "1988.",
  "atk-s0514a3:4790": " ‘‘Ateva me acchariyaṁ, hīṅkāro paṭibhāti maṁ;",
  "atk-s0514a3:4791": "Devānamiva āvāso, sobhati nandanūpamo.",
  "atk-s0514a3:4792": "1989.",
  "atk-s0514a3:4793": " ‘‘Vibhedikā nāḷikerā, khajjurīnaṁ brahāvane;",
  "atk-s0514a3:4794": "Mālāva ganthitā ṭhanti, dhajaggāneva dissare;",
  "atk-s0514a3:4795": "Nānāvaṇṇehi pupphehi, nabhaṁ tārācitāmiva.",
  "atk-s0514a3:4796": "1990.",
  "atk-s0514a3:4797": " ‘‘Kuṭajī kuṭṭhatagarā, pāṭaliyo ca pupphitā;",
  "atk-s0514a3:4798": "Punnāgā giripunnāgā, koviḷārā ca pupphitā.",
  "atk-s0514a3:4799": "1991.",
  "atk-s0514a3:4800": " ‘‘Uddālakā somarukkhā, agaruphalliyā bahū;",
  "atk-s0514a3:4801": "Puttajīvā ca kakudhā, asanā cettha pupphitā.",
  "atk-s0514a3:4802": "1992.",
  "atk-s0514a3:4803": " ‘‘Kuṭajā salaḷā nīpā, kosambā labujā dhavā;",
  "atk-s0514a3:4804": "Sālā ca pupphitā tattha, palālakhalasannibhā.",
  "atk-s0514a3:4805": "1993.",
  "atk-s0514a3:4806": " ‘‘Tassāvidūre pokkharaṇī, bhūmibhāge manorame;",
  "atk-s0514a3:4807": "Padumuppalasañchannā, devānamiva nandane.",
  "atk-s0514a3:4808": "1994.",
  "atk-s0514a3:4809": " ‘‘Athettha puppharasamattā, kokilā mañjubhāṇikā;",
  "atk-s0514a3:4810": "Abhinādenti pavanaṁ, utusampupphite dume.",
  "atk-s0514a3:4811": "1995.",
  "atk-s0514a3:4812": " ‘‘Bhassanti makarandehi, pokkhare pokkhare madhū;",
  "atk-s0514a3:4813": "Athettha vātā vāyanti, dakkhiṇā atha pacchimā;",
  "atk-s0514a3:4814": "Padumakiñjakkhareṇūhi, okiṇṇo hoti assamo.",
  "atk-s0514a3:4815": "1996.",
  "atk-s0514a3:4816": " ‘‘Thūlā siṅghāṭakā cettha, saṁsādiyā pasādiyā;",
  "atk-s0514a3:4817": "Macchakacchapabyāviddhā, bahū cettha mupayānakā;",
  "atk-s0514a3:4818": "Madhuṁ bhisehi savati, khīrasappi muḷālibhi.",
  "atk-s0514a3:4819": "1997.",
  "atk-s0514a3:4820": " ‘‘Surabhī taṁ vanaṁ vāti, nānāgandhasamoditaṁ;",
  "atk-s0514a3:4821": "Sammaddateva gandhena, pupphasākhāhi taṁ vanaṁ;",
  "atk-s0514a3:4822": "Bhamarā pupphagandhena, samantā mabhināditā.",
  "atk-s0514a3:4823": "1998.",
  "atk-s0514a3:4824": " ‘‘Athettha sakuṇā santi, nānāvaṇṇā bahū dijā;",
  "atk-s0514a3:4825": "Modanti saha bhariyāhi, aññamaññaṁ pakūjino.",
  "atk-s0514a3:4826": "1999.",
  "atk-s0514a3:4827": " ‘‘Nandikā jīvaputtā ca, jīvaputtā piyā ca no;",
  "atk-s0514a3:4828": "Piyā puttā piyā nandā, dijā pokkharaṇīgharā.",
  "atk-s0514a3:4829": "2000.",
  "atk-s0514a3:4830": " ‘‘Mālāva ganthitā ṭhanti, dhajaggāneva dissare;",
  "atk-s0514a3:4831": "Nānāvaṇṇehi pupphehi, kusaleheva suganthitā;",
  "atk-s0514a3:4832": "Yattha vessantaro rājā, saha puttehi sammati.",
  "atk-s0514a3:4833": "2001.",
  "atk-s0514a3:4834": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4835": "Cammavāsī chamā seti, jātavedaṁ namassatī’’ti.",
  "atk-s0514a3:4836_0": "Tattha cārutimbarukkhāti suvaṇṇatimbarukkhā. Madhumadhukāti madhurasā madhukā. Thevantīti",
  "atk-s0514a3:4836_1": "virocanti. Pārevatāti pārevatapādasadisā rukkhā. Bhaveyyāti dīghaphalā kadaliyo.",
  "atk-s0514a3:4836_2": "Madhutthikāti madhuttheve paggharantiyo, madhuratāya vā madhutthevasadisā. Sakamādāyāti",
  "atk-s0514a3:4836_3": "taṁ sayameva gahetvā paribhuñjanti. Dovilāti patitapupphapattā sañjāyamānaphalā.",
  "atk-s0514a3:4836_4": "Bhekavaṇṇā tadūbhayanti te ubhopi āmā ca pakkā ca maṇḍūkapiṭṭhivaṇṇāyeva. Athettha",
  "atk-s0514a3:4836_5": "heṭṭhā purisoti atha ettha assame tesaṁ ambānaṁ heṭṭhā ṭhitakova puriso ambaphalāni",
  "atk-s0514a3:4836_6": "gaṇhāti, ārohaṇakiccaṁ natthi. Vaṇṇagandharasuttameti etehi vaṇṇādīhi uttamāni.",
  "atk-s0514a3:4837_0": "Ateva me acchariyanti ativiya me acchariyaṁ. Hiṅkāroti hinti karaṇaṁ. Vibhedikāti",
  "atk-s0514a3:4837_1": "tālā. Mālāva ganthitāti supupphitarukkhānaṁ upari ganthitā mālā viya pupphāni tiṭṭhanti.",
  "atk-s0514a3:4837_2": "Dhajaggāneva dissareti tāni rukkhāni alaṅkatadhajaggāni viya dissanti. Kuṭajī kuṭṭhatagarāti",
  "atk-s0514a3:4837_3": "kuṭaji nāmekā rukkhajāti kuṭṭhagacchā ca tagaragacchā ca. Giripunnāgāti mahāpunnāgā.",
  "atk-s0514a3:4837_4": "Koviḷārāti koviḷārarukkhā nāma. Uddālakāti uddālarukkhā. Somarukkhāti pītapupphavaṇṇā",
  "atk-s0514a3:4837_5": "rājarukkhā. Phalliyāti phalliyarukkhā nāma. Puttajīvāti mahānigrodhā. Labujāti labujarukkhā",
  "atk-s0514a3:4837_6": "nāma. Palālakhalasannibhāti tesaṁ heṭṭhā paggharitapupphapuñjā palālakhalasannibhāti vadati.",
  "atk-s0514a3:4838_0": "Pokkharaṇīti caturassapokkharaṇī. Nandaneti nandanavane nandāpokkharaṇī viya. Puppharasamattāti",
  "atk-s0514a3:4838_1": "puppharasena mattā calitā. Makarandehīti kiñjakkhehi. Pokkharepokkhareti paduminipaṇṇe",
  "atk-s0514a3:4838_2": "paduminipaṇṇe. Tesu hi kiñjakkhato reṇu bhassitvā pokkharamadhu nāma hoti. Dakkhiṇā",
  "atk-s0514a3:4838_3": "atha pacchimāti ettāvatā sabbā disā vidisāpi vātā dassitā honti. Thūlāsiṅghāṭakāti",
  "atk-s0514a3:4838_4": "mahantā siṅghāṭakā ca. Saṁsādiyāti sayaṁ jātasālī, sukasālītipi vuccanti. Pasādiyāti",
  "atk-s0514a3:4838_5": "teyeva bhūmiyaṁ patitā. Byāviddhāti pasanne udake byāviddhā paṭipāṭiyā gacchantā",
  "atk-s0514a3:4838_6": "dissanti. Mupayānakāti kakkaṭakā. Madhaunti bhisakoṭiyā bhinnāya paggharaṇaraso madhusadiso",
  "atk-s0514a3:4838_7": "hoti. Khīrasappi muḷālibhīti muḷālehi paggharaṇaraso khīramissakanavanītasappi viya hoti.",
  "atk-s0514a3:4839_0": "Sammaddatevāti sampattajanaṁ madayati viya. Samantā mabhināditāti samantā abhinadantā",
  "atk-s0514a3:4839_1": "vicaranti. ‘‘Nandikā’’tiādīni tesaṁ nāmāni. Tesu hi paṭhamā ‘‘sāmi vessantara, imasmiṁ",
  "atk-s0514a3:4839_2": "vane vasanto nandā’’ti vadanti. Dutiyā ‘‘tvañca sukhena jīva, puttā ca te’’ti vadanti.",
  "atk-s0514a3:4839_3": "Tatiyā ‘‘tvañca jīva, piyā puttā ca te’’ti vadanti. Catutthā ‘‘tvañca nanda, piyā",
  "atk-s0514a3:4839_4": "puttā ca te’’ti vadanti. Tena tesaṁ etāneva nāmāni ahesuṁ. Pokkharaṇīgharāti pokkharaṇivāsino.",
  "atk-s0514a3:4840": "Evaṁ cetaputtena vessantarassa vasanaṭṭhāne akkhāte jūjako tussitvā paṭisanthāraṁ karonto imaṁ gāthamāha –",
  "atk-s0514a3:4841": "2002.",
  "atk-s0514a3:4842": " ‘‘Idañca me sattubhattaṁ, madhunā paṭisaṁyutaṁ;",
  "atk-s0514a3:4843": "Madhupiṇḍikā ca sukatāyo, sattubhattaṁ dadāmi te’’ti.",
  "atk-s0514a3:4844": "Tattha sattubhattanti pakkamadhusannibhaṁ sattusaṅkhātaṁ bhattaṁ. Idaṁ vuttaṁ hoti – idaṁ mama atthi, taṁ te dammi, gaṇhāhi nanti.",
  "atk-s0514a3:4845": "Taṁ sutvā cetaputto āha –",
  "atk-s0514a3:4846": "2003.",
  "atk-s0514a3:4847": " ‘‘Tuyheva sambalaṁ hotu, nāhaṁ icchāmi sambalaṁ;",
  "atk-s0514a3:4848": "Itopi brahme gaṇhāhi, gaccha brahme yathāsukhaṁ.",
  "atk-s0514a3:4849": "2004.",
  "atk-s0514a3:4850": " ‘‘Ayaṁ ekapadī eti, ujuṁ gacchati assamaṁ;",
  "atk-s0514a3:4851": "Isīpi accuto tattha, paṅkadanto rajassiro;",
  "atk-s0514a3:4852": "Dhārento brāhmaṇavaṇṇaṁ, āsadañca masaṁ jaṭaṁ.",
  "atk-s0514a3:4853": "2005.",
  "atk-s0514a3:4854": " ‘‘Cammavāsī chamā seti, jātavedaṁ namassati;",
  "atk-s0514a3:4855": "Taṁ tvaṁ gantvāna pucchassu, so te maggaṁ pavakkhatī’’ti.",
  "atk-s0514a3:4856": "Tattha sambalanti pātheyyaṁ. Etīti yo ekapadikamaggo amhākaṁ abhimukho eti, esa assamaṁ ujuṁ gacchati. Accutoti evaṁnāmako isi tattha vasati.",
  "atk-s0514a3:4857": "2006.",
  "atk-s0514a3:4858": " ‘‘Idaṁ sutvā brahmabandhu, cetaṁ katvā padakkhiṇaṁ;",
  "atk-s0514a3:4859": "Udaggacitto pakkāmi, yenāsi accuto isī’’ti.",
  "atk-s0514a3:4860": "Tattha yenāsīti yasmiṁ ṭhāne accuto isi ahosi, tattha gatoti.",
  "atk-s0514a3:4861": "Cūḷavanavaṇṇanā niṭṭhitā.",
  "atk-s0514a3:4862": "Mahāvanavaṇṇanā",
  "atk-s0514a3:4863": "2007.",
  "atk-s0514a3:4864": " ‘‘Gacchanto so bhāradvājo, addassa accutaṁ isiṁ;",
  "atk-s0514a3:4865": "Disvāna taṁ bhāradvājo, sammodi isinā saha.",
  "atk-s0514a3:4866": "2008.",
  "atk-s0514a3:4867": " ‘‘Kacci nu bhoto kusalaṁ, kacci bhoto anāmayaṁ;",
  "atk-s0514a3:4868": "Kacci uñchena yāpesi, kacci mūlaphalā bahū.",
  "atk-s0514a3:4869": "2009.",
  "atk-s0514a3:4870": " ‘‘Kacci ḍaṁsā makasā ca, appameva sarīsapā;",
  "atk-s0514a3:4871": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:4872": "Tattha bhāradvājoti jūjako. Appamevāti appāyeva. Hiṁsāti tesaṁ vasena tumhākaṁ vihiṁsā.",
  "atk-s0514a3:4873": "Tāpaso āha –",
  "atk-s0514a3:4874": "2010.",
  "atk-s0514a3:4875": " ‘‘Kusalañceva me brahme, atho brahme anāmayaṁ;",
  "atk-s0514a3:4876": "Atho uñchena yāpemi, atho mūlaphalā bahū.",
  "atk-s0514a3:4877": "2011.",
  "atk-s0514a3:4878": " ‘‘Atho ḍaṁsā makasā ca, appameva sarīsapā;",
  "atk-s0514a3:4879": "Vane vāḷamigākiṇṇe, hiṁsā mayhaṁ na vijjati.",
  "atk-s0514a3:4880": "2012.",
  "atk-s0514a3:4881": " ‘‘Bahūni vassapūgāni, assame vasato mama;",
  "atk-s0514a3:4882": "Nābhijānāmi uppannaṁ, ābādhaṁ amanoramaṁ.",
  "atk-s0514a3:4883": "2013.",
  "atk-s0514a3:4884": " ‘‘Svāgataṁ te mahābrahme, atho te adurāgataṁ;",
  "atk-s0514a3:4885": "Anto pavisa bhaddante, pāde pakkhālayassu te.",
  "atk-s0514a3:4886": "2014.",
  "atk-s0514a3:4887": " ‘‘Tindukāni piyālāni, madhuke kāsumāriyo;",
  "atk-s0514a3:4888": "Phalāni khuddakappāni, bhuñja brahme varaṁ varaṁ.",
  "atk-s0514a3:4889": "2015.",
  "atk-s0514a3:4890": " ‘‘Idampi pānīyaṁ sītaṁ, ābhataṁ girigabbharā;",
  "atk-s0514a3:4891": "Tato piva mahābrahme, sace tvaṁ abhikaṅkhasī’’ti.",
  "atk-s0514a3:4892": "Jūjako āha –",
  "atk-s0514a3:4893": "2016.",
  "atk-s0514a3:4894": " ‘‘Paṭiggahitaṁ yaṁ dinnaṁ, sabbassa agghiyaṁ kataṁ;",
  "atk-s0514a3:4895": "Sañjayassa sakaṁ puttaṁ, sivīhi vippavāsitaṁ;",
  "atk-s0514a3:4896": "Tamahaṁ dassanamāgato, yadi jānāsi saṁsa me’’ti.",
  "atk-s0514a3:4897": "Tattha tamahaṁ dassanamāgatoti taṁ ahaṁ dassanāya āgato. Tāpaso āha –",
  "atk-s0514a3:4898": "2017.",
  "atk-s0514a3:4899": " ‘‘Na bhavaṁ eti puññatthaṁ, sivirājassa dassanaṁ;",
  "atk-s0514a3:4900": "Maññe bhavaṁ patthayati, rañño bhariyaṁ patibbataṁ;",
  "atk-s0514a3:4901": "Maññe kaṇhājinaṁ dāsiṁ, jāliṁ dāsañca icchasi.",
  "atk-s0514a3:4902": "2018.",
  "atk-s0514a3:4903": " ‘‘Atha vā tayo mātāputte, araññā netumāgato;",
  "atk-s0514a3:4904": "Na tassa bhogā vijjanti, dhanaṁ dhaññañca brāhmaṇā’’ti.",
  "atk-s0514a3:4905_0": "Tattha na tassa bhogāti bho brāhmaṇa, tassa vessantarassa araññe viharantassa neva",
  "atk-s0514a3:4905_1": "bhogā vijjanti, dhanadhaññañca na vijjati, duggato hutvā vasati, tassa santikaṁ gantvā kiṁ karissasīti?",
  "atk-s0514a3:4906": "Taṁ sutvā jūjako āha –",
  "atk-s0514a3:4907": "2019.",
  "atk-s0514a3:4908": " ‘‘Akuddharūpohaṁ bhoto, nāhaṁ yācitumāgato;",
  "atk-s0514a3:4909": "Sādhu dassanamariyānaṁ, sannivāso sadā sukho.",
  "atk-s0514a3:4910": "2020.",
  "atk-s0514a3:4911": " ‘‘Adiṭṭhapubbo sivirājā, sivīhi vippavāsito;",
  "atk-s0514a3:4912": "Tamahaṁ dassanamāgato, yadi jānāsi saṁsa me’’ti.",
  "atk-s0514a3:4913_0": "Tassattho – ahaṁ, bho tāpasa, akuddharūpo, alaṁ ettāvatā, ahaṁ pana na kiñci vessantaraṁ",
  "atk-s0514a3:4913_1": "yācitumāgato, ariyānaṁ pana dassanaṁ sādhu, sannivāso ca tehi saddhiṁ sukho. Ahaṁ",
  "atk-s0514a3:4913_2": "tassa ācariyabrāhmaṇo, mayā ca so yato sivīhi vippavāsito, tato paṭṭhāya adiṭṭhapubbo,",
  "atk-s0514a3:4913_3": "tenāhaṁ taṁ dassanatthāya āgato. Yadi tassa vasanaṭṭhānaṁ jānāsi, saṁsa meti.",
  "atk-s0514a3:4914": "So tassa vacanaṁ sutvā saddahitvā ‘‘hotu sve saṁsissāmi te, ajja tāva idheva vasāhī’’ti taṁ phalāphalehi santappetvā punadivase maggaṁ dassento dakkhiṇahatthaṁ pasāretvā āha –",
  "atk-s0514a3:4915": "2021.",
  "atk-s0514a3:4916": " ‘‘Esa selo mahābrahme, pabbato gandhamādano;",
  "atk-s0514a3:4917": "Yattha vessantaro rājā, saha puttehi sammati.",
  "atk-s0514a3:4918": "2022.",
  "atk-s0514a3:4919": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4920": "Cammavāsī chamā seti, jātavedaṁ namassati.",
  "atk-s0514a3:4921": "2023.",
  "atk-s0514a3:4922": " ‘‘Ete nīlā padissanti, nānāphaladharā dumā;",
  "atk-s0514a3:4923": "Uggatā abbhakūṭāva, nīlā añjanapabbatā.",
  "atk-s0514a3:4924": "2024.",
  "atk-s0514a3:4925": " ‘‘Dhavassakaṇṇā khadirā, sālā phandanamāluvā;",
  "atk-s0514a3:4926": "Sampavedhanti vātena, sakiṁ pītāva māṇavā.",
  "atk-s0514a3:4927": "2025.",
  "atk-s0514a3:4928": " ‘‘Upari dumapariyāyesu, saṁgītiyova suyyare;",
  "atk-s0514a3:4929": "Najjuhā kokilasaṅghā, sampatanti dumā dumaṁ.",
  "atk-s0514a3:4930": "2026.",
  "atk-s0514a3:4931": " ‘‘Avhayanteva gacchantaṁ, sākhāpattasamīritā;",
  "atk-s0514a3:4932": "Ramayanteva āgantaṁ, modayanti nivāsinaṁ;",
  "atk-s0514a3:4933": "Yattha vessantaro rājā, saha puttehi sammati.",
  "atk-s0514a3:4934": "2027.",
  "atk-s0514a3:4935": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4936": "Cammavāsī chamā seti, jātavedaṁ namassati.",
  "atk-s0514a3:4937": "2028.",
  "atk-s0514a3:4938": " ‘‘Karerimālā vitatā, bhūmibhāge manorame;",
  "atk-s0514a3:4939": "Saddalāharitā bhūmi, na tatthuddhaṁsate rajo.",
  "atk-s0514a3:4940": "2029.",
  "atk-s0514a3:4941": " ‘‘Mayūragīvasaṅkāsā, tūlaphassasamūpamā;",
  "atk-s0514a3:4942": "Tiṇāni nātivattanti, samantā caturaṅgulā.",
  "atk-s0514a3:4943": "2030.",
  "atk-s0514a3:4944": " ‘‘Ambā jambū kapitthā ca, nīce pakkā cudumbarā;",
  "atk-s0514a3:4945": "Paribhogehi rukkhehi, vanaṁ taṁ rativaḍḍhanaṁ.",
  "atk-s0514a3:4946": "2031.",
  "atk-s0514a3:4947": " ‘‘Veḷuriyavaṇṇasannibhaṁ, macchagumbanisevitaṁ;",
  "atk-s0514a3:4948": "Suciṁ sugandhaṁ salilaṁ, āpo tatthapi sandati.",
  "atk-s0514a3:4949": "2032.",
  "atk-s0514a3:4950": " ‘‘Tassāvidūre pokkharaṇī, bhūmibhāge manorame;",
  "atk-s0514a3:4951": "Padumuppalasañchannā, devānamiva nandane.",
  "atk-s0514a3:4952": "2033.",
  "atk-s0514a3:4953": " ‘‘Tīṇi uppalajātāni, tasmiṁ sarasi brāhmaṇa;",
  "atk-s0514a3:4954": "Vicittaṁ nīlānekāni, setā lohitakāni cā’’ti.",
  "atk-s0514a3:4955_0": "Tassattho heṭṭhā vuttasadisoyeva. Karerimālā vitatāti kareripupphehi vitatā. Saddalāharitāti",
  "atk-s0514a3:4955_1": "dhuvasaddalena haritā. Na tatthuddhaṁsate rajoti tasmiṁ vane appamattakopi rajo na",
  "atk-s0514a3:4955_2": "uddhaṁsate. Tūlaphassasamūpamāti mudusamphassatāya tūlaphassasadisā. Tiṇāni nātivattantīti",
  "atk-s0514a3:4955_3": "tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti,",
  "atk-s0514a3:4955_4": "tato pana uttari na vaḍḍhanti. Ambā jambū kapitthā cāti ambā ca jambū ca kapitthā",
  "atk-s0514a3:4955_5": "ca. Paribhogehīti nānāvidhehi pupphūpagaphalūpagehi paribhogarukkhehi. Sandatīti",
  "atk-s0514a3:4955_6": "tasmiṁ vanasaṇḍe vaṅkapabbate kunnadīhi otarantaṁ udakaṁ sandati, pavattatīti attho.",
  "atk-s0514a3:4955_7": "Vicittaṁ nīlānekāni, setā lohitakāni cāti ekāni nīlāni, ekāni setāni, ekāni lohitakānīti",
  "atk-s0514a3:4955_8": "imehi tīhi uppalajātehi taṁ saraṁ vicittaṁ. Susajjitapupphacaṅkoṭakaṁ viya sobhatīti dasseti.",
  "atk-s0514a3:4956": "Evaṁ caturassapokkharaṇiṁ vaṇṇetvā puna mucalindasaraṁ vaṇṇento āha –",
  "atk-s0514a3:4957": "2034.",
  "atk-s0514a3:4958": " ‘‘Khomāva tattha padumā, setasogandhikehi ca;",
  "atk-s0514a3:4959": "Kalambakehi sañchanno, mucalindo nāma so saro.",
  "atk-s0514a3:4960": "2035.",
  "atk-s0514a3:4961": " ‘‘Athettha padumā phullā, apariyantāva dissare;",
  "atk-s0514a3:4962": "Gimhā hemantikā phullā, jaṇṇutagghā upattharā.",
  "atk-s0514a3:4963": "2036.",
  "atk-s0514a3:4964": " ‘‘Surabhī sampavāyanti, vicittapupphasanthatā;",
  "atk-s0514a3:4965": "Bhamarā pupphagandhena, samantā mabhināditā’’ti.",
  "atk-s0514a3:4966_0": "Tattha khomāvāti khomamayā viya paṇḍarā. Setasogandhikehi cāti setuppalehi ca sogandhikehi",
  "atk-s0514a3:4966_1": "ca kalambakehi ca so saro sañchanno. Apariyantāva dissareti aparimāṇā viya dissanti.",
  "atk-s0514a3:4966_2": "Gimhā hemantikāti gimhe ca hemantike ca pupphitapadumā. Jaṇṇutagghā upattharāti jaṇṇupamāṇe",
  "atk-s0514a3:4966_3": "udake upattharā phullā honti, santhatā viya khāyanti. Vicittapupphasanthatāti vicittā",
  "atk-s0514a3:4966_4": "hutvā pupphehi santhatā sadā surabhī sampavāyanti.",
  "atk-s0514a3:4967": "2037.",
  "atk-s0514a3:4968": " ‘‘Athettha udakantasmiṁ, rukkhā tiṭṭhanti brāhmaṇa;",
  "atk-s0514a3:4969": "Kadambā pāṭalī phullā, koviḷārā ca pupphitā.",
  "atk-s0514a3:4970": "2038.",
  "atk-s0514a3:4971": " ‘‘Aṅkolā kacchikārā ca, pārijaññā ca pupphitā;",
  "atk-s0514a3:4972": "Vāraṇā vayanā rukkhā, mucalindamubhato saraṁ.",
  "atk-s0514a3:4973": "2039.",
  "atk-s0514a3:4974": " ‘‘Sirīsā setapārisā, sādhu vāyanti paddhakā;",
  "atk-s0514a3:4975": "Nigguṇḍī sirīnigguṇḍī, asanā cettha pupphitā.",
  "atk-s0514a3:4976": "2040.",
  "atk-s0514a3:4977": " ‘‘Paṅgurā bahulā selā, sobhañjanā ca pupphitā;",
  "atk-s0514a3:4978": "Ketakā kaṇikārā ca, kaṇaverā ca pupphitā.",
  "atk-s0514a3:4979": "2041.",
  "atk-s0514a3:4980": " ‘‘Ajjunā ajjukaṇṇā ca, mahānāmā ca pupphitā;",
  "atk-s0514a3:4981": "Supupphitaggā tiṭṭhanti, pajjalanteva kiṁsukā.",
  "atk-s0514a3:4982": "2042.",
  "atk-s0514a3:4983": " ‘‘Setapaṇṇī sattapaṇṇā, kadaliyo kusumbharā;",
  "atk-s0514a3:4984": "Dhanutakkārī pupphehi, sīsapāvaraṇāni ca.",
  "atk-s0514a3:4985": "2043.",
  "atk-s0514a3:4986": " ‘‘Acchivā sallavā rukkhā, sallakiyo ca pupphitā;",
  "atk-s0514a3:4987": "Setageru ca tagarā, maṁsikuṭṭhā kulāvarā.",
  "atk-s0514a3:4988": "2044.",
  "atk-s0514a3:4989": " ‘‘Daharā rukkhā ca vuddhā ca, akuṭilā cettha pupphitā;",
  "atk-s0514a3:4990": "Assamaṁ ubhato ṭhanti, agyāgāraṁ samantato’’ti.",
  "atk-s0514a3:4991_0": "Tattha tiṭṭhantīti saraṁ parikkhipitvā tiṭṭhanti. Kadambāti kadambarukkhā. Kacchikārā",
  "atk-s0514a3:4991_1": "cāti evaṁnāmakā rukkhā. Pārijaññāti rattamālā. Vāraṇā vayanāti vāraṇarukkhā ca vayanarukkhā",
  "atk-s0514a3:4991_2": "ca. Mucalindamubhato saranti mucalindassa sarassa ubhayapassesu. Setapārisāti setagaccharukkhā",
  "atk-s0514a3:4991_3": ". Te kira setakkhandhā mahāpaṇṇā kaṇikārasadisapupphā honti. Nigguṇḍī sirīnigguṇḍīti",
  "atk-s0514a3:4991_4": "pakatinigguṇḍī ceva kāḷanigguṇḍī ca. Paṅgurāti paṅgurarukkhā. Kusumbharāti ekagacchā.",
  "atk-s0514a3:4991_5": "Dhanutakkārī pupphehīti dhanūnañca takkārīnañca pupphehi sobhitā. Sīsapāvaraṇāni",
  "atk-s0514a3:4991_6": "cāti sīsapehi ca varaṇehi ca sobhitā. Acchivātiādayopi rukkhāyeva. Setageru ca tagarāti",
  "atk-s0514a3:4991_7": "setageru ca tagarā ca. Maṁsikuṭṭhā kulāvarāti maṁsigacchā ca kuṭṭhagacchā ca kulāvarā",
  "atk-s0514a3:4991_8": "ca. Akuṭilāti ujukā. Agyāgāraṁ samantatoti agyāgāraṁ parikkhipitvā ṭhitāti attho.",
  "atk-s0514a3:4992": "2045.",
  "atk-s0514a3:4993": " ‘‘Athettha udakantasmiṁ, bahujāto phaṇijjako;",
  "atk-s0514a3:4994": "Muggatiyo karatiyo, sevālasīsakā bahū.",
  "atk-s0514a3:4995": "2046.",
  "atk-s0514a3:4996": " ‘‘Uddāpavattaṁ ulluḷitaṁ, makkhikā hiṅgujālikā;",
  "atk-s0514a3:4997": "Dāsimakañjako cettha, bahū nīcekalambakā.",
  "atk-s0514a3:4998": "2047.",
  "atk-s0514a3:4999": " ‘‘Elamphurakasañchannā, rukkhā tiṭṭhanti brāhmaṇa;",
  "atk-s0514a3:5000": "Sattāhaṁ dhāriyamānānaṁ, gandho tesaṁ na chijjati.",
  "atk-s0514a3:5001": "2048.",
  "atk-s0514a3:5002": " ‘‘Ubhato saraṁ mucalindaṁ, pupphā tiṭṭhanti sobhanā;",
  "atk-s0514a3:5003": "Indīvarehi sañchannaṁ, vanaṁ taṁ upasobhati.",
  "atk-s0514a3:5004": "2049.",
  "atk-s0514a3:5005": " ‘‘Aḍḍhamāsaṁ dhāriyamānānaṁ, gandho tesaṁ na chijjati;",
  "atk-s0514a3:5006": "Nīlapupphī setavārī, pupphitā girikaṇṇikā;",
  "atk-s0514a3:5007": "Kalerukkhehi sañchannaṁ, vanaṁ taṁ tulasīhi ca.",
  "atk-s0514a3:5008": "2050.",
  "atk-s0514a3:5009": " ‘‘Sammaddateva gandhena, pupphasākhāhi taṁ vanaṁ;",
  "atk-s0514a3:5010": "Bhamarā pupphagandhena, samantā mabhināditā.",
  "atk-s0514a3:5011": "2051.",
  "atk-s0514a3:5012": " ‘‘Tīṇi kakkārujātāni, tasmiṁ sarasi brāhmaṇa;",
  "atk-s0514a3:5013": "Kumbhamattāni cekāni, murajamattāni tā ubho’’ti.",
  "atk-s0514a3:5014_0": "Tattha phaṇijjakoti bhūtanako. Muggatiyoti ekā muggajāti. Karatiyoti rājamāso. Sevālasīsakāti",
  "atk-s0514a3:5014_1": "imepi gacchāyeva, api ca sīsakāti rattacandanaṁ vuttaṁ. Uddāpavattaṁ ulluḷitanti",
  "atk-s0514a3:5014_2": "taṁ udakaṁ tīramariyādabandhaṁ vātāpahataṁ ulluḷitaṁ hutvā tiṭṭhati. Makkhikā hiṅgujālikāti",
  "atk-s0514a3:5014_3": "hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo",
  "atk-s0514a3:5014_4": "tattha vicarantīti attho. Dāsimakañjako cetthāti imāni dve rukkhajātiyo ca ettha.",
  "atk-s0514a3:5014_5": "Nīcekalambakāti nīcakalambakā. Elamphurakasañchannāti evaṁnāmikāya valliyā sañchannā.",
  "atk-s0514a3:5014_6": "Tesanti tesaṁ tassā valliyā pupphānaṁ sabbesampi vā etesaṁ dāsimakañjakādīnaṁ pupphānaṁ",
  "atk-s0514a3:5014_7": "sattāhaṁ gandho na chijjati. Evaṁ gandhasampannāni pupphāni, rajatapaṭṭasadisavālukapuṇṇā",
  "atk-s0514a3:5014_8": "bhūmibhāgā. Gandho tesanti tesaṁ indīvarapupphādīnaṁ gandho aḍḍhamāsaṁ na chijjati.",
  "atk-s0514a3:5014_9": "Nīlapupphītiādikā pupphavalliyo. Tulasīhi cāti tulasigacchehi ca. Kakkārujātānīti",
  "atk-s0514a3:5014_10": "valliphalāni. Tattha ekissā valliyā phalāni mahāghaṭamattāni, dvinnaṁ mudiṅgamattāni.",
  "atk-s0514a3:5014_11": "Tena vuttaṁ ‘‘murajamattāni tā ubho’’ti.",
  "atk-s0514a3:5015": "2052.",
  "atk-s0514a3:5016": " ‘‘Athettha sāsapo bahuko, nādiyo haritāyuto;",
  "atk-s0514a3:5017": "Asī tālāva tiṭṭhanti, chejjā indīvarā bahū.",
  "atk-s0514a3:5018": "2053.",
  "atk-s0514a3:5019": " ‘‘Apphoṭā sūriyavallī ca, kāḷīyā madhugandhiyā;",
  "atk-s0514a3:5020": "Asokā mudayantī ca, vallibho khuddapupphiyo.",
  "atk-s0514a3:5021": "2054.",
  "atk-s0514a3:5022": " ‘‘Koraṇḍakā anojā ca, pupphitā nāgamallikā;",
  "atk-s0514a3:5023": "Rukkhamāruyha tiṭṭhanti, phullā kiṁsukavalliyo.",
  "atk-s0514a3:5024": "2055.",
  "atk-s0514a3:5025": " ‘‘Kaṭeruhā ca vāsantī, yūthikā madhugandhiyā;",
  "atk-s0514a3:5026": "Niliyā sumanā bhaṇḍī, sobhati padumuttaro.",
  "atk-s0514a3:5027": "2056.",
  "atk-s0514a3:5028": " ‘‘Pāṭalī samuddakappāsī, kaṇikārā ca pupphitā;",
  "atk-s0514a3:5029": "Hemajālāva dissanti, ruciraggi sikhūpamā.",
  "atk-s0514a3:5030": "2057.",
  "atk-s0514a3:5031": " ‘‘Yāni tāni ca pupphāni, thalajānudakāni ca;",
  "atk-s0514a3:5032": "Sabbāni tattha dissanti, evaṁ rammo mahodadhī’’ti.",
  "atk-s0514a3:5033_0": "Tattha sāsapoti siddhatthako. Bahukoti bahu. Nādiyo haritāyutoti haritena āyuto nādiyo.",
  "atk-s0514a3:5033_1": "Imā dvepi lasuṇajātiyo, sopi lasuṇo tattha bahukoti attho. Asī tālāva tiṭṭhantīti",
  "atk-s0514a3:5033_2": "asīti evaṁnāmakā rukkhā siniddhāya bhūmiyā ṭhitā tālā viya tiṭṭhanti. Chejjā indīvarā",
  "atk-s0514a3:5033_3": "bahūti udakapariyante bahū suvaṇṇaindīvarā muṭṭhinā chinditabbā hutvā ṭhitā. Apphoṭāti",
  "atk-s0514a3:5033_4": "apphoṭavalliyo. Vallibho khuddapupphiyoti vallibho ca khuddapupphiyo ca. Nāgamallikāti",
  "atk-s0514a3:5033_5": "vallināgā ca mallikā ca. Kiṁsukavalliyoti sugandhapattā vallijātī. Kaṭeruhā ca vāsantīti",
  "atk-s0514a3:5033_6": "ime ca dve pupphagacchā. Madhugandhiyāti madhusamānagandhā. Niliyā sumanā bhaṇḍīti",
  "atk-s0514a3:5033_7": "nīlavallisumanā ca pakatisumanā ca bhaṇḍī ca. Padumuttaroti evaṁnāmako rukkho. Kaṇikārāti",
  "atk-s0514a3:5033_8": "vallikaṇikārā rukkhakaṇikārā. Hemajālāvāti pasāritahemajālā viya dissanti. Mahodadhīti",
  "atk-s0514a3:5033_9": "mahato udakakkhandhassa ādhārabhūto mucalindasaroti.",
  "atk-s0514a3:5034": "2058.",
  "atk-s0514a3:5035": " ‘‘Athassā pokkharaṇiyā, bahukā vārigocarā;",
  "atk-s0514a3:5036": "Rohitā naḷapī siṅgū, kumbhilā makarā susū.",
  "atk-s0514a3:5037": "2059.",
  "atk-s0514a3:5038": " ‘‘Madhu ca madhulaṭṭhi ca, tālisā ca piyaṅgukā;",
  "atk-s0514a3:5039": "Kuṭandajā bhaddamuttā, setapupphā ca lolupā.",
  "atk-s0514a3:5040": "2060.",
  "atk-s0514a3:5041": " ‘‘Surabhī ca rukkhā tagarā, bahukā tuṅgavaṇṭakā;",
  "atk-s0514a3:5042": "Paddhakā naradā kuṭṭhā, jhāmakā ca hareṇukā.",
  "atk-s0514a3:5043": "2061.",
  "atk-s0514a3:5044": " ‘‘Haliddakā gandhasilā, hiriverā ca guggulā;",
  "atk-s0514a3:5045": "Vibhedikā corakā kuṭṭhā, kappūrā ca kaliṅgukā’’ti.",
  "atk-s0514a3:5046_0": "Tattha athassā pokkharaṇiyāti idha pokkharaṇisadisatāya sarameva pokkharaṇīti vadati.",
  "atk-s0514a3:5046_1": "Rohitātiādīni tesaṁ vārigocarānaṁ nāmāni. Madhu cāti nimmakkhikamadhu ca. Madhulaṭṭhi",
  "atk-s0514a3:5046_2": "cāti laṭṭhimadhukañca. Tālisā cātiādikā sabbā gandhajātiyo.",
  "atk-s0514a3:5047": "2062.",
  "atk-s0514a3:5048": " ‘‘Athettha sīhabyagghā ca, purisālū ca hatthiyo;",
  "atk-s0514a3:5049": "Eṇeyyā pasadā ceva, rohiccā sarabhā migā.",
  "atk-s0514a3:5050": "2063.",
  "atk-s0514a3:5051": " ‘‘Koṭṭhasuṇā suṇopi ca, tuliyā naḷasannibhā;",
  "atk-s0514a3:5052": "Cāmarī calanī laṅghī, jhāpitā makkaṭā picu.",
  "atk-s0514a3:5053": "2064.",
  "atk-s0514a3:5054": " ‘‘Kakkaṭā kaṭamāyā ca, ikkā goṇasirā bahū;",
  "atk-s0514a3:5055": "Khaggā varāhā nakulā, kāḷakettha bahūtaso.",
  "atk-s0514a3:5056": "2065.",
  "atk-s0514a3:5057": " ‘‘Mahiṁsā soṇasiṅgālā, pampakā ca samantato;",
  "atk-s0514a3:5058": "Ākucchā pacalākā ca, citrakā cāpi dīpiyo.",
  "atk-s0514a3:5059": "2066.",
  "atk-s0514a3:5060": " ‘‘Pelakā ca vighāsādā, sīhā gogaṇisādakā;",
  "atk-s0514a3:5061": "Aṭṭhapādā ca morā ca, bhassarā ca kukutthakā.",
  "atk-s0514a3:5062": "2067.",
  "atk-s0514a3:5063": " ‘‘Caṅkorā kukkuṭā nāgā, aññamaññaṁ pakūjino;",
  "atk-s0514a3:5064": "Bakā balākā najjuhā, dindibhā kuñjavājitā.",
  "atk-s0514a3:5065": "2068.",
  "atk-s0514a3:5066": " ‘‘Byagghinasā lohapiṭṭhā, pampakā jīvajīvakā;",
  "atk-s0514a3:5067": "Kapiñjarā tittirāyo, kulā ca paṭikutthakā.",
  "atk-s0514a3:5068": "2069.",
  "atk-s0514a3:5069": " ‘‘Mandālakā celakeṭu, bhaṇḍutittiranāmakā;",
  "atk-s0514a3:5070": "Celāvakā piṅgalāyo, goṭakā aṅgahetukā.",
  "atk-s0514a3:5071": "2070.",
  "atk-s0514a3:5072": " ‘‘Karaviyā ca saggā ca, uhuṅkārā ca kukkuhā;",
  "atk-s0514a3:5073": "Nānādijagaṇākiṇṇaṁ, nānāsaranikūjita’’nti.",
  "atk-s0514a3:5074_0": "Tattha purisālūti vaḷavāmukhayakkhiniyo. Rohiccā sarabhā migāti rohitā ceva sarabhā",
  "atk-s0514a3:5074_1": "migā ca. Koṭṭhasukāti siṅgālasunakhā. ‘‘Kotthusuṇā’’tipi pāṭho. Suṇopi cāti esāpekā",
  "atk-s0514a3:5074_2": "khuddakamigajāti. Tuliyāti pakkhibiḷārā. Naḷasannibhāti naḷapupphavaṇṇā rukkhasunakhā.",
  "atk-s0514a3:5074_3": "Cāmarī calanī laṅghīti cāmarīmigā ca calanīmigā ca laṅghīmigā ca. Jhāpitā makkaṭāti",
  "atk-s0514a3:5074_4": "dve makkaṭajātiyova. Picūti sarapariyante gocaraggāhī eko makkaṭo. Kakkaṭā kaṭamāyā",
  "atk-s0514a3:5074_5": "cāti dve mahāmigā. Ikkāti acchā. Goṇasirāti araññagoṇā. Kāḷakettha bahūtasoti kāḷamigā",
  "atk-s0514a3:5074_6": "nāmettha bahūtaso. Soṇasiṅgālāti rukkhasunakhā ca siṅgālā ca. Pampakāti assamapadaṁ",
  "atk-s0514a3:5074_7": "parikkhipitvā ṭhitā mahāveḷupampakā. Ākucchāti godhā. Pacalākā cāti gajakumbhamigā.",
  "atk-s0514a3:5074_8": "Citrakā cāpi dīpiyoti citrakamigā ca dīpimigā ca.",
  "atk-s0514a3:5075_0": "Pelakā cāti sasā. Vighāsādāti ete gijjhā sakuṇā. Sīhāti kesarasīhā. Gogaṇisādakāti",
  "atk-s0514a3:5075_1": "gogaṇe gahetvā khādanasīlā duṭṭhamigā. Aṭṭhapādāti sarabhā migā. Bhassarāti setahaṁsā.",
  "atk-s0514a3:5075_2": "Kukutthakāti kukutthakasakuṇā. Caṅkorāti caṅkorasakuṇā. Kukkuṭāti vanakukkuṭā. Dindibhā",
  "atk-s0514a3:5075_3": "kuñjavājitāti ime tayopi sakuṇāyeva. Byagghinasāti senā. Lohapiṭṭhāti lohitavaṇṇasakuṇā.",
  "atk-s0514a3:5075_4": "Pampakāti pampaṭakā. Kapiñjarā tittirāyoti kapiñjarā ca tittirā ca. Kulā ca paṭikutthakāti",
  "atk-s0514a3:5075_5": "imepi dve sakuṇā. Mandālakā celakeṭūti mandālakā ceva celakeṭu ca. Bhaṇḍutittiranāmakāti",
  "atk-s0514a3:5075_6": "bhaṇḍū ca tittirā ca nāmakā ca. Celāvakāpiṅgalāyoti dve sakuṇajātiyo ca, tathā goṭakā",
  "atk-s0514a3:5075_7": "aṅgahetukā. Saggāti cātakasakuṇā. Uhuṅkārāti ulūkā.",
  "atk-s0514a3:5076": "2071.",
  "atk-s0514a3:5077": " ‘‘Athettha sakuṇā santi, nīlakā mañjubhāṇakā;",
  "atk-s0514a3:5078": "Modanti saha bhariyāhi, aññamaññaṁ pakūjino.",
  "atk-s0514a3:5079": "2072.",
  "atk-s0514a3:5080": " ‘‘Athettha sakuṇā santi, dijā mañjussarā sitā;",
  "atk-s0514a3:5081": "Setacchikūṭā bhadrakkhā, aṇḍajā citrapekhuṇā.",
  "atk-s0514a3:5082": "2073.",
  "atk-s0514a3:5083": " ‘‘Athettha sakuṇā santi, dijā mañjussarā sitā;",
  "atk-s0514a3:5084": "Sikhaṇḍī nīlagīvāhi, aññamaññaṁ pakūjino.",
  "atk-s0514a3:5085": "2074.",
  "atk-s0514a3:5086": " ‘‘Kukutthakā kuḷīrakā, koṭṭhā pokkharasātakā;",
  "atk-s0514a3:5087": "Kālāmeyyā balīyakkhā, kadambā suvasāḷikā.",
  "atk-s0514a3:5088": "2075.",
  "atk-s0514a3:5089": " ‘‘Haliddā lohitā setā, athettha nalakā bahū;",
  "atk-s0514a3:5090": "Vāraṇā bhiṅgarājā ca, kadambā suvakokilā.",
  "atk-s0514a3:5091": "2076.",
  "atk-s0514a3:5092": " ‘‘Ukkusā kurarā haṁsā, āṭā parivadentikā;",
  "atk-s0514a3:5093": "Pākahaṁsā atibalā, najjuhā jīvajīvakā.",
  "atk-s0514a3:5094": "2077.",
  "atk-s0514a3:5095": " ‘‘Pārevatā ravihaṁsā, cakkavākā nadīcarā;",
  "atk-s0514a3:5096": "Vāraṇābhirudā rammā, ubho kālūpakūjino.",
  "atk-s0514a3:5097": "2078.",
  "atk-s0514a3:5098": " ‘‘Athettha sakuṇā santi, nānāvaṇṇā bahū dijā;",
  "atk-s0514a3:5099": "Modanti saha bhariyāhi, aññamaññaṁ pakūjino.",
  "atk-s0514a3:5100": "2079.",
  "atk-s0514a3:5101": " ‘‘Athettha sakuṇā santi, nānāvaṇṇā bahū dijā;",
  "atk-s0514a3:5102": "Sabbe mañjū nikūjanti, mucalindamubhato saraṁ.",
  "atk-s0514a3:5103": "2080.",
  "atk-s0514a3:5104": " ‘‘Athettha sakuṇā santi, karaviyā nāma te dijā;",
  "atk-s0514a3:5105": "Modanti saha bhariyāhi, aññamaññaṁ pakūjino.",
  "atk-s0514a3:5106": "2081.",
  "atk-s0514a3:5107": " ‘‘Athettha sakuṇā santi, karaviyā nāma te dijā;",
  "atk-s0514a3:5108": "Sabbe mañjū nikūjanti, mucalindamubhato saraṁ.",
  "atk-s0514a3:5109": "2082.",
  "atk-s0514a3:5110": " ‘‘Eṇeyyapasadākiṇṇaṁ, nāgasaṁsevitaṁ vanaṁ;",
  "atk-s0514a3:5111": "Nānālatāhi sañchannaṁ, kadalīmigasevitaṁ.",
  "atk-s0514a3:5112": "2083.",
  "atk-s0514a3:5113": " ‘‘Athettha sāsapo bahuko, nīvāro varako bahu;",
  "atk-s0514a3:5114": "Sāli akaṭṭhapāko ca, ucchu tattha anappako.",
  "atk-s0514a3:5115": "2084.",
  "atk-s0514a3:5116": " ‘‘Ayaṁ ekapadī eti, ujuṁ gacchati assamaṁ;",
  "atk-s0514a3:5117": "Khudaṁ pipāsaṁ aratiṁ, tattha patto na vindati;",
  "atk-s0514a3:5118": "Yattha vessantaro rājā, saha puttehi sammati.",
  "atk-s0514a3:5119": "2085.",
  "atk-s0514a3:5120": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:5121": "Cammavāsī chamā seti, jātavedaṁ namassatī’’ti.",
  "atk-s0514a3:5122_0": "Tattha nīlakāti citrarājipattā. Mañjūssarā sitāti nibaddhamadhurassarā. Setacchikūṭā",
  "atk-s0514a3:5122_1": "bhadrakkhāti ubhayapassesu setehi akkhikūṭehi samannāgatā sundarakkhā. Citrapekhuṇāti",
  "atk-s0514a3:5122_2": "vicitrapattā. Kuḷīrakāti kakkaṭakā. Koṭṭhātiādayo sakuṇāva. Vāraṇāti hatthiliṅgasakuṇā.",
  "atk-s0514a3:5122_3": "Kadambāti mahākadambā gahitā. Suvakokilāti kokilehi saddhiṁ vicaraṇasuvakā ceva kokilā",
  "atk-s0514a3:5122_4": "ca. Ukkusāti kāḷakurarā. Kurarāti setakurarā. Haṁsāti sakuṇahaṁsā. Āṭāti dabbisaṇṭhānamukhasakuṇā.",
  "atk-s0514a3:5122_5": "Parivadentikāti ekā sakuṇajāti. Vāraṇābhirudā rammāti rammābhirudā vāraṇā. Ubho kālūpakūjinoti",
  "atk-s0514a3:5122_6": "sāyaṁ pāto pabbatapādaṁ ekaninnādaṁ karontā nikūjanti. Eṇeyyapasadākiṇṇanti eṇeyyamigehi",
  "atk-s0514a3:5122_7": "ca pasadamigehi ca ākiṇṇaṁ. Tattha patto na vindatīti brāhmaṇa, vessantarassa assamapadaṁ",
  "atk-s0514a3:5122_8": "patto puriso tattha assame chātakaṁ vā pānīyapipāsaṁ vā ukkaṇṭhitaṁ vā na paṭilabhati.",
  "atk-s0514a3:5123": "2086.",
  "atk-s0514a3:5124": " ‘‘Idaṁ sutvā brahmabandhu, isiṁ katvā padakkhiṇaṁ;",
  "atk-s0514a3:5125": "Udaggacitto pakkāmi, yattha vessantaro ahū’’ti.",
  "atk-s0514a3:5126": "Tattha yattha vessantaro ahūti yasmiṁ ṭhāne vessantaro ahosi, taṁ ṭhānaṁ gatoti.",
  "atk-s0514a3:5127": "Mahāvanavaṇṇanā niṭṭhitā.",
  "atk-s0514a3:5128": "Dārakapabbavaṇṇanā",
  "atk-s0514a3:5129_0": "Jūjakopi accutatāpasena kathitamaggena gacchanto caturassapokkharaṇiṁ patvā cintesi",
  "atk-s0514a3:5129_1": "‘‘ajja atisāyanho, idāni maddī araññato āgamissati. Mātugāmo hi nāma dānassa antarāyakaro",
  "atk-s0514a3:5129_2": "hoti, sve tassā araññaṁ gatakāle assamaṁ gantvā vessantaraṁ upasaṅkamitvā dārake",
  "atk-s0514a3:5129_3": "yācitvā tāya anāgatāya te gahetvā pakkamissāmī’’ti. Athassa avidūre ekaṁ sānupabbataṁ",
  "atk-s0514a3:5129_4": "āruyha ekasmiṁ phāsukaṭṭhāne nipajji. Taṁ pana rattiṁ paccūsakāle maddī supinaṁ addasa.",
  "atk-s0514a3:5129_5": "Evarūpo supino ahosi – eko puriso kaṇho dve kāsāyāni paridahitvā dvīsu kaṇṇesu rattamālaṁ",
  "atk-s0514a3:5129_6": "piḷandhitvā āvudhahattho tajjento āgantvā paṇṇasālaṁ pavisitvā maddiṁ jaṭāsu gahetvā",
  "atk-s0514a3:5129_7": "ākaḍḍhitvā bhūmiyaṁ uttānakaṁ pātetvā viravantiyā tassā dve akkhīni uppāṭetvā bāhāni",
  "atk-s0514a3:5129_8": "chinditvā uraṁ bhinditvā paggharantalohitabinduṁ hadayamaṁsaṁ ādāya pakkāmīti. Sā",
  "atk-s0514a3:5129_9": "pabujjhitvā bhītatasitā ‘‘pāpako supino me diṭṭho, supinapāṭhako pana vessantarena",
  "atk-s0514a3:5129_10": "sadiso nāma natthi, pucchissāmi na’’nti cintetvā paṇṇasālaṁ gantvā mahāsattassa paṇṇasāladvāraṁ",
  "atk-s0514a3:5129_11": "ākoṭesi. Mahāsatto ‘‘ko eso’’ti āha. ‘‘Ahaṁ deva, maddī’’ti. ‘‘Bhadde, amhākaṁ katikavattaṁ",
  "atk-s0514a3:5129_12": "bhinditvā kasmā akāle āgatāsī’’ti. ‘‘Deva, nāhaṁ kilesavasena āgacchāmi, apica kho",
  "atk-s0514a3:5129_13": "pana me pāpako supino diṭṭho’’ti. ‘‘Tena hi kathehi, maddī’’ti. Sā attanā diṭṭhaniyāmeneva kathesi.",
  "atk-s0514a3:5130_0": "Mahāsattopi supinaṁ pariggaṇhitvā ‘‘mayhaṁ dānapāramī pūrissati, sve maṁ yācako āgantvā",
  "atk-s0514a3:5130_1": "putte yācissati, maddiṁ assāsetvā uyyojessāmī’’ti cintetvā ‘‘maddi, tava dussayanadubbhojanehi",
  "atk-s0514a3:5130_2": "cittaṁ āluḷitaṁ bhavissati, mā bhāyī’’ti saṁmohetvā assāsetvā uyyojesi. Sā vibhātāya",
  "atk-s0514a3:5130_3": "rattiyā sabbaṁ kattabbakiccaṁ katvā dve putte āliṅgitvā sīse cumbitvā ‘‘tātā, ajja",
  "atk-s0514a3:5130_4": "me dussupino diṭṭho, appamattā bhaveyyāthā’’ti ovaditvā ‘‘deva, tumhe dvīsu kumāresu",
  "atk-s0514a3:5130_5": "appamattā hothā’’ti mahāsattaṁ putte paṭicchāpetvā pacchikhaṇittiādīni ādāya assūni",
  "atk-s0514a3:5130_6": "puñchantī mūlaphalāphalatthāya vanaṁ pāvisi. Tadā jūjakopi ‘‘idāni maddī araññaṁ",
  "atk-s0514a3:5130_7": "gatā bhavissatī’’ti sānupabbatā oruyha ekapadikamaggena assamābhimukho pāyāsi. Mahāsattopi",
  "atk-s0514a3:5130_8": "paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno ‘‘idāni",
  "atk-s0514a3:5130_9": "yācako āgamissatī’’ti pipāsito viya surāsoṇḍo tassāgamanamaggaṁ olokentova nisīdi.",
  "atk-s0514a3:5130_10": "Puttāpissa pādamūle kīḷanti. So maggaṁ olokento brāhmaṇaṁ āgacchantaṁ disvā satta",
  "atk-s0514a3:5130_11": "māse nikkhittaṁ dānadhuraṁ ukkhipanto viya ‘ehi, tvaṁ bho brāhmaṇā’’ti somanassajāto",
  "atk-s0514a3:5130_12": "jālikumāraṁ āmantento imaṁ gāthamāha –",
  "atk-s0514a3:5131": "2087.",
  "atk-s0514a3:5132": " ‘‘Uṭṭhehi jāli patiṭṭha, porāṇaṁ viya dissati;",
  "atk-s0514a3:5133": "Brāhmaṇaṁ viya passāmi, nandiyo mābhikīrare’’ti.",
  "atk-s0514a3:5134_0": "Tattha porāṇaṁ viya dissatīti pubbe jetuttaranagare nānādisāhi yācakānaṁ āgamanaṁ",
  "atk-s0514a3:5134_1": "viya ajja yācakānaṁ āgamanaṁ dissati. Nandiyo mābhikīrareti etassa brāhmaṇassa diṭṭhakālato",
  "atk-s0514a3:5134_2": "paṭṭhāya maṁ somanassāni abhikīranti, ghammābhitattassa purisassa sīse sītūdakaghaṭasahassehi",
  "atk-s0514a3:5134_3": "abhisecanakālo viya jātoti.",
  "atk-s0514a3:5135": "Taṁ sutvā kumāro āha –",
  "atk-s0514a3:5136": "2088.",
  "atk-s0514a3:5137": " ‘‘Ahampi tāta passāmi, yo so brahmāva dissati;",
  "atk-s0514a3:5138": "Addhiko viya āyāti, atithī no bhavissatī’’ti.",
  "atk-s0514a3:5139_0": "Vatvā ca pana kumāro mahāsattassa apacitiṁ karonto uṭṭhāyāsanā brāhmaṇaṁ paccuggantvā",
  "atk-s0514a3:5139_1": "parikkhāraggahaṇaṁ āpucchi. Brāhmaṇo taṁ olokento ‘‘ayaṁ vessantarassa putto jālikumāro",
  "atk-s0514a3:5139_2": "nāma bhavissati, ādito paṭṭhāyeva pharusavacanaṁ kathessāmī’’ti cintetvā ‘‘apehi",
  "atk-s0514a3:5139_3": "apehī’’ti accharaṁ pahari. Kumāro apagantvā ‘‘ayaṁ brāhmaṇo atipharuso, kiṁ nu kho’’ti",
  "atk-s0514a3:5139_4": "tassa sarīraṁ olokento aṭṭhārasa purisadose passi. Brāhmaṇopi bodhisattaṁ upasaṅkamitvā",
  "atk-s0514a3:5139_5": "paṭisanthāraṁ karonto āha –",
  "atk-s0514a3:5140": "2089.",
  "atk-s0514a3:5141": " ‘‘Kacci nu bhoto kusalaṁ, kacci bhoto anāmayaṁ;",
  "atk-s0514a3:5142": "Kacci uñchena yāpetha, kacci mūlaphalā bahū.",
  "atk-s0514a3:5143": "2090.",
  "atk-s0514a3:5144": " ‘‘Kacci ḍaṁsā makasā ca, appameva sarīsapā;",
  "atk-s0514a3:5145": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:5146": "Bodhisattopi tena saddhiṁ paṭisanthāraṁ karonto āha –",
  "atk-s0514a3:5147": "2091.",
  "atk-s0514a3:5148": " ‘‘Kusalañceva no brahme, atho brahme anāmayaṁ;",
  "atk-s0514a3:5149": "Atho uñchena yāpema, atho mūlaphalā bahū.",
  "atk-s0514a3:5150": "2092.",
  "atk-s0514a3:5151": " ‘‘Atho ḍaṁsā makasā ca, appameva sarīsavā;",
  "atk-s0514a3:5152": "Vane vāḷamigākiṇṇe, hiṁsā amhaṁ na vijjati.",
  "atk-s0514a3:5153": "2093.",
  "atk-s0514a3:5154": " ‘‘Satta no māse vasataṁ, araññe jīvasokinaṁ;",
  "atk-s0514a3:5155": "Imampi paṭhamaṁ passāma, brāhmaṇaṁ devavaṇṇinaṁ;",
  "atk-s0514a3:5156": "Ādāya veḷuvaṁ daṇḍaṁ, aggihuttaṁ kamaṇḍaluṁ.",
  "atk-s0514a3:5157": "2094.",
  "atk-s0514a3:5158": " ‘‘Svāgataṁ te mahābrahme, atho te adurāgataṁ;",
  "atk-s0514a3:5159": "Anto pavisa bhaddante, pāde pakkhālayassu te.",
  "atk-s0514a3:5160": "2095.",
  "atk-s0514a3:5161": " ‘‘Tiṇḍukāni piyālāni, madhuke kāsumāriyo;",
  "atk-s0514a3:5162": "Phalāni khuddakappāni, bhuñja brahme varaṁ varaṁ.",
  "atk-s0514a3:5163": "2096.",
  "atk-s0514a3:5164": " ‘‘Idampi pānīyaṁ sītaṁ, ābhataṁ girigabbharā;",
  "atk-s0514a3:5165": "Tato piva mahābrahme, sace tvaṁ abhikaṅkhasī’’ti.",
  "atk-s0514a3:5166": "Evañca pana vatvā mahāsatto ‘‘ayaṁ brāhmaṇo na akāraṇena imaṁ brahāraññaṁ āgato, āgamanakāraṇaṁ papañcaṁ akatvā pucchissāmi na’’nti cintetvā imaṁ gāthamāha –",
  "atk-s0514a3:5167": "2097.",
  "atk-s0514a3:5168": " ‘‘Atha tvaṁ kena vaṇṇena, kena vā pana hetunā;",
  "atk-s0514a3:5169": "Anuppatto brahāraññaṁ, taṁ me akkhāhi pucchito’’ti.",
  "atk-s0514a3:5170": "Tattha vaṇṇenāti kāraṇena. Hetunāti paccayena.",
  "atk-s0514a3:5171": "Jūjako āha –",
  "atk-s0514a3:5172": "2098.",
  "atk-s0514a3:5173": " ‘‘Yathā vārivaho pūro, sabbakālaṁ na khīyati;",
  "atk-s0514a3:5174": "Evaṁ taṁ yācitāgacchiṁ, putte me dehi yācito’’ti.",
  "atk-s0514a3:5175_0": "Tattha vārivahoti pañcasu mahānadīsu udakavāho. Na khīyatīti pipāsitehi āgantvā hatthehipi",
  "atk-s0514a3:5175_1": "bhājanehipi ussiñcitvā piviyamāno na khīyati. Evaṁ taṁ yācitāgacchinti tvampi saddhāya",
  "atk-s0514a3:5175_2": "pūritattā evarūpoyevāti maññamāno ahaṁ taṁ yācituṁ āgacchiṁ. Putte me dehi yācitoti",
  "atk-s0514a3:5175_3": "mayā yācito tava putte mayhaṁ dāsatthāya dehīti.",
  "atk-s0514a3:5176": "Taṁ sutvā mahāsatto somanassajāto pasāritahatthe sahassatthavikaṁ ṭhapento viya pabbatapādaṁ unnādento imā gāthā āha –",
  "atk-s0514a3:5177": "2099.",
  "atk-s0514a3:5178": " ‘‘Dadāmi na vikampāmi, issaro naya brāhmaṇa;",
  "atk-s0514a3:5179": "Pāto gatā rājaputtī, sāyaṁ uñchāto ehiti.",
  "atk-s0514a3:5180": "2100.",
  "atk-s0514a3:5181": " ‘‘Ekarattiṁ vasitvāna, pāto gacchasi brāhmaṇa;",
  "atk-s0514a3:5182": "Tassā nhāte upaghāte, atha ne māladhārine.",
  "atk-s0514a3:5183": "2101.",
  "atk-s0514a3:5184": " ‘‘Ekarattiṁ vasitvāna, pāto gacchasi brāhmaṇa;",
  "atk-s0514a3:5185": "Nānāpupphehi sañchanne, nānāgandhehi bhūsite;",
  "atk-s0514a3:5186": "Nānāmūlaphalākiṇṇe, gaccha svādāya brāhmaṇā’’ti.",
  "atk-s0514a3:5187_0": "Tattha issaroti tvaṁ mama puttānaṁ issaro sāmiko hutvā ete naya, apica kho panekaṁ",
  "atk-s0514a3:5187_1": "kāraṇaṁ atthi. Etesaṁ mātā rājaputtī phalāphalatthāya pāto gatā sāyaṁ araññato āgamissati,",
  "atk-s0514a3:5187_2": "tāya ānītāni madhuraphalāphalāni bhuñjitvā idheva ṭhāne ajjekarattiṁ vasitvā pātova",
  "atk-s0514a3:5187_3": "dārake gahetvā gamissasi. Tassā nhāteti tāya nhāpite. Upaghāteti sīsamhi upasiṅghite.",
  "atk-s0514a3:5187_4": "Atha ne māladhārineti atha ne vicitrāya mālāya alaṅkate taṁ mālaṁ vahamāne. Pāḷipotthakesu",
  "atk-s0514a3:5187_5": "pana ‘‘atha ne māladhārino’’ti likhitaṁ, tassattho na vicārito. Nānāmūlaphalākiṇṇeti",
  "atk-s0514a3:5187_6": "magge pātheyyatthāya dinnehi nānāmūlaphalāphalehi ākiṇṇe.",
  "atk-s0514a3:5188": "Jūjako āha –",
  "atk-s0514a3:5189": "2102.",
  "atk-s0514a3:5190": " ‘‘Na vāsamabhirocāmi, gamanaṁ mayha ruccati;",
  "atk-s0514a3:5191": "Antarāyopi me assa, gacchaññeva rathesabha.",
  "atk-s0514a3:5192": "2103.",
  "atk-s0514a3:5193": " ‘‘Na hetā yācayogī naṁ, antarāyassa kāriyā;",
  "atk-s0514a3:5194": "Itthiyo mantaṁ jānanti, sabbaṁ gaṇhanti vāmato.",
  "atk-s0514a3:5195": "2104.",
  "atk-s0514a3:5196": " ‘‘Saddhāya dānaṁ dadato, māsaṁ adakkhi mātaraṁ;",
  "atk-s0514a3:5197": "Antarāyampi sā kayirā, gacchaññeva rathesabha.",
  "atk-s0514a3:5198": "2105.",
  "atk-s0514a3:5199": " ‘‘Āmantayassu te putte, mā te mātaramaddasuṁ;",
  "atk-s0514a3:5200": "Saddhāya dānaṁ dadato, evaṁ puññaṁ pavaḍḍhati.",
  "atk-s0514a3:5201": "2106.",
  "atk-s0514a3:5202": " ‘‘Āmantayassu te putte, mā te mātaramaddasuṁ;",
  "atk-s0514a3:5203": "Mādisassa dhanaṁ datvā, rāja saggaṁ gamissasī’’ti.",
  "atk-s0514a3:5204_0": "Tattha na hetā yācayogī nanti ettha nanti nipātamattaṁ. Idaṁ vuttaṁ hoti – mahārāja,",
  "atk-s0514a3:5204_1": "etā itthiyo ca nāma na hi yācayogī, na yācanāya anucchavikā honti, kevalaṁ antarāyassa",
  "atk-s0514a3:5204_2": "kāriyā dāyakānaṁ puññantarāyaṁ, yācakānañca lābhantarāyaṁ karontīti. Itthiyo mantanti",
  "atk-s0514a3:5204_3": "itthī māyaṁ nāma jānanti. Vāmatoti sabbaṁ vāmato gaṇhanti, na dakkhiṇato. Saddhāya",
  "atk-s0514a3:5204_4": "dānaṁ dadatoti kammañca phalañca saddahitvā dānaṁ dadato. Māsanti mā etesaṁ mātaraṁ",
  "atk-s0514a3:5204_5": "adakkhi. Kayirāti kareyya. Āmantayassūti jānāpehi, mayā saddhiṁ pesehīti vadati.",
  "atk-s0514a3:5204_6": "Dadatoti dadantassa.",
  "atk-s0514a3:5205": "Vessantaro āha –",
  "atk-s0514a3:5206": "2107.",
  "atk-s0514a3:5207": " ‘‘Sace tvaṁ nicchase daṭṭhuṁ, mama bhariyaṁ patibbataṁ;",
  "atk-s0514a3:5208": "Ayyakassapi dassehi, jāliṁ kaṇhājinaṁ cubho.",
  "atk-s0514a3:5209": "2108.",
  "atk-s0514a3:5210": " ‘‘Ime kumāre disvāna, mañjuke piyabhāṇine;",
  "atk-s0514a3:5211": "Patīto sumano vitto, bahuṁ dassati te dhana’’nti.",
  "atk-s0514a3:5212": "Tattha ayyakassāti mayhaṁ pituno sañjayamahārājassa dvinnaṁ kumārānaṁ ayyakassa. Dassati te dhananti so rājā tuyhaṁ bahuṁ dhanaṁ dassati.",
  "atk-s0514a3:5213": "Jūjako āha –",
  "atk-s0514a3:5214": "2109.",
  "atk-s0514a3:5215": " ‘‘Acchedanassa bhāyāmi, rājaputta suṇohi me;",
  "atk-s0514a3:5216": "Rājadaṇḍāya maṁ dajjā, vikkiṇeyya haneyya vā;",
  "atk-s0514a3:5217": "Jino dhanañca dāse ca, gārayhassa brahmabandhuyā’’ti.",
  "atk-s0514a3:5218_0": "Tattha acchedanassāti acchinditvā gahaṇassa bhāyāmi. Rājadaṇḍāya maṁ dajjāti ‘‘ayaṁ",
  "atk-s0514a3:5218_1": "brāhmaṇo dārakacoro, daṇḍamassa dethā’’ti evaṁ daṇḍatthāya maṁ amaccānaṁ dadeyya.",
  "atk-s0514a3:5218_2": "Gārayhassa brahmabandhuyāti kevalaṁ brāhmaṇiyāva garahitabbo bhavissāmīti.",
  "atk-s0514a3:5219": "Vessantaro āha –",
  "atk-s0514a3:5220": "2110.",
  "atk-s0514a3:5221": " ‘‘Ime kumāre disvāna, mañjuke piyabhāṇine;",
  "atk-s0514a3:5222": "Dhamme ṭhito mahārājā, sivīnaṁ raṭṭhavaḍḍhano;",
  "atk-s0514a3:5223": "Laddhā pītisomanassaṁ, bahuṁ dassati te dhana’’nti.",
  "atk-s0514a3:5224": "Jūjako āha –",
  "atk-s0514a3:5225": "2111.",
  "atk-s0514a3:5226": " ‘‘Nāhaṁ tampi karissāmi, yaṁ maṁ tvaṁ anusāsasi;",
  "atk-s0514a3:5227": "Dārakeva ahaṁ nessaṁ, brāhmaṇyā paricārake’’ti.",
  "atk-s0514a3:5228": "Tattha dārakevāti alaṁ mayhaṁ aññena dhanena, ahaṁ ime dārakeva attano brāhmaṇiyā paricārake nessāmīti.",
  "atk-s0514a3:5229_0": "Taṁ tassa pharusavacanaṁ sutvā dārakā bhītā palāyitvā piṭṭhipaṇṇasālaṁ gantvā tatopi",
  "atk-s0514a3:5229_1": "palāyitvā gumbagahane nilīyitvā tatrāpi jūjakenāgantvā gahitā viya attānaṁ sampassamānā",
  "atk-s0514a3:5229_2": "kampantā katthaci ṭhātuṁ asamatthā ito cito ca dhāvitvā caturassapokkharaṇitīraṁ",
  "atk-s0514a3:5229_3": "gantvā daḷhaṁ vākacīraṁ nivāsetvā udakaṁ oruyha pokkharapattaṁ sīse ṭhapetvā udakena",
  "atk-s0514a3:5229_4": "paṭicchannā hutvā aṭṭhaṁsu. Tamatthaṁ pakāsento satthā āha –",
  "atk-s0514a3:5230": "2112.",
  "atk-s0514a3:5231": " ‘‘Tato kumārā byathitā, sutvā luddassa bhāsitaṁ;",
  "atk-s0514a3:5232": "Tena tena padhāviṁsu, jālī kaṇhājinā cubho’’ti.",
  "atk-s0514a3:5233_0": "Jūjakopi kumāre adisvā bodhisattaṁ apasādesi ‘‘bho vessantara, idāneva tvaṁ mayhaṁ",
  "atk-s0514a3:5233_1": "dārake datvā mayā ‘nāhaṁ jetuttaranagaraṁ gamissāmi, dārake mama brāhmaṇiyā paricārake",
  "atk-s0514a3:5233_2": "nessāmī’ti vutte iṅghitasaññaṁ datvā putte palāpetvā ajānanto viya nisinno, natthi",
  "atk-s0514a3:5233_3": "maññe lokasmiṁ tayā sadiso musāvādī’’ti. Taṁ sutvā mahāsatto pakampitacitto hutvā",
  "atk-s0514a3:5233_4": "‘‘dārakā palātā bhavissantī’’ti cintetvā ‘‘bho brāhmaṇa, mā cintayi, ānessāmi te",
  "atk-s0514a3:5233_5": "kumāre’’ti uṭṭhāya piṭṭhipaṇṇasālaṁ gantvā tesaṁ vanagahanaṁ paviṭṭhabhāvaṁ ñatvā",
  "atk-s0514a3:5233_6": "padavalañjānusārena pokkharaṇitīraṁ gantvā udake otiṇṇapadaṁ disvā ‘‘kumārā udakaṁ",
  "atk-s0514a3:5233_7": "oruyha ṭhitā bhavissantī’’ti ñatvā ‘‘tāta, jālī’’ti pakkosanto imaṁ gāthādvayamāha –",
  "atk-s0514a3:5234": "2113.",
  "atk-s0514a3:5235": " ‘‘Ehi tāta piyaputta, pūretha mama pāramiṁ;",
  "atk-s0514a3:5236": "Hadayaṁ mebhisiñcetha, karotha vacanaṁ mama.",
  "atk-s0514a3:5237": "2114.",
  "atk-s0514a3:5238": " ‘‘Yānā nāvā ca me hotha, acalā bhavasāgare;",
  "atk-s0514a3:5239": "Jātipāraṁ tarissāmi, santāressaṁ sadevaka’’nti.",
  "atk-s0514a3:5240_0": "Kumāro pitu vacanaṁ sutvā ‘‘brāhmaṇo maṁ yathāruci karotu, pitarā saddhiṁ dve kathā",
  "atk-s0514a3:5240_1": "na kathessāmī’’ti sīsaṁ nīharitvā pokkharapattāni viyūhitvā udakā uttaritvā mahāsattassa",
  "atk-s0514a3:5240_2": "dakkhiṇapāde nipatitvā gopphakasandhiṁ daḷhaṁ gahetvā parodi. Atha naṁ mahāsatto",
  "atk-s0514a3:5240_3": "āha ‘‘tāta, bhaginī te kuhi’’nti. ‘‘Tāta, ime sattā nāma bhaye uppanne attānameva",
  "atk-s0514a3:5240_4": "rakkhantī’’ti. Atha mahāsatto ‘‘puttehi me katikā katā bhavissatī’’ti ñatvā ‘‘ehi",
  "atk-s0514a3:5240_5": "amma kaṇhe’’ti pakkosanto gāthādvayamāha –",
  "atk-s0514a3:5241": "2115.",
  "atk-s0514a3:5242": " ‘‘Ehi amma piyadhīti, pūretha mama pāramiṁ;",
  "atk-s0514a3:5243": "Hadayaṁ mebhisiñcetha, karotha vacanaṁ mama.",
  "atk-s0514a3:5244": "2116.",
  "atk-s0514a3:5245": " ‘‘Yānā nāvā ca me hotha, acalā bhavasāgare;",
  "atk-s0514a3:5246": "Jātipāraṁ tarissāmi, uddharissaṁ sadevaka’’nti.",
  "atk-s0514a3:5247_0": "Sāpi ‘‘pitarā saddhiṁ dve kathā na kathessāmī’’ti tatheva udakā uttaritvā mahāsattassa",
  "atk-s0514a3:5247_1": "vāmapāde nipatitvā gopphakasandhiṁ daḷhaṁ gahetvā parodi. Tesaṁ assūni mahāsattassa",
  "atk-s0514a3:5247_2": "phullapadumavaṇṇe pādapiṭṭhe patanti. Tassa assūni tesaṁ suvaṇṇaphalakasadisāya piṭṭhiyā",
  "atk-s0514a3:5247_3": "patanti. Atha mahāsatto kumāre uṭṭhāpetvā assāsetvā ‘‘tāta, jāli kiṁ tvaṁ mama dānavittakabhāvaṁ",
  "atk-s0514a3:5247_4": "na jānāsi, ajjhāsayaṁ me, tāta, matthakaṁ pāpehī’’ti vatvā goṇe agghāpento viya tattheva",
  "atk-s0514a3:5247_5": "ṭhito kumāre agghāpesi. So kira puttaṁ āmantetvā āha ‘‘tāta, jāli tvaṁ bhujisso hotukāmo",
  "atk-s0514a3:5247_6": "brāhmaṇassa nikkhasahassaṁ datvā bhujisso bhaveyyāsi, bhaginī kho pana te uttamarūpadharā,",
  "atk-s0514a3:5247_7": "koci nīcajātiko brāhmaṇassa kiñcideva dhanaṁ datvā tava bhaginiṁ bhujissaṁ katvā",
  "atk-s0514a3:5247_8": "jātisambhedaṁ kareyya, aññatraraññā sabbasatadāyako nāma natthi, tasmā bhaginī te",
  "atk-s0514a3:5247_9": "bhujissā hotukāmā brāhmaṇassa dāsasataṁ dāsīsataṁ hatthisataṁ assasataṁ usabhasataṁ",
  "atk-s0514a3:5247_10": "nikkhasatanti evaṁ sabbasatāni datvā bhujissā hotū’’ti evaṁ kumāre agghāpetvā samassāsetvā",
  "atk-s0514a3:5247_11": "assamapadaṁ gantvā kamaṇḍalunā udakaṁ gahetvā ‘‘ehi vata, bho brāhmaṇā’’ti āmantetvā",
  "atk-s0514a3:5247_12": "sabbaññutaññāṇassa paccayo hotūti patthanaṁ katvā udakaṁ pātetvā ‘‘ambho brāhmaṇa,",
  "atk-s0514a3:5247_13": "puttehi me sataguṇena sahassaguṇena satasahassaguṇena sabbaññutaññāṇameva piyatara’’nti",
  "atk-s0514a3:5247_14": "pathaviṁ unnādento brāhmaṇassa piyaputtadānaṁ adāsi. Tamatthaṁ pakāsento satthā āha –",
  "atk-s0514a3:5248": "2117.",
  "atk-s0514a3:5249": " ‘‘Tato kumāre ādāya, jāliṁ kaṇhājinaṁ cubho;",
  "atk-s0514a3:5250": "Brāhmaṇassa adā dānaṁ, sivīnaṁ raṭṭhavaḍḍhano.",
  "atk-s0514a3:5251": "2118.",
  "atk-s0514a3:5252": " ‘‘Tato kumāre ādāya, jāliṁ kaṇhājinaṁ cubho;",
  "atk-s0514a3:5253": "Brāhmaṇassa adā vitto, puttake dānamuttamaṁ.",
  "atk-s0514a3:5254": "2119.",
  "atk-s0514a3:5255": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:5256": "Yaṁ kumāre padinnamhi, medanī sampakampatha.",
  "atk-s0514a3:5257": "2120.",
  "atk-s0514a3:5258": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:5259": "Yaṁ pañjalikato rājā, kumāre sukhavacchite;",
  "atk-s0514a3:5260": "Brāhmaṇassa adā dānaṁ, sivīnaṁ raṭṭhavaḍḍhano’’ti.",
  "atk-s0514a3:5261_0": "Tattha vittoti pītisomanassajāto hutvā. Tadāsi yaṁ bhiṁsanakanti tadā dānatejena",
  "atk-s0514a3:5261_1": "unnadantī mahāpathavī catunahutādhikadviyojanasatasahassabahalā mattavāraṇo viya",
  "atk-s0514a3:5261_2": "gajjamānā kampi, sāgaro saṅkhubhi. Sinerupabbatarājā suseditavettaṅkuro viya onamitvā",
  "atk-s0514a3:5261_3": "vaṅkapabbatābhimukho aṭṭhāsi. Sakko devarājā apphoṭesi, mahābrahmā sādhukāramadāsi.",
  "atk-s0514a3:5261_4": "Yāva brahmalokā ekakolāhalaṁ ahosi. Pathavisaddena devo gajjanto khaṇikavassaṁ vassi,",
  "atk-s0514a3:5261_5": "akālavijjulatā nicchariṁsu. Himavantavāsino sīhādayo sakalahimavantaṁ ekaninnādaṁ",
  "atk-s0514a3:5261_6": "kariṁsūti evarūpaṁ bhiṁsanakaṁ ahosi. Pāḷiyaṁ pana ‘‘medanī sampakampathā’’ti ettakameva",
  "atk-s0514a3:5261_7": "vuttaṁ . Yanti yadā. Sukhavacchiteti sukhavasite sukhasaṁvaḍḍhite. Adā dānanti ambho",
  "atk-s0514a3:5261_8": "brāhmaṇa, puttehi me sataguṇena sahassaguṇena satasahassaguṇena sabbaññutaññāṇameva",
  "atk-s0514a3:5261_9": "piyataranti tassatthāya adāsi.",
  "atk-s0514a3:5262_0": "Mahāsatto dānaṁ datvā ‘‘sudinnaṁ vata me dāna’’nti pītiṁ uppādetvā kumāre olokentova",
  "atk-s0514a3:5262_1": "aṭṭhāsi. Jūjakopi vanagumbaṁ pavisitvā valliṁ dantehi chinditvā ādāya kumārassa dakkhiṇahatthaṁ",
  "atk-s0514a3:5262_2": "kumārikāya vāmahatthena saddhiṁ ekato bandhitvā tameva vallikoṭiṁ gahetvā pothayamāno",
  "atk-s0514a3:5262_3": "pāyāsi. Tamatthaṁ pakāsento satthā āha –",
  "atk-s0514a3:5263": "2121.",
  "atk-s0514a3:5264": " ‘‘Tato so brāhmaṇo luddo, lataṁ dantehi chindiya;",
  "atk-s0514a3:5265": "Latāya hatthe bandhitvā, latāya anumajjatha.",
  "atk-s0514a3:5266": "2122.",
  "atk-s0514a3:5267": " ‘‘Tato so rajjumādāya, daṇḍañcādāya brāhmaṇo;",
  "atk-s0514a3:5268": "Ākoṭayanto te neti, sivirājassa pekkhato’’ti.",
  "atk-s0514a3:5269": "Tattha sivirājassāti vessantarassa.",
  "atk-s0514a3:5270_0": "Tesaṁ pahaṭapahaṭaṭṭhāne chavi chijjati, lohitaṁ paggharati. Paharaṇakāle aññamaññassa",
  "atk-s0514a3:5270_1": "piṭṭhiṁ dadanti. Athekasmiṁ visamaṭṭhāne brāhmaṇo pakkhalitvā pati. Kumārānaṁ muduhatthehi",
  "atk-s0514a3:5270_2": "baddhavalli gaḷitvā gatā. Te rodamānā palāyitvā mahāsattassa santikaṁ āgamaṁsu. Tamatthaṁ",
  "atk-s0514a3:5270_3": "pakāsento satthā āha –",
  "atk-s0514a3:5271": "2123.",
  "atk-s0514a3:5272": " ‘‘Tato kumārā pakkāmuṁ, brāhmaṇassa pamuñciya;",
  "atk-s0514a3:5273": "Assupuṇṇehi nettehi, pitaraṁ so udikkhati.",
  "atk-s0514a3:5274": "2124.",
  "atk-s0514a3:5275": " ‘‘Vedhamassatthapattaṁva, pitu pādāni vandati;",
  "atk-s0514a3:5276": "Pitu pādāni vanditvā, idaṁ vacanamabravi.",
  "atk-s0514a3:5277": "2125.",
  "atk-s0514a3:5278": " ‘‘Ammā ca tāta nikkhantā, tvañca no tāta dassasi;",
  "atk-s0514a3:5279": "Yāva ammampi passemu, atha no tāta dassasi.",
  "atk-s0514a3:5280": "2126.",
  "atk-s0514a3:5281": " ‘‘Ammā ca tāta nikkhantā, tvañca no tāta dassasi;",
  "atk-s0514a3:5282": "Mā no tvaṁ tāta adadā, yāva ammāpi etu no;",
  "atk-s0514a3:5283": "Tadāyaṁ brāhmaṇo kāmaṁ, vikkiṇātu hanātu vā.",
  "atk-s0514a3:5284": "2127.",
  "atk-s0514a3:5285": " ‘‘Balaṅkapādo andhanakho, atho ovaddhapiṇḍiko;",
  "atk-s0514a3:5286": "Dīghuttaroṭṭho capalo, kaḷāro bhagganāsako.",
  "atk-s0514a3:5287": "2128.",
  "atk-s0514a3:5288": " ‘‘Kumbhodaro bhaggapiṭṭhi, atho visamacakkhuko;",
  "atk-s0514a3:5289": "Lohamassu haritakeso, valīnaṁ tilakāhato.",
  "atk-s0514a3:5290": "2129.",
  "atk-s0514a3:5291": " ‘‘Piṅgalo ca vinato ca, vikaṭo ca brahā kharo;",
  "atk-s0514a3:5292": "Ajināni ca sannaddho, amanusso bhayānako.",
  "atk-s0514a3:5293": "2130.",
  "atk-s0514a3:5294": " ‘‘Manusso udāhu yakkho, maṁsalohitabhojano;",
  "atk-s0514a3:5295": "Gāmā araññamāgamma, dhanaṁ taṁ tāta yācati.",
  "atk-s0514a3:5296": "2131.",
  "atk-s0514a3:5297": " ‘‘Nīyamāne pisācena, kiṁ nu tāta udikkhasi;",
  "atk-s0514a3:5298": "Asmā nūna te hadayaṁ, āyasaṁ daḷhabandhanaṁ.",
  "atk-s0514a3:5299": "2132.",
  "atk-s0514a3:5300": " ‘‘Yo no baddhe na jānāsi, brāhmaṇena dhanesinā;",
  "atk-s0514a3:5301": "Accāyikena luddena, yo no gāvova sumbhati.",
  "atk-s0514a3:5302": "2133.",
  "atk-s0514a3:5303": " ‘‘Idheva acchataṁ kaṇhā, na sā jānāti kismiñci;",
  "atk-s0514a3:5304": "Migīva khirasammattā, yūthā hīnā pakandatī’’ti.",
  "atk-s0514a3:5305_0": "Tattha udikkhatīti so pitu santikaṁ gantvā kampamāno oloketi. Vedhanti vedhamāno.",
  "atk-s0514a3:5305_1": "Tvañca no tāta, dassasīti tvañca amhe tāya anāgatāya eva brāhmaṇassa dadāsi, evaṁ",
  "atk-s0514a3:5305_2": "mā kari, adhivāsehi tvaṁ tāva. Yāva ammaṁ passemu, atha no tāya diṭṭhakāle tvaṁ puna",
  "atk-s0514a3:5305_3": "dassasi. Vikkiṇātu hanātu vāti tāta, ammāya āgatakāle esa amhe vikkiṇātu vā hanatu",
  "atk-s0514a3:5305_4": "vā. Yaṁ icchati, taṁ karotu. Apica kho panesa kakkhaḷo pharuso, aṭṭhārasahi purisadosehi",
  "atk-s0514a3:5305_5": "samannāgatoti aṭṭhārasa purisadose kathesi.",
  "atk-s0514a3:5306_0": "Tattha balaṅkapādoti patthaṭapādo. Andhanakhoti pūtinakho. Ovaddhapiṇḍikoti heṭṭhāgalitapiṇḍikamaṁso.",
  "atk-s0514a3:5306_1": "Dīghuttaroṭṭhoti mukhaṁ pidahitvā ṭhitena dīghena uttaroṭṭhena samannāgato. Capaloti",
  "atk-s0514a3:5306_2": "paggharitalālo. Kaḷāroti sūkaradāṭhāhi viya nikkhantadantehi samannāgato . Bhagganāsakoti",
  "atk-s0514a3:5306_3": "bhaggāya visamāya nāsāya samannāgato. Lohamassūti tambalohavaṇṇamassu. Haritakesoti",
  "atk-s0514a3:5306_4": "suvaṇṇavaṇṇavirūḷhakeso. Valīnanti sarīracammamassa valiggahitaṁ. Tilakāhatoti kāḷatilakehi",
  "atk-s0514a3:5306_5": "parikiṇṇo. Piṅgaloti nibbiddhapiṅgalo biḷārakkhisadisehi akkhīhi samannāgato. Vinatoti",
  "atk-s0514a3:5306_6": "kaṭiyaṁ piṭṭhiyaṁ khandheti tīsu ṭhānesu vaṅko. Vikaṭoti vikaṭapādo. ‘‘Abaddhasandhī’’tipi",
  "atk-s0514a3:5306_7": "vuttaṁ, ‘‘kaṭakaṭā’’ti viravantehi aṭṭhisandhīhi samannāgato. Brahāti dīgho. Amanussoti",
  "atk-s0514a3:5306_8": "na manusso, manussavesena vicarantopi yakkho esa. Bhayānakoti ativiya bhiṁsanako.",
  "atk-s0514a3:5307_0": "Manusso udāhu yakkhoti tāta, sace koci imaṁ brāhmaṇaṁ disvā evaṁ puccheyya ‘‘manussoyaṁ",
  "atk-s0514a3:5307_1": "brāhmaṇo, udāhu yakkho’’ti. ‘‘Na manusso, atha kho maṁsalohitabhojano yakkho’’ti",
  "atk-s0514a3:5307_2": "vattuṁ yuttaṁ. Dhanaṁ taṁ tāta yācatīti tāta, esa amhākaṁ maṁsaṁ khāditukāmo tumhe",
  "atk-s0514a3:5307_3": "puttadhanaṁ yācati. Udikkhasīti ajjhupekkhasi. Asmā nūna te hadayanti tāta, mātāpitūnaṁ",
  "atk-s0514a3:5307_4": "hadayaṁ nāma puttesu mudukaṁ hoti, puttānaṁ dukkhaṁ na sahati, tvaṁ ajānanto viya",
  "atk-s0514a3:5307_5": "acchasi, tava pana hadayaṁ pāsāṇo viya maññe, atha vā āyasaṁ daḷhabandhanaṁ. Tena",
  "atk-s0514a3:5307_6": "amhākaṁ evarūpe dukkhe uppanne na rujati.",
  "atk-s0514a3:5308_0": "Na jānāsīti ajānanto viya acchasi. Accāyikena luddenāti ativiya luddena pamāṇātikkantena.",
  "atk-s0514a3:5308_1": "Yo noti brāhmaṇena no amhe kaniṭṭhabhātike baddhe bandhite yo tvaṁ na jānāsi. Sumbhatīti",
  "atk-s0514a3:5308_2": "potheti. Idheva acchatanti tāta, ayaṁ kaṇhājinā kiñci dukkhaṁ na jānāti. Yathā nāma",
  "atk-s0514a3:5308_3": "khīrasammattā migapotikā yūthā parihīnā mātaraṁ apassantī khīratthāya kandati, evaṁ",
  "atk-s0514a3:5308_4": "ammaṁ apassantī kanditvā sussitvā marissati, tasmā maṁyeva brāhmaṇassa dehi, ahaṁ",
  "atk-s0514a3:5308_5": "gamissāmi, ayaṁ kaṇhājinā idheva hotūti.",
  "atk-s0514a3:5309": "Evaṁ vuttepi mahāsatto na kiñci katheti. Tato kumāro mātāpitaro ārabbha paridevanto āha –",
  "atk-s0514a3:5310": "2134.",
  "atk-s0514a3:5311": " ‘‘Na me idaṁ tathā dukkhaṁ, labbhā hi pumunā idaṁ;",
  "atk-s0514a3:5312": "Yañca ammaṁ na passāmi, taṁ me dukkhataraṁ ito.",
  "atk-s0514a3:5313": "2135.",
  "atk-s0514a3:5314": " ‘‘Na me idaṁ tathā dukkhaṁ, labbhā hi pumunā idaṁ;",
  "atk-s0514a3:5315": "Yañca tātaṁ na passāmi, taṁ me dukkhataraṁ ito.",
  "atk-s0514a3:5316": "2136.",
  "atk-s0514a3:5317": " ‘‘Sā nūna kapaṇā ammā, cirarattāya rucchati;",
  "atk-s0514a3:5318": "Kaṇhājinaṁ apassantī, kumāriṁ cārudassaniṁ.",
  "atk-s0514a3:5319": "2137.",
  "atk-s0514a3:5320": " ‘‘So nūna kapaṇo tāto, cirarattāya rucchati;",
  "atk-s0514a3:5321": "Kaṇhājinaṁ apassanto, kumāriṁ cārudassaniṁ.",
  "atk-s0514a3:5322": "2138.",
  "atk-s0514a3:5323": " ‘‘Sā nūna kapaṇā ammā, ciraṁ rucchati assame;",
  "atk-s0514a3:5324": "Kaṇhājinaṁ apassantī, kumāriṁ cārudassaniṁ.",
  "atk-s0514a3:5325": "2139.",
  "atk-s0514a3:5326": " ‘‘So nūna kapaṇo tāto, ciraṁ rucchati assame;",
  "atk-s0514a3:5327": "Kaṇhājinaṁ apassanto, kumāriṁ cārudassaniṁ.",
  "atk-s0514a3:5328": "2140.",
  "atk-s0514a3:5329": " ‘‘Sā nūna kapaṇā ammā, cirarattāya rucchati;",
  "atk-s0514a3:5330": "Aḍḍharatte va ratte vā, nadīva avasucchati.",
  "atk-s0514a3:5331": "2141.",
  "atk-s0514a3:5332": " ‘‘So nūna kapaṇo tāto, cirarattāya rucchati;",
  "atk-s0514a3:5333": "Aḍḍharatte va ratte vā, nadīva avasucchati.",
  "atk-s0514a3:5334": "2142.",
  "atk-s0514a3:5335": " ‘‘Ime te jambukā rukkhā, vedisā sinduvārakā;",
  "atk-s0514a3:5336": "Vividhāni rukkhajātāni, tāni ajja jahāmase.",
  "atk-s0514a3:5337": "2143.",
  "atk-s0514a3:5338": " ‘‘Assatthā panasā ceme, nigrodhā ca kapitthanā;",
  "atk-s0514a3:5339": "Vividhāni phalajātāni, tāni ajja jahāmase.",
  "atk-s0514a3:5340": "2144.",
  "atk-s0514a3:5341": " ‘‘Ime tiṭṭhanti ārāmā, ayaṁ sītūdakā nadī;",
  "atk-s0514a3:5342": "Yatthassu pubbe kīḷāma, tāni ajja jahāmase.",
  "atk-s0514a3:5343": "2145.",
  "atk-s0514a3:5344": " ‘‘Vividhāni pupphajātāni, asmiṁ uparipabbate;",
  "atk-s0514a3:5345": "Yānassu pubbe dhārema, tāni ajja jahāmase.",
  "atk-s0514a3:5346": "2146.",
  "atk-s0514a3:5347": " ‘‘Vividhāni phalajātāni, asmiṁ uparipabbate;",
  "atk-s0514a3:5348": "Yānassu pubbe bhuñjāma, tāni ajja jahāmase.",
  "atk-s0514a3:5349": "2147.",
  "atk-s0514a3:5350": " ‘‘Ime no hatthikā assā, balibaddā ca no ime;",
  "atk-s0514a3:5351": "Yehissu pubbe kīḷāma, tāni ajja jahāmase’’ti.",
  "atk-s0514a3:5352_0": "Tattha pumunāti bhave vicarantena purisena. Labbhāti labhitabbaṁ. Taṁ me dukkhataraṁ",
  "atk-s0514a3:5352_1": "itoti yaṁ me ammaṁ passituṁ alabhantassa dukkhaṁ, taṁ ito pothanadukkhato sataguṇena",
  "atk-s0514a3:5352_2": "sahassaguṇena satasahassaguṇena dukkhataraṁ. Rucchatīti rodissati. Aḍḍharatte va",
  "atk-s0514a3:5352_3": "ratte vāti aḍḍharatte vā sakalaratte vā amhe saritvā ciraṁ rodissati. Avasucchatīti",
  "atk-s0514a3:5352_4": "appodakā kunnadī avasussati. Yathā sā khippameva sussati, evaṁ aruṇe uggacchanteyeva",
  "atk-s0514a3:5352_5": "sussitvā marissatīti adhippāyenevamāha. Vedisāti olambanasākhā. Tānīti yesaṁ no mūlapupphaphalāni",
  "atk-s0514a3:5352_6": "gaṇhantehi ciraṁ kīḷitaṁ, tāni ajja ubhopi mayaṁ jahāma. Hatthikāti tātena amhākaṁ",
  "atk-s0514a3:5352_7": "kīḷanatthāya katā hatthikā.",
  "atk-s0514a3:5353": "Taṁ evaṁ paridevamānameva saddhiṁ bhaginiyā jūjako āgantvā pothento gahetvā pakkāmi. Tamatthaṁ pakāsento satthā āha –",
  "atk-s0514a3:5354": "2148.",
  "atk-s0514a3:5355": " ‘‘Nīyamānā kumārā te, pitaraṁ etadabravuṁ;",
  "atk-s0514a3:5356": "Ammaṁ ārogyaṁ vajjāsi, tvañca tāta sukhī bhava.",
  "atk-s0514a3:5357": "2149.",
  "atk-s0514a3:5358": " ‘‘Ime no hatthikā assā, balibaddā ca no ime;",
  "atk-s0514a3:5359": "Tāni ammāya dajjesi, sokaṁ tehi vinessati.",
  "atk-s0514a3:5360": "2150.",
  "atk-s0514a3:5361": " ‘‘Ime no hatthikā assā, balibaddā ca no ime;",
  "atk-s0514a3:5362": "Tāni ammā udikkhantī, sokaṁ paṭivinessatī’’ti.",
  "atk-s0514a3:5363_0": "Tadā bodhisattassa putte ārabbha balavasoko uppajji, hadayamaṁsaṁ uṇhaṁ ahosi. So",
  "atk-s0514a3:5363_1": "kesarasīhena gahitamattavāraṇo viya rāhumukhaṁ paviṭṭhacando viya ca kampamāno sakabhāvena",
  "atk-s0514a3:5363_2": "saṇṭhātuṁ asakkonto assupuṇṇehi nettehi paṇṇasālaṁ pavisitvā kalunaṁ paridevi. Tamatthaṁ",
  "atk-s0514a3:5363_3": "pakāsento satthā āha –",
  "atk-s0514a3:5364": "2151.",
  "atk-s0514a3:5365": " ‘‘Tato vessantaro rājā, dānaṁ datvāna khattiyo;",
  "atk-s0514a3:5366": "Paṇṇasālaṁ pavisitvā, kalunaṁ paridevayī’’ti.",
  "atk-s0514a3:5367": "Tato parā mahāsattassa vilāpagāthā honti –",
  "atk-s0514a3:5368": "2152.",
  "atk-s0514a3:5369": " ‘‘Kaṁ nvajja chātā tasitā, uparucchanti dārakā;",
  "atk-s0514a3:5370": "Sāyaṁ saṁvesanākāle, ko ne dassati bhojanaṁ.",
  "atk-s0514a3:5371": "2153.",
  "atk-s0514a3:5372": " ‘‘Kaṁ nvajja chātā tasitā, uparucchanti dārakā;",
  "atk-s0514a3:5373": "Sāyaṁ saṁvesanākāle, ‘ammā chātamha detha no’.",
  "atk-s0514a3:5374": "2154.",
  "atk-s0514a3:5375": " ‘‘Kathaṁ nu pathaṁ gacchanti, pattikā anupāhanā;",
  "atk-s0514a3:5376": "Santā sūnehi pādehi, ko ne hatthe gahessati.",
  "atk-s0514a3:5377": "2155.",
  "atk-s0514a3:5378": " ‘‘Kathaṁ nu so na lajjeyya, sammukhā paharaṁ mama;",
  "atk-s0514a3:5379": "Adūsakānaṁ puttānaṁ, alajjī vata brāhmaṇo.",
  "atk-s0514a3:5380": "2156.",
  "atk-s0514a3:5381": " ‘‘Yopi me dāsidāsassa, añño vā pana pesiyo;",
  "atk-s0514a3:5382": "Tassāpi suvihīnassa, ko lajjī paharissati.",
  "atk-s0514a3:5383": "2157.",
  "atk-s0514a3:5384": " ‘‘Vārijasseva me sato, baddhassa kumināmukhe;",
  "atk-s0514a3:5385": "Akkosati paharati, piye putte apassato’’ti.",
  "atk-s0514a3:5386_0": "Tattha kaṁ nvajjāti kaṁ nu ajja. Uparucchantīti saṭṭhiyojanamaggaṁ gantvā uparodissanti.",
  "atk-s0514a3:5386_1": "Saṁvesanākāleti mahājanassa parivesanākāle. Kone dassatīti ko nesaṁ bhojanaṁ dassati.",
  "atk-s0514a3:5386_2": "Kathaṁ nu pathaṁ gacchantīti kathaṁ nu saṭṭhiyojanamaggaṁ gamissanti. Pattikāti hatthiyānādīhi",
  "atk-s0514a3:5386_3": "virahitā. Anupāhanāti upāhanamattenapi viyuttā sukhumālapādā. Gahessatīti kilamathavinodanatthāya",
  "atk-s0514a3:5386_4": "ko gaṇhissati. Dāsidāsassāti dāsiyā dāso assa. Añño vā pana pesiyoti tassapi dāso,",
  "atk-s0514a3:5386_5": "tassapi dāsoti evaṁ dāsapatidāsaparamparāya ‘‘yo mayhaṁ catuttho pesiyo pesanakārako",
  "atk-s0514a3:5386_6": "assa, tassa evaṁ suvihīnassapi ayaṁ vessantarassa dāsapatidāso’’ti ñatvā. Ko lajjīti",
  "atk-s0514a3:5386_7": "ko lajjāsampanno pahareyya, yuttaṁ nu kho tassa nillajjassa mama putte paharitunti.",
  "atk-s0514a3:5386_8": "Vārijassevāti kumināmukhe baddhassa macchasseva sato mama. Apassatoti a-kāro nipātamatto,",
  "atk-s0514a3:5386_9": "passantasseva piyaputte akkosati ceva paharati ca, aho vata dāruṇoti.",
  "atk-s0514a3:5387_0": "Athassa kumāresu sinehena evaṁ parivitakko udapādi ‘‘ayaṁ brāhmaṇo mama putte ativiya",
  "atk-s0514a3:5387_1": "viheṭheti, sokaṁ sandhāretuṁ na sakkomi, brāhmaṇaṁ anubandhitvā jīvitakkhayaṁ pāpetvā",
  "atk-s0514a3:5387_2": "ānessāmi te kumāre’’ti . Tato ‘‘aṭṭhānametaṁ kumārānaṁ pīḷanaṁ atidukkhanti dānaṁ",
  "atk-s0514a3:5387_3": "datvā pacchānutappaṁ nāma sataṁ dhammo na hotī’’ti cintesi. Tadatthajotanā imā dve",
  "atk-s0514a3:5387_4": "parivitakkagāthā nāma honti –",
  "atk-s0514a3:5388": "2158.",
  "atk-s0514a3:5389": " ‘‘Adu cāpaṁ gahetvāna, khaggaṁ bandhiya vāmato;",
  "atk-s0514a3:5390": "Ānessāmi sake putte, puttānañhi vadho dukho.",
  "atk-s0514a3:5391": "2159.",
  "atk-s0514a3:5392": " ‘‘Aṭṭhānametaṁ dukkharūpaṁ, yaṁ kumārā vihaññare;",
  "atk-s0514a3:5393": "Satañca dhammamaññāya, ko datvā anutappatī’’ti.",
  "atk-s0514a3:5394": "Tattha satanti pubbabodhisattānaṁ paveṇidhammaṁ.",
  "atk-s0514a3:5395_0": "So kira tasmiṁ khaṇe bodhisattānaṁ paveṇiṁ anussari. Tato ‘‘sabbabodhisattānaṁ dhanapariccāgaṁ",
  "atk-s0514a3:5395_1": ", aṅgapariccāgaṁ , puttapariccāgaṁ, bhariyapariccāgaṁ, jīvitapariccāganti ime pañca",
  "atk-s0514a3:5395_2": "mahāpariccāge apariccajitvā buddhabhūtapubbo nāma natthi. Ahampi tesaṁ abbhantaro",
  "atk-s0514a3:5395_3": "homi, mayāpi piyaputtadhītaro adatvā na sakkā buddhena bhavitu’’nti cintetvā ‘‘kiṁ",
  "atk-s0514a3:5395_4": "tvaṁ vessantara paresaṁ dāsatthāya dinnaputtānaṁ dukkhabhāvaṁ na jānāsi, yena brāhmaṇaṁ",
  "atk-s0514a3:5395_5": "anubandhitvā jīvitakkhayaṁ pāpessāmīti saññaṁ uppādesi, dānaṁ datvā pacchānutappo",
  "atk-s0514a3:5395_6": "nāma tava nānurūpo’’ti evaṁ attānaṁ paribhāsitvā ‘‘sacepi eso kumāre māressati, dinnakālato",
  "atk-s0514a3:5395_7": "paṭṭhāya mama na kiñci hotī’’ti daḷhasamādānaṁ adhiṭṭhāya paṇṇasālato nikkhamitvā",
  "atk-s0514a3:5395_8": "paṇṇasāladvāre pāsāṇaphalake kañcanapaṭimā viya nisīdi. Jūjakopi bodhisattassa sammukhe",
  "atk-s0514a3:5395_9": "kumāre pothetvā neti. Tato kumāro vilapanto āha –",
  "atk-s0514a3:5396": "2160.",
  "atk-s0514a3:5397": " ‘‘Saccaṁ kirevamāhaṁsu, narā ekacciyā idha;",
  "atk-s0514a3:5398": "Yassa natthi sakā mātā, yathā natthi tatheva so.",
  "atk-s0514a3:5399": "2161.",
  "atk-s0514a3:5400": " ‘‘Ehi kaṇhe marissāma, natthattho jīvitena no;",
  "atk-s0514a3:5401": "Dinnamhāti janindena, brāhmaṇassa dhanesino;",
  "atk-s0514a3:5402": "Accāyikassa luddassa, yo no gāvova sumbhati.",
  "atk-s0514a3:5403": "2162.",
  "atk-s0514a3:5404": " ‘‘Ime te jambukā rukkhā, vedisā sinduvārakā;",
  "atk-s0514a3:5405": "Vividhāni rukkhajātāni, tāni kaṇhe jahāmase.",
  "atk-s0514a3:5406": "2163.",
  "atk-s0514a3:5407": " ‘‘Assatthā panasā ceme, nigrodhā ca kapitthanā;",
  "atk-s0514a3:5408": "Vividhāni phalajātāni, tāni kaṇhe jahāmase.",
  "atk-s0514a3:5409": "2164.",
  "atk-s0514a3:5410": " ‘‘Ime tiṭṭhanti ārāmā, ayaṁ sītūdakā nadī;",
  "atk-s0514a3:5411": "Yatthassu pubbe kīḷāma, tāni kaṇhe jahāmase.",
  "atk-s0514a3:5412": "2165.",
  "atk-s0514a3:5413": " ‘‘Vividhāni pupphajātāni, asmiṁ uparipabbate;",
  "atk-s0514a3:5414": "Yānassu pubbe dhārema, tāni kaṇhe jahāmase.",
  "atk-s0514a3:5415": "2166.",
  "atk-s0514a3:5416": " ‘‘Vividhāni phalajātāni, asmiṁ uparipabbate;",
  "atk-s0514a3:5417": "Yānassu pubbe bhuñjāma, tāni kaṇhe jahāmase.",
  "atk-s0514a3:5418": "2167.",
  "atk-s0514a3:5419": " ‘‘Ime no hatthikā assā, balibaddā ca no ime;",
  "atk-s0514a3:5420": "Yehissu pubbe kīḷāma, tāni kaṇhe jahāmase’’ti.",
  "atk-s0514a3:5421": "Tattha yassāti yassa santike sakā mātā natthi. Pitā atthi, yathā natthiyeva.",
  "atk-s0514a3:5422_0": "Puna brāhmaṇo ekasmiṁ visamaṭṭhāne pakkhalitvā pati. Tesaṁ hatthato bandhanavalli",
  "atk-s0514a3:5422_1": "muccitvā gatā. Te pahaṭakukkuṭā viya kampantā palāyitvā ekavegeneva pitu santikaṁ",
  "atk-s0514a3:5422_2": "āgamiṁsu. Tamatthaṁ pakāsento satthā āha –",
  "atk-s0514a3:5423": "2168.",
  "atk-s0514a3:5424": " ‘‘Nīyamānā kumārā te, brāhmaṇassa pamuñciya;",
  "atk-s0514a3:5425": "Tena tena padhāviṁsu, jālī kaṇhājinā cubho’’ti.",
  "atk-s0514a3:5426": "Tattha tena tenāti tena muttakhaṇena yena disābhāgena tesaṁ pitā atthi, tena padhāviṁsu, padhāvitvā pitu santikaññeva āgamiṁsūti attho.",
  "atk-s0514a3:5427": "Jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā ‘‘ativiya palāyituṁ chekā tumhe’’ti hatthe bandhitvā puna nesi. Tamatthaṁ pakāsento satthā āha –",
  "atk-s0514a3:5428": "2169.",
  "atk-s0514a3:5429": " ‘‘Tato so rajjumādāya, daṇḍañcādāya brāhmaṇo;",
  "atk-s0514a3:5430": "Ākoṭayanto te neti, sivirājassa pekkhato’’ti.",
  "atk-s0514a3:5431": "Evaṁ nīyamānesu kaṇhājinā nivattitvā olokentī pitarā saddhiṁ sallapi. Tamatthaṁ pakāsento satthā āha –",
  "atk-s0514a3:5432": "2170.",
  "atk-s0514a3:5433": " ‘‘Taṁ taṁ kaṇhājināvoca, ayaṁ maṁ tāta brāhmaṇo;",
  "atk-s0514a3:5434": "Laṭṭhiyā paṭikoṭeti, ghare jātaṁva dāsiyaṁ.",
  "atk-s0514a3:5435": "2171.",
  "atk-s0514a3:5436": " ‘‘Na cāyaṁ brāhmaṇo tāta, dhammikā honti brāhmaṇā;",
  "atk-s0514a3:5437": "Yakkho brāhmaṇavaṇṇena, khādituṁ tāta neti no;",
  "atk-s0514a3:5438": "Nīyamāne pisācena, kiṁ nu tāta udikkhasī’’ti.",
  "atk-s0514a3:5439_0": "Tattha tanti taṁ passamānaṁ nisinnaṁ pitaraṁ sivirājānaṁ. Dāsiyanti dāsikaṁ. Khāditunti",
  "atk-s0514a3:5439_1": "khādanatthāya ayaṁ no giridvāraṁ asampatteyeva ubhohi cakkhūhi rattalohitabinduṁ",
  "atk-s0514a3:5439_2": "paggharantehi khādissāmīti neti, tvañca khādituṁ vā pacituṁ vā nīyamāne kiṁ amhe",
  "atk-s0514a3:5439_3": "udikkhasi, sabbadā sukhito hohīti paridevi.",
  "atk-s0514a3:5440_0": "Daharakumārikāya vilapantiyā kampamānāya gacchantiyā mahāsattassa balavasoko uppajji,",
  "atk-s0514a3:5440_1": "hadayavatthu uṇhaṁ ahosi. Nāsikāya appahontiyā mukhena uṇhe assāsapassāse vissajjesi.",
  "atk-s0514a3:5440_2": "Assūni lohitabindūni hutvā nettehi nikkhamiṁsu. So ‘‘idaṁ evarūpaṁ dukkhaṁ sinehadosena",
  "atk-s0514a3:5440_3": "jātaṁ, na aññena kāraṇena. Sinehaṁ akatvā majjhatteneva bhavitabba’’nti tathārūpaṁ",
  "atk-s0514a3:5440_4": "sokaṁ attano ñāṇabalena vinodetvā pakatinisinnākāreneva nisīdi. Giridvāraṁ asampattāyeva",
  "atk-s0514a3:5440_5": "kumārikā vilapantī agamāsi.",
  "atk-s0514a3:5441": "2172.",
  "atk-s0514a3:5442": " ‘‘Ime no pādakā dukkhā, dīgho caddhā suduggamo;",
  "atk-s0514a3:5443": "Nīce colambate sūriyo, brāhmaṇo ca dhāreti no.",
  "atk-s0514a3:5444": "2173.",
  "atk-s0514a3:5445": " ‘‘Okandāmase bhūtāni, pabbatāni vanāni ca;",
  "atk-s0514a3:5446": "Sarassa sirasā vandāma, supatitthe ca āpake.",
  "atk-s0514a3:5447": "2174.",
  "atk-s0514a3:5448": " ‘‘Tiṇalatāni osadhyo, pabbatāni vanāni ca;",
  "atk-s0514a3:5449": "Ammaṁ ārogyaṁ vajjātha, ayaṁ no neti brāhmaṇo.",
  "atk-s0514a3:5450": "2175.",
  "atk-s0514a3:5451": " ‘‘Vajjantu bhonto ammañca, maddiṁ asmāka mātaraṁ;",
  "atk-s0514a3:5452": "Sace anupatitukāmāsi, khippaṁ anupatiyāsi no.",
  "atk-s0514a3:5453": "2176.",
  "atk-s0514a3:5454": " ‘‘Ayaṁ ekapadī eti, ujuṁ gacchati assamaṁ;",
  "atk-s0514a3:5455": "Tamevānupateyyāsi, api passesi ne lahuṁ.",
  "atk-s0514a3:5456": "2177.",
  "atk-s0514a3:5457": " ‘‘Aho vata re jaṭinī, vanamūlaphalahārike;",
  "atk-s0514a3:5458": "Suññaṁ disvāna assamaṁ, taṁ te dukkhaṁ bhavissati.",
  "atk-s0514a3:5459": "2178.",
  "atk-s0514a3:5460": " ‘‘Ativelaṁ nu ammāya, uñchā laddho anappako;",
  "atk-s0514a3:5461": "Yā no baddhe na jānāsi, brāhmaṇena dhanesinā.",
  "atk-s0514a3:5462": "2179.",
  "atk-s0514a3:5463": " ‘‘Accāyikena luddena, yo no gāvova sumbhati;",
  "atk-s0514a3:5464": "Apajja ammaṁ passemu, sāyaṁ uñchāto āgataṁ.",
  "atk-s0514a3:5465": "2180.",
  "atk-s0514a3:5466": " ‘‘Dajjā ammā brāhmaṇassa, phalaṁ khuddena missitaṁ;",
  "atk-s0514a3:5467": "Tadāyaṁ asito dhāto, na bāḷhaṁ dhārayeyya no.",
  "atk-s0514a3:5468": "2181.",
  "atk-s0514a3:5469": " ‘‘Sūnā ca vata no pādā, bāḷhaṁ dhāreti brāhmaṇo;",
  "atk-s0514a3:5470": "Iti tattha vilapiṁsu, kumārā mātugiddhino’’ti.",
  "atk-s0514a3:5471_0": "Tattha pādakāti khuddakapādā. Okandāmaseti avakandāma, apacitiṁ nīcavuttiṁ dassentā",
  "atk-s0514a3:5471_1": "jānāpema. Sarassāti imassa padumasarassa pariggāhakāneva nāgakulāni sirasā vandāma.",
  "atk-s0514a3:5471_2": "Supatitthe ca āpaketi supatitthāya nadiyā adhivatthā devatāpi vandāma. Tiṇalatānīti",
  "atk-s0514a3:5471_3": "tiṇāni ca olambakalatāyo ca. Osadhyoti osadhiyo. Sabbattha adhivatthā devatā sandhāyevamāha.",
  "atk-s0514a3:5471_4": "Anupatitukāmāsīti sacepi sā amhākaṁ padānupadaṁ āgantukāmāsi. Api passesi ne lahunti",
  "atk-s0514a3:5471_5": "api nāma etāya ekapadiyā anupatamānā puttake te lahuṁ passeyyāsīti evaṁ taṁ vadeyyāthāti.",
  "atk-s0514a3:5471_6": "Jaṭinīti baddhajaṭaṁ ārabbha mātaraṁ parammukhālapanena ālapantī āha. Ativelanti",
  "atk-s0514a3:5471_7": "pamāṇātikkantaṁ katvā. Uñchāti uñchācariyāya . Phalanti vanamūlaphalāphalaṁ. Khuddena",
  "atk-s0514a3:5471_8": "missitanti khuddakamadhunā missitaṁ. Asitoti asitāsano paribhuttaphalo. Dhātoti suhito.",
  "atk-s0514a3:5471_9": "Na bāḷhaṁ dhārayeyya noti na no bāḷhaṁ vegena nayeyya. Mātugiddhinoti mātari giddhena",
  "atk-s0514a3:5471_10": "samannāgatā balavasinehā evaṁ vilaviṁsūti.",
  "atk-s0514a3:5472": "Dārakapabbavaṇṇanā niṭṭhitā.",
  "atk-s0514a3:5473": "Maddīpabbavaṇṇanā",
  "atk-s0514a3:5474_0": "Yaṁ pana taṁ raññā pathaviṁ unnādetvā brāhmaṇassa piyaputtesu dinnesu yāva brahmalokā",
  "atk-s0514a3:5474_1": "ekakolāhalaṁ jātaṁ, tenapi bhijjamānahadayā viya himavantavāsino devā tesaṁ brāhmaṇena",
  "atk-s0514a3:5474_2": "niyamānānaṁ taṁ vilāpaṁ sutvā mantayiṁsu ‘‘sace maddī kālasseva assamaṁ āgamissati,",
  "atk-s0514a3:5474_3": "tattha puttake adisvā vessantaraṁ pucchitvā brāhmaṇassa dinnabhāvaṁ sutvā balavasinehena",
  "atk-s0514a3:5474_4": "padānupadaṁ dhāvitvā mahantaṁ dukkhaṁ anubhaveyyā’’ti. Atha te tayo devaputte ‘‘tumhe",
  "atk-s0514a3:5474_5": "sīhabyagghadīpivese nimminitvā deviyā āgamanamaggaṁ sannirumbhitvā yāciyamānāpi yāva",
  "atk-s0514a3:5474_6": "sūriyatthaṅgamanā maggaṁ adatvā yathā candālokena assamaṁ pavisissati, evamassā sīhādīnampi",
  "atk-s0514a3:5474_7": "aviheṭhanatthāya ārakkhaṁ susaṁvihitaṁ kareyyāthā’’ti āṇāpesuṁ. Tamatthaṁ pakāsento satthā āha –",
  "atk-s0514a3:5475": "2182.",
  "atk-s0514a3:5476": " ‘‘Tesaṁ lālappitaṁ sutvā, tayo vāḷā vane migā;",
  "atk-s0514a3:5477": "Sīho byaggho ca dīpi ca, idaṁ vacanamabravuṁ.",
  "atk-s0514a3:5478": "2183.",
  "atk-s0514a3:5479": " ‘‘Mā heva no rājaputtī, sāyaṁ uñchāto āgamā;",
  "atk-s0514a3:5480": "Mā hevamhāka nibbhoge, heṭhayittha vane migā.",
  "atk-s0514a3:5481": "2184.",
  "atk-s0514a3:5482": " ‘‘Sīho ce naṁ viheṭheyya, byaggho dīpi ca lakkhaṇaṁ;",
  "atk-s0514a3:5483": "Neva jālīkumārassa, kuto kaṇhājinā siyā;",
  "atk-s0514a3:5484": "Ubhayeneva jīyetha, patiṁ putte ca lakkhaṇā’’ti.",
  "atk-s0514a3:5485_0": "Tattha idaṁ vacanamabravunti ‘‘tumhe tayo janā sīho ca byaggho ca dīpi cāti evaṁ",
  "atk-s0514a3:5485_1": "tayo vāḷā vane migā hothā’’ti idaṁ tā devatā tayo devaputte vacanamabravuṁ. Mā heva",
  "atk-s0514a3:5485_2": "noti maddī rājaputtī uñchāto sāyaṁ mā āgami, candālokena sāyaṁ āgacchatūti vadanti.",
  "atk-s0514a3:5485_3": "Mā hevamhāka nibbhogeti amhākaṁ nibbhoge vijite vanaghaṭāyaṁ mā naṁ kocipi vane vāḷamigo",
  "atk-s0514a3:5485_4": "viheṭhesi. Na yathā viheṭheti, evamassā ārakkhaṁ gaṇhathāti vadanti. Sīho ce nanti",
  "atk-s0514a3:5485_5": "sace hi taṁ anārakkhaṁ sīhādīsu koci viheṭheyya, athassā jīvitakkhayaṁ pattāya neva",
  "atk-s0514a3:5485_6": "jālikumāro assa, kuto kaṇhājinā siyā. Evaṁ sā lakkhaṇasampannā ubhayeneva jīyetha",
  "atk-s0514a3:5485_7": "patiṁ putte cāti dvīhi koṭṭhāsehi jīyetheva, tasmā susaṁvihitamassā ārakkhaṁ karothāti.",
  "atk-s0514a3:5486_0": "Atha te tayo devaputtā ‘‘sādhū’’ti tāsaṁ devatānaṁ taṁ vacanaṁ paṭissuṇitvā sīhabyagghadīpino",
  "atk-s0514a3:5486_1": "hutvā āgantvā tassā āgamanamagge paṭipāṭiyā nipajjiṁsu. Maddīpi kho ‘‘ajja mayā dussupino",
  "atk-s0514a3:5486_2": "diṭṭho, kālasseva mūlaphalāphalaṁ gahetvā assamaṁ gamissāmī’’ti kampamānā mūlaphalāphalāni",
  "atk-s0514a3:5486_3": "upadhāresi. Athassā hatthato khaṇitti pati, tathā aṁsato uggīvañca pati, dakkhiṇakkhica",
  "atk-s0514a3:5486_4": "phandati, phalino rukkhā aphalā viya aphalā ca phalino viya khāyiṁsu, dasa disā na",
  "atk-s0514a3:5486_5": "paññāyiṁsu. Sā ‘‘kiṁ nu kho idaṁ, pubbe abhūtapubbaṁ ajja me hoti, kiṁ bhavissati,",
  "atk-s0514a3:5486_6": "mayhaṁ vā antarāyo bhavissati, mama puttānaṁ vā, udāhu vessantarassā’’ti cintetvā āha –",
  "atk-s0514a3:5487": "2185.",
  "atk-s0514a3:5488": " ‘‘Khaṇittikaṁ me patitaṁ, dakkhiṇakkhi ca phandati;",
  "atk-s0514a3:5489": "Aphalā phalino rukkhā, sabbā muyhanti me disā’’ti.",
  "atk-s0514a3:5490": "Evaṁ sā paridevantī pakkāmi.",
  "atk-s0514a3:5491": "2186.",
  "atk-s0514a3:5492": " ‘‘Tassā sāyanhakālasmiṁ, assamāgamanaṁ pati;",
  "atk-s0514a3:5493": "Atthaṅgatamhi sūriye, vāḷā panthe upaṭṭhahuṁ.",
  "atk-s0514a3:5494": "2187.",
  "atk-s0514a3:5495": " ‘‘Nīce colambate sūriyo, dūre ca vata assamo;",
  "atk-s0514a3:5496": "Yañca nesaṁ ito hassaṁ, taṁ te bhuñjeyyu bhojanaṁ.",
  "atk-s0514a3:5497": "2188.",
  "atk-s0514a3:5498": " ‘‘So nūna khattiyo eko, paṇṇasālāya acchati;",
  "atk-s0514a3:5499": "Tosento dārake chāte, mamaṁ disvā anāyatiṁ.",
  "atk-s0514a3:5500": "2189.",
  "atk-s0514a3:5501": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5502": "Sāyaṁ saṁvesanākāle, khīrapītāva acchare.",
  "atk-s0514a3:5503": "2190.",
  "atk-s0514a3:5504": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5505": "Sāyaṁ saṁvesanākāle, vāripītāva acchare.",
  "atk-s0514a3:5506": "2191.",
  "atk-s0514a3:5507": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5508": "Paccuggatā maṁ tiṭṭhanti, vacchā bālāva mātaraṁ.",
  "atk-s0514a3:5509": "2192.",
  "atk-s0514a3:5510": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5511": "Paccuggatā maṁ tiṭṭhanti, haṁsāvuparipallale.",
  "atk-s0514a3:5512": "2193.",
  "atk-s0514a3:5513": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5514": "Paccuggatā maṁ tiṭṭhanti, assamassāvidūrato.",
  "atk-s0514a3:5515": "2194.",
  "atk-s0514a3:5516": " ‘‘Ekāyano ekapatho, sarā sobbhā ca passato;",
  "atk-s0514a3:5517": "Aññaṁ maggaṁ na passāmi, yena gaccheyya assamaṁ.",
  "atk-s0514a3:5518": "2195.",
  "atk-s0514a3:5519": " ‘‘Migā namatthu rājāno, kānanasmiṁ mahabbalā;",
  "atk-s0514a3:5520": "Dhammena bhātaro hotha, maggaṁ me detha yācitā.",
  "atk-s0514a3:5521": "2196.",
  "atk-s0514a3:5522": " ‘‘Avaruddhassāhaṁ bhariyā, rājaputtassa sirīmato;",
  "atk-s0514a3:5523": "Taṁ cāhaṁ nātimaññāmi, rāmaṁ sītāvanubbatā.",
  "atk-s0514a3:5524": "2197.",
  "atk-s0514a3:5525": " ‘‘Tumhe ca putte passatha, sāyaṁ saṁvesanaṁ pati;",
  "atk-s0514a3:5526": "Ahañca putte passeyyaṁ, jāliṁ kaṇhājinaṁ cubho.",
  "atk-s0514a3:5527": "2198.",
  "atk-s0514a3:5528": " ‘‘Bahuṁ cidaṁ mūlaphalaṁ, bhakkho cāyaṁ anappako;",
  "atk-s0514a3:5529": "Tato upaḍḍhaṁ dassāmi, maggaṁ me detha yācitā.",
  "atk-s0514a3:5530": "2199.",
  "atk-s0514a3:5531": " ‘‘Rājaputtī ca no mātā, rājaputto ca no pitā;",
  "atk-s0514a3:5532": "Dhammena bhātaro hotha, maggaṁ me detha yācitā’’ti.",
  "atk-s0514a3:5533_0": "Tattha tassāti tassā mama. Assamāgamanaṁ patīti assamaṁ paṭicca sandhāya āgacchantiyā.",
  "atk-s0514a3:5533_1": "Upaṭṭhahunti uṭṭhāya ṭhitā. Te kira paṭhamaṁ paṭipāṭiyā nipajjitvā tāya āgamanakāle",
  "atk-s0514a3:5533_2": "uṭṭhāya vijambhitvā maggaṁ rumbhantā paṭipāṭiyā tiriyaṁ aṭṭhaṁsu. Yañca tesanti ahañca",
  "atk-s0514a3:5533_3": "yaṁ ito mūlaphalāphalaṁ tesaṁ harissaṁ, tameva vessantaro ca ubho puttakā cāti te",
  "atk-s0514a3:5533_4": "tayopi janā bhuñjeyyuṁ, aññaṁ tesaṁ bhojanaṁ natthi. Anāyatinti anāgacchantiṁ maṁ",
  "atk-s0514a3:5533_5": "ñatvā ekakova nūna dārake tosento nisinno. Saṁvesanākāleti aññesu divasesu attano",
  "atk-s0514a3:5533_6": "khādāpanapivāpanakāle khīrapītāvāti yathā khīrapītā migapotakā khīratthāya kanditvā",
  "atk-s0514a3:5533_7": "taṁ alabhitvā kandantāva niddaṁ okkamanti, evaṁ me puttakā phalāphalatthāya kanditvā",
  "atk-s0514a3:5533_8": "taṁ alabhitvā kandantāva niddaṁ upagatā bhavissantīti vadati.",
  "atk-s0514a3:5534_0": "Vāripītāvāti yathā pipāsitā migapotakā pānīyatthāya kanditvā taṁ alabhitvā kandantāva",
  "atk-s0514a3:5534_1": "niddaṁ okkamantīti imināva nayena attho veditabbo. Acchareti acchanti. Paccuggatā",
  "atk-s0514a3:5534_2": "maṁ tiṭṭhantīti maṁ paccuggatā hutvā tiṭṭhanti. ‘‘Paccuggantunā’’tipi pāṭho, paccuggantvāti",
  "atk-s0514a3:5534_3": "attho. Ekāyanoti ekasseva ayano ekapadikamaggo. Ekapathoti so ca ekova, dutiyo natthi,",
  "atk-s0514a3:5534_4": "okkamitvā gantuṁ na sakkā. Kasmā? Yasmā sarā sobbhā ca passato. Migā namatthūti sā",
  "atk-s0514a3:5534_5": "aññaṁ maggaṁ adisvā ‘‘ete yācitvā paṭikkamāpessāmī’’ti phalapacchiṁ sīsato otāretvā",
  "atk-s0514a3:5534_6": "añjaliṁ paggayha namassamānā evamāha. Bhātaroti ahampi manussarājaputtī, tumhīpi",
  "atk-s0514a3:5534_7": "migarājaputtā, iti me dhammena bhātaro hotha.",
  "atk-s0514a3:5535_0": "Avaruddhassāti raṭṭhato pabbājitassa. Rāmaṁ sītāvanubbatāti yathā dasaratharājaputtaṁ",
  "atk-s0514a3:5535_1": "rāmaṁ tassa kaniṭṭhabhaginī sītādevī tasseva aggamahesī hutvā taṁ anubbatā patidevatā",
  "atk-s0514a3:5535_2": "hutvā appamattā upaṭṭhāsi, tathā ahampi vessantaraṁ upaṭṭhahāmi, nātimaññāmīti vadati.",
  "atk-s0514a3:5535_3": "Tumhe cāti tumhe ca mayhaṁ maggaṁ datvā sāyaṁ gocaraggahaṇakāle putte passatha, ahañca",
  "atk-s0514a3:5535_4": "attano putte passeyyaṁ, detha me magganthi yācati.",
  "atk-s0514a3:5536": "Atha te tayo devaputtā velaṁ oloketvā ‘‘idānissā maggaṁ dātuṁ velā’’ti ñatvā uṭṭhāya apagacchiṁsu. Tamatthaṁ pakāsento satthā āha –",
  "atk-s0514a3:5537": "2200.",
  "atk-s0514a3:5538": " ‘‘Tassā lālappamānāya, bahuṁ kāruññasañhitaṁ;",
  "atk-s0514a3:5539": "Sutvā nelapatiṁ vācaṁ, vāḷā panthā apakkamu’’nti.",
  "atk-s0514a3:5540": "Tattha nelapatinti na elapatiṁ elapātavirahitaṁ visaṭṭhaṁ madhuravācaṁ.",
  "atk-s0514a3:5541": "Sāpi vāḷesu apagatesu assamaṁ agamāsi. Tadā ca puṇṇamuposatho hoti. Sā caṅkamanakoṭiṁ patvā yesu yesu ṭhānesu pubbe putte passati, tesu tesu ṭhānesu apassantī āha –",
  "atk-s0514a3:5542": "2201.",
  "atk-s0514a3:5543": " ‘‘Imamhi naṁ padesamhi, puttakā paṁsukuṇṭhitā;",
  "atk-s0514a3:5544": "Paccuggatā maṁ tiṭṭhanti, vacchā bālāva mātaraṁ.",
  "atk-s0514a3:5545": "2202.",
  "atk-s0514a3:5546": " ‘‘Imamhi naṁ padesamhi, puttakā paṁsukuṇṭhitā;",
  "atk-s0514a3:5547": "Paccuggatā maṁ tiṭṭhanti, haṁsāvuparipallale.",
  "atk-s0514a3:5548": "2203.",
  "atk-s0514a3:5549": " ‘‘Imamhi naṁ padesamhi, puttakā paṁsukuṇṭhitā;",
  "atk-s0514a3:5550": "Paccuggatā maṁ tiṭṭhanti, assamassāvidūrato.",
  "atk-s0514a3:5551": "2204.",
  "atk-s0514a3:5552": " ‘‘Dve migā viya ukkaṇṇā, samantā mabhidhāvino;",
  "atk-s0514a3:5553": "Ānandino pamuditā, vaggamānāva kampare;",
  "atk-s0514a3:5554": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5555": "2205.",
  "atk-s0514a3:5556": " ‘‘Chakalīva migī chāpaṁ, pakkhī muttāva pañjarā;",
  "atk-s0514a3:5557": "Ohāya putte nikkhamiṁ, sīhīvāmisagiddhinī;",
  "atk-s0514a3:5558": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5559": "2206.",
  "atk-s0514a3:5560": " ‘‘Idaṁ nesaṁ padakkantaṁ, nāgānamiva pabbate;",
  "atk-s0514a3:5561": "Citakā parikiṇṇāyo, assamassāvidūrato;",
  "atk-s0514a3:5562": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5563": "2207.",
  "atk-s0514a3:5564": " ‘‘Vālikāyapi okiṇṇā, puttakā paṁsukuṇṭhitā;",
  "atk-s0514a3:5565": "Samantā abhidhāvanti, te na passāmi dārake.",
  "atk-s0514a3:5566": "2208.",
  "atk-s0514a3:5567": " ‘‘Ye maṁ pure paccuṭṭhenti, araññā dūramāyatiṁ;",
  "atk-s0514a3:5568": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5569": "2209.",
  "atk-s0514a3:5570": " ‘‘Chakaliṁva migiṁ chāpā, paccuggantuna mātaraṁ;",
  "atk-s0514a3:5571": "Dūre maṁ pavilokenti, te na passāmi dārake.",
  "atk-s0514a3:5572": "2210.",
  "atk-s0514a3:5573": " ‘‘Idaṁ nesaṁ kīḷanakaṁ, patitaṁ paṇḍubeluvaṁ;",
  "atk-s0514a3:5574": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5575": "2211.",
  "atk-s0514a3:5576": " ‘‘Thanā ca mayhime pūrā, uro ca sampadālati;",
  "atk-s0514a3:5577": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5578": "2212.",
  "atk-s0514a3:5579": " ‘‘Ucchaṅgeko vicināti, thanamekāvalambati;",
  "atk-s0514a3:5580": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5581": "2213.",
  "atk-s0514a3:5582": " ‘‘Yassu sāyanhasamayaṁ, puttakā paṁsukuṇṭhitā;",
  "atk-s0514a3:5583": "Ucchaṅge me vivattanti, te na passāmi dārake.",
  "atk-s0514a3:5584": "2214.",
  "atk-s0514a3:5585": " ‘‘Ayaṁ so assamo pubbe, samajjo paṭibhāti maṁ;",
  "atk-s0514a3:5586": "Tyajja putte apassantyā, bhamate viya assamo.",
  "atk-s0514a3:5587": "2215.",
  "atk-s0514a3:5588": " ‘‘Kimidaṁ appasaddova, assamo paṭibhāti maṁ;",
  "atk-s0514a3:5589": "Kākolāpi na vassanti, matā me nūna dārakā.",
  "atk-s0514a3:5590": "2216.",
  "atk-s0514a3:5591": " ‘‘Kimidaṁ appasaddova, assamo paṭibhāti maṁ;",
  "atk-s0514a3:5592": "Sakuṇāpi na vassanti, matā me nūna dārakā’’ti.",
  "atk-s0514a3:5593_0": "Tattha nanti nipātamattaṁ. Paṁsukuṇṭhitāti paṁsumakkhitā. Paccuggatā manti maṁ paccuggatā",
  "atk-s0514a3:5593_1": "hutvā. ‘‘Paccuggantunā’’tipi pāṭho, paccuggantvāicceva attho. Ukkaṇṇāti yathā migapotakā",
  "atk-s0514a3:5593_2": "mātaraṁ disvā kaṇṇe ukkhipitvā gīvaṁ pasāretvā mātaraṁ upagantvā haṭṭhatuṭṭhā samantā",
  "atk-s0514a3:5593_3": "abhidhāvino. Vaggamānāvakamparetivajjamānāyeva mātu hadayamaṁsaṁ kampenti viya evaṁ",
  "atk-s0514a3:5593_4": "pubbe mama puttā. Tyajjāti te ajja na passāmi. Chakalīva migī chāpanti yathā chakalī",
  "atk-s0514a3:5593_5": "ca migī ca pañjarasaṅkhātā kulāvakā muttā pakkhī ca āmisagiddhinī sīhī ca attano",
  "atk-s0514a3:5593_6": "chāpaṁ ohāya gocarāya pakkamanti, tathāhampi ohāya putte gocarāya nikkhaminti vadati.",
  "atk-s0514a3:5593_7": "Idaṁ nesaṁ padakkantanti vassāratte sānupabbate nāgānaṁ padavalañjaṁ viya idaṁ nesaṁ",
  "atk-s0514a3:5593_8": "kīḷanaṭṭhāne ādhāvanaparidhāvanapadakkantaṁ paññāyati. Citakāti sañcitanicitā kavālukapuñjā.",
  "atk-s0514a3:5593_9": "Parikiṇṇāyoti vippakiṇṇāyo. Samantā mabhidhāvantīti aññesu divasesu samantā abhidhāvanti.",
  "atk-s0514a3:5594_0": "Paccuṭṭhentīti paccuggacchanti. Dūramāyatinti dūrato āgacchantiṁ. Chakaliṁva migiṁ",
  "atk-s0514a3:5594_1": "chāpāti attano mātaraṁ chakaliṁ viya migiṁ viya ca chāpā. Idaṁ nesaṁ kīḷanakanti",
  "atk-s0514a3:5594_2": "hatthirūpakādīhi kīḷantānaṁ idañca tesaṁ hatthato suvaṇṇavaṇṇaṁ kīḷanabeluvaṁ parigaḷitvā",
  "atk-s0514a3:5594_3": "patitaṁ. Mayhimeti mayhaṁ ime thanā ca khīrassa pūrā. Uro ca sampadālatīti hadayañca",
  "atk-s0514a3:5594_4": "phalati. Ucchaṅge me vivattantīti mama ucchaṅge āvattanti vivattanti. Samajjo paṭibhāti",
  "atk-s0514a3:5594_5": "manti samajjaṭṭhānaṁ viya mayhaṁ upaṭṭhāti. Tyajjāti te ajja. Apassantyāti apassantiyā",
  "atk-s0514a3:5594_6": "mama. Bhamate viyāti kulālacakkaṁ viya bhamati. Kākolāti vanakākā. Matā nūnāti addhā",
  "atk-s0514a3:5594_7": "matā vā kenaci nītā vā bhavissanti. Sakuṇāti avasesasakuṇā.",
  "atk-s0514a3:5595": "Iti sā vilapantī mahāsattassa santikaṁ gantvā phalapacchiṁ otāretvā mahāsattaṁ tuṇhimāsīnaṁ disvā dārake cassa santike apassantī āha –",
  "atk-s0514a3:5596": "2217.",
  "atk-s0514a3:5597": " ‘‘Kimidaṁ tuṇhibhūtosi, api ratteva me mano;",
  "atk-s0514a3:5598": "Kākolāpi na vassanti, matā me nūna dārakā.",
  "atk-s0514a3:5599": "2218.",
  "atk-s0514a3:5600": " ‘‘Kimidaṁ tuṇhibhūtosi, api ratteva me mano;",
  "atk-s0514a3:5601": "Sakuṇāpi na vassanti, matā me nūna dārakā.",
  "atk-s0514a3:5602": "2219.",
  "atk-s0514a3:5603": " ‘‘Kacci nu me ayyaputta, migā khādiṁsu dārake;",
  "atk-s0514a3:5604": "Araññe iriṇe vivane, kena nītā me dārakā.",
  "atk-s0514a3:5605": "2220.",
  "atk-s0514a3:5606": " ‘‘Adu te pahitā dūtā, adu suttā piyaṁvadā;",
  "atk-s0514a3:5607": "Adu bahi no nikkhantā, khiḍḍāsu pasutā nu te.",
  "atk-s0514a3:5608": "2221.",
  "atk-s0514a3:5609": " ‘‘Nevāsaṁ kesā dissanti, hatthapādā ca jālino;",
  "atk-s0514a3:5610": "Sakuṇānañca opāto, kena nītā me dārakā’’ti.",
  "atk-s0514a3:5611_0": "Tattha api ratteva me manoti api balavapaccūse supinaṁ passantiyā viya me mano. Migāti",
  "atk-s0514a3:5611_1": "sīhādayo vāḷamigā. Iriṇeti niroje. Vivaneti vivitte. Dūtāti adu jetuttaranagare sivirañño",
  "atk-s0514a3:5611_2": "santikaṁ tayā dūtā katvā pesitā. Suttāti antopaṇṇasālaṁ pavisitvā sayitā. Adu bahi",
  "atk-s0514a3:5611_3": "noti adu te dārakā khiḍḍāpasutā hutvā bahi nikkhantāti pucchati. Nevāsaṁ kesā dissantīti",
  "atk-s0514a3:5611_4": "sāmi vessantara, neva tesaṁ kāḷañjanavaṇṇā kesā dissanti. Jālinoti kañcanajālavicittā",
  "atk-s0514a3:5611_5": "hatthapādā. Sakuṇānañca opātoti himavantapadese hatthiliṅgasakuṇā nāma atthi, te",
  "atk-s0514a3:5611_6": "opatitvā ādāya ākāseneva gacchanti. Tena taṁ pucchāmi ‘‘kiṁ tehi sakuṇehi nītā, ito",
  "atk-s0514a3:5611_7": "aññesampi kesañci tesaṁ sakuṇānaṁ viya opāto jāto, akkhāhi, kena nītā me dārakā’’ti?",
  "atk-s0514a3:5612": "Evaṁ vuttepi mahāsatto na kiñci āha. Atha naṁ sā ‘‘deva, kasmā mayā saddhiṁ na kathesi, ko mama doso’’ti vatvā āha –",
  "atk-s0514a3:5613": "2222.",
  "atk-s0514a3:5614": " ‘‘Idaṁ tato dukkhataraṁ, sallaviddho yathā vaṇo;",
  "atk-s0514a3:5615": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5616": "2223.",
  "atk-s0514a3:5617": " ‘‘Idampi dutiyaṁ sallaṁ, kampeti hadayaṁ mama;",
  "atk-s0514a3:5618": "Yañca putte na passāmi, tvañca maṁ nābhibhāsasi.",
  "atk-s0514a3:5619": "2224.",
  "atk-s0514a3:5620": " ‘‘Ajjeva me imaṁ rattiṁ, rājaputta na saṁsati;",
  "atk-s0514a3:5621": "Maññe okkantasantaṁ maṁ, pāto dakkhisi no mata’’nti.",
  "atk-s0514a3:5622_0": "Tattha idaṁ tato dukkhataranti sāmi vessantara, yaṁ mama raṭṭhā pabbājitāya araññe",
  "atk-s0514a3:5622_1": "vasantiyā putte ca apassantiyā dukkhaṁ, idaṁ tava mayā saddhiṁ akathanaṁ mayhaṁ tato",
  "atk-s0514a3:5622_2": "dukkhataraṁ. Tvañhi maṁ aggidaḍḍhaṁ paṭidahanto viya papātā patitaṁ daṇḍena pothento",
  "atk-s0514a3:5622_3": "viya sallena vaṇaṁ vijjhanto viya tuṇhībhāvena kilamesi. Idañhi me hadayaṁ sallaviddho",
  "atk-s0514a3:5622_4": "yathā vaṇo tatheva kampati ceva rujati ca. ‘‘Sampaviddho’’tipi pāṭho, sampatividdhoti",
  "atk-s0514a3:5622_5": "attho. Okkantasantaṁmanti apagatajīvitaṁ maṁ. Dakkhisi no matanti ettha no-kāro nipātamatto,",
  "atk-s0514a3:5622_6": "mataṁ maṁ kālasseva tvaṁ passissasīti attho.",
  "atk-s0514a3:5623": "Atha mahāsatto ‘‘kakkhaḷakathāya naṁ puttasokaṁ jahāpessāmī’’ti cintetvā imaṁ gāthamāha –",
  "atk-s0514a3:5624": "2225.",
  "atk-s0514a3:5625": " ‘‘Nūna maddī varārohā, rājaputtī yasassinī;",
  "atk-s0514a3:5626": "Pāto gatāsi uñchāya, kimidaṁ sāyamāgatā’’ti.",
  "atk-s0514a3:5627_0": "Tattha kimidaṁ sāyamāgatāti ‘‘maddi, tvaṁ abhirūpā pāsādikā, himavante ca nāma bahū",
  "atk-s0514a3:5627_1": "vanacarakā tāpasavijjādharādayo vicaranti. Ko jānāti, kiṁ bhavissati, kiñci tayā",
  "atk-s0514a3:5627_2": "kataṁ, tvaṁ pātova gantvā kimidaṁ sāyamāgacchasi, daharakumārake ohāya araññagatitthiyo",
  "atk-s0514a3:5627_3": "nāma sasāmikitthiyo evarūpā na honti, ‘kā nu kho me dārakānaṁ pavatti, kiṁ vā me",
  "atk-s0514a3:5627_4": "sāmiko cintessatī’ti ettakampi te nāhosi. Tvaṁ pātova gantvā candālokena āgacchasi,",
  "atk-s0514a3:5627_5": "mama duggatabhāvassevesa doso’’ti tajjetvā vañcetvā kathesi.",
  "atk-s0514a3:5628": "Sā tassa kathaṁ sutvā āha –",
  "atk-s0514a3:5629": "2226.",
  "atk-s0514a3:5630": " ‘‘Nanu tvaṁ saddamassosi, ye saraṁ pātumāgatā;",
  "atk-s0514a3:5631": "Sīhassapi nadantassa, byagghassa ca nikujjitaṁ.",
  "atk-s0514a3:5632": "2227.",
  "atk-s0514a3:5633": " ‘‘Ahu pubbanimittaṁ me, vicarantyā brahāvane;",
  "atk-s0514a3:5634": "Khaṇitto me hatthā patito, uggīvañcāpi aṁsato.",
  "atk-s0514a3:5635": "2228.",
  "atk-s0514a3:5636": " ‘‘Tadāhaṁ byathitā bhītā, puthu katvāna añjaliṁ;",
  "atk-s0514a3:5637": "Sabbadisā namassissaṁ, api sotthi ito siyā.",
  "atk-s0514a3:5638": "2229.",
  "atk-s0514a3:5639": " ‘‘Mā heva no rājaputto, hato sīhena dīpinā;",
  "atk-s0514a3:5640": "Dārakā vā parāmaṭṭhā, acchakokataracchihi.",
  "atk-s0514a3:5641": "2230.",
  "atk-s0514a3:5642": " ‘‘Sīho byaggho ca dīpi ca, tayo vāḷā vane migā;",
  "atk-s0514a3:5643": "Te maṁ pariyāvaruṁ maggaṁ, tena sāyamhi āgatā’’ti.",
  "atk-s0514a3:5644_0": "Tattha ye saraṁ pātumāgatāti ye pānīyaṁ pātuṁ imaṁ saraṁ āgatā. Byagghassa cāti byagghassa",
  "atk-s0514a3:5644_1": "ca aññesaṁ hatthiādīnaṁ catuppadānañceva sakuṇasaṅghassa ca nikūjitaṁ ekaninnādasaddaṁ",
  "atk-s0514a3:5644_2": "kiṁ tvaṁ na assosīti pucchati. So pana mahāsattena puttānaṁ dinnavelāya saddo ahosi.",
  "atk-s0514a3:5644_3": "Ahu pubbanimittaṁ meti deva, imassa me dukkhassa anubhavanatthāya pubbanimittaṁ ahosi.",
  "atk-s0514a3:5644_4": "Uggīvanti aṁsakūṭe pacchilagganakaṁ. Puthūti visuṁ visuṁ. Sabbadisā namassissanti",
  "atk-s0514a3:5644_5": "sabbā dasa disā namassiṁ. Mā heva noti amhākaṁ rājaputto sīhādīhi hato mā hotu, dārakāpi",
  "atk-s0514a3:5644_6": "acchādīhi parāmaṭṭhā mā hontūti patthayantī namassissaṁ. Te maṁ pariyāvaruṁ magganti",
  "atk-s0514a3:5644_7": "sāmi vessantara, ahaṁ ‘‘imāni ca bhīsanakāni mahantāni, dussupino ca me diṭṭho, ajja",
  "atk-s0514a3:5644_8": "sakālasseva gamissāmī’’ti kampamānā mūlaphalāphalāni upadhāresiṁ, atha me phalitarukkhāpi",
  "atk-s0514a3:5644_9": "aphalā viya aphalā ca phalino viya dissanti, kicchena phalāphalāni gahetvā giridvāraṁ",
  "atk-s0514a3:5644_10": "sampāpuṇiṁ. Atha te sīhādayo maṁ disvā maggaṁ paṭipāṭiyā rumbhitvā aṭṭhaṁsu. Tena",
  "atk-s0514a3:5644_11": "sāyaṁ āgatāmhi, khamāhi me, sāmīti.",
  "atk-s0514a3:5645": "Mahāsatto tāya saddhiṁ ettakameva kathaṁ vatvā yāva aruṇuggamanā na kiñci kathesi. Tato paṭṭhāya maddī nānappakārakaṁ vilapantī āha –",
  "atk-s0514a3:5646": "2231.",
  "atk-s0514a3:5647": " ‘‘Ahaṁ patiñca putte ca, āceramiva māṇavo;",
  "atk-s0514a3:5648": "Anuṭṭhitā divārattiṁ, jaṭinī brahmacārinī.",
  "atk-s0514a3:5649": "2232.",
  "atk-s0514a3:5650": " ‘‘Ajināni paridahitvā, vanamūlaphalahāriyā;",
  "atk-s0514a3:5651": "Vicarāmi divārattiṁ, tumhaṁ kāmā hi puttakā.",
  "atk-s0514a3:5652": "2233.",
  "atk-s0514a3:5653": " ‘‘Ahaṁ suvaṇṇahaliddiṁ, ābhataṁ paṇḍubeluvaṁ;",
  "atk-s0514a3:5654": "Rukkhapakkāni cāhāsiṁ, ime vo putta kīḷanā.",
  "atk-s0514a3:5655": "2234.",
  "atk-s0514a3:5656": " ‘‘Imaṁ mūḷālivattakaṁ, sālukaṁ ciñcabhedakaṁ;",
  "atk-s0514a3:5657": "Bhuñja khuddehi saṁyuttaṁ, saha puttehi khattiya.",
  "atk-s0514a3:5658": "2235.",
  "atk-s0514a3:5659": " ‘‘Padumaṁ jālino dehi, kumudañca kumāriyā;",
  "atk-s0514a3:5660": "Māline passa naccante, sivi puttāni avhaya.",
  "atk-s0514a3:5661": "2236.",
  "atk-s0514a3:5662": " ‘‘Tato kaṇhājināyapi, nisāmehi rathesabha;",
  "atk-s0514a3:5663": "Mañjussarāya vagguyā, assamaṁ upayantiyā.",
  "atk-s0514a3:5664": "2237.",
  "atk-s0514a3:5665": " ‘‘Samānasukhadukkhamhā, raṭṭhā pabbājitā ubho;",
  "atk-s0514a3:5666": "Api sivi putte passesi, jāliṁ kaṇhājinaṁ cubho.",
  "atk-s0514a3:5667": "2238.",
  "atk-s0514a3:5668": " ‘‘Samaṇe brāhmaṇe nūna, brahmacariyaparāyaṇe;",
  "atk-s0514a3:5669": "Ahaṁ loke abhissapiṁ, sīlavante bahussute;",
  "atk-s0514a3:5670": "Tyajja putte na passāmi, jāliṁ kaṇhājinaṁ cubho’’ti.",
  "atk-s0514a3:5671_0": "Tattha āceramiva māṇavoti vattasampanno antevāsiko ācariyaṁ viya paṭijaggati. Anuṭṭhitāti",
  "atk-s0514a3:5671_1": "pāricariyānuṭṭhānena anuṭṭhitā appamattā hutvā paṭijaggāmi. Tumhaṁ kāmāti tumhākaṁ",
  "atk-s0514a3:5671_2": "kāmena tumhe patthayantī. Puttakāti kumāre ālapantī paridevati. Suvaṇṇahaliddinti",
  "atk-s0514a3:5671_3": "puttakā ahaṁ tumhākaṁ nhāpanatthāya suvaṇṇavaṇṇaṁ haliddiṁ ghaṁsitvā ādāya āgatā.",
  "atk-s0514a3:5671_4": "Paṇḍubeluvanti kīḷanatthāya ca vo idaṁ suvaṇṇavaṇṇaṁ beluvapakkaṁ mayā ābhataṁ. Rukkhapakkānīti",
  "atk-s0514a3:5671_5": "tumhākaṁ kīḷanatthāya aññānipi manāpāni rukkhaphalāni āhāsiṁ. Ime voti puttakā ime",
  "atk-s0514a3:5671_6": "vo kīḷanāti vadati. Mūḷālivattakanti mūḷālakuṇḍalakaṁ. Sālukanti idaṁ uppalādisālukampi",
  "atk-s0514a3:5671_7": "me bahu ābhataṁ. Ciñcabhedakanti siṅghāṭakaṁ. Bhuñjāti idaṁ sabbaṁ khuddamadhunā",
  "atk-s0514a3:5671_8": "saṁyuttaṁ puttehi saddhiṁ bhuñjāhīti paridevati. Sivi puttāni avhayāti sāmi sivirāja,",
  "atk-s0514a3:5671_9": "paṇṇasālāya sayāpitaṭṭhānato sīghaṁ puttake pakkosāhi. Api sivi putte passesīti sāmi",
  "atk-s0514a3:5671_10": "sivirāja, api putte passasi, sace passasi, mama dassehi, kiṁ maṁ ativiya kilamesi.",
  "atk-s0514a3:5671_11": "Abhissapinti tumhākaṁ puttadhītaro mā passitthāti evaṁ nūna akkosinti.",
  "atk-s0514a3:5672_0": "Evaṁ vilapamānāyapi tāya saddhiṁ mahāsatto na kiñci kathesi. Sā tasmiṁ akathente",
  "atk-s0514a3:5672_1": "kampamānā candālokena putte vicinantī yesu yesu jamburukkhādīsu pubbe kīḷiṁsu, tāni",
  "atk-s0514a3:5672_2": "tāni patvā paridevantī āha –",
  "atk-s0514a3:5673": "2239.",
  "atk-s0514a3:5674": " ‘‘Ime te jambukā rukkhā, vedisā sinduvārakā;",
  "atk-s0514a3:5675": "Vividhāni rukkhajātāni, te kumārā na dissare.",
  "atk-s0514a3:5676": "2240.",
  "atk-s0514a3:5677": " ‘‘Assatthā panasā ceme, nigrodhā ca kapitthanā;",
  "atk-s0514a3:5678": "Vividhāni phalajātāni, te kumārā na dissare.",
  "atk-s0514a3:5679": "2241.",
  "atk-s0514a3:5680": " ‘‘Ime tiṭṭhanti ārāmā, ayaṁ sītūdakā nadī;",
  "atk-s0514a3:5681": "Yatthassu pubbe kīḷiṁsu, te kumārā na dissare.",
  "atk-s0514a3:5682": "2242.",
  "atk-s0514a3:5683": " ‘‘Vividhāni pupphajātāni, asmiṁ uparipabbate;",
  "atk-s0514a3:5684": "Yānassu pubbe dhāriṁsu, te kumārā na dissare.",
  "atk-s0514a3:5685": "2243.",
  "atk-s0514a3:5686": " ‘‘Vividhāni phalajātāni, asmiṁ uparipabbate;",
  "atk-s0514a3:5687": "Yānassu pubbe bhuñjiṁsu, te kumārā na dissare.",
  "atk-s0514a3:5688": "2244.",
  "atk-s0514a3:5689": " ‘‘Ime te hatthikā assā, balibaddā ca te ime;",
  "atk-s0514a3:5690": "Yehissu pubbe kīḷiṁsu, te kumārā na dissare’’ti.",
  "atk-s0514a3:5691": "Tattha ime te hatthikāti sā pabbatūpari dārake adisvā paridevamānā tato oruyha puna assamapadaṁ āgantvā tattha te upadhārentī tesaṁ kīḷanabhaṇḍakāni disvā evamāha.",
  "atk-s0514a3:5692": "Athassā paridevanasaddena ceva padasaddena ca migapakkhino caliṁsu. Sā te disvā āha –",
  "atk-s0514a3:5693": "2245.",
  "atk-s0514a3:5694": " ‘‘Ime sāmā sasolūkā, bahukā kadalīmigā;",
  "atk-s0514a3:5695": "Yehissu pubbe kīḷiṁsu, te kumārā na dissare.",
  "atk-s0514a3:5696": "2246.",
  "atk-s0514a3:5697": " ‘‘Ime haṁsā ca koñcā ca, mayūrā citrapekhuṇā;",
  "atk-s0514a3:5698": "Yehissu pubbe kīḷiṁsu, te kumārā na dissare’’ti.",
  "atk-s0514a3:5699": "Tattha sāmāti khuddakā sāmā suvaṇṇamigā. Sasolūkāti sasā ca ulūkā ca.",
  "atk-s0514a3:5700": "Sā assamapade piyaputte adisvā nikkhamitvā pupphitavanaghaṭaṁ pavisitvā taṁ taṁ ṭhānaṁ olokentī āha –",
  "atk-s0514a3:5701": "2247.",
  "atk-s0514a3:5702": " ‘‘Imā tā vanagumbāyo, pupphitā sabbakālikā;",
  "atk-s0514a3:5703": "Yatthassu pubbe kīḷiṁsu, te kumārā na dissare.",
  "atk-s0514a3:5704": "2248.",
  "atk-s0514a3:5705": " ‘‘Imā tā pokkharaṇī rammā, cakkavākūpakūjitā;",
  "atk-s0514a3:5706": "Mandālakehi sañchannā, padumuppalakehi ca;",
  "atk-s0514a3:5707": "Yatthassu pubbe kīḷiṁsu, te kumārā na dissare’’ti.",
  "atk-s0514a3:5708": "Tattha vanagumbāyoti vanaghaṭāyo.",
  "atk-s0514a3:5709": "Sā katthaci piyaputte adisvā puna mahāsattassa santikaṁ āgantvā taṁ dummukhaṁ nisinnaṁ disvā āha –",
  "atk-s0514a3:5710": "2249.",
  "atk-s0514a3:5711": " ‘‘Na te kaṭṭhāni bhinnāni, na te udakamāhaṭaṁ;",
  "atk-s0514a3:5712": "Aggipi te na hāpito, kiṁ nu mandova jhāyasi.",
  "atk-s0514a3:5713": "2250.",
  "atk-s0514a3:5714": " ‘‘Piyo piyena saṅgamma, samo me byapahaññati;",
  "atk-s0514a3:5715": "Tyajja putte na passāmi, jāliṁ kaṇhājinaṁ cubho’’ti.",
  "atk-s0514a3:5716_0": "Tattha na hāpitoti na jalito. Idaṁ vuttaṁ hoti – sāmi, tvaṁ pubbe kaṭṭhāni bhindasi,",
  "atk-s0514a3:5716_1": "udakaṁ āharitvā ṭhapesi, aṅgārakapalle aggiṁ karosi, ajja tesu ekampi akatvā kiṁ",
  "atk-s0514a3:5716_2": "nu mandova jhāyasi, tava kiriyā mayhaṁ na ruccatīti. Piyo piyenāti vessantaro mayhaṁ",
  "atk-s0514a3:5716_3": "piyo, ito me piyataro natthi, iminā me piyena saṅgamma samāgantvā pubbe samo me byapahaññati",
  "atk-s0514a3:5716_4": "dukkhaṁ vigacchati, ajja pana me imaṁ passantiyāpi soko na vigacchati, kiṁ nu kho",
  "atk-s0514a3:5716_5": "kāraṇanti. Tyajjāti hotu, diṭṭhaṁ me kāraṇaṁ, te ajja putte na passāmi, tena me imaṁ",
  "atk-s0514a3:5716_6": "passantiyāpi soko na vigacchatīti.",
  "atk-s0514a3:5717_0": "Tāya evaṁ vuttepi mahāsatto tuṇhībhūtova nisīdi. Sā tasmiṁ akathente sokasamappitā",
  "atk-s0514a3:5717_1": "pahaṭakukkuṭī viya kampamānā puna paṭhamaṁ vicaritaṭṭhānāni vicaritvā mahāsattassa",
  "atk-s0514a3:5717_2": "santikaṁ paccāgantvā āha –",
  "atk-s0514a3:5718": "2251.",
  "atk-s0514a3:5719": " ‘‘Na kho no deva passāmi, yena te nīhatā matā;",
  "atk-s0514a3:5720": "Kākolāpi na vassanti, matā me nūna dārakā.",
  "atk-s0514a3:5721": "2252.",
  "atk-s0514a3:5722": " ‘‘Na kho no deva passāmi, yena te nīhatā matā;",
  "atk-s0514a3:5723": "Sakuṇāpi na vassanti, matā me nūna dārakā’’ti.",
  "atk-s0514a3:5724": "Tattha na kho noti deva, na kho amhākaṁ putte passāmi. Yena te nīhatāti kenaci tesaṁ nīhatabhāvampi na jānāmīti adhippāyenevamāha.",
  "atk-s0514a3:5725_0": "Evaṁ vuttepi mahāsatto na kiñci kathesiyeva. Sā puttasokena phuṭṭhā putte upadhārentī",
  "atk-s0514a3:5725_1": "tatiyampi tāni tāni ṭhānāni vātavegena vicari. Tāya ekarattiṁ vicaritaṭṭhānaṁ pariggayhamānaṁ",
  "atk-s0514a3:5725_2": "pannarasayojanamattaṁ ahosi. Atha ratti vibhāsi, aruṇodayo jāto. Sā puna gantvā mahāsattassa",
  "atk-s0514a3:5725_3": "santike ṭhitā paridevi. Tamatthaṁ pakāsento satthā āha –",
  "atk-s0514a3:5726": "2253.",
  "atk-s0514a3:5727": " ‘‘Sā tattha paridevitvā, pabbatāni vanāni ca;",
  "atk-s0514a3:5728": "Punadevassamaṁ gantvā, rodi sāmikasantike.",
  "atk-s0514a3:5729": "2254.",
  "atk-s0514a3:5730": " ‘‘Na kho no deva passāmi, yena te nīhatā matā;",
  "atk-s0514a3:5731": "Kākolāpi na vassanti, matā me nūna dārakā.",
  "atk-s0514a3:5732": "2255.",
  "atk-s0514a3:5733": " ‘‘Na kho no deva passāmi, yena te nīhatā matā;",
  "atk-s0514a3:5734": "Sakuṇāpi na vassanti, matā me nūna dārakā.",
  "atk-s0514a3:5735": "2256.",
  "atk-s0514a3:5736": " ‘‘Nu kho no deva passāmi, yena te nīhatā matā;",
  "atk-s0514a3:5737": "Vicarantī rukkhamūlesu, pabbatesu guhāsu ca.",
  "atk-s0514a3:5738": "2257.",
  "atk-s0514a3:5739": " ‘‘Iti maddī varārohā, rājaputtī yasassinī;",
  "atk-s0514a3:5740": "Bāhā paggayha kanditvā, tattheva patitā chamā’’ti.",
  "atk-s0514a3:5741_0": "Tattha sāmikasantiketi bhikkhave, sā maddī tattha vaṅkapabbatakucchiyaṁ sānupabbatāni",
  "atk-s0514a3:5741_1": "vanāni ca vicarantī paridevitvā puna gantvā sāmikaṁ nissāya tassa santike ṭhitā puttānaṁ",
  "atk-s0514a3:5741_2": "atthāya rodi, ‘‘na kho no’’tiādīni vadantī paridevīti attho. Iti maddī varārohāti",
  "atk-s0514a3:5741_3": "bhikkhave, evaṁ sā uttamarūpadharā varārohā maddī rukkhamūlādīsu vicarantī dārake",
  "atk-s0514a3:5741_4": "adisvā ‘‘nissaṁsayaṁ matā bhavissantī’’ti bāhā paggayha kanditvā tattheva vessantarassa",
  "atk-s0514a3:5741_5": "pādamūle chinnasuvaṇṇakadalī viya chamāyaṁ pati.",
  "atk-s0514a3:5742_0": "Atha mahāsatto ‘‘matā maddī’’ti saññāya kampamāno ‘‘aṭṭhāne padese matā maddī. Sace",
  "atk-s0514a3:5742_1": "hissā jetuttaranagare kālakiriyā abhavissa, mahanto parivāro abhavissa, dve raṭṭhāni",
  "atk-s0514a3:5742_2": "caleyyuṁ. Ahaṁ pana araññe ekakova, kiṁ nu kho karissāmī’’ti uppannabalavasokopi",
  "atk-s0514a3:5742_3": "satiṁ paccupaṭṭhāpetvā ‘‘jānissāmi tāvā’’ti uṭṭhāya tassā hadaye hatthaṁ ṭhapetvā",
  "atk-s0514a3:5742_4": "santāpapavattiṁ ñatvā kamaṇḍalunā udakaṁ āharitvā satta māse kāyasaṁsaggaṁ anāpannapubbopi",
  "atk-s0514a3:5742_5": "balavasokena pabbajitabhāvaṁ sallakkhetuṁ asakkonto assupuṇṇehi nettehi tassā sīsaṁ",
  "atk-s0514a3:5742_6": "ukkhipitvā ūrūsu ṭhapetvā udakena paripphositvā mukhañca hadayañca parimajjanto nisīdi.",
  "atk-s0514a3:5742_7": "Maddīpi kho thokaṁ vītināmetvā satiṁ paṭilabhitvā hirottappaṁ paccupaṭṭhāpetvā uṭṭhāya",
  "atk-s0514a3:5742_8": "mahāsattaṁ vanditvā ‘‘sāmi vessantara, dārakā te kuhiṁ gatā’’ti āha. ‘‘Devi, ekassa",
  "atk-s0514a3:5742_9": "brāhmaṇassa dāsatthāya dinnā’’ti. Tamatthaṁ pakāsento satthā āha –",
  "atk-s0514a3:5743": "2258.",
  "atk-s0514a3:5744": " ‘‘Tamajjhapattaṁ rājaputtiṁ, udakenābhisiñcatha;",
  "atk-s0514a3:5745": "Assatthaṁ naṁ viditvāna, atha naṁ etadabravī’’ti.",
  "atk-s0514a3:5746": "Tattha ajjhapattanti attano santikaṁ pattaṁ, pādamūle patitvā visaññibhūtanti attho. Etadabravīti etaṁ ‘‘ekassa me brāhmaṇassa dāsatthāya dinnā’’ti vacanaṁ abravi.",
  "atk-s0514a3:5747": "Tato tāya ‘‘deva, putte brāhmaṇassa datvā mama sabbarattiṁ paridevitvā vicarantiyā kiṁ nācikkhasī’’ti vutte mahāsatto āha –",
  "atk-s0514a3:5748": "2259.",
  "atk-s0514a3:5749": " ‘‘Ādiyeneva te maddi, dukkhaṁ nakkhātumicchisaṁ;",
  "atk-s0514a3:5750": "Daliddo yācako vuḍḍho, brāhmaṇo gharamāgato.",
  "atk-s0514a3:5751": "2260.",
  "atk-s0514a3:5752": " ‘‘Tassa dinnā mayā puttā, maddi mā bhāyi assasa;",
  "atk-s0514a3:5753": "Maṁ passa maddi mā putte, mā bāḷhaṁ paridevasi;",
  "atk-s0514a3:5754": "Lacchāma putte jīvantā, arogā ca bhavāmase.",
  "atk-s0514a3:5755": "2261.",
  "atk-s0514a3:5756": " ‘‘Putte pasuñca dhaññañca, yañca aññaṁ ghare dhanaṁ;",
  "atk-s0514a3:5757": "Dajjā sappuriso dānaṁ, disvā yācakamāgataṁ;",
  "atk-s0514a3:5758": "Anumodāhi me maddi, puttake dānamuttama’’nti.",
  "atk-s0514a3:5759_0": "Tattha ādiyenevāti ādikeneva. Idaṁ vuttaṁ hoti – sace te ahaṁ āditova tamatthaṁ ācikkhissaṁ,",
  "atk-s0514a3:5759_1": "tato tava sokaṁ sandhāretuṁ asakkontiyā hadayaṁ phaleyya, tasmā ādikeneva te maddi",
  "atk-s0514a3:5759_2": "dukkhaṁ na akkhātuṁ icchissanti. Gharamāgatoti imaṁ amhākaṁ vasanaṭṭhānaṁ āgato.",
  "atk-s0514a3:5759_3": "Arogā ca bhavāmaseti yathā tathā mayaṁ arogā homa, jīvamānā avassaṁ putte brāhmaṇena",
  "atk-s0514a3:5759_4": "nītepi passissāma. Yañca aññanti yañca aññaṁ ghare saviññāṇakaṁ dhanaṁ. Dajjā sappuriso",
  "atk-s0514a3:5759_5": "dānanti sappuriso uttamatthaṁ patthento uraṁ bhinditvā hadayamaṁsampi gahetvā dānaṁ dadeyyāti.",
  "atk-s0514a3:5760": "Maddī āha –",
  "atk-s0514a3:5761": "2262.",
  "atk-s0514a3:5762": " ‘‘Anumodāmi te deva, puttake dānamuttamaṁ;",
  "atk-s0514a3:5763": "Datvā cittaṁ pasādehi, bhiyyo dānaṁ dado bhava.",
  "atk-s0514a3:5764": "2263.",
  "atk-s0514a3:5765": " ‘‘Yo tvaṁ maccherabhūtesu, manussesu janādhipa;",
  "atk-s0514a3:5766": "Brāhmaṇassa adā dānaṁ, sivīnaṁ raṭṭhavaḍḍhano’’ti.",
  "atk-s0514a3:5767_0": "Tattha anumodāmi teti dasa māse kucchiyā dhāretvā divasassa dvattikkhattuṁ nhāpetvā",
  "atk-s0514a3:5767_1": "pāyetvā bhojetvā ure nipajjāpetvā paṭijaggitaputtakesu bodhisattena dinnesu sayaṁ",
  "atk-s0514a3:5767_2": "puttadānaṁ anumodantī evamāha. Iminā kāraṇena jānitabbaṁ ‘‘pitāva puttānaṁ sāmiko’’ti.",
  "atk-s0514a3:5767_3": "Bhiyyo dānaṁdado bhavāti mahārāja, uttaripi punappunaṁ dānaṁ dāyakova hohi, ‘‘sudinnaṁ",
  "atk-s0514a3:5767_4": "me dāna’’nti cittaṁ pasādehi, yo tvaṁ maccherabhūtesu sattesu piyaputte adāsīti.",
  "atk-s0514a3:5768_0": "Evaṁ vutte mahāsatto ‘‘maddi, kinnāmetaṁ kathesi, sace hi mayā putte datvā cittaṁ",
  "atk-s0514a3:5768_1": "pasādetuṁ nābhavissa, imāni pana me acchariyāni na pavatteyyu’’nti vatvā sabbāni",
  "atk-s0514a3:5768_2": "pathavininnādādīni kathesi. Tato maddī tāni acchariyāni kittetvā dānaṁ anumodantī āha –",
  "atk-s0514a3:5769": "2264.",
  "atk-s0514a3:5770": " ‘‘Ninnāditā te pathavī, saddo te tidivaṅgato;",
  "atk-s0514a3:5771": "Samantā vijjutā āguṁ, girīnaṁva patissutā’’ti.",
  "atk-s0514a3:5772": "Tattha vijjutā āgunti akālavijjulatā himavantapadese samantā nicchariṁsu. Girīnaṁva patissutāti girīnaṁ patissutasaddā viya viravā uṭṭhahiṁsu.",
  "atk-s0514a3:5773": "2265.",
  "atk-s0514a3:5774": " ‘‘Tassa te anumodanti, ubho nāradapabbatā;",
  "atk-s0514a3:5775": "Indo ca brahmā pajāpati, somo yamo vessavaṇo;",
  "atk-s0514a3:5776": "Sabbe devānumodanti, tāvatiṁsā saindakā.",
  "atk-s0514a3:5777": "2266.",
  "atk-s0514a3:5778": " ‘‘Iti maddī varārohā, rājaputtī yasassinī;",
  "atk-s0514a3:5779": "Vessantarassa anumodi, puttake dānamuttama’’nti.",
  "atk-s0514a3:5780_0": "Tattha ubho nāradapabbatāti imepi dve devanikāyā attano vimānadvāre ṭhitāva ‘‘sudinnaṁ",
  "atk-s0514a3:5780_1": "te dāna’’nti anumodanti. Tāvatiṁsā saindakāti indajeṭṭhakā tāvatiṁsāpi devā te dānaṁ anumodantīti.",
  "atk-s0514a3:5781_0": "Evaṁ mahāsattena attano dāne vaṇṇite tamevatthaṁ parivattetvā ‘‘mahārāja vessantara,",
  "atk-s0514a3:5781_1": "sudinnaṁ nāma te dāna’’nti maddīpi tatheva dānaṁ vaṇṇayitvā anumodamānā nisīdi. Tena",
  "atk-s0514a3:5781_2": "satthā ‘‘iti maddī varārohā’’ti gāthamāha.",
  "atk-s0514a3:5782": "Maddīpabbavaṇṇanā niṭṭhitā.",
  "atk-s0514a3:5783": "Sakkapabbavaṇṇanā",
  "atk-s0514a3:5784_0": "Evaṁ tesu aññamaññaṁ sammodanīyaṁ kathaṁ kathentesu sakko cintesi ‘‘ayaṁ vessantaro",
  "atk-s0514a3:5784_1": "rājā hiyyo jūjakassa pathaviṁ unnādetvā dārake adāsi, idāni taṁ koci hīnapuriso upasaṅkamitvā",
  "atk-s0514a3:5784_2": "sabbalakkhaṇasampannaṁ maddiṁ yācitvā rājānaṁ ekakaṁ katvā maddiṁ gahetvā gaccheyya,",
  "atk-s0514a3:5784_3": "tato esa anātho nippaccayo bhaveyya. Ahaṁ brāhmaṇavaṇṇena naṁ upasaṅkamitvā maddiṁ",
  "atk-s0514a3:5784_4": "yācitvā pāramikūṭaṁ gāhāpetvā kassaci avissajjiyaṁ katvā puna naṁ tasseva datvā āgamissāmī’’ti.",
  "atk-s0514a3:5784_5": "So sūriyuggamanavelāya tassa santikaṁ agamāsi. Tamatthaṁ pakāsento satthā āha –",
  "atk-s0514a3:5785": "2267.",
  "atk-s0514a3:5786": " ‘‘Tato ratyā vivasāne, sūriyassuggamanaṁ pati;",
  "atk-s0514a3:5787": "Sakko brāhmaṇavaṇṇena, pāto tesaṁ adissathā’’ti.",
  "atk-s0514a3:5788": "Tattha pāto tesaṁ adissathāti pātova nesaṁ dvinnampi janānaṁ paññāyamānarūpo purato aṭṭhāsi, ṭhatvā ca pana paṭisanthāraṁ karonto āha –",
  "atk-s0514a3:5789": "2268.",
  "atk-s0514a3:5790": " ‘‘Kacci nu bhoto kusalaṁ, kacci bhoto anāmayaṁ;",
  "atk-s0514a3:5791": "Kacci uñchena yāpetha, kacci mūlaphalā bahū.",
  "atk-s0514a3:5792": "2269.",
  "atk-s0514a3:5793": " ‘‘Kacci ḍaṁsā makasā ca, appameva sarīsapā;",
  "atk-s0514a3:5794": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:5795": "Mahāsatto āha –",
  "atk-s0514a3:5796": "2270.",
  "atk-s0514a3:5797": " ‘‘Kusalañceva no brahme, atho brahme anāmayaṁ;",
  "atk-s0514a3:5798": "Atho uñchena yāpema, atho mūlaphalā bahū.",
  "atk-s0514a3:5799": "2271.",
  "atk-s0514a3:5800": " ‘‘Atho ḍaṁsā makasā ca, appameva sarīsapā;",
  "atk-s0514a3:5801": "Vane vāḷamigākiṇṇe, hiṁsā mayhaṁ na vijjati.",
  "atk-s0514a3:5802": "2272.",
  "atk-s0514a3:5803": " ‘‘Satta no māse vasataṁ, araññe jīvasokinaṁ;",
  "atk-s0514a3:5804": "Idaṁ dutiyaṁ passāma, brāhmaṇaṁ devavaṇṇinaṁ;",
  "atk-s0514a3:5805": "Ādāya veḷuvaṁ daṇḍaṁ, dhārentaṁ ajinakkhipaṁ.",
  "atk-s0514a3:5806": "2273.",
  "atk-s0514a3:5807": " ‘‘Svāgataṁ te mahābrahme, atho te adurāgataṁ;",
  "atk-s0514a3:5808": "Anto pavisa bhaddante, pāde pakkhālayassu te.",
  "atk-s0514a3:5809": "2274.",
  "atk-s0514a3:5810": " ‘‘Tindukāni piyālāni, madhuke kāsumāriyo;",
  "atk-s0514a3:5811": "Phalāni khuddakappāni, bhuñja brahme varaṁ varaṁ.",
  "atk-s0514a3:5812": "2275.",
  "atk-s0514a3:5813": " ‘‘Idampi pānīyaṁ sītaṁ, ābhataṁ girigabbharā;",
  "atk-s0514a3:5814": "Tato piva mahābrahme, sace tvaṁ abhikaṅkhasī’’ti.",
  "atk-s0514a3:5815": "Evaṁ tena saddhiṁ paṭisanthāraṁ katvā mahāsatto –",
  "atk-s0514a3:5816": "2276.",
  "atk-s0514a3:5817": " ‘‘Atha tvaṁ kena vaṇṇena, kena vā pana hetunā;",
  "atk-s0514a3:5818": "Anuppatto brahāraññaṁ, taṁ me akkhāhi pucchito’’ti. –",
  "atk-s0514a3:5819": "Āgamanakāraṇaṁ pucchi. Atha naṁ sakko ‘‘mahārāja, ahaṁ mahallako, idhāgacchanto tava bhariyaṁ maddiṁ yācituṁ āgato, taṁ me dehī’’ti vatvā imaṁ gāthamāha –",
  "atk-s0514a3:5820": "2277.",
  "atk-s0514a3:5821": " ‘‘Yathā vārivaho pūro, sabbakālaṁ na khīyati;",
  "atk-s0514a3:5822": "Evaṁ taṁ yācitāgacchiṁ, bhariyaṁ me dehi yācito’’ti.",
  "atk-s0514a3:5823_0": "Evaṁ vutte mahāsatto ‘‘hiyyo me brāhmaṇassa dārakā dinnā, araññe ekako hutvā kathaṁ",
  "atk-s0514a3:5823_1": "te maddiṁ dassāmī’’ti avatvā pasāritahatthe sahassatthavikaṁ ṭhapento viya asajjitvā",
  "atk-s0514a3:5823_2": "abajjhitvā anolīnamānaso hutvā giriṁ unnādento imaṁ gāthamāha –",
  "atk-s0514a3:5824": "2278.",
  "atk-s0514a3:5825": " ‘‘Dadāmi na vikampāmi, yaṁ maṁ yācasi brāhmaṇa;",
  "atk-s0514a3:5826": "Santaṁ nappaṭiguyhāmi, dāne me ramatī mano’’ti.",
  "atk-s0514a3:5827": "Tattha santaṁ nappaṭiguyhāmīti saṁvijjamānaṁ na guyhāmi.",
  "atk-s0514a3:5828_0": "Evañca pana vatvā sīghameva kamaṇḍalunā udakaṁ āharitvā udakaṁ hatthe pātetvā piyabhariyaṁ",
  "atk-s0514a3:5828_1": "brāhmaṇassa adāsi. Taṅkhaṇeyeva heṭṭhā vuttappakārāni sabbāni acchariyāni pāturahesuṁ.",
  "atk-s0514a3:5828_2": "Tamatthaṁ pakāsento satthā āha –",
  "atk-s0514a3:5829": "2279.",
  "atk-s0514a3:5830": " ‘‘Maddiṁ hatthe gahetvāna, udakassa kamaṇḍaluṁ;",
  "atk-s0514a3:5831": "Brāhmaṇassa adā dānaṁ, sivīnaṁ raṭṭhavaḍḍhano.",
  "atk-s0514a3:5832": "2280.",
  "atk-s0514a3:5833": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:5834": "Maddiṁ pariccajantassa, medanī sampakampatha.",
  "atk-s0514a3:5835": "2281.",
  "atk-s0514a3:5836": " ‘‘Nevassa maddī bhākuṭi, na sandhīyati na rodati;",
  "atk-s0514a3:5837": "Pekkhatevassa tuṇhī sā, eso jānāti yaṁ vara’’nti.",
  "atk-s0514a3:5838_0": "Tattha adā dānanti ‘‘ambho brāhmaṇa, maddito me sataguṇena sahassaguṇena satasahassaguṇena",
  "atk-s0514a3:5838_1": "sabbaññutaññāṇameva piyataraṁ, idaṁ me dānaṁ sabbaññutaññāṇappaṭivedhassa paccayo",
  "atk-s0514a3:5838_2": "hotū’’ti vatvā dānaṁ adāsi vuttampi cetaṁ –",
  "atk-s0514a3:5839": "‘‘Jāliṁ kaṇhājinaṁ dhītaṁ, maddiṁ deviṁ patibbataṁ;",
  "atk-s0514a3:5840": "Cajamāno na cintesiṁ, bodhiyāyeva kāraṇā.",
  "atk-s0514a3:5841": "‘‘Na me dessā ubho puttā, maddī devī na dessiyā;",
  "atk-s0514a3:5842": "Sabbaññutaṁ piyaṁ mayhaṁ, tasmā piye adāsaha’’nti. (cariyā. 1.118-119);",
  "atk-s0514a3:5843_0": "Tattha sampakampathāti pathavī udakapariyantaṁ katvā kampittha. Nevassa maddī bhākuṭīti",
  "atk-s0514a3:5843_1": "bhikkhave, tasmiṁ khaṇe maddī ‘‘maṁ mahallakassa brāhmaṇassa rājā detī’’ti kodhavasena",
  "atk-s0514a3:5843_2": "bhākuṭipi nāhosi. Na sandhīyati na rodatīti neva maṅku ahosi, na akkhīni pūretvā",
  "atk-s0514a3:5843_3": "rodati, atha kho tuṇhī sā hutvā ‘‘mādisaṁ itthiratanaṁ dadamāno na nikkāraṇā dassati,",
  "atk-s0514a3:5843_4": "eso yaṁ varaṁ, taṁ jānātī’’ti phullapadumavaṇṇaṁ assa mukhaṁ pekkhateva, olokayamānāva ṭhitāti attho.",
  "atk-s0514a3:5844": "Atha mahāsatto ‘‘kīdisā maddī’’ti tassā mukhaṁ olokesi. Sāpi ‘‘sāmi kiṁ maṁ olokesī’’ti vatvā sīhanādaṁ nadantī imaṁ gāthamāha –",
  "atk-s0514a3:5845": "2282.",
  "atk-s0514a3:5846": " ‘‘Komārī yassāhaṁ bhariyā, sāmiko mama issaro;",
  "atk-s0514a3:5847": "Yassicche tassa maṁ dajjā, vikkiṇeyya haneyya vā’’ti.",
  "atk-s0514a3:5848_0": "Tattha komārī yassāhaṁ bhariyāti ahaṁ yassa tava daharikā bhariyā, so tvaññeva mama",
  "atk-s0514a3:5848_1": "issaro sāmiko. Yassicche tassāti issaro ca nāma dāsiṁ maṁ yassa dātuṁ iccheyya, tassa",
  "atk-s0514a3:5848_2": "dadeyya. Vikkiṇeyya vāti dhanena vā atthe sati vikkiṇeyya, maṁsena vā atthe sati",
  "atk-s0514a3:5848_3": "haneyya, tasmā yaṁ vo ruccati, taṁ karotha, nāhaṁ kujjhāmīti.",
  "atk-s0514a3:5849": "Sakko tesaṁ paṇītajjhāsayataṁ viditvā thutiṁ akāsi. Tamatthaṁ pakāsento satthā āha –",
  "atk-s0514a3:5850": "2283.",
  "atk-s0514a3:5851": " ‘‘Tesaṁ saṅkappamaññāya, devindo etadabravi;",
  "atk-s0514a3:5852": "Sabbe jitā te paccūhā, ye dibbā ye ca mānusā.",
  "atk-s0514a3:5853": "2284.",
  "atk-s0514a3:5854": " ‘‘Ninnāditā te pathavī, saddo te tidivaṅgato;",
  "atk-s0514a3:5855": "Samantā vijjutā āguṁ, girīnaṁva patissutā.",
  "atk-s0514a3:5856": "2285.",
  "atk-s0514a3:5857": " ‘‘Tassa te anumodanti, ubho nāradapabbatā;",
  "atk-s0514a3:5858": "Indo ca brahmā pajāpati, somo yamo vessavaṇo;",
  "atk-s0514a3:5859": "Sabbe devānumodanti, dukkarañhi karoti so.",
  "atk-s0514a3:5860": "2286.",
  "atk-s0514a3:5861": " ‘‘Duddadaṁ dadamānānaṁ, dukkaraṁ kamma kubbataṁ;",
  "atk-s0514a3:5862": "Asanto nānukubbanti, sataṁ dhammo durannayo.",
  "atk-s0514a3:5863": "2287.",
  "atk-s0514a3:5864": " ‘‘Tasmā satañca asataṁ, nānā hoti ito gati;",
  "atk-s0514a3:5865": "Asanto nirayaṁ yanti, santo saggaparāyaṇā.",
  "atk-s0514a3:5866": "2288.",
  "atk-s0514a3:5867": " ‘‘Yametaṁ kumāre adā, bhariyaṁ adā vane vasaṁ;",
  "atk-s0514a3:5868": "Brahmayānamanokkamma, sagge te taṁ vipaccatū’’ti.",
  "atk-s0514a3:5869_0": "Tattha paccūhāti paccatthikā. Dibbāti dibbasampattipaṭibāhakā. Mānusāti manussasampattipaṭibāhakā.",
  "atk-s0514a3:5869_1": "Ke pana teti? Macchariyadhammā. Te sabbe puttadāraṁ dentena mahāsattena jitā. Tenāha",
  "atk-s0514a3:5869_2": "‘‘sabbe jitā te paccūhā’’ti. Dukkarañhi karoti soti so vessantaro rājā ekakova araññe",
  "atk-s0514a3:5869_3": "vasanto bhariyaṁ brāhmaṇassa dento dukkaraṁ karotīti evaṁ sabbe devā anumodantīti",
  "atk-s0514a3:5869_4": "vadati. ‘‘Yameta’’nti gāthaṁ anumodanaṁ karonto āha. Vane vasanti vane vasanto. Brahmayānanti",
  "atk-s0514a3:5869_5": "seṭṭhayānaṁ. Tividho hi sucaritadhammo evarūpo ca dānadhammo ariyamaggassa paccayo",
  "atk-s0514a3:5869_6": "hotīti ‘‘brahmayāna’’nti vuccati. Tasmā yaṁ taṁ idaṁ ajja dānaṁ dadatopi nipphannaṁ",
  "atk-s0514a3:5869_7": "brahmayānaṁ apāyabhūmiṁ anokkamitvā sagge te taṁ vipaccatu, vipākapariyosāne ca sabbaññutaññāṇadāyakaṁ hotūti.",
  "atk-s0514a3:5870": "Evamassa sakko anumodanaṁ katvā ‘‘idāni mayā idha papañcaṁ akatvā imaṁ imasseva datvā gantuṁ vaṭṭatī’’ti cintetvā āha –",
  "atk-s0514a3:5871": "2289.",
  "atk-s0514a3:5872": " ‘‘Dadāmi bhoto bhariyaṁ, maddiṁ sabbaṅgasobhanaṁ;",
  "atk-s0514a3:5873": "Tvañceva maddiyā channo, maddī ca patinā saha.",
  "atk-s0514a3:5874": "2290.",
  "atk-s0514a3:5875": " ‘‘Yathā payo ca saṅkho ca, ubho samānavaṇṇino;",
  "atk-s0514a3:5876": "Evaṁ tuvañca maddī ca, samānamanacetasā.",
  "atk-s0514a3:5877": "2291.",
  "atk-s0514a3:5878": " ‘‘Avaruddhettha araññasmiṁ, ubho sammatha assame;",
  "atk-s0514a3:5879": "Khattiyā gottasampannā, sujātā mātupettito;",
  "atk-s0514a3:5880": "Yathā puññāni kayirātha, dadantā aparāpara’’nti.",
  "atk-s0514a3:5882_0": "Tattha channoti anurūpo. Ubho samānavaṇṇinoti samānavaṇṇā ubhopi parisuddhāyeva.",
  "atk-s0514a3:5882_1": "Samānamanacetasāti ācārādīhi kammehi samānena manasaṅkhātena cetasā samannāgatā.",
  "atk-s0514a3:5882_2": "Avaruddhetthāti raṭṭhato pabbājitā hutvā ettha araññe vasatha. Yathā puññānīti yathā",
  "atk-s0514a3:5882_3": "jetuttaranagare vo bahūni puññāni katāni, hiyyo puttānaṁ ajja bhariyāya dānavasenapi",
  "atk-s0514a3:5882_4": "katānīti ettakeneva paritosaṁ akatvā ito uttaripi aparāparaṁ dadantā yathānurūpāni",
  "atk-s0514a3:5882_5": "puññāni kareyyāthāti.",
  "atk-s0514a3:5883": "Evañca pana vatvā sakko mahāsattassa maddiṁ paṭicchāpetvā varaṁ dātuṁ attānaṁ ācikkhanto āha –",
  "atk-s0514a3:5884": "2292.",
  "atk-s0514a3:5885": " ‘‘Sakkohamasmi devindo, āgatosmi tavantike;",
  "atk-s0514a3:5886": "Varaṁ varassu rājisi, vare aṭṭha dadāmi te’’ti.",
  "atk-s0514a3:5887": "Kathentoyeva ca dibbattabhāvena jalanto taruṇasūriyo viya ākāse aṭṭhāsi. Tato bodhisatto varaṁ gaṇhanto āha –",
  "atk-s0514a3:5888": "2293.",
  "atk-s0514a3:5889": " ‘‘Varaṁ ce me ado sakka, sabbabhūtānamissara;",
  "atk-s0514a3:5890": "Pitā maṁ anumodeyya, ito pattaṁ sakaṁ gharaṁ;",
  "atk-s0514a3:5891": "Āsanena nimanteyya, paṭhametaṁ varaṁ vare.",
  "atk-s0514a3:5892": "2294.",
  "atk-s0514a3:5893": " ‘‘Purisassa vadhaṁ na roceyyaṁ, api kibbisakārakaṁ;",
  "atk-s0514a3:5894": "Vajjhaṁ vadhamhā moceyyaṁ, dutiyetaṁ varaṁ vare.",
  "atk-s0514a3:5895": "2295.",
  "atk-s0514a3:5896": " ‘‘Ye vuḍḍhā ye ca daharā, ye ca majjhimaporisā;",
  "atk-s0514a3:5897": "Mameva upajīveyyuṁ, tatiyetaṁ varaṁ vare.",
  "atk-s0514a3:5898": "2296.",
  "atk-s0514a3:5899": " ‘‘Paradāraṁ na gaccheyyaṁ, sadārapasuto siyaṁ;",
  "atk-s0514a3:5900": "Thīnaṁ vasaṁ na gaccheyyaṁ, catutthetaṁ varaṁ vare.",
  "atk-s0514a3:5901": "2297.",
  "atk-s0514a3:5902": " ‘‘Putto me sakka jāyetha, so ca dīghāyuko siyā;",
  "atk-s0514a3:5903": "Dhammena jine pathaviṁ, pañcametaṁ varaṁ vare.",
  "atk-s0514a3:5904": "2298.",
  "atk-s0514a3:5905": " ‘‘Tato ratyā vivasāne, sūriyassuggamanaṁ pati;",
  "atk-s0514a3:5906": "Dibbā bhakkhā pātubhaveyyuṁ, chaṭṭhametaṁ varaṁ vare.",
  "atk-s0514a3:5907": "2299.",
  "atk-s0514a3:5908": " ‘‘Dadato me na khīyetha, datvā nānutapeyyahaṁ;",
  "atk-s0514a3:5909": "Dadaṁ cittaṁ pasādeyyaṁ, sattametaṁ varaṁ vare.",
  "atk-s0514a3:5910": "2300.",
  "atk-s0514a3:5911": " ‘‘Ito vimuccamānāhaṁ, saggagāmī visesagū;",
  "atk-s0514a3:5912": "Anivatti tato assaṁ, aṭṭhametaṁ varaṁ vare’’ti.",
  "atk-s0514a3:5913_0": "Tattha anumodeyyāti sampaṭiccheyya na kujjheyya. Ito pattanti imamhā araññā sakaṁ",
  "atk-s0514a3:5913_1": "gharaṁ anuppattaṁ. Āsanenāti rājāsanena. Rajjaṁ me detūti vadati. Api kibbisakārakanti",
  "atk-s0514a3:5913_2": "rājā hutvā rājāparādhikampi vajjhaṁ vadhamhā moceyyaṁ, evarūpassapi me vadho nāma",
  "atk-s0514a3:5913_3": "na ruccatu. Mameva upajīveyyunti sabbete maññeva nissāya upajīveyyuṁ. Dhammena jineti",
  "atk-s0514a3:5913_4": "dhammena jinātu, dhammena rajjaṁ kāretūti attho. Visesagūti visesagamano hutvā tusitapure",
  "atk-s0514a3:5913_5": "nibbatto homīti vadati. Anivattitato assanti tusitabhavanato cavitvā manussattaṁ",
  "atk-s0514a3:5913_6": "āgato punabhave anivatti assaṁ, sabbaññutaṁ sampāpuṇeyyanti vadati.",
  "atk-s0514a3:5914": "2301.",
  "atk-s0514a3:5915": " ‘‘Tassa taṁ vacanaṁ sutvā, devindo etadabravi;",
  "atk-s0514a3:5916": "‘Aciraṁ vata te tato, pitā taṁ daṭṭhumessatī’’’ti.",
  "atk-s0514a3:5917_0": "Tattha daṭṭhumessatīti mahārāja, tava mātā ca pitā ca acireneva taṁ passitukāmo hutvā",
  "atk-s0514a3:5917_1": "idhāgamissati, āgantvā ca pana setacchattaṁ datvā rajjaṁ niyyādetvā jetuttaranagarameva",
  "atk-s0514a3:5917_2": "nessati, sabbe te manorathā matthakaṁ pāpuṇissanti, mā cintayi, appamatto hohi, mahārājāti.",
  "atk-s0514a3:5918": "Evaṁ mahāsattassa ovādaṁ datvā sakko sakaṭṭhānameva gato. Tamatthaṁ pakāsento satthā āha –",
  "atk-s0514a3:5919": "2302.",
  "atk-s0514a3:5920": " ‘‘Idaṁ vatvāna maghavā, devarājā sujampati;",
  "atk-s0514a3:5921": "Vessantare varaṁ datvā, saggakāyaṁ apakkamī’’ti.",
  "atk-s0514a3:5922": "Tattha vessantareti vessantarassa. Apakkamīti gato anuppattoyevāti.",
  "atk-s0514a3:5923": "Sakkapabbavaṇṇanā niṭṭhitā.",
  "atk-s0514a3:5924": "Mahārājapabbavaṇṇanā",
  "atk-s0514a3:5925_0": "Bodhisatto ca maddī ca sammodamānā sakkadattiye assame vasiṁsu. Jūjakopi kumāre gahetvā",
  "atk-s0514a3:5925_1": "saṭṭhiyojanamaggaṁ paṭipajji. Devatā kumārānaṁ ārakkhamakaṁsu. Jūjakopi sūriye atthaṅgate",
  "atk-s0514a3:5925_2": "kumāre gacche bandhitvā bhūmiyaṁ nipajjāpetvā sayaṁ caṇḍavāḷamigabhayena rukkhaṁ",
  "atk-s0514a3:5925_3": "āruyha viṭapantare sayati. Tasmiṁ khaṇe eko devaputto vessantaravaṇṇena, ekā devadhītā",
  "atk-s0514a3:5925_4": "maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṁ",
  "atk-s0514a3:5925_5": "bhojetvā dibbasayane sayāpetvā aruṇuggamanakāle baddhākāreneva nipajjāpetvā antaradhāyi.",
  "atk-s0514a3:5925_6": "Evaṁ te devatāsaṅgahena arogā hutvā gacchanti. Jūjakopi devatādhiggahito hutvā ‘‘kāliṅgaraṭṭhaṁ",
  "atk-s0514a3:5925_7": "gacchāmī’’ti gacchanto aḍḍhamāsena jetuttaranagaraṁ patto. Taṁ divasaṁ paccūsakāle",
  "atk-s0514a3:5925_8": "sañjayo mahārājā supinaṁ passi. Evarūpo supino ahosi – rañño mahāvinicchaye nisinnassa",
  "atk-s0514a3:5925_9": "eko puriso kaṇho dve padumāni āharitvā rañño hatthe ṭhapesi. Rājā tāni dvīsu kaṇṇesu",
  "atk-s0514a3:5925_10": "piḷandhi. Tesaṁ reṇu bhassitvā rañño ure patati. So pabujjhitvā pātova brāhmaṇe pucchi.",
  "atk-s0514a3:5925_11": "Te ‘‘cirapavutthā vo, deva, bandhavā āgamissantī’’ti byākariṁsu. So pātova sīsaṁ",
  "atk-s0514a3:5925_12": "nhāyitvā nānaggarasabhojanaṁ bhuñjitvā alaṅkaritvā vinicchaye nisīdi. Devatā brāhmaṇaṁ",
  "atk-s0514a3:5925_13": "dvīhi kumārehi saddhiṁ ānetvā rājaṅgaṇe ṭhapayiṁsu. Tasmiṁ khaṇe rājā maggaṁ olokento kumāre disvā āha –",
  "atk-s0514a3:5926": "2303.",
  "atk-s0514a3:5927": " ‘‘Kassetaṁ mukhamābhāti, hemaṁ-vuttattamagginā;",
  "atk-s0514a3:5928": "Nikkhaṁva jātarūpassa, ukkāmukhapahaṁsitaṁ.",
  "atk-s0514a3:5929": "2304.",
  "atk-s0514a3:5930": " ‘‘Ubho sadisapaccaṅgā, ubho sadisalakkhaṇā;",
  "atk-s0514a3:5931": "Jālissa sadiso eko, ekā kaṇhājinā yathā.",
  "atk-s0514a3:5932": "2305.",
  "atk-s0514a3:5933": " ‘‘Sīhā bilāva nikkhantā, ubho sampatirūpakā;",
  "atk-s0514a3:5934": "Jātarūpamayāyeva, ime dissanti dārakā’’ti.",
  "atk-s0514a3:5935": "Tattha hemaṁvuttattamaggināti hemaṁ iva uttattaṁ agginā. Sīhā bilāva nikkhantāti kañcanaguhato nikkhantā sīhā viya.",
  "atk-s0514a3:5936": "Evaṁ rājā tīhi gāthāhi kumāre vaṇṇetvā ekaṁ amaccaṁ āṇāpesi ‘‘gacchetaṁ brāhmaṇaṁ dārakehi saddhiṁ ānehī’’ti. So vegena gantvā brāhmaṇaṁ ānesi. Atha rājā brāhmaṇaṁ āha –",
  "atk-s0514a3:5937": "2306.",
  "atk-s0514a3:5938": " ‘‘Kuto nu bhavaṁ bhāradvāja, ime ānesi dārake;",
  "atk-s0514a3:5939": "Ajja raṭṭhaṁ anuppatto, kuhiṁ gacchasi brāhmaṇā’’ti.",
  "atk-s0514a3:5940": "Jūjako āha –",
  "atk-s0514a3:5941": "2307.",
  "atk-s0514a3:5942": " ‘‘Mayhaṁ te dārakā deva, dinnā vittena sañjaya;",
  "atk-s0514a3:5943": "Ajja pannarasā ratti, yato laddhā me dārakā’’ti.",
  "atk-s0514a3:5944": "Tattha vittenāti tuṭṭhena pasannena. Ajja pannarasā rattīti imesaṁ laddhadivasato paṭṭhāya ajja pannarasā rattīti vadati.",
  "atk-s0514a3:5945": "Rājā āha –",
  "atk-s0514a3:5946": "2308.",
  "atk-s0514a3:5947": " ‘‘Kena vā vācapeyyena, sammāñāyena saddahe;",
  "atk-s0514a3:5948": "Ko tetaṁ dānamadadā, puttake dānamuttama’’nti.",
  "atk-s0514a3:5949_0": "Tattha kena vā vācapeyyenāti brāhmaṇa, kena piyavacanena te tayā laddhā. Sammāñāyena",
  "atk-s0514a3:5949_1": "saddaheti musāvādaṁ akatvā sammāñāyena kāraṇena amhe saddahāpeyyāsi. Puttaketi attano",
  "atk-s0514a3:5949_2": "piyaputtake uttamaṁ dānaṁ katvā ko te etaṁ dānaṁ adadāti.",
  "atk-s0514a3:5950": "Jūjako āha –",
  "atk-s0514a3:5951": "2309.",
  "atk-s0514a3:5952": " ‘‘Yo yācataṁ patiṭṭhāsi, bhūtānaṁ dharaṇīriva;",
  "atk-s0514a3:5953": "So me vessantaro rājā, puttedāsi vane vasaṁ.",
  "atk-s0514a3:5954": "2310.",
  "atk-s0514a3:5955": " ‘‘Yo yācataṁ gatī āsi, savantīnaṁva sāgaro;",
  "atk-s0514a3:5956": "So me vessantaro rājā, puttedāsi vane vasa’’nti.",
  "atk-s0514a3:5957": "Tattha patiṭṭhāsīti patiṭṭhā āsi.",
  "atk-s0514a3:5958": "Taṁ sutvā amaccā vessantaraṁ garahamānā āhaṁsu –",
  "atk-s0514a3:5959": "2311.",
  "atk-s0514a3:5960": " ‘‘Dukkaṭaṁ vata bho raññā, saddhena gharamesinā;",
  "atk-s0514a3:5961": "Kathaṁ nu puttake dajjā, araññe avaruddhako.",
  "atk-s0514a3:5962": "2312.",
  "atk-s0514a3:5963": " ‘‘Imaṁ bhonto nisāmetha, yāvantettha samāgatā;",
  "atk-s0514a3:5964": "Kathaṁ vessantaro rājā, puttedāsi vane vasaṁ.",
  "atk-s0514a3:5965": "2313.",
  "atk-s0514a3:5966": " ‘‘Dāsiṁ dāsañca so dajjā, assaṁ cassatarīrathaṁ;",
  "atk-s0514a3:5967": "Hatthiñca kuñjaraṁ dajjā, kathaṁ so dajja dārake’’ti.",
  "atk-s0514a3:5968_0": "Tattha saddhenāti saddhāya sampannenapi satā gharaṁ āvasantena raññā idaṁ dukkaṭaṁ",
  "atk-s0514a3:5968_1": "vata, ayuttaṁ vata kataṁ. Avaruddhakoti raṭṭhā pabbājito araññe vasanto. Imaṁ bhontoti",
  "atk-s0514a3:5968_2": "bhonto nagaravāsino yāvanto ettha samāgatā, sabbe imaṁ nisāmetha upadhāretha, kathaṁ",
  "atk-s0514a3:5968_3": "nāmeso puttake dāse katvā adāsi, kena nāma evarūpaṁ katapubbanti adhippāyenevamāhaṁsu.",
  "atk-s0514a3:5968_4": "Dajjāti dāsādīsu yaṁ kiñci dhanaṁ detu. Kathaṁ so dajja dāraketi ime pana dārake",
  "atk-s0514a3:5968_5": "kena kāraṇena adāsīti.",
  "atk-s0514a3:5969": "Taṁ sutvā kumāro pitu garahaṁ asahanto vātābhihatassa sineruno bāhaṁ oḍḍento viya imaṁ gāthamāha –",
  "atk-s0514a3:5970": "2314.",
  "atk-s0514a3:5971": " ‘‘Yassa nassa ghare dāso, asso cassatarīratho;",
  "atk-s0514a3:5972": "Hatthī ca kuñjaro nāgo, kiṁ so dajjā pitāmahā’’ti.",
  "atk-s0514a3:5973": "Rājā āha –",
  "atk-s0514a3:5974": "2315.",
  "atk-s0514a3:5975": " ‘‘Dānamassa pasaṁsāma, na ca nindāma puttakā;",
  "atk-s0514a3:5976": "Kathaṁ nu hadayaṁ āsi, tumhe datvā vanibbake’’ti.",
  "atk-s0514a3:5977": "Tattha dānamassa pasaṁsāmāti puttakā mayaṁ tava pitu dānaṁ pasaṁsāma na nindāma.",
  "atk-s0514a3:5978": "Taṁ sutvā kumāro āha –",
  "atk-s0514a3:5979": "2316.",
  "atk-s0514a3:5980": " ‘‘Dukkhassa hadayaṁ āsi, atho uṇhampi passasi;",
  "atk-s0514a3:5981": "Rohinīheva tambakkhī, pitā assūni vattayī’’ti.",
  "atk-s0514a3:5982_0": "Tattha dukkhassa hadayaṁ āsīti pitāmaha kaṇhājināya vuttaṁ etaṁ vacanaṁ sutvā tassa",
  "atk-s0514a3:5982_1": "hadayaṁ dukkhaṁ āsi. Rohinīheva tambakkhīti tambavaṇṇehi viya rattaakkhīhi mama pitā",
  "atk-s0514a3:5982_2": "tasmiṁ khaṇe assūni pavattayi.",
  "atk-s0514a3:5983": "Idānissā taṁ vacanaṁ dassento āha –",
  "atk-s0514a3:5984": "2317.",
  "atk-s0514a3:5985": " ‘‘Yaṁ taṁ kaṇhājināvoca, ayaṁ maṁ tāta brāhmaṇo;",
  "atk-s0514a3:5986": "Laṭṭhiyā paṭikoṭeti, ghare jātaṁva dāsiyaṁ.",
  "atk-s0514a3:5987": "2318.",
  "atk-s0514a3:5988": " ‘‘Na cāyaṁ brāhmaṇo tāta, dhammikā honti brāhmaṇā;",
  "atk-s0514a3:5989": "Yakkho brāhmaṇavaṇṇena, khādituṁ tāta neti no;",
  "atk-s0514a3:5990": "Nīyamāne pisācena, kiṁ nu tāta udikkhasī’’ti.",
  "atk-s0514a3:5991": "Atha ne kumāre brāhmaṇaṁ amuñcante disvā rājā gāthamāha –",
  "atk-s0514a3:5992": "2319.",
  "atk-s0514a3:5993": " ‘‘Rājaputtī ca vo mātā, rājaputto ca vo pitā;",
  "atk-s0514a3:5994": "Pubbe me aṅkamāruyha, kiṁ nu tiṭṭhatha ārakā’’ti.",
  "atk-s0514a3:5995": "Tattha pubbe meti tumhe ito pubbe maṁ disvā vegenāgantvā mama aṅkamāruyha, idāni kiṁ nu ārakā tiṭṭhathāti?",
  "atk-s0514a3:5996": "Kumāro āha –",
  "atk-s0514a3:5997": "2320.",
  "atk-s0514a3:5998": " ‘‘Rājaputtī ca no mātā, rājaputto ca no pitā;",
  "atk-s0514a3:5999": "Dāsā mayaṁ brāhmaṇassa, tasmā tiṭṭhāma ārakā’’ti.",
  "atk-s0514a3:6000": "Tattha dāsā mayanti idāni pana mayaṁ brāhmaṇassa dāsā bhavāma.",
  "atk-s0514a3:6001": "Rājā āha –",
  "atk-s0514a3:6002": "2321.",
  "atk-s0514a3:6003": " ‘‘Mā sammevaṁ avacuttha, ḍayhate hadayaṁ mama;",
  "atk-s0514a3:6004": "Citakāyaṁva me kāyo, āsane na sukhaṁ labhe.",
  "atk-s0514a3:6005": "2322.",
  "atk-s0514a3:6006": " ‘‘Mā sammevaṁ avacuttha, bhiyyo sokaṁ janetha maṁ;",
  "atk-s0514a3:6007": "Nikkiṇissāmi dabbena, na vo dāsā bhavissatha.",
  "atk-s0514a3:6008": "2323.",
  "atk-s0514a3:6009": " ‘‘Kimagghiyañhi vo tāta, brāhmaṇassa pitā adā;",
  "atk-s0514a3:6010": "Yathābhūtaṁ me akkhātha, paṭipādentu brāhmaṇa’’nti.",
  "atk-s0514a3:6011_0": "Tattha sammāti piyavacanaṁ. Citakāyaṁva me kāyoti idāni mama kāyo aṅgāracitakāyaṁ",
  "atk-s0514a3:6011_1": "āropito viya jāto. Janetha manti janetha me, ayameva vā pāṭho. Nikkiṇissāmi dabbenāti",
  "atk-s0514a3:6011_2": "dhanaṁ datvā mocessāmi. Kimagghiyanti kiṁ agghaṁ katvā. Paṭipādentūti dhanaṁ paṭicchāpentu.",
  "atk-s0514a3:6012": "Kumāro āha –",
  "atk-s0514a3:6013": "2324.",
  "atk-s0514a3:6014": " ‘‘Sahassagghañhi maṁ tāta, brāhmaṇassa pitā adā;",
  "atk-s0514a3:6015": "Atha kaṇhājinaṁ kaññaṁ, hatthinā ca satena cā’’ti.",
  "atk-s0514a3:6016_0": "Tattha sahassagghaṁ hīti deva, maṁ pitā tadā nikkhasahassaṁ agghāpetvā adāsi. Atha",
  "atk-s0514a3:6016_1": "kaṇhājinanti kaniṭṭhaṁ pana me kaṇhājinaṁ. Hatthinā ca satena cāti hatthīnañca assānañca",
  "atk-s0514a3:6016_2": "usabhānañca nikkhānañcāti sabbesaṁ etesaṁ satena antamaso mañcapīṭhapāduke upādāya",
  "atk-s0514a3:6016_3": "sabbasatena agghāpesīti.",
  "atk-s0514a3:6017": "Rājā kumārānaṁ nikkayaṁ dāpento āha –",
  "atk-s0514a3:6018": "2325.",
  "atk-s0514a3:6019": " ‘‘Uṭṭhehi katte taramāno, brāhmaṇassa avākara;",
  "atk-s0514a3:6020": "Dāsisataṁ dāsasataṁ, gavaṁ hatthusabhaṁ sataṁ;",
  "atk-s0514a3:6021": "Jātarūpasahassañca, puttānaṁ dehi nikkaya’’nti.",
  "atk-s0514a3:6022": "Tattha avākarāti dehi.",
  "atk-s0514a3:6023": "2326.",
  "atk-s0514a3:6024": " ‘‘Tato kattā taramāno, brāhmaṇassa avākari;",
  "atk-s0514a3:6025": "Dāsisataṁ dāsasataṁ, gavaṁ hatthusabhaṁ sataṁ;",
  "atk-s0514a3:6026": "Jātarūpasahassañca, puttānaṁdāsi nikkaya’’nti.",
  "atk-s0514a3:6027": "Tattha avākarīti adāsi. Nikkayanti agghassa mūlaṁ.",
  "atk-s0514a3:6028_0": "Evaṁ brāhmaṇassa sabbasatañca nikkhasahassañca kumārānaṁ nikkayaṁ adāsi, sattabhūmikañca",
  "atk-s0514a3:6028_1": "pāsādaṁ, brāhmaṇassa parivāro mahā ahosi. So dhanaṁ paṭisāmetvā pāsādaṁ abhiruyha",
  "atk-s0514a3:6028_2": "sādurasabhojanaṁ bhuñjitvā mahāsayane nipajji. Kumāre sīsaṁ nahāpetvā bhojetvā alaṅkaritvā",
  "atk-s0514a3:6028_3": "ekaṁ ayyako, ekaṁ ayyikāti dvepi ucchaṅge upavesesuṁ. Tamatthaṁ pakāsento satthā āha –",
  "atk-s0514a3:6029": "2327.",
  "atk-s0514a3:6030": " ‘‘Nikkiṇitvā nahāpetvā, bhojayitvāna dārake;",
  "atk-s0514a3:6031": "Samalaṅkaritvā bhaṇḍena, ucchaṅge upavesayuṁ.",
  "atk-s0514a3:6032": "2328.",
  "atk-s0514a3:6033": " ‘‘Sīsaṁ nhāte sucivatthe, sabbābharaṇabhūsite;",
  "atk-s0514a3:6034": "Rājā aṅke karitvāna, ayyako paripucchatha.",
  "atk-s0514a3:6035": "2329.",
  "atk-s0514a3:6036": " ‘‘Kuṇḍale ghusite māle, sabbābharaṇabhūsite;",
  "atk-s0514a3:6037": "Rājā aṅke karitvāna, idaṁ vacanamabravi.",
  "atk-s0514a3:6038": "2330.",
  "atk-s0514a3:6039": " ‘‘Kacci ubho arogā te, jāli mātāpitā tava;",
  "atk-s0514a3:6040": "Kacci uñchena yāpenti, kacci mūlaphalā bahū.",
  "atk-s0514a3:6041": "2331.",
  "atk-s0514a3:6042": " ‘‘Kacci ḍaṁsā makasā ca, appameva sarīsapā;",
  "atk-s0514a3:6043": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:6044": "Tattha kuṇḍaleti kuṇḍalāni pilandhāpetvā. Ghusiteti ugghosite manoramaṁ ravaṁ ravante. Māleti pupphāni pilandhāpetvā. Aṅke karitvānāti jālikumāraṁ aṅke nisīdāpetvā.",
  "atk-s0514a3:6045": "Kumāro āha –",
  "atk-s0514a3:6046": "2332.",
  "atk-s0514a3:6047": " ‘‘Atho ubho arogā me, deva mātāpitā mama;",
  "atk-s0514a3:6048": "Atho uñchena yāpenti, atho mūlaphalā bahū.",
  "atk-s0514a3:6049": "2333.",
  "atk-s0514a3:6050": " ‘‘Atho ḍaṁsā makasā ca, appameva sarīsapā;",
  "atk-s0514a3:6051": "Vane vāḷamigākiṇṇe, hiṁsā nesaṁ na vijjati.",
  "atk-s0514a3:6052": "2334.",
  "atk-s0514a3:6053": " ‘‘Khaṇantālukalambāni, bilāni takkalāni ca;",
  "atk-s0514a3:6054": "Kolaṁ bhallātakaṁ bellaṁ, sā no āhatva posati.",
  "atk-s0514a3:6055": "2335.",
  "atk-s0514a3:6056": " ‘‘Yañceva sā āharati, vanamūlaphalahāriyā;",
  "atk-s0514a3:6057": "Taṁ no sabbe samāgantvā, rattiṁ bhuñjāma no divā.",
  "atk-s0514a3:6058": "2336.",
  "atk-s0514a3:6059": " ‘‘Ammāva no kisā paṇḍu, āharantī dumapphalaṁ;",
  "atk-s0514a3:6060": "Vātātapena sukhumālī, padumaṁ hatthagatāmiva.",
  "atk-s0514a3:6061": "2337.",
  "atk-s0514a3:6062": " ‘‘Ammāya patanū kesā, vicarantyā brahāvane;",
  "atk-s0514a3:6063": "Vane vāḷamigākiṇṇe, khaggadīpinisevite.",
  "atk-s0514a3:6064": "2338.",
  "atk-s0514a3:6065": " ‘‘Kesesu jaṭaṁ bandhitvā, kacche jallamadhārayi;",
  "atk-s0514a3:6066": "Cammavāsī chamā seti, jātavedaṁ namassatī’’ti.",
  "atk-s0514a3:6067_0": "Tattha khaṇantālukalambānīti khaṇantī ālūni ca kalambāni ca. Iminā mātāpitūnaṁ kicchajīvikaṁ",
  "atk-s0514a3:6067_1": "vaṇṇeti. Taṁ noti ettha noti nipātamattaṁ. Padumaṁ hatthagatāmivāti hatthena parimadditaṁ",
  "atk-s0514a3:6067_2": "padumaṁ viya jātā. Patanū kesāti deva, ammāya me mahāvane vicarantiyā te bhamarapattavaṇṇā",
  "atk-s0514a3:6067_3": "kāḷakesā rukkhasākhādīhi viluttā patanū jātā. Jallamadhārayīti ubhohi kacchehi jallaṁ",
  "atk-s0514a3:6067_4": "dhāreti, kiliṭṭhavesena vicaratīti.",
  "atk-s0514a3:6068": "So evaṁ mātu dukkhitabhāvaṁ kathetvā ayyakaṁ codento imaṁ gāthamāha –",
  "atk-s0514a3:6069": "2339.",
  "atk-s0514a3:6070": " ‘‘Puttā piyā manussānaṁ, lokasmiṁ udapajjisuṁ;",
  "atk-s0514a3:6071": "Na hi nūnamhākaṁ ayyassa, putte sneho ajāyathā’’ti.",
  "atk-s0514a3:6072": "Tattha udapajjisunti uppajjiṁsu.",
  "atk-s0514a3:6073": "Tato rājā attano dosaṁ āvikaronto āha –",
  "atk-s0514a3:6074": "2340.",
  "atk-s0514a3:6075": " ‘‘Dukkaṭañca hi no putta, bhūnahaccaṁ kataṁ mayā;",
  "atk-s0514a3:6076": "Yohaṁ sivīnaṁ vacanā, pabbājesimadūsakaṁ.",
  "atk-s0514a3:6077": "2341.",
  "atk-s0514a3:6078": " ‘‘Yaṁ me kiñci idha atthi, dhanaṁ dhaññañca vijjati;",
  "atk-s0514a3:6079": "Etu vessantaro rājā, siviraṭṭhe pasāsatū’’ti.",
  "atk-s0514a3:6080_0": "Tattha puttāti putta jāli etaṁ amhākaṁ dukkaṭaṁ. Bhūnahaccanti vuḍḍhighātakammaṁ.",
  "atk-s0514a3:6080_1": "Yaṁ me kiñcīti tāta, yaṁ me kiñci idha atthi, sabbaṁ te pitu demi. Siviraṭṭhe pasāsatūti",
  "atk-s0514a3:6080_2": "imasmiṁ nagare so rājā hutvā pasāsatūti.",
  "atk-s0514a3:6081": "Kumāro āha –",
  "atk-s0514a3:6082": "2342.",
  "atk-s0514a3:6083": " ‘‘Na deva mayhaṁ vacanā, ehiti sivisuttamo;",
  "atk-s0514a3:6084": "Sayameva devo gantvā, siñca bhogehi atraja’’nti.",
  "atk-s0514a3:6085": "Tattha sivisuttamoti siviseṭṭho vessantaro. Siñcāti mahāmegho viya vuṭṭhiyā bhogehi abhisiñca.",
  "atk-s0514a3:6086": "2343.",
  "atk-s0514a3:6087": " ‘‘Tato senāpatiṁ rājā, sañjayo ajjhabhāsatha;",
  "atk-s0514a3:6088": "Hatthī assā rathā pattī, senā sannāhayantu naṁ;",
  "atk-s0514a3:6089": "Negamā ca maṁ anventu, brāhmaṇā ca purohitā.",
  "atk-s0514a3:6090": "2344.",
  "atk-s0514a3:6091": " ‘‘Tato saṭṭhisahassāni, yodhino cārudassanā;",
  "atk-s0514a3:6092": "Khippamāyantu sannaddhā, nānāvaṇṇehilaṅkatā.",
  "atk-s0514a3:6093": "2345.",
  "atk-s0514a3:6094": " ‘‘Nīlavatthadharā neke, pītāneke nivāsitā;",
  "atk-s0514a3:6095": "Aññe lohitauṇhīsā, suddhāneke nivāsitā;",
  "atk-s0514a3:6096": "Khippamāyantu sannaddhā, nānāvaṇṇehilaṅkatā.",
  "atk-s0514a3:6097": "2346.",
  "atk-s0514a3:6098": " ‘‘Himavā yathā gandhadharo, pabbato gandhamādano;",
  "atk-s0514a3:6099": "Nānārukkhehi sañchanno, mahābhūtagaṇālayo.",
  "atk-s0514a3:6100": "2347.",
  "atk-s0514a3:6101": " ‘‘Osadhehi ca dibbehi, disā bhāti pavāti ca;",
  "atk-s0514a3:6102": "Khippamāyantu sannaddhā, disā bhantu pavantu ca.",
  "atk-s0514a3:6103": "2348.",
  "atk-s0514a3:6104": " ‘‘Tato nāgasahassāni, yojayantu catuddasa;",
  "atk-s0514a3:6105": "Suvaṇṇakacchā mātaṅgā, hemakappanavāsasā.",
  "atk-s0514a3:6106": "2349.",
  "atk-s0514a3:6107": " ‘‘Ārūḷhā gāmaṇīyehi, tomaraṅkusapāṇibhi;",
  "atk-s0514a3:6108": "Khippamāyantu sannaddhā, hatthikkhandhehi dassitā.",
  "atk-s0514a3:6109": "2350.",
  "atk-s0514a3:6110": " ‘‘Tato assasahassāni, yojayantu catuddasa;",
  "atk-s0514a3:6111": "Ājānīyāva jātiyā, sindhavā sīghavāhanā.",
  "atk-s0514a3:6112": "2351.",
  "atk-s0514a3:6113": " ‘‘Ārūḷhā gāmaṇīyehi, illiyācāpadhāribhi;",
  "atk-s0514a3:6114": "Khippamāyantu sannaddhā, assapiṭṭhehīlaṅkatā.",
  "atk-s0514a3:6115": "2352.",
  "atk-s0514a3:6116": " ‘‘Tato rathasahassāni, yojayantu catuddasa;",
  "atk-s0514a3:6117": "Ayosukatanemiyo, suvaṇṇacitapakkhare.",
  "atk-s0514a3:6118": "2353.",
  "atk-s0514a3:6119": " ‘‘Āropentu dhaje tattha, cammāni kavacāni ca;",
  "atk-s0514a3:6120": "Vippālentu ca cāpāni, daḷhadhammā pahārino;",
  "atk-s0514a3:6121": "Khippamāyantu sannaddhā, rathesu rathajīvino’’ti.",
  "atk-s0514a3:6122_0": "Tattha sannāhayantunanti sannayhantu. Saṭṭhisahassānīti mama puttena sahajātā saṭṭhisahassā",
  "atk-s0514a3:6122_1": "amaccā. Nīlavatthadharā neketi eke nīlavatthanivāsitā hutvā āyantu. Mahābhūtagaṇālayoti",
  "atk-s0514a3:6122_2": "bahuyakkhagaṇānaṁ ālayo. Disā bhantu pavantu cāti vuttappakāro himavā viya ābharaṇavilepanādīhi",
  "atk-s0514a3:6122_3": "obhāsentu ceva pavāyantu ca. Hatthikkhandhehīti te hatthigāmaṇino hatthikkhandhehi",
  "atk-s0514a3:6122_4": "khippamāyantu. Dassitāti dassitavibhūsanā. Ayosukatanemiyoti ayena suṭṭhu parikkhittanemiyo.",
  "atk-s0514a3:6122_5": "Suvaṇṇacitapakkhareti suvaṇṇena khacitapakkhare. Evarūpe cuddasa sahasse rathe yojayantūti",
  "atk-s0514a3:6122_6": "vadati. Vippālentūti āropentu.",
  "atk-s0514a3:6123_0": "Evaṁ rājā senaṅgaṁ vicāretvā ‘‘puttassa me jetuttaranagarato yāva vaṅkapabbatā aṭṭhusabhavitthāraṁ",
  "atk-s0514a3:6123_1": "āgamanamaggaṁ samatalaṁ katvā maggālaṅkāratthāya idañcidañca karothā’’ti āṇāpento āha –",
  "atk-s0514a3:6124": "2354.",
  "atk-s0514a3:6125": " ‘‘Lājā olopiyā pupphā, mālāgandhavilepanā;",
  "atk-s0514a3:6126": "Agghiyāni ca tiṭṭhantu, yena maggena ehiti.",
  "atk-s0514a3:6127": "2355.",
  "atk-s0514a3:6128": " ‘‘Gāme gāme sataṁ kumbhā, merayassa surāya ca;",
  "atk-s0514a3:6129": "Maggamhi patitiṭṭhantu, yena maggena ehiti.",
  "atk-s0514a3:6130": "2356.",
  "atk-s0514a3:6131": " ‘‘Maṁsā pūvā saṅkuliyo, kummāsā macchasaṁyutā;",
  "atk-s0514a3:6132": "Maggamhi patitiṭṭhantu, yena maggena ehiti.",
  "atk-s0514a3:6133": "2357.",
  "atk-s0514a3:6134": " ‘‘Sappi telaṁ dadhi khīraṁ, kaṅgubījā bahū surā;",
  "atk-s0514a3:6135": "Maggamhi patitiṭṭhantu, yena maggena ehiti.",
  "atk-s0514a3:6136": "2358.",
  "atk-s0514a3:6137": " ‘‘Āḷārikā ca sūdā ca, naṭanaṭṭakagāyino;",
  "atk-s0514a3:6138": "Pāṇissarā kumbhathūṇiyo, mandakā sokajjhāyikā.",
  "atk-s0514a3:6139": "2359.",
  "atk-s0514a3:6140": " ‘‘Āhaññantu sabbavīṇā, bheriyo dindimāni ca;",
  "atk-s0514a3:6141": "Kharamukhāni dhamentu, nadantu ekapokkharā.",
  "atk-s0514a3:6142": "2360.",
  "atk-s0514a3:6143": " ‘‘Mudiṅgā paṇavā saṅkhā, godhā parivadentikā;",
  "atk-s0514a3:6144": "Dindimāni ca haññantu, kutumpadindimāni cā’’ti.",
  "atk-s0514a3:6145_0": "Tattha lājā olopiyā pupphāti lājehi saddhiṁ lājapañcamakāni pupphāni okirantānaṁ",
  "atk-s0514a3:6145_1": "okiraṇapupphāni paṭiyādethāti āṇāpeti. Mālāgandhavilepanāti maggavitāne olambakamālā",
  "atk-s0514a3:6145_2": "ceva gandhavilepanāni ca. Agghiyāni cāti pupphaagghiyāni ceva ratanaagghiyāni ca",
  "atk-s0514a3:6145_3": "yena maggena mama putto ehiti, tattha tiṭṭhantu. Gāme gāmeti gāmadvāre gāmadvāre.",
  "atk-s0514a3:6145_4": "Patitiṭṭhantūti pipāsitānaṁ pivanatthāya paṭiyāditā hutvā surāmerayamajjakumbhā tiṭṭhantu.",
  "atk-s0514a3:6145_5": "Macchasaṁyutāti macchehi saṁyuttā. Kaṅgubījāti kaṅgupiṭṭhamayā. Mandakāti mandakagāyino.",
  "atk-s0514a3:6145_6": "Sokajjhāyikāti māyākārā, aññepi vā ye keci uppannasokaharaṇasamatthā sokajjhāyikāti",
  "atk-s0514a3:6145_7": "vuccanti, socante jane attano vaṁsaghosaparamparānaṁ nacce kate nissoke katvā sayāpakāti",
  "atk-s0514a3:6145_8": "attho. Kharamukhānīti sāmuddikamahāmukhasaṅkhā. Saṅkhāti dakkhiṇāvaṭṭā muṭṭhisaṅkhā",
  "atk-s0514a3:6145_9": ", nāḷisaṅkhāti dve saṅkhā. Godhā parivadentikā dindimāni kutumpadindimānīti imānipi cattāri tūriyāneva.",
  "atk-s0514a3:6146_0": "Evaṁ rājā maggālaṅkārāni vicāresi. Jūjakopi pamāṇātikkantaṁ bhuñjitvā jīrāpetuṁ asakkonto",
  "atk-s0514a3:6146_1": "tattheva kālamakāsi. Rājā tassa sarīrakiccaṁ kārāpetvā ‘‘nagare koci brāhmaṇassa",
  "atk-s0514a3:6146_2": "ñātako atthi, idaṁ gaṇhātū’’ti bheriṁ carāpesi. Na kañcissa ñātakaṁ passi, dhanaṁ",
  "atk-s0514a3:6146_3": "puna raññoyeva ahosi. Atha sattame divase sabbā senā sannipati. Atha rājā mahantena",
  "atk-s0514a3:6146_4": "parivārena jāliṁ magganāyakaṁ katvā nikkhami. Tamatthaṁ pakāsento satthā āha –",
  "atk-s0514a3:6147": "2361.",
  "atk-s0514a3:6148": " ‘‘Sā senā mahatī āsi, uyyuttā sivivāhinī;",
  "atk-s0514a3:6149": "Jālinā magganāyena, vaṅkaṁ pāyāsi pabbataṁ.",
  "atk-s0514a3:6150": "2362.",
  "atk-s0514a3:6151": " ‘‘Koñcaṁ nadati mātaṅgo, kuñjaro saṭṭhihāyano;",
  "atk-s0514a3:6152": "Kacchāya baddhamānāya, koñcaṁ nadati vāraṇo.",
  "atk-s0514a3:6153": "2363.",
  "atk-s0514a3:6154": " ‘‘Ājānīyā hasiyanti, nemighoso ajāyatha;",
  "atk-s0514a3:6155": "Abbhaṁ rajo acchādesi, uyyuttā sivivāhinī.",
  "atk-s0514a3:6156": "2364.",
  "atk-s0514a3:6157": " ‘‘Sā senā mahatī āsi, uyyuttā hārahārinī;",
  "atk-s0514a3:6158": "Jālinā magganāyena, vaṅkaṁ pāyāsi pabbataṁ.",
  "atk-s0514a3:6159": "2365.",
  "atk-s0514a3:6160": " ‘‘Te pāviṁsu brahāraññaṁ, bahusākhaṁ mahodakaṁ;",
  "atk-s0514a3:6161": "Puppharukkhehi sañchannaṁ, phalarukkhehi cūbhayaṁ.",
  "atk-s0514a3:6162": "2366.",
  "atk-s0514a3:6163": " ‘‘Tattha bindussarā vaggū, nānāvaṇṇā bahū dijā;",
  "atk-s0514a3:6164": "Kūjantamupakūjanti, utusampupphite dume.",
  "atk-s0514a3:6165": "2367.",
  "atk-s0514a3:6166": " ‘‘Te gantvā dīghamaddhānaṁ, ahorattānamaccaye;",
  "atk-s0514a3:6167": "Padesaṁ taṁ upāgacchuṁ, yattha vessantaro ahū’’ti.",
  "atk-s0514a3:6168_0": "Tattha mahatīti dvādasaakkhobhaṇisaṅkhātā senā. Uyyuttāti payātā. Koñcaṁ nadatīti",
  "atk-s0514a3:6168_1": "tadā kāliṅgaraṭṭhavāsino brāhmaṇā attano raṭṭhe deve vuṭṭhe taṁ nāgaṁ āharitvā sañjayassa",
  "atk-s0514a3:6168_2": "adaṁsu. So hatthī ‘‘sāmikaṁ vata passituṁ labhissāmī’’ti tuṭṭho koñcanādamakāsi.",
  "atk-s0514a3:6168_3": "Taṁ sandhāyetaṁ vuttaṁ. Kacchāyāti suvaṇṇakacchāya baddhamānāyapi tussitvā koñcaṁ",
  "atk-s0514a3:6168_4": "nadati. Hasiyantīti hasasaddamakaṁsu . Hārahārinīti haritabbaharaṇasamatthā. Pāviṁsūti",
  "atk-s0514a3:6168_5": "pavisiṁsu. Bahusākhanti bahurukkhasākhaṁ. Dīghamaddhānanti saṭṭhiyojanamaggaṁ. Upāgacchunti",
  "atk-s0514a3:6168_6": "yattha vessantaro ahosi, taṁ padesaṁ upagatāti.",
  "atk-s0514a3:6169": "Mahārājapabbavaṇṇanā niṭṭhitā.",
  "atk-s0514a3:6170": "Chakhattiyakammavaṇṇanā",
  "atk-s0514a3:6171_0": "Jālikumāro mucalindasaratīre khandhāvāraṁ nivāsāpetvā cuddasa rathasahassāni āgatamaggābhimukhāneva",
  "atk-s0514a3:6171_1": "ṭhapāpetvā tasmiṁ tasmiṁ padese sīhabyagghadīpiādīsu ārakkhaṁ saṁvidahi. Hatthiādīnaṁ",
  "atk-s0514a3:6171_2": "saddo mahā ahosi. Atha mahāsatto taṁ saddaṁ sutvā ‘‘kiṁ nu kho me paccāmittā mama",
  "atk-s0514a3:6171_3": "pitaraṁ ghātetvā mamatthāya āgatā’’ti maraṇabhayabhīto maddiṁ ādāya pabbataṁ āruyha",
  "atk-s0514a3:6171_4": "senaṁ olokesi. Tamatthaṁ pakāsento satthā āha –",
  "atk-s0514a3:6172": "2368.",
  "atk-s0514a3:6173": " ‘‘Tesaṁ sutvāna nigghosaṁ, bhīto vessantaro ahu;",
  "atk-s0514a3:6174": "Pabbataṁ abhiruhitvā, bhīto senaṁ udikkhati.",
  "atk-s0514a3:6175": "2369.",
  "atk-s0514a3:6176": " ‘‘Iṅgha maddi nisāmehi, nigghoso yādiso vane;",
  "atk-s0514a3:6177": "Ājānīyā hasiyanti, dhajaggāni ca dissare.",
  "atk-s0514a3:6178": "2370.",
  "atk-s0514a3:6179": " ‘‘Ime nūna araññasmiṁ, migasaṅghāni luddakā;",
  "atk-s0514a3:6180": "Vāgurāhi parikkhippa, sobbhaṁ pātetvā tāvade;",
  "atk-s0514a3:6181": "Vikkosamānā tibbāhi, hanti nesaṁ varaṁ varaṁ.",
  "atk-s0514a3:6182": "2371.",
  "atk-s0514a3:6183": " ‘‘Yathā mayaṁ adūsakā, araññe avaruddhakā;",
  "atk-s0514a3:6184": "Amittahatthattaṁ gatā, passa dubbalaghātaka’’nti.",
  "atk-s0514a3:6185_0": "Tattha iṅghāti codanatthe nipāto. Nisāmehīti sakasenā vā parasenā vāti olokehi upadhārehi.",
  "atk-s0514a3:6185_1": "‘‘Ime nūna araññasmi’’ntiādīnaṁ aḍḍhateyyagāthānaṁ evamatthasambandho veditabbo ‘‘maddi",
  "atk-s0514a3:6185_2": "yathā araññamhi migasaṅghāni luddakā vāgurāhi parikkhippa atha vā pana sobbhaṁ pātetvā",
  "atk-s0514a3:6185_3": "tāvadeva ‘hanatha, are, duṭṭhamige’ti vikkosamānā tibbāhi migamāraṇasattīhi nesaṁ",
  "atk-s0514a3:6185_4": "migānaṁ varaṁ varaṁ thūlaṁ thūlaṁ hananti, ime ca nūna tatheva amhe asabbhāhi vācāhi",
  "atk-s0514a3:6185_5": "vikkosamānā tibbāti sattīhi hanissanti, mayañca adūsakā araññe avaruddhakā raṭṭhā",
  "atk-s0514a3:6185_6": "pabbājitā vane vasāma, evaṁ santepi amittānaṁ hatthattaṁ gatā, passa dubbalaghātaka’’nti.",
  "atk-s0514a3:6185_7": "Evaṁ so maraṇabhayena paridevi.",
  "atk-s0514a3:6186": "Sā tassa vacanaṁ sutvā senaṁ oloketvā ‘‘sakasenāya bhavitabba’’nti mahāsattaṁ assāsentī imaṁ gāthamāha –",
  "atk-s0514a3:6187": "2372.",
  "atk-s0514a3:6188": " ‘‘Amittā nappasāheyyuṁ, aggīva udakaṇṇave;",
  "atk-s0514a3:6189": "Tadeva tvaṁ vicintehi, api sotthi ito siyā’’ti.",
  "atk-s0514a3:6190_0": "Tattha aggīva udakaṇṇaveti yathā tiṇukkādīnaṁ vasena upanīto aggi aṇṇavasaṅkhātāni",
  "atk-s0514a3:6190_1": "puthulagambhīrāni udakāni nappasahati, tāpetuṁ na sakkoti , tathā taṁ amittā nappasaheyyuṁ",
  "atk-s0514a3:6190_2": "nābhibhavissanti. Tadevāti yaṁ sakkena tuyhaṁ varaṁ datvā ‘‘mahārāja, na cirasseva",
  "atk-s0514a3:6190_3": "te pitā ehitī’’ti vuttaṁ, tadeva tvaṁ vicintehi, api nāma ito balakāyato amhākaṁ",
  "atk-s0514a3:6190_4": "sotthi siyāti mahāsattaṁ assāsesi.",
  "atk-s0514a3:6191": "Atha mahāsatto sokaṁ tanukaṁ katvā tāya saddhiṁ pabbatā oruyha paṇṇasālādvāre nisīdi, itarāpi attano paṇṇasālādvāre nisīdi. Tamatthaṁ pakāsento satthā āha –",
  "atk-s0514a3:6192": "2373.",
  "atk-s0514a3:6193": " ‘‘Tato vessantaro rājā, orohitvāna pabbatā;",
  "atk-s0514a3:6194": "Nisīdi paṇṇasālāyaṁ, daḷhaṁ katvāna mānasa’’nti.",
  "atk-s0514a3:6195": "Tattha daḷhaṁ katvāna mānasanti mayaṁ pabbajitā nāma, amhākaṁ ko kiṁ karissatīti thiraṁ hadayaṁ katvā nisīdi.",
  "atk-s0514a3:6196_0": "Tasmiṁ khaṇe sañjayo rājā deviṁ āmantetvā – ‘‘bhadde, phussati amhesu sabbesu ekato",
  "atk-s0514a3:6196_1": "gatesu soko mahā bhavissati, paṭhamaṁ tāva ahaṁ gacchāmi, tato ‘idāni sokaṁ vinodetvā",
  "atk-s0514a3:6196_2": "nisinnā bhavissantī’ti sallakkhetvā tvaṁ mahantena parivārena āgaccheyyāsi. Atha",
  "atk-s0514a3:6196_3": "thokaṁ kālaṁ vītināmetvā jālikaṇhājinā pacchato āgacchantū’’ti vatvā rathaṁ nivattāpetvā",
  "atk-s0514a3:6196_4": "āgatamaggābhimukhaṁ katvā tattha tattha ārakkhaṁ saṁvidahitvā alaṅkatahatthikkhandhato",
  "atk-s0514a3:6196_5": "oruyha puttassa santikaṁ agamāsi. Tamatthaṁ pakāsento satthā āha –",
  "atk-s0514a3:6197": "2374.",
  "atk-s0514a3:6198": " ‘‘Nivattayitvāna rathaṁ, vuṭṭhapetvāna seniyo;",
  "atk-s0514a3:6199": "Ekaṁ araññe viharantaṁ, pitā puttaṁ upāgami.",
  "atk-s0514a3:6200": "2375.",
  "atk-s0514a3:6201": " ‘‘Hatthikkhandhato oruyha, ekaṁso pañjalīkato;",
  "atk-s0514a3:6202": "Parikiṇṇo amaccehi, puttaṁ siñcitumāgami.",
  "atk-s0514a3:6203": "2376.",
  "atk-s0514a3:6204": " ‘‘Tatthaddasa kumāraṁ so, rammarūpaṁ samāhitaṁ;",
  "atk-s0514a3:6205": "Nisinnaṁ paṇṇasālāyaṁ, jhāyantaṁ akutobhaya’’nti.",
  "atk-s0514a3:6206": "Tattha vuṭṭhapetvāna seniyoti ārakkhatthāya balakāye ṭhapetvā. Ekaṁsoti ekaṁsakatauttarāsaṅgo. Siñcitumāgamīti rajje abhisiñcituṁ upāgami. Rammarūpanti anañjitaṁ amaṇḍitaṁ.",
  "atk-s0514a3:6207": "2377.",
  "atk-s0514a3:6208": " ‘‘Tañca disvāna āyantaṁ, pitaraṁ puttagiddhinaṁ;",
  "atk-s0514a3:6209": "Vessantaro ca maddī ca, paccuggantvā avandisuṁ.",
  "atk-s0514a3:6210": "2378.",
  "atk-s0514a3:6211": " ‘‘Maddī ca sirasā pāde, sasurassābhivādayi;",
  "atk-s0514a3:6212": "Maddī ahañhi te deva, pāde vandāmi te suṇhā;",
  "atk-s0514a3:6213": "Te su tattha palissajja, pāṇinā parimajjathā’’ti.",
  "atk-s0514a3:6214_0": "Tattha pāde vandāmi te suṇhāti ahaṁ, deva, tava suṇhā pāde vandāmīti evaṁ vatvā vandi.",
  "atk-s0514a3:6214_1": "Te su tatthāti te ubhopi jane tasmiṁ sakkadattiye assame palissajitvā hadaye nipajjāpetvā",
  "atk-s0514a3:6214_2": "sīse paricumbitvā mudukena pāṇinā parimajjatha, piṭṭhiyo nesaṁ parimajji.",
  "atk-s0514a3:6215": "Tato roditvā paridevitvā rājā soke parinibbute tehi saddhiṁ paṭisanthāraṁ karonto āha –",
  "atk-s0514a3:6216": "2379.",
  "atk-s0514a3:6217": " ‘‘Kacci vo kusalaṁ putta, kacci putta anāmayaṁ;",
  "atk-s0514a3:6218": "Kacci uñchena yāpetha, kacci mūlaphalā bahū.",
  "atk-s0514a3:6219": "2380.",
  "atk-s0514a3:6220": " ‘‘Kacci ḍaṁsā makasā ca, appameva sarīsapā;",
  "atk-s0514a3:6221": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:6222": "Pitu vacanaṁ sutvā mahāsatto āha –",
  "atk-s0514a3:6223": "2381.",
  "atk-s0514a3:6224": " ‘‘Atthi no jīvikā deva, sā ca yādisakīdisā;",
  "atk-s0514a3:6225": "Kasirā jīvikā homa, uñchācariyāya jīvitaṁ.",
  "atk-s0514a3:6226": "2382.",
  "atk-s0514a3:6227": " ‘‘Aniddhinaṁ mahārāja, dametassaṁva sārathi;",
  "atk-s0514a3:6228": "Tyamhā aniddhikā dantā, asamiddhi dameti no.",
  "atk-s0514a3:6229": "2383.",
  "atk-s0514a3:6230": " ‘‘Api no kisāni maṁsāni, pitu mātu adassanā;",
  "atk-s0514a3:6231": "Avaruddhānaṁ mahārāja, araññe jīvasokina’’nti.",
  "atk-s0514a3:6232_0": "Tattha yādisakīdisāti yā vā sā vā, lāmakāti attho. Kasirā jīvikā homāti tāta, amhākaṁ",
  "atk-s0514a3:6232_1": "uñchācariyāya jīvitaṁ nāma kicchaṁ, dukkhā no jīvikā ahosi. Aniddhinanti mahārāja,",
  "atk-s0514a3:6232_2": "aniddhiṁ asamiddhiṁ daliddapurisaṁ nāma sāva aniddhi cheko sārathi assaṁ viya dameti,",
  "atk-s0514a3:6232_3": "nibbisevanaṁ karoti, te mayaṁ idha vasantā aniddhikā dantā nibbisevanā katā, asamiddhiyeva",
  "atk-s0514a3:6232_4": "no dametīti. ‘‘Dametha no’’tipi pāṭho, damayittha noti attho. Jīvasokinanti avigatasokānaṁ",
  "atk-s0514a3:6232_5": "araññe vasantānaṁ kiṁ nāma amhākaṁ sukhanti vadati.",
  "atk-s0514a3:6233": "Evañca pana vatvā puna puttānaṁ pavattiṁ pucchanto āha –",
  "atk-s0514a3:6234": "2384.",
  "atk-s0514a3:6235": " ‘‘Yepi te siviseṭṭhassa, dāyādāpattamānasā;",
  "atk-s0514a3:6236": "Jālī kaṇhājinā cubho, brāhmaṇassa vasānugā;",
  "atk-s0514a3:6237": "Accāyikassa luddassa, yo ne gāvova sumbhati.",
  "atk-s0514a3:6238": "2385.",
  "atk-s0514a3:6239": " ‘‘Te rājaputtiyā putte, yadi jānātha saṁsatha;",
  "atk-s0514a3:6240": "Pariyāpuṇātha no khippaṁ, sappadaṭṭhaṁva māṇava’’nti.",
  "atk-s0514a3:6241_0": "Tattha dāyādāpattamānasāti mahārāja, yepi te tava siviseṭṭhassa dāyādā apattamānasā",
  "atk-s0514a3:6241_1": "asampuṇṇamanorathā hutvā brāhmaṇassa vasānugā jātā, te dve kumāre yo brāhmaṇo gāvova",
  "atk-s0514a3:6241_2": "sumbhati paharati, te rājaputtiyā putte yadi diṭṭhavasena vā sutavasena vā jānātha",
  "atk-s0514a3:6241_3": "saṁsatha. Sappadaṭṭhaṁva māṇavanti visanimmadanatthāya sappadaṭṭhaṁ māṇavaṁ tikicchantā",
  "atk-s0514a3:6241_4": "viya khippaṁ no pariyāpuṇātha kathethāti vadati.",
  "atk-s0514a3:6242": "Rājā āha –",
  "atk-s0514a3:6243": "2386.",
  "atk-s0514a3:6244": " ‘‘Ubho kumārā nikkītā, jālī kaṇhājinā cubho;",
  "atk-s0514a3:6245": "Brāhmaṇassa dhanaṁ datvā, putta mā bhāyi assasā’’ti.",
  "atk-s0514a3:6246": "Tattha nikkītāti nikkayaṁ datvā gahitā.",
  "atk-s0514a3:6247": "Taṁ sutvā mahāsatto paṭiladdhassāso pitarā saddhiṁ paṭisanthāramakāsi –",
  "atk-s0514a3:6248": "2387.",
  "atk-s0514a3:6249": " ‘‘Kacci nu tāta kusalaṁ, kacci tāta anāmayaṁ;",
  "atk-s0514a3:6250": "Kacci nu tāta me mātu, cakkhu na parihāyatī’’ti.",
  "atk-s0514a3:6251": "Tattha cakkhu na parihāyatīti puttasokena rodantiyā cakkhu na parihāyatīti.",
  "atk-s0514a3:6252": "Rājā āha –",
  "atk-s0514a3:6253": "2388.",
  "atk-s0514a3:6254": " ‘‘Kusalañceva me putta, atho putta anāmayaṁ;",
  "atk-s0514a3:6255": "Atho ca putta te mātu, cakkhu na parihāyatī’’ti.",
  "atk-s0514a3:6256": "Bodhisatto āha –",
  "atk-s0514a3:6257": "2389.",
  "atk-s0514a3:6258": " ‘‘Kacci arogaṁ yoggaṁ te, kacci vahati vāhanaṁ;",
  "atk-s0514a3:6259": "Kacci phīto janapado, kacci vuṭṭhi na chijjatī’’ti.",
  "atk-s0514a3:6260": "Tattha vuṭṭhīti vuṭṭhidhārā.",
  "atk-s0514a3:6261": "Rājā āha –",
  "atk-s0514a3:6262": "2390.",
  "atk-s0514a3:6263": " ‘‘Atho arogaṁ yoggaṁ me, atho vahati vāhanaṁ;",
  "atk-s0514a3:6264": "Atho phīto janapado, atho vuṭṭhi na chijjatī’’ti.",
  "atk-s0514a3:6265_0": "Evaṁ tesaṁ sallapantānaññeva phussatī devī ‘‘idāni sokaṁ tanukaṁ katvā nisinnā bhavissantī’’ti",
  "atk-s0514a3:6265_1": "sallakkhetvā mahāparivārena saddhiṁ puttassa santikaṁ agamāsi. Tamatthaṁ pakāsento satthā āha –",
  "atk-s0514a3:6266": "2391.",
  "atk-s0514a3:6267": " ‘‘Iccevaṁ mantayantānaṁ, mātā nesaṁ adissatha;",
  "atk-s0514a3:6268": "Rājaputtī giridvāre, pattikā anupāhanā.",
  "atk-s0514a3:6269": "2392.",
  "atk-s0514a3:6270": " ‘‘Tañca disvāna āyantiṁ, mātaraṁ puttagiddhiniṁ;",
  "atk-s0514a3:6271": "Vessantaro ca maddī ca, paccuggantvā avandisuṁ.",
  "atk-s0514a3:6272": "2393.",
  "atk-s0514a3:6273": " ‘‘Maddī ca sirasā pāde, sassuyā abhivādayi;",
  "atk-s0514a3:6274": "Maddī ahañhi te ayye, pāde vandāmi te suṇhā’’ti.",
  "atk-s0514a3:6275_0": "Tesaṁ phussatideviṁ vanditvā ṭhitakāle puttakā kumārakumārikāhi parivutā āgamiṁsu.",
  "atk-s0514a3:6275_1": "Maddī ca tesaṁ āgamanamaggaṁ olokentīyeva aṭṭhāsi. Sā te sotthinā āgacchante disvā",
  "atk-s0514a3:6275_2": "sakabhāvena saṇṭhātuṁ asakkontī taruṇavacchā viya gāvī paridevamānā tato pāyāsi.",
  "atk-s0514a3:6275_3": "Tepi taṁ disvā paridevantā mātarābhimukhāva padhāviṁsu. Tamatthaṁ pakāsento satthā āha –",
  "atk-s0514a3:6276": "2394.",
  "atk-s0514a3:6277": " ‘‘Maddiñca puttakā disvā, dūrato sotthimāgatā;",
  "atk-s0514a3:6278": "Kandantā mabhidhāviṁsu, vacchabālāva mātaraṁ.",
  "atk-s0514a3:6279": "2395.",
  "atk-s0514a3:6280": " ‘‘Maddī ca puttake disvā, dūrato sotthimāgate;",
  "atk-s0514a3:6281": "Vāruṇīva pavedhentī, thanadhārābhisiñcathā’’ti.",
  "atk-s0514a3:6282": "Tattha kandantā mabhidhāviṁsūti kandantā abhidhāviṁsu. Vāruṇīvāti yakkhāviṭṭhā ikkhaṇikā viya pavedhamānā thanadhārā abhisiñcathāti.",
  "atk-s0514a3:6283_0": "Sā kira mahāsaddena paridevitvā kampamānā visaññī hutvā dīghato pathaviyaṁ pati.",
  "atk-s0514a3:6283_1": "Kumārāpi vegenāgantvā visaññino hutvā mātu upariyeva patiṁsu. Tasmiṁ khaṇe tassā",
  "atk-s0514a3:6283_2": "dvīhi thanehi dve khīradhārā nikkhamitvā tesaṁ mukheyeva pavisiṁsu. Sace kira ettako",
  "atk-s0514a3:6283_3": "assāso nābhavissa, dve kumārā sukkhahadayā hutvā addhā nassissanti. Vessantaropi",
  "atk-s0514a3:6283_4": "piyaputte disvā sokaṁ sandhāretuṁ asakkonto visaññī hutvā tattheva pati. Mātāpitaropissa",
  "atk-s0514a3:6283_5": "visaññino hutvā tattheva patiṁsu, tathā sahajātā saṭṭhisahassā amaccā. Taṁ kāruññaṁ",
  "atk-s0514a3:6283_6": "passantesu ekopi sakabhāvena saṇṭhātuṁ nāsakkhi. Sakalaṁ assamapadaṁ yugantavātena",
  "atk-s0514a3:6283_7": "pamadditaṁ viya sālavanaṁ ahosi. Tasmiṁ khaṇe pabbatā nadiṁsu, mahāpathavī kampi,",
  "atk-s0514a3:6283_8": "mahāsamuddo saṅkhubhi, sineru girirājā onami. Cha kāmāvacaradevalokā ekakolāhalā ahesuṁ.",
  "atk-s0514a3:6284_0": "Sakko devarājā ‘‘cha khattiyā saparisā visaññino jātā, tesu ekopi uṭṭhāya kassaci",
  "atk-s0514a3:6284_1": "sarīre udakaṁ siñcituṁ samattho nāma natthi, ahaṁ dāni imesaṁ pokkharavassaṁ vassāpessāmī’’ti",
  "atk-s0514a3:6284_2": "cintetvā chakhattiyasamāgame pokkharavassaṁ vassāpesi. Tattha ye temitukāmā, te tementi,",
  "atk-s0514a3:6284_3": "atemitukāmānaṁ upari ekabindumattampi na patati, padumapattato udakaṁ viya nivattitvā",
  "atk-s0514a3:6284_4": "gacchati. Iti pokkharavane patitaṁ vassaṁ viya taṁ vassaṁ ahosi. Cha khattiyā assāsaṁ",
  "atk-s0514a3:6284_5": "paṭilabhiṁsu. Mahājano tampi disvā ‘‘aho acchariyaṁ, aho abbhutaṁ evarūpe ñātisamāgame",
  "atk-s0514a3:6284_6": "pokkharavassaṁ vassi, mahāpathavī kampī’’ti acchariyaṁ pavedesi. Tamatthaṁ pakāsento satthā āha –",
  "atk-s0514a3:6285": "2396.",
  "atk-s0514a3:6286": " ‘‘Samāgatānaṁ ñātīnaṁ, mahāghoso ajāyatha;",
  "atk-s0514a3:6287": "Pabbatā samanādiṁsu, mahī pakampitā ahu.",
  "atk-s0514a3:6288": "2397.",
  "atk-s0514a3:6289": " ‘‘Vuṭṭhidhāraṁ pavattento, devo pāvassi tāvade;",
  "atk-s0514a3:6290": "Atha vessantaro rājā, ñātīhi samagacchatha.",
  "atk-s0514a3:6291": "2398.",
  "atk-s0514a3:6292": " ‘‘Nattāro suṇisā putto, rājā devī ca ekato;",
  "atk-s0514a3:6293": "Yadā samāgatā āsuṁ, tadāsi lomahaṁsanaṁ.",
  "atk-s0514a3:6294": "2399.",
  "atk-s0514a3:6295": " ‘‘Pañjalikā tassa yācanti, rodantā bherave vane;",
  "atk-s0514a3:6296": "Vessantarañca maddiñca, sabbe raṭṭhā samāgatā;",
  "atk-s0514a3:6297": "Tvaṁ nosi issaro rājā, rajjaṁ kāretha no ubho’’ti.",
  "atk-s0514a3:6298_0": "Tattha ghosoti kāruññaghoso. Pañjalikāti sabbe nāgarā ceva negamā ca jānapadā ca",
  "atk-s0514a3:6298_1": "paggahitañjalikā hutvā. Tassa yācantīti tassa pādesu patitvā roditvā kanditvā ‘‘deva,",
  "atk-s0514a3:6298_2": "tvaṁ no sāmi issaro, pitā te idheva abhisiñcitvā nagaraṁ netukāmo, kulasantakaṁ setacchattaṁ",
  "atk-s0514a3:6298_3": "paṭicchathā’’ti yāciṁsu.",
  "atk-s0514a3:6299": "Chakhattiyakammavaṇṇanā niṭṭhitā.",
  "atk-s0514a3:6300": "Nagarakaṇḍavaṇṇanā",
  "atk-s0514a3:6301": "Taṁ sutvā mahāsatto pitarā saddhiṁ sallapanto imaṁ gāthamāha –",
  "atk-s0514a3:6302": "2400.",
  "atk-s0514a3:6303": " ‘‘Dhammena rajjaṁ kārentaṁ, raṭṭhā pabbājayittha maṁ;",
  "atk-s0514a3:6304": "Tvañca jānapadā ceva, negamā ca samāgatā’’ti.",
  "atk-s0514a3:6305": "Tato rājā puttaṁ attano dosaṁ khamāpento āha –",
  "atk-s0514a3:6306": "2401.",
  "atk-s0514a3:6307": " ‘‘Dukkaṭañca hi no putta, bhūnahaccaṁ kataṁ mayā;",
  "atk-s0514a3:6308": "Yohaṁ sivīnaṁ vacanā, pabbājesimadūsaka’’nti.",
  "atk-s0514a3:6309": "Imaṁ gāthaṁ vatvā attano dukkhaharaṇatthaṁ puttaṁ yācanto itaraṁ gāthamāha –",
  "atk-s0514a3:6310": "2402.",
  "atk-s0514a3:6311": " ‘‘Yena kenaci vaṇṇena, pitu dukkhaṁ udabbahe;",
  "atk-s0514a3:6312": "Mātu bhaginiyā cāpi, api pāṇehi attano’’ti.",
  "atk-s0514a3:6313_0": "Tattha udabbaheti hareyya. Api pāṇehīti tāta puttena nāma jīvitaṁ pariccajitvāpi",
  "atk-s0514a3:6313_1": "mātāpitūnaṁ sokadukkhaṁ haritabbaṁ, tasmā mama dosaṁ hadaye akatvā mama vacanaṁ karohi,",
  "atk-s0514a3:6313_2": "imaṁ isiliṅgaṁ hāretvā rājavesaṁ gaṇha tātāti iminā kira naṁ adhippāyenevamāha.",
  "atk-s0514a3:6314_0": "Bodhisatto rajjaṁ kāretukāmopi ‘‘ettake pana akathite garukaṁ nāma na hotī’’ti kathesi.",
  "atk-s0514a3:6314_1": "Mahāsatto ‘‘sādhū’’ti sampaṭicchi. Athassa adhivāsanaṁ viditvā sahajātā saṭṭhisahassā",
  "atk-s0514a3:6314_2": "amaccā ‘‘nahānakālo mahārāja, rajojallaṁ pavāhayā’’ti vadiṁsu. Atha ne mahāsatto",
  "atk-s0514a3:6314_3": "‘‘thokaṁ adhivāsethā’’ti vatvā paṇṇasālaṁ pavisitvā isibhaṇḍaṁ omuñcitvā paṭisāmetvā",
  "atk-s0514a3:6314_4": "saṅkhavaṇṇasāṭakaṁ nivāsetvā paṇṇasālato nikkhamitvā ‘‘idaṁ mayā nava māse aḍḍhamāsañca",
  "atk-s0514a3:6314_5": "vasantena samaṇadhammassa kataṭṭhānaṁ, pāramīkūṭaṁ gaṇhantena mayā dānaṁ datvā mahāpathaviyā",
  "atk-s0514a3:6314_6": "kampāpitaṭṭhāna’’nti paṇṇasālaṁ tikkhattuṁ padakkhiṇaṁ katvā pañcapatiṭṭhitena vanditvā",
  "atk-s0514a3:6314_7": "aṭṭhāsi. Athassa kappakādayo kesamassukammādīni kariṁsu. Tamenaṁ sabbābharaṇabhūsitaṁ",
  "atk-s0514a3:6314_8": "devarājānamiva virocamānaṁ rajje abhisiñciṁsu. Tena vuttaṁ –",
  "atk-s0514a3:6315": "2403.",
  "atk-s0514a3:6316": " ‘‘Tato vessantaro rājā, rajojallaṁ pavāhayi;",
  "atk-s0514a3:6317": "Rajojallaṁ pavāhetvā, saṅkhavaṇṇaṁ adhārayī’’ti.",
  "atk-s0514a3:6318": "Tattha pavāhayīti hāresi, hāretvā ca pana rājavesaṁ gaṇhīti attho.",
  "atk-s0514a3:6319_0": "Athassa yaso mahā ahosi. Olokitaolokitaṭṭhānaṁ kampati, mukhamaṅgalikā mukhamaṅgalāni",
  "atk-s0514a3:6319_1": "ghosayiṁsu, sabbatūriyāni paggaṇhiṁsu, mahāsamuddakucchiyaṁ meghagajjitaghoso viya",
  "atk-s0514a3:6319_2": "tūriyaghoso ahosi. Hatthiratanaṁ alaṅkaritvā upānayiṁsu. So khaggaratanaṁ bandhitvā",
  "atk-s0514a3:6319_3": "hatthiratanaṁ abhiruhi. Tāvadeva naṁ sahajātā saṭṭhisahassā amaccā sabbālaṅkārappaṭimaṇḍitā",
  "atk-s0514a3:6319_4": "parivārayiṁsu, sabbakaññāyo maddidevimpi nahāpetvā alaṅkaritvā abhisiñciṁsu. Sīse",
  "atk-s0514a3:6319_5": "ca panassā abhisekaudakaṁ abhisiñcamānā ‘‘vessantaro taṁ pāletū’’tiādīni maṅgalāni",
  "atk-s0514a3:6319_6": "vadiṁsu. Tamatthaṁ pakāsento satthā āha –",
  "atk-s0514a3:6320": "2404.",
  "atk-s0514a3:6321": " ‘‘Sīsaṁ nhāto sucivattho, sabbābharaṇabhūsito;",
  "atk-s0514a3:6322": "Paccayaṁ nāgamāruyha, khaggaṁ bandhi parantapaṁ.",
  "atk-s0514a3:6323": "2405.",
  "atk-s0514a3:6324": " ‘‘Tato saṭṭhisahassāni, yodhino cārudassanā;",
  "atk-s0514a3:6325": "Sahajātā pakiriṁsu, nandayantā rathesabhaṁ.",
  "atk-s0514a3:6326": "2406.",
  "atk-s0514a3:6327": " ‘‘Tato maddimpi nhāpesuṁ, sivikaññā samāgatā;",
  "atk-s0514a3:6328": "Vessantaro taṁ pāletu, jālī kaṇhājinā cubho;",
  "atk-s0514a3:6329": "Athopi taṁ mahārājā, sañjayo abhirakkhatū’’ti.",
  "atk-s0514a3:6330_0": "Tattha paccayaṁ nāgamāruyhāti taṁ attano jātadivase uppannaṁ hatthināgaṁ. Parantapanti",
  "atk-s0514a3:6330_1": "amittatāpanaṁ. Pakiriṁsūti parivārayiṁsu. Nandayantāti tosentā. Sivikaññāti sivirañño",
  "atk-s0514a3:6330_2": "pajāpatiyo sannipatitvā gandhodakena nhāpesuṁ. Jālī kaṇhājinā cubhoti ime te puttāpi",
  "atk-s0514a3:6330_3": "mātaraṁ rakkhantūti.",
  "atk-s0514a3:6331": "2407.",
  "atk-s0514a3:6332": " ‘‘Idañca paccayaṁ laddhā, pubbe saṁklesamattano;",
  "atk-s0514a3:6333": "Ānandiyaṁ ācariṁsu, ramaṇīye giribbaje.",
  "atk-s0514a3:6334": "2408.",
  "atk-s0514a3:6335": " ‘‘Idañca paccayaṁ laddhā, pubbe saṁklesamattano;",
  "atk-s0514a3:6336": "Ānandi vittā sumanā, putte saṅgamma lakkhaṇā.",
  "atk-s0514a3:6337": "2409.",
  "atk-s0514a3:6338": " ‘‘Idañca paccayaṁ laddhā, pubbe saṁklesamattano;",
  "atk-s0514a3:6339": "Ānandi vittā patītā, saha puttehi lakkhaṇā’’ti.",
  "atk-s0514a3:6340_0": "Tattha idañca paccayaṁ laddhāti bhikkhave, vessantaro maddī ca idañca paccayaṁ laddhā",
  "atk-s0514a3:6340_1": "imaṁ patiṭṭhaṁ labhitvā, rajje patiṭṭhahitvāti attho. Pubbeti ito pubbe attano vanavāsasaṁklesañca",
  "atk-s0514a3:6340_2": "anussaritvā. Ānandiyaṁ ācariṁsu, ramaṇīye giribbajeti ramaṇīye vaṅkagirikucchimhi",
  "atk-s0514a3:6340_3": "‘‘vessantarassa rañño āṇā’’ti kañcanalatāvinaddhaṁ ānandabheriṁ carāpetvā ānandachaṇaṁ",
  "atk-s0514a3:6340_4": "ācariṁsu. Ānandi vittā sumanāti lakkhaṇasampannā maddī putte saṅgamma sampāpuṇitvā",
  "atk-s0514a3:6340_5": "vittā sumanā hutvā ativiya nandīti attho. Patītāti somanassā hutvā.",
  "atk-s0514a3:6341": "Evaṁ patītā hutvā ca pana putte āha –",
  "atk-s0514a3:6342": "2410.",
  "atk-s0514a3:6343": " ‘‘Ekabhattā pure āsiṁ, niccaṁ thaṇḍilasāyinī;",
  "atk-s0514a3:6344": "Iti metaṁ vataṁ āsi, tumhaṁ kāmā hi puttakā.",
  "atk-s0514a3:6345": "2411.",
  "atk-s0514a3:6346": " ‘‘Taṁ me vataṁ samiddhajja, tumhe saṅgamma puttakā;",
  "atk-s0514a3:6347": "Mātujampi taṁ pāletu, pitujampi ca puttaka;",
  "atk-s0514a3:6348": "Athopi taṁ mahārājā, sañjayo abhirakkhatu.",
  "atk-s0514a3:6349": "2412.",
  "atk-s0514a3:6350": " ‘‘Yaṁ kiñcitthi kataṁ puññaṁ, mayhañceva pitucca te;",
  "atk-s0514a3:6351": "Sabbena tena kusalena, ajaro amaro bhavā’’ti.",
  "atk-s0514a3:6352_0": "Tattha tumhaṁ kāmā hi puttakāti puttakā ahaṁ tumhākaṁ kāmā tumhe patthayamānā pure",
  "atk-s0514a3:6352_1": "tumhesu brāhmaṇena nītesu ekabhattaṁ bhuñjitvā bhūmiyaṁ sayiṁ, iti me tumhākaṁ kāmā",
  "atk-s0514a3:6352_2": "etaṁ vataṁ āsīti vadati. Samiddhajjāti taṁ me vataṁ ajja samiddhaṁ. Mātujampi taṁ",
  "atk-s0514a3:6352_3": "pāletu, pitujampi ca puttakāti puttajāli taṁ mātujātaṁ somanassampi pitujātaṁ somanassampi",
  "atk-s0514a3:6352_4": "pāletu, mātāpitūnaṁ santakaṁ puññaṁ taṁ pāletūti attho. Tenevāha ‘‘yaṁ kiñcitthi kataṁ puñña’’nti.",
  "atk-s0514a3:6353": "Phussatīpi devī ‘‘ito paṭṭhāya mama suṇhā imāneva vatthāni nivāsetu, imāni ābharaṇāni dhāretū’’ti suvaṇṇasamugge pūretvā pahiṇi. Tamatthaṁ pakāsento satthā āha –",
  "atk-s0514a3:6354": "2413.",
  "atk-s0514a3:6355": " ‘‘Kappāsikañca koseyyaṁ, khomakoṭumbarāni ca;",
  "atk-s0514a3:6356": "Sassu suṇhāya pāhesi, yehi maddī asobhatha.",
  "atk-s0514a3:6357": "2414.",
  "atk-s0514a3:6358": " ‘‘Tato hemañca kāyūraṁ, gīveyyaṁ ratanāmayaṁ;",
  "atk-s0514a3:6359": "Sassu suṇhāya pāhesi, yehi maddī asobhatha.",
  "atk-s0514a3:6360": "2415.",
  "atk-s0514a3:6361": " ‘‘Tato hemañca kāyūraṁ, aṅgadaṁ maṇimekhalaṁ;",
  "atk-s0514a3:6362": "Sassu suṇhāya pāhesi, yehi maddī asobhatha.",
  "atk-s0514a3:6363": "2416.",
  "atk-s0514a3:6364": " ‘‘Uṇṇataṁ mukhaphullañca, nānāratte ca māṇike;",
  "atk-s0514a3:6365": "Sassu suṇhāya pāhesi, yehi maddī asobhatha.",
  "atk-s0514a3:6366": "2417.",
  "atk-s0514a3:6367": " ‘‘Uggatthanaṁ giṅgamakaṁ, mekhalaṁ pāṭipādakaṁ;",
  "atk-s0514a3:6368": "Sassu suṇhāya pāhesi, yehi maddī asobhatha.",
  "atk-s0514a3:6369": "2418.",
  "atk-s0514a3:6370": " ‘‘Suttañca suttavajjañca, upanijjhāya seyyasi;",
  "atk-s0514a3:6371": "Asobhatha rājaputtī, devakaññāva nandane.",
  "atk-s0514a3:6372": "2419.",
  "atk-s0514a3:6373": " ‘‘Sīsaṁ nhātā sucivatthā, sabbālaṅkārabhūsitā;",
  "atk-s0514a3:6374": "Asobhatha rājaputtī, tāvatiṁseva accharā.",
  "atk-s0514a3:6375": "2420.",
  "atk-s0514a3:6376": " ‘‘Kadalīva vātacchupitā, jātā cittalatāvane;",
  "atk-s0514a3:6377": "Antāvaraṇasampannā, rājaputtī asobhatha.",
  "atk-s0514a3:6378": "2421.",
  "atk-s0514a3:6379": " ‘‘Sakuṇī mānusinīva, jātā cittapattā patī;",
  "atk-s0514a3:6380": "Nigrodhapakkabimboṭṭhī, rājaputtī asobhathā’’ti.",
  "atk-s0514a3:6381_0": "Tattha hemañca kāyūranti suvaṇṇamayaṁ vanakhajjūriphalasaṇṭhānaṁ gīvāpasādhanameva.",
  "atk-s0514a3:6381_1": "Ratanamayanti aparampi ratanamayaṁ gīveyyaṁ. Aṅgadaṁ maṇimekhalanti aṅgadābharaṇañca",
  "atk-s0514a3:6381_2": "maṇimayamekhalañca. Uṇṇatanti ekaṁ nalāṭapasādhanaṁ. Mukhaphullanti nalāṭante tilakamālābharaṇaṁ.",
  "atk-s0514a3:6381_3": "Nānāratteti nānāvaṇṇe. Māṇiketi maṇimaye. Uggatthanaṁ giṅgamakanti etānipi dve ābharaṇāni.",
  "atk-s0514a3:6381_4": "Mekhalanti suvaṇṇarajatamayaṁ mekhalaṁ. Pāṭipādakanti pādapasādhanaṁ. Suttañca suttavajjaṁ",
  "atk-s0514a3:6381_5": "cāti suttārūḷhañca asuttārūḷhañca pasādhanaṁ. Pāḷiyaṁ pana ‘‘suppañca suppavajjañcā’’ti",
  "atk-s0514a3:6381_6": "likhitaṁ. Upanijjhāya seyyasīti etaṁ suttārūḷhañca asuttārūḷhañca ābharaṇaṁ taṁ taṁ",
  "atk-s0514a3:6381_7": "ūnaṭṭhānaṁ oloketvā alaṅkaritvā ṭhitā seyyasī uttamarūpadharā maddī devakaññāva nandane",
  "atk-s0514a3:6381_8": "asobhatha. Vātacchupitāti cittalatāvane jātā vātasamphuṭṭhā suvaṇṇakadalī viya taṁ",
  "atk-s0514a3:6381_9": "divasaṁ sā vijambhamānā asobhatha . Dantāvaraṇasampannāti bimbaphalasadisehi rattadantāvaraṇehi",
  "atk-s0514a3:6381_10": "samannāgatā. Sakuṇī mānusinīva, jātā cittapattā patīti yathā mānusiyā sarīrena jātā",
  "atk-s0514a3:6381_11": "mānusinī nāma sakuṇī cittapattā ākāse uppatamānā pakkhe pasāretvā gacchantī sobhati,",
  "atk-s0514a3:6381_12": "evaṁ sā rattoṭṭhatāya nigrodhapakkabimbaphalasadisaoṭṭhehi asobhatha.",
  "atk-s0514a3:6382": "Saṭṭhisahassā amaccā maddiṁ abhiruhanatthāya sabbālaṅkārappaṭimaṇḍitaṁ nātivaddhaṁ sattisarapahārakkhamaṁ ekaṁ taruṇahatthiṁ upanāmesuṁ. Tena vuttaṁ –",
  "atk-s0514a3:6383": "2422.",
  "atk-s0514a3:6384": " ‘‘Tassā ca nāgamānesuṁ, nātivaddhaṁva kuñjaraṁ;",
  "atk-s0514a3:6385": "Sattikkhamaṁ sarakkhamaṁ, īsādantaṁ urūḷhavaṁ.",
  "atk-s0514a3:6386": "2423.",
  "atk-s0514a3:6387": " ‘‘Sā maddī nāgamāruhi, nātivaddhaṁva kuñjaraṁ;",
  "atk-s0514a3:6388": "Sattikkhamaṁ sarakkhamaṁ, īsādantaṁ urūḷhava’’nti.",
  "atk-s0514a3:6389_0": "Tattha tassā cāti bhikkhave, tassāpi maddiyā sabbālaṅkārappaṭimaṇḍitaṁ katvā nātivaddhaṁ",
  "atk-s0514a3:6389_1": "sattisarapahārakkhamaṁ ekaṁ taruṇahatthiṁ upanesuṁ. Nāgamāruhīti varahatthipiṭṭhiṁ abhiruhi.",
  "atk-s0514a3:6390_0": "Iti te ubhopi mahantena yasena khandhāvāraṁ agamaṁsu. Sañjayarājā dvādasahi akkhobhiṇīhi",
  "atk-s0514a3:6390_1": "saddhiṁ māsamattaṁ pabbatakīḷaṁ vanakīḷaṁ kīḷi. Mahāsattassa tejena tāvamahante araññe",
  "atk-s0514a3:6390_2": "koci vāḷamigo vā pakkhī vā kañci na viheṭhesi. Tamatthaṁ pakāsento satthā āha –",
  "atk-s0514a3:6391": "2424.",
  "atk-s0514a3:6392": " ‘‘Sabbamhi taṁ araññamhi, yāvantettha migā ahuṁ;",
  "atk-s0514a3:6393": "Vessantarassa tejena, naññamaññaṁ viheṭhayuṁ.",
  "atk-s0514a3:6394": "2425.",
  "atk-s0514a3:6395": " ‘‘Sabbamhi taṁ araññamhi, yāvantettha dijā ahuṁ;",
  "atk-s0514a3:6396": "Vessantarassa tejena, naññamaññaṁ viheṭheyuṁ.",
  "atk-s0514a3:6397": "2426.",
  "atk-s0514a3:6398": " ‘‘Sabbamhi taṁ araññamhi, yāvantettha migā ahuṁ;",
  "atk-s0514a3:6399": "Ekajjhaṁ sannipātiṁsu, vessantare payātamhi;",
  "atk-s0514a3:6400": "Sivīnaṁ raṭṭhavaḍḍhane.",
  "atk-s0514a3:6401": "2427.",
  "atk-s0514a3:6402": " ‘‘Sabbamhi taṁ araññamhi, yāvantettha dijā ahuṁ;",
  "atk-s0514a3:6403": "Ekajjhaṁ sannipātiṁsu, vessantare payātamhi;",
  "atk-s0514a3:6404": "Sivīnaṁ raṭṭhavaḍḍhane.",
  "atk-s0514a3:6405": "2428.",
  "atk-s0514a3:6406": " ‘‘Sabbamhi taṁ araññamhi, yāvantettha migā ahuṁ;",
  "atk-s0514a3:6407": "Nāssu mañjū nikūjiṁsu, vessantare payātamhi;",
  "atk-s0514a3:6408": "Sivīnaṁ raṭṭhavaḍḍhane.",
  "atk-s0514a3:6409": "2429.",
  "atk-s0514a3:6410": " ‘‘Sabbamhi taṁ araññamhi, yāvantettha dijā ahuṁ;",
  "atk-s0514a3:6411": "Nāssu mañjū nikūjiṁsu, vessantare payātamhi;",
  "atk-s0514a3:6412": "Sivīnaṁ raṭṭhavaḍḍhane’’ti.",
  "atk-s0514a3:6413_0": "Tattha yāvantetthāti yāvanto ettha. Ekajjhaṁ sannipātiṁsūti ekasmiṁ ṭhāne sannipatiṁsu,",
  "atk-s0514a3:6413_1": "sannipatitvā ca pana ‘‘ito paṭṭhāya idāni amhākaṁ aññamaññaṁ lajjā vā hirottappaṁ",
  "atk-s0514a3:6413_2": "vā saṁvaro vā na bhavissatī’’ti domanassapattā ahesuṁ. Nāssu mañjū nikūjiṁsūti mahāsattassa",
  "atk-s0514a3:6413_3": "viyogadukkhitā madhuraṁ ravaṁ pubbe viya na raviṁsu.",
  "atk-s0514a3:6414_0": "Sañjayanarindo māsamattaṁ pabbatakīḷaṁ, vanakīḷaṁ kīḷitvā senāpatiṁ pakkosāpetvā",
  "atk-s0514a3:6414_1": "‘‘tāta, ciraṁ no araññe vuttaṁ, kiṁ te mama puttassa gamanamaggo alaṅkato’’ti pucchitvā",
  "atk-s0514a3:6414_2": "‘‘āma, deva, kālo vo gamanāyā’’ti vutte vessantarassa ārocāpetvā senaṁ ādāya nikkhami.",
  "atk-s0514a3:6414_3": "Vaṅkagirikucchito yāva jetuttaranagarā saṭṭhiyojanaṁ alaṅkatamaggaṁ mahāsatto mahantena",
  "atk-s0514a3:6414_4": "parivārena saddhiṁ paṭipajji. Tamatthaṁ pakāsento satthā āha –",
  "atk-s0514a3:6415": "2430.",
  "atk-s0514a3:6416": " ‘‘Paṭiyatto rājamaggo, vicitto pupphasanthato;",
  "atk-s0514a3:6417": "Vasi vessantaro yattha, yāvatāva jetuttarā.",
  "atk-s0514a3:6418": "2431.",
  "atk-s0514a3:6419": " ‘‘Tato saṭṭhisahassāni, yodhino cārudassanā;",
  "atk-s0514a3:6420": "Samantā parikiriṁsu, vessantare payātamhi;",
  "atk-s0514a3:6421": "Sivīnaṁ raṭṭhavaḍḍhane.",
  "atk-s0514a3:6422": "2432.",
  "atk-s0514a3:6423": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:6424": "Samantā parikiriṁsu, vessantare payātamhi;",
  "atk-s0514a3:6425": "Sivīnaṁ raṭṭhavaḍḍhane.",
  "atk-s0514a3:6426": "2433.",
  "atk-s0514a3:6427": " ‘‘Hatthārohā anīkaṭṭhā, rathikā pattikārakā;",
  "atk-s0514a3:6428": "Samantā parikiriṁsu, vessantare payātamhi;",
  "atk-s0514a3:6429": "Sivīnaṁ raṭṭhavaḍḍhane.",
  "atk-s0514a3:6430": "2434.",
  "atk-s0514a3:6431": " ‘‘Samāgatā jānapadā, negamā ca samāgatā;",
  "atk-s0514a3:6432": "Samantā parikiriṁsu, vessantare payātamhi;",
  "atk-s0514a3:6433": "Sivīnaṁ raṭṭhavaḍḍhane.",
  "atk-s0514a3:6434": "2435.",
  "atk-s0514a3:6435": " ‘‘Karoṭiyā cammadharā, illīhatthā suvammino;",
  "atk-s0514a3:6436": "Purato paṭipajjiṁsu, vessantare payātamhi;",
  "atk-s0514a3:6437": "Sivīnaṁ raṭṭhavaḍḍhane’’ti.",
  "atk-s0514a3:6438_0": "Tattha paṭiyattoti visākhāpuṇṇamapūjākāle viya alaṅkato. Vicittoti kadalipuṇṇaghaṭadhajapaṭākādīhi",
  "atk-s0514a3:6438_1": "vicitto. Pupphasanthatoti lājāpañcamakehi pupphehi santhato. Yatthāti yasmiṁ vaṅkapabbate",
  "atk-s0514a3:6438_2": "vessantaro vasati, tato paṭṭhāya yāva jetuttaranagarā nirantaraṁ alaṅkatappaṭiyattova.",
  "atk-s0514a3:6438_3": "Karoṭiyāti sīsakaroṭīti laddhanāmāya sīse paṭimukkakaroṭikā yodhā. Cammadharāti kaṇḍavāraṇacammadharā.",
  "atk-s0514a3:6438_4": "Suvamminoti vicitrāhi jālikāhi suṭṭhu vammikā. Purato paṭipajjiṁsūti mattahatthīsupi",
  "atk-s0514a3:6438_5": "āgacchantesu anivattino sūrayodhā rañño vessantarassa purato paṭipajjiṁsu.",
  "atk-s0514a3:6439": "Rājā saṭṭhiyojanamaggaṁ dvīhi māsehi atikkamma jetuttaranagaraṁ patto alaṅkatappaṭiyattanagaraṁ pavisitvā pāsādaṁ abhiruhi. Tamatthaṁ pakāsento satthā āha –",
  "atk-s0514a3:6440": "2436.",
  "atk-s0514a3:6441": " ‘‘Te pāvisuṁ puraṁ rammaṁ, mahāpākāratoraṇaṁ;",
  "atk-s0514a3:6442": "Upetaṁ annapānehi, naccagītehi cūbhayaṁ.",
  "atk-s0514a3:6443": "2437.",
  "atk-s0514a3:6444": " ‘‘Vittā jānapadā āsuṁ, negamā ca samāgatā;",
  "atk-s0514a3:6445": "Anuppatte kumāramhi, sivīnaṁ raṭṭhavaḍḍhane.",
  "atk-s0514a3:6446": "2438.",
  "atk-s0514a3:6447": " ‘‘Celukkhepo avattittha, āgate dhanadāyake;",
  "atk-s0514a3:6448": "Nandiṁ pavesi nagare, bandhanā mokkho aghosathā’’ti.",
  "atk-s0514a3:6449_0": "Tattha mahāpākāratoraṇanti mahantehi pākārehi ca toraṇehi ca samannāgataṁ. Naccagītehi",
  "atk-s0514a3:6449_1": "cūbhayanti naccehi ca gītehi ca ubhayehi samannāgataṁ. Vittāti tuṭṭhā somanassappattā.",
  "atk-s0514a3:6449_2": "Āgate dhanadāyaketi mahājanassa dhanadāyake mahāsatte āgate. Nandiṁ pavesīti ‘‘vessantarassa",
  "atk-s0514a3:6449_3": "mahārājassa āṇā’’ti nagare nandibherī cari. Bandhanā mokkho aghosathāti sabbasattānaṁ",
  "atk-s0514a3:6449_4": "bandhanā mokkho ghosito. Antamaso biḷāraṁ upādāya vessantaramahārājā sabbasatte bandhanā vissajjāpesi.",
  "atk-s0514a3:6450_0": "So nagaraṁ paviṭṭhadivaseyeva paccūsakāle cintesi ‘‘ye vibhātāya rattiyā mama āgatabhāvaṁ",
  "atk-s0514a3:6450_1": "sutvā yācakā āgamissanti, tesāhaṁ kiṁ dassāmī’’ti? Tasmiṁ khaṇe sakkassa bhavanaṁ",
  "atk-s0514a3:6450_2": "uṇhākāraṁ dassesi. So āvajjento taṁ kāraṇaṁ ñatvā tāvadeva rājanivesanassa purimavatthuñca",
  "atk-s0514a3:6450_3": "pacchimavatthuñca kaṭippamāṇaṁ pūrento ghanamegho viya sattaratanavassaṁ vassāpesi,",
  "atk-s0514a3:6450_4": "sakalanagare jāṇuppamāṇaṁ vassāpesi. Punadivase mahāsatto ‘‘tesaṁ tesaṁ kulānaṁ purimapacchimavatthūsu",
  "atk-s0514a3:6450_5": "vuṭṭhadhanaṁ tesaṁ tesaññeva hotū’’ti dāpetvā avasesaṁ āharāpetvā attano gehavatthusmiṁ",
  "atk-s0514a3:6450_6": "saddhiṁ dhanena koṭṭhāgāresu okirāpetvā dānamukhe ṭhapesi. Tamatthaṁ pakāsento satthā āha –",
  "atk-s0514a3:6451": "2439.",
  "atk-s0514a3:6452": " ‘‘Jātarūpamayaṁ vassaṁ, devo pāvassi tāvade;",
  "atk-s0514a3:6453": "Vessantare paviṭṭhamhi, sivīnaṁ raṭṭhavaḍḍhane.",
  "atk-s0514a3:6454": "2440.",
  "atk-s0514a3:6455": " ‘‘Tato vessantaro rājā, dānaṁ datvāna khattiyo;",
  "atk-s0514a3:6456": "Kāyassa bhedā sappañño, saggaṁ so upapajjathā’’ti.",
  "atk-s0514a3:6457": "Tattha saggaṁ so upapajjathāti tato cuto dutiyacittena tusitapure uppajjīti.",
  "atk-s0514a3:6458": "Nagarakaṇḍavaṇṇanā niṭṭhitā.",
  "atk-s0514a3:6459_0": "Satthā imaṁ gāthāsahassappaṭimaṇḍitaṁ mahāvessantaradhammadesanaṁ āharitvā jātakaṁ",
  "atk-s0514a3:6459_1": "samodhānesi – ‘‘tadā jūjako devadatto ahosi, amittatāpanā ciñcamāṇavikā, cetaputto",
  "atk-s0514a3:6459_2": "channo, accutatāpaso sāriputto, sakko anuruddho, sañcayanarindo suddhodanamahārājā,",
  "atk-s0514a3:6459_3": "phussatī devī sirimahāmāyā, maddī devī rāhulamātā, jālikumāro rāhulo, kaṇhājinā uppalavaṇṇā,",
  "atk-s0514a3:6459_4": "sesaparisā buddhaparisā, mahāvessantaro rājā pana ahameva sammāsambuddho ahosi’’nti.",
  "atk-s0514a3:6460": "Vessantarajātakavaṇṇanā dasamā.",
  "atk-s0514a3:6461": "Mahānipātavaṇṇanā niṭṭhitā.",
  "atk-s0514a3:6462": "Jātaka-aṭṭhakathā samattā."
}