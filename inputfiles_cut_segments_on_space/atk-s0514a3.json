{
  "atk-s0514a3:6": "Namo tassa bhagavato arahato sammāsambuddhassa",
  "atk-s0514a3:7": "Khuddakanikāye",
  "atk-s0514a3:8": "Jātaka-aṭṭhakathā",
  "atk-s0514a3:9": "(Sattamo bhāgo)",
  "atk-s0514a3:10": "22. Mahānipāto",
  "atk-s0514a3:12": "[543] 6. Bhūridattajātakavaṇṇanā",
  "atk-s0514a3:13": "Nagarakaṇḍaṃ",
  "atk-s0514a3:14_0": "Yaṃ kiñci ratanaṃ atthīti idaṃ satthā sāvatthiṃ upanissāya jetavane viharanto uposathike",
  "atk-s0514a3:14_1": "upāsake ārabbha kathesi. Te kira uposathadivase pātova uposathaṃ adhiṭṭhāya dānaṃ",
  "atk-s0514a3:14_2": "datvā pacchābhattaṃ gandhamālādihatthā jetavanaṃ gantvā dhammassavanavelāya ekamantaṃ",
  "atk-s0514a3:14_3": "nisīdiṃsu. Satthā dhammasabhaṃ āgantvā alaṅkatabuddhāsane nisīditvā bhikkhusaṅghaṃ",
  "atk-s0514a3:14_4": "oloketvā bhikkhuādīsu pana ye ārabbha dhammakathā samuṭṭhāti, tehi saddhiṃ tathāgatā",
  "atk-s0514a3:14_5": "sallapanti, tasmā ajja upāsake ārabbha pubbacariyappaṭisaṃyuttā dhammakathā samuṭṭhahissatīti",
  "atk-s0514a3:14_6": "ñatvā upāsakehi saddhiṃ sallapanto “uposathikattha, upāsakā”ti upāsake pucchitvā",
  "atk-s0514a3:14_7": "“āma, bhante”ti vutte “sādhu, upāsakā, kalyāṇaṃ vo kataṃ, apica anacchariyaṃ kho",
  "atk-s0514a3:14_8": "panetaṃ, yaṃ tumhe mādisaṃ buddhaṃ ovādadāyakaṃ ācariyaṃ labhantā uposathaṃ kareyyātha.",
  "atk-s0514a3:14_9": "Porāṇapaṇḍitā pana anācariyakāpi mahantaṃ yasaṃ pahāya uposathaṃ kariṃsuyevā”ti vatvā",
  "atk-s0514a3:14_10": "tehi yācito atītaṃ āhari.",
  "atk-s0514a3:15_0": "Atīte bārāṇasiyaṃ brahmadatto nāma rājā rajjaṃ kārento puttassa uparajjaṃ datvā tassa",
  "atk-s0514a3:15_1": "mahantaṃ yasaṃ disvā “rajjampi me gaṇheyyā”ti uppannāsaṅko “tāta, tvaṃ ito nikkhamitvā",
  "atk-s0514a3:15_2": "yattha te ruccati, tattha vasitvā mama accayena kulasantakaṃ rajjaṃ gaṇhāhī”ti āha.",
  "atk-s0514a3:15_3": "So “sādhū”ti sampaṭicchitvā pitaraṃ vanditvā nikkhamitvā anupubbena yamunaṃ gantvā",
  "atk-s0514a3:15_4": "yamunāya ca samuddassa ca pabbatassa ca antare paṇṇasālaṃ māpetvā vanamūlaphalāhāro",
  "atk-s0514a3:15_5": "paṭivasati. Tadā samuddassa heṭṭhime nāgabhavane ekā matapatikā nāgamāṇavikā aññāsaṃ",
  "atk-s0514a3:15_6": "sapatikānaṃ yasaṃ oloketvā kilesaṃ nissāya nāgabhavanā nikkhamitvā samuddatīre vicarantī",
  "atk-s0514a3:15_7": "rājaputtassa padavalañjaṃ disvā padānusārena gantvā taṃ paṇṇasālaṃ addasa. Tadā rājaputto",
  "atk-s0514a3:15_8": "phalāphalatthāya gato hoti. Sā paṇṇasālaṃ pavisitvā kaṭṭhattharaṇañceva sesaparikkhāre",
  "atk-s0514a3:15_9": "ca disvā cintesi “idaṃ ekassa pabbajitassa vasanaṭṭhānaṃ, vīmaṃsissāmi naṃ ‘saddhāya",
  "atk-s0514a3:15_10": "pabbajito nu kho no’ti, sace hi saddhāya pabbajito bhavissati nekkhammādhimutto,",
  "atk-s0514a3:15_11": "na me alaṅkatasayanaṃ sādiyissati. Sace kāmābhirato bhavissati, na saddhāpabbajito,",
  "atk-s0514a3:15_12": "mama sayanasmiṃyeva nipajjissati. Atha naṃ gahetvā attano sāmikaṃ katvā idheva vasissāmī”ti.",
  "atk-s0514a3:15_13": "Sā nāgabhavanaṃ gantvā dibbapupphāni ceva dibbagandhe ca āharitvā dibbapupphasayanaṃ",
  "atk-s0514a3:15_14": "sajjetvā paṇṇasālāyaṃ pupphūpahāraṃ katvā gandhacuṇṇaṃ vikiritvā paṇṇasālaṃ alaṅkaritvā",
  "atk-s0514a3:15_15": "nāgabhavanameva gatā.",
  "atk-s0514a3:16_0": "Rājaputto sāyanhasamayaṃ āgantvā paṇṇasālaṃ paviṭṭho taṃ pavattiṃ disvā “kena nu",
  "atk-s0514a3:16_1": "kho imaṃ sayanaṃ sajjita”nti phalāphalaṃ paribhuñjitvā “aho sugandhāni pupphāni,",
  "atk-s0514a3:16_2": "manāpaṃ vata katvā sayanaṃ paññatta”nti na saddhāpabbajitabhāvena somanassajāto pupphasayane",
  "atk-s0514a3:16_3": "parivattitvā nipanno niddaṃ okkamitvā punadivase sūriyuggamane uṭṭhāya paṇṇasālaṃ",
  "atk-s0514a3:16_4": "asammajjitvā phalāphalatthāya agamāsi. Nāgamāṇavikā tasmiṃ khaṇe āgantvā milātāni",
  "atk-s0514a3:16_5": "pupphāni disvā “kāmādhimutto esa, na saddhāpabbajito, sakkā naṃ gaṇhitu”nti ñatvā",
  "atk-s0514a3:16_6": "purāṇapupphāni nīharitvā aññāni pupphāni āharitvā tatheva navapupphasayanaṃ sajjetvā",
  "atk-s0514a3:16_7": "paṇṇasālaṃ alaṅkaritvā caṅkame pupphāni vikiritvā nāgabhavanameva gatā. So taṃ divasampi",
  "atk-s0514a3:16_8": "pupphasayane sayitvā punadivase cintesi “ko nu kho imaṃ paṇṇasālaṃ alaṅkarotī”ti?",
  "atk-s0514a3:16_9": "So phalāphalatthāya agantvā paṇṇasālato avidūre paṭicchanno aṭṭhāsi. Itarāpi bahū",
  "atk-s0514a3:16_10": "gandhe ceva pupphāni ca ādāya assamapadaṃ agamāsi. Rājaputto uttamarūpadharaṃ nāgamāṇavikaṃ",
  "atk-s0514a3:16_11": "disvāva paṭibaddhacitto attānaṃ adassetvā tassā paṇṇasālaṃ pavisitvā sayanaṃ sajjanakāle",
  "atk-s0514a3:16_12": "pavisitvā “kāsi tva”nti pucchi. “Ahaṃ nāgamāṇavikā, sāmī”ti. “Sasāmikā assāmikāsī”ti.",
  "atk-s0514a3:16_13": "“Sāmi, ahaṃ pubbe sasāmikā, idāni pana assāmikā vidhavā”. “Tvaṃ pana kattha vāsikosī”ti?",
  "atk-s0514a3:16_14": "“Ahaṃ bārāṇasirañño putto brahmadattakumāro nāma”. “Tvaṃ nāgabhavanaṃ pahāya kasmā",
  "atk-s0514a3:16_15": "idha vicarasī”ti? “Sāmi, ahaṃ tattha sasāmikānaṃ nāgamāṇavikānaṃ yasaṃ oloketvā kilesaṃ",
  "atk-s0514a3:16_16": "nissāya ukkaṇṭhitvā tato nikkhamitvā sāmikaṃ pariyesantī vicarāmī”ti. “Tena hi bhadde,",
  "atk-s0514a3:16_17": "sādhu, ahampi na saddhāya pabbajito, pitarā pana me nīharitattā idha vasāmi, tvaṃ",
  "atk-s0514a3:16_18": "mā cintayi, ahaṃ te sāmiko bhavissāmi, ubhopi idha samaggavāsaṃ vasissāmā”ti. Sā",
  "atk-s0514a3:16_19": "“sādhū”ti sampaṭicchi. Tato paṭṭhāya te ubhopi tattheva samaggavāsaṃ vasiṃsu. Sā",
  "atk-s0514a3:16_20": "attano ānubhāvena mahārahaṃ gehaṃ māpetvā mahārahaṃ pallaṅkaṃ āharitvā sayanaṃ paññapesi.",
  "atk-s0514a3:16_21": "Tato paṭṭhāya mūlaphalāphalaṃ na khādi, dibbaannapānameva bhuñjitvā jīvikaṃ kappesi.",
  "atk-s0514a3:17_0": "Aparabhāge nāgamāṇavikā gabbhaṃ paṭilabhitvā puttaṃ vijāyi, sāgaratīre jātattā tassa",
  "atk-s0514a3:17_1": "“sāgarabrahmadatto”ti nāmaṃ kariṃsu. Tassa padasā gamanakāle nāgamāṇavikā dhītaraṃ",
  "atk-s0514a3:17_2": "vijāyi, tassā samuddatīre jātattā “samuddajā”ti nāmaṃ kariṃsu. Atheko bārāṇasivāsiko",
  "atk-s0514a3:17_3": "vanacarako taṃ ṭhānaṃ patvā katapaṭisanthāro rājaputtaṃ sañjānitvā katipāhaṃ tattha",
  "atk-s0514a3:17_4": "vasitvā “deva, ahaṃ tumhākaṃ idha vasanabhāvaṃ rājakulassa ārocessāmī”ti taṃ vanditvā",
  "atk-s0514a3:17_5": "nikkhamitvā nagaraṃ agamāsi. Tadā rājā kālamakāsi. Amaccā tassa sarīrakiccaṃ katvā",
  "atk-s0514a3:17_6": "sattame divase sannipatitvā “arājakaṃ rajjaṃ nāma na saṇṭhāti, rājaputtassa vasanaṭṭhānaṃ",
  "atk-s0514a3:17_7": "vā atthibhāvaṃ vā na jānāma, phussarathaṃ vissajjetvā rājānaṃ gaṇhissāmā”ti mantayiṃsu.",
  "atk-s0514a3:17_8": "Tasmiṃ khaṇe vanacarako nagaraṃ patvā taṃ kathaṃ sutvā amaccānaṃ santikaṃ gantvā",
  "atk-s0514a3:17_9": "“ahaṃ rājaputtassa santike tayo cattāro divase vasitvā āgatomhī”ti taṃ pavattiṃ ācikkhi.",
  "atk-s0514a3:17_10": "Amaccā tassa sakkāraṃ katvā tena magganāyakena saddhiṃ tattha gantvā katapaṭisanthārā",
  "atk-s0514a3:17_11": "rañño kālakatabhāvaṃ ārocetvā “deva, rajjaṃ paṭipajjāhī”ti āhaṃsu.",
  "atk-s0514a3:18_0": "So “nāgamāṇavikāya cittaṃ jānissāmī”ti taṃ upasaṅkamitvā “bhadde, pitā me kālakato,",
  "atk-s0514a3:18_1": "amaccā mayhaṃ chattaṃ ussāpetuṃ āgatā, gacchāma, bhadde, ubhopi dvādasayojanikāya",
  "atk-s0514a3:18_2": "bārāṇasiyā rajjaṃ kāressāma, tvaṃ soḷasannaṃ itthisahassānaṃ jeṭṭhikā bhavissasī”ti",
  "atk-s0514a3:18_3": "āha. “Sāmi, na sakkā mayā gantu”nti. “Kiṃkāraṇā”ti? “Mayaṃ ghoravisā khippakopā appamattakenapi",
  "atk-s0514a3:18_4": "kujjhāma, sapattiroso ca nāma bhāriyo. Sacāhaṃ kiñci disvā vā sutvā vā kuddhā olokessāmi,",
  "atk-s0514a3:18_5": "bhasmāmuṭṭhi viya vippakirissati. Iminā kāraṇena na sakkā mayā gantu”nti. Rājaputto",
  "atk-s0514a3:18_6": "punadivasepi yācateva. Atha naṃ sā evamāha – “ahaṃ tāva kenaci pariyāyena na gamissāmi,",
  "atk-s0514a3:18_7": "ime pana me puttā nāgakumārā tava sambhavena jātattā manussajātikā. Sace te mayi",
  "atk-s0514a3:18_8": "sineho atthi, imesu appamatto bhava. Ime kho pana udakabījakā sukhumālā maggaṃ gacchantā",
  "atk-s0514a3:18_9": "vātātapena kilamitvā mareyyuṃ, tasmā ekaṃ nāvaṃ khaṇāpetvā udakassa pūrāpetvā tāya",
  "atk-s0514a3:18_10": "dve puttake udakakīḷaṃ kīḷāpetvā nagarepi antovatthusmiṃyeva pokkharaṇiṃkāreyyāsi,",
  "atk-s0514a3:18_11": "evaṃ te na kilamissantī”ti.",
  "atk-s0514a3:19_0": "Sā evañca pana vatvā rājaputtaṃ vanditvā padakkhiṇaṃ katvā puttake āliṅgitvā thanantare",
  "atk-s0514a3:19_1": "nipajjāpetvā sīse cumbitvā rājaputtassa niyyādetvā roditvā kanditvā tattheva antaradhāyitvā",
  "atk-s0514a3:19_2": "nāgabhavanaṃ agamāsi. Rājaputtopi domanassappatto assupuṇṇehi nettehi nivesanā nikkhamitvā",
  "atk-s0514a3:19_3": "akkhīni puñchitvā amacce upasaṅkami. Te taṃ tattheva abhisiñcitvā “deva, amhākaṃ",
  "atk-s0514a3:19_4": "nagaraṃ gacchāmā”ti vadiṃsu. Tena hi sīghaṃ nāvaṃ khaṇitvā sakaṭaṃ āropetvā udakassa",
  "atk-s0514a3:19_5": "pūretvā udakapiṭṭhe vaṇṇagandhasampannāni nānāpupphāni vikiratha, mama puttā udakabījakā,",
  "atk-s0514a3:19_6": "te tattha kīḷantā sukhaṃ gamissantī”ti. Amaccā tathā kariṃsu. Rājā bārāṇasiṃ patvā",
  "atk-s0514a3:19_7": "alaṅkatanagaraṃ pavisitvā soḷasasahassāhi nāṭakitthīhi amaccādīhi ca parivuto mahātale",
  "atk-s0514a3:19_8": "nisīditvā sattāhaṃ mahāpānaṃ pivitvā puttānaṃ atthāya pokkharaṇiṃ kāresi. Te nibaddhaṃ tattha kīḷiṃsu.",
  "atk-s0514a3:20_0": "Athekadivasaṃ pokkharaṇiyaṃ udake pavesiyamāne eko kacchapo pavisitvā nikkhamanaṭṭhānaṃ",
  "atk-s0514a3:20_1": "apassanto pokkharaṇitale nipajjitvā dārakānaṃ kīḷanakāle udakato uṭṭhāya sīsaṃ nīharitvā",
  "atk-s0514a3:20_2": "te oloketvā puna udake nimujji. Te taṃ disvā bhītā pitu santikaṃ gantvā “tāta, pokkharaṇiyaṃ",
  "atk-s0514a3:20_3": "eko yakkho amhe tāsetī”ti āhaṃsu. Rājā “gacchatha naṃ gaṇhathā”ti purise āṇāpesi.",
  "atk-s0514a3:20_4": "Te jālaṃ khipitvā kacchapaṃ ādāya rañño dassesuṃ. Kumārā taṃ disvā “esa, tāta, pisāco”ti",
  "atk-s0514a3:20_5": "viraviṃsu. Rājā puttasinehena kacchapassa kujjhitvā “gacchathassa kammakāraṇaṃ karothā”ti",
  "atk-s0514a3:20_6": "āṇāpesi. Tatra ekacce “ayaṃ rājaveriko, etaṃ udukkhale musalehi cuṇṇavicuṇṇaṃ kātuṃ",
  "atk-s0514a3:20_7": "vaṭṭatī”ti āhaṃsu, ekacce “tīhi pākehi pacitvā khādituṃ”, ekacce “aṅgāresu uttāpetuṃ,”",
  "atk-s0514a3:20_8": "ekacce “antokaṭāheyeva naṃ pacituṃ vaṭṭatī”ti āhaṃsu. Eko pana udakabhīruko amacco",
  "atk-s0514a3:20_9": "“imaṃ yamunāya āvaṭṭe khipituṃ vaṭṭati, so tattha mahāvināsaṃ pāpuṇissati. Evarūpā",
  "atk-s0514a3:20_10": "hissa kammakāraṇā natthī”ti āha. Kacchapo tassa kathaṃ sutvā sīsaṃ nīharitvā evamāha",
  "atk-s0514a3:20_11": "– “ambho, kiṃ te mayā aparādho kato, kena maṃ evarūpaṃ kammakāraṇaṃ vicāresi. Mayā",
  "atk-s0514a3:20_12": "hi sakkā itarā kammakāraṇā sahituṃ, ayaṃ pana atikakkhaḷo, mā evaṃ avacā”ti. Taṃ",
  "atk-s0514a3:20_13": "sutvā rājā “imaṃ etadeva kāretuṃ vaṭṭatī”ti yamunāya āvaṭṭe khipāpesi. Puriso tathā",
  "atk-s0514a3:20_14": "akāsi. So ekaṃ nāgabhavanagāmiṃ udakavāhaṃ patvā nāgabhavanaṃ agamāsi.",
  "atk-s0514a3:21_0": "Atha naṃ tasmiṃ udakavāhe kīḷantā dhataraṭṭhanāgarañño puttā nāgamāṇavakā disvā “gaṇhatha",
  "atk-s0514a3:21_1": "naṃ dāsa”nti āhaṃsu. So cintesi “ahaṃ bārāṇasirañño hatthā muccitvā evarūpānaṃ pharusānaṃ",
  "atk-s0514a3:21_2": "nāgānaṃ hatthaṃ patto, kena nu kho upāyena mucceyya”nti. So “attheso upāyo”ti musāvādaṃ",
  "atk-s0514a3:21_3": "katvā “tumhe dhataraṭṭhassa nāgarañño santakā hutvā kasmā evaṃ vadetha, ahaṃ cittacūḷo",
  "atk-s0514a3:21_4": "nāma kacchapo bārāṇasirañño dūto, dhataraṭṭhassa santikaṃ āgato, amhākaṃ rājā dhataraṭṭhassa",
  "atk-s0514a3:21_5": "dhītaraṃ dātukāmo maṃ pahiṇi, tassa maṃ dassethā”ti āha. Te somanassajātā taṃ ādāya",
  "atk-s0514a3:21_6": "rañño santikaṃ gantvā tamatthaṃ ārocesuṃ. Rājā “ānetha na”nti taṃ pakkosāpetvā disvāva",
  "atk-s0514a3:21_7": "anattamano hutvā “evaṃ lāmakasarīro dūtakammaṃ kātuṃ na sakkotī”ti āha. Taṃ sutvā",
  "atk-s0514a3:21_8": "kacchapo “kiṃ pana, mahārāja, dūtehi nāma tālappamāṇehi bhavitabbaṃ, sarīrañhi khuddakaṃ",
  "atk-s0514a3:21_9": "vā mahantaṃ vā appamāṇaṃ, gatagataṭṭhāne kammanipphādanameva pamāṇaṃ. Mahārāja, amhākaṃ",
  "atk-s0514a3:21_10": "rañño bahū dūtā. Thale kammaṃ manussā karonti, ākāse pakkhino, udake ahameva. Ahañhi",
  "atk-s0514a3:21_11": "cittacūḷo nāma kacchapo ṭhānantarappatto rājavallabho, mā maṃ paribhāsathā”ti attano",
  "atk-s0514a3:21_12": "guṇaṃ vaṇṇesi. Atha naṃ dhataraṭṭho pucchi “kena panatthena raññā pesitosī”ti. Mahārāja,",
  "atk-s0514a3:21_13": "rājā maṃ evamāha “mayā sakalajambudīpe rājūhi saddhiṃ mittadhammo kato, idāni dhataraṭṭhena",
  "atk-s0514a3:21_14": "nāgaraññā saddhiṃ mittadhammaṃ kātuṃ mama dhītaraṃ samuddajaṃ dammī”ti vatvā maṃ",
  "atk-s0514a3:21_15": "pahiṇi. “Tumhe papañcaṃ akatvā mayā saddhiṃyeva purisaṃ pesetvā divasaṃ vavatthapetvā",
  "atk-s0514a3:21_16": "dārikaṃ gaṇhathā”ti. So tussitvā tassa sakkāraṃ katvā tena saddhiṃ cattāro nāgamāṇavake",
  "atk-s0514a3:21_17": "pesesi “gacchatha, rañño vacanaṃ sutvā divasaṃ vavatthapetvā ethā”ti. Te “sādhū”ti",
  "atk-s0514a3:21_18": "vatvā kacchapaṃ gahetvā nāgabhavanā nikkhamiṃsu.",
  "atk-s0514a3:22_0": "Kacchapo yamunāya bārāṇasiyā ca antare ekaṃ padumasaraṃ disvā ekenupāyena palāyitukāmo",
  "atk-s0514a3:22_1": "evamāha – “bho nāgamāṇavakā, amhākaṃ rājā puttadārā cassa maṃ udake gocarattā rājanivesanaṃ",
  "atk-s0514a3:22_2": "āgataṃ disvāva padumāni no dehi, bhisamūlāni dehīti yācanti. Ahaṃ tesaṃ atthāya tāni",
  "atk-s0514a3:22_3": "gaṇhissāmi, ettha maṃ vissajjetvā maṃ apassantāpi puretaraṃ rañño santikaṃ gacchatha,",
  "atk-s0514a3:22_4": "ahaṃ vo tattheva passissāmī”ti. Te tassa saddahitvā taṃ vissajjesuṃ. So tattha ekamante",
  "atk-s0514a3:22_5": "nilīyi. Itarepi naṃ adisvā “rañño santikaṃ gato bhavissatī”ti māṇavakavaṇṇena rājānaṃ",
  "atk-s0514a3:22_6": "upasaṅkamiṃsu. Rājā paṭisanthāraṃ katvā “kuto āgatatthā”ti pucchi. “Dhataraṭṭhassa",
  "atk-s0514a3:22_7": "santikā, mahārājā”ti. “Kiṃkāraṇā idhāgatā”ti? “Mahārāja, mayaṃ tassa dūtā, dhataraṭṭho",
  "atk-s0514a3:22_8": "vo ārogyaṃ pucchati. Sace yaṃ vo icchatha, taṃ no vadetha. Tumhākaṃ kira dhītaraṃ",
  "atk-s0514a3:22_9": "samuddajaṃ amhākaṃ rañño pādaparicārikaṃ katvā dethā”ti imamatthaṃ pakāsentā paṭhamaṃ gāthamāhaṃsu –",
  "atk-s0514a3:23": "784.",
  "atk-s0514a3:24": "“Yaṃ kiñci ratanaṃ atthi, dhataraṭṭhanivesane;",
  "atk-s0514a3:25": "Sabbāni te upayantu, dhītaraṃ dehi rājino”ti.",
  "atk-s0514a3:26": "Tattha sabbāni te upayantūti tassa nivesane sabbāni ratanāni tava nivesanaṃ upagacchantu.",
  "atk-s0514a3:27": "Taṃ sutvā rājā dutiyaṃ gāthamāha –",
  "atk-s0514a3:28": "785.",
  "atk-s0514a3:29": "“Na no vivāho nāgehi, katapubbo kudācanaṃ;",
  "atk-s0514a3:30": "Taṃ vivāhaṃ asaṃyuttaṃ, kathaṃ amhe karomase”ti.",
  "atk-s0514a3:31": "Tattha asaṃyuttanti ayuttaṃ tiracchānehi saddhiṃ saṃsaggaṃ ananucchavikaṃ. Amheti amhe manussajātikā samānā kathaṃ tiracchānagatasambandhaṃ karomāti.",
  "atk-s0514a3:32_0": "Taṃ sutvā nāgamāṇavakā “sace te dhataraṭṭhena saddhiṃ sambandho ananucchaviko, atha",
  "atk-s0514a3:32_1": "kasmā attano upaṭṭhākaṃ cittacūḷaṃ nāma kacchapaṃ ‘samuddajaṃ nāma te dhītaraṃ dammī’ti",
  "atk-s0514a3:32_2": "amhākaṃ rañño pesesi? Evaṃ pesetvā idāni te amhākaṃ rājānaṃ paribhavaṃ karontassa",
  "atk-s0514a3:32_3": "kattabbayuttakaṃ mayaṃ jānissāma. Mayañhi nāgamāṇavakā”ti vatvā rājānaṃ tajjentā",
  "atk-s0514a3:32_4": "dve gāthā abhāsiṃsu –",
  "atk-s0514a3:33": "786.",
  "atk-s0514a3:34": "“Jīvitaṃ nūna te cattaṃ, raṭṭhaṃ vā manujādhipa;",
  "atk-s0514a3:35": "Na hi nāge kupitamhi, ciraṃ jīvanti tādisā.",
  "atk-s0514a3:36": "787.",
  "atk-s0514a3:37": "“Yo tvaṃ deva manussosi, iddhimantaṃ aniddhimā;",
  "atk-s0514a3:38": "Varuṇassa niyaṃ puttaṃ, yāmunaṃ atimaññasī”ti.",
  "atk-s0514a3:39_0": "Tattha raṭṭhaṃ vāti ekaṃsena tayā jīvitaṃ vā raṭṭhaṃ vā cattaṃ. Tādisāti tumhādisā",
  "atk-s0514a3:39_1": "evaṃ mahānubhāve nāge kupite ciraṃ jīvituṃ na sakkonti, antarāva antaradhāyanti.",
  "atk-s0514a3:39_2": "Yo tvaṃ, deva, manussosīti deva, yo tvaṃ manusso samāno. Varuṇassāti varuṇanāgarājassa.",
  "atk-s0514a3:39_3": "Niyaṃ puttanti ajjhattikaputtaṃ. Yāmunanti yamunāya heṭṭhā jātaṃ.",
  "atk-s0514a3:40": "Tato rājā dve gāthā abhāsi –",
  "atk-s0514a3:41": "788.",
  "atk-s0514a3:42": "“Nātimaññāmi rājānaṃ, dhataraṭṭhaṃ yasassinaṃ;",
  "atk-s0514a3:43": "Dhataraṭṭho hi nāgānaṃ, bahūnamapi issaro.",
  "atk-s0514a3:44": "789.",
  "atk-s0514a3:45": "“Ahi mahānubhāvopi, na me dhītaramāraho;",
  "atk-s0514a3:46": "Khattiyo ca videhānaṃ, abhijātā samuddajā”ti.",
  "atk-s0514a3:47_0": "Tattha bahūnamapīti pañcayojanasatikassa nāgabhavanassa issarabhāvaṃ sandhāyevamāha.",
  "atk-s0514a3:47_1": "Na me dhītaramārahoti evaṃ mahānubhāvopi pana so ahijātikattā mama dhītaraṃ araho",
  "atk-s0514a3:47_2": "na hoti. “Khattiyo ca videhāna”nti idaṃ mātipakkhe ñātake dassento āha. Samuddajāti",
  "atk-s0514a3:47_3": "so ca videharājaputto mama dhītā samuddajā cāti ubhopi abhijātā. Te aññamaññaṃ saṃvāsaṃ",
  "atk-s0514a3:47_4": "arahanti. Na hesā maṇḍūkabhakkhassa sappassa anucchavikāti āha.",
  "atk-s0514a3:48_0": "Nāgamāṇavakā taṃ tattheva nāsāvātena māretukāmā hutvāpi “amhākaṃ divasaṃ vavatthāpanatthāya",
  "atk-s0514a3:48_1": "pesitā, imaṃ māretvā gantuṃ na yuttaṃ, gantvā rañño ācikkhitvā jānissāmā”ti tattheva",
  "atk-s0514a3:48_2": "antarahitā “kiṃ, tātā, laddhā vo rājadhītā”ti raññā pucchitā kujjhitvā “kiṃ, deva,",
  "atk-s0514a3:48_3": "amhe akāraṇā yattha vā tattha vā pesesi. Sacepi māretukāmo, idheva no mārehi. So",
  "atk-s0514a3:48_4": "tumhe akkosati paribhāsati, attano dhītaraṃ jātimānena ukkhipatī”ti tena vuttañca",
  "atk-s0514a3:48_5": "avuttañca vatvā rañño kodhaṃ uppādayiṃsu. So attano parisaṃ sannipātetuṃ āṇāpento āha –",
  "atk-s0514a3:49": "790.",
  "atk-s0514a3:50": "“Kambalassatarā uṭṭhentu, sabbe nāge nivedaya;",
  "atk-s0514a3:51": "Bārāṇasiṃ pavajjantu, mā ca kañci viheṭhayu”nti.",
  "atk-s0514a3:52_0": "Tattha kambalassatarā uṭṭhentūti kambalassatarā nāma tassa mātupakkhikā sinerupāde",
  "atk-s0514a3:52_1": "vasananāgā, te ca uṭṭhahantu. Aññe ca catūsu disāsu anudisāsu yattakā vā mayhaṃ vacanakarā,",
  "atk-s0514a3:52_2": "te sabbe nāge nivedaya, gantvā jānāpetha, khippaṃ kira sannipātethāti āṇāpento evamāha.",
  "atk-s0514a3:52_3": "Tato sabbeheva sīghaṃ sannipatitehi “kiṃ karoma, devā”ti vutte “sabbepi te nāgā bārāṇasiṃ",
  "atk-s0514a3:52_4": "pavajjantū”ti āha. “Tattha gantvā kiṃ kātabbaṃ, deva, taṃ nāsāvātappahārena bhasmaṃ",
  "atk-s0514a3:52_5": "karomā”ti ca vutte rājadhītari paṭibaddhacittatāya tassā vināsaṃ anicchanto “mā ca",
  "atk-s0514a3:52_6": "kañci viheṭhayu”nti āha, tumhesu koci kañci mā viheṭhayāti attho. Ayameva vā pāṭho.",
  "atk-s0514a3:53": "Atha naṃ nāgā “sace koci manusso na viheṭhetabbo, tattha gantvā kiṃ karissāmā”ti āhaṃsu. Atha ne “idañcidañca karotha, ahampi idaṃ nāma karissāmī”ti ācikkhanto gāthādvayamāha –",
  "atk-s0514a3:54": "791.",
  "atk-s0514a3:55": "“Nivesanesu sobbhesu, rathiyā caccaresu ca;",
  "atk-s0514a3:56": "Rukkhaggesu ca lambantu, vitatā toraṇesu ca.",
  "atk-s0514a3:57": "792.",
  "atk-s0514a3:58": "“Ahampi sabbasetena, mahatā sumahaṃ puraṃ;",
  "atk-s0514a3:59": "Parikkhipissaṃ bhogehi, kāsīnaṃ janayaṃ bhaya”nti.",
  "atk-s0514a3:60_0": "Tattha sobbhesūti pokkharaṇīsu. Rathiyāti rathikāya. Vitatāti vitatasarīrā mahāsarīrā",
  "atk-s0514a3:60_1": "hutvā etesu ceva nivesanādīsu dvāratoraṇesu ca olambantu, ettakaṃ nāgā karontu, karontā",
  "atk-s0514a3:60_2": "ca nivesane tāva mañcapīṭhānaṃ heṭṭhā ca upari ca antogabbhabahigabbhādīsu ca pokkharaṇiyaṃ",
  "atk-s0514a3:60_3": "udakapiṭṭhe rathikādīnaṃ passesu ceva thalesu ca mahantāni sarīrāni māpetvā mahante",
  "atk-s0514a3:60_4": "phaṇe katvā kammāragaggarī viya dhamamānā “susū”ti saddaṃ karontā olambatha ca nipajjatha",
  "atk-s0514a3:60_5": "ca. Attānaṃ pana taruṇadārakānaṃ jarājiṇṇānaṃ gabbhinitthīnaṃ samuddajāya cāti imesaṃ",
  "atk-s0514a3:60_6": "catunnaṃ mā dassayittha. Ahampi sabbasetena mahantena sarīrena gantvā sumahantaṃ",
  "atk-s0514a3:60_7": "kāsipuraṃ sattakkhattuṃ bhogehi parikkhipissaṃ, mahantena phaṇena naṃ chādetvā ekandhakāraṃ",
  "atk-s0514a3:60_8": "katvā kāsīnaṃ bhayaṃ janayanto “susū”ti saddaṃ muñcissāmīti.",
  "atk-s0514a3:61": "Atha sabbe nāgā tathā akaṃsu. Tamatthaṃ pakāsento satthā āha –",
  "atk-s0514a3:62": "793.",
  "atk-s0514a3:63": "“Tassa taṃ vacanaṃ sutvā, uragānekavaṇṇino;",
  "atk-s0514a3:64": "Bārāṇasiṃ pavajjiṃsu, na ca kañci viheṭhayuṃ.",
  "atk-s0514a3:65": "794.",
  "atk-s0514a3:66": "“Nivesanesu sobbhesu, rathiyā caccaresu ca;",
  "atk-s0514a3:67": "Rukkhaggesu ca lambiṃsu, vitatā toraṇesu ca.",
  "atk-s0514a3:68": "795.",
  "atk-s0514a3:69": "“Tesu disvāna lambante, puthū kandiṃsu nāriyo;",
  "atk-s0514a3:70": "Nāge soṇḍikate disvā, passasante muhuṃ muhuṃ.",
  "atk-s0514a3:71": "796.",
  "atk-s0514a3:72": "“Bārāṇasī pabyathitā, āturā samapajjatha;",
  "atk-s0514a3:73": "Bāhā paggayha pakkanduṃ, dhītaraṃ dehi rājino”ti.",
  "atk-s0514a3:74_0": "Tattha anekavaṇṇinoti nīlādivasena anekavaṇṇā. Evarūpāni hi te rūpāni māpayiṃsu.",
  "atk-s0514a3:74_1": "Pavajjiṃsūti aḍḍharattasamaye pavisiṃsu. Lambiṃsūti dhataraṭṭhena vuttaniyāmeneva",
  "atk-s0514a3:74_2": "te sabbesu ṭhānesu manussānaṃ sañcāraṃ pacchinditvā olambiṃsu. Dūtā hutvā āgatā pana",
  "atk-s0514a3:74_3": "cattāro nāgamāṇavakā raño sayanassa cattāro pāde parikkhipitvā uparisīse mahante",
  "atk-s0514a3:74_4": "phaṇe katvā tuṇḍehi sīsaṃ paharantā viya dāṭhā vivaritvā passasantā aṭṭhaṃsu. Dhataraṭṭhopi",
  "atk-s0514a3:74_5": "attanā vuttaniyāmena nagaraṃ paṭicchādesi. Pabujjhamānā purisā yato yato hatthaṃ",
  "atk-s0514a3:74_6": "vā pādaṃ vā pasārenti, tattha tattha sappe chupitvā “sappo, sappo”ti viravanti. Puthū",
  "atk-s0514a3:74_7": "kandiṃsūti yesu gehesu dīpā jalanti, tesu itthiyo pabuddhā dvāratoraṇagopānasiyo",
  "atk-s0514a3:74_8": "oloketvā olambante nāge disvā bahū ekappahāreneva kandiṃsu. Evaṃ sakalanagaraṃ ekakolāhalaṃ",
  "atk-s0514a3:74_9": "ahosi. Soṇḍikateti kataphaṇe.",
  "atk-s0514a3:75_0": "Pakkandunti vibhātāya rattiyā nāgānaṃ assāsavātena sakalanagare rājanivesane ca uppātiyamāne",
  "atk-s0514a3:75_1": "viya bhītā manussā “nāgarājāno kissa no viheṭhathā”ti vatvā tumhākaṃ rājā “dhītaraṃ",
  "atk-s0514a3:75_2": "dassāmī”ti dhataraṭṭhassa dūtaṃ pesetvā puna tassa dūtehi āgantvā “dehī”ti vutto",
  "atk-s0514a3:75_3": "amhākaṃ rājānaṃ akkosati paribhāsati. “Sace amhākaṃ rañño dhītaraṃ na dassati, sakalanagarassa",
  "atk-s0514a3:75_4": "jīvitaṃ natthī”ti vutte “tena hi no, sāmi, okāsaṃ detha, mayaṃ gantvā rājānaṃ yācissāmā”ti",
  "atk-s0514a3:75_5": "yācantā okāsaṃ labhitvā rājadvāraṃ gantvā mahantena ravena pakkantiṃsu. Bhariyāyopissa",
  "atk-s0514a3:75_6": "attano attano gabbhesu nipannakāva “deva, dhītaraṃ dhataraṭṭharañño dehī”ti ekappahārena",
  "atk-s0514a3:75_7": "kandiṃsu. Tepi cattāro nāgamāṇavakā “dehī”ti tuṇhehi sīsaṃ paharantā viya dāṭhā vivaritvā",
  "atk-s0514a3:75_8": "passasantā aṭṭhaṃsu.",
  "atk-s0514a3:76_0": "So nipannakova nagaravāsīnañca attano ca bhariyānaṃ paridevitasaddaṃ sutvā catūhi",
  "atk-s0514a3:76_1": "ca nāgamāṇavakehi tajjitattā maraṇabhayabhīto “mama dhītaraṃ samuddajaṃ dhataraṭṭhassa",
  "atk-s0514a3:76_2": "dammī”ti tikkhattuṃ avaca. Taṃ sutvā sabbepi nāgarājāno tigāvutamattaṃ paṭikkamitvā",
  "atk-s0514a3:76_3": "devanagaraṃ viya ekaṃ nagaraṃ māpetvā tattha ṭhitā “dhītaraṃ kira no pesetū”ti paṇṇākāraṃ",
  "atk-s0514a3:76_4": "pahiṇiṃsu. Rājā tehi ābhataṃ paṇṇākāraṃ gahetvā “tumhe gacchatha, ahaṃ dhītaraṃ amaccānaṃ",
  "atk-s0514a3:76_5": "hatthe pahiṇissāmī”ti te uyyojetvā dhītaraṃ pakkosāpetvā uparipāsādaṃ āropetvā sīhapañjaraṃ",
  "atk-s0514a3:76_6": "vivaritvā “amma, passetaṃ alaṅkatanagaraṃ, tvaṃ ettha etassa rañño aggamahesī bhavissasi,",
  "atk-s0514a3:76_7": "na dūre ito taṃ nagaraṃ, ukkaṇṭhitakāleyeva idha āgantuṃ sakkā, ettha gantabba”nti",
  "atk-s0514a3:76_8": "saññāpetvā sīsaṃ nhāpetvā sabbālaṅkārehi alaṅkaritvā paṭicchannayogge nisīdāpetvā",
  "atk-s0514a3:76_9": "amaccānaṃ hatthe datvā pāhesi. Nāgarājāno paccuggamanaṃ katvā mahāsakkāraṃ kariṃsu.",
  "atk-s0514a3:76_10": "Amaccā nagaraṃ pavisitvā taṃ tassa datvā bahuṃ dhanaṃ ādāya nivattiṃsu. Te rājadhītaraṃ",
  "atk-s0514a3:76_11": "pāsādaṃ āropetvā alaṅkatadibbasayane nipajjāpesuṃ. Taṅkhaṇaññeva naṃ nāgamāṇavikā",
  "atk-s0514a3:76_12": "khujjādivesaṃ gahetvā manussaparicārikā viya parivārayiṃsu. Sā dibbasayane nipannamattāva",
  "atk-s0514a3:76_13": "dibbaphassaṃ phusitvā niddaṃ okkami.",
  "atk-s0514a3:77_0": "Dhataraṭṭho taṃ gahetvā saddhiṃ nāgaparisāya tattha antarahito nāgabhavaneyeva pāturahosi.",
  "atk-s0514a3:77_1": "Rājadhītā pabujjhitvā alaṅkatadibbasayanaṃ aññe ca suvaṇṇapāsādamaṇipāsādādayo uyyānapokkharaṇiyo",
  "atk-s0514a3:77_2": "alaṅkatadevanagaraṃ viya nāgabhavanaṃ disvā khujjādiparicārikāyo pucchi “idaṃ nagaraṃ",
  "atk-s0514a3:77_3": "ativiya alaṅkataṃ, na amhākaṃ nagaraṃ viya, kasseta”nti. “Sāmikassa te santakaṃ,",
  "atk-s0514a3:77_4": "devi, na appapuññā evarūpaṃ sampattiṃ labhanti, mahāpuññatāya te ayaṃ laddhā”ti.",
  "atk-s0514a3:77_5": "Dhataraṭṭhopi pañcayojanasatike nāgabhavane bheriṃ carāpesi “yo samuddajāya sappavaṇṇaṃ",
  "atk-s0514a3:77_6": "dasseti, tassa rājadaṇḍo bhavissatī”ti. Tasmā ekopi tassā sappavaṇṇaṃ dassetuṃ samattho",
  "atk-s0514a3:77_7": "nāma nāhosi. Sā manussalokasaññāya eva tattha tena saddhiṃ sammodamānā piyasaṃvāsaṃ vasi.",
  "atk-s0514a3:78": "Nagarakaṇḍaṃ niṭṭhitaṃ.",
  "atk-s0514a3:79": "Uposathakaṇḍaṃ",
  "atk-s0514a3:80_0": "Sā aparabhāge dhataraṭṭhaṃ paṭicca gabbhaṃ paṭilabhitvā puttaṃ vijāyi, tassa piyadassanattā",
  "atk-s0514a3:80_1": "“sudassano”ti nāmaṃ kariṃsu. Punāparaṃ puttaṃ vijāyi, tassa “datto”ti nāmaṃ akaṃsu.",
  "atk-s0514a3:80_2": "So pana bodhisatto. Punekaṃ puttaṃ vijāyi, tassa “subhogo”ti nāmaṃ kariṃsu. Aparampi",
  "atk-s0514a3:80_3": "puttaṃ vijāyi, tassa “ariṭṭho”ti nāmaṃ kariṃsu. Iti sā cattāro putte vijāyitvāpi",
  "atk-s0514a3:80_4": "nāgabhavanabhāvaṃ na jānāti. Athekadivasaṃ taruṇanāgā ariṭṭhassa ācikkhiṃsu “tava",
  "atk-s0514a3:80_5": "mātā manussitthī, na nāginī”ti. Ariṭṭho “vīmaṃsissāmi na”nti ekadivasaṃ thanaṃ pivantova",
  "atk-s0514a3:80_6": "sappasarīraṃ māpetvā naṅguṭṭhakhaṇḍena mātu piṭṭhipāde ghaṭṭesi. Sā tassa sappasarīraṃ",
  "atk-s0514a3:80_7": "disvā bhītatasitā mahāravaṃ ravitvā taṃ bhūmiyaṃ khipantī nakhena tassa akkhiṃ bhindi.",
  "atk-s0514a3:80_8": "Tato lohitaṃ pagghari. Rājā tassā saddaṃ sutvā “kissesā viravatī”ti pucchitvā ariṭṭhena",
  "atk-s0514a3:80_9": "katakiriyaṃ sutvā “gaṇhatha, naṃ dāsaṃ gahetvā jīvitakkhayaṃ pāpethā”ti tajjento",
  "atk-s0514a3:80_10": "āgacchi. Rājadhītā tassa kuddhabhāvaṃ ñatvā puttasinehena “deva, puttassa me akkhi",
  "atk-s0514a3:80_11": "bhinnaṃ, khamathetassāparādha”nti āha. Rājā etāya evaṃ vadantiyā “kiṃ sakkā kātu”nti",
  "atk-s0514a3:80_12": "khami. Taṃ divasaṃ sā “idaṃ nāgabhavana”nti aññāsi. Tato ca paṭṭhāya ariṭṭho kāṇāriṭṭho",
  "atk-s0514a3:80_13": "nāma jāto. Cattāropi puttā viññutaṃ pāpuṇiṃsu.",
  "atk-s0514a3:81_0": "Atha nesaṃ pitā yojanasatikaṃ yojanasatikaṃ katvā rajjamadāsi, mahanto yaso ahosi.",
  "atk-s0514a3:81_1": "Soḷasa soḷasa nāgakaññāsahassāni parivārayiṃsu. Pitu ekayojanasatikameva rajjaṃ ahosi.",
  "atk-s0514a3:81_2": "Tayo puttā māse māse mātāpitaro passituṃ āgacchanti, bodhisatto pana anvaddhamāsaṃ",
  "atk-s0514a3:81_3": "āgacchati. Nāgabhavane samuṭṭhitaṃ pañhaṃ bodhisattova katheti. Pitarā saddhiṃ virūpakkhamahārājassapi",
  "atk-s0514a3:81_4": "upaṭṭhānaṃ gacchati, tassa santike samuṭṭhitaṃ pañhampi sova katheti. Athekadivasaṃ",
  "atk-s0514a3:81_5": "virūpakkhe nāgaparisāya saddhiṃ tidasapuraṃ gantvā sakkaṃ parivāretvā nisinne devānaṃ",
  "atk-s0514a3:81_6": "antare pañho samuṭṭhāsi. Taṃ koci kathetuṃ nāsakkhi, pallaṅkavaragato pana hutvā",
  "atk-s0514a3:81_7": "mahāsattova kathesi. Atha naṃ devarājā dibbagandhapupphehi pūjetvā “datta, tvaṃ pathavisamāya",
  "atk-s0514a3:81_8": "vipulāya paññāya samannāgato, ito paṭṭhāya bhūridatto nāma hohī”ti “bhūridatto” tissa",
  "atk-s0514a3:81_9": "nāmaṃ akāsi. So tato paṭṭhāya sakkassa upaṭṭhānaṃ gacchanto alaṅkatavejayantapāsādaṃ",
  "atk-s0514a3:81_10": "devaccharāhi ākiṇṇaṃ atimanoharaṃ sakkassa sampattiṃ disvā devaloke piyaṃ katvā “kiṃ",
  "atk-s0514a3:81_11": "me iminā maṇḍūkabhakkhena attabhāvena, nāgabhavanaṃ gantvā uposathavāsaṃ vasitvā",
  "atk-s0514a3:81_12": "imasmiṃ devaloke uppattikāraṇaṃ karissāmī”ti cintetvā nāgabhavanaṃ gantvā mātāpitaro",
  "atk-s0514a3:81_13": "āpucchi “ammatātā, ahaṃ uposathakammaṃ karissāmī”ti. “Sādhu, tāta, karohi, karonto",
  "atk-s0514a3:81_14": "pana bahi agantvā imasmiññeva nāgabhavane ekasmiṃ suññavimāne karohi, bahigatānaṃ",
  "atk-s0514a3:81_15": "pana nāgānaṃ mahantaṃ bhaya”nti.",
  "atk-s0514a3:82_0": "So “sādhū”ti paṭissuṇitvā tattheva suññavimāne rājuyyāne uposathavāsaṃ vasati. Atha",
  "atk-s0514a3:82_1": "naṃ nānātūriyahatthā nāgakaññā parivārenti. So “na mayhaṃ idha vasantassa uposathakammaṃ",
  "atk-s0514a3:82_2": "matthakaṃ pāpuṇissati, manussapathaṃ gantvā karissāmī”ti cintetvā nivāraṇabhayena",
  "atk-s0514a3:82_3": "mātāpitūnaṃ anārocetvā attano bhariyāyo āmantetvā “bhadde, ahaṃ manussalokaṃ gantvā",
  "atk-s0514a3:82_4": "yamunātīre nigrodharukkho atthi, tassāvidūre vammikamatthake bhoge ābhujitvā caturaṅgasamannāgataṃ",
  "atk-s0514a3:82_5": "uposathaṃ adhiṭṭhāya nipajjitvā uposathakammaṃ karissāmi. Mayā sabbarattiṃ nipajjitvā",
  "atk-s0514a3:82_6": "uposathakamme kate aruṇuggamanavelāyameva tumhe dasa dasa itthiyo ādāya vārena vārena",
  "atk-s0514a3:82_7": "tūriyahatthā mama santikaṃ āgantvā maṃ gandhehi ca pupphehi ca pūjetvā gāyitvā naccitvā",
  "atk-s0514a3:82_8": "maṃ ādāya nāgabhavanameva āgacchathā”ti vatvā tattha gantvā vammikamatthake bhoge",
  "atk-s0514a3:82_9": "ābhujitvā “yo mama cammaṃ vā nhāruṃ vā aṭṭhiṃ vā ruhiraṃ vā icchati, so āharatū”ti",
  "atk-s0514a3:82_10": "caturaṅgasamannāgataṃ uposathaṃ adhiṭṭhāya naṅgalasīsappamāṇaṃ sarīraṃ māpetvā nipanno",
  "atk-s0514a3:82_11": "uposathakammamakāsi. Aruṇe uṭṭhahanteyeva taṃ nāgamāṇavikā āgantvā yathānusiṭṭhaṃ",
  "atk-s0514a3:82_12": "paṭipajjitvā nāgabhavanaṃ ānenti. Tassa iminā niyāmena uposathaṃ karontassa dīgho addhā vītivatto.",
  "atk-s0514a3:83": "Uposathakhaṇḍaṃ niṭṭhitaṃ.",
  "atk-s0514a3:84": "Garuḷakhaṇḍaṃ",
  "atk-s0514a3:85_0": "Tadā eko bārāṇasidvāragāmavāsī brāhmaṇo somadattena nāma puttena saddhiṃ araññaṃ",
  "atk-s0514a3:85_1": "gantvā sūlayantapāsavāgurādīhi oḍḍetvā mige vadhitvā maṃsaṃ kājenāharitvā vikkiṇanto",
  "atk-s0514a3:85_2": "jīvikaṃ kappesi. So ekadivasaṃ antamaso godhāmattampi alabhitvā “tāta somadatta,",
  "atk-s0514a3:85_3": "sace tucchahatthā gamissāma, mātā te kujjhissati, yaṃ kiñci gahetvā gamissāmā”ti",
  "atk-s0514a3:85_4": "vatvā bodhisattassa nipannavammikaṭṭhānābhimukho gantvā pānīyaṃ pātuṃ yamunaṃ otarantānaṃ",
  "atk-s0514a3:85_5": "migānaṃ padavalañjaṃ disvā “tāta, migamaggo paññāyati, tvaṃ paṭikkamitvā tiṭṭhāhi,",
  "atk-s0514a3:85_6": "ahaṃ pānīyatthāya āgataṃ migaṃ vijjhissāmī”ti dhanuṃ ādāya migaṃ olokento ekasmiṃ",
  "atk-s0514a3:85_7": "rukkhamūle aṭṭhāsi. Atheko migo sāyanhasamaye pānīyaṃ pātuṃ āgato. So taṃ vijjhi.",
  "atk-s0514a3:85_8": "Migo tattha apatitvā saravegena tajjito lohitena paggharantena palāyi. Pitāputtā",
  "atk-s0514a3:85_9": "naṃ anubandhitvā patitaṭṭhāne maṃsaṃ gahetvā araññā nikkhamitvā sūriyatthaṅgamanavelāya",
  "atk-s0514a3:85_10": "taṃ nigrodhaṃ patvā “idāni akālo, na sakkā gantuṃ, idheva vasissāmā”ti maṃsaṃ ekamante",
  "atk-s0514a3:85_11": "ṭhapetvā rukkhaṃ āruyha viṭapantare nipajjiṃsu. Brāhmaṇo paccūsasamaye pabujjhitvā",
  "atk-s0514a3:85_12": "migasaddasavanāya sotaṃ odahi.",
  "atk-s0514a3:86_0": "Tasmiṃ khaṇe nāgamāṇavikāyo āgantvā bodhisattassa pupphāsanaṃ paññāpesuṃ. So ahisarīraṃ",
  "atk-s0514a3:86_1": "antaradhāpetvā sabbālaṅkārapaṭimaṇḍitaṃ dibbasarīraṃ māpetvā sakkalīlāya pupphāsane",
  "atk-s0514a3:86_2": "nisīdi. Nāgamāṇavikāpi naṃ gandhamālādīhi pūjetvā dibbatūriyāni vādetvā naccagītaṃ",
  "atk-s0514a3:86_3": "paṭṭhapesuṃ. Brāhmaṇo taṃ saddaṃ sutvā “ko nu kho esa, jānissāmi na”nti cintetvā",
  "atk-s0514a3:86_4": "“putta, puttā”ti vatvāpi puttaṃ pabodhetuṃ asakkonto “sayatu esa, kilanto bhavissati,",
  "atk-s0514a3:86_5": "ahameva gamissāmī”ti rukkhā oruyha tassa santikaṃ agamāsi. Nāgamāṇavikā taṃ disvā",
  "atk-s0514a3:86_6": "saddhiṃ tūriyehi bhūmiyaṃ nimujjitvā attano nāgabhavanameva gatā. Bodhisatto ekakova",
  "atk-s0514a3:86_7": "ahosi. Brāhmaṇo tassa santikaṃ gantvā pucchanto gāthādvayamāha –",
  "atk-s0514a3:87": "797.",
  "atk-s0514a3:88": "“Pupphābhihārassa vanassa majjhe, ko lohitakkho vitatantaraṃso;",
  "atk-s0514a3:89": "Kā kambukāyūradharā suvatthā, tiṭṭhanti nāriyo dasa vandamānā.",
  "atk-s0514a3:90": "798.",
  "atk-s0514a3:91": "“Ko tvaṃ brahābāhu vanassa majjhe, virocasi ghatasittova aggi;",
  "atk-s0514a3:92": "Mahesakkho aññatarosi yakkho, udāhu nāgosi mahānubhāvo”ti.",
  "atk-s0514a3:93_0": "Tattha pupphābhihārassāti bodhisattassa pūjanatthāya ābhatena dibbapupphābhihārena",
  "atk-s0514a3:93_1": "samannāgatassa. Koti ko nāma tvaṃ. Lohitakkhoti rattakkho. Vitatantaraṃsoti puthulaantaraṃso.",
  "atk-s0514a3:93_2": "Kambukāyūradharāti suvaṇṇālaṅkāradharā. Brahābāhūti mahābāhu.",
  "atk-s0514a3:94_0": "Taṃ sutvā mahāsatto “sacepi ‘sakkādīsu aññatarohamasmī’ti vakkhāmi, saddahissatevāyaṃ",
  "atk-s0514a3:94_1": "brāhmaṇo, ajja pana mayā saccameva kathetuṃ vaṭṭatī”ti cintetvā attano nāgarājabhāvaṃ kathento āha –",
  "atk-s0514a3:95": "799.",
  "atk-s0514a3:96": "“Nāgohamasmi iddhimā, tejassī duratikkamo;",
  "atk-s0514a3:97": "Ḍaṃseyyaṃ tejasā kuddho, phītaṃ janapadaṃ api.",
  "atk-s0514a3:98": "800.",
  "atk-s0514a3:99": "“Samuddajā hi me mātā, dhataraṭṭho ca me pitā;",
  "atk-s0514a3:100": "Sudassanakaniṭṭhosmi, bhūridattoti maṃ vidū”ti.",
  "atk-s0514a3:101_0": "Tattha tejassīti visatejena tejavā. Duratikkamoti aññena atikkamituṃ asakkuṇeyyo.",
  "atk-s0514a3:101_1": "Ḍaṃseyyanti sacāhaṃ kuddho phītaṃ janapadaṃ api ḍaṃseyyaṃ, pathaviyaṃ mama dāṭhāya",
  "atk-s0514a3:101_2": "patitamattāya saddhiṃ pathaviyā mama tejena so sabbo janapado bhasmā bhaveyyāti vadati.",
  "atk-s0514a3:101_3": "Sudassanakaniṭṭhosmīti ahaṃ mama bhātu sudassanassa kaniṭṭho asmi. Vidūti evaṃ mamaṃ",
  "atk-s0514a3:101_4": "pañcayojanasatike nāgabhavane jānantīti.",
  "atk-s0514a3:102_0": "Idañca pana vatvā mahāsatto cintesi “ayaṃ brāhmaṇo caṇḍo pharuso, ahituṇḍikassa ārocetvā",
  "atk-s0514a3:102_1": "uposathakammassa me antarāyampi kareyya, yaṃ nūnāhaṃ imaṃ nāgabhavanaṃ netvā mahantaṃ",
  "atk-s0514a3:102_2": "yasaṃ datvā uposathakammaṃ addhaniyaṃ kareyya”nti. Atha naṃ āha “brāhmaṇa, mahantaṃ",
  "atk-s0514a3:102_3": "te yasaṃ dassāmi, ramaṇīyaṃ nāgabhavanaṃ, ehi tattha gacchāmā”ti. “Sāmi, putto me",
  "atk-s0514a3:102_4": "atthi, tasmiṃ gacchante āgamissāmī”ti. Atha naṃ mahāsatto “gaccha, brāhmaṇa, ānehi",
  "atk-s0514a3:102_5": "na”nti vatvā attano āvāsaṃ ācikkhanto āha –",
  "atk-s0514a3:103": "801.",
  "atk-s0514a3:104": "“Yaṃ gambhīraṃ sadāvaṭṭaṃ, rahadaṃ bhesmaṃ pekkhasi;",
  "atk-s0514a3:105": "Esa dibyo mamāvāso, anekasataporiso.",
  "atk-s0514a3:106": "802.",
  "atk-s0514a3:107": "“Mayūrakoñcābhirudaṃ, nīlodaṃ vanamajjhato;",
  "atk-s0514a3:108": "Yamunaṃ pavisa mā bhīto, khemaṃ vattavataṃ siva”nti.",
  "atk-s0514a3:109_0": "Tattha sadāvaṭṭanti sadā pavattaṃ āvaṭṭaṃ. Bhesmanti bhayānakaṃ. Pekkhasīti yaṃ evarūpaṃ",
  "atk-s0514a3:109_1": "rahadaṃ passasi. Mayūrakoñcābhirudanti ubhosu tīresu vanaghaṭāyaṃ vasantehi mayūrehi",
  "atk-s0514a3:109_2": "ca koñcehi ca abhirudaṃ upakūjitaṃ. Nīlodanti nīlasalilaṃ. Vanamajjhatoti vanamajjhena",
  "atk-s0514a3:109_3": "sandamānaṃ. Pavisa mā bhītoti evarūpaṃ yamunaṃ abhīto hutvā pavisa. Vattavatanti",
  "atk-s0514a3:109_4": "vattasampannānaṃ ācāravantānaṃ vasanabhūmiṃ pavisa, gaccha, brāhmaṇa, puttaṃ ānehīti.",
  "atk-s0514a3:110": "Brāhmaṇo gantvā puttassa tamatthaṃ ārocetvā puttaṃ ānesi. Mahāsatto te ubhopi ādāya yamunātīraṃ gantvā tīre ṭhito āha –",
  "atk-s0514a3:111": "803.",
  "atk-s0514a3:112": "“Tattha patto sānucaro, saha puttena brāhmaṇa;",
  "atk-s0514a3:113": "Pūjito mayhaṃ kāmehi, sukhaṃ brāhmaṇa vacchasī”ti.",
  "atk-s0514a3:114": "Tattha tattha pattoti tvaṃ amhākaṃ nāgabhavanaṃ patto hutvā. Mayhanti mama santakehi kāmehi pūjito. Vacchasīti tattha nāgabhavane sukhaṃ vasissati.",
  "atk-s0514a3:115_0": "Evaṃ vatvā mahāsatto ubhopi te pitāputte attano ānubhāvena nāgabhavanaṃ ānesi. Tesaṃ",
  "atk-s0514a3:115_1": "tattha dibbo attabhāvo pātubhavi. Atha nesaṃ mahāsatto dibbasampattiṃ datvā cattāri",
  "atk-s0514a3:115_2": "cattāri nāgakaññāsatāni adāsi. Te mahāsampattiṃ anubhaviṃsu. Bodhisattopi appamatto",
  "atk-s0514a3:115_3": "uposathakammaṃ akāsi. Anvaḍḍhamāsaṃ mātāpitūnaṃ upaṭṭhānaṃ gantvā dhammakathaṃ kathetvā",
  "atk-s0514a3:115_4": "tato ca brāhmaṇassa santikaṃ gantvā ārogyaṃ pucchitvā “yena te attho, taṃ vadeyyāsi,",
  "atk-s0514a3:115_5": "anukkaṇṭhamāno abhiramā”ti vatvā somadattenapi saddhiṃ paṭisanthāraṃ katvā attano",
  "atk-s0514a3:115_6": "nivesanaṃ agacchi. Brāhmaṇo ekasaṃvaccharaṃ nāgabhavane vasitvā mandapuññatāya ukkaṇṭhito",
  "atk-s0514a3:115_7": "manussalokaṃ gantukāmo ahosi. Nāgabhavanamassa lokantaranirayo viya alaṅkatapāsādo",
  "atk-s0514a3:115_8": "bandhanāgāraṃ viya alaṅkatanāgakaññā yakkhiniyo viya upaṭṭhahiṃsu. So “ahaṃ tāva",
  "atk-s0514a3:115_9": "ukkaṇṭhito, somadattassapi cittaṃ jānissāmī”ti tassa santikaṃ gantvā āha “kiṃ, tāta,",
  "atk-s0514a3:115_10": "ukkaṇṭhasī”ti? “Kasmā ukkaṇṭhissāmi na ukkaṇṭhāmi, tvaṃ pana ukkaṇṭhasi, tātā”ti?",
  "atk-s0514a3:115_11": "“Āma tātā”ti. “Kiṃkāraṇā”ti. “Tava mātu ceva bhātubhaginīnañca adassanena ukkaṇṭhāmi,",
  "atk-s0514a3:115_12": "ehi, tāta somadatta, gacchāmā”ti. So “na gacchāmī”ti vatvāpi punappunaṃ pitarā yāciyamāno",
  "atk-s0514a3:115_13": "“sādhū”ti sampaṭicchi.",
  "atk-s0514a3:116_0": "Brāhmaṇo “puttassa tāva me mano laddho, sace panāhaṃ bhūridattassa ‘ukkaṇṭhitomhī’ti",
  "atk-s0514a3:116_1": "vakkhāmi, atirekataraṃ me yasaṃ dassati, evaṃ me gamanaṃ na bhavissati. Ekena pana",
  "atk-s0514a3:116_2": "upāyena tassa sampattiṃ vaṇṇetvā ‘tvaṃ evarūpaṃ sampattiṃ pahāya kiṃkāraṇā manussalokaṃ",
  "atk-s0514a3:116_3": "gantvā uposathakammaṃ karosī’ti pucchitvā ‘saggatthāyā’ti vutte ‘tvaṃ tāva evarūpaṃ",
  "atk-s0514a3:116_4": "sampattiṃ pahāya saggatthāya uposathakammaṃ karosi, kimaṅgaṃ pana mayaṃyeva paradhanena",
  "atk-s0514a3:116_5": "jīvikaṃ kappema, ahampi manussalokaṃ gantvā ñātake disvā pabbajitvā samaṇadhammaṃ",
  "atk-s0514a3:116_6": "karissāmī’ti naṃ saññāpessāmi. Atha me so gamanaṃ anujānissatī”ti cintetvā ekadivasaṃ",
  "atk-s0514a3:116_7": "tenāgantvā “kiṃ, brāhmaṇa, ukkaṇṭhasī”ti pucchito “tumhākaṃ santikā amhākaṃ na kiñci",
  "atk-s0514a3:116_8": "parihāyatī”ti kiñci gamanapaṭibaddhaṃ avatvāva ādito tāva tassa sampattiṃ vaṇṇento āha –",
  "atk-s0514a3:117": "804.",
  "atk-s0514a3:118": "“Samā samantaparito, pahūtatagarā mahī;",
  "atk-s0514a3:119": "Indagopakasañchannā, sobhati harituttamā.",
  "atk-s0514a3:120": "805.",
  "atk-s0514a3:121": "“Rammāni vanacetyāni, rammā haṃsūpakūjitā;",
  "atk-s0514a3:122": "Opupphapaddhā tiṭṭhanti, pokkharañño sunimmitā.",
  "atk-s0514a3:123": "806.",
  "atk-s0514a3:124": "“Aṭṭhaṃsā sukatā thambhā, sabbe veḷuriyāmayā;",
  "atk-s0514a3:125": "Sahassathambhā pāsādā, pūrā kaññāhi jotare.",
  "atk-s0514a3:126": "807.",
  "atk-s0514a3:127": "“Vimānaṃ upapannosi, dibyaṃ puññehi attano;",
  "atk-s0514a3:128": "Asambādhaṃ sivaṃ rammaṃ, accantasukhasaṃhitaṃ.",
  "atk-s0514a3:129": "808.",
  "atk-s0514a3:130": "“Maññe sahassanettassa, vimānaṃ nābhikaṅkhasi;",
  "atk-s0514a3:131": "Iddhī hi tyāyaṃ vipulā, sakkasseva jutīmato”ti.",
  "atk-s0514a3:132_0": "Tattha samā samantaparitoti parisamantato sabbadisābhāgesu ayaṃ tava nāgabhavane",
  "atk-s0514a3:132_1": "mahī suvaṇṇarajatamaṇi muttāvālukāparikiṇṇā samatalā. Pahūtatagarā mahīti bahukehi",
  "atk-s0514a3:132_2": "tagaragacchehi samannāgatā. Indagopakasañchannāti suvaṇṇaindagopakehi sañchannā.",
  "atk-s0514a3:132_3": "Sobhati harituttamāti haritavaṇṇadabbatiṇasañchannā sobhatīti attho. Vanacetyānīti",
  "atk-s0514a3:132_4": "vanaghaṭā. Opupphapaddhāti pupphitvā patitehi padumapattehi sañchannā udakapiṭṭhā.",
  "atk-s0514a3:132_5": "Sunimmitāti tava puññasampattiyā suṭṭhu nimmitā. Aṭṭhaṃsāti tava vasanapāsādesu aṭṭhaṃsā",
  "atk-s0514a3:132_6": "sukatā veḷuriyamayā thambhā. Tehi thambhehi sahassathambhā tava pāsādā nāgakaññāhi",
  "atk-s0514a3:132_7": "pūrā vijjotanti. Upapannosīti evarūpe vimāne nibbattosīti attho. Sahassanettassa",
  "atk-s0514a3:132_8": "vimānanti sakkassa vejayantapāsādaṃ. Iddhī hi tyāyaṃ vipulāti yasmā tavāyaṃ vipulā",
  "atk-s0514a3:132_9": "iddhi, tasmā tvaṃ tena uposathakammena sakkassa vimānampi na patthesi, aññaṃ tato",
  "atk-s0514a3:132_10": "uttari mahantaṃ ṭhānaṃ patthesīti maññāmi.",
  "atk-s0514a3:133": "Taṃ sutvā mahāsatto “mā hevaṃ, brāhmaṇa, avaca, sakkassa yasaṃ paṭicca amhākaṃ yaso sinerusantike sāsapo viya, mayaṃ tassa paricārakepi na agghāmā”ti vatvā gāthamāha –",
  "atk-s0514a3:134": "809.",
  "atk-s0514a3:135": "“Manasāpi na pattabbo, ānubhāvo jutīmato;",
  "atk-s0514a3:136": "Paricārayamānānaṃ, saindānaṃ vasavattina”nti.",
  "atk-s0514a3:137_0": "Tassattho – brāhmaṇa, sakkassa yaso nāma ekaṃ dve tayo cattāro vā divase “ettako",
  "atk-s0514a3:137_1": "siyā”ti manasā cintentenapi na abhipattabbo. Yepi naṃ cattāro mahārājāno paricārenti,",
  "atk-s0514a3:137_2": "tesaṃ devarājānaṃ paricārayamānānaṃ indaṃ nāyakaṃ katvā carantānaṃ saindānaṃ vasavattīnaṃ",
  "atk-s0514a3:137_3": "catunnaṃ lokapālānaṃ yasassapi amhākaṃ tiracchānagatānaṃ yaso soḷasiṃ kalaṃ nagghatīti.",
  "atk-s0514a3:138_0": "Evañca pana vatvā “idaṃ te maññe sahassanettassa vimāna”nti vacanaṃ sutvā ahaṃ taṃ",
  "atk-s0514a3:138_1": "anussariṃ. “Ahañhi vejayantaṃ patthento uposathakammaṃ karomī”ti tassa attano patthanaṃ ācikkhanto āha –",
  "atk-s0514a3:139": "810.",
  "atk-s0514a3:140": "“Taṃ vimānaṃ abhijjhāya, amarānaṃ sukhesinaṃ;",
  "atk-s0514a3:141": "Uposathaṃ upavasanto, semi vammikamuddhanī”ti.",
  "atk-s0514a3:142": "Tattha abhijjhāyāti patthetvā. Amarānanti dīghāyukānaṃ devānaṃ. Sukhesinanti esitasukhānaṃ sukhe patiṭṭhitānaṃ.",
  "atk-s0514a3:143": "Kaṃ sutvā brāhmaṇo “idāni me okāso laddho”ti somanassappatto gantuṃ āpucchanto gāthādvayamāha –",
  "atk-s0514a3:144": "811.",
  "atk-s0514a3:145": "“Ahañca migamesāno, saputto pāvisiṃ vanaṃ;",
  "atk-s0514a3:146": "Taṃ maṃ mataṃ vā jīvaṃ vā, nābhivedenti ñātakā.",
  "atk-s0514a3:147": "812.",
  "atk-s0514a3:148": "“Āmantaye bhūridattaṃ, kāsiputtaṃ yasassinaṃ;",
  "atk-s0514a3:149": "Tayā no samanuññātā, api passemu ñātake”ti.",
  "atk-s0514a3:150": "Tattha nābhivedentīti na jānanti, kathentopi nesaṃ natthi. Āmantayeti āmantayāmi. Kāsiputtanti kāsirājadhītāya puttaṃ.",
  "atk-s0514a3:151": "Tato bodhisatto āha –",
  "atk-s0514a3:152": "813.",
  "atk-s0514a3:153": "“Eso hi vata me chando, yaṃ vasesi mamantike;",
  "atk-s0514a3:154": "Na hi etādisā kāmā, sulabhā honti mānuse.",
  "atk-s0514a3:155": "814.",
  "atk-s0514a3:156": "“Sace tvaṃ nicchase vatthuṃ, mama kāmehi pūjito;",
  "atk-s0514a3:157": "Mayā tvaṃ samanuññāto, sotthiṃ passāhi ñātake”ti.",
  "atk-s0514a3:158": "Mahāsatto gāthādvayaṃ vatvā cintesi – “ayaṃ maṇiṃ nissāya sukhaṃ jīvanto kassaci nācikkhissati, etassa sabbakāmadadaṃ maṇiṃ dassāmī”ti. Athassa taṃ dadanto āha –",
  "atk-s0514a3:159": "815.",
  "atk-s0514a3:160": "“Dhārayimaṃ maṇiṃ dibyaṃ, pasuṃ putte ca vindati;",
  "atk-s0514a3:161": "Arogo sukhito hoti, gacchevādāya brāhmaṇā”ti.",
  "atk-s0514a3:162": "Tattha pasuṃ putte ca vindatīti imaṃ maṇiṃ dhārayamāno imassānubhāvena pasuñca putte ca aññañca yaṃ icchati, taṃ sabbaṃ labhati.",
  "atk-s0514a3:163": "Tato brāhmaṇo gāthamāha –",
  "atk-s0514a3:164": "816.",
  "atk-s0514a3:165": "“Kusalaṃ paṭinandāmi, bhūridatta vaco tava;",
  "atk-s0514a3:166": "Pabbajissāmi jiṇṇosmi, na kāme abhipatthaye”ti.",
  "atk-s0514a3:167": "Tassattho – bhūridatta, tava vacanaṃ kusalaṃ anavajjaṃ, taṃ paṭinandāmi na paṭikkhipāmi. Ahaṃ pana jiṇṇo asmi, tasmā pabbajissāmi, na kāme abhipatthayāmi, kiṃ me maṇināti.",
  "atk-s0514a3:168": "Bodhisatto āha –",
  "atk-s0514a3:169": "817.",
  "atk-s0514a3:170": "“Brahmacariyassa ce bhaṅgo, hoti bhogehi kāriyaṃ;",
  "atk-s0514a3:171": "Avikampamāno eyyāsi, bahuṃ dassāmi te dhana”nti.",
  "atk-s0514a3:172_0": "Tattha ce bhaṅgoti brahmacariyavāso nāma dukkaro, anabhiratassa brahmacariyassa ce",
  "atk-s0514a3:172_1": "bhaṅgo hoti, tadā gihibhūtassa bhogehi kāriyaṃ hoti, evarūpe kāle tvaṃ nirāsaṅko",
  "atk-s0514a3:172_2": "hutvā mama santikaṃ āgaccheyyāsi, bahuṃ te dhanaṃ dassāmīti.",
  "atk-s0514a3:173": "Brāhmaṇo āha –",
  "atk-s0514a3:174": "818.",
  "atk-s0514a3:175": "“Kusalaṃ paṭinandāmi, bhūridatta vaco tava;",
  "atk-s0514a3:176": "Punapi āgamissāmi, sace attho bhavissatī”ti.",
  "atk-s0514a3:177": "Tattha punapīti puna api, ayameva vā pāṭho.",
  "atk-s0514a3:178": "Athassa tattha avasitukāmataṃ ñatvā mahāsatto nāgamāṇavake āṇāpetvā brāhmaṇaṃ manussalokaṃ pāpesi. Tamatthaṃ pakāsento satthā āha –",
  "atk-s0514a3:179": "819.",
  "atk-s0514a3:180": "“Idaṃ vatvā bhūridatto, pesesi caturo jane;",
  "atk-s0514a3:181": "Etha gacchatha uṭṭhetha, khippaṃ pāpetha brāhmaṇaṃ.",
  "atk-s0514a3:182": "820.",
  "atk-s0514a3:183": "“Tassa taṃ vacanaṃ sutvā, uṭṭhāya caturo janā;",
  "atk-s0514a3:184": "Pesitā bhūridattena, khippaṃ pāpesu brāhmaṇa”nti.",
  "atk-s0514a3:185": "Tattha pāpesūti yamunāto uttāretvā bārāṇasimaggaṃ pāpayiṃsu, pāpayitvā ca pana “tumhe gacchathā”ti vatvā nāgabhavanameva paccāgamiṃsu.",
  "atk-s0514a3:186_0": "Brāhmaṇopi “tāta somadatta, imasmiṃ ṭhāne migaṃ vijjhimhā, imasmiṃ sūkara”nti puttassa",
  "atk-s0514a3:186_1": "ācikkhanto antarāmagge pokkharaṇiṃ disvā “tāta somadatta, nhāyāmā”ti vatvā “sādhu,",
  "atk-s0514a3:186_2": "tātā”ti vutte ubhopi dibbābharaṇāni ceva dibbavatthāni ca omuñcitvā bhaṇḍikaṃ katvā",
  "atk-s0514a3:186_3": "pokkharaṇītīre ṭhapetvā otaritvā nhāyiṃsu. Tasmiṃ khaṇe tāni antaradhāyitvā nāgabhavanameva",
  "atk-s0514a3:186_4": "agamaṃsu. Paṭhamaṃ nivatthakāsāvapilotikāva nesaṃ sarīre paṭimuñciṃsu, dhanusarasattiyopi",
  "atk-s0514a3:186_5": "pākatikāva ahesuṃ. Somadatto “nāsitāmhā tayā, tātā”ti paridevi. Atha naṃ pitā “mā",
  "atk-s0514a3:186_6": "cintayi, migesu santesu araññe mige vadhitvā jīvikaṃ kappessāmā”ti assāsesi. Somadattassa",
  "atk-s0514a3:186_7": "mātā tesaṃ āgamanaṃ sutvā paccuggantvā gharaṃ netvā annapānena santappesi. Brāhmaṇo",
  "atk-s0514a3:186_8": "bhuñjitvā niddaṃ okkami. Itarā puttaṃ pucchi “tāta, ettakaṃ kālaṃ kuhiṃ gatatthā”ti?",
  "atk-s0514a3:186_9": "“Amma, bhūridattanāgarājena amhe nāgabhavanaṃ nītā, tato ukkaṇṭhitvā idāni āgatā”ti.",
  "atk-s0514a3:186_10": "“Kiñci pana vo ratanaṃ ābhata”nti. “Nābhataṃ ammā”ti. “Kiṃ tumhākaṃ tena kiñci na",
  "atk-s0514a3:186_11": "dinna”nti. “Amma, bhūridattena me pitu sabbakāmadado maṇi dinno ahosi, iminā pana",
  "atk-s0514a3:186_12": "na gahito”ti. “Kiṃkāraṇā”ti. “Pabbajissati kirā”ti. Sā “ettakaṃ kālaṃ dārake mama",
  "atk-s0514a3:186_13": "bhāraṃ karonto nāgabhavane vasitvā idāni kira pabbajissatī”ti kujjhitvā vīhibhañjanadabbiyā",
  "atk-s0514a3:186_14": "piṭṭhiṃ pothentī “are, duṭṭhabrāhmaṇa, pabbajissāmīti kira maṇiratanaṃ na gaṇhasi,",
  "atk-s0514a3:186_15": "atha kasmā apabbajitvā idhāgatosi, nikkhama mama gharā sīgha”nti santajjesi. Atha",
  "atk-s0514a3:186_16": "naṃ “bhadde, mā kujjhi, araññe migesu santesu ahaṃ taṃ posessāmī”ti vatvā puttena",
  "atk-s0514a3:186_17": "saddhiṃ araññaṃ gantvā purimaniyāmeneva jīvikaṃ kappesi.",
  "atk-s0514a3:187_0": "Tadā dakkhiṇamahāsamuddassa disābhāge simbalivāsī eko garuḷo pakkhavātehi samudde",
  "atk-s0514a3:187_1": "udakaṃ viyūhitvā ekaṃ nāgarājānaṃ sīse gaṇhi. Tadāhi supaṇṇā nāgaṃ gahetuṃ ajānanakāyeva,",
  "atk-s0514a3:187_2": "pacchā paṇḍarajātake jāniṃsu. So pana taṃ sīse gahetvāpi udake anottharanteyeva ukkhipitvā",
  "atk-s0514a3:187_3": "olambantaṃ ādāya himavantamatthakena pāyāsi. Tadā ceko kāsiraṭṭhavāsī brāhmaṇo isipabbajjaṃ",
  "atk-s0514a3:187_4": "pabbajitvā himavantappadese paṇṇasālaṃ māpetvā paṭivasati. Tassa caṅkamanakoṭiyaṃ",
  "atk-s0514a3:187_5": "mahānigrodharukkho atthi. So tassa mūle divāvihāraṃ karoti. Supaṇṇo nigrodhamatthakena",
  "atk-s0514a3:187_6": "nāgaṃ harati. Nāgo olambanto mokkhatthāya naṅguṭṭhena nigrodhaviṭapaṃ veṭhesi. Supaṇṇo",
  "atk-s0514a3:187_7": "taṃ ajānantova mahabbalatāya ākāse pakkhandiyeva. Nigrodharukkho samūlo uppāṭito.",
  "atk-s0514a3:187_8": "Supaṇṇo nāgaṃ simbalivanaṃ netvā tuṇḍena paharitvā kucchiṃ phāletvā nāgamedaṃ khāditvā",
  "atk-s0514a3:187_9": "sarīraṃ samuddakucchimhi chaḍḍesi. Nigrodharukkho patanto mahāsaddamakāsi. Supaṇṇo",
  "atk-s0514a3:187_10": "“kissa eso saddo”ti adho olokento nigrodharukkhaṃ disvā “kuto esa mayā uppāṭito”ti",
  "atk-s0514a3:187_11": "cintetvā “tāpasassa caṅkamanakoṭiyā nigrodho eso”ti tathato ñatvā “ayaṃ tassa bahūpakāro,",
  "atk-s0514a3:187_12": "‘akusalaṃ nu kho me pasutaṃ, udāhu no’ti tameva pucchitvā jānissāmī”ti māṇavakavesena",
  "atk-s0514a3:187_13": "tassa santikaṃ agamāsi.",
  "atk-s0514a3:188_0": "Tasmiṃ khaṇe tāpaso taṃ ṭhānaṃ samaṃ karoti. Supaṇṇarājā tāpasaṃ vanditvā ekamantaṃ",
  "atk-s0514a3:188_1": "nisinno ajānanto viya “kissa ṭhānaṃ, bhante, ida”nti pucchi. “Upāsaka, eko supaṇṇo",
  "atk-s0514a3:188_2": "bhojanatthāya nāgaṃ haranto nāgena mokkhatthāya nigrodhaviṭapaṃ naṅguṭṭhena veṭhitāyapi",
  "atk-s0514a3:188_3": "attano mahabbalatāya pakkhantitvā gato, atha nigrodharukkho uppāṭito, idaṃ tassa",
  "atk-s0514a3:188_4": "uppāṭitaṭṭhāna”nti. “Kiṃ pana, bhante, tassa supaṇṇassa akusalaṃ hoti, udāhu no”ti?",
  "atk-s0514a3:188_5": "“Sace na jānāti, acetanakammaṃ nāma akusalaṃ na hotī”ti. “Kiṃ nāgassa pana, bhante”ti?",
  "atk-s0514a3:188_6": "“So imaṃ nāsetuṃ na gaṇhi, mokkhatthāya gaṇhi, tasmā tassapi na hotiyevā”ti. Supaṇṇo",
  "atk-s0514a3:188_7": "tāpasassa tussitvā “bhante, ahaṃ so supaṇṇarājā, tumhākañhi pañhaveyyākaraṇena tuṭṭho.",
  "atk-s0514a3:188_8": "Tumhe araññe vasatha, ahañcekaṃ alampāyanamantaṃ jānāmi, anaggho manto. Tamahaṃ tumhākaṃ",
  "atk-s0514a3:188_9": "ācariyabhāgaṃ katvā dammi, paṭiggaṇhatha na”nti āha. “Alaṃ mayhaṃ mantena, gacchatha",
  "atk-s0514a3:188_10": "tumhe”ti. So taṃ punappunaṃ yācitvā sampaṭicchāpetvā mantaṃ datvā osadhāni ācikkhitvā pakkāmi.",
  "atk-s0514a3:189": "Garuḷakaṇḍaṃ niṭṭhitaṃ.",
  "atk-s0514a3:190": "Kīḷanakaṇḍaṃ",
  "atk-s0514a3:191_0": "Tasmiṃ kāle bārāṇasiyaṃ eko daliddabrāhmaṇo bahuṃ iṇaṃ gahetvā iṇasāmikehi codiyamāno",
  "atk-s0514a3:191_1": "“kiṃ me idha vāsena, araññaṃ pavisitvā mataṃ seyyo”ti nikkhamitvā vanaṃ pavisitvā",
  "atk-s0514a3:191_2": "anupubbena taṃ assamapadaṃ patvā tāpasaṃ vattasampadāya ārādhesi. Tāpaso “ayaṃ brāhmaṇo",
  "atk-s0514a3:191_3": "mayhaṃ ativiya upakārako, supaṇṇarājena dinnaṃ dibbamantamassa dassāmī”ti cintetvā",
  "atk-s0514a3:191_4": "“brāhmaṇa, ahaṃ alampāyanamantaṃ jānāmi, taṃ te dammi, gaṇhāhi na”nti vatvā “alaṃ,",
  "atk-s0514a3:191_5": "bhante, na mayhaṃ mantenattho”ti vuttepi punappunaṃ vatvā nippīḷetvā sampaṭicchāpetvā",
  "atk-s0514a3:191_6": "adāsiyeva. Tassa ca mantassa anucchavikāni osadhāni ceva mantupacārañca sabbaṃ kathesi.",
  "atk-s0514a3:191_7": "Brāhmaṇo “laddho me jīvitupāyo”ti katipāhaṃ vasitvā “vātābādho me, bhante, bādhatī”ti",
  "atk-s0514a3:191_8": "apadesaṃ katvā tāpasena vissajjito taṃ vanditvā khamāpetvā araññā nikkhamitvā anupubbena",
  "atk-s0514a3:191_9": "yamunāya tīraṃ patvā taṃ mantaṃ sajjhāyanto mahāmaggaṃ gacchati.",
  "atk-s0514a3:192_0": "Tasmiṃ kāle sahassamattā bhūridattassa paricārikā nāgamāṇavikā taṃ sabbakāmadadaṃ",
  "atk-s0514a3:192_1": "maṇiratanaṃ ādāya nāgabhavanā nikkhamitvā yamunātīre vālukarāsimhi ṭhapetvā tassa",
  "atk-s0514a3:192_2": "obhāsena sabbarattiṃ udakakīḷaṃ kīḷitvā aruṇuggamane sabbālaṅkārena alaṅkaritvā maṇiratanaṃ",
  "atk-s0514a3:192_3": "parivāretvā siriṃ pavesayamānā nisīdiṃsu. Brāhmaṇopi mantaṃ sajjhāyanto taṃ ṭhānaṃ",
  "atk-s0514a3:192_4": "pāpuṇi. Tā mantasaddaṃ sutvāva “iminā supaṇṇena bhavitabba”nti maraṇabhayatajjitā",
  "atk-s0514a3:192_5": "maṇiratanaṃ aggahetvā pathaviyaṃ nimujjitvā nāgabhavanaṃ agamiṃsu. Brāhmaṇopi maṇiratanaṃ",
  "atk-s0514a3:192_6": "disvā “idāneva me manto samiddho”ti tuṭṭhamānaso maṇiratanaṃ ādāya pāyāsi. Tasmiṃ",
  "atk-s0514a3:192_7": "khaṇe nesādabrāhmaṇo somadattena saddhiṃ migavadhāya araññaṃ pavisanto tassa hatthe",
  "atk-s0514a3:192_8": "taṃ maṇiratanaṃ disvā puttaṃ āha “tāta, nanu eso amhākaṃ bhūridattena dinno maṇī”ti?",
  "atk-s0514a3:192_9": "“Āma, tāta, eso maṇī”ti. “Tena hissa aguṇaṃ kathetvā imaṃ brāhmaṇaṃ vañcetvā gaṇhāmetaṃ",
  "atk-s0514a3:192_10": "maṇiratana”nti. “Tāta, pubbe bhūridattena dīyamānaṃ na gaṇhi, idāni panesa brāhmaṇo",
  "atk-s0514a3:192_11": "taññeva vañcessati, tuṇhī hohī”ti. Brāhmaṇo “hotu, tāta, passasi etassa vā mama vā",
  "atk-s0514a3:192_12": "vañcanabhāva”nti alampāyanena saddhiṃ sallapanto āha –",
  "atk-s0514a3:193": "821.",
  "atk-s0514a3:194": "“Maṇiṃ paggayha maṅgalyaṃ, sādhuvittaṃ manoramaṃ;",
  "atk-s0514a3:195": "Selaṃ byañjanasampannaṃ, ko imaṃ maṇimajjhagā”ti.",
  "atk-s0514a3:196": "Tattha maṅgalyanti maṅgalasammataṃ sabbakāmadadaṃ. Ko imanti kuhiṃ imaṃ maṇiṃ adhigatosi.",
  "atk-s0514a3:197": "Tato alampāyano gāthamāha –",
  "atk-s0514a3:198": "822.",
  "atk-s0514a3:199": "“Lohitakkhasahassāhi, samantā parivāritaṃ;",
  "atk-s0514a3:200": "Ajja kālaṃ pathaṃ gacchaṃ, ajjhagāhaṃ maṇiṃ ima”nti.",
  "atk-s0514a3:201_0": "Tassattho – ahaṃ ajja kālaṃ pātova pathaṃ maggaṃ gacchanto rattakkhikāhi sahassamattāhi",
  "atk-s0514a3:201_1": "nāgamāṇavikāhi samantā parivāritaṃ imaṃ maṇiṃ ajjhagā. Maṃ disvā hi sabbāva etā bhayatajjitā",
  "atk-s0514a3:201_2": "imaṃ chaḍḍetvā palātāti.",
  "atk-s0514a3:202": "Nesādabrāhmaṇo taṃ vañcetukāmo maṇiratanassa aguṇaṃ pakāsento attanā gaṇhitukāmo tisso gāthā abhāsi –",
  "atk-s0514a3:203": "823.",
  "atk-s0514a3:204": "“Sūpaciṇṇo ayaṃ selo, accito mānito sadā;",
  "atk-s0514a3:205": "Sudhārito sunikkhitto, sabbatthamabhisādhaye.",
  "atk-s0514a3:206": "824.",
  "atk-s0514a3:207": "“Upacāravipannassa, nikkhepe dhāraṇāya vā;",
  "atk-s0514a3:208": "Ayaṃ selo vināsāya, pariciṇṇo ayoniso.",
  "atk-s0514a3:209": "825.",
  "atk-s0514a3:210": "“Na imaṃ akusalo dibyaṃ, maṇiṃ dhāretumāraho;",
  "atk-s0514a3:211": "Paṭipajja sataṃ nikkhaṃ, dehimaṃ ratanaṃ mama”nti.",
  "atk-s0514a3:212_0": "Tattha sabbatthanti yo imaṃ selaṃ suṭṭhu upacarituṃ accituṃ attano jīvitaṃ viya mamāyituṃ",
  "atk-s0514a3:212_1": "suṭṭhu dhāretuṃ suṭṭhu nikkhipituṃ jānāti, tasseva sūpaciṇṇo accito mānito sudhārito",
  "atk-s0514a3:212_2": "sunikkhitto ayaṃ selo sabbaṃ atthaṃ sādhetīti attho. Upacāravipannassāti yo pana",
  "atk-s0514a3:212_3": "upacāravipanno hoti, tasseso anupāyena pariciṇṇo vināsameva vahatīti vadati. Dhāretumārahoti",
  "atk-s0514a3:212_4": "dhāretuṃ araho. Paṭipajja sataṃ nikkhanti amhākaṃ gehe bahū maṇī, mayametaṃ gahetuṃ",
  "atk-s0514a3:212_5": "jānāma. Ahaṃ te nikkhasataṃ dassāmi, taṃ paṭipajja, dehi imaṃ maṇiratanaṃ mamanti.",
  "atk-s0514a3:212_6": "Tassa hi gehe ekopi suvaṇṇanikkho natthi. So pana tassa maṇino sabbakāmadadabhāvaṃ",
  "atk-s0514a3:212_7": "jānāti. Tenassa etadahosi “ahaṃ sasīsaṃ nhatvā maṇiṃ udakena paripphositvā ‘nikkhasataṃ",
  "atk-s0514a3:212_8": "me dehī’ti vakkhāmi, athesa me dassati, tamahaṃ etassa dassāmī”ti. Tasmā sūro hutvā evamāha.",
  "atk-s0514a3:213": "Tato alampāyano gāthamāha –",
  "atk-s0514a3:214": "826.",
  "atk-s0514a3:215": "“Na ca myāyaṃ maṇī keyyo, gohi vā ratanehi vā;",
  "atk-s0514a3:216": "Selo byañjanasampanno, neva keyyo maṇi mamā”ti.",
  "atk-s0514a3:217_0": "Tattha na ca myāyanti ayaṃ maṇi mama santako kenaci vikkiṇitabbo nāma na hoti. Neva",
  "atk-s0514a3:217_1": "keyyoti ayañca mama maṇi lakkhaṇasampanno, tasmā neva keyyo kenaci vatthunāpi vikkiṇitabbo nāma na hotīti.",
  "atk-s0514a3:218": "Nesādabrāhmaṇo āha –",
  "atk-s0514a3:219": "827.",
  "atk-s0514a3:220": "“No ce tayā maṇī keyyo, gohi vā ratanehi vā;",
  "atk-s0514a3:221": "Atha kena maṇī keyyo, taṃ me akkhāhi pucchito”ti.",
  "atk-s0514a3:222": "Alampāyano āha –",
  "atk-s0514a3:223": "828.",
  "atk-s0514a3:224": "“Yo me saṃse mahānāgaṃ, tejassiṃ duratikkamaṃ;",
  "atk-s0514a3:225": "Tassa dajjaṃ imaṃ selaṃ, jalantamiva tejasā”ti.",
  "atk-s0514a3:226": "Tattha jalantamiva tejasāti pabhāya jalantaṃ viya.",
  "atk-s0514a3:227": "Nesādabrāhmaṇo āha –",
  "atk-s0514a3:228": "829.",
  "atk-s0514a3:229": "“Ko nu brāhmaṇavaṇṇena, supaṇṇo patataṃ varo;",
  "atk-s0514a3:230": "Nāgaṃ jigīsamanvesi, anvesaṃ bhakkhamattano”ti.",
  "atk-s0514a3:231": "Tattha ko nūti idaṃ nesādabrāhmaṇo “attano bhakkhaṃ anvesantena garuḷena bhavitabba”nti cintetvā evamāha.",
  "atk-s0514a3:232": "Alampāyano evamāha –",
  "atk-s0514a3:233": "830.",
  "atk-s0514a3:234": "“Nāhaṃ dijādhipo homi, adiṭṭho garuḷo mayā;",
  "atk-s0514a3:235": "Āsīvisena vittoti, vejjo brāhmaṇa maṃ vidū”ti.",
  "atk-s0514a3:236": "Tattha maṃ vidūti maṃ “esa āsīvisena vittako alampāyano nāma vejjo”ti jānanti.",
  "atk-s0514a3:237": "Nesādabrāhmaṇo āha –",
  "atk-s0514a3:238": "831.",
  "atk-s0514a3:239": "“Kiṃ nu tuyhaṃ phalaṃ atthi, kiṃ sippaṃ vijjate tava;",
  "atk-s0514a3:240": "Kismiṃ vā tvaṃ paratthaddho, uragaṃ nāpacāyasī”ti.",
  "atk-s0514a3:241": "Tattha kismiṃ vā tvaṃ paratthaddhoti tvaṃ kismiṃ vā upatthaddho hutvā, kiṃ nissayaṃ katvā uragaṃ āsīvisaṃ na apacāyasi jeṭṭhakaṃ akatvā avajānāsīti pucchati.",
  "atk-s0514a3:242": "So attano balaṃ dīpento āha –",
  "atk-s0514a3:243": "832.",
  "atk-s0514a3:244": "“Āraññikassa isino, cirarattaṃ tapassino;",
  "atk-s0514a3:245": "Supaṇṇo kosiyassakkhā, visavijjaṃ anuttaraṃ.",
  "atk-s0514a3:246": "833.",
  "atk-s0514a3:247": "“Taṃ bhāvitattaññataraṃ, sammantaṃ pabbatantare;",
  "atk-s0514a3:248": "Sakkaccaṃ taṃ upaṭṭhāsiṃ, rattindivamatandito.",
  "atk-s0514a3:249": "834.",
  "atk-s0514a3:250": "“So tadā pariciṇṇo me, vattavā brahmacariyavā;",
  "atk-s0514a3:251": "Dibbaṃ pātukarī mantaṃ, kāmasā bhagavā mama.",
  "atk-s0514a3:252": "835.",
  "atk-s0514a3:253": "“Tyāhaṃ mante paratthaddho, nāhaṃ bhāyāmi bhoginaṃ;",
  "atk-s0514a3:254": "Ācariyo visaghātānaṃ, alampānoti maṃ vidū”ti.",
  "atk-s0514a3:255_0": "Tattha kosiyassakkhāti kosiyagottassa isino supaṇṇo ācikkhi. Tena akkhātakāraṇaṃ",
  "atk-s0514a3:255_1": "pana sabbaṃ vitthāretvā kathetabbaṃ. Bhāvitattaññataranti bhāvitattānaṃ isīnaṃ aññataraṃ.",
  "atk-s0514a3:255_2": "Sammantanti vasantaṃ. Kāmasāti attano icchāya. Mamāti taṃ mantaṃ mayhaṃ pakāsesi.",
  "atk-s0514a3:255_3": "Tyāhaṃ mante, paratthaddhoti ahaṃ te mante upatthaddho nissito. Bhoginanti nāgānaṃ.",
  "atk-s0514a3:255_4": "Visaghātānanti visaghātakavejjānaṃ.",
  "atk-s0514a3:256_0": "Taṃ sutvā nesādabrāhmaṇo cintesi “ayaṃ alampāyano yvāssa nāgaṃ dasseti, tassa maṇiratanaṃ",
  "atk-s0514a3:256_1": "dassati, bhūridattamassa dassetvā maṇiṃ gaṇhissāmī”ti. Tato puttena saddhiṃ mantento gāthamāha –",
  "atk-s0514a3:257": "836.",
  "atk-s0514a3:258": "“Gaṇhāmase maṇiṃ tāta, somadatta vijānahi;",
  "atk-s0514a3:259": "Mā daṇḍena siriṃ pattaṃ, kāmasā pajahimhase”ti.",
  "atk-s0514a3:260": "Tattha gaṇhāmaseti gaṇhāma. Kāmasāti attano ruciyā daṇḍena paharitvā mā jahāma.",
  "atk-s0514a3:261": "Somadatto āha –",
  "atk-s0514a3:262": "837.",
  "atk-s0514a3:263": "“Sakaṃ nivesanaṃ pattaṃ, yo taṃ brāhmaṇa pūjayi;",
  "atk-s0514a3:264": "Evaṃ kalyāṇakārissa, kiṃ mohā dubbhimicchasi.",
  "atk-s0514a3:265": "838.",
  "atk-s0514a3:266": "“Sace tvaṃ dhanakāmosi, bhūridatto padassati;",
  "atk-s0514a3:267": "Tameva gantvā yācassu, bahuṃ dassati te dhana”nti.",
  "atk-s0514a3:268": "Tattha pūjayīti dibbakāmehi pūjayittha. Dubbhimicchasīti kiṃ tathārūpassa mittassa dubbhikammaṃ kātuṃ icchasi tātāti.",
  "atk-s0514a3:269": "Brāhmaṇo āha –",
  "atk-s0514a3:270": "839.",
  "atk-s0514a3:271": "“Hatthagataṃ pattagataṃ, nikiṇṇaṃ khādituṃ varaṃ;",
  "atk-s0514a3:272": "Mā no sandiṭṭhiko attho, somadatta upaccagā”ti.",
  "atk-s0514a3:273_0": "Tattha hatthagatanti tāta somadatta, tvaṃ taruṇako lokapavattiṃ na jānāsi. Yañhi",
  "atk-s0514a3:273_1": "hatthagataṃ vā hoti pattagataṃ vā purato vā nikiṇṇaṃ ṭhapitaṃ, tadeva me khādituṃ",
  "atk-s0514a3:273_2": "varaṃ, na dūre ṭhitaṃ.",
  "atk-s0514a3:274": "Somadatto āha –",
  "atk-s0514a3:275": "840.",
  "atk-s0514a3:276": "“Paccati niraye ghore, mahissamapi vivarati;",
  "atk-s0514a3:277": "Mittadubbhī hitaccāgī, jīvarevāpi sussati.",
  "atk-s0514a3:278": "841.",
  "atk-s0514a3:279": "“Sace tvaṃ dhanakāmosi, bhūridatto padassati;",
  "atk-s0514a3:280": "Maññe attakataṃ veraṃ, na ciraṃ vedayissasī”ti.",
  "atk-s0514a3:281_0": "Tattha mahissamapi vivaratīti tāta, mittadubbhino jīvantasseva pathavī bhijjitvā",
  "atk-s0514a3:281_1": "vivaraṃ deti. Hitaccāgīti attano hitapariccāgī. Jīvarevāpi sussatīti jīvamānova sussati,",
  "atk-s0514a3:281_2": "manussapeto hoti. Attakataṃ veranti attanā kataṃ pāpaṃ. Na ciranti na cirasseva vedayissasīti maññāmi.",
  "atk-s0514a3:282": "Brāhmaṇo āha –",
  "atk-s0514a3:283": "842.",
  "atk-s0514a3:284": "“Mahāyaññaṃ yajitvāna, evaṃ sujjhanti brāhmaṇā;",
  "atk-s0514a3:285": "Mahāyaññaṃ yajissāma, evaṃ mokkhāma pāpakā”ti.",
  "atk-s0514a3:286": "Tattha sujjhantīti tāta somadatta, tvaṃ daharo na kiñci jānāsi, brāhmaṇā nāma yaṃ kiñci pāpaṃ katvā yaññena sujjhantīti dassento evamāha.",
  "atk-s0514a3:287": "Somadatto āha –",
  "atk-s0514a3:288": "843.",
  "atk-s0514a3:289": "“Handa dāni apāyāmi, nāhaṃ ajja tayā saha;",
  "atk-s0514a3:290": "Padampekaṃ na gaccheyyaṃ, evaṃ kibbisakārinā”ti.",
  "atk-s0514a3:291": "Tattha apāyāmīti apagacchāmi, palāyāmīti attho.",
  "atk-s0514a3:292_0": "Evañca pana vatvā paṇḍito māṇavo pitaraṃ attano vacanaṃ gāhāpetuṃ asakkonto mahantena",
  "atk-s0514a3:292_1": "saddena devatā ujjhāpetvā “evarūpena pāpakārinā saddhiṃ na gamissāmī”ti pitu passantasseva",
  "atk-s0514a3:292_2": "palāyitvā himavantaṃ pavisitvā pabbajitvā abhiññā ca samāpattiyo ca nibbattetvā aparihīnajjhāno",
  "atk-s0514a3:292_3": "brahmaloke uppajji. Tamatthaṃ pakāsento satthā āha –",
  "atk-s0514a3:293": "844.",
  "atk-s0514a3:294": "“Idaṃ vatvāna pitaraṃ, somadatto bahussuto;",
  "atk-s0514a3:295": "Ujjhāpetvāna bhūtāni, tamhā ṭhānā apakkamī”ti.",
  "atk-s0514a3:296_0": "Nesādabrāhmaṇo “somadatto ṭhapetvā attano gehaṃ kuhiṃ gamissatī”ti cintento alampāyanaṃ",
  "atk-s0514a3:296_1": "thokaṃ anattamanaṃ disvā “alampāyana, mā cintayi, dassessāmi te bhūridatta”nti taṃ",
  "atk-s0514a3:296_2": "ādāya nāgarājassa uposathakaraṇaṭṭhānaṃ gantvā vammikamatthake bhoge ābhujitvā nipannaṃ",
  "atk-s0514a3:296_3": "nāgarājānaṃ disvā avidūre ṭhito hatthaṃ pasāretvā dve gāthā abhāsi –",
  "atk-s0514a3:297": "845.",
  "atk-s0514a3:298": "“Gaṇhāhetaṃ mahānāgaṃ, āharetaṃ maṇiṃ mama;",
  "atk-s0514a3:299": "Indagopakavaṇṇābho, yassa lohitako siro.",
  "atk-s0514a3:300": "846.",
  "atk-s0514a3:301": "“Kappāsapicurāsīva, eso kāyo padissati;",
  "atk-s0514a3:302": "Vammikaggagato seti, taṃ tvaṃ gaṇhāhi brāhmaṇā”ti.",
  "atk-s0514a3:303": "Tattha indagopakavaṇṇābhoti indagopakavaṇṇo viya ābhāsati. Kappāsapicurāsīvāti suvihitassa kappāsapicuno rāsi viya.",
  "atk-s0514a3:304_0": "Atha mahāsatto akkhīni ummīletvā nesādabrāhmaṇaṃ disvā “ayaṃ uposathassa me antarāyaṃ",
  "atk-s0514a3:304_1": "kareyyāti imaṃ nāgabhavanaṃ netvā mahāsampattiyā patiṭṭhāpesiṃ. Mayā dīyamānaṃ maṇiṃ",
  "atk-s0514a3:304_2": "gaṇhituṃ na icchi. Idāni pana ahituṇḍikaṃ gahetvā āgacchati. Sacāhaṃ imassa mittadubbhino",
  "atk-s0514a3:304_3": "kujjheyyaṃ, sīlaṃ me khaṇḍaṃ bhavissati. Mayā kho pana paṭhamaññeva caturaṅgasamannāgato",
  "atk-s0514a3:304_4": "uposatho adhiṭṭhito, so yathādhiṭṭhitova hotu, alampāyano maṃ chindatu vā pacatu",
  "atk-s0514a3:304_5": "vā, sūlena vā vijjhatu, nevassa kujjhissāmī”ti cintetvā “sace kho panāhaṃ ime olokessāmi,",
  "atk-s0514a3:304_6": "bhasmā bhaveyyuṃ. Maṃ pothentepi na kujjhissāmi na olokessāmī”ti akkhīni nimīletvā",
  "atk-s0514a3:304_7": "adhiṭṭhānapāramiṃ purecārikaṃ katvā bhogantare sīsaṃ pakkhipitvā niccalova hutvā",
  "atk-s0514a3:304_8": "nipajji. Nesādabrāhmaṇopi “bho alampāyana, imaṃ nāgaṃ gaṇhāhi, dehi me maṇi”nti āha.",
  "atk-s0514a3:304_9": "Alampāyano nāgaṃ disvā tuṭṭho maṇiṃ kismiñci agaṇetvā “gaṇha, brāhmaṇā”ti tassa hatthe",
  "atk-s0514a3:304_10": "khipi. So tassa hatthato gaḷitvā pathaviyaṃ pati. Patitamattova pathaviṃ pavisitvā",
  "atk-s0514a3:304_11": "nāgabhavanameva gato.",
  "atk-s0514a3:305_0": "Brāhmaṇo maṇiratanato bhūridattena saddhiṃ mittabhāvato puttatoti tīhi parihāyi.",
  "atk-s0514a3:305_1": "So “nippaccayo jātomhi, puttassa me vacanaṃ na kata”nti paridevanto gehaṃ agamāsi.",
  "atk-s0514a3:305_2": "Alampāyanopi dibbosadhehi attano sarīraṃ makkhetvā thokaṃ khāditvā attano kāyaṃ paripphosetvā",
  "atk-s0514a3:305_3": "dibbamantaṃ jappanto bodhisattaṃ upasaṅkamitvā naṅguṭṭhe gahetvā ākaḍḍhitvā sīsaṃ",
  "atk-s0514a3:305_4": "daḷhaṃ gaṇhanto mukhamassa vivaritvā osadhaṃ khāditvā mukhe kheḷaṃ opi. Sucijātiko",
  "atk-s0514a3:305_5": "nāgarājā sīlabhedabhayena akujjhitvā akkhīnipi na ummīlesi. Atha naṃ osadhamantaṃ",
  "atk-s0514a3:305_6": "katvā naṅguṭṭhe gahetvā heṭṭhāsīsaṃ katvā sañcāletvā gahitabhojanaṃ chaḍḍāpetvā bhūmiyaṃ",
  "atk-s0514a3:305_7": "dīghato nipajjāpetvā masūrakaṃ maddanto viya pādehi madditvā aṭṭhīni cuṇṇiyamānāni",
  "atk-s0514a3:305_8": "viya ahesuṃ. Puna naṅguṭṭhe gahetvā dussaṃ pothento viya pothesi. Mahāsatto evarūpaṃ",
  "atk-s0514a3:305_9": "dukkhaṃ anubhavantopi neva kujjhi. Tamatthaṃ pakāsento satthā āha –",
  "atk-s0514a3:306": "847.",
  "atk-s0514a3:307": "“Athosadhehi dibbehi, jappaṃ mantapadāni ca;",
  "atk-s0514a3:308": "Evaṃ taṃ asakkhi satthuṃ, katvā parittamattano”ti.",
  "atk-s0514a3:309": "Tattha asakkhīti sakkhi. Satthunti gaṇhituṃ.",
  "atk-s0514a3:310_0": "Iti so mahāsattaṃ dubbalaṃ katvā vallīhi peḷaṃ sajjetvā mahāsattaṃ tattha pakkhipi,",
  "atk-s0514a3:310_1": "sarīrassa mahantatāya tattha na pavisati. Atha naṃ paṇhiyā koṭṭento pavesetvā peḷaṃ",
  "atk-s0514a3:310_2": "ādāya ekaṃ gāmaṃ gantvā gāmamajjhe otāretvā “nāgassa naccaṃ daṭṭhukāmā āgacchantū”ti",
  "atk-s0514a3:310_3": "saddamakāsi. Sakalagāmavāsino sannipatiṃsu. Tasmiṃ khaṇe alampāyano “nikkhama mahānāgā”ti",
  "atk-s0514a3:310_4": "āha. Mahāsatto cintesi “ajja mayā parisaṃ tosentena kīḷituṃ vaṭṭati. Evaṃ alampāyano",
  "atk-s0514a3:310_5": "bahuṃ dhanaṃ labhitvā tuṭṭho maṃ vissajjessati. Yaṃ yaṃ esa maṃ kāreti, taṃ taṃ karissāmī”ti.",
  "atk-s0514a3:310_6": "Atha naṃ so peḷato nīharitvā “mahā hohī”ti āha. So mahā ahosi, “khuddako, vaṭṭo,",
  "atk-s0514a3:310_7": "vammito, ekapphaṇo, dviphaṇo, tipphaṇo, catupphaṇo, pañca, cha, satta, aṭṭha, nava,",
  "atk-s0514a3:310_8": "dasa vīsati, tiṃsati, cattālīsa, paṇṇāsapphaṇo, satapphaṇo, ucco, nīco, dissamānakāyo,",
  "atk-s0514a3:310_9": "adissamānakāyo, dissamānaupaḍḍhakāyo, nīlo, pīto, lohito, odāto, mañjaṭṭhiko hohi,",
  "atk-s0514a3:310_10": "aggijālaṃ vissajjehi, udakaṃ, dhūmaṃ vissajjehī”ti. Mahāsatto imesupi ākāresu vuttavutte",
  "atk-s0514a3:310_11": "attabhāve nimminitvā naccaṃ dassesi. Taṃ disvā koci assūni sandhāretuṃ nāsakkhi.",
  "atk-s0514a3:311_0": "Manussā bahūni hiraññasuvaṇṇavatthālaṅkārādīni adaṃsu. Iti tasmiṃ gāme sahassamattaṃ",
  "atk-s0514a3:311_1": "labhi. So kiñcāpi mahāsattaṃ gaṇhanto “sahassaṃ labhitvā taṃ vissajjessāmī”ti āha,",
  "atk-s0514a3:311_2": "taṃ pana dhanaṃ labhitvā “gāmakepi tāva mayā ettakaṃ dhanaṃ laddhaṃ, nagare kira",
  "atk-s0514a3:311_3": "bahuṃ labhissāmī”ti dhanalobhena taṃ na muñci. So tasmiṃ gāme kuṭumbaṃ saṇṭhapetvā",
  "atk-s0514a3:311_4": "ratanamayaṃ peḷaṃ kāretvā tattha mahāsattaṃ pakkhipitvā sukhayānakaṃ āruyha mahantena",
  "atk-s0514a3:311_5": "parivārena nikkhamitvā taṃ gāmanigamādīsu kīḷāpento anupubbena bārāṇasiṃ pāpuṇi.",
  "atk-s0514a3:311_6": "Nāgarājassa pana madhulāje deti, maṇḍūke māretvā deti, so gocaraṃ na gaṇhāti avissajjanabhayena.",
  "atk-s0514a3:311_7": "Gocaraṃ aggaṇhantampi puna naṃ cattāro dvāragāme ādiṃ katvā tattha tattha māsamattaṃ",
  "atk-s0514a3:311_8": "kīḷāpesi. Pannarasauposathadivase pana “ajja tumhākaṃ santike kīḷāpessāmī”ti rañño",
  "atk-s0514a3:311_9": "ārocāpesi. Rājā nagare bheriṃ carāpetvā mahājanaṃ sannipātāpesi. Rājaṅgaṇe mañcātimañcaṃ bandhiṃsu.",
  "atk-s0514a3:312": "Kīḷanakhaṇḍaṃ niṭṭhitaṃ.",
  "atk-s0514a3:313": "Nagarapavesanakaṇḍaṃ",
  "atk-s0514a3:314_0": "Alampāyanena pana bodhisattassa gahitadivaseyeva mahāsattassa mātā supinante addasa",
  "atk-s0514a3:314_1": "kāḷena rattakkhinā purisena asinā dakkhiṇabāhuṃ chinditvā lohitena paggharantena",
  "atk-s0514a3:314_2": "nīyamānaṃ. Sā bhītatasitā uṭṭhāya dakkhiṇabāhuṃ parāmasitvā supinabhāvaṃ jāni. Athassā",
  "atk-s0514a3:314_3": "etadahosi “mayā kakkhaḷo pāpasupino diṭṭho, catunnaṃ vā me puttānaṃ dhataraṭṭhassa",
  "atk-s0514a3:314_4": "rañño vā mama vā paripanthena bhavitabba”nti. Apica kho pana mahāsattameva ārabbha",
  "atk-s0514a3:314_5": "atirekataraṃ cintesi. Kiṃkāraṇā? Sesā attano nāgabhavane vasanti, itaro pana sīlajjhāsayattā",
  "atk-s0514a3:314_6": "manussalokaṃ gantvā uposathakammaṃ karoti. Tasmā “kacci nu kho me puttaṃ ahituṇḍiko",
  "atk-s0514a3:314_7": "vā supaṇṇo vā gaṇheyyā”ti tasseva atirekataraṃ cintesi. Tato aḍḍhamāse atikkante",
  "atk-s0514a3:314_8": "“mama putto aḍḍhamāsātikkamena maṃ vinā vattituṃ na sakkoti, addhāssa kiñci bhayaṃ",
  "atk-s0514a3:314_9": "uppannaṃ bhavissatī”ti domanassappattā ahosi. Māsātikkamena panassā sokena assūnaṃ",
  "atk-s0514a3:314_10": "apaggharaṇakālo nāma nāhosi, hadayaṃ sussi, akkhīni upacciṃsu. Sā “idāni āgamissati,",
  "atk-s0514a3:314_11": "idāni āgamissatī”ti tassāgamanamaggameva olokentī nisīdi. Athassā jeṭṭhaputto sudassano",
  "atk-s0514a3:314_12": "māsaccayena mahatiyā parisāya saddhiṃ mātāpitūnaṃ dassanatthāya āgato, parisaṃ bahi",
  "atk-s0514a3:314_13": "ṭhapetvā pāsādaṃ āruyha mātaraṃ vanditvā ekamantaṃ aṭṭhāsi. Sā bhūridattaṃ anusocantī",
  "atk-s0514a3:314_14": "tena saddhiṃ na kiñci sallapi. So cintesi “mayhaṃ mātā mayi pubbe āgate tussati,",
  "atk-s0514a3:314_15": "paṭisanthāraṃ karoti, ajja pana domanassappattā, kiṃ nu kho kāraṇa”nti? Atha naṃ pucchanto āha –",
  "atk-s0514a3:315": "848.",
  "atk-s0514a3:316": "“Mamaṃ disvāna āyantaṃ, sabbakāmasamiddhinaṃ;",
  "atk-s0514a3:317": "Indriyāni ahaṭṭhāni, sāvaṃ jātaṃ mukhaṃ tava.",
  "atk-s0514a3:318": "849.",
  "atk-s0514a3:319": "“Paddhaṃ yathā hatthagataṃ, pāṇinā parimadditaṃ;",
  "atk-s0514a3:320": "Sāvaṃ jātaṃ mukhaṃ tuyhaṃ, mamaṃ disvāna edisa”nti.",
  "atk-s0514a3:321_0": "Tattha ahaṭṭhānīti na vippasannāni. Sāvanti kañcanādāsavaṇṇaṃ te mukhaṃ pītakāḷakaṃ",
  "atk-s0514a3:321_1": "jātaṃ. Hatthagatanti hatthena chinditaṃ. Edisanti evarūpaṃ mahantena sirisobhaggena",
  "atk-s0514a3:321_2": "tumhākaṃ dassanatthāya āgataṃ maṃ disvā.",
  "atk-s0514a3:322": "Sā evaṃ vuttepi neva kathesi. Sudassano cintesi “kiṃ nu kho kenaci kuddhā vā paribaddhā vā bhaveyyā”ti. Atha naṃ pucchanto itaraṃ gāthamāha –",
  "atk-s0514a3:323": "850.",
  "atk-s0514a3:324": "“Kacci nu te nābhisasi, kacci te atthi vedanā;",
  "atk-s0514a3:325": "Yena sāvaṃ mukhaṃ tuyhaṃ, mamaṃ disvāna āgata”nti.",
  "atk-s0514a3:326_0": "Tattha kacci nu te nābhisasīti kacci nu taṃ koci na abhisasi akkosena vā paribhāsāya",
  "atk-s0514a3:326_1": "vā vihiṃsīti pucchati. Tuyhanti tava pubbe mamaṃ disvā āgataṃ edisaṃ mukhaṃ na hoti.",
  "atk-s0514a3:326_2": "Yena pana kāraṇena ajja tava mukhaṃ sāvaṃ jātaṃ, taṃ me ācikkhāti pucchati.",
  "atk-s0514a3:327": "Athassa sā ācikkhantī āha –",
  "atk-s0514a3:328": "851.",
  "atk-s0514a3:329": "“Supinaṃ tāta addakkhiṃ, ito māsaṃ adhogataṃ;",
  "atk-s0514a3:330": "‘Dakkhiṇaṃ viya me bāhuṃ, chetvā ruhiramakkhitaṃ;",
  "atk-s0514a3:331": "Puriso ādāya pakkāmi, mama rodantiyā sati’.",
  "atk-s0514a3:332": "852.",
  "atk-s0514a3:333": "“Yatohaṃ supinamaddakkhiṃ, sudassana vijānahi;",
  "atk-s0514a3:334": "Tato divā vā rattiṃ vā, sukhaṃ me nopalabbhatī”ti.",
  "atk-s0514a3:335_0": "Tattha ito māsaṃ adhogatanti ito heṭṭhā māsātikkantaṃ. Ajja me diṭṭhasupinassa māso",
  "atk-s0514a3:335_1": "hotīti dasseti. Purisoti eko kāḷo rattakkhi puriso. Rodantiyā satīti rodamānāya satiyā.",
  "atk-s0514a3:335_2": "Sukhaṃ me nopalabbhatīti mama sukhaṃ nāma na vijjati.",
  "atk-s0514a3:336": "Evañca pana vatvā “tāta, piyaputtako me tava kaniṭṭho na dissati, bhayenassa uppannena bhavitabba”nti paridevantī āha –",
  "atk-s0514a3:337": "853.",
  "atk-s0514a3:338": "“Yaṃ pubbe parivāriṃsu, kaññā ruciraviggahā;",
  "atk-s0514a3:339": "Hemajālappaṭicchannā, bhūridatto na dissati.",
  "atk-s0514a3:340": "854.",
  "atk-s0514a3:341": "“Yaṃ pubbe parivāriṃsu, nettiṃsavaradhārino;",
  "atk-s0514a3:342": "Kaṇikārāva samphullā, bhūridatto na dissati.",
  "atk-s0514a3:343": "855.",
  "atk-s0514a3:344": "“Handa dāni gamissāma, bhūridattanivesanaṃ;",
  "atk-s0514a3:345": "Dhammaṭṭhaṃ sīlasampannaṃ, passāma tava bhātara”nti.",
  "atk-s0514a3:346": "Tattha samphullāti suvaṇṇavatthālaṅkāradhāritāya samphullā kaṇikārā viya. Handāti vavassaggatthe nipāto, ehi, tāta, bhūridattassa nivesanaṃ gacchāmāti vadati.",
  "atk-s0514a3:347_0": "Evañca pana vatvā tassa ceva attano ca parisāya saddhiṃ tattha agamāsi. Bhūridattassa",
  "atk-s0514a3:347_1": "bhariyāyo pana taṃ vammikamatthake adisvā “mātu nivesane vasissatī”ti abyāvaṭā ahesuṃ.",
  "atk-s0514a3:347_2": "Tā “sassu kira no puttaṃ apassantī āgacchatī”ti sutvā paccuggamanaṃ katvā “ayye,",
  "atk-s0514a3:347_3": "puttassa te adissamānassa ajja māso atīto”ti mahāparidevaṃ paridevamānā tassā pādamūle",
  "atk-s0514a3:347_4": "patiṃsu. Tamatthaṃ pakāsento satthā āha –",
  "atk-s0514a3:348": "856.",
  "atk-s0514a3:349": "“Tañca disvāna āyantiṃ, bhūridattassa mātaraṃ;",
  "atk-s0514a3:350": "Bāhā paggayha pakkanduṃ, bhūridattassa nāriyo.",
  "atk-s0514a3:351": "857.",
  "atk-s0514a3:352": "“Puttaṃ teyye na jānāma, ito māsaṃ adhogataṃ;",
  "atk-s0514a3:353": "Mataṃ vā yadi vā jīvaṃ, bhūridattaṃ yasassina”nti.",
  "atk-s0514a3:354": "Tattha “puttaṃ teyye”ti ayaṃ tāsaṃ paridevanakathā.",
  "atk-s0514a3:355": "Bhūridattassa mātā suṇhāhi saddhiṃ antaravīthiyaṃ paridevitvā tā ādāya tassa pāsādaṃ āruyha puttassa sayanañca āsanañca oloketvā paridevamānā āha –",
  "atk-s0514a3:356": "858.",
  "atk-s0514a3:357": "“Sakuṇī hataputtāva, suññaṃ disvā kulāvakaṃ;",
  "atk-s0514a3:358": "Ciraṃ dukkhena jhāyissaṃ, bhūridattaṃ apassatī.",
  "atk-s0514a3:359": "859.",
  "atk-s0514a3:360": "“Kurarī hatachāpāva, suññaṃ disvā kulāvakaṃ;",
  "atk-s0514a3:361": "Ciraṃ dukkhena jhāyissaṃ, bhūridattaṃ apassatī.",
  "atk-s0514a3:362": "860.",
  "atk-s0514a3:363": "“Sā nūna cakkavākīva, pallalasmiṃ anodake;",
  "atk-s0514a3:364": "Ciraṃ dukkhena jhāyissaṃ, bhūridattaṃ apassatī.",
  "atk-s0514a3:365": "861.",
  "atk-s0514a3:366": "“Kammārānaṃ yathā ukkā, anto jhāyati no bahi;",
  "atk-s0514a3:367": "Evaṃ jhāyāmi sokena, bhūridattaṃ apassatī”ti.",
  "atk-s0514a3:368": "Tattha apassatīti apassantī. Hatachāpāvāti hatapotakāva.",
  "atk-s0514a3:369_0": "Evaṃ bhūridattamātari vilapamānāya bhūridattanivesanaṃ aṇṇavakucchi viya ekasaddaṃ",
  "atk-s0514a3:369_1": "ahosi. Ekopi sakabhāvena saṇṭhātuṃ nāsakkhi. Sakalanivesanaṃ yugandharavātappahaṭaṃ",
  "atk-s0514a3:369_2": "viya sālavanaṃ ahosi. Tamatthaṃ pakāsento satthā āha –",
  "atk-s0514a3:370": "862.",
  "atk-s0514a3:371": "“Sālāva sampamathitā, mālutena pamadditā;",
  "atk-s0514a3:372": "Senti puttā ca dārā ca, bhūridattanivesane”ti.",
  "atk-s0514a3:373": "Ariṭṭho ca subhogo ca ubhopi bhātaro mātāpitūnaṃ upaṭṭhānaṃ gacchantā taṃ saddaṃ sutvā bhūridattanivesanaṃ pavisitvā mātaraṃ assāsayiṃsu. Tamatthaṃ pakāsento satthā āha –",
  "atk-s0514a3:374": "863.",
  "atk-s0514a3:375": "“Idaṃ sutvāna nigghosaṃ, bhūridattanivesane;",
  "atk-s0514a3:376": "Ariṭṭho ca subhogo ca, padhāviṃsu anantarā.",
  "atk-s0514a3:377": "864.",
  "atk-s0514a3:378": "“Amma assāsa mā soci, evaṃdhammā hi pāṇino;",
  "atk-s0514a3:379": "Cavanti upapajjanti, esāssa pariṇāmitā”ti.",
  "atk-s0514a3:380": "Tattha esāssa pariṇāmitāti esā cutūpapatti assa lokassa pariṇāmitā, evañhi so loko pariṇāmeti. Etehi dvīhi aṅgehi mutto nāma natthīti vadanti.",
  "atk-s0514a3:381": "Samuddajā āha –",
  "atk-s0514a3:382": "865.",
  "atk-s0514a3:383": "“Ahampi tāta jānāmi, evaṃdhammā hi pāṇino;",
  "atk-s0514a3:384": "Sokena ca paretasmi, bhūridattaṃ apassatī.",
  "atk-s0514a3:385": "866.",
  "atk-s0514a3:386": "“Ajja ce me imaṃ rattiṃ, sudassana vijānahi;",
  "atk-s0514a3:387": "Bhūridattaṃ apassantī, maññe hissāmi jīvita”nti.",
  "atk-s0514a3:388": "Tattha ajja ce meti tāta sudassana, sace ajja imaṃ rattiṃ bhūridatto mama dassanaṃ nāgamissati, athāhaṃ taṃ apassantī jīvitaṃ jahissāmīti maññāmi.",
  "atk-s0514a3:389": "Puttā āhaṃsu –",
  "atk-s0514a3:390": "867.",
  "atk-s0514a3:391": "“Amma assāsa mā soci, ānayissāma bhātaraṃ;",
  "atk-s0514a3:392": "Disodisaṃ gamissāma, bhātupariyesanaṃ caraṃ.",
  "atk-s0514a3:393": "868.",
  "atk-s0514a3:394": "“Pabbate giriduggesu, gāmesu nigamesu ca;",
  "atk-s0514a3:395": "Orena sattarattassa, bhātaraṃ passa āgata”nti.",
  "atk-s0514a3:396": "Tattha caranti amma, mayaṃ tayopi janā bhātupariyesanaṃ carantā disodisaṃ gamissāmāti naṃ assāsesuṃ.",
  "atk-s0514a3:397_0": "Tato sudassano cintesi “sace tayopi ekaṃ disaṃ gamissāma, papañco bhavissati, tīhi",
  "atk-s0514a3:397_1": "tīṇi ṭhānāni gantuṃ vaṭṭati – ekena devalokaṃ, ekena himavantaṃ, ekena manussalokaṃ.",
  "atk-s0514a3:397_2": "Sace kho pana kāṇāriṭṭho manussalokaṃ gamissati, yattheva bhūridattaṃ passati. Taṃ",
  "atk-s0514a3:397_3": "gāmaṃ vā nigamaṃ vā jhāpetvā essati, esa kakkhaḷo pharuso, na sakkā etaṃ tattha pesetu”nti.",
  "atk-s0514a3:397_4": "Cintetvā ca pana “tāta ariṭṭha, tvaṃ devalokaṃ gaccha, sace devatāhi dhammaṃ sotukāmāhi",
  "atk-s0514a3:397_5": "bhūridatto devalokaṃ nīto, tato naṃ ānehī”ti ariṭṭhaṃ devalokaṃ pahiṇi. Subhogaṃ",
  "atk-s0514a3:397_6": "pana “tāta, tvaṃ himavantaṃ gantvā pañcasu mahānadīsu bhūridattaṃ upadhāretvā ehī”ti",
  "atk-s0514a3:397_7": "himavantaṃ pahiṇi. Sayaṃ pana manussalokaṃ gantukāmo cintesi – “sacāhaṃ māṇavakavaṇṇena",
  "atk-s0514a3:397_8": "gamissāmi, manussā neva me piyāyissanti, mayā tāpasavesena gantuṃ vaṭṭati, manussānañhi",
  "atk-s0514a3:397_9": "pabbajitā piyā manāpā”ti. So tāpasavesaṃ gahetvā mātaraṃ vanditvā nikkhami.",
  "atk-s0514a3:398_0": "Bodhisattassa pana ajamukhī nāma vemātikabhaginī atthi. Tassā bodhisatte adhimatto",
  "atk-s0514a3:398_1": "sineho. Sā sudassanaṃ gacchantaṃ disvā āha – “bhātika, ativiya kilamāmi, ahampi tayā",
  "atk-s0514a3:398_2": "saddhiṃ gamissāmī”ti. “Amma, na sakkā tayā gantuṃ, ahaṃ pabbajitavasena gacchāmī”ti.",
  "atk-s0514a3:398_3": "“Ahaṃ pana khuddakamaṇḍūkī hutvā tava jaṭantare nipajjitvā gamissāmī”ti. “Tena hi",
  "atk-s0514a3:398_4": "ehī”ti. Sā maṇḍūkapotikā hutvā tassa jaṭantare nipajji. Sudassano “mūlato paṭṭhāya",
  "atk-s0514a3:398_5": "vicinanto gamissāmī”ti bodhisattassa bhariyāyo tassa uposathakaraṇaṭṭhānaṃ pucchitvā",
  "atk-s0514a3:398_6": "paṭhamaṃ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca",
  "atk-s0514a3:398_7": "disvā “bhūridatto ahituṇḍikena gahito”ti ñatvā samuppannasoko assupuṇṇehi nettehi",
  "atk-s0514a3:398_8": "alampāyanassa gatamaggeneva paṭhamaṃ kīḷāpitagāmaṃ gantvā manasse pucchi “evarūpo",
  "atk-s0514a3:398_9": "nāma nāgo kenacīdha ahituṇḍikena kīḷāpito”ti? “Āma, alampāyanena ito māsamatthake",
  "atk-s0514a3:398_10": "kīḷāpito”ti. “Kiñci dhanaṃ tena laddha”nti? “Āma, idheva tena sahassamattaṃ laddha”nti.",
  "atk-s0514a3:398_11": "“Idāni so kuhiṃ gato”ti? “Asukagāmaṃ nāmā”ti. So tato paṭṭhāya pucchanto anupubbena rājadvāraṃ agamāsi.",
  "atk-s0514a3:399_0": "Tasmiṃ khaṇe alampāyano sunhāto suvilitto maṭṭhasāṭakaṃ nivāsetvā ratanapeḷaṃ gāhāpetvā",
  "atk-s0514a3:399_1": "rājadvārameva gato. Mahājano sannipati, rañño āsanaṃ paññattaṃ. So antonivesane ṭhitova",
  "atk-s0514a3:399_2": "“ahaṃ āgacchāmi, nāgarājānaṃ kīḷāpetū”ti pesesi. Alampāyano cittattharaṇe ratanapeḷaṃ",
  "atk-s0514a3:399_3": "ṭhapetvā vivaritvā “ehi mahānāgā”ti saññamadāsi. Tasmiṃ samaye sudassanopi parisantare",
  "atk-s0514a3:399_4": "ṭhāto. Atha mahāsatto sīsaṃ nīharitvā sabbāvantaṃ parisaṃ olokesi. Nāgā hi dvīhi",
  "atk-s0514a3:399_5": "kāraṇehi parisaṃ olokenti supaṇṇaparipanthaṃ vā ñātake vā dassanatthāya. Te supaṇṇaṃ",
  "atk-s0514a3:399_6": "disvā bhītā na naccanti, ñātake vā disvā lajjamānā na naccanti. Mahāsatto pana olokento",
  "atk-s0514a3:399_7": "parisantare bhātaraṃ addasa. So akkhipūrāni assūni gahetvā peḷato nikkhamitvā bhātarābhimukho",
  "atk-s0514a3:399_8": "pāyāsi. Mahājano taṃ āgacchantaṃ disvā bhīto paṭikkami, eko sudassanova aṭṭhāsi.",
  "atk-s0514a3:399_9": "So gantvā tassa pādapiṭṭhiyaṃ sīsaṃ ṭhapetvā rodi, sudassanopi paridevi. Mahāsatto",
  "atk-s0514a3:399_10": "roditvā nivattitvā peḷameva pāvisi. Alampāyanopi “iminā nāgena tāpaso ḍaṭṭho bhavissati,",
  "atk-s0514a3:399_11": "assāsessāmi na”nti upasaṅkamitvā āha –",
  "atk-s0514a3:400": "869.",
  "atk-s0514a3:401": "“Hatthā pamutto urago, pāde te nipatī bhusaṃ;",
  "atk-s0514a3:402": "Kacci nu taṃ ḍaṃsī tāta, mā bhāyi sukhito bhavā”ti.",
  "atk-s0514a3:403": "Tattha mā bhāyīti tāta tāpasa, ahaṃ alampāyano nāma, mā bhāyi, tava paṭijagganaṃ nāma mama bhāroti.",
  "atk-s0514a3:404": "Sudassano tena saddhiṃ kathetukamyatāya gāthamāha –",
  "atk-s0514a3:405": "870.",
  "atk-s0514a3:406": "“Neva mayhaṃ ayaṃ nāgo, alaṃ dukkhāya kāyaci;",
  "atk-s0514a3:407": "Yāvatatthi ahiggāho, mayā bhiyyo na vijjatī”ti.",
  "atk-s0514a3:408": "Tattha kāyacīti kassaci appamattakassapi dukkhassa uppādane ayaṃ mama asamattho. Mayā hi sadiso ahituṇḍiko nāma natthīti.",
  "atk-s0514a3:409": "Alampāyano “asuko nāmeso”ti ajānanto kujjhitvā āha –",
  "atk-s0514a3:410": "871.",
  "atk-s0514a3:411": "“Ko nu brāhmaṇavaṇṇena, ditto parisamāgato;",
  "atk-s0514a3:412": "Avhāyantu suyuddhena, suṇantu parisā mamā”ti.",
  "atk-s0514a3:413_0": "Tattha dittoti gabbito bālo andhañāṇo. Avhāyantūti avhāyanto, ayameva vā pāṭho. Idaṃ",
  "atk-s0514a3:413_1": "vuttaṃ hoti – ayaṃ ko bālo ummattako viya maṃ suyuddhena avhāyanto attanā saddhiṃ",
  "atk-s0514a3:413_2": "samaṃ karonto parisamāgato, parisā mama vacanaṃ suṇantu, mayhaṃ doso natthi, mā kho me kujjhitthāti.",
  "atk-s0514a3:414": "Atha naṃ sudassano gāthāya ajjhabhāsi –",
  "atk-s0514a3:415": "872.",
  "atk-s0514a3:416": "“Tvaṃ maṃ nāgena ālampa, ahaṃ maṇḍūkachāpiyā;",
  "atk-s0514a3:417": "Hotu no abbhutaṃ tattha, ā sahassehi pañcahī”ti.",
  "atk-s0514a3:418": "Tattha nāgenāti tvaṃ nāgena mayā saddhiṃ yujjha, ahaṃ maṇḍūkachāpiyā tayā saddhiṃ yujjhissāmi. Ā sahassehi pañcahīti tasmiṃ no yuddhe yāva pañcahi sahassehi abbhutaṃ hotūti.",
  "atk-s0514a3:419": "Alampāyano āha –",
  "atk-s0514a3:420": "873.",
  "atk-s0514a3:421": "“Ahañhi vasumā aḍḍho, tvaṃ daliddosi māṇava;",
  "atk-s0514a3:422": "Ko nu te pāṭibhogatthi, upajūtañca kiṃ siyā.",
  "atk-s0514a3:423": "874.",
  "atk-s0514a3:424": "“Upajūtañca me assa, pāṭibhogo ca tādiso;",
  "atk-s0514a3:425": "Hotu no abbhutaṃ tattha, ā sahassehi pañcahī”ti.",
  "atk-s0514a3:426_0": "Tattha ko nu teti tava pabbajitassa ko nu pāṭibhogo atthi. Upajūtañcāti imasmiṃ vā",
  "atk-s0514a3:426_1": "jūte upanikkhepabhūtaṃ kiṃ nāma tava dhanaṃ siyā, dassehi meti vadati. Upajūtañca",
  "atk-s0514a3:426_2": "meti mayhaṃ pana dātabbaṃ upanikkhepadhanaṃ vā ṭhapetabbapāṭibhogo vā tādiso atthi,",
  "atk-s0514a3:426_3": "tasmā no tattha yāva pañcahi sahassehi abbhutaṃ hotūti.",
  "atk-s0514a3:427": "Sudassano tassa kathaṃ sutvā “pañcahi no sahassehi abbhutaṃ hotū”ti abhīto rājanivesanaṃ āruyha mātularañño santike ṭhito gāthamāha –",
  "atk-s0514a3:428": "875.",
  "atk-s0514a3:429": "“Suṇohi me mahārāja, vacanaṃ bhaddamatthu te;",
  "atk-s0514a3:430": "Pañcannaṃ me sahassānaṃ, pāṭibhogo hi kittimā”ti.",
  "atk-s0514a3:431": "Tattha kittimāti guṇakittisampanna vividhaguṇācārakittisampanna.",
  "atk-s0514a3:432": "Rājā “ayaṃ tāpaso maṃ atibahuṃ dhanaṃ yācati, kiṃ nu kho”ti cintetvā gāthamāha –",
  "atk-s0514a3:433": "876.",
  "atk-s0514a3:434": "“Pettikaṃ vā iṇaṃ hoti, yaṃ vā hoti sayaṃkataṃ;",
  "atk-s0514a3:435": "Kiṃ tvaṃ evaṃ bahuṃ mayhaṃ, dhanaṃ yācasi brāhmaṇā”ti.",
  "atk-s0514a3:436": "Tattha pettikaṃ vāti pitarā vā gahetvā khāditaṃ, attanā vā kataṃ iṇaṃ nāma hoti, kiṃ mama pitarā tava hatthato gahitaṃ atthi, udāhu mayā, kiṃkāraṇā maṃ evaṃ bahuṃ dhanaṃ yācasīti?",
  "atk-s0514a3:437": "Evaṃ vutte sudassano dve gāthā abhāsi –",
  "atk-s0514a3:438": "877.",
  "atk-s0514a3:439": "“Alampāyano hi nāgena, mamaṃ abhijigīsati;",
  "atk-s0514a3:440": "Ahaṃ maṇḍūkachāpiyā, ḍaṃsayissāmi brāhmaṇaṃ.",
  "atk-s0514a3:441": "878.",
  "atk-s0514a3:442": "“Taṃ tvaṃ daṭṭhuṃ mahārāja, ajja raṭṭhābhivaḍḍhana;",
  "atk-s0514a3:443": "Khattasaṅghaparibyūḷho, niyyāhi ahidassana”nti.",
  "atk-s0514a3:444_0": "Tattha abhijigīsatīti yuddhe jinituṃ icchati. Tattha sace so jīyissati, mayhaṃ pañcasahassāni",
  "atk-s0514a3:444_1": "dassati. Sacāhaṃ jīyissāmi, ahamassa dassāmi, tasmā taṃ bahuṃ dhanaṃ yācāmi. Tanti",
  "atk-s0514a3:444_2": "tasmā tvaṃ mahārāja, ajja ahidassanaṃ daṭṭhuṃ niyyāhīti.",
  "atk-s0514a3:445_0": "Rājā “tena hi gacchāmā”ti tāpasena saddhiṃyeva nikkhami. Taṃ disvā alampāyano “ayaṃ",
  "atk-s0514a3:445_1": "tāpaso gantvā rājānaṃ gahetvā āgato, rājakulūpako bhavissatī”ti bhīto taṃ anuvattanto gāthamāha –",
  "atk-s0514a3:446": "879.",
  "atk-s0514a3:447": "“Neva taṃ atimaññāmi, sippavādena māṇava;",
  "atk-s0514a3:448": "Atimattosi sippena, uragaṃ nāpacāyasī”ti.",
  "atk-s0514a3:449": "Tattha sippavādenāti māṇava, ahaṃ attano sippena taṃ nātimaññāmi, tvaṃ pana sippena atimatto imaṃ uragaṃ na pūjesi, nāgassa apacitiṃ na karosīti.",
  "atk-s0514a3:450": "Tato sudassano dve gāthā abhāsi –",
  "atk-s0514a3:451": "880.",
  "atk-s0514a3:452": "“Ahampi nātimaññāmi, sippavādena brāhmaṇa;",
  "atk-s0514a3:453": "Avisena ca nāgena, bhusaṃ vañcayase janaṃ.",
  "atk-s0514a3:454": "881.",
  "atk-s0514a3:455": "“Evañcetaṃ jano jaññā, yathā jānāmi taṃ ahaṃ;",
  "atk-s0514a3:456": "Na tvaṃ labhasi ālampa, bhusamuṭṭhiṃ kuto dhana”nti.",
  "atk-s0514a3:457": "Athassa alampāyano kujjhitvā āha –",
  "atk-s0514a3:458": "882.",
  "atk-s0514a3:459": "“Kharājino jaṭī dummī, ditto parisamāgato;",
  "atk-s0514a3:460": "Yo tvaṃ evaṃ gataṃ nāgaṃ, ‘aviso’ atimaññati.",
  "atk-s0514a3:461": "883.",
  "atk-s0514a3:462": "“Āsajja kho naṃ jaññāsi, puṇṇaṃ uggassa tejaso;",
  "atk-s0514a3:463": "Maññe taṃ bhasmarāsiṃva, khippamesa karissatī”ti.",
  "atk-s0514a3:464": "Tattha dummīti anaññtinayano. Aviso atimaññasīti nibbisoti avajānāsi. Āsajjāti upagantvā. Jaññāsīti jāneyyāsi.",
  "atk-s0514a3:465": "Atha tena saddhiṃ keḷiṃ karonto sudassano gāthamāha –",
  "atk-s0514a3:466": "884.",
  "atk-s0514a3:467": "“Siyā visaṃ siluttassa, deḍḍubhassa silābhuno;",
  "atk-s0514a3:468": "Neva lohitasīsassa, visaṃ nāgassa vijjatī”ti.",
  "atk-s0514a3:469": "Tattha siluttassāti gharasappassa. Deḍḍubhassāti udakasappassa. Silābhunoti nīlavaṇṇasappassa. Iti nibbise sappe dassetvā etesaṃ visaṃ siyā, neva lohitasīsassa sappassāti āha.",
  "atk-s0514a3:470": "Atha naṃ alampāyano dvīhi gāthāhi ajjhabhāsi –",
  "atk-s0514a3:471": "885.",
  "atk-s0514a3:472": "“Sutametaṃ arahataṃ, saññatānaṃ tapassinaṃ;",
  "atk-s0514a3:473": "Idha dānāni datvāna, saggaṃ gacchanti dāyakā;",
  "atk-s0514a3:474": "Jīvanto dehi dānāni, yadi te atthi dātave.",
  "atk-s0514a3:475": "886.",
  "atk-s0514a3:476": "“Ayaṃ nāgo mahiddhiko, tejassī duratikkamo;",
  "atk-s0514a3:477": "Tena taṃ ḍaṃsayissāmi, so taṃ bhasmaṃ karissatī”ti.",
  "atk-s0514a3:478": "Tattha dātaveti yadi te kiñci dātabbaṃ atthi, taṃ dehīti.",
  "atk-s0514a3:479": "887.",
  "atk-s0514a3:480": "“Mayāpetaṃ sutaṃ samma, saññatānaṃ tapassinaṃ;",
  "atk-s0514a3:481": "Idha dānāni datvāna, saggaṃ gacchanti dāyakā;",
  "atk-s0514a3:482": "Tvameva dehi jīvanto, yadi te atthi dātave.",
  "atk-s0514a3:483": "888.",
  "atk-s0514a3:484": "“Ayaṃ ajamukhī nāma, puṇṇā uggassa tejaso;",
  "atk-s0514a3:485": "Tāya taṃ ḍaṃsayissāmi, sā taṃ bhasmaṃ karissati.",
  "atk-s0514a3:486": "889.",
  "atk-s0514a3:487": "“Yā dhītā dhataraṭṭhassa, vemātā bhaginī mama;",
  "atk-s0514a3:488": "Sā taṃ ḍaṃsatvajamukhī, puṇṇā uggassa tejaso”ti. –",
  "atk-s0514a3:489": "Imā gāthā sudassanassa vacanaṃ. Tattha puṇṇā uggassa tejasoti uggena visena puṇṇā.",
  "atk-s0514a3:490_0": "Evañca pana vatvā “amma ajamukhi, jaṭantarato me nikkhamitvā pāṇimhi patiṭṭhahā”ti",
  "atk-s0514a3:490_1": "mahājanassa majjheyeva bhaginiṃ pakkositvā hatthaṃ pasāresi. Sā tassa saddaṃ sutvā",
  "atk-s0514a3:490_2": "jaṭantare nisinnāva tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā",
  "atk-s0514a3:490_3": "uppatitvā tassa hatthatale tīṇi visabindūni pātetvā puna tassa jaṭantarameva pāvisi.",
  "atk-s0514a3:490_4": "Sudassano visaṃ gahetvā ṭhitova “nassissatāyaṃ janapado, nassissatāyaṃ janapado”ti",
  "atk-s0514a3:490_5": "tikkhattuṃ mahāsaddaṃ abhāsi. Tassa so saddo dvādasayojanikaṃ bārāṇasiṃ chādetvā",
  "atk-s0514a3:490_6": "aṭṭhāsi. Atha rājā taṃ saddaṃ sutvā “kimatthaṃ janapado nassissatī”ti pucchi. “Mahārāja,",
  "atk-s0514a3:490_7": "imassa visassa nisiñcanaṭṭhānaṃ na passāmī”ti. “Tāta, mahantā ayaṃ pathavī, pathaviyaṃ",
  "atk-s0514a3:490_8": "nisiñcā”ti. Atha naṃ “na sakkā pathaviyaṃ siñcituṃ, mahārājā”ti paṭikkhipanto gāthamāha –",
  "atk-s0514a3:491": "890.",
  "atk-s0514a3:492": "“Chamāyaṃ ce nisiñcissaṃ, brahmadatta vijānahi;",
  "atk-s0514a3:493": "Tiṇalatāni osadhyo, ussusseyyuṃ asaṃsaya”nti.",
  "atk-s0514a3:494": "Tattha tiṇalatānīti pathavinissitāni tiṇāni ca latā ca sabbosadhiyo ca ussusseyyuṃ, tasmā na sakkā pathaviyaṃ nisiñcitunti.",
  "atk-s0514a3:495": "Tena hi naṃ, tāta, uddhaṃ ākāsaṃ khipāti. Tatrāpi na sakkāti dassento gāthamāha –",
  "atk-s0514a3:496": "891.",
  "atk-s0514a3:497": "“Uddhaṃ ce pātayissāmi, brahmadatta vijānahi;",
  "atk-s0514a3:498": "Sattavassāniyaṃ devo, na vasse na himaṃ pate”ti.",
  "atk-s0514a3:499": "Tattha na himaṃ pateti sattavassāni himabindumattampi na patissati.",
  "atk-s0514a3:500": "Tena hi naṃ tāta udake siñcāti. Tatrāpi na sakkāti dassetuṃ gāthamāha –",
  "atk-s0514a3:501": "892.",
  "atk-s0514a3:502": "“Udake ce nisiñcissaṃ, brahmadatta vijānahi;",
  "atk-s0514a3:503": "Yāvantodakajā pāṇā, mareyyuṃ macchakacchapā”ti.",
  "atk-s0514a3:504_0": "Atha naṃ rājā āha – “tāta, mayaṃ na kiñci jānāma, yathā amhākaṃ raṭṭhaṃ na nassati,",
  "atk-s0514a3:504_1": "taṃ upāyaṃ tvameva jānāhī”ti. “Tena hi, mahārāja, imasmiṃ ṭhāne paṭipāṭiyā tayo āvāṭe",
  "atk-s0514a3:504_2": "khaṇāpethā”ti. Rājā khaṇāpesi. Sudassano paṭhamaṃ āvāṭaṃ nānābhesajjānaṃ pūrāpesi,",
  "atk-s0514a3:504_3": "dutiyaṃ gomayassa, tatiyaṃ dibbosadhānaññeva. Tato paṭhame āvāṭe visabindūni pātesi.",
  "atk-s0514a3:504_4": "Taṅkhaṇaññeva dhūmāyitvā jālā uṭṭhahi. Sā gantvā gomaye āvāṭaṃ gaṇhi. Tatopi jālā",
  "atk-s0514a3:504_5": "uṭṭhāya itaraṃ dibbosadhassa puṇṇaṃ gahetvā osadhāni jhāpetvā nibbāyi. Alampāyano",
  "atk-s0514a3:504_6": "tassa āvāṭassa avidūre aṭṭhāsi. Atha naṃ visausumā pahari, sarīracchavi uppāṭetvā",
  "atk-s0514a3:504_7": "gatā, setakuṭṭhi ahosi. So bhayatajjito “nāgarājānaṃ vissajjemī”ti tikkhattuṃ vācaṃ",
  "atk-s0514a3:504_8": "nicchāresi. Taṃ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṃ",
  "atk-s0514a3:504_9": "attabhāvaṃ māpetvā devarājalīlāya ṭhito. Sudassanopi ajamukhīpi tatheva aṭṭhaṃsu.",
  "atk-s0514a3:504_10": "Tato sudassano rājānaṃ āha – “jānāsi no, mahārāja, kassete puttā”ti? “Na jānāmī”ti.",
  "atk-s0514a3:504_11": "“Tumhe tāva na jānāsi, kāsirañño pana dhītāya samuddajāya dhataraṭṭhassa dinnabhāvaṃ",
  "atk-s0514a3:504_12": "jānāsī”ti? “Āma, jānāmi, mayhaṃ sā kaniṭṭhabhaginī”ti. “Mayaṃ tassā puttā, tvaṃ no mātulo”ti.",
  "atk-s0514a3:505_0": "Taṃ sutvā rājā kampamāno te āliṅgitvā sīse cumbitvā roditvā pāsādaṃ āropetvā mahantaṃ",
  "atk-s0514a3:505_1": "sakkāraṃ kāretvā bhūridattena paṭisanthāraṃ karonto pucchi “tāta, taṃ evarūpaṃ uggatejaṃ",
  "atk-s0514a3:505_2": "kathaṃ alampāyano gaṇhī”ti? So sabbaṃ vitthārena kathetvā rājānaṃ ovadanto “mahārāja,",
  "atk-s0514a3:505_3": "raññā nāma iminā niyāmena rajjaṃ kāretuṃ vaṭṭatī”ti mātulassa dhammaṃ desesi. Atha",
  "atk-s0514a3:505_4": "naṃ sudassano āha – “mātula, mama mātā bhūridattaṃ apassantī kilamati, na sakkā amhehi",
  "atk-s0514a3:505_5": "papañcaṃ kātu”nti. “Sādhu, tātā, tumhe tāva gacchatha. Ahaṃ pana mama bhaginiṃ daṭṭhukāmomhi,",
  "atk-s0514a3:505_6": "kathaṃ passissāmī”ti. “Mātula, kahaṃ pana no ayyako kāsirājā”ti? “Tāta, mama bhaginiyā",
  "atk-s0514a3:505_7": "vinā vasituṃ asakkonto rajjaṃ pahāya pabbajitvā asuke vanasaṇḍe nāma vasatī”ti. “Mātula,",
  "atk-s0514a3:505_8": "mama mātā tumhe ceva ayyakañca daṭṭhukāmā, tumhe asukadivase mama ayyakassa santikaṃ",
  "atk-s0514a3:505_9": "gacchatha, mayaṃ mātaraṃ ādāya ayyakassa assamapadaṃ āgacchissāma. Tattha naṃ tumhepi",
  "atk-s0514a3:505_10": "passissathā”ti. Iti te mātulassa divasaṃ vavatthapetvā rājanivesanā otariṃsu. Rājā",
  "atk-s0514a3:505_11": "bhāgineyye uyyojetvā roditvā nivatti. Tepi pathaviyaṃ nimujjitvā nāgabhavanaṃ gatā.",
  "atk-s0514a3:506": "Nagarapavesanakhaṇḍaṃ niṭṭhitaṃ.",
  "atk-s0514a3:507": "Mahāsattassa pariyesanakhaṇḍaṃ",
  "atk-s0514a3:508_0": "Mahāsatte sampatte sakalanāgabhavanaṃ ekaparidevasaddaṃ ahosi. Sopi māsaṃ peḷāya",
  "atk-s0514a3:508_1": "vasitattā kilanto gilānaseyyaṃ sayi. Tassa santikaṃ āgacchantānaṃ nāgānaṃ pamāṇaṃ",
  "atk-s0514a3:508_2": "natthi. So tehi saddhiṃ kathento kilamati. Kāṇāriṭṭho devalokaṃ gantvā mahāsattaṃ",
  "atk-s0514a3:508_3": "adisvā paṭhamamevāgato. Atha naṃ “esa caṇḍo pharuso, sakkhissati nāgaparisaṃ vāretu”nti",
  "atk-s0514a3:508_4": "mahāsattassa nisinnaṭṭhāne dovārikaṃ kariṃsu. Subhogopi sakalahimavantaṃ vicaritvā",
  "atk-s0514a3:508_5": "tato mahāsamuddañca sesanadiyo ca upadhāretvā yamunaṃ upadhārento āgacchati. Nesādabrāhmaṇopi",
  "atk-s0514a3:508_6": "alampāyanaṃ kuṭṭhiṃ disvā cintesi “ayaṃ bhūridattaṃ kilametvā kuṭṭhi jāto, ahaṃ pana",
  "atk-s0514a3:508_7": "taṃ mayhaṃ tāva bahūpakāraṃ maṇilobhena alampāyanassa dassesiṃ, taṃ pāpaṃ mama āgamissati.",
  "atk-s0514a3:508_8": "Yāva taṃ na āgacchati, tāvadeva yamunaṃ gantvā payāgatitthe pāpapavāhanaṃ karissāmī”ti.",
  "atk-s0514a3:508_9": "So tattha gantvā “mayā bhūridatte mittadubbhikammaṃ kataṃ, taṃ pāpaṃ pavāhessāmī”ti",
  "atk-s0514a3:508_10": "vatvā udakorohanakammaṃ karoti. Tasmiṃ khaṇe subhogo taṃ ṭhānaṃ patto. Tassa taṃ",
  "atk-s0514a3:508_11": "vacanaṃ sutvā “iminā kira pāpakena tāva mahantassa yasassa dāyako mama bhātā maṇiratanassa",
  "atk-s0514a3:508_12": "kāraṇā alampāyanassa dassito, nāssa jīvitaṃ dassāmī”ti naṅguṭṭhena tassa pādesu veṭhetvā",
  "atk-s0514a3:508_13": "ākaḍḍhitvā udake osidāpetvā nirassāsakāle thokaṃ sithilaṃ akāsi. So sīsaṃ ukkhipi.",
  "atk-s0514a3:508_14": "Atha naṃ punākaḍḍhitvā osīdāpesi. Evaṃ bahū vāre tena kilamiyamāno nesādabrāhmaṇo",
  "atk-s0514a3:508_15": "sīsaṃ ukkhipitvā gāthamāha –",
  "atk-s0514a3:509": "893.",
  "atk-s0514a3:510": "“Lokyaṃ sajantaṃ udakaṃ, payāgasmiṃ patiṭṭhitaṃ;",
  "atk-s0514a3:511": "Ko maṃ ajjhoharī bhūto, ogāḷhaṃ yamunaṃ nadi”nti.",
  "atk-s0514a3:512": "Tattha lokyanti evaṃ pāpavāhanasamatthanti lokasammataṃ. Sajantanti evarūpaṃ udakaṃ abhisiñcantaṃ. Payāgasminti payāgatitthe.",
  "atk-s0514a3:513": "Atha naṃ subhogo gāthāya ajjhabhāsi –",
  "atk-s0514a3:514": "894.",
  "atk-s0514a3:515": "“Yadesa lokādhipatī yasassī, bārāṇasiṃ pakriya samantato;",
  "atk-s0514a3:516": "Tassāha putto uragūsabhassa, subhogoti maṃ brāhmaṇa vedayantī”ti.",
  "atk-s0514a3:517": "Tattha yadesāti yo eso. Pakriya samantatoti paccatthikānaṃ duppaharaṇasamatthatāya parisamantato pakiriya sabbaṃ parikkhipitvā upari phaṇena chādesi.",
  "atk-s0514a3:518_0": "Atha naṃ brāhmaṇo “ayaṃ bhūridattabhātā, na me jīvitaṃ dassati, yaṃnūnāhaṃ etassa",
  "atk-s0514a3:518_1": "ceva mātāpitūnañcassa vaṇṇakittanena muducittataṃ katvā attano jīvitaṃ yāceyya”nti",
  "atk-s0514a3:518_2": "cintetvā gāthamāha –",
  "atk-s0514a3:519": "895.",
  "atk-s0514a3:520": "“Sace hi putto uragūsabhassa, kāsissa rañño amarādhipassa;",
  "atk-s0514a3:521": "Mahesakkho aññataro pitā te, maccesu mātā pana te atulyā;",
  "atk-s0514a3:522": "Na tādiso arahati brāhmaṇassa, dāsampi ohārituṃ mahānubhāvo”ti.",
  "atk-s0514a3:523_0": "Tattha kāsissāti aparena nāmena evaṃnāmakassa. “Kāsikarañño”tipi paṭhantiyeva. Kāsirājadhītāya",
  "atk-s0514a3:523_1": "gahitattā kāsirajjampi tasseva santakaṃ katvā vaṇṇeti. Amarādhipassāti dīghāyukatāya",
  "atk-s0514a3:523_2": "amarasaṅkhātānaṃ nāgānaṃ adhipassa. Mahesakkhoti mahānubhāvo. Aññataroti mahesakkhānaṃ",
  "atk-s0514a3:523_3": "aññataro. Dāsampīti tādiso hi mahānubhāvo ānubhāvarahitaṃ brāhmaṇassa dāsampi udake",
  "atk-s0514a3:523_4": "oharituṃ nārahati, pageva mahānubhāvaṃ brāhmaṇanti.",
  "atk-s0514a3:524": "Atha naṃ subhogo “are duṭṭhabrāhmaṇa, tvaṃ maṃ vañcetvā ‘muñcissāmī’ti maññasi, na te jīvitaṃ dassāmī”ti tena katakammaṃ pakāsento āha –",
  "atk-s0514a3:525": "896.",
  "atk-s0514a3:526": "“Rukkhaṃ nissāya vijjhittho, eṇeyyaṃ pātumāgataṃ;",
  "atk-s0514a3:527": "So viddho dūramacari, saravegena sīghavā.",
  "atk-s0514a3:528": "897.",
  "atk-s0514a3:529": "“Taṃ tvaṃ patitamaddakkhi, araññasmiṃ brahāvane;",
  "atk-s0514a3:530": "Sa maṃsakājamādāya, sāyaṃ nigrodhupāgami.",
  "atk-s0514a3:531": "898.",
  "atk-s0514a3:532": "“Sukasāḷikasaṅghuṭṭhaṃ, piṅgalaṃ santhatāyutaṃ;",
  "atk-s0514a3:533": "Kokilābhirudaṃ rammaṃ, dhuvaṃ haritasaddalaṃ.",
  "atk-s0514a3:534": "899.",
  "atk-s0514a3:535": "“Tattha te so pāturahu, iddhiyā yasasā jalaṃ;",
  "atk-s0514a3:536": "Mahānubhāvo bhātā me, kaññāhi parivārito.",
  "atk-s0514a3:537": "900.",
  "atk-s0514a3:538": "“So tena pariciṇṇo tvaṃ, sabbakāmehi tappito;",
  "atk-s0514a3:539": "Aduṭṭhassa tuvaṃ dubbhi, taṃ te veraṃ idhāgataṃ.",
  "atk-s0514a3:540": "901.",
  "atk-s0514a3:541": "“Khippaṃ gīvaṃ pasārehi, na te dassāmi jīvitaṃ;",
  "atk-s0514a3:542": "Bhātu parisaraṃ veraṃ, chedayissāmi te sira”nti.",
  "atk-s0514a3:543_0": "Tattha sāyaṃ nigrodhupāgamīti vikāle nigrodhaṃ upagato asi. Piṅgalanti pakkānaṃ vaṇṇena",
  "atk-s0514a3:543_1": "piṅgalaṃ. Santhatāyutanti pārohaparikiṇṇaṃ. Kokilābhirudanti kokilāhi abhirudaṃ.",
  "atk-s0514a3:543_2": "Dhuvaṃ haritasaddalanti udakabhūmiyaṃ jātattā niccaṃ haritasaddalaṃ bhūmibhāgaṃ.",
  "atk-s0514a3:543_3": "Pāturahūti tasmiṃ te nigrodhe ṭhitassa so mama bhātā pākaṭo ahosi. Iddhiyāti puññatejena.",
  "atk-s0514a3:543_4": "So tenāti so tuvaṃ tena attano nāgabhavanaṃ netvā pariciṇṇo. Parisaranti tayā mama",
  "atk-s0514a3:543_5": "bhātu kataṃ veraṃ pāpakammaṃ parisaranto anussaranto. Chedayissāmi te siranti tava",
  "atk-s0514a3:543_6": "sīsaṃ chindissāmīti.",
  "atk-s0514a3:544": "Atha brāhmaṇo “na mesa jīvitaṃ dassati, yaṃ kiñci pana vatvā mokkhatthāya vāyamituṃ vaṭṭatī”ti cintetvā gāthamāha –",
  "atk-s0514a3:545": "902.",
  "atk-s0514a3:546": "“Ajjhāyako yācayogī, āhutaggi ca brāhmaṇo;",
  "atk-s0514a3:547": "Etehi tīhi ṭhānehi, avajjho hoti brāhmaṇo”ti.",
  "atk-s0514a3:548": "Tattha etehīti etehi ajjhāyakatādīhi tīhi kāraṇehi brāhmaṇo avajjho, na labbhā brāhmaṇaṃ vadhituṃ, kiṃ tvaṃ vadesi, yo hi brāhmaṇaṃ vadheti, so niraye nibbattatīti.",
  "atk-s0514a3:549": "Taṃ sutvā subhogo saṃsayapakkhando hutvā “imaṃ nāgabhavanaṃ netvā bhātaro paṭipucchitvā jānissāmī”ti cintetvā dve gāthā abhāsi –",
  "atk-s0514a3:550": "903.",
  "atk-s0514a3:551": "“Yaṃ puraṃ dhataraṭṭhassa, ogāḷhaṃ yamunaṃ nadiṃ;",
  "atk-s0514a3:552": "Jotate sabbasovaṇṇaṃ, girimāhacca yāmunaṃ.",
  "atk-s0514a3:553": "904.",
  "atk-s0514a3:554": "“Tattha te purisabyagghā, sodariyā mama bhātaro;",
  "atk-s0514a3:555": "Yathā te tattha vakkhanti, tathā hessasi brāhmaṇā”ti.",
  "atk-s0514a3:556_0": "Tattha puranti nāgapuraṃ. Ogāḷhanti anupaviṭṭhaṃ. Girimāhacca yāmunanti yamunāto",
  "atk-s0514a3:556_1": "avidūre ṭhitaṃ himavantaṃ āhacca jotati. Tattha teti tasmiṃ nagare te mama bhātaro",
  "atk-s0514a3:556_2": "vasanti, tattha nīte tayi yathā te vakkhanti, tathā bhavissasi. Sace hi saccaṃ kathesi,",
  "atk-s0514a3:556_3": "jīvitaṃ te atthi. No ce, tattheva sīsaṃ chindissāmīti.",
  "atk-s0514a3:557": "Iti naṃ vatvā subhogo gīvāyaṃ gahetvā khipanto akkosanto paribhāsanto mahāsattassa pāsādadvāraṃ agamāsi.",
  "atk-s0514a3:558": "Mahāsattassa pariyesanayakaṇḍaṃ niṭṭhitaṃ.",
  "atk-s0514a3:559": "Micchākathā",
  "atk-s0514a3:560_0": "Atha naṃ dovāriko hutvā nisinno kāṇāriṭṭho tathā kilametvā ānīyamānaṃ disvā paṭimaggaṃ",
  "atk-s0514a3:560_1": "gantvā “subhoga, mā viheṭhayi, brāhmaṇā nāma mahābrahmuno puttā. Sace hi mahābrahmā",
  "atk-s0514a3:560_2": "jānissati, ‘mama puttaṃ viheṭhentī’ti kujjhitvā amhākaṃ sakalaṃ nāgabhavanaṃ vināsessati.",
  "atk-s0514a3:560_3": "Lokasmiñhi brāhmaṇā nāma seṭṭhā mahānubhāvā, tvaṃ tesaṃ ānubhāvaṃ na jānāsi, ahaṃ",
  "atk-s0514a3:560_4": "pana jānāmī”ti āha. Kāṇāriṭṭho kira atītānantarabhave yaññakārabrāhmaṇo ahosi, tasmā",
  "atk-s0514a3:560_5": "evamāha. Vatvā ca pana anubhūtapubbavasena yajanasīlo hutvā subhogañca nāgaparisañca",
  "atk-s0514a3:560_6": "āmantetvā “etha, bho, yaññakārakānaṃ vo guṇe vaṇṇessāmī”ti vatvā yaññavaṇṇanaṃ ārabhanto āha –",
  "atk-s0514a3:561": "905.",
  "atk-s0514a3:562": "“Anittarā ittarasampayuttā, yaññā ca vedā ca subhoga loke;",
  "atk-s0514a3:563": "Tadaggarayhañhi vinindamāno, jahāti vittañca satañca dhamma”nti.",
  "atk-s0514a3:564_0": "Tattha anittarāti subhoga imasmiṃ loke yaññā ca vedā ca anittarā na lāmakā mahānubhāvā,",
  "atk-s0514a3:564_1": "te ittarehi brāhmaṇehi sampayuttā, tasmā brāhmaṇāpi anittarāva jātā. Tadaggarayhanti",
  "atk-s0514a3:564_2": "tasmā agārayhaṃ brāhmaṇaṃ vinindamāno dhanañca paṇḍitānaṃ dhammañca jahāti. Idaṃ",
  "atk-s0514a3:564_3": "kira so “iminā bhūridatte mittadubbhikammaṃ katanti vattuṃ nāgaparisā mā labhantū”ti avoca.",
  "atk-s0514a3:565": "Atha naṃ kāṇāriṭṭho “subhoga jānāsi pana ayaṃ loko kena nimmito”ti vatvā “na jānāmī”ti vutte “brāhmaṇānaṃ pitāmahena mahābrahmunā nimmito”ti dassetuṃ itaraṃ gāthamāha –",
  "atk-s0514a3:566": "906.",
  "atk-s0514a3:567": "“Ajjhenamariyā pathaviṃ janindā, vessā kasiṃ pāricariyañca suddā;",
  "atk-s0514a3:568": "Upāgu paccekaṃ yathāpadesaṃ, katāhu ete vasināti āhū”ti.",
  "atk-s0514a3:569_0": "Tattha upāgūti upagatā. Brahmā kira brāhmaṇādayo cattāro vaṇṇe nimminitvā ariye tāva",
  "atk-s0514a3:569_1": "brāhmaṇe āha – “tumhe ajjhenameva upagacchatha, mā aññaṃ kiñci karitthā”ti, janinde",
  "atk-s0514a3:569_2": "āha “tumhe pathaviṃyeva vijinatha”, vesse āha – “tumhe kasiṃyeva upetha”, sudde āha",
  "atk-s0514a3:569_3": "“tumhe tiṇṇaṃ vaṇṇānaṃ pāricariyaṃyeva upethā”ti. Tato paṭṭhāya ariyā ajjhenaṃ, janindā",
  "atk-s0514a3:569_4": "pathaviṃ, vessā kasiṃ, suddā pāricariyaṃ upāgatāti vadanti. Paccekaṃ yathāpadesanti",
  "atk-s0514a3:569_5": "upagacchantā ca pāṭiyekkaṃ attano kulapadesānurūpena brahmunā vuttaniyāmeneva upagatā.",
  "atk-s0514a3:569_6": "Katāhu ete vasināti āhūti evaṃ kira ete vasinā mahābrahmunā katā ahesunti kathenti.",
  "atk-s0514a3:570": "Evaṃ mahāguṇā ete brāhmaṇā nāma. Yo hi etesu cittaṃ pasādetvā dānaṃ deti, tassa aññattha paṭisandhi natthi, devalokameva gacchatīti vatvā āha –",
  "atk-s0514a3:571": "907.",
  "atk-s0514a3:572": "“Dhātā vidhātā varuṇo kuvero, somo yamo candimā vāyu sūriyo;",
  "atk-s0514a3:573": "Etepi yaññaṃ puthuso yajitvā, ajjhāyakānaṃ atho sabbakāme.",
  "atk-s0514a3:574": "908.",
  "atk-s0514a3:575": "“Vikāsitā cāpasatāni pañca, yo ajjuno balavā bhīmaseno;",
  "atk-s0514a3:576": "Sahassabāhu asamo pathabyā, sopi tadā ādahi jātaveda”nti.",
  "atk-s0514a3:577_0": "Tattha etepīti ete dhātādayo devarājāno. Puthusoti anekappakāraṃ yaññaṃ yajitvā.",
  "atk-s0514a3:577_1": "Atho sabbakāmeti atha ajjhāyakānaṃ brāhmaṇānaṃ sabbakāme datvā etāni ṭhānāni pattāti",
  "atk-s0514a3:577_2": "dasseti. Vikāsitāti ākaḍḍhitā. Cāpasatāni pañcāti na dhanupañcasatāni, pañcacāpasatappamāṇaṃ",
  "atk-s0514a3:577_3": "pana mahādhanuṃ sayameva ākaḍḍhati. Bhīmasenoti bhayānakaseno. Sahassabāhūti na tassa",
  "atk-s0514a3:577_4": "bāhūnaṃ sahassaṃ, pañcannaṃ pana dhanuggahasatānaṃ bāhusahassena ākaḍḍhitabbassa",
  "atk-s0514a3:577_5": "dhanuno ākaḍḍhanenevaṃ vuttaṃ. Ādahi jātavedanti sopi rājā tasmiṃ kāle brāhmaṇe sabbakāmehi",
  "atk-s0514a3:577_6": "santappetvā aggiṃ ādahi patiṭṭhāpetvā paricari, teneva kāraṇena devaloke nibbatto.",
  "atk-s0514a3:577_7": "Tasmā brāhmaṇā nāma imasmiṃ loke jeṭṭhakāti āha.",
  "atk-s0514a3:578": "So uttaripi brāhmaṇe vaṇṇento gāthamāha –",
  "atk-s0514a3:579": "909.",
  "atk-s0514a3:580": "“Yo brāhmaṇe bhojayi dīgharattaṃ, annena pānena yathānubhāvaṃ;",
  "atk-s0514a3:581": "Pasannacitto anumodamāno, subhoga devaññataro ahosī”ti.",
  "atk-s0514a3:582_0": "Tattha yoti yo so porāṇako bārāṇasirājāti dasseti. Yathānubhāvanti yathābalaṃ yaṃ",
  "atk-s0514a3:582_1": "tassa atthi, taṃ sabbaṃ pariccajitvā bhojesi. Devaññataroti so aññataro mahesakkhadevarājā",
  "atk-s0514a3:582_2": "ahosi. Evaṃ brāhmaṇā nāma aggadakkhiṇeyyāti dasseti.",
  "atk-s0514a3:583": "Athassa aparampi kāraṇaṃ āharitvā dassento gāthamāha –",
  "atk-s0514a3:584": "910.",
  "atk-s0514a3:585": "“Mahāsanaṃ devamanomavaṇṇaṃ, yo sappinā asakkhi bhojetumaggiṃ;",
  "atk-s0514a3:586": "Sa yaññatantaṃ varato yajitvā, dibbaṃ gatiṃ mucalindajjhagacchī”ti.",
  "atk-s0514a3:587": "Tattha mahāsananti mahābhakkhaṃ. Bhojetunti santappetuṃ. Yaññatantanti yaññavidhānaṃ. Varatoti varassa aggidevassa yajitvā. Mucalindajjhagacchīti mucalindo adhigatoti.",
  "atk-s0514a3:588_0": "Eko kira pubbe bārāṇasiyaṃ mucalindo nāma rājā brāhmaṇe pakkosāpetvā saggamaggaṃ",
  "atk-s0514a3:588_1": "pucchi. Atha naṃ te “brāhmaṇānañca brāhmaṇadevatāya ca sakkāraṃ karohī”ti vatvā “kā",
  "atk-s0514a3:588_2": "brāhmaṇadevatā”ti vutte “‘aggidevoti taṃ navanītasappinā santappehī”’ti āhaṃsu. So",
  "atk-s0514a3:588_3": "tathā akāsi. Tamatthaṃ pakāsento esa imaṃ gāthamāha.",
  "atk-s0514a3:589": "Aparampi kāraṇaṃ dassento gāthamāha –",
  "atk-s0514a3:590": "911.",
  "atk-s0514a3:591": "“Mahānubhāvo vassasahassajīvī, yo pabbajī dassaneyyo uḷāro;",
  "atk-s0514a3:592": "Hitvā apariyanta raṭṭhaṃ sasenaṃ, rājā dudīpopi jagāma sagga”nti.",
  "atk-s0514a3:593_0": "Tattha pabbajīti pañcavassasatāni rajjaṃ kārento brāhmaṇānaṃ sakkāraṃ katvā apariyantaṃ",
  "atk-s0514a3:593_1": "raṭṭhaṃ sasenaṃ hitvā pabbaji. Dudīpopīti so dudīpo nāma rājā brāhmaṇe pūjetvāva",
  "atk-s0514a3:593_2": "saggaṃ gatoti vadati. “Dujīpo”tipi pāṭho.",
  "atk-s0514a3:594": "Aparānipissa udāharaṇāni dassento āha –",
  "atk-s0514a3:595": "912.",
  "atk-s0514a3:596": "“Yo sāgarantaṃ sāgaro vijitvā, yūpaṃ subhaṃ soṇṇamayaṃ uḷāraṃ;",
  "atk-s0514a3:597": "Ussesi vessānaramādahāno, subhoga devaññataro ahosi.",
  "atk-s0514a3:598": "913.",
  "atk-s0514a3:599": "“Yassānubhāvena subhoga gaṅgā, pavattatha dadhisannisinnaṃ samuddaṃ;",
  "atk-s0514a3:600": "Sa lomapādo paricariya maggiṃ, aṅgo sahassakkhapurajjhagacchī”ti.",
  "atk-s0514a3:601_0": "Tattha sāgarantanti sāgarapariyantaṃ pathaviṃ. Ussesīti brāhmaṇe saggamaggaṃ pucchitvā",
  "atk-s0514a3:601_1": "“sovaṇṇayūpaṃ ussāpehī”ti vutto pasughātanatthāya ussāpesi. Vessānaramādahānoti vessānaraṃ",
  "atk-s0514a3:601_2": "aggiṃ ādahanto. “Vesānari”ntipi pāṭho. Devaññataroti subhoga, so hi rājā aggiṃ juhitvā",
  "atk-s0514a3:601_3": "aññataro mahesakkhadevo ahosīti vadati. Yassānubhāvenāti bho subhoga, gaṅgā ca mahāsamuddo",
  "atk-s0514a3:601_4": "ca kena katoti jānāsīti. Na jānāmīti. Kiṃ tvaṃ jānissasi, brāhmaṇeyeva pothetuṃ jānāsīti.",
  "atk-s0514a3:601_5": "Atītasmiñhi aṅgo nāma lomapādo bārāṇasirājā brāhmaṇe saggamaggaṃ pucchitvā tehi “bho,",
  "atk-s0514a3:601_6": "mahārāja, himavantaṃ pavisitvā brāhmaṇānaṃ sakkāraṃ katvā aggiṃ paricarāhī”ti vutte",
  "atk-s0514a3:601_7": "aparimāṇā gāviyo ca mahiṃsiyo ca ādāya himavantaṃ pavisitvā tathā akāsi. “Brāhmaṇehi",
  "atk-s0514a3:601_8": "bhuttātirittaṃ khīradadhiṃ kiṃ kātabba”nti ca vutte “chaḍḍethā”ti āha. Tattha thokassa",
  "atk-s0514a3:601_9": "khīrassa chaḍḍitaṭṭhāne kunnadiyo ahesuṃ, bahukassa chaḍḍitaṭṭhāne gaṅgā pavattatha.",
  "atk-s0514a3:601_10": "Taṃ pana khīraṃ yattha dadhi hutvā sannisinnaṃ ṭhitaṃ, taṃ samuddaṃ nāma jātaṃ. Iti",
  "atk-s0514a3:601_11": "so evarūpaṃ sakkāraṃ katvā brāhmaṇehi vuttavidhānena aggiṃ paricariya sahassakkhassa puraṃ ajjhagacchi.",
  "atk-s0514a3:602": "Itissa idaṃ atītaṃ āharitvā imaṃ gāthamāha –",
  "atk-s0514a3:603": "914.",
  "atk-s0514a3:604": "“Mahiddhiko devavaro yasassī, senāpati tidive vāsavassa;",
  "atk-s0514a3:605": "So somayāgena malaṃ vihantvā, subhoga devaññataro ahosī”ti.",
  "atk-s0514a3:606_0": "Tattha so somayāgena malaṃ vihantvāti bho subhoga, yo idāni sakkassa senāpati mahāyaso",
  "atk-s0514a3:606_1": "devaputto, sopi pubbe eko bārāṇasirājā brāhmaṇe saggamaggaṃ pucchitvā tehi “somayāgena",
  "atk-s0514a3:606_2": "attano malaṃ pavāhetvā devalokaṃ gacchāhī”ti vutte brāhmaṇānaṃ mahantaṃ sakkāraṃ",
  "atk-s0514a3:606_3": "katvā tehi vuttavidhānena somayāgaṃ katvā tena attano malaṃ vihantvā devaññataro",
  "atk-s0514a3:606_4": "jātoti imamatthaṃ pakāsento evamāha.",
  "atk-s0514a3:607": "Aparānipissa udāharaṇāni dassento āha –",
  "atk-s0514a3:608": "915.",
  "atk-s0514a3:609": "“Akārayi lokamimaṃ parañca, bhāgīrathiṃ himavantañca gijjhaṃ;",
  "atk-s0514a3:610": "Yo iddhimā devavaro yasassī, sopi tadā ādahi jātavedaṃ.",
  "atk-s0514a3:611": "916.",
  "atk-s0514a3:612": "“Mālāgirī himavā yo ca gijjho, sudassano nisabho kuveru;",
  "atk-s0514a3:613": "Ete ca aññe ca nagā mahantā, cityā katā yaññakarehi māhū”ti.",
  "atk-s0514a3:614_0": "Tattha sopi tadā ādahi jātavedanti bhātika subhoga, yena mahābrahmunā ayañca loko",
  "atk-s0514a3:614_1": "paro ca loko bhāgīrathigaṅgā ca himavantapabbato ca gijjhapabbato ca kato, sopi yadā",
  "atk-s0514a3:614_2": "brahmupapattito pubbe māṇavako ahosi, tadā aggimeva ādahi, aggiṃ juhitvā mahābrahmā",
  "atk-s0514a3:614_3": "hutvā idaṃ sabbamakāsi. Evaṃmahiddhikā brāhmaṇāti dasseti.",
  "atk-s0514a3:615_0": "Cityā katāti pubbe kireko bārāṇasirājā brāhmaṇe saggamaggaṃ pucchitvā “brāhmaṇānaṃ",
  "atk-s0514a3:615_1": "sakkāraṃ karohī”ti vutte tesaṃ mahādānaṃ paṭṭhapetvā “mayhaṃ dāne kiṃ natthī”ti pucchitvā",
  "atk-s0514a3:615_2": "“sabbaṃ, deva, atthi, brāhmaṇānaṃ pana āsanāni nappahontī”ti vutte iṭṭhakāhi cināpetvā",
  "atk-s0514a3:615_3": "āsanāni kāresi. Tadā cityā āsanapīṭhikā brāhmaṇānaṃ ānubhāvena vaḍḍhitvā mālāgiriādayo",
  "atk-s0514a3:615_4": "pabbatā jātā. Evamete yaññakārehi brāhmaṇehi katāti kathentīti.",
  "atk-s0514a3:616_0": "Atha naṃ puna āha “bhātika, jānāsi panāyaṃ samuddo kena kāraṇena apeyyo loṇodako",
  "atk-s0514a3:616_1": "jāto”ti? “Na jānāmi, ariṭṭhā”ti. Atha naṃ “tvaṃ brāhmaṇeyeva vihiṃsituṃ jānāsi, suṇohī”ti vatvā gāthamāha –",
  "atk-s0514a3:617": "917.",
  "atk-s0514a3:618": "“Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;",
  "atk-s0514a3:619": "Tīre samuddassudakaṃ sajantaṃ, taṃ sāgarojjhohari tenāpeyyo”ti.",
  "atk-s0514a3:620_0": "Tattha ‘yācayogotidhāhūti taṃ brāhmaṇaṃ yācayogoti idha loke āhu. Udakaṃ sajantati",
  "atk-s0514a3:620_1": "so kirekadivasaṃ pāpapavāhanakammaṃ karonto tīre ṭhatvā samuddato udakaṃ gahetvā",
  "atk-s0514a3:620_2": "attano upari sīse sajantaṃ abbhukirati. Atha naṃ evaṃ karontaṃ vaḍḍhitvā sāgaro ajjhohari.",
  "atk-s0514a3:620_3": "Taṃ kāraṇaṃ mahābrahmā ñatvā “iminā kira me putto hato”ti kujjhitvā “samuddo apeyyo",
  "atk-s0514a3:620_4": "loṇodako bhavatū”ti vatvā abhisapi, tena kāraṇena apeyyo jāto. Evarūpā ete brāhmaṇā nāma mahānubhāvāti.",
  "atk-s0514a3:621": "Punapi āha –",
  "atk-s0514a3:622": "918.",
  "atk-s0514a3:623": "“Āyāgavatthūni puthū pathabyā, saṃvijjanti brāhmaṇā vāsavassa;",
  "atk-s0514a3:624": "Purimaṃ disaṃ pacchimaṃ dakkhiṇuttaraṃ, saṃvijjamānā janayanti veda”nti.",
  "atk-s0514a3:625_0": "Tattha vāsavassāti pubbe brāhmaṇānaṃ dānaṃ datvā vāsavattaṃ pattassa vāsavassa. Āyāgavatthūnīti",
  "atk-s0514a3:625_1": "puññakkhettabhūtā aggadakkhiṇeyyā pathabyā puthū brāhmaṇā saṃvijjanti. Purimaṃ disanti",
  "atk-s0514a3:625_2": "te idānipi catūsu disāsu saṃvijjamānā tassa vāsavassa mahantaṃ vedaṃ janayanti, pītisomanassaṃ āvahanti.",
  "atk-s0514a3:626": "Evaṃ ariṭṭho cuddasahi gāthāhi brāhmaṇe ca yaññe ca vede ca vaṇṇesi.",
  "atk-s0514a3:627": "Micchākathā niṭṭhitā.",
  "atk-s0514a3:628_0": "Tassa taṃ kathaṃ sutvā mahāsattassa gilānupaṭṭhānaṃ āgatā bahū nāgā “ayaṃ bhūtameva",
  "atk-s0514a3:628_1": "kathetī”ti micchāgāhaṃ gaṇhanākārappattā jātā. Mahāsatto gilānaseyyāya nipannova",
  "atk-s0514a3:628_2": "taṃ sabbaṃ assosi. Nāgāpissa ārocesuṃ. Tato mahāsatto cintesi “ariṭṭho micchāmaggaṃ",
  "atk-s0514a3:628_3": "vaṇṇeti, vādamassa bhinditvā parisaṃ sammādiṭṭhikaṃ karissāmī”ti. So uṭṭhāya nhatvā",
  "atk-s0514a3:628_4": "sabbālaṅkārappaṭimaṇḍito dhammāsane nisīditvā sabbaṃ nāgaparisaṃ sannipātāpetvā ariṭṭhaṃ",
  "atk-s0514a3:628_5": "pakkosāpetvā “ariṭṭha, tvaṃ abhūtaṃ vatvā vede ca yaññe ca brāhmaṇe ca vaṇṇesi, brāhmaṇānañhi",
  "atk-s0514a3:628_6": "vedavidhānena yaññayajanaṃ nāma anariyasammataṃ na saggāvahaṃ, tava vāde abhūtaṃ",
  "atk-s0514a3:628_7": "passāhī”ti vatvā yaññabhedavādaṃ nāma ārabhanto āha –",
  "atk-s0514a3:629": "919.",
  "atk-s0514a3:630": "“Kalī hi dhīrāna kaṭaṃ magānaṃ, bhavanti vedajjhagatānariṭṭha;",
  "atk-s0514a3:631": "Marīcidhammaṃ asamekkhitattā, māyāguṇā nātivahanti paññaṃ.",
  "atk-s0514a3:632": "920.",
  "atk-s0514a3:633": "“Vedā na tāṇāya bhavanti dassa, mittadduno bhūnahuno narassa;",
  "atk-s0514a3:634": "Na tāyate pariciṇṇo ca aggi, dosantaraṃ maccamanariyakammaṃ.",
  "atk-s0514a3:635": "921.",
  "atk-s0514a3:636": "“Sabbañca maccā sadhanaṃ sabhogaṃ, ādīpitaṃ dāru tiṇena missaṃ;",
  "atk-s0514a3:637": "Dahaṃ na tappe asamatthatejo, ko taṃ subhikkhaṃ dvirasaññu kayirā.",
  "atk-s0514a3:638": "922.",
  "atk-s0514a3:639": "“Yathāpi khīraṃ vipariṇāmadhammaṃ, dadhi bhavitvā navanītampi hoti;",
  "atk-s0514a3:640": "Evampi aggi vipariṇāmadhammo, tejo samorohatī yogayutto.",
  "atk-s0514a3:641": "923.",
  "atk-s0514a3:642": "“Na dissatī aggi manuppaviṭṭho, sukkhesu kaṭṭhesu navesu cāpi;",
  "atk-s0514a3:643": "Nāmatthamāno araṇīnarena, nākammunā jāyati jātavedo.",
  "atk-s0514a3:644": "924.",
  "atk-s0514a3:645": "“Sace hi aggi antarato vaseyya, sukkhesu kaṭṭhesu navesu cāpi;",
  "atk-s0514a3:646": "Sabbāni susseyyu vanāni loke, sukkhāni kaṭṭhāni ca pajjaleyyuṃ.",
  "atk-s0514a3:647": "925.",
  "atk-s0514a3:648": "“Karoti ce dārutiṇena puññaṃ, bhojaṃ naro dhūmasikhiṃ patāpavaṃ;",
  "atk-s0514a3:649": "Aṅgārikā loṇakarā ca sūdā, sarīradāhāpi kareyyu puññaṃ.",
  "atk-s0514a3:650": "926.",
  "atk-s0514a3:651": "“Atha ce hi ete na karonti puññaṃ, ajjhenamaggiṃ idha tappayitvā;",
  "atk-s0514a3:652": "Na koci lokasmiṃ karoti puññaṃ, bhojaṃ naro dhūmasikhiṃ patāpavaṃ.",
  "atk-s0514a3:653": "927.",
  "atk-s0514a3:654": "“Kathañhi lokāpacito samāno, amanuññagandhaṃ bahūnaṃ akantaṃ;",
  "atk-s0514a3:655": "Yadeva maccā parivajjayanti, tadappasatthaṃ dvirasaññu bhuñje.",
  "atk-s0514a3:656": "928.",
  "atk-s0514a3:657": "“Sikhimpi devesu vadanti heke, āpaṃ milakkhū pana devamāhu;",
  "atk-s0514a3:658": "Sabbeva ete vitathaṃ bhaṇanti, aggī na devaññataro na cāpo.",
  "atk-s0514a3:659": "929.",
  "atk-s0514a3:660": "“Anindriyabaddhamasaññakāyaṃ, vessānaraṃ kammakaraṃ pajānaṃ;",
  "atk-s0514a3:661": "Paricariya maggiṃ sugatiṃ kathaṃ vaje, pāpāni kammāni pakubbamāno.",
  "atk-s0514a3:662": "930.",
  "atk-s0514a3:663": "“Sabbābhibhū tāhudha jīvikatthā, aggissa brahmā paricārikoti;",
  "atk-s0514a3:664": "Sabbānubhāvī ca vasī kimatthaṃ, animmito nimmitaṃ vanditassa.",
  "atk-s0514a3:665": "931.",
  "atk-s0514a3:666": "“Hassaṃ anijjhānakkhamaṃ atacchaṃ, sakkārahetu pakiriṃsu pubbe;",
  "atk-s0514a3:667": "Te lābhasakkāre apātubhonte, sandhāpitā jantubhi santidhammaṃ.",
  "atk-s0514a3:668": "932.",
  "atk-s0514a3:669": "“Ajjhenamariyā pathaviṃ janindā, vessā kasiṃ pāricariyañca suddā;",
  "atk-s0514a3:670": "Upāgu paccekaṃ yathāpadesaṃ, katāhu ete vasināti āhu.",
  "atk-s0514a3:671": "933.",
  "atk-s0514a3:672": "“Etañca saccaṃ vacanaṃ bhaveyya, yathā idaṃ bhāsitaṃ brāhmaṇehi;",
  "atk-s0514a3:673": "Nākhattiyo jātu labhetha rajjaṃ, nābrāhmaṇo mantapadāni sikkhe;",
  "atk-s0514a3:674": "Nāññatra vessehi kasiṃ kareyya, suddo na mucce parapesanāya.",
  "atk-s0514a3:675": "934.",
  "atk-s0514a3:676": "“Yasmā ca etaṃ vacanaṃ abhūtaṃ, musāvime odariyā bhaṇanti;",
  "atk-s0514a3:677": "Tadappapaññā abhisaddahanti, passanti taṃ paṇḍitā attanāva.",
  "atk-s0514a3:678": "935.",
  "atk-s0514a3:679": "“Khatyā hi vessānaṃ baliṃ haranti, ādāya satthāni caranti brāhmaṇā;",
  "atk-s0514a3:680": "Taṃ tādisaṃ saṅkhubhitaṃ pabhinnaṃ, kasmā brahmā nujju karoti lokaṃ.",
  "atk-s0514a3:681": "936.",
  "atk-s0514a3:682": "“Sace hi so issaro sabbaloke, brahmā bahūbhūtapatī pajānaṃ;",
  "atk-s0514a3:683": "Kiṃ sabbalokaṃ vidahī alakkhiṃ, kiṃ sabbalokaṃ na sukhiṃ akāsi.",
  "atk-s0514a3:684": "937.",
  "atk-s0514a3:685": "“Sace hi so issaro sabbaloke, brahmā bahūbhūtapatī pajānaṃ;",
  "atk-s0514a3:686": "Māyā musāvajjamadena cāpi, lokaṃ adhammena kimatthamakāri.",
  "atk-s0514a3:687": "938.",
  "atk-s0514a3:688": "“Sace hi so issaro sabbaloke, brahmā bahūbhūtapatī pajānaṃ;",
  "atk-s0514a3:689": "Adhammiko bhūtapatī ariṭṭha, dhamme sati yo vidahī adhammaṃ.",
  "atk-s0514a3:690": "939.",
  "atk-s0514a3:691": "“Kīṭā paṭaṅgā uragā ca bhekā, gantvā kimī sujjhati makkhikā ca;",
  "atk-s0514a3:692": "Etepi dhammā anariyarūpā, kambojakānaṃ vitathā bahūna”nti.",
  "atk-s0514a3:693_0": "Tattha vedajjhagatānariṭṭhāti ariṭṭha, imāni vedādhigamanāni nāma dhīrānaṃ parājayasaṅkhāto",
  "atk-s0514a3:693_1": "kaliggāho, magānaṃ bālānaṃ jayasaṅkhāto kaṭaggāho. Marīcidhammanti idañhi vedattayaṃ",
  "atk-s0514a3:693_2": "marīcidhammaṃ. Tayidaṃ asamekkhitattā yuttāyuttaṃ ajānantā bālā udakasaññāya magā",
  "atk-s0514a3:693_3": "marīciṃ viya bhūtasaññāya anavajjasaññāya attano vināsaṃ upagacchanti. Paññanti evarūpā",
  "atk-s0514a3:693_4": "pana māyākoṭṭhāsā paññaṃ ñāṇasampannaṃ purisaṃ nātivahanti na vañcenti. Bhavanti",
  "atk-s0514a3:693_5": "dassāti da-kāro byañjanasandhimattaṃ, assa bhūnahuno vuḍḍhighātakassa mittadubbhino",
  "atk-s0514a3:693_6": "narassa vedā na tāṇatthāya bhavanti, patiṭṭhā hotuṃ na sakkontīti attho. Pariciṇṇo",
  "atk-s0514a3:693_7": "ca aggīti aggi ca pariciṇṇo tividhena duccaritadosena sadosacittaṃ pāpakammaṃ purisaṃ",
  "atk-s0514a3:693_8": "na tāyati na rakkhati.",
  "atk-s0514a3:694_0": "Sabbañca maccāti sacepi hi maccā yattakaṃ loke dāru atthi, taṃ sabbaṃ sadhanaṃ sabhogaṃ",
  "atk-s0514a3:694_1": "attano dhanena ca bhogehi ca saddhiṃ tiṇena missaṃ katvā ādīpeyyuṃ. Evaṃ sabbampi",
  "atk-s0514a3:694_2": "taṃ tehi ādīpitaṃ dahanto ayaṃ asamatthatejo asadisatejo tava aggi na tappeyya. Evaṃ",
  "atk-s0514a3:694_3": "atappanīyaṃ, bhātika, dvirasaññu dvīhi jivhāhi rasajānanasamattho ko taṃ sappiādīhi",
  "atk-s0514a3:694_4": "subhikkhaṃ suhītaṃ kayirā, ko sakkuṇeyya kātuṃ. Evaṃ atittaṃ panetaṃ mahagghasaṃ",
  "atk-s0514a3:694_5": "santappetvā ko nāma devalokaṃ gamissati, passa yāvañcetaṃ dukkathitanti. Yogayuttoti",
  "atk-s0514a3:694_6": "araṇimathanayogena yutto hutvā taṃ paccayaṃ labhitvāva aggi samorohati nibbattati.",
  "atk-s0514a3:694_7": "Evaṃ paravāyāmena uppajjamānaṃ acetanaṃ taṃ tvaṃ “devo”ti vadesi. Idampi abhūtameva kathesīti.",
  "atk-s0514a3:695_0": "Aggi manuppaviṭṭhoti aggi anupaviṭṭho. Nāmatthamānoti nāpi araṇihatthena narena amatthiyamāno",
  "atk-s0514a3:695_1": "nibbattati. Nākammunā jāyati jātavedoti ekassa kiriyaṃ vinā attano dhammatāya eva",
  "atk-s0514a3:695_2": "na jāyati. Susseyyunti anto agginā sosiyamānāni vanāni sukkheyyuṃ, allāneva na siyuṃ.",
  "atk-s0514a3:695_3": "Bhojanti bhojento. Dhūmasikhiṃ patāpavanti dhūmasikhāya yuttaṃ patāpavantaṃ. Aṅgārikāti",
  "atk-s0514a3:695_4": "aṅgārakammakarā. Loṇakarāti loṇodakaṃ pacitvā loṇakārakā. Sūdāti bhattakārakā. Sarīradāhāti",
  "atk-s0514a3:695_5": "matasarīrajjhāpakā. Puññanti etepi sabbe puññameva kareyyuṃ.",
  "atk-s0514a3:696_0": "Ajjhenamagginti ajjhenaaggiṃ. Na kocīti mantajjhāyakā brāhmaṇāpi hontu, koci naro",
  "atk-s0514a3:696_1": "dhūmasikhiṃ patāpavantaṃ aggiṃ bhojento tappayitvāpi puññaṃ na karoti nāma. Lokāpacito",
  "atk-s0514a3:696_2": "samānoti tava devolokassa apacito pūjito samāno. Yadevāti yaṃ ahikuṇapādiṃ paṭikulaṃ",
  "atk-s0514a3:696_3": "jegucchaṃ maccā dūrato parivajjenti. Tadappasatthanti taṃ appasatthaṃ, samma, dvirasaññu",
  "atk-s0514a3:696_4": "kathaṃ kena kāraṇena paribhuñjeyya. Devesūti eke manussā sikhimpi devesu aññataraṃ",
  "atk-s0514a3:696_5": "devaṃ vadanti. Milakkhū panāti aññāṇā pana milakkhū udakaṃ “devo”ti vadanti. Asaññakāyanti",
  "atk-s0514a3:696_6": "anindriyabaddhaṃ acittakāyañca samānaṃ etaṃ acetanaṃ pajānaṃ pacanādikammakaraṃ vessānaraṃ",
  "atk-s0514a3:696_7": "aggiṃ paricaritvā pāpāni kammāni karonto loko kathaṃ sugatiṃ gamissati. Idaṃ te ativiya dukkathitaṃ.",
  "atk-s0514a3:697_0": "Sabbābhi bhūtāhudha jīvikatthāti ime brāhmaṇā attano jīvikatthaṃ mahābrahmā sabbābhibhūti",
  "atk-s0514a3:697_1": "āhaṃsu, sabbo loko teneva nimmitoti vadanti. Puna aggissa brahmā paricārakotipi vadanti.",
  "atk-s0514a3:697_2": "Sopi kira aggiṃ juhateva. Sabbānubhāvī ca vasīti so pana yadi sabbānubhāvī ca vasī",
  "atk-s0514a3:697_3": "ca, atha kimatthaṃ sayaṃ animmito hutvā attanāva nimmitaṃ vanditā bhaveyya. Idampi",
  "atk-s0514a3:697_4": "te dukkathitameva. Hassanti ariṭṭha brāhmaṇānaṃ vacanaṃ nāma hasitabbayuttakaṃ paṇḍitānaṃ",
  "atk-s0514a3:697_5": "na nijjhānakkhamaṃ. Pakiriṃsūti ime brāhmaṇā evarūpaṃ musāvādaṃ attano sakkārahetu",
  "atk-s0514a3:697_6": "pubbe patthariṃsu. Sandhāpitā jantubhi santidhammanti te ettakena lābhasakkāre apātubhūte",
  "atk-s0514a3:697_7": "jantūhi saddhiṃ yojetvā pāṇavadhapaṭisaṃyuttaṃ attano laddhidhammasaṅkhātaṃ santidhammaṃ",
  "atk-s0514a3:697_8": "sandhāpitā, yaññasuttaṃ nāma ganthayiṃsūti attho.",
  "atk-s0514a3:698_0": "Etañca saccanti yadetaṃ tayā “ajjhenamariyā”tiādi vuttaṃ, etañca saccaṃ bhaveyya.",
  "atk-s0514a3:698_1": "Nākhattiyoti evaṃ sante akhattiyo rajjaṃ nāma na labheyya, abrāhmaṇopi mantapadāni",
  "atk-s0514a3:698_2": "na sikkheyya. Musāvimeti musāva ime. Odariyāti udaranissitajīvikā, udarapūraṇahetu",
  "atk-s0514a3:698_3": "vā. Tadappapaññāti taṃ tesaṃ vacanaṃ appapaññā. Attanāvāti paṇḍitā pana tesaṃ vacanaṃ",
  "atk-s0514a3:698_4": "“sadosa”nti attanāva passanti. Tādisanti tathārūpaṃ. Saṅkhubhitanti saṅkhubhitvā",
  "atk-s0514a3:698_5": "brahmunā ṭhapitamariyādaṃ bhinditvā ṭhitaṃ saṅkhubhitaṃ vibhindaṃ lokaṃ so tavabrahmā",
  "atk-s0514a3:698_6": "kasmā ujuṃ na karoti. Alakkhinti kiṃkāraṇā sabbaloke dukkhaṃ vidahi. Sukhinti kiṃ",
  "atk-s0514a3:698_7": "nu ekantasukhimeva sabbalokaṃ na akāsi, lokavināsako coro maññe tava brahmāti. Māyāti",
  "atk-s0514a3:698_8": "māyāya. Adhammena kimatthamakārīti iminā māyādinā adhammena kiṃkāraṇā lokaṃ anatthakiriyāyaṃ",
  "atk-s0514a3:698_9": "saṃyojesīti attho. Ariṭṭhāti ariṭṭha, tava bhūtapati adhammiko, yo dasavidhe kusaladhamme",
  "atk-s0514a3:698_10": "sati dhammameva avidahitvā adhammaṃ vidahi. Kīṭātiādi upayogatthe paccattaṃ. Ete",
  "atk-s0514a3:698_11": "kīṭādayo pāṇe hantvā macco sujjhatīti etepi kambojaraṭṭhavāsīnaṃ bahūnaṃ anariyānaṃ",
  "atk-s0514a3:698_12": "dhammā, te pana vitathā, adhammāva dhammāti vuttā. Tehipi tava brahmunāva nimmitehi bhavitabbanti.",
  "atk-s0514a3:699": "Idāni tesaṃ vitathabhāvaṃ dassento āha –",
  "atk-s0514a3:700": "940.",
  "atk-s0514a3:701": "“Sace hi so sujjhati yo hanāti, hatopi so saggamupeti ṭhānaṃ;",
  "atk-s0514a3:702": "Bhovādi bhovādina mārayeyyuṃ, ye cāpi tesaṃ abhisaddaheyyuṃ.",
  "atk-s0514a3:703": "941.",
  "atk-s0514a3:704": "“Neva migā na pasū nopi gāvo, āyācanti attavadhāya keci;",
  "atk-s0514a3:705": "Vipphandamāne idha jīvikatthā, yaññesu pāṇe pasumārabhanti.",
  "atk-s0514a3:706": "942.",
  "atk-s0514a3:707": "“Yūpussane pasubandhe ca bālā, cittehi vaṇṇehi mukhaṃ nayanti;",
  "atk-s0514a3:708": "Ayaṃ te yūpo kāmaduho parattha, bhavissati sassato samparāye.",
  "atk-s0514a3:709": "943.",
  "atk-s0514a3:710": "“Sace ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;",
  "atk-s0514a3:711": "Sukkhesu kaṭṭhesu navesu cāpi, sace duhe tidive sabbakāme;",
  "atk-s0514a3:712": "Tevijjasaṅghāva puthū yajeyyuṃ, abrāhmaṇaṃ kañci na yājayeyyuṃ.",
  "atk-s0514a3:713": "944.",
  "atk-s0514a3:714": "“Kuto ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;",
  "atk-s0514a3:715": "Sukkhesu kaṭṭhesu navesu cāpi, kuto duhe tidive sabbakāme.",
  "atk-s0514a3:716": "945.",
  "atk-s0514a3:717": "“Saṭhā ca luddā ca paluddhabālā, cittehi vaṇṇehi mukhaṃ nayanti;",
  "atk-s0514a3:718": "Ādāya aggiṃ mama dehi vittaṃ, tato sukhī hohisi sabbakāme.",
  "atk-s0514a3:719": "946.",
  "atk-s0514a3:720": "“Tamaggihuttaṃ saraṇaṃ pavissa, cittehi vaṇṇehi mukhaṃ nayanti;",
  "atk-s0514a3:721": "Oropayitvā kesamassuṃ nakhañca, vedehi vittaṃ atigāḷhayanti.",
  "atk-s0514a3:722": "947.",
  "atk-s0514a3:723": "“Kākā ulūkaṃva raho labhitvā, ekaṃ samānaṃ bahukā samecca;",
  "atk-s0514a3:724": "Annāni bhutvā kuhakā kuhitvā, muṇḍaṃ karitvā yaññapathossajanti.",
  "atk-s0514a3:725": "948.",
  "atk-s0514a3:726": "“Evañhi so vañcito brāhmaṇehi, eko samāno bahukā samecca;",
  "atk-s0514a3:727": "Te yogayogena vilumpamānā, diṭṭhaṃ adiṭṭhena dhanaṃ haranti.",
  "atk-s0514a3:728": "949.",
  "atk-s0514a3:729": "“Akāsiyā rājūhivānusiṭṭhā, tadassa ādāya dhanaṃ haranti;",
  "atk-s0514a3:730": "Te tādisā corasamā asantā, vajjhā na haññanti ariṭṭha loke.",
  "atk-s0514a3:731": "950.",
  "atk-s0514a3:732": "“Indassa bāhārasi dakkhiṇāti, yaññesu chindanti palāsayaṭṭhiṃ;",
  "atk-s0514a3:733": "Taṃ cepi saccaṃ maghavā chinnabāhu, kenassa indo asure jināti.",
  "atk-s0514a3:734": "951.",
  "atk-s0514a3:735": "“Tañceva tucchaṃ maghavā samaṅgī, hantā avajjho paramo sa devo;",
  "atk-s0514a3:736": "Mantā ime brāhmaṇā tuccharūpā, sandiṭṭhikā vañcanā esa loke.",
  "atk-s0514a3:737": "952.",
  "atk-s0514a3:738": "“Mālāgiri himavā yo ca gijjho, sudassano nisabho kuveru;",
  "atk-s0514a3:739": "Ete ca aññe ca nagā mahantā, cityā katā yaññakarehi māhu.",
  "atk-s0514a3:740": "953.",
  "atk-s0514a3:741": "“Yathāpakārāni hi iṭṭhakāni, cityā katā yaññakarehi māhu;",
  "atk-s0514a3:742": "Na pabbatā honti tathāpakārā, aññā disā acalā tiṭṭhaselā.",
  "atk-s0514a3:743": "954.",
  "atk-s0514a3:744": "“Na iṭṭhakā honti silā cirena, na tattha sañjāyati ayo na lohaṃ;",
  "atk-s0514a3:745": "Yaññañca etaṃ parivaṇṇayantā, cityā katā yaññakarehi māhu.",
  "atk-s0514a3:746": "955.",
  "atk-s0514a3:747": "“Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;",
  "atk-s0514a3:748": "Tīre samuddassudakaṃ sajantaṃ, taṃ sāgarajjhohari tenāpeyyo.",
  "atk-s0514a3:749": "956.",
  "atk-s0514a3:750": "“Parosahassampi samantavede, mantūpapanne nadiyo vahanti;",
  "atk-s0514a3:751": "Na tena byāpannarasūdakā na, kasmā samuddo atulo apeyyo.",
  "atk-s0514a3:752": "957.",
  "atk-s0514a3:753": "“Ye keci kūpā idha jīvaloke, loṇūdakā kūpakhaṇehi khātā;",
  "atk-s0514a3:754": "Na brāhmaṇajjhoharaṇena tesu, āpo apeyyo dvirasaññu māhu.",
  "atk-s0514a3:755": "958.",
  "atk-s0514a3:756": "“Pure puratthā kā kassa bhariyā, mano manussaṃ ajanesi pubbe;",
  "atk-s0514a3:757": "Tenāpi dhammena na koci hīno, evampi vossaggavibhaṅgamāhu.",
  "atk-s0514a3:758": "959.",
  "atk-s0514a3:759": "“Caṇḍālaputtopi adhicca vede, bhāseyya mante kusalo matīmā;",
  "atk-s0514a3:760": "Na tassa muddhāpi phaleyya sattadhā, mantā ime attavadhāya katā.",
  "atk-s0514a3:761": "960.",
  "atk-s0514a3:762": "“Vācākatā giddhikatā gahītā, dummocayā kabyapathānupannā;",
  "atk-s0514a3:763": "Bālāna cittaṃ visame niviṭṭhaṃ, tadappapaññā abhisaddahanti.",
  "atk-s0514a3:764": "961.",
  "atk-s0514a3:765": "“Sīhassa byagghassa ca dīpino ca, na vijjatī porisiyaṃ balena;",
  "atk-s0514a3:766": "Manussabhāvo ca gavaṃva pekkho, jātī hi tesaṃ asamā samānā.",
  "atk-s0514a3:767": "962.",
  "atk-s0514a3:768": "“Sace ca rājā pathaviṃ vijitvā, sajīvavā assavapārisajjo;",
  "atk-s0514a3:769": "Sayameva so sattusaṅghaṃ vijeyya, tassappajā niccasukhī bhaveyya.",
  "atk-s0514a3:770": "963.",
  "atk-s0514a3:771": "“Khattiyamantā ca tayo ca vedā, atthena ete samakā bhavanti;",
  "atk-s0514a3:772": "Tesañca atthaṃ avinicchinitvā, na bujjhatī oghapathaṃva channaṃ.",
  "atk-s0514a3:773": "964.",
  "atk-s0514a3:774": "“Khattiyamantā ca tayo ca vedā, atthena ete samakā bhavanti;",
  "atk-s0514a3:775": "Lābho alābho ayaso yaso ca, sabbeva tesaṃ catunnañca dhammā.",
  "atk-s0514a3:776": "965.",
  "atk-s0514a3:777": "“Yathāpi ibbhā dhanadhaññahetu, kammāni karonti puthū pathabyā;",
  "atk-s0514a3:778": "Tevijjasaṅghā ca tatheva ajja, kammāni karonti puthū pathabyā.",
  "atk-s0514a3:779": "966.",
  "atk-s0514a3:780": "“Ibbhehi ye te samakā bhavanti, niccussukā kāmaguṇesu yuttā;",
  "atk-s0514a3:781": "Kammāni karonti puthū pathabyā, tadappapaññā dvirasaññurā te”ti.",
  "atk-s0514a3:782_0": "Tattha bhovādīti brāhmaṇā. Bhovādina mārayeyyunti brāhmaṇameva māreyyuṃ. Ye cāpīti",
  "atk-s0514a3:782_1": "yepi brāhmaṇānaṃ taṃ vacanaṃ saddaheyyuṃ, te attano upaṭṭhākeyeva ca brāhmaṇe ca",
  "atk-s0514a3:782_2": "māreyyuṃ. Brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva",
  "atk-s0514a3:782_3": "mārenti. Iti tesaṃ vacanaṃ micchā. Kecīti yaññesu no māretha, mayaṃ saggaṃ gamissāmāti",
  "atk-s0514a3:782_4": "āyācantā keci natthi. Pāṇe pasumārabhantīti migādayo pāṇe ca pasū ca vipphandamāne",
  "atk-s0514a3:782_5": "jīvikatthāya mārenti. Mukhaṃ nayantīti etesu yūpussanesu pasubandhesu imasmiṃ te",
  "atk-s0514a3:782_6": "yūpe sabbaṃ maṇisaṅkhamuttaṃ dhaññaṃ dhanaṃ rajataṃ jātarūpaṃ sannihitaṃ, ayaṃ te",
  "atk-s0514a3:782_7": "yūpo parattha paraloke kāmaduho bhavissati, sassatabhāvaṃ āvahissatīti citrehi kāraṇehi",
  "atk-s0514a3:782_8": "mukhaṃ pasādenti, taṃ taṃ vatvā micchāgāhaṃ gāhentīti attho.",
  "atk-s0514a3:783_0": "Sace cāti sace ca yūpe vā sesakaṭṭhesu vā etaṃ maṇiādikaṃ bhaveyya, tidive vā sabbakāmaduho",
  "atk-s0514a3:783_1": "assa, tevijjasaṅghāva puthū hutvā yaññaṃ yajeyyuṃ bahudhanatāya ceva saggakāmatāya",
  "atk-s0514a3:783_2": "ca, aññaṃ abrāhmaṇaṃ na yājeyyuṃ. Yasmā pana attano dhanaṃ paccāsīsantā aññampi yajāpenti,",
  "atk-s0514a3:783_3": "tasmā abhūtavādinoti veditabbā. Kuto cāti etasmiñca yūpe vā sesakaṭṭhesu vā kuto",
  "atk-s0514a3:783_4": "etaṃ maṇiādikaṃ avijjamānameva, kuto tidive sabbakāme duhissati. Sabbathāpi abhūtameva tesaṃ vacanaṃ.",
  "atk-s0514a3:784_0": "Saṭhā ca luddā ca paluddhabālāti ariṭṭha, ime brāhmaṇā nāma kerāṭikā ceva nikkaruṇā",
  "atk-s0514a3:784_1": "ca, te bālā lokaṃ palobhetvā upalobhetvā citrehi kāraṇehi mukhaṃ pasādenti. Sabbakāmeti",
  "atk-s0514a3:784_2": "aggiṃ ādāya tvañca jūha, amhākañca vittaṃ dehi, tato sabbakāme labhitvā sukhī hohisi.",
  "atk-s0514a3:785_0": "Tamaggihuttaṃ saraṇaṃ pavissāti taṃ rājānaṃ vā rājamahāmattaṃ vā ādāya aggijuhanaṭṭhānaṃ",
  "atk-s0514a3:785_1": "gehaṃ pavisitvā. Oropayitvāti citrāni kāraṇāni vadantā kesamassuṃ nakhe ca oropayitvā.",
  "atk-s0514a3:785_2": "Atigāḷhayantīti vuttatāya tayo vede nissāya “idaṃ dātabbaṃ, idaṃ kattabba”nti vadantā",
  "atk-s0514a3:785_3": "vedehi tassa santakaṃ vittaṃ atigāḷhayanti vināsenti viddhaṃsenti.",
  "atk-s0514a3:786_0": "Annāni bhutvā kuhakā kuhitvāti te kuhakā nānappakāraṃ kuhakakammaṃ katvā samecca",
  "atk-s0514a3:786_1": "samāgantvā yaññaṃ vaṇṇetvā vañcetvā tassa santakaṃ nānaggarasabhojanaṃ bhuñjitvā",
  "atk-s0514a3:786_2": "atha naṃ muṇḍakaṃ katvā yaññapathe ossajanti, taṃ gahetvā bahiyaññāvāṭaṃ gacchantīti attho.",
  "atk-s0514a3:787_0": "Yogayogenāti te brāhmaṇā taṃ ekaṃ bahukā samecca tena tena yogena tāya tāya yuttiyā",
  "atk-s0514a3:787_1": "vilumpamānā diṭṭhaṃ paccakkhaṃ tassa dhanaṃ adiṭṭhena devalokena adiṭṭhaṃ devalokaṃ",
  "atk-s0514a3:787_2": "vaṇṇetvā āharaṇaṭṭhānaṃ katvā haranti. Akāsiyā rājūhivānusiṭṭhāti “idañcidañca baliṃ",
  "atk-s0514a3:787_3": "gaṇhathā”ti rājūhi anusiṭṭhā akāsiyasaṅkhātā rājapurisā viya. Tadassāti taṃ assa",
  "atk-s0514a3:787_4": "dhanaṃ ādāya haranti. Corasamāti abhūtabaliggāhakā sandhicchedakacorasadisā asappurisā.",
  "atk-s0514a3:787_5": "Vajjhāti vadhārahā evarūpā pāpadhammā udāni loke na haññanti.",
  "atk-s0514a3:788_0": "Bāhārasīti bāhā asi. Idaṃ vuttaṃ hoti – idampi ariṭṭha, brāhmaṇānaṃ musāvādaṃ passa.",
  "atk-s0514a3:788_1": "Te kira yaññesu mahatiṃ palāsayaṭṭhiṃ “indassa bāhā asi dakkhiṇā”ti vatvā chindanti.",
  "atk-s0514a3:788_2": "Tañce etesaṃ vacanaṃ saccaṃ, atha chinnabāhu samāno kenassa bāhubalena indo asure",
  "atk-s0514a3:788_3": "jinātīti. Samaṅgīti bāhusamaṅgī acchinnabāhu arogoyeva. Hantāti asurānaṃ hantā. Paramoti",
  "atk-s0514a3:788_4": "uttamo puññiddhiyā samannāgato aññesaṃ avajjho. Brāhmaṇāti brāhmaṇānaṃ. Tuccharūpāti",
  "atk-s0514a3:788_5": "tucchasabhāvā nipphalā. Vañcanāti ye ca te brāhmaṇānaṃ mantā nāma, esā loke sandiṭṭhikā vañcanā.",
  "atk-s0514a3:789_0": "Yathāpakārānīti yādisāni iṭṭhakāni gahetvā yaññakarehi cityā katāti vadanti. Tiṭṭhaselāti",
  "atk-s0514a3:789_1": "pabbatā hi acalā tiṭṭhā na upacitā ekagghanā silāmayā ca. Iṭṭhakāni calāni na ekagghanāni",
  "atk-s0514a3:789_2": "na silāmayāni. Parivaṇṇayantāti etaṃ yaññaṃ vaṇṇentā brāhmaṇā.",
  "atk-s0514a3:790_0": "Samantavedeti paripuṇṇavede brāhmaṇe. Vahantīti sotesupi āvaṭṭesupi patite vahanti,",
  "atk-s0514a3:790_1": "nimujjāpetvā jīvitakkhayaṃ pāpenti. Na tena byāpannarasūdakā nāti ettha eko na-kāro",
  "atk-s0514a3:790_2": "pucchanattho hoti. Nanu tena byāpannarasūdakā nadiyoti taṃ pucchanto evamāha. Kasmāti",
  "atk-s0514a3:790_3": "kena kāraṇena tāva mahāsamuddova apeyyo kato, kiṃ mahābrahmā yamunādīsu nadīsu udakaṃ",
  "atk-s0514a3:790_4": "apeyyaṃ kātuṃ na sakkoti, samuddeyeva sakkotīti. Dvirasaññu māhūti dvirasaññū ahu, jātoti attho.",
  "atk-s0514a3:791_0": "Pure puratthāti ito pure pubbe puratthā paṭhamakappikakāle. Kā kassa bhariyāti kā",
  "atk-s0514a3:791_1": "kassa bhariyā nāma. Tadā hi itthiliṅgameva natthi, pacchā methunadhammavasena mātāpitaro",
  "atk-s0514a3:791_2": "nāma jātā. Mano manussanti tadā hi manoyeva manussaṃ janesi, manomayāva sattā nibbattiṃsūti",
  "atk-s0514a3:791_3": "attho. Tenāpi dhammenāti tenāpi kāraṇena tena sabhāvena na koci jātiyā hīno. Na hi",
  "atk-s0514a3:791_4": "tadā khattiyādibhedo atthi, tasmā yaṃ brāhmaṇā vadanti “brāhmaṇāva jātiyā seṭṭhā,",
  "atk-s0514a3:791_5": "itare hīnā”ti, taṃ micchā. Evampīti evaṃ vattamāne loke porāṇakavattaṃ jahitvā pacchā",
  "atk-s0514a3:791_6": "attanā sammannitvā katānaṃ vasena khattiyādayo cattāro koṭṭhāsā jātā, evampi vossaggavibhaṅgamāhu,",
  "atk-s0514a3:791_7": "attanā katehi kammavossaggehi tesaṃ sattānaṃ ekacce khattiyā jātā, ekacce brāhmaṇādayoti",
  "atk-s0514a3:791_8": "imaṃ vibhāgaṃ kathenti, tasmā “brāhmaṇāva seṭṭhā”ti vacanaṃ micchā.",
  "atk-s0514a3:792_0": "Sattadhāti yadi mahābrahmunā brāhmaṇānaññeva tayo vedā dinnā, na aññesaṃ, caṇḍālassa",
  "atk-s0514a3:792_1": "mante bhāsantassa muddhā sattadhā phaleyya, na ca phalati, tasmā imehi brāhmaṇehi",
  "atk-s0514a3:792_2": "attavadhāya mantā katā, attanoyeva nesaṃ musāvāditaṃ pakāsentā guṇavadhaṃ karonti.",
  "atk-s0514a3:792_3": "Vācākatāti ete mantā nāma musāvādena cintetvā katā. Giddhikatā gahītāti lābhagiddhikatāya",
  "atk-s0514a3:792_4": "brāhmaṇehi gahitā. Dummocayāti macchena gilitabaliso viya dummocayā. Kabyapathānupannāti",
  "atk-s0514a3:792_5": "kabyākārakabrāhmaṇānaṃ vacanapathaṃ anupannā anugatā. Te hi yathā icchanti, tathā",
  "atk-s0514a3:792_6": "musā vatvā bandhanti. Bālānanti tesañhi bālānaṃ cittaṃ visame niviṭṭhaṃ, taṃ aññe",
  "atk-s0514a3:792_7": "appapaññāva abhisaddahanti.",
  "atk-s0514a3:793_0": "Porisiyaṃbalenāti porisiyasaṅkhātena balena. Idaṃ vuttaṃ hoti – yaṃ etesaṃ sīhādīnaṃ",
  "atk-s0514a3:793_1": "purisathāmasaṅkhātaṃ porisiyabalaṃ, tena balena samannāgato brāhmaṇo nāma natthi,",
  "atk-s0514a3:793_2": "sabbe imehi tiracchānehipi hīnāyevāti. Manussabhāvo ca gavaṃva pekkhoti apica yo",
  "atk-s0514a3:793_3": "etesaṃ manussabhāvo, so gunnaṃ viya pekkhitabbo. Kiṃkāraṇā? Jāti hi tesaṃ asamā samānā.",
  "atk-s0514a3:793_4": "Tesañhi brāhmaṇānaṃ duppaññatāya gohi saddhiṃ samānajātiyeva asamā. Aññameva hi gunnaṃ",
  "atk-s0514a3:793_5": "saṇṭhānaṃ, aññaṃ tesanti. Etena brāhmaṇe tiracchānesu sīhādīhi samepi akatvā gorūpasameva karoti.",
  "atk-s0514a3:794_0": "Sace ca rājāti ariṭṭha, yadi mahābrahmunā dinnabhāvena khattiyova pathaviṃ vijitvā.",
  "atk-s0514a3:794_1": "Sajīvavāti sahajīvīhi amaccehi samannāgato. Assavapārisajjoti attano ovādakaraparisāvacarova",
  "atk-s0514a3:794_2": "siyā, athassa parisāya yujjhitvā rajjaṃ kātabbaṃ nāma na bhaveyya. Sayameva so ekakova",
  "atk-s0514a3:794_3": "sattusaṅghaṃ vijeyya, evaṃ sati yuddhe dukkhābhāvena tassa pajā niccasukhī bhaveyya,",
  "atk-s0514a3:794_4": "etañca natthi. Tasmā tesaṃ vacanaṃ micchā.",
  "atk-s0514a3:795_0": "Khattiyamantāti rājasatthañca tayo ca vedā attano āṇāya ruciyā “idameva kattabba”nti",
  "atk-s0514a3:795_1": "pavattattā atthena ete samakā bhavanti. Avinicchinitvāti tesaṃ khattiyamantānaṃ khattiyopi",
  "atk-s0514a3:795_2": "vedānaṃ brāhmaṇopi atthaṃ avinicchinitvā āṇāvaseneva uggaṇhanto taṃ atthaṃ udakoghena",
  "atk-s0514a3:795_3": "channamaggaṃ viya na bujjhati.",
  "atk-s0514a3:796_0": "Atthena eteti vañcanatthena ete samakā bhavanti. Kiṃkāraṇā? Brāhmaṇāva seṭṭhā, aññe",
  "atk-s0514a3:796_1": "vaṇṇā hīnāti vadanti. Ye ca te lābhādayo lokadhammā, sabbeva tesaṃ catunnampi vaṇṇānaṃ",
  "atk-s0514a3:796_2": "dhammā. Ekasattopi etehi muttako nāma natthi. Iti brāhmaṇā lokadhammehi aparimuttāva",
  "atk-s0514a3:796_3": "samānā “seṭṭhā maya”nti musā kathenti.",
  "atk-s0514a3:797_0": "Ibbhāti gahapatikā. Tevijjasaṅghā cāti brāhmaṇāpi tatheva puthūni kasigorakkhādīni",
  "atk-s0514a3:797_1": "kammāni karonti. Niccussukāti niccaṃ ussukkajātā chandajātā. Tadappapaññā dvirasaññurā",
  "atk-s0514a3:797_2": "teti tasmā bhātika, dvirasaññu nippaññā brāhmaṇā, ārā te dhammato. Porāṇakā hi brāhmaṇadhammā",
  "atk-s0514a3:797_3": "etarahi sunakhesu sandissantīti.",
  "atk-s0514a3:798_0": "Evaṃ mahāsatto tassa vādaṃ bhinditvā attano vādaṃ patiṭṭhāpesi. Tassa dhammakathaṃ",
  "atk-s0514a3:798_1": "sutvā sabbā nāgaparisā somanassajātā ahesuṃ. Mahāsatto nesādabrāhmaṇaṃ nāgabhavanā",
  "atk-s0514a3:798_2": "nīharāpesi, paribhāsamattampissa nākāsi. Sāgarabrahmadattopi ṭhapitadivasaṃ anatikkamitvā",
  "atk-s0514a3:798_3": "caturaṅginiyā senāya saha pitu vasanaṭṭhānaṃ agamāsi. Mahāsattopi “mātulañca ayyakañca",
  "atk-s0514a3:798_4": "passissāmī”ti bheriṃ carāpetvā mahantena sirisobhaggena yamunāto uttaritvā tameva",
  "atk-s0514a3:798_5": "assamapadaṃ ārabbha pāyāsi. Avasesā bhātaro cassa mātāpitaro ca pacchato pāyiṃsu.",
  "atk-s0514a3:798_6": "Tasmiṃ khaṇe sāgarabrahmadatto mahāsattaṃ mahatiyā parisāya āgacchantaṃ asañjānitvā",
  "atk-s0514a3:798_7": "pitaraṃ pucchanto āha –",
  "atk-s0514a3:799": "967.",
  "atk-s0514a3:800": "“Kassa bherī mudiṅgā ca, saṅkhā paṇavadindimā;",
  "atk-s0514a3:801": "Purato paṭipannāni, hāsayantā rathesabhaṃ.",
  "atk-s0514a3:802": "968.",
  "atk-s0514a3:803": "“Kassa kañcanapaṭṭena, puthunā vijjuvaṇṇinā;",
  "atk-s0514a3:804": "Yuvā kalāpasannaddho, ko eti siriyā jalaṃ.",
  "atk-s0514a3:805": "969.",
  "atk-s0514a3:806": "“Ukkāmukhapahaṭṭhaṃva, khadiraṅgārasannibhaṃ;",
  "atk-s0514a3:807": "Mukhañca rucirā bhāti, ko eti siriyā jalaṃ.",
  "atk-s0514a3:808": "970.",
  "atk-s0514a3:809": "“Kassa jambonadaṃ chattaṃ, sasalākaṃ manoramaṃ;",
  "atk-s0514a3:810": "Ādiccaraṃsāvaraṇaṃ, ko eti siriyā jalaṃ.",
  "atk-s0514a3:811": "971.",
  "atk-s0514a3:812": "“Kassa aṅgaṃ pariggayha, vālabījanimuttamaṃ;",
  "atk-s0514a3:813": "Ubhato varapuññassa, muddhani uparūpari.",
  "atk-s0514a3:814": "972.",
  "atk-s0514a3:815": "“Kassa pekhuṇahatthāni, citrāni ca mudūni ca;",
  "atk-s0514a3:816": "Kañcanamaṇidaṇḍāni, caranti dubhato mukhaṃ.",
  "atk-s0514a3:817": "973.",
  "atk-s0514a3:818": "“Khadiraṅgāravaṇṇābhā, ukkāmukhapahaṃsitā;",
  "atk-s0514a3:819": "Kassete kuṇḍalā vaggū, sobhanti dubhato mukhaṃ.",
  "atk-s0514a3:820": "974.",
  "atk-s0514a3:821": "“Kassa vātena chupitā, niddhantā mudukāḷakā;",
  "atk-s0514a3:822": "Sobhayanti nalāṭantaṃ, nabhā vijjurivuggatā.",
  "atk-s0514a3:823": "975.",
  "atk-s0514a3:824": "“Kassa etāni akkhīni, āyatāni puthūni ca;",
  "atk-s0514a3:825": "Ko sobhati visālakkho, kassetaṃ uṇṇajaṃ mukhaṃ.",
  "atk-s0514a3:826": "976.",
  "atk-s0514a3:827": "“Kassete lapanajātā, suddhā saṅkhavarūpamā;",
  "atk-s0514a3:828": "Bhāsamānassa sobhanti, dantā kuppilasādisā.",
  "atk-s0514a3:829": "977.",
  "atk-s0514a3:830": "“Kassa lākhārasasamā, hatthapādā sukhedhitā;",
  "atk-s0514a3:831": "Ko so bimboṭṭhasampanno, divā sūriyova bhāsati.",
  "atk-s0514a3:832": "978.",
  "atk-s0514a3:833": "“Himaccaye himavati, mahāsālova pupphito;",
  "atk-s0514a3:834": "Ko so odātapāvāro, jayaṃ indova sobhati.",
  "atk-s0514a3:835": "979.",
  "atk-s0514a3:836": "“Suvaṇṇapīḷakākiṇṇaṃ, maṇidaṇḍavicittakaṃ;",
  "atk-s0514a3:837": "Ko so parisamogayha, īsaṃ khaggaṃ pamuñcati.",
  "atk-s0514a3:838": "980.",
  "atk-s0514a3:839": "“Suvaṇṇavikatā cittā, sukatā cittasibbanā;",
  "atk-s0514a3:840": "Ko so omuñcate pādā, namo katvā mahesino”ti.",
  "atk-s0514a3:841_0": "Tattha paṭipannānīti kassetāni tūriyāni purato paṭipannāni. Hāsayantāti etaṃ rājānaṃ",
  "atk-s0514a3:841_1": "hāsayantā. Kassa kañcanapaṭṭenāti kassa nalāṭante bandhena uṇhīsapaṭṭena vijjuyā",
  "atk-s0514a3:841_2": "meghamukhaṃ viya mukhaṃ pajjotatīti pucchati. Yuvā kalāpasannaddhoti taruṇo sannaddhakalāpo.",
  "atk-s0514a3:841_3": "Ukkāmukhapahaṭṭhaṃvāti kammāruddhane pahaṭṭhasuvaṇṇaṃ viya. Khadiraṅgārasannibhanti",
  "atk-s0514a3:841_4": "ādittakhadiraṅgārasannibhaṃ. Jambonadanti rattasuvaṇṇamayaṃ. Aṅgaṃ pariggayhāti cāmarigāhakena",
  "atk-s0514a3:841_5": "aṅgena pariggahitā hutvā. Vālabījanimuttamanti uttamaṃ vālabījaniṃ. Pekhuṇahatthānīti",
  "atk-s0514a3:841_6": "morapiñchahatthakāni. Citrānīti sattaratanacitrāni. Kañcanamaṇidaṇḍānīti tapanīyasuvaṇṇena",
  "atk-s0514a3:841_7": "ca maṇīhi ca khaṇitadaṇḍāni. Dubhato mukhanti mukhassa ubhayapassesu caranti.",
  "atk-s0514a3:842_0": "Vātena chupitāti vātapahaṭā. Niddhantāti siniddhaantā. Nalāṭantanti kassete evarūpā",
  "atk-s0514a3:842_1": "kesā nalāṭantaṃ upasobhenti. Nabhā vijjurivuggatāti nabhato uggatā vijju viya. Uṇṇajanti",
  "atk-s0514a3:842_2": "kañcanādāso viya paripuṇṇaṃ. Lapanajātāti mukhajātā. Kuppilasādisāti mandālakamakulasadisā.",
  "atk-s0514a3:842_3": "Sukhedhitāti sukhaparihaṭā. Jayaṃ indovāti jayaṃ patto indo viya. Suvaṇṇapīḷakākiṇṇanti",
  "atk-s0514a3:842_4": "suvaṇṇapīḷakāhi ākiṇṇaṃ. Maṇidaṇḍavicittakanti maṇīhi tharumhi vicittakaṃ. Suvaṇṇavikatāti",
  "atk-s0514a3:842_5": "suvaṇṇakhacitā. Cittāti sattaratanavicittā. Sukatāti suṭṭhu niṭṭhitā. Cittasibbanāti",
  "atk-s0514a3:842_6": "citrasibbiniyo. Ko so omuñcate pādāti ko esa pādato evarūpā pādukā omuñcatīti.",
  "atk-s0514a3:843": "Evaṃ puttena sāgarabrahmadattena puṭṭho iddhimā abhiññālābhī tāpaso “tāta, ete dhataraṭṭharañño puttā tava bhāgineyyanāgā”ti ācikkhanto gāthamāha –",
  "atk-s0514a3:844": "981.",
  "atk-s0514a3:845": "“Dhataraṭṭhā hi te nāgā, iddhimanto yasassino;",
  "atk-s0514a3:846": "Samuddajāya uppannā, nāgā ete mahiddhikā”ti.",
  "atk-s0514a3:847_0": "Evaṃ tesaṃ kathentānaññeva nāgaparisā patvā tāpasassa pāde vanditvā ekamantaṃ nisīdiṃsu.",
  "atk-s0514a3:847_1": "Samuddajāpi pitaraṃ vanditvā roditvā nāgaparisāya saddhiṃ nāgabhavanameva gatā. Sāgarabrahmadattopi",
  "atk-s0514a3:847_2": "tattheva katipāhaṃ vasitvā bārāṇasimeva gato. Samuddajā nāgabhavaneyeva kālamakāsi.",
  "atk-s0514a3:847_3": "Bodhisatto yāvajīvaṃ sīlaṃ rakkhitvā uposathakammaṃ katvā āyupariyosāne saddhiṃ parisāya saggapuraṃ pūresi.",
  "atk-s0514a3:848_0": "Satthā imaṃ dhammadesanaṃ āharitvā “evaṃ upāsakā porāṇakapaṇḍitā anuppannepi buddhe",
  "atk-s0514a3:848_1": "evarūpaṃ nāma sampattiṃ pahāya uposathakammaṃ kariṃsuyevā”ti vatvā jātakaṃ samodhānesi.",
  "atk-s0514a3:848_2": "Desanāpariyosāne upāsakā sotāpattiphale patiṭṭhahiṃsu. Tadā mātāpitaro mahārājakulāni",
  "atk-s0514a3:848_3": "ahesuṃ, nesādabrāhmaṇo devadatto, somadatto ānando, ajamukhī uppalavaṇṇā, sudassano",
  "atk-s0514a3:848_4": "sāriputto, subhogo moggallāno, kāṇāriṭṭho sunakkhatto, bhūridatto pana ahameva sammāsambuddho ahosinti.",
  "atk-s0514a3:849": "Bhūridattajātakavaṇṇanā chaṭṭhāniṭṭhitā.",
  "atk-s0514a3:851": "[544] 7. Candakumārajātakavaṇṇanā",
  "atk-s0514a3:852_0": "Rājāsi luddakammoti idaṃ satthā gijjhakūṭe viharanto devadattaṃ ārabbha kathesi.",
  "atk-s0514a3:852_1": "Tassa vatthu saṅghabhedakakkhandhake āgatameva. Taṃ tassa pabbajitakālato paṭṭhāya",
  "atk-s0514a3:852_2": "yāva bimbisārarañño maraṇā tatthāgatanayeneva veditabbaṃ. Taṃ pana mārāpetvā devadatto",
  "atk-s0514a3:852_3": "ajātasattuṃ upasaṅkamitvā “mahārāja, tava manoratho matthakaṃ patto, mama manoratho",
  "atk-s0514a3:852_4": "tāva na pāpuṇātī”ti āha. “Ko pana te, bhante, manoratho”ti? “Nanu dasabalaṃ māretvā",
  "atk-s0514a3:852_5": "buddho bhavissāmī”ti. “Amhehettha kiṃ kātabba”nti? “Mahārāja, dhanuggahe sannipātāpetuṃ",
  "atk-s0514a3:852_6": "vaṭṭatī”ti. “Sādhu, bhante”ti rājā akkhaṇavedhīnaṃ dhanuggahānaṃ pañcasatāni sannipātāpetvā",
  "atk-s0514a3:852_7": "tato ekatiṃsa jane uccinitvā therassa santikaṃ pāhesi. So tesaṃ jeṭṭhakaṃ āmantetvā",
  "atk-s0514a3:852_8": "“āvuso samaṇo gotamo gijjhakūṭe viharati, asukasmiṃ nāma divāṭṭhāne caṅkamati. Tvaṃ",
  "atk-s0514a3:852_9": "tattha gantvā taṃ visapītena sallena vijjhitvā jīvitakkhayaṃ pāpetvā asukena nāma",
  "atk-s0514a3:852_10": "maggena ehī”ti vatvā pesetvā tasmiṃ magge dve dhanuggaheṭhapesi “tumhākaṃ ṭhitamaggena",
  "atk-s0514a3:852_11": "eko puriso āgamissati, taṃ tumhe jīvitā voropetvā asukena nāma maggena ethā”ti, tasmiṃ",
  "atk-s0514a3:852_12": "magge cattāro purise ṭhapesi “tumhākaṃ ṭhitamaggena dve purisā āgamissanti, tumhe",
  "atk-s0514a3:852_13": "te jīvitā voropetvā asukena nāma maggena ethā”ti, tasmiṃ magge aṭṭha jane ṭhapesi",
  "atk-s0514a3:852_14": "“tumhākaṃ ṭhitamaggena cattāro puriso āgamissanti, tumhe te jīvitā voropetvā asukena",
  "atk-s0514a3:852_15": "nāma maggena ethā”ti, tasmiṃ magge soḷasa purise ṭhapesi “tumhākaṃ ṭhitamaggena aṭṭha",
  "atk-s0514a3:852_16": "purisā āgamissanti, tumhe te jīvitā voropetvā asukena nāma maggena ethā”ti.",
  "atk-s0514a3:853_0": "Kasmā panesa evamakāsīti? Attano kammassa paṭicchādanatthaṃ. Atha so jeṭṭhakadhanuggaho",
  "atk-s0514a3:853_1": "vāmato khaggaṃ laggetvā piṭṭhiyā tuṇīraṃ bandhitvā meṇḍasiṅgamahādhanuṃ gahetvā tathāgatassa",
  "atk-s0514a3:853_2": "santikaṃ gantvā “vijjhissāmi na”nti saññāya dhanuṃ āropetvā saraṃ sannayhitvā ākaḍḍhitvā",
  "atk-s0514a3:853_3": "vissajjetuṃ nāsakkhi. So saraṃ oropetumpi asakkonto phāsukā bhijjantiyo viya mukhato",
  "atk-s0514a3:853_4": "kheḷena paggharantena kilantarūpo ahosi, sakalasarīraṃ thaddhaṃ jātaṃ, yantena pīḷitākārappattaṃ",
  "atk-s0514a3:853_5": "viya ahosi. So maraṇabhayatajjito aṭṭhāsi. Atha naṃ satthā disvā madhurassaraṃ nicchāretvā",
  "atk-s0514a3:853_6": "etadavoca “mā bhāyi bho, purisa, ito ehī”ti. So tasmiṃ khaṇe āvudhāni chaḍḍetvā bhagavato",
  "atk-s0514a3:853_7": "pādesu sirasā nipatitvā “accayo maṃ, bhante, accagamā yathābālaṃ yathāmūḷhaṃ yathāakusalaṃ,",
  "atk-s0514a3:853_8": "svāhaṃ tumhākaṃ guṇe ajānanto andhabālassa devadattassa vacanena tumhe jīvitā voropetuṃ",
  "atk-s0514a3:853_9": "āgatomhi, khamatha me, bhante”ti khamāpetvā ekamante nisīdi. Atha naṃ satthā dhammaṃ",
  "atk-s0514a3:853_10": "desento saccāni pakāsetvā sotāpattiphale patiṭṭhāpetvā “āvuso, devadattena ācikkhitamaggaṃ",
  "atk-s0514a3:853_11": "appaṭipajjitvā aññena maggena yāhī”ti uyyojesi. Uyyojetvā ca pana caṅkamā oruyha",
  "atk-s0514a3:853_12": "aññatarasmiṃ rukkhamūle nisīdi.",
  "atk-s0514a3:854_0": "Atha tasmiṃ dhanuggahe anāgacchante itare dve janā “kiṃ nu kho so cirāyatī”ti paṭimaggena",
  "atk-s0514a3:854_1": "gacchantā dasabalaṃ disvā upasaṅkamitvā vanditvā ekamantaṃ nisīdiṃsu. Satthā tesampi",
  "atk-s0514a3:854_2": "dhammaṃ desetvā saccāni pakāsetvā sotāpattiphale patiṭṭhāpetvā “āvuso, devadattena",
  "atk-s0514a3:854_3": "kathitamaggaṃ appaṭipajjitvā iminā maggena gacchathā”ti uyyojesi. Iminā upāyena itaresupi",
  "atk-s0514a3:854_4": "āgantvā nisinnesu sotāpattiphale patiṭṭhāpetvā aññena maggena uyyojesi. Atha so paṭhamamāgato",
  "atk-s0514a3:854_5": "jeṭṭhakadhanuggaho devadattaṃ upasaṅkamitvā “bhante, devadatta ahaṃ sammāsambuddhaṃ",
  "atk-s0514a3:854_6": "jīvitā voropetuṃ nāsakkhiṃ, mahiddhiko so bhagavā mahānubhāvo”ti ārocesi. Te sabbepi",
  "atk-s0514a3:854_7": "“sammāsambuddhaṃ nissāya amhehi jīvitaṃ laddha”nti satthu santike pabbajitvā arahattaṃ",
  "atk-s0514a3:854_8": "pāpuṇiṃsu. Ayaṃ pavatti bhikkhusaṅghe pākaṭā ahosi. Bhikkhū dhammasabhāyaṃ kathaṃ",
  "atk-s0514a3:854_9": "samuṭṭhāpesuṃ “āvuso devadatto kira ekasmiṃ tathāgate veracittena bahū jane jīvitā",
  "atk-s0514a3:854_10": "voropetuṃ vāyāmamakāsi, te sabbepi satthāraṃ nissāya jīvitaṃ labhiṃsū”ti. Satthā",
  "atk-s0514a3:854_11": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāmā”ti",
  "atk-s0514a3:854_12": "vutte “na, bhikkhave, idāneva, pubbepi devadatto maṃ ekakaṃ nissāya mayi veracittena",
  "atk-s0514a3:854_13": "bahū jane jīvitā voropetuṃ vāyāmaṃ akāsiyevā”ti vatvā tehi yācito atītaṃ āhari.",
  "atk-s0514a3:855_0": "Atīte ayaṃ bārāṇasī pupphavatī nāma ahosi. Tattha vasavattirañño putto ekarājā nāma",
  "atk-s0514a3:855_1": "rajjaṃ kāresi, tassa putto candakumāro nāma oparajjaṃ kāresi. Khaṇḍahālo nāma brāhmaṇo",
  "atk-s0514a3:855_2": "purohito ahosi. So rañño atthañca dhammañca anusāsi. Taṃ kira rājā “paṇḍito”ti vinicchaye",
  "atk-s0514a3:855_3": "nisīdāpesi. So lañjavittako hutvā lañjaṃ gahetvā asāmike sāmike karoti, sāmike ca",
  "atk-s0514a3:855_4": "asāmike. Athekadivasaṃ eko aḍḍaparājito puriso vinicchayaṭṭhānā upakkosento nikkhamitvā",
  "atk-s0514a3:855_5": "rājupaṭṭhānaṃ āgacchantaṃ candakumāraṃ disvā dhāvitvā tassa pādesu nipatitvā rodi.",
  "atk-s0514a3:855_6": "So “kiṃ, bho purisa, rodasī”ti āha. “Sāmi, khaṇḍahālo vinicchaye vilopaṃ khādati,",
  "atk-s0514a3:855_7": "ahaṃ tena lañjaṃ gahetvā parājayaṃ pāpito”ti. Candakumāro “mā bhāyī”ti taṃ assāsetvā",
  "atk-s0514a3:855_8": "vinicchayaṃ netvā sāmikameva sāmikaṃ, asāmikameva asāmikaṃ akāsi. Mahājano mahāsaddena",
  "atk-s0514a3:855_9": "sādhukāramadāsi. Rājā taṃ sutvā “kiṃsaddo eso”ti pucchi. “Candakumārena kira aḍḍo",
  "atk-s0514a3:855_10": "suvinicchito, tattheso sādhukārasaddo”ti. Taṃ sutvā rājā tussi. Kumāro āgantvā taṃ",
  "atk-s0514a3:855_11": "vanditvā ekamantaṃ nisīdi. Atha naṃ rājā “tāta, eko kira te aḍḍo vinicchito”ti āha.",
  "atk-s0514a3:855_12": "“Āma, devā”ti. “Tena hi, tāta, ito paṭṭhāya tvameva vinicchayaṃ paṭṭhapehī”ti vinicchayaṃ kumārassa adāsi.",
  "atk-s0514a3:856_0": "Tato paṭṭhāya khaṇḍahālassa āyo pacchijji. So tato paṭṭhāya kumāre āghātaṃ bandhitvā",
  "atk-s0514a3:856_1": "okāsaṃ gavesanto antarāpekkho vicari. So pana rājā mandapañño. So ekadivasaṃ rattibhāge",
  "atk-s0514a3:856_2": "supitvā paccūsasamaye supinante alaṅkatadvārakoṭṭhakaṃ, sattaratanamayapākāraṃ, saṭṭhiyojanikasuvaṇṇamayavālukamahāvīthiṃ,",
  "atk-s0514a3:856_3": "yojanasahassubbedhavejayantapāsādapaṭimaṇḍitaṃ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṃ",
  "atk-s0514a3:856_4": "ākiṇṇadevagaṇaṃ tāvatiṃsabhavanaṃ disvā pabujjhitvā tattha gantukāmo cintesi – “sve",
  "atk-s0514a3:856_5": "ācariyakhaṇḍahālassāgamanavelāya devalokagāmimaggaṃ pucchitvā tena desitamaggena",
  "atk-s0514a3:856_6": "devalokaṃ gamissāmī”ti khaṇḍahālopi pātova nhatvā bhuñjitvā rājupaṭṭhānaṃ āgantvā",
  "atk-s0514a3:856_7": "rājanivesanaṃ pavisitvā rañño sukhaseyyaṃ pucchi. Athassa rājā āsanaṃ dāpetvā pañhaṃ",
  "atk-s0514a3:856_8": "pucchi. Tamatthaṃ pakāsento satthā āha –",
  "atk-s0514a3:857": "982.",
  "atk-s0514a3:858": "“Rājāsi luddakammo, ekarājā pupphavatīyā;",
  "atk-s0514a3:859": "So pucchi brahmabandhuṃ, khaṇḍahālaṃ purohitaṃ mūḷhaṃ.",
  "atk-s0514a3:860": "983.",
  "atk-s0514a3:861": "“Saggāna maggamācikkha, tvaṃsi brāhmaṇa dhammavinayakusalo;",
  "atk-s0514a3:862": "Yathā ito vajanti sugatiṃ, narā puññāni katvānā”ti.",
  "atk-s0514a3:863_0": "Tattha rājāsīti rājā āsi. Luddakammoti kakkhaḷapharusakammo. Saggāna magganti saggānaṃ",
  "atk-s0514a3:863_1": "gamanamaggaṃ. Dhammavinayakusaloti sucaritadhamme ca ācāravinaye ca kusalo. Yathāti",
  "atk-s0514a3:863_2": "yathā narā puññāni katvā ito sugatiṃ gacchanti, taṃ me sugatimaggaṃ ācikkhāhīti pucchi.",
  "atk-s0514a3:864_0": "Imaṃ pana pañhaṃ sabbaññubuddhaṃ vā tassa sāvake vā tesaṃ alābhena bodhisattaṃ vā",
  "atk-s0514a3:864_1": "pucchituṃ vaṭṭati. Rājā pana yathā nāma sattāhaṃ maggamūḷho puriso aññaṃ māsamattaṃ",
  "atk-s0514a3:864_2": "maggamūḷhaṃ maggaṃ puccheyya, evaṃ khaṇḍahālaṃ pucchi. So cintesi “ayaṃ me paccāmittassa",
  "atk-s0514a3:864_3": "piṭṭhidassanakālo, idāni candakumāraṃ jīvitakkhayaṃ pāpetvā mama manorathaṃ pūressāmī”ti.",
  "atk-s0514a3:864_4": "Atha rājānaṃ āmantetvā tatiyaṃ gāthamāha –",
  "atk-s0514a3:865": "984.",
  "atk-s0514a3:866": "“Atidānaṃ daditvāna, avajjhe deva ghātetvā;",
  "atk-s0514a3:867": "Evaṃ vajanti sugatiṃ, narā puññāni katvānā”ti.",
  "atk-s0514a3:868": "Tassattho – mahārāja saggaṃ gacchantā nāma atidānaṃ dadanti, avajjhe ghātenti. Sacepi saggaṃ gantukāmosi, tvampi tatheva karohīti.",
  "atk-s0514a3:869": "Atha naṃ rājā pañhassa atthaṃ pucchi –",
  "atk-s0514a3:870": "985.",
  "atk-s0514a3:871": "“Kiṃ pana taṃ atidānaṃ, ke ca avajjhā imasmi lokasmiṃ;",
  "atk-s0514a3:872": "Etañca kho no akkhāhi, yajissāmi dadāmi dānānī”ti.",
  "atk-s0514a3:873": "Sopissa byākāsi –",
  "atk-s0514a3:874": "986.",
  "atk-s0514a3:875": "“Puttehi deva yajitabbaṃ, mahesīhi negamehi ca;",
  "atk-s0514a3:876": "Usabhehi ājāniyehi catūhi, sabbacatukkena deva yajitabba”nti.",
  "atk-s0514a3:877": "Rañño pañhaṃ byākaronto ca devalokamaggaṃ puṭṭho nirayamaggaṃ byākāsi.",
  "atk-s0514a3:878_0": "Tattha puttehīti attanā jātehi piyaputtehi ceva piyadhītāhi ca. Mahesīhīti piyabhariyāhi.",
  "atk-s0514a3:878_1": "Negamehīti seṭṭhīhi. Usabhehīti sabbasetehi usabharājūhi. Ājāniyehīti maṅgalaassehi.",
  "atk-s0514a3:878_2": "Catūhīti etehi sabbeheva aññehi ca hatthiādīhi catūhi catūhīti evaṃ sabbacatukkena,",
  "atk-s0514a3:878_3": "deva, yajitabbaṃ. Etesañhi khaggena sīsaṃ chinditvā suvaṇṇapātiyā galalohitaṃ gahetvā",
  "atk-s0514a3:878_4": "āvāṭe pakkhipitvā yaññassa yajanakarājāno sarīrena saha devalokaṃ gacchanti. Mahārāja,",
  "atk-s0514a3:878_5": "samaṇabrāhmaṇakapaṇaddhikavanibbakayācakānaṃ ghāsacchādanādisampadānaṃ dānameva pavattati.",
  "atk-s0514a3:878_6": "Ime pana puttadhītādayo māretvā tesaṃ galalohitena yaññassa yajanaṃ atidānaṃ nāmāti rājānaṃ saññāpesi.",
  "atk-s0514a3:879_0": "Iti so “sace candakumāraṃ ekaññeva gaṇhissāmi, veracittena karaṇaṃ maññissantī”ti",
  "atk-s0514a3:879_1": "taṃ mahājanassa antare pakkhipi. Idaṃ pana tesaṃ kathentānaṃ kathaṃ sutvā sabbe antepurajanā",
  "atk-s0514a3:879_2": "bhītatasitā saṃviggamānahadayā ekappahāreneva mahāravaṃ raviṃsu. Tamatthaṃ pakāsento satthā āha –",
  "atk-s0514a3:880": "987.",
  "atk-s0514a3:881": "“Taṃ sutvā antepure, kumārā mahesiyo ca haññantu;",
  "atk-s0514a3:882": "Eko ahosi nigghoso, bhikkhā accuggato saddo”ti.",
  "atk-s0514a3:883_0": "Tattha tanti “kumārā ca mahesiyo ca haññantū”ti taṃ saddaṃ sutvā ekoti sakalarājanivesane",
  "atk-s0514a3:883_1": "ekova nigghoso ahosi. Bhismāti bhayānako. Accuggatoti atiuggato ahosi, sakalarājakulaṃ",
  "atk-s0514a3:883_2": "yugantavātappahaṭaṃ viya sālavanaṃ ahosi.",
  "atk-s0514a3:884_0": "Brāhmaṇo rājānaṃ āha – “kiṃ pana, mahārāja, yaññaṃ yajituṃ sakkosi, na sakkosī”ti?",
  "atk-s0514a3:884_1": "“Kiṃ kathesi, ācariya, yaññaṃ yajitvā devalokaṃ gamissāmī”ti. “Mahārāja, bhīrukā",
  "atk-s0514a3:884_2": "dubbalajjhāsayā yaññaṃ yajituṃ samatthā nāma na honti, tumhe idha sabbe sannipātetha,",
  "atk-s0514a3:884_3": "ahaṃ yaññāvāṭe kammaṃ karissāmī”ti attano pahonakaṃ balakāyaṃ gahetvā nagarā nikkhamma",
  "atk-s0514a3:884_4": "yaññāvāṭaṃ samatalaṃ kāretvā vatiyā parikkhipi. Kasmā? Dhammiko hi samaṇo vā brāhmaṇo",
  "atk-s0514a3:884_5": "vā āgantvā nivāreyyāti yaññāvāṭe vatiyā parikkhepanaṃ nāma cārittanti katvā porāṇakabrāhmaṇehi",
  "atk-s0514a3:884_6": "ṭhapitaṃ. Rājāpi purise pakkosāpetvā “tātā, ahaṃ attano puttadhītaro ca bhariyāyo",
  "atk-s0514a3:884_7": "ca māretvā yaññaṃ yajitvā devalokaṃ gamissāmi, gacchatha nesaṃ ācikkhitvā sabbe idhānethā”ti",
  "atk-s0514a3:884_8": "puttānaṃ tāva ānayanatthāya āha –",
  "atk-s0514a3:885": "988.",
  "atk-s0514a3:886": "“Gacchatha vadetha kumāre, candaṃ sūriyañca bhaddasenañca;",
  "atk-s0514a3:887": "Sūrañca vāmagottañca, pacurā kira hotha yaññatthāyā”ti.",
  "atk-s0514a3:888_0": "Tattha gacchatha vadetha kumāreti candakumāro ca sūriyakumāro cāti dve gotamideviyā",
  "atk-s0514a3:888_1": "aggamahesiyā puttā, bhaddaseno ca sūro ca vāmagotto ca tesaṃ vemātikabhātaro. Pacurā",
  "atk-s0514a3:888_2": "kira hothāti ekasmiṃ ṭhāne rāsī hothāti ācikkhathāti attho.",
  "atk-s0514a3:889_0": "Te paṭhamaṃ candakumārassa santikaṃ gantvā āhaṃsu “kumāra, tumhe kira māretvā tumhākaṃ",
  "atk-s0514a3:889_1": "pitā devalokaṃ gantukāmo, tumhākaṃ gaṇhanatthāya amhe pesesī”ti. “Kassa vacanena",
  "atk-s0514a3:889_2": "maṃ gaṇhāpesī”ti? “Khaṇḍahālassa, devā”ti. “Kiṃ so maññeva gaṇhāpeti, udāhu aññepī”ti.",
  "atk-s0514a3:889_3": "“Rājaputta, aññepi gaṇhāpeti, sabbacatukkaṃ kira yaññaṃ yajitukāmo”ti. So cintesi",
  "atk-s0514a3:889_4": "“tassa aññehi saddhiṃ veraṃ natthi, ‘vinicchaye vilopaṃ kātuṃ na labhāmī’ti pana",
  "atk-s0514a3:889_5": "mayi ekasmiṃ veracittena bahū mārāpeti, pitaraṃ daṭṭhuṃ labhantassa sabbesaṃ tesaṃ",
  "atk-s0514a3:889_6": "mocāpanaṃ nāma mama bhāro”ti. Atha ne rājapurise āha “tena hi me pitu vacanaṃ karothā”ti.",
  "atk-s0514a3:889_7": "Te taṃ netvā rājaṅgaṇe ekamante ṭhapetvā itarepi tayo āmantetvā tasseva santike katvā",
  "atk-s0514a3:889_8": "rañño ārocayiṃsu “ānītā te, deva, puttā”ti. So tesaṃ vacanaṃ sutvā “tātā, idāni me",
  "atk-s0514a3:889_9": "dhītaro ānetvā tesaññeva bhātikānaṃ santike karothā”ti catasso dhītaro āharāpetuṃ itaraṃ gāthamāha –",
  "atk-s0514a3:890": "989.",
  "atk-s0514a3:891": "“Kumāriyopi vadetha, upasenaṃ kokilañca muditañca;",
  "atk-s0514a3:892": "Nandañcāpi kumāriṃ, pacurā kira hotha yaññatthāyā”ti.",
  "atk-s0514a3:893": "Te “evaṃ karissāmā”ti tāsaṃ santikaṃ gantvā tā rodamānā paridevamānā ānetvā bhātikānaññeva santike kariṃsu. Tato rājā attano bhariyānaṃ gahaṇatthāya itaraṃ gāthamāha –",
  "atk-s0514a3:894": "990.",
  "atk-s0514a3:895": "“Vijayampi mayhaṃ mahesiṃ, erāvatiṃ kesiniṃsunandañca;",
  "atk-s0514a3:896": "Lakkhaṇavarūpapannā, pacurā kira hotha yaññatthāyā”ti.",
  "atk-s0514a3:897": "Tattha lakkhaṇavarūpapannāti uttamehi catusaṭṭhiyā itthilakkhaṇehi upapannā etāpi vadethāti attho.",
  "atk-s0514a3:898": "Te tāpi paridevamānā ānetvā kumārānaṃ santike kariṃsu. Atha rājā cattāro seṭṭhino gahaṇatthāya āṇāpento itaraṃ gāthamāha –",
  "atk-s0514a3:899": "991.",
  "atk-s0514a3:900": "“Gahapatayo ca vadetha, puṇṇamukhaṃ bhaddiyaṃ siṅgālañca;",
  "atk-s0514a3:901": "Vaḍḍhañcāpi gahapatiṃ, pacurā kira hotha yaññatthāyā”ti.",
  "atk-s0514a3:902_0": "Rājapurisā gantvā tepi ānayiṃsu. Rañño puttadāre gayhamāne sakalanagaraṃ na kiñci",
  "atk-s0514a3:902_1": "avoca. Seṭṭhikulāni pana mahāsambandhāni, tasmā tesaṃ gahitakāle sakalanagaraṃ saṅkhubhitvā",
  "atk-s0514a3:902_2": "“rañño seṭṭhino māretvā yaññaṃ yajituṃ na dassāmā”ti seṭṭhino parivāretvāva tesaṃ",
  "atk-s0514a3:902_3": "ñātivaggena saddhiṃ rājakulaṃ agami. Atha te seṭṭhino ñātigaṇaparivutā rājānaṃ vanditvā",
  "atk-s0514a3:902_4": "attano jīvitaṃ yāciṃsu. Tamatthaṃ pakāsento satthā āha –",
  "atk-s0514a3:903": "992.",
  "atk-s0514a3:904": "“Te tattha gahapatayo, avocisuṃ samāgatā puttadāraparikiṇṇā;",
  "atk-s0514a3:905": "Sabbeva sikhino deva karohi, atha vā no dāse sāvehī”ti.",
  "atk-s0514a3:906_0": "Tattha sabbeva sikhinoti sabbe amhe matthake cūḷaṃ bandhitvā attano ceṭake karohi,",
  "atk-s0514a3:906_1": "mayaṃ te ceṭakakiccaṃ karissāma. Atha vā no dāse sāvehīti atha vā no asaddahanto",
  "atk-s0514a3:906_2": "sabbaseniyo sannipātetvā rāsimajjhe amhe dāse sāvehi, mayaṃ te dāsattaṃ paṭissuṇissāmāti.",
  "atk-s0514a3:907": "Te evaṃ yācantāpi jīvitaṃ laddhuṃ nāsakkhiṃsu. Rājapurisā sese paṭikkamāpetvā te gahetvā kumārānaññeva santike nisīdāpesuṃ. Tato pana rājā hatthiādīnaṃ gahaṇatthāya āṇāpento āha –",
  "atk-s0514a3:908": "993.",
  "atk-s0514a3:909": "“Abhayaṅkarampi me hatthiṃ, nāḷāgiriṃ accuggataṃ varuṇadantaṃ;",
  "atk-s0514a3:910": "Ānetha kho ne khippaṃ, yaññatthāya bhavissanti.",
  "atk-s0514a3:911": "994.",
  "atk-s0514a3:912": "“Assaratanampi kesiṃ, surāmukhaṃ puṇṇakaṃ vinatakañca;",
  "atk-s0514a3:913": "Ānetha kho ne khippaṃ, yaññatthāya bhavissanti.",
  "atk-s0514a3:914": "995.",
  "atk-s0514a3:915": "“Usabhampi yūthapatiṃ anojaṃ, nisabhaṃ gavampatiṃ tepi mayhaṃ ānetha;",
  "atk-s0514a3:916": "Samūha karontu sabbaṃ, yajissāmi dadāmi dānāni.",
  "atk-s0514a3:917": "996.",
  "atk-s0514a3:918": "“Sabbaṃ paṭiyādetha, yaññaṃ pana uggatamhi sūriyamhi;",
  "atk-s0514a3:919": "Āṇāpetha ca kumāre, abhiramantu imaṃ rattiṃ.",
  "atk-s0514a3:920": "997.",
  "atk-s0514a3:921": "“Sabbaṃ upaṭṭhapetha, yaññaṃ pana uggatamhi sūriyamhi;",
  "atk-s0514a3:922": "Vadetha dāni kumāre, ajja kho pacchimā rattī”ti.",
  "atk-s0514a3:923_0": "Tattha samūha karontu sabbanti na kevalaṃ ettakameva, avasesampi catuppadagaṇañceva",
  "atk-s0514a3:923_1": "pakkhigaṇañca sabbaṃ catukkaṃ katvā rāsiṃ karontu, sabbacatukkaṃ yaññaṃ yajissāmi,",
  "atk-s0514a3:923_2": "yācakabrāhmaṇānañca dānaṃ dassāmīti. Sabbaṃ paṭiyādethāti evaṃ mayā vuttaṃ anavasesaṃ",
  "atk-s0514a3:923_3": "upaṭṭhapetha. Uggatamhīti ahaṃ pana yaññaṃ uggate sūriye sve pātova yajissāmi. Sabbaṃ",
  "atk-s0514a3:923_4": "upaṭṭhapethāti sesampi sabbaṃ yaññaupakaraṇaṃ upaṭṭhapethāti.",
  "atk-s0514a3:924_0": "Rañño pana mātāpitaro dharantiyeva. Athassa amaccā gantvā mātuyā ārocesuṃ “ayye,",
  "atk-s0514a3:924_1": "putto vo puttadāraṃ māretvā yaññaṃ yajitukāmo”ti. Sā “kiṃ kathetha, tātā”ti hatthena",
  "atk-s0514a3:924_2": "hadayaṃ paharitvā rodamānā āgantvā “saccaṃ kira evarūpo te yañño bhavissatī”ti pucchi.",
  "atk-s0514a3:924_3": "Tamatthaṃ pakāsento satthā āha –",
  "atk-s0514a3:925": "998.",
  "atk-s0514a3:926": "“Taṃtaṃ mātā avaca, rodantī āgantvā vimānato;",
  "atk-s0514a3:927": "Yañño kira te putta, bhavissati catūhi puttehī”ti.",
  "atk-s0514a3:928": "Tattha taṃtanti taṃ etaṃ rājānaṃ. Vimānatoti attano vasanaṭṭhānato.",
  "atk-s0514a3:929": "Rājā āha –",
  "atk-s0514a3:930": "999.",
  "atk-s0514a3:931": "“Sabbepi mayhaṃ puttā cattā, candasmiṃ haññamānasmiṃ;",
  "atk-s0514a3:932": "Puttehi yaññaṃ yajitvāna, sugatiṃ saggaṃ gamissāmī”ti.",
  "atk-s0514a3:933": "Tattha cattāti candakumāre haññamāneyeva sabbepi yaññatthāya mayā pariccattā.",
  "atk-s0514a3:934": "Atha naṃ mātā āha –",
  "atk-s0514a3:935": "1000.",
  "atk-s0514a3:936": "“Mā taṃ putta saddahesi, sugati kira hoti puttayaññena;",
  "atk-s0514a3:937": "Nirayāneso maggo, neso maggo hi saggānaṃ.",
  "atk-s0514a3:938": "1001.",
  "atk-s0514a3:939": "“Dānāni dehi koṇḍañña, ahiṃsā sabbabhūtabhabyānaṃ;",
  "atk-s0514a3:940": "Esa maggo sugatiyā, na ca maggo puttayaññenā”ti.",
  "atk-s0514a3:941_0": "Tattha nirayānesoti nirassādatthena nirayānaṃ catunnaṃ apāyānaṃ esa maggo. Koṇḍaññāti",
  "atk-s0514a3:941_1": "rājānaṃ gottenālapati. Bhūtabhabyānanti bhūtānañca bhavitabbasattānañca. Puttayaññenāti",
  "atk-s0514a3:941_2": "evarūpena puttadhītaro māretvā yajakayaññena saggamaggo nāma natthīti.",
  "atk-s0514a3:942": "Rājā āha –",
  "atk-s0514a3:943": "1002.",
  "atk-s0514a3:944": "“Ācariyānaṃ vacanā, ghātessaṃ candañca sūriyañca;",
  "atk-s0514a3:945": "Puttehi yaññaṃ yajitvāna duccajehi, sugatiṃ saggaṃ gamissāmī”ti.",
  "atk-s0514a3:946_0": "Tattha ācariyānaṃ vacananti amma, nesā mama attano mati, ācārasikkhāpanakassa pana",
  "atk-s0514a3:946_1": "me khaṇḍahālācariyassa etaṃ vacanaṃ, esā anusiṭṭhi. Tasmā ahaṃ ete ghātessaṃ, duccajehi",
  "atk-s0514a3:946_2": "puttehi yaññaṃ yajitvā saggaṃ gamissāmīti.",
  "atk-s0514a3:947": "Athassa mātā attano vacanaṃ gāhāpetuṃ asakkontī apagatā. Pitā taṃ pavattiṃ pucchi. Tamatthaṃ pakāsento satthā āha –",
  "atk-s0514a3:948": "1003.",
  "atk-s0514a3:949": "“Taṃtaṃ pitāpi avaca, vasavattī orasaṃ sakaṃ puttaṃ;",
  "atk-s0514a3:950": "Yañño kira te putta, bhavissati catūhi puttehī”ti.",
  "atk-s0514a3:951": "Tattha vasavattīti tassa nāmaṃ.",
  "atk-s0514a3:952": "Rājā āha –",
  "atk-s0514a3:953": "1004.",
  "atk-s0514a3:954": "“Sabbepi mayhaṃ puttā cattā, candasmiṃ haññamānasmiṃ;",
  "atk-s0514a3:955": "Puttehi yaññaṃ yajitvāna, sugatiṃ saggaṃ gamissāmī”ti.",
  "atk-s0514a3:956": "Atha naṃ pitā āha –",
  "atk-s0514a3:957": "1005.",
  "atk-s0514a3:958": "“Mā taṃ putta saddahesi, sugati kira hoti puttayaññena;",
  "atk-s0514a3:959": "Nirayāneso maggo, neso maggo hi saggānaṃ.",
  "atk-s0514a3:960": "1006.",
  "atk-s0514a3:961": "“Dānāni dehi koṇḍañña, ahiṃsā sabbabhūtabhabyānaṃ;",
  "atk-s0514a3:962": "Esa maggo sugatiyā, na ca maggo puttayaññenā”ti.",
  "atk-s0514a3:963": "Rājā āha –",
  "atk-s0514a3:964": "1007.",
  "atk-s0514a3:965": "“Ācariyānaṃ vacanā, ghātessaṃ candañca sūriyañca;",
  "atk-s0514a3:966": "Puttehi yaññaṃ yajitvāna duccajehi, sugatiṃ saggaṃ gamissāmī”ti.",
  "atk-s0514a3:967": "Atha naṃ pitā āha –",
  "atk-s0514a3:968": "1008.",
  "atk-s0514a3:969": "“Dānāni dehi koṇḍañña, ahiṃsā sabbabhūtabhabyānaṃ;",
  "atk-s0514a3:970": "Puttaparivuto tuvaṃ, raṭṭhaṃ janapadañca pālehī”ti.",
  "atk-s0514a3:971": "Tattha puttaparivutoti puttehi parivuto. Raṭṭhaṃ janapadañcāti sakalakāsiraṭṭhañca tasseva taṃ taṃ koṭṭhāsabhūtaṃ janapadañca.",
  "atk-s0514a3:972_0": "Sopi taṃ attano vacanaṃ gāhāpetuṃ nāsakkhi. Tato candakumāro cintesi “imassa ettakassa",
  "atk-s0514a3:972_1": "janassa dukkhaṃ maṃ ekaṃ nissāya uppannaṃ, mama pitaraṃ yācitvā ettakaṃ janaṃ maraṇadukkhato",
  "atk-s0514a3:972_2": "mocessāmī”ti. So pitarā saddhiṃ sallapanto āha –",
  "atk-s0514a3:973": "1009.",
  "atk-s0514a3:974": "“Mā no deva avadhi, dāse no dehi khaṇḍahālassa;",
  "atk-s0514a3:975": "Api nigaḷabandhakāpi, hatthī asse ca pālema.",
  "atk-s0514a3:976": "1010.",
  "atk-s0514a3:977": "“Mā no deva avadhi, dāse no dehi khaṇḍahālassa;",
  "atk-s0514a3:978": "Api nigaḷabandhakāpi, hatthichakaṇāni ujjhema.",
  "atk-s0514a3:979": "1011.",
  "atk-s0514a3:980": "“Mā no deva avadhi, dāse no dehi khaṇḍahālassa;",
  "atk-s0514a3:981": "Api nigaḷabandhakāpi, assachakaṇāni ujjhema.",
  "atk-s0514a3:982": "1012.",
  "atk-s0514a3:983": "“Mā no deva avadhi, dāse no dehi khaṇḍahālassa;",
  "atk-s0514a3:984": "Yassa honti tava kāmā, api raṭṭhā pabbājitā;",
  "atk-s0514a3:985": "Bhikkhācariyaṃ carissāmā”ti.",
  "atk-s0514a3:986_0": "Tattha api nigaḷabandhakāpīti api nāma mayaṃ mahānigaḷehi bandhakāpi hutvā. Yassa",
  "atk-s0514a3:986_1": "honti tava kāmāti sacepi khaṇḍahālassa dātukāmosi, tassa no dāse katvā dehi, karissāmassa",
  "atk-s0514a3:986_2": "dāsakammanti vadati. Api raṭṭhāti sace amhākaṃ koci doso atthi, raṭṭhā no pabbājehi.",
  "atk-s0514a3:986_3": "Api nāma raṭṭhā pabbājitāpi kapaṇā viya kapālaṃ gahetvā bhikkhācariyaṃ carissāma,",
  "atk-s0514a3:986_4": "mā no avadhi, dehi no jīvitanti vilapi.",
  "atk-s0514a3:987": "Tassa taṃ nānappakāraṃ vilāpaṃ sutvā rājā hadayaphalitappatto viya assupuṇṇehi nettehi rodamāno “na me koci putte māretuṃ lacchati, na mamattho devalokenā”ti sabbe te mocetuṃ āha –",
  "atk-s0514a3:988": "1013.",
  "atk-s0514a3:989": "“Dukkhaṃ kho me janayatha, vilapantā jīvitassa kāmā hi;",
  "atk-s0514a3:990": "Muñcetha dāni kumāre, alampi me hotu puttayaññenā”ti.",
  "atk-s0514a3:991_0": "Taṃ rañño kathaṃ sutvā rājaputte ādiṃ katvā sabbaṃ taṃ pakkhipariyosānaṃ pāṇagaṇaṃ",
  "atk-s0514a3:991_1": "vissajjesuṃ. Khaṇḍahālopi yaññāvāṭe kammaṃ saṃvidahati. Atha naṃ eko puriso “are",
  "atk-s0514a3:991_2": "duṭṭha, khaṇḍahāla, raññā puttā vissajjitā, tvaṃ attano putte māretvā tesaṃ galalohitena",
  "atk-s0514a3:991_3": "yaññaṃ yajassū”ti āha. So “kiṃ nāma raññā kata”nti kappuṭṭhānaggi viya avattharanto",
  "atk-s0514a3:991_4": "uṭṭhāya turito dhāvitvā āha –",
  "atk-s0514a3:992": "1014.",
  "atk-s0514a3:993": "“Pubbeva khosi me vutto, dukkaraṃ durabhisambhavañcetaṃ;",
  "atk-s0514a3:994": "Atha no upakkhaṭassa yaññassa, kasmā karosi vikkhepaṃ.",
  "atk-s0514a3:995": "1015.",
  "atk-s0514a3:996": "“Sabbe vajanti sugatiṃ, ye yajanti yepi yājenti;",
  "atk-s0514a3:997": "Ye cāpi anumodanti, yajantānaṃ edisaṃ mahāyañña”nti.",
  "atk-s0514a3:998_0": "Tattha pubbevāti mayā tvaṃ pubbeva vutto “na tumhādisena bhīrukajātikena sakkā yaññaṃ",
  "atk-s0514a3:998_1": "yajituṃ, yaññayajanaṃ nāmetaṃ dukkaraṃ durabhisambhava”nti, atha no idāni upakkhaṭassa",
  "atk-s0514a3:998_2": "paṭiyattassa yaññassa vikkhepaṃ karosi. “Vikkhambha”ntipi pāṭho, paṭisedhanti attho.",
  "atk-s0514a3:998_3": "Mahārāja, kasmā evaṃ karosi. Yattakā hi yaññaṃ yajanti vā yājenti vā anumodanti vā,",
  "atk-s0514a3:998_4": "sabbe sugatimeva vajantīti dasseti.",
  "atk-s0514a3:999": "So andhabālo rājā tassa kodhavasikassa kathaṃ gahetvā dhammasaññī hutvā puna putte gaṇhāpesi. Tato candakumāro pitaraṃ anubodhayamāno āha –",
  "atk-s0514a3:1000": "1016.",
  "atk-s0514a3:1001": "“Atha kissa jano pubbe, sotthānaṃ brāhmaṇe avācesi;",
  "atk-s0514a3:1002": "Atha no akāraṇasmā, yaññatthāya deva ghātesi.",
  "atk-s0514a3:1003": "1017.",
  "atk-s0514a3:1004": "“Pubbeva no daharakāle, na hanesi na ghātesi;",
  "atk-s0514a3:1005": "Daharamhā yobbanaṃ pattā, adūsakā tāta haññāma.",
  "atk-s0514a3:1006": "1018.",
  "atk-s0514a3:1007": "“Hatthigate assagate, sannaddhe passa no mahārāja;",
  "atk-s0514a3:1008": "Yuddhe vā yujjhamāne vā, na hi mādisā sūrā honti yaññatthāya.",
  "atk-s0514a3:1009": "1019.",
  "atk-s0514a3:1010": "“Paccante vāpi kupite, aṭavīsu vā mādise niyojenti;",
  "atk-s0514a3:1011": "Atha no akāraṇasmā, abhūmiyaṃ tāta haññāma.",
  "atk-s0514a3:1012": "1020.",
  "atk-s0514a3:1013": "“Yāpi hi tā sakuṇiyo, vasanti tiṇagharāni katvāna;",
  "atk-s0514a3:1014": "Tāsampi piyā puttā, atha no tvaṃ deva ghātesi.",
  "atk-s0514a3:1015": "1021.",
  "atk-s0514a3:1016": "“Mā tassa saddahesi, na maṃ khaṇḍahālo ghāteyya;",
  "atk-s0514a3:1017": "Mamañhi so ghātetvāna, anantarā tampi deva ghāteyya.",
  "atk-s0514a3:1018": "1022.",
  "atk-s0514a3:1019": "“Gāmavaraṃ nigamavaraṃ dadanti, bhogampissa mahārāja;",
  "atk-s0514a3:1020": "Athaggapiṇḍikāpi, kule kule hete bhuñjanti.",
  "atk-s0514a3:1021": "1023.",
  "atk-s0514a3:1022": "“Tesampi tādisānaṃ, icchanti dubbhituṃ mahārāja;",
  "atk-s0514a3:1023": "Yebhuyyena ete, akataññuno brāhmaṇā deva.",
  "atk-s0514a3:1024": "1024.",
  "atk-s0514a3:1025": "“Mā no deva avadhi, dāse no dehi khaṇḍahālassa;",
  "atk-s0514a3:1026": "Api nigaḷabandhakāpi, hatthī asse ca pālema.",
  "atk-s0514a3:1027": "1025.",
  "atk-s0514a3:1028": "“Mā no deva avadhi, dāse no dehi khaṇḍahālassa;",
  "atk-s0514a3:1029": "Api nigaḷabandhakāpi, hatthichakaṇāni ujjhema.",
  "atk-s0514a3:1030": "1026.",
  "atk-s0514a3:1031": "“Mā no deva avadhi, dāse no dehi khaṇḍahālassa;",
  "atk-s0514a3:1032": "Api nigaḷabandhakāpi, assachakaṇāni ujjhema.",
  "atk-s0514a3:1033": "1027.",
  "atk-s0514a3:1034": "“Mā no deva avadhi, dāse no dehi khaṇḍahālassa;",
  "atk-s0514a3:1035": "Yassa honti tava kāmā, api raṭṭhā pabbājitā;",
  "atk-s0514a3:1036": "Bhikkhācariyaṃ carissāmā”ti.",
  "atk-s0514a3:1037_0": "Tattha pubbeti tāta, yadi ahaṃ māretabbo, atha kasmā amhākaṃ ñātijano pubbe mama",
  "atk-s0514a3:1037_1": "jātakāle brāhmaṇe sotthānaṃ avācesi. Tadā kira khaṇḍahālova mama lakkhaṇāni upadhāretvā",
  "atk-s0514a3:1037_2": "“imassa kumārassa na koci antarāyo bhavissati, tumhākaṃ accayena rajjaṃ kāressatī”ti",
  "atk-s0514a3:1037_3": "āha. Iccassa purimena pacchimaṃ na sameti, musāvādī esa. Atha no etassa vacanaṃ gahetvā",
  "atk-s0514a3:1037_4": "akāraṇasmā nikkāraṇāyeva yaññatthāya, deva, ghātesi. Mā amhe ghātesi. Ayañhi mayi",
  "atk-s0514a3:1037_5": "ekasmiṃ verena mahājanaṃ māretukāmo, sādhukaṃ sallakkhehi narindāti. Pubbeva noti",
  "atk-s0514a3:1037_6": "mahārāja, sacepi amhe māretukāmo, pubbeva no kasmā sayaṃ vā na hanesi, aññehi vā",
  "atk-s0514a3:1037_7": "na ghātāpesi. Idāni pana mayaṃ daharamhā taruṇā, paṭhamavaye ṭhitā puttadhītāhi vaḍḍhāma,",
  "atk-s0514a3:1037_8": "evaṃbhūtā tava adūsakāva kiṃkāraṇā haññāmāti?",
  "atk-s0514a3:1038_0": "Passa noti amheva cattāro bhātike passa. Yujjhamāneti paccatthikānaṃ nagaraṃ parivāretvā",
  "atk-s0514a3:1038_1": "ṭhitakāle amhādise putte tehi saddhiṃ yujjhamāne passa. Aputtakā hi rājāno anāthā",
  "atk-s0514a3:1038_2": "nāma honti. Mādisāti amhādisā sūrā balavanto na yaññatthāya māretabbā honti. Niyojentīti",
  "atk-s0514a3:1038_3": "tesaṃ paccāmittānaṃ gaṇhanatthāya payojenti. Atha noti atha amhe akāraṇasmā akāraṇena",
  "atk-s0514a3:1038_4": "abhūmiyaṃ anokāseyeva kasmā, tāta, haññāmāti attho. Mā tassa saddahesīti mahārāja,",
  "atk-s0514a3:1038_5": "na maṃ khaṇḍahālo ghātaye, mā tassa saddaheyyāsi. Bhogampissāti bhogampi assa brāhmaṇassa",
  "atk-s0514a3:1038_6": "rājāno denti. Athaggapiṇḍikāpīti atha te aggodakaṃ aggapiṇḍaṃ labhantā aggapiṇḍikāpi",
  "atk-s0514a3:1038_7": "honti. Tesampīti yesaṃ kule bhuñjanti, tesampi evarūpānaṃ piṇḍadāyakānaṃ dubbhituṃ icchanti.",
  "atk-s0514a3:1039": "Rājā kumārassa vilāpaṃ sutvā –",
  "atk-s0514a3:1040": "1028.",
  "atk-s0514a3:1041": "“Dukkhaṃ kho me janayatha, vilapantā jīvitassa kāmā hi;",
  "atk-s0514a3:1042": "Muñcetha dāni kumāre, alampi me hotu puttayaññenā”ti. –",
  "atk-s0514a3:1043": "Imaṃ gāthaṃ vatvā punapi mocesi. Khaṇḍahālo āgantvā punapi –",
  "atk-s0514a3:1044": "1029.",
  "atk-s0514a3:1045": "“Pubbeva khosi me vutto, dukkaraṃ durabhisambhavañcetaṃ;",
  "atk-s0514a3:1046": "Atha no upakkhaṭassa yaññassa, kasmā karosi vikkhepaṃ.",
  "atk-s0514a3:1047": "1030.",
  "atk-s0514a3:1048": "“Sabbe vajanti sugatiṃ, ye yajanti yepi yājenti;",
  "atk-s0514a3:1049": "Ye cāpi anumodanti, yajantānaṃ edisaṃ mahāyañña”nti. –",
  "atk-s0514a3:1050": "Evaṃ vatvā puna gaṇhāpesi. Athassa anunayanatthaṃ kumāro āha –",
  "atk-s0514a3:1051": "1031.",
  "atk-s0514a3:1052": "“Yadi kira yajitvā puttehi, devalokaṃ ito cutā yanti;",
  "atk-s0514a3:1053": "Brāhmaṇo tāva yajatu, pacchāpi yajasi tuvaṃ rāja.",
  "atk-s0514a3:1054": "1032.",
  "atk-s0514a3:1055": "“Yadi kira yajitvā puttehi, devalokaṃ ito cutā yanti;",
  "atk-s0514a3:1056": "Esveva khaṇḍahālo, yajataṃ sakehi puttehi.",
  "atk-s0514a3:1057": "1033.",
  "atk-s0514a3:1058": "“Evaṃ jānanto khaṇḍahālo, kiṃ puttake na ghātesi;",
  "atk-s0514a3:1059": "Sabbañca ñātijanaṃ, attānañca na ghātesi.",
  "atk-s0514a3:1060": "1034.",
  "atk-s0514a3:1061": "“Sabbe vajanti nirayaṃ, ye yajanti yepi yājenti;",
  "atk-s0514a3:1062": "Ye cāpi anumodanti, yajantānaṃ edisaṃ mahāyaññaṃ.",
  "atk-s0514a3:1063": "1035.",
  "atk-s0514a3:1064": "“Sace hi so sujjhati yo hanāti, hatopi so saggamupeti ṭhānaṃ;",
  "atk-s0514a3:1065": "Bhovādi bhovādina mārayeyyuṃ, ye cāpi tesaṃ abhisaddaheyyu”nti.",
  "atk-s0514a3:1066_0": "Tattha brāhmaṇo tāvāti paṭhamaṃ tāva khaṇḍahālo yajatu sakehi puttehi, atha tasmiṃ",
  "atk-s0514a3:1066_1": "evaṃ yajitvā devalokaṃ gate pacchā tvaṃ yajissasi. Deva, sādurasabhojanampi hi tvaṃ",
  "atk-s0514a3:1066_2": "aññehi vīmaṃsāpetvā bhuñjasi, puttadāramāraṇaṃyeva kasmā avīmaṃsitvā karosīti dīpento",
  "atk-s0514a3:1066_3": "evamāha. Evaṃ jānantoti “puttadhītaro māretvā devalokaṃ gacchatī”ti evaṃ jānanto",
  "atk-s0514a3:1066_4": "kiṃkāraṇā attano putte ca ñātī ca attānañca na ghātesi. Sace hi paraṃ māretvā devalokaṃ",
  "atk-s0514a3:1066_5": "gacchanti, attānaṃ māretvā brahmalokaṃ gantabbo bhavissati. Evaṃ yaññaguṇaṃ jānantena",
  "atk-s0514a3:1066_6": "paraṃ amāretvā attāva māretabbo siyā. Ayaṃ pana tathā akatvā maṃ mārāpeti. Imināpi",
  "atk-s0514a3:1066_7": "kāraṇena jānāhi, mahārāja “yathā esa vinicchaye vilopaṃ kātuṃ alabhanto evaṃ karotī”ti.",
  "atk-s0514a3:1066_8": "Edisanti evarūpaṃ puttaghātayaññaṃ.",
  "atk-s0514a3:1067": "Kumāro ettakaṃ kathentopi pitaraṃ attano vacanaṃ gāhāpetuṃ asakkonto rājānaṃ parivāretvā ṭhitaṃ parisaṃ ārabbha āha –",
  "atk-s0514a3:1068": "1036.",
  "atk-s0514a3:1069": "“Kathañca kira puttakāmāyo, gahapatayo gharaṇiyo ca;",
  "atk-s0514a3:1070": "Nagaramhi na uparavanti rājānaṃ, mā ghātayi orasaṃ puttaṃ.",
  "atk-s0514a3:1071": "1037.",
  "atk-s0514a3:1072": "“Kathañca kira puttakāmāyo, gahapatayo gharaṇiyo ca;",
  "atk-s0514a3:1073": "Nagaramhi na uparavanti rājānaṃ, mā ghātayi atrajaṃ puttaṃ.",
  "atk-s0514a3:1074": "1038.",
  "atk-s0514a3:1075": "“Rañño camhi atthakāmo, hito ca sabbajanapadassa;",
  "atk-s0514a3:1076": "Na koci assa paṭighaṃ, mayā jānapado na pavedetī”ti.",
  "atk-s0514a3:1077_0": "Tattha puttakāmāyoti gharaṇiyo sandhāya vuttaṃ. Gahapatayo pana puttakāmā nāma honti.",
  "atk-s0514a3:1077_1": "Na uparavantīti na upakkosanti na vadanti. Atrajanti attato jātaṃ. Evaṃ vuttepi koci",
  "atk-s0514a3:1077_2": "raññā saddhiṃ kathetuṃ samattho nāma nāhosi. Na koci assa paṭighaṃ mayāti iminā no",
  "atk-s0514a3:1077_3": "lañjo vā gahito, issariyamadena vā idaṃ nāma dukkhaṃ katanti koci ekopi mayā saddhiṃ",
  "atk-s0514a3:1077_4": "paṭighaṃ kattā nāma nāhosi. Jānapado na pavedetīti evaṃ rañño ca janapadassa ca atthakāmassa",
  "atk-s0514a3:1077_5": "mama pitaraṃ ayaṃ jānapado “guṇasampanno te putto”ti na pavedeti, na jānāpetīti attho.",
  "atk-s0514a3:1078": "Evaṃ vuttepi koci kiñci na kathesi. Tato candakumāro attano bhariyāyo taṃ yācanatthāya uyyojento āha –",
  "atk-s0514a3:1079": "1039.",
  "atk-s0514a3:1080": "“Gacchatha vo gharaṇiyo, tātañca vadetha khaṇḍahālañca;",
  "atk-s0514a3:1081": "Mā ghātetha kumāre, adūsake sīhasaṅkāse.",
  "atk-s0514a3:1082": "1040.",
  "atk-s0514a3:1083": "“Gacchatha vo gharaṇiyo, tātañca vadetha khaṇḍahālañca;",
  "atk-s0514a3:1084": "Mā ghātetha kumāre, apekkhite sabbalokassā”ti.",
  "atk-s0514a3:1085": "Tā gantvā yāciṃsu. Tāpi rājā na olokesi. Tato kumāro anātho hutvā vilapanto –",
  "atk-s0514a3:1086": "1041.",
  "atk-s0514a3:1087": "“Yaṃnūnāhaṃ jāyeyyaṃ, rathakārakulesu vā,",
  "atk-s0514a3:1088": "Pukkusakulesu vā vessesu vā jāyeyyaṃ,",
  "atk-s0514a3:1089": "Na hajja maṃ rāja yaññe ghāteyyā”ti. –",
  "atk-s0514a3:1090": "Vatvā puna tā bhariyāyo uyyojento āha –",
  "atk-s0514a3:1091": "1042.",
  "atk-s0514a3:1092": "“Sabbā sīmantiniyo gacchatha, ayyassa khaṇḍahālassa;",
  "atk-s0514a3:1093": "Pādesu nipatatha, aparādhāhaṃ na passāmi.",
  "atk-s0514a3:1094": "1043.",
  "atk-s0514a3:1095": "“Sabbā sīmantiniyo gacchatha, ayyassa khaṇḍahālassa;",
  "atk-s0514a3:1096": "Pādesu nipatatha, kinte bhante mayaṃ adūsemā”ti.",
  "atk-s0514a3:1097_0": "Tattha aparādhāhaṃ na passāmīti ahaṃ ācariyakhaṇḍahāle attano aparādhaṃ na passāmi.",
  "atk-s0514a3:1097_1": "Kinte bhanteti ayya khaṇḍahāla, mayaṃ tuyhaṃ kiṃ dūsayimhā, atha candakumārassa doso",
  "atk-s0514a3:1097_2": "atthi, taṃ khamathāti vadethāti.",
  "atk-s0514a3:1098": "Atha candakumārassa kaniṭṭhabhaginī selakumārī nāma sokaṃ sandhāretuṃ asakkontī pitu pādamūle patitvā paridevi. Tamatthaṃ pakāsento satthā āha –",
  "atk-s0514a3:1099": "1044.",
  "atk-s0514a3:1100": "“Kapaṇā vilapati selā, disvāna bhātare upanītatte;",
  "atk-s0514a3:1101": "Yañño kira me ukkhipito, tātena saggakāmenā”ti.",
  "atk-s0514a3:1102": "Tattha upanītatteti upanītasabhāve. Ukkhipitoti ukkhitto. Saggakāmenoti mama bhātaro māretvā saggaṃ icchantena. Tāta, ime māretvā kiṃ saggena karissasīti vilapati.",
  "atk-s0514a3:1103_0": "Rājā tassāpi kathaṃ na gaṇhi. Tato candakumārassa putto vasulo nāma pitaraṃ dukkhitaṃ",
  "atk-s0514a3:1103_1": "disvā “ahaṃ ayyakaṃ yācitvā mama pitu jīvitaṃ dāpessāmī”ti rañño pādamūle paridevi.",
  "atk-s0514a3:1103_2": "Tamatthaṃ pakāsento satthā āha –",
  "atk-s0514a3:1104": "1045.",
  "atk-s0514a3:1105": "“Āvatti parivatti ca, vasulo sammukhā rañño;",
  "atk-s0514a3:1106": "Mā no pitaraṃ avadhi, daharamhāyobbanaṃ pattā”ti.",
  "atk-s0514a3:1107": "Tattha daharamhāyobbanaṃ pattāti deva, mayaṃ taruṇadārakā, na tāva yobbanappattā, amhesupi tāva anukampāya amhākaṃ pitaraṃ mā avadhīti.",
  "atk-s0514a3:1108": "Rājā tassa paridevitaṃ sutvā bhijjamānahadayo viya hutvā assupuṇṇehi nettehi kumāraṃ āliṅgitvā “tāta, assāsaṃ paṭilabha, vissajjemi te pitara”nti vatvā gāthamāha –",
  "atk-s0514a3:1109": "1046.",
  "atk-s0514a3:1110": "“Eso te vasula pitā, samehi pitarā saha;",
  "atk-s0514a3:1111": "Dukkhaṃ kho me janayasi, vilapanto antepurasmiṃ;",
  "atk-s0514a3:1112": "Muñcetha dāni kumāre, alampi me hotu puttayaññenā”ti.",
  "atk-s0514a3:1113": "Tattha antepurasminti rājanivesanassa antare.",
  "atk-s0514a3:1114": "Puna khaṇḍahālo āgantvā āha –",
  "atk-s0514a3:1115": "1047.",
  "atk-s0514a3:1116": "“Pubbeva khosi me vutto, dukkaraṃ durabhisambhavañcetaṃ;",
  "atk-s0514a3:1117": "Atha no upakkhaṭassa yaññassa, kasmā karosi vikkhepaṃ.",
  "atk-s0514a3:1118": "1048.",
  "atk-s0514a3:1119": "“Sabbe vajanti sugatiṃ, ye yajanti yepi yājenti;",
  "atk-s0514a3:1120": "Ye cāpi anumodanti, yajantānaṃ edisaṃ mahāyañña”nti.",
  "atk-s0514a3:1121_0": "Rājā pana andhabālo puna tassa vacanena putte gaṇhāpesi. Tato khaṇḍahālo cintesi",
  "atk-s0514a3:1121_1": "– “ayaṃ rājā muducitto kālena gaṇhāpeti, kālena vissajjeti, punapi dārakānaṃ vacanena",
  "atk-s0514a3:1121_2": "putte vissajjeyya, yaññāvāṭaññeva naṃ nemī”ti. Athassa tattha gamanatthāya gāthamāha –",
  "atk-s0514a3:1122": "1049.",
  "atk-s0514a3:1123": "“Sabbaratanassa yañño upakkhaṭo, ekarāja tava paṭiyatto;",
  "atk-s0514a3:1124": "Abhinikkhamassu deva, saggaṃ gato tvaṃ pamodissasī”ti.",
  "atk-s0514a3:1125": "Tassattho – mahārāja, tava yañño sabbaratanehi upakkhaṭo paṭiyatto, idāni te abhinikkhamanakālo, tasmā abhinikkhama, yaññaṃ yajitvā saggaṃ gato pamodissasīti.",
  "atk-s0514a3:1126": "Tato bodhisattaṃ ādāya yaññāvāṭagamanakāle tassa orodhā ekatova nikkhamiṃsu. Tamatthaṃ pakāsento satthā āha –",
  "atk-s0514a3:1127": "1050.",
  "atk-s0514a3:1128": "“Daharā sattasatā etā, candakumārassa bhariyāyo;",
  "atk-s0514a3:1129": "Kese pakiritvāna, rodantiyo maggamanuyāyiṃsu.",
  "atk-s0514a3:1130": "1051.",
  "atk-s0514a3:1131": "“Aparā pana sokena, nikkhantā nandane viya devā;",
  "atk-s0514a3:1132": "Kese pakiritvāna, rodantiyo maggamanuyāyisu”nti.",
  "atk-s0514a3:1133": "Tattha nandane viya devāti nandanavane cavanadevaputtaṃ parivāretvā nikkhantadevatā viya gatā.",
  "atk-s0514a3:1134": "Ito paraṃ tāsaṃ vilāpagāthā honti –",
  "atk-s0514a3:1135": "1052.",
  "atk-s0514a3:1136": "“Kāsikasucivatthadharā, kuṇḍalino agalucandanavilittā;",
  "atk-s0514a3:1137": "Nīyanti candasūriyā, yaññatthāya ekarājassa.",
  "atk-s0514a3:1138": "1053.",
  "atk-s0514a3:1139": "“Kāsikasucivatthadharā, kuṇḍalino agalucandanavilittā;",
  "atk-s0514a3:1140": "Nīyanti candasūriyā, mātu katvā hadayasokaṃ.",
  "atk-s0514a3:1141": "1054.",
  "atk-s0514a3:1142": "“Kāsikasucivatthadharā, kuṇḍalino agalucandanavilittā;",
  "atk-s0514a3:1143": "Nīyanti candasūriyā, janassa katvā hadayasokaṃ.",
  "atk-s0514a3:1144": "1055.",
  "atk-s0514a3:1145": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1146": "Nīyanti candasūriyā, yaññatthāya ekarājassa.",
  "atk-s0514a3:1147": "1056.",
  "atk-s0514a3:1148": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1149": "Nīyanti candasūriyā, mātu katvā hadayasokaṃ.",
  "atk-s0514a3:1150": "1057.",
  "atk-s0514a3:1151": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1152": "Nīyanti candasūriyā, janassa katvā hadayasokaṃ.",
  "atk-s0514a3:1153": "1058.",
  "atk-s0514a3:1154": "“Yassu pubbe hatthivaradhuragate, hatthīhi anuvajanti;",
  "atk-s0514a3:1155": "Tyajja candasūriyā, ubhova pattikā yanti.",
  "atk-s0514a3:1156": "1059.",
  "atk-s0514a3:1157": "“Yassu pubbe assavaradhuragate, assehi anuvajanti;",
  "atk-s0514a3:1158": "Tyajja candasūriyā, ubhova pattikā yanti.",
  "atk-s0514a3:1159": "1060.",
  "atk-s0514a3:1160": "“Yassu pubbe rathavaradhuragate, rathehi anuvajanti;",
  "atk-s0514a3:1161": "Tyajja candasūriyā, ubhova pattikā yanti.",
  "atk-s0514a3:1162": "1061.",
  "atk-s0514a3:1163": "“Yehissu pubbe niyyaṃsu, tapanīyakappanehi turaṅgehi;",
  "atk-s0514a3:1164": "Tyajja candasūriyā, ubhova pattikā yantī”ti.",
  "atk-s0514a3:1165_0": "Tattha kāsikasucivatthadharāti kāsikāni sucivatthāni dhārayamānā. Candasūriyāti candakumāro",
  "atk-s0514a3:1165_1": "ca sūriyakumāro ca. Nhāpakasunhāpitāti candanacuṇṇena ubbaṭṭetvā nhāpakehi kataparikammatāya",
  "atk-s0514a3:1165_2": "sunhāpitā. Yassūti ye assu. Assūti nipātamattaṃ, ye kumāreti attho. Pubbeti ito pubbe.",
  "atk-s0514a3:1165_3": "Hatthivaradhuragateti hatthivarānaṃ dhuragate, alaṅkatahatthikkhandhavaragateti attho.",
  "atk-s0514a3:1165_4": "Assavaradhuragateti assavarapiṭṭhigate. Rathavaradhuragateti rathavaramajjhagate.",
  "atk-s0514a3:1165_5": "Niyyaṃsūti nikkhamiṃsu.",
  "atk-s0514a3:1166_0": "Evaṃ tāsu paridevantīsuyeva bodhisattaṃ nagarā nīhariṃsu. Sakalanagaraṃ saṅkhubhitvā",
  "atk-s0514a3:1166_1": "nikkhamituṃ ārabhi. Mahājane nikkhante dvārāni nappahonti. Brāhmaṇo atibahuṃ janaṃ",
  "atk-s0514a3:1166_2": "disvā “ko jānāti, kiṃ bhavissatī”ti nagaradvārāni thakāpesi. Mahājano nikkhamituṃ",
  "atk-s0514a3:1166_3": "alabhanto nagaradvārassa āsannaṭṭhāne uyyānaṃ atthi, tassa santike mahāviravaṃ ravi.",
  "atk-s0514a3:1166_4": "Tena ravena sakuṇasaṅgho saṅkhubhito ākāsaṃ pakkhandi. Mahājano taṃ taṃ sakuṇiṃ āmantetvā vilapanto āha –",
  "atk-s0514a3:1167": "1062.",
  "atk-s0514a3:1168": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1169": "Yajatettha ekarājā, sammūḷho catūhi puttehi.",
  "atk-s0514a3:1170": "1063.",
  "atk-s0514a3:1171": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1172": "Yajatettha ekarājā, sammūḷho catūhi kaññāhi.",
  "atk-s0514a3:1173": "1064.",
  "atk-s0514a3:1174": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1175": "Yajatettha ekarājā, sammūḷho catūhi mahesīti.",
  "atk-s0514a3:1176": "1065.",
  "atk-s0514a3:1177": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1178": "Yajatettha ekarājā, sammūḷho catūhi gahapatīhi.",
  "atk-s0514a3:1179": "1066.",
  "atk-s0514a3:1180": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1181": "Yajatettha ekarājā, sammūḷho catūhi hatthīhi.",
  "atk-s0514a3:1182": "1067.",
  "atk-s0514a3:1183": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1184": "Yajatettha ekarājā, sammūḷho catūhi assehi.",
  "atk-s0514a3:1185": "1068.",
  "atk-s0514a3:1186": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1187": "Yajatettha ekarājā, sammūḷho catūhi usabhehi.",
  "atk-s0514a3:1188": "1069.",
  "atk-s0514a3:1189": "“Yadi sakuṇi maṃsamicchasi, ḍayassu pubbena pupphavatiyā;",
  "atk-s0514a3:1190": "Yajatettha ekarājā, sammūḷho sabbacatukkenā”ti.",
  "atk-s0514a3:1191_0": "Tattha maṃsamicchasīti ambho sakuṇi, sace maṃsaṃ icchasi, pupphavatiyā pubbena puratthimadisāyaṃ",
  "atk-s0514a3:1191_1": "yaññāvāṭo atthi, tattha gaccha. Yajatetthāti ettha khaṇḍahālassa vacanaṃ gahetvā",
  "atk-s0514a3:1191_2": "sammūḷho ekarājā catūhi puttehi yaññaṃ yajati. Sesagāthāsupi eseva nayo.",
  "atk-s0514a3:1192": "Evaṃ mahājano tasmiṃ ṭhāne paridevitvā bodhisattassa vasanaṭṭhānaṃ gantvā pāsādaṃ padakkhiṇaṃ karonto antepure kūṭāgārauyyānādīni passanto gāthāhi paridevi –",
  "atk-s0514a3:1193": "1070.",
  "atk-s0514a3:1194": "“Ayamassa pāsādo, idaṃ antepuraṃ suramaṇīyaṃ;",
  "atk-s0514a3:1195": "Tedāni ayyaputtā, cattāro vadhāya ninnītā.",
  "atk-s0514a3:1196": "1071.",
  "atk-s0514a3:1197": "“Idamassa kūṭāgāraṃ, sovaṇṇaṃ pupphamalyavikiṇṇaṃ;",
  "atk-s0514a3:1198": "Tedāni ayyaputtā, cattāro vadhāya ninnītā.",
  "atk-s0514a3:1199": "1072.",
  "atk-s0514a3:1200": "“Idamassa uyyānaṃ, supupphitaṃ sabbakālikaṃ rammaṃ;",
  "atk-s0514a3:1201": "Tedāni ayyaputtā, cattāro vadhāya ninnītā.",
  "atk-s0514a3:1202": "1073.",
  "atk-s0514a3:1203": "“Idamassa asokavanaṃ, supupphitaṃ sabbakālikaṃ rammaṃ;",
  "atk-s0514a3:1204": "Tedāni ayyaputtā, cattāro vadhāya ninnītā.",
  "atk-s0514a3:1205": "1074.",
  "atk-s0514a3:1206": "“Idamassa kaṇikāravanaṃ, supupphitaṃ sabbakālikaṃ rammaṃ;",
  "atk-s0514a3:1207": "Tedāni ayyaputtā, cattāro vadhāya ninnītā.",
  "atk-s0514a3:1208": "1075.",
  "atk-s0514a3:1209": "“Idamassa pāṭalivanaṃ, supupphitaṃ sabbakālikaṃ rammaṃ;",
  "atk-s0514a3:1210": "Tedāni ayyaputtā, cattāro vadhāya ninnītā.",
  "atk-s0514a3:1211": "1076.",
  "atk-s0514a3:1212": "“Idamassa ambavanaṃ, supupphitaṃ sabbakālikaṃ rammaṃ;",
  "atk-s0514a3:1213": "Tedāni ayyaputtā, cattāro vadhāya ninnītā.",
  "atk-s0514a3:1214": "1077.",
  "atk-s0514a3:1215": "“Ayamassa pokkharaṇī, sañchannā padumapuṇḍarīkehi;",
  "atk-s0514a3:1216": "Nāvā ca sovaṇṇavikatā, pupphavalliyā cittā suramaṇīyā;",
  "atk-s0514a3:1217": "Tedāni ayyaputtā, cattāro vadhāya ninnītā”ti.",
  "atk-s0514a3:1218": "Tattha tedānīti idāni te candakumārappamukhā amhākaṃ ayyaputtā evarūpaṃ pāsādaṃ chaḍḍetvā vadhāya nīyanti. Sovaṇṇavikatāti suvaṇṇakhacitā.",
  "atk-s0514a3:1219": "Ettakesu ṭhānesu vilapantā puna hatthisālādīni upasaṅkamitvā āhaṃsu –",
  "atk-s0514a3:1220": "1078.",
  "atk-s0514a3:1221": "“Idamassa hatthiratanaṃ, erāvaṇo gajo balī dantī;",
  "atk-s0514a3:1222": "Tedāni ayyaputtā, cattāro vadhāya ninnītā.",
  "atk-s0514a3:1223": "1079.",
  "atk-s0514a3:1224": "“Idamassa assaratanaṃ, ekakhuro asso;",
  "atk-s0514a3:1225": "Tedāni ayyaputtā, cattāro vadhāya ninnītā.",
  "atk-s0514a3:1226": "1080.",
  "atk-s0514a3:1227": "“Ayamassa assaratho, sāḷiyanigghoso subho ratanavicitto;",
  "atk-s0514a3:1228": "Yatthassu ayyaputtā, sobhiṃsu nandane viya devā;",
  "atk-s0514a3:1229": "Tedāni ayyaputtā, cattāro vadhāya ninnītā.",
  "atk-s0514a3:1230": "1081.",
  "atk-s0514a3:1231": "“Kathaṃ nāma sāmasamasundarehi, candanamudukagattehi;",
  "atk-s0514a3:1232": "Rājā yajissate yaññaṃ, sammūḷho catūhi puttehi.",
  "atk-s0514a3:1233": "1082.",
  "atk-s0514a3:1234": "“Kathaṃ nāma sāmasamasundarāhi, candanamudukagattāhi;",
  "atk-s0514a3:1235": "Rājā yajissate yaññaṃ, sammūḷho catūhi kaññāhi.",
  "atk-s0514a3:1236": "1083.",
  "atk-s0514a3:1237": "“Kathaṃ nāma sāmasamasundarāhi, candanamudukagattāhi;",
  "atk-s0514a3:1238": "Rājā yajissate yaññaṃ, sammūḷho catūhi mahesīhi.",
  "atk-s0514a3:1239": "1084.",
  "atk-s0514a3:1240": "“Kathaṃ nāma sāmasamasundarehi, candanamudukagattehi;",
  "atk-s0514a3:1241": "Rājā yajissate yaññaṃ, sammūḷho catūhi gahapatīhi.",
  "atk-s0514a3:1242": "1085.",
  "atk-s0514a3:1243": "“Yathā honti gāmanigamā, suññā amanussakā brahāraññā;",
  "atk-s0514a3:1244": "Tathā hessati pupphavatiyā, yiṭṭhesu candasūriyesū”ti.",
  "atk-s0514a3:1245_0": "Tattha erāvaṇoti tassa hatthino nāmaṃ. Ekakhuroti abhinnakhuro. Sāḷiyanigghosoti",
  "atk-s0514a3:1245_1": "gamanakāle sāḷikānaṃ viya madhurena nigghosena samannāgato. Kathaṃ nāmāti kena nāma",
  "atk-s0514a3:1245_2": "kāraṇena. Sāmasamasundarehīti suvaṇṇasāmehi ca aññamaññaṃ jātiyā samehi ca niddosatāya",
  "atk-s0514a3:1245_3": "sundarehi. Candanamudukagattehīti lohitacandanalittagattehi. Brahāraññāti yathā te",
  "atk-s0514a3:1245_4": "gāmanigamā suññā nimmanussā brahāraññā honti, tathā pupphavatiyāpi yaññe yiṭṭhesu",
  "atk-s0514a3:1245_5": "rājaputtesu suññā araññasadisā bhavissatīti.",
  "atk-s0514a3:1246_0": "Atha mahājano bahi nikkhamituṃ alabhanto antonagareyeva vicaranto paridevi. Bodhisattopi",
  "atk-s0514a3:1246_1": "yaññāvāṭaṃ nīto. Athassa mātā gotamī nāma devī “puttānaṃ me jīvitaṃ dehi, devā”ti",
  "atk-s0514a3:1246_2": "rañño pādamūle parivattitvā paridevamānā āha –",
  "atk-s0514a3:1247": "1086.",
  "atk-s0514a3:1248": "“Ummattikā bhavissāmi, bhūnahatā paṃsunā ca parikiṇṇā;",
  "atk-s0514a3:1249": "Sace candavaraṃ hanti, pāṇā me deva rujjhanti.",
  "atk-s0514a3:1250": "1087.",
  "atk-s0514a3:1251": "“Ummattikā bhavissāmi, bhūnahatā paṃsunā ca parikiṇṇā;",
  "atk-s0514a3:1252": "Sace sūriyavaraṃ hanti, pāṇā me deva rujjhantī”ti.",
  "atk-s0514a3:1253": "Tattha bhūnahatāti hatavuḍḍhi. Paṃsunā ca parikiṇṇāti paṃsuparikiṇṇasarīrā ummattikā hutvā vicarissāmi.",
  "atk-s0514a3:1254_0": "Sā evaṃ paridevantīpi rañño santikā kiñci kathaṃ alabhitvā “mama putto tumhākaṃ kujjhitvā",
  "atk-s0514a3:1254_1": "gato bhavissati, kissa naṃ tumhe na nivattethā”ti kumārassa catasso bhariyāyo āliṅgitvā paridevantī āha –",
  "atk-s0514a3:1255": "1088.",
  "atk-s0514a3:1256": "“Kinnumā na ramāpeyyuṃ, aññamaññaṃ piyaṃvadā;",
  "atk-s0514a3:1257": "Ghaṭṭikā uparikkhī ca, pokkharaṇī ca bhārikā;",
  "atk-s0514a3:1258": "Candasūriyesu naccantiyo, samā tāsaṃ na vijjatī”ti.",
  "atk-s0514a3:1259_0": "Tattha kinnumā na ramāpeyyunti kena kāraṇena imā ghaṭṭikātiādikā catasso aññamaññaṃ",
  "atk-s0514a3:1259_1": "piyaṃvadā candasūriyakumārānaṃ santike naccantiyo mama putte na ramāpayiṃsu, ukkaṇṭhāpayiṃsu.",
  "atk-s0514a3:1259_2": "Sakalajambudīpasmiñhi nacce vā gīte vā samā aññā kāci tāsaṃ na vijjatīti attho.",
  "atk-s0514a3:1260": "Iti sā suṇhāhi saddhiṃ paridevitvā aññaṃ gahetabbaggahaṇaṃ apassantī khaṇḍahālaṃ akkosamānā aṭṭha gāthā abhāsi –",
  "atk-s0514a3:1261": "1089.",
  "atk-s0514a3:1262": "“Imaṃ mayhaṃ hadayasokaṃ, paṭimuñcatu khaṇḍahāla tava mātā;",
  "atk-s0514a3:1263": "Yo mayhaṃ hadayasoko, candamhi vadhāya ninnīte.",
  "atk-s0514a3:1264": "1090.",
  "atk-s0514a3:1265": "“Imaṃ mayhaṃ hadayasokaṃ, paṭimuñcatu khaṇḍahāla tava mātā;",
  "atk-s0514a3:1266": "Yo mayhaṃ hadayasoko, sūriyamhi vadhāya ninnīte.",
  "atk-s0514a3:1267": "1091.",
  "atk-s0514a3:1268": "“Imaṃ mayhaṃ hadayasokaṃ, paṭimuñcatu khaṇḍahāla tava jāyā;",
  "atk-s0514a3:1269": "Yo mayhaṃ hadayasoko, candamhi vadhāya ninnīte.",
  "atk-s0514a3:1270": "1092.",
  "atk-s0514a3:1271": "“Imaṃ mayhaṃ hadayasokaṃ, paṭimuñcatu khaṇḍahāla tava jāyā;",
  "atk-s0514a3:1272": "Yo mayhaṃ hadayasoko, sūriyamhi vadhāya ninnīte.",
  "atk-s0514a3:1273": "1093.",
  "atk-s0514a3:1274": "“Mā ca putte mā ca patiṃ, addakkhi khaṇḍahāla tava mātā;",
  "atk-s0514a3:1275": "Yo ghātesi kumāre, adūsake sīhasaṅkāse.",
  "atk-s0514a3:1276": "1094.",
  "atk-s0514a3:1277": "“Mā ca putte mā ca patiṃ, addakkhi khaṇḍahāla tava mātā;",
  "atk-s0514a3:1278": "Yo ghātesi kumāre, apekkhite sabbalokassa.",
  "atk-s0514a3:1279": "1095.",
  "atk-s0514a3:1280": "“Mā ca putte mā ca patiṃ, addakkhi khaṇḍahāla tava jāyā;",
  "atk-s0514a3:1281": "Yo ghātesi kumāre, adūsake sīhasaṅkāse.",
  "atk-s0514a3:1282": "1096.",
  "atk-s0514a3:1283": "“Mā ca putte mā ca patiṃ, addakkhi khaṇḍahāla tava jāyā;",
  "atk-s0514a3:1284": "Yo ghātesi kumāre, apekkhite sabbalokassā”ti.",
  "atk-s0514a3:1285": "Tattha imaṃ mayhanti mayhaṃ imaṃ hadayasokaṃ dukkhaṃ. Paṭimuñcatūti pavisatu pāpuṇātu. Yo ghātesīti yo tvaṃ ghātesi. Apekkhiteti sabbalokena olokite dissamāne māresīti attho.",
  "atk-s0514a3:1286": "Bodhisatto yaññāvāṭepi pitaraṃ yācanto āha –",
  "atk-s0514a3:1287": "1097.",
  "atk-s0514a3:1288": "“Mā no deva avadhi, dāse no dehi khaṇḍahālassa;",
  "atk-s0514a3:1289": "Api nigaḷabandhakāpi, hatthī asse ca pālema.",
  "atk-s0514a3:1290": "1098.",
  "atk-s0514a3:1291": "“Mā no deva avadhi, dāse no dehi khaṇḍahālassa;",
  "atk-s0514a3:1292": "Api nigaḷabandhakāpi, hatthichakaṇāni ujjhema.",
  "atk-s0514a3:1293": "1099.",
  "atk-s0514a3:1294": "“Mā no deva avadhi, dāse no dehi khaṇḍahālassa;",
  "atk-s0514a3:1295": "Api nigaḷabandhakāpi, assachakaṇāni ujjhema.",
  "atk-s0514a3:1296": "1100.",
  "atk-s0514a3:1297": "“Mā no deva avadhi, dāse no dehi khaṇḍahālassa;",
  "atk-s0514a3:1298": "Yassa honti tava kāmā, api raṭṭhā pabbājitā;",
  "atk-s0514a3:1299": "Bhikkhācariyaṃ carissāma.",
  "atk-s0514a3:1300": "1101.",
  "atk-s0514a3:1301": "“Dibbaṃ deva upayācanti, puttatthikāpi daliddā;",
  "atk-s0514a3:1302": "Paṭibhānānipi hitvā, putte na labhanti ekaccā.",
  "atk-s0514a3:1303": "1102.",
  "atk-s0514a3:1304": "“Āsīsikāni karonti, puttā no jāyantu tato paputtā;",
  "atk-s0514a3:1305": "Atha no akāraṇasmā, yaññatthāya deva ghātesi.",
  "atk-s0514a3:1306": "1103.",
  "atk-s0514a3:1307": "“Upayācitakena puttaṃ labhanti, mā tāta no aghātesi;",
  "atk-s0514a3:1308": "Mā kicchāladdhakehi puttehi, yajittho imaṃ yaññaṃ.",
  "atk-s0514a3:1309": "1104.",
  "atk-s0514a3:1310": "“Upayācitakena puttaṃ labhanti, mā tāta no aghātesi;",
  "atk-s0514a3:1311": "Mā kapaṇaladdhakehi puttehi, ammāya no vippavāsehī”ti.",
  "atk-s0514a3:1312_0": "Tattha dibbanti deva, aputtikā daliddāpi nāriyo puttatthikā hutvā bahuṃ paṇṇākāraṃ",
  "atk-s0514a3:1312_1": "karitvā puttaṃ vā dhītaraṃ vā labhāmāti dibyaṃ upayācanti. Paṭibhānānipi hitvāti",
  "atk-s0514a3:1312_2": "dohaḷāni chaḍḍetvāpi, alabhitvāpīti attho. Idaṃ vuttaṃ hoti – mahārāja, nārīnañhi",
  "atk-s0514a3:1312_3": "uppannaṃ dohaḷaṃ alabhitvā gabbho sussitvā nassati. Tattha ekaccā yācantāpi putte",
  "atk-s0514a3:1312_4": "alabhamānā, kāci laddhampi dohaḷaṃ pahāya aparibhuñjitvā na labhanti, kāci dohaḷaṃ",
  "atk-s0514a3:1312_5": "alabhamānā na labhanti. Mayhaṃ pana mātā uppannaṃ dohaḷaṃ labhitvā paribhuñjitvā",
  "atk-s0514a3:1312_6": "uppannaṃ gabbhaṃ anāsetvā putte paṭilabhi. Evaṃ paṭiladdhe mā no avadhīti yācati.",
  "atk-s0514a3:1313_0": "Āsīsikānīti mahārāja, ime sattā āsīsaṃ karonti. Kinti? Puttā no jāyantūti. Tato paputtāti",
  "atk-s0514a3:1313_1": "puttānampi no puttā jāyantūti. Atha no akāraṇasmāti atha tvaṃ amhe akāraṇena yaññatthāya",
  "atk-s0514a3:1313_2": "ghātesi. Upayācitakenāti devatānaṃ āyācanena. Kapaṇaladdhakehīti kapaṇā viya hutvā",
  "atk-s0514a3:1313_3": "laddhakehi. Puttehīti amhehi saddhiṃ amhākaṃ ammāya mā vippavāsehi, mā no mātarā",
  "atk-s0514a3:1313_4": "saddhiṃ vippavāsaṃ karīti vadati.",
  "atk-s0514a3:1314": "So evaṃ vadantopi pitu santikā kiñci kathaṃ alabhitvā mātu pādamūle nipatitvā paridevamāno āha –",
  "atk-s0514a3:1315": "1105.",
  "atk-s0514a3:1316": "“Bahudukkhā posiya candaṃ, amma tuvaṃ jīyase puttaṃ;",
  "atk-s0514a3:1317": "Vandāmi kho te pāde, labhataṃ tāto paralokaṃ.",
  "atk-s0514a3:1318": "1106.",
  "atk-s0514a3:1319": "“Handa ca maṃ upagūha, pāde te amma vandituṃ dehi;",
  "atk-s0514a3:1320": "Gacchāmi dāni pavāsaṃ, yaññatthāya ekarājassa.",
  "atk-s0514a3:1321": "1107.",
  "atk-s0514a3:1322": "“Handa ca maṃ upagūha, pāde te amma vandituṃ dehi;",
  "atk-s0514a3:1323": "Gacchāmi dāni pavāsaṃ, mātu katvā hadayasokaṃ.",
  "atk-s0514a3:1324": "1108.",
  "atk-s0514a3:1325": "“Handa ca maṃ upagūha, pāde te amma vandituṃ dehi;",
  "atk-s0514a3:1326": "Gacchāmi dāni pavāsaṃ, janassa katvā hadayasoka”nti.",
  "atk-s0514a3:1327_0": "Tattha bahudukkhā posiyāti bahūhi dukkhehi posiya. Candanti maṃ candakumāraṃ evaṃ",
  "atk-s0514a3:1327_1": "posetvā idāni, amma, tvaṃ jīyase puttaṃ. Labhataṃ tāto paralokanti pitā me bhogasampannaṃ",
  "atk-s0514a3:1327_2": "paralokaṃ labhatu. Upagūhāti āliṅga parissaja. Pavāsanti puna anāgamanāya accantaṃ",
  "atk-s0514a3:1327_3": "vippavāsaṃ gacchāmi.",
  "atk-s0514a3:1328": "Athassa mātā paridevantī catasso gāthā abhāsi –",
  "atk-s0514a3:1329": "1109.",
  "atk-s0514a3:1330": "“Handa ca padumapattānaṃ, moḷiṃ bandhassu gotamiputta;",
  "atk-s0514a3:1331": "Campakadalamissāyo, esā te porāṇikā pakati.",
  "atk-s0514a3:1332": "1110.",
  "atk-s0514a3:1333": "“Handa ca vilepanaṃ te, pacchimakaṃ candanaṃ vilimpassu;",
  "atk-s0514a3:1334": "Yehi ca suvilitto, sobhasi rājaparisāyaṃ.",
  "atk-s0514a3:1335": "1111.",
  "atk-s0514a3:1336": "“Handa ca mudukāni vatthāni, pacchimakaṃ kāsikaṃ nivāsehi;",
  "atk-s0514a3:1337": "Yehi ca sunivattho, sobhasi rājaparisāyaṃ.",
  "atk-s0514a3:1338": "1112.",
  "atk-s0514a3:1339": "“Muttāmaṇikanakavibhūsitāni, gaṇhassu hatthābharaṇāni;",
  "atk-s0514a3:1340": "Yehi ca hatthābharaṇehi, sobhasi rājaparisāya”nti.",
  "atk-s0514a3:1341_0": "Tattha padumapattānanti padumapattaveṭhanaṃ nāmekaṃ pasādhanaṃ, taṃ sandhāyevamāha.",
  "atk-s0514a3:1341_1": "Tava vippakiṇṇaṃ moḷiṃ ukkhipitvā padumapattaveṭhanena yojetvā bandhāti attho. Gotamiputtāti",
  "atk-s0514a3:1341_2": "candakumāraṃ ālapati. Campakadalamissāyoti abbhantarimehi campakadalehi missitā vaṇṇagandhasampannā",
  "atk-s0514a3:1341_3": "nānāpupphamālā pilandhassu. Esā teti esā tava porāṇikā pakati, tameva gaṇhassu puttāti",
  "atk-s0514a3:1341_4": "paridevati. Yehi cāti yehi lohitacandanavilepanehi vilitto rājaparisāya sobhasi,",
  "atk-s0514a3:1341_5": "tāni vilimpassūti attho. Kāsikanti satasahassagghanakaṃ kāsikavatthaṃ. Gaṇhassūti pilandhassu.",
  "atk-s0514a3:1342": "Idānissa candā nāma aggamahesī tassa pādamūle nipatitvā paridevamānā āha –",
  "atk-s0514a3:1343": "1113.",
  "atk-s0514a3:1344": "“Na hi nūnāyaṃ raṭṭhapālo, bhūmipati janapadassa dāyādo;",
  "atk-s0514a3:1345": "Lokissaro mahanto, putte snehaṃ janayatī”ti.",
  "atk-s0514a3:1346": "Taṃ sutvā rājā gāthamāha –",
  "atk-s0514a3:1347": "1114.",
  "atk-s0514a3:1348": "“Mayhampi piyā puttā, attā ca piyo tumhe ca bhariyāyo;",
  "atk-s0514a3:1349": "Saggañca patthayāno, tenāhaṃ ghātayissāmī”ti.",
  "atk-s0514a3:1350_0": "Tassattho – kiṃkāraṇā puttasinehaṃ na janemi? Na kevalaṃ gotamiyā eva, atha kho mayhampi",
  "atk-s0514a3:1350_1": "piyā puttā, tathā attā ca tumhe ca suṇhāyo bhariyāyo ca piyāyeva. Evaṃ santepi saggañca",
  "atk-s0514a3:1350_2": "patthayāno ahaṃ saggaṃ patthento, tena kāraṇena ete ghātayissāmi, mā cintayittha,",
  "atk-s0514a3:1350_3": "sabbepete mayā saddhiṃ devalokaṃ ekato gamissantīti.",
  "atk-s0514a3:1351": "Candā āha –",
  "atk-s0514a3:1352": "1115.",
  "atk-s0514a3:1353": "“Maṃ paṭhamaṃ ghātehi, mā me hadayaṃ dukkhaṃ phālesi;",
  "atk-s0514a3:1354": "Alaṅkato sundarako, putto deva tava sukhumālo.",
  "atk-s0514a3:1355": "1116.",
  "atk-s0514a3:1356": "“Handayya maṃ hanassu, paraloke candakena hessāmi;",
  "atk-s0514a3:1357": "Puññaṃ karassu vipulaṃ, vicarāma ubhopi paraloke”ti.",
  "atk-s0514a3:1358_0": "Tattha paṭhamanti deva, mama sāmikato paṭhamataraṃ maṃ ghātehi. Dukkhanti candassa",
  "atk-s0514a3:1358_1": "maraṇadukkhaṃ mama hadayaṃ mā phālesi. Alaṅkatoti ayaṃ mama ekova alaṃ pariyattoti",
  "atk-s0514a3:1358_2": "evaṃ alaṅkato. Evarūpaṃ nāma puttaṃ mā ghātayi, mahārājāti dīpeti. Handayyāti handa,",
  "atk-s0514a3:1358_3": "ayya, rājānaṃ ālapantī evamāha. Paraloke candakenāti candena saddhiṃ paraloke bhavissāmi.",
  "atk-s0514a3:1358_4": "Vicarāma ubhopi paraloketi tayā ekato ghātitā ubhopi paraloke sukhaṃ anubhavantā",
  "atk-s0514a3:1358_5": "vicarāma, mā no saggantarāyamakāsīti.",
  "atk-s0514a3:1359": "Rājā āha –",
  "atk-s0514a3:1360": "1117.",
  "atk-s0514a3:1361": "“Mā tvaṃ cande rucci maraṇaṃ, bahukā tava devarā visālakkhi;",
  "atk-s0514a3:1362": "Te taṃ ramayissanti, yiṭṭhasmiṃ gotamiputte”ti.",
  "atk-s0514a3:1363": "Tattha mā tvaṃ cande ruccīti mā tvaṃ attano maraṇaṃ rocesi. “Mā ruddī”tipi pāṭho, mā rodīti attho. Devarāti patibhātukā.",
  "atk-s0514a3:1364": "Tato paraṃ satthā –",
  "atk-s0514a3:1365": "1118.",
  "atk-s0514a3:1366": "“Evaṃ vutte candā attānaṃ, hanti hatthatalakehī”ti. – upaḍḍhagāthamāha;",
  "atk-s0514a3:1367": "Tato paraṃ tassāyeva vilāpo hoti –",
  "atk-s0514a3:1368": "“Alamettha jīvitena, pissāmi visaṃ marissāmi.",
  "atk-s0514a3:1369": "1119.",
  "atk-s0514a3:1370": "“Na hi nūnimassa rañño, mittāmaccā ca vijjare suhadā;",
  "atk-s0514a3:1371": "Ye na vadanti rājānaṃ, ‘mā ghātayi orase putte’.",
  "atk-s0514a3:1372": "1120.",
  "atk-s0514a3:1373": "“Na hi nūnimassa rañño, ñātī mittā ca vijjare suhadā;",
  "atk-s0514a3:1374": "Ye na vadanti rājānaṃ, ‘mā ghātayi atraje putte’.",
  "atk-s0514a3:1375": "1121.",
  "atk-s0514a3:1376": "“Ime tepi mayhaṃ puttā, guṇino kāyūradhārino rāja;",
  "atk-s0514a3:1377": "Tehipi yajassu yaññaṃ, atha muñcatu gotamiputte.",
  "atk-s0514a3:1378": "1122.",
  "atk-s0514a3:1379": "“Bilasataṃ maṃ katvāna, yajassu sattadhā mahārāja;",
  "atk-s0514a3:1380": "Mā jeṭṭhaputtamavadhi, adūsakaṃ sīhasaṅkāsaṃ.",
  "atk-s0514a3:1381": "1123.",
  "atk-s0514a3:1382": "“Bilasataṃ maṃ katvāna, yajassu sattadhā mahārāja;",
  "atk-s0514a3:1383": "Mā jeṭṭhaputtamavadhi, apekkhitaṃ sabbalokassā”ti.",
  "atk-s0514a3:1384_0": "Tattha evanti evaṃ andhabālena ekarājena vutte. Hantīti “kiṃ nāmetaṃ kathesī”ti vatvā",
  "atk-s0514a3:1384_1": "hatthatalehi attānaṃ hanti. Pissāmīti pivissāmi. Ime tepīti vasulakumāraṃ ādiṃ katvā",
  "atk-s0514a3:1384_2": "sesadārake hatthe gahetvā rañño pādamūle ṭhitā evamāha. Guṇinoti mālāguṇaābharaṇehi",
  "atk-s0514a3:1384_3": "samannāgatā. Kāyūradhārinoti kāyūrapasādhanadharā. Bilasatanti mahārāja, maṃ ghātetvā",
  "atk-s0514a3:1384_4": "koṭṭhāsasataṃ katvā sattadhā sattasu ṭhānesu yaññaṃ yajassu.",
  "atk-s0514a3:1385_0": "Iti sā rañño santike imāhi gāthāhi paridevitvā assāsaṃ alabhamānā bodhisattasseva",
  "atk-s0514a3:1385_1": "santikaṃ gantvā paridevamānā aṭṭhāsi. Atha naṃ so āha – “cande, mayā jīvamānena tuyhaṃ",
  "atk-s0514a3:1385_2": "tasmiṃ tasmiṃ vatthusmiṃ subhaṇite sukathite uccāvacāni maṇimuttādīni bahūni ābharaṇāni",
  "atk-s0514a3:1385_3": "dinnāni, ajja pana te idaṃ pacchimadānaṃ, sarīrāruḷhaṃ ābharaṇaṃ dammi, gaṇhāhi na”nti.",
  "atk-s0514a3:1385_4": "Imamatthaṃ pakāsento satthā āha –",
  "atk-s0514a3:1386": "1124.",
  "atk-s0514a3:1387": "“Bahukā tava dinnābharaṇā, uccāvacā subhaṇitamhi;",
  "atk-s0514a3:1388": "Muttāmaṇiveḷuriyā, etaṃ te pacchimakaṃ dāna”nti.",
  "atk-s0514a3:1389": "Candādevīpi taṃ sutvā tato parāhi navahi gāthāhi vilapi –",
  "atk-s0514a3:1390": "1125.",
  "atk-s0514a3:1391": "“Yesaṃ pubbe khandhesu, phullā mālāguṇā vivattiṃsu;",
  "atk-s0514a3:1392": "Tesajjapi sunisito, nettiṃso vivattissati khandhesu.",
  "atk-s0514a3:1393": "1126.",
  "atk-s0514a3:1394": "“Yesaṃ pubbe khandhesu, cittā mālāguṇā vivattiṃsu;",
  "atk-s0514a3:1395": "Tesajjapi sunisito, nettiṃso vivattissati khandhesu.",
  "atk-s0514a3:1396": "1127.",
  "atk-s0514a3:1397": "“Aciraṃ vata nettiṃso, vivattissaki rājaputtānaṃ khandhesu;",
  "atk-s0514a3:1398": "Atha mama hadayaṃ na phalati, tāva daḷhabandhañca me āsi.",
  "atk-s0514a3:1399": "1128.",
  "atk-s0514a3:1400": "“Kāsikasucivatthadharā, kuṇḍalino agalucandanavilittā;",
  "atk-s0514a3:1401": "Niyyātha candasūriyā, yaññatthāya ekarājassa.",
  "atk-s0514a3:1402": "1129.",
  "atk-s0514a3:1403": "“Kāsikasucivatthadharā, kuṇḍalino agalucandanavilittā;",
  "atk-s0514a3:1404": "Niyyātha candasūriyā, mātu katvā hadayasokaṃ.",
  "atk-s0514a3:1405": "1130.",
  "atk-s0514a3:1406": "“Kāsikasucivatthadharā, kuṇḍalino agalucandanavilittā;",
  "atk-s0514a3:1407": "Niyyātha candasūriyā, janassa katvā hadayasokaṃ.",
  "atk-s0514a3:1408": "1131.",
  "atk-s0514a3:1409": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1410": "Niyyātha candasūriyā, yaññatthāya ekarājassa.",
  "atk-s0514a3:1411": "1132.",
  "atk-s0514a3:1412": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1413": "Niyyātha candasūriyā, mātu katvā hadayasokaṃ.",
  "atk-s0514a3:1414": "1133.",
  "atk-s0514a3:1415": "“Maṃsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1416": "Niyyātha candasūriyā, janassa katvā hadayasoka”nti.",
  "atk-s0514a3:1417_0": "Tattha mālāguṇāti pupphadāmāni. Tesajjāti tesaṃ ajja. Nettiṃsoti asi. Vivattissatīti",
  "atk-s0514a3:1417_1": "patissati. Aciraṃ vatāti acirena vata. Na phalatīti na bhijjati. Tāva daḷhabandhañca",
  "atk-s0514a3:1417_2": "me āsīti ativiya thirabandhanaṃ me hadayaṃ bhavissatīti attho. Niyyāthāti gacchatha.",
  "atk-s0514a3:1418_0": "Evaṃ tassā paridevantiyāva yaññāvāṭe sabbakammaṃ niṭṭhāsi. Rājaputtaṃ netvā gīvaṃ",
  "atk-s0514a3:1418_1": "onāmetvā nisīdāpesuṃ. Khaṇḍahālo suvaṇṇapātiṃ upanāmetvā khaggaṃ ādāya “tassa gīvaṃ",
  "atk-s0514a3:1418_2": "chindissāmī”ti aṭṭhāsi. Taṃ disvā candādevī “aññaṃ me paṭisaraṇaṃ natthi, attano",
  "atk-s0514a3:1418_3": "saccabalena sāmikassa sotthiṃ karissāmī”ti añjaliṃ paggayha parisāya antare vicarantī",
  "atk-s0514a3:1418_4": "saccakiriyaṃ akāsi. Tamatthaṃ pakāsento satthā āha –",
  "atk-s0514a3:1419": "1134.",
  "atk-s0514a3:1420": "“Sabbasmiṃ upakkhaṭasmiṃ, nisīdite candasmiṃ yaññatthāya;",
  "atk-s0514a3:1421": "Pañcālarājadhītā pañjalikā, sabbaparisāya samanupariyāyi.",
  "atk-s0514a3:1422": "1135.",
  "atk-s0514a3:1423": "“Yena saccena khaṇḍahālo, pāpakammaṃ karoti dummedho;",
  "atk-s0514a3:1424": "Etena saccavajjena, samaṅginī sāmikena homi.",
  "atk-s0514a3:1425": "1136.",
  "atk-s0514a3:1426": "“Ye idhatthi amanussā, yāni ca yakkhabhūtabhabyāni;",
  "atk-s0514a3:1427": "Karontu me veyyāvaṭikaṃ, samaṅginī sāmikena homi.",
  "atk-s0514a3:1428": "1137.",
  "atk-s0514a3:1429": "“Yā devatā idhāgatā, yāni ca yakkhabhūtabhabyāni;",
  "atk-s0514a3:1430": "Saraṇesiniṃ anāthaṃ tāyatha maṃ, yācāmahaṃ pati māhaṃ ajeyya”nti.",
  "atk-s0514a3:1431_0": "Tattha upakkhaṭasminti sabbasmiṃ yaññasambhāre sajjite paṭiyatte. Samaṅginīti sampayuttā",
  "atk-s0514a3:1431_1": "ekasaṃvāsā. Ye idhatthīti ye idha atthi. Yakkhabhūtabhabyānīti devasaṅkhātā yakkhā",
  "atk-s0514a3:1431_2": "ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni",
  "atk-s0514a3:1431_3": "ca. Veyyāvaṭikanti mayhaṃ veyyāvaccaṃ karontu. Tāyatha manti rakkhatha maṃ. Yācāmahanti",
  "atk-s0514a3:1431_4": "ahaṃ vo yācāmi. Pati māhanti patiṃ ahaṃ mā ajeyyaṃ.",
  "atk-s0514a3:1432": "Atha sakko devarājā tassā paridevasaddaṃ sutvā taṃ pavattiṃ ñatvā jalitaṃ ayakūṭaṃ ādāya gantvā rājānaṃ tāsetvā sabbe vissajjāpesi. Tamatthaṃ pakāsento satthā āha –",
  "atk-s0514a3:1433": "1138.",
  "atk-s0514a3:1434": "“Taṃ sutvā amanusso, ayokūṭaṃ paribbhametvāna;",
  "atk-s0514a3:1435": "Bhayamassa janayanto, rājānaṃ idamavoca.",
  "atk-s0514a3:1436": "1139.",
  "atk-s0514a3:1437": "“Bujjhassu kho rājakali, mā tāhaṃ matthakaṃ nitāḷesiṃ;",
  "atk-s0514a3:1438": "Mā jeṭṭhaputtamavadhi, adūsakaṃ sīhasaṅkāsaṃ.",
  "atk-s0514a3:1439": "1140.",
  "atk-s0514a3:1440": "“Ko te diṭṭho rājakali, puttabhariyāyo haññamānāyo;",
  "atk-s0514a3:1441": "Seṭṭhi ca gahapatayo, adūsakā saggakāmā hi.",
  "atk-s0514a3:1442": "1141.",
  "atk-s0514a3:1443": "“Taṃ sutvā khaṇḍahālo, rājā ca abbhutamidaṃ disvāna;",
  "atk-s0514a3:1444": "Sabbesaṃ bandhanāni mocesuṃ, yathā taṃ anupaghātaṃ.",
  "atk-s0514a3:1445": "1142.",
  "atk-s0514a3:1446": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1447": "Sabbe ekekaleḍḍukamadaṃsu, esa vadho khaṇḍahālassā”ti.",
  "atk-s0514a3:1448_0": "Tattha amanussoti sakko devarājā. Bujjhassūti jānassu sallakkhehi. Rājakalīti rājakāḷakaṇṇi",
  "atk-s0514a3:1448_1": "rājalāmaka. Mā tāhanti pāparāja, bujjha, mā te ahaṃ matthakaṃ nitāḷesiṃ. Ko te diṭṭhoti",
  "atk-s0514a3:1448_2": "kuhiṃ tayā diṭṭhapubbo. Saggakāmā hīti ettha hīti nipātamattaṃ, saggakāmā saggaṃ",
  "atk-s0514a3:1448_3": "patthayamānāti attho. Taṃ sutvāti, bhikkhave, taṃ sakkassa vacanaṃ khaṇḍahālo sutvā.",
  "atk-s0514a3:1448_4": "Abbhutamidanti rājā ca idaṃ sakkassa dassanaṃ pubbe abhūtaṃ disvā. Yathā tanti yathā",
  "atk-s0514a3:1448_5": "anupaghātaṃ pāṇaṃ mocenti, evameva mocesuṃ. Ekekaleḍḍukamadaṃsūti bhikkhave, yattakā",
  "atk-s0514a3:1448_6": "tasmiṃ yaññāvāṭe samāgatā, sabbe ekakolāhalaṃ katvā khaṇḍahālassa ekekaleḍḍupahāraṃ",
  "atk-s0514a3:1448_7": "adaṃsu. Esa vadhoti esova khaṇḍahālassa vadho ahosi, tattheva naṃ jīvitakkhayaṃ pāpesunti attho.",
  "atk-s0514a3:1449_0": "Taṃ pana māretvā mahājano rājānaṃ māretuṃ ārabhi. Bodhisatto pitaraṃ parissajitvā",
  "atk-s0514a3:1449_1": "māretuṃ na adāsi. Mahājano “jīvitaṃ etassa pāparañño dema, chattaṃ panassa nagare",
  "atk-s0514a3:1449_2": "ca vāsaṃ na dassāma, caṇḍālaṃ katvā bahinagare vasāpessāmā”ti vatvā rājavesaṃ hāretvā",
  "atk-s0514a3:1449_3": "kāsāvaṃ nivāsāpetvā haliddipilotikāya sīsaṃ veṭhetvā caṇḍālaṃ katvā caṇḍālavasanaṭṭhānaṃ",
  "atk-s0514a3:1449_4": "taṃ pahiṇi. Ye panetaṃ pasughātayaññaṃ yajiṃsu ceva yajāpesuñca anumodiṃsu ca, sabbe",
  "atk-s0514a3:1449_5": "nirayaparāyaṇāva ahesuṃ. Tamatthaṃ pakāsento satthā āha –",
  "atk-s0514a3:1450": "1143.",
  "atk-s0514a3:1451": "“Sabbe paviṭṭhā nirayaṃ, yathā taṃ pāpakaṃ karitvāna;",
  "atk-s0514a3:1452": "Na hi pāpakammaṃ katvā, labbhā sugatiṃ ito gantu”nti.",
  "atk-s0514a3:1453": "Sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṃ abhisiñci. Tamatthaṃ pakāsento satthā āha –",
  "atk-s0514a3:1454": "1144.",
  "atk-s0514a3:1455": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1456": "Candaṃ abhisiñciṃsu, samāgatā rājaparisā ca.",
  "atk-s0514a3:1457": "1145.",
  "atk-s0514a3:1458": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1459": "Candaṃ abhisiñciṃsu, samāgatā rājakaññāyo ca.",
  "atk-s0514a3:1460": "1146.",
  "atk-s0514a3:1461": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1462": "Candaṃ abhisiñciṃsu, samāgatā devaparisā ca.",
  "atk-s0514a3:1463": "1147.",
  "atk-s0514a3:1464": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1465": "Candaṃ abhisiñciṃsu, samāgatā devakaññāyo ca.",
  "atk-s0514a3:1466": "1148.",
  "atk-s0514a3:1467": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1468": "Celukkhepamakaruṃ, samāgatā rājaparisā ca.",
  "atk-s0514a3:1469": "1149.",
  "atk-s0514a3:1470": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1471": "Celukkhepamakaruṃ, samāgatā rājakaññāyo ca.",
  "atk-s0514a3:1472": "1150.",
  "atk-s0514a3:1473": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1474": "Celukkhepamakaruṃ, samāgatā devaparisā ca.",
  "atk-s0514a3:1475": "1151.",
  "atk-s0514a3:1476": "“Sabbesu vippamuttesu, ye tattha samāgatā tadā āsuṃ;",
  "atk-s0514a3:1477": "Celukkhepamakaruṃ, samāgatā devakaññāyo ca.",
  "atk-s0514a3:1478": "1152.",
  "atk-s0514a3:1479": "“Sabbesu vippamuttesu, bahū ānanditā ahuṃ;",
  "atk-s0514a3:1480": "Nandiṃ pavesi nagaraṃ, bandhanā mokkho aghositthā”ti.",
  "atk-s0514a3:1481_0": "Tattha rājaparisā cāti rājaparisāpi tīhi saṅkhehi abhisiñciṃsu. Rājakaññāyo cāti",
  "atk-s0514a3:1481_1": "khattiyadhītaropi naṃ abhisiñciṃsu. Devaparisā cāti sakko devarājā vijayuttarasaṅkhaṃ",
  "atk-s0514a3:1481_2": "gahetvā devaparisāya saddhiṃ abhisiñci. Devakaññāyo cāti sujāpi devadhītarāhi saddhiṃ",
  "atk-s0514a3:1481_3": "abhisiñci. Celukkhepamakarunti nānāvaṇṇehi vatthehi dhaje ussāpetvā uttarisāṭakāni",
  "atk-s0514a3:1481_4": "ākāse khipantā celukkhepaṃ kariṃsu. Rājaparisā ca itare tayo koṭṭhāsā cāti abhisekakārakā",
  "atk-s0514a3:1481_5": "cattāropi koṭṭhāsā kariṃsuyeva. Ānanditā ahunti āmoditā ahesuṃ. Nandiṃ pavesi nagaranti",
  "atk-s0514a3:1481_6": "candakumārassa chattaṃ ussāpetvā nagaraṃ paviṭṭhakāle nagare ānandabheri cari. “Kiṃ",
  "atk-s0514a3:1481_7": "vatvā”ti? Yathā “amhākaṃ candakumāro bandhanā mutto, evameva sabbe bandhanā muccantū”ti.",
  "atk-s0514a3:1481_8": "Tena vuttaṃ “bandhanā mokkho aghositthā”ti.",
  "atk-s0514a3:1482_0": "Bodhisatto pitu vattaṃ paṭṭhapesi. Antonagaraṃ pana pavisituṃ na labhati. Paribbayassa",
  "atk-s0514a3:1482_1": "khīṇakāle bodhisatto uyyānakīḷādīnaṃ atthāya gacchanto taṃ upasaṅkamitvā “patimhī”ti",
  "atk-s0514a3:1482_2": "na vandati, añjaliṃ pana katvā “ciraṃ jīva sāmī”ti vadati. “Kenattho”ti vutte ārocesi.",
  "atk-s0514a3:1482_3": "Athassa paribbayaṃ dāpesi. So dhammena rajjaṃ kāretvā āyupariyosāne devalokaṃ pūrayamāno agamāsi.",
  "atk-s0514a3:1483_0": "Satthā imaṃ dhammadesanaṃ āharitvā “na, bhikkhave, idāneva, pubbepi devadatto maṃ",
  "atk-s0514a3:1483_1": "ekaṃ nissāya bahū māretuṃ vāyāmamakāsī”ti vatvā jātakaṃ samodhānesi. Tadā khaṇḍahālo",
  "atk-s0514a3:1483_2": "devadatto ahosi, gotamīdevī mahāmāyā, candādevī rāhulamātā, vasulo rāhulo, selā uppalavaṇṇā,",
  "atk-s0514a3:1483_3": "sūro vāmagotto kassapo, bhaddaseno moggallāno, sūriyakumāro sāriputto, candarājā",
  "atk-s0514a3:1483_4": "pana ahameva sammāsambuddho ahosinti.",
  "atk-s0514a3:1484": "Candakumārajātakavaṇṇanā sattamā.",
  "atk-s0514a3:1486": "[545] 8. Mahānāradakassapajātakavaṇṇanā",
  "atk-s0514a3:1487_0": "Ahu rājā videhānanti idaṃ satthā laṭṭhivanuyyāne viharanto uruvelakassapadamanaṃ",
  "atk-s0514a3:1487_1": "ārabbha kathesi. Yadā hi satthā pavattitavaradhammacakko uruvelakassapādayo jaṭile",
  "atk-s0514a3:1487_2": "dametvā magadharājassa paṭissavaṃ locetuṃ purāṇajaṭilasahassaparivuto laṭṭhivanuyyānaṃ",
  "atk-s0514a3:1487_3": "agamāsi. Tadā dvādasanahutāya parisāya saddhiṃ āgantvā dasabalaṃ vanditvā nisinnassa",
  "atk-s0514a3:1487_4": "magadharañño parisantare brāhmaṇagahapatikānaṃ vitakko uppajji “kiṃ nu kho uruvelakassapo",
  "atk-s0514a3:1487_5": "mahāsamaṇe brahmacariyaṃ carati, udāhu mahāsamaṇo uruvelakassape”ti. Atha kho bhagavā",
  "atk-s0514a3:1487_6": "tesaṃ dvādasanahutānaṃ cetasā cetoparivitakkamaññāya “kassapassa mama santike pabbajitabhāvaṃ",
  "atk-s0514a3:1487_7": "jānāpessāmī”ti imaṃ gāthamāha –",
  "atk-s0514a3:1488": "“Kimeva disvā uruvelavāsi, pahāsi aggiṃ kisakovadāno;",
  "atk-s0514a3:1489": "Pucchāmi taṃ kassapa etamatthaṃ, kathaṃ pahīnaṃ tava aggihutta”nti. ;",
  "atk-s0514a3:1490": "Theropi bhagavato adhippāyaṃ viditvā –",
  "atk-s0514a3:1491": "“Rūpe ca sadde ca atho rase ca, kāmitthiyo cābhivadanti yaññā;",
  "atk-s0514a3:1492": "Etaṃ malanti upadhīsu ñatvā, tasmā na yiṭṭhe na hute arañji”nti. ; –",
  "atk-s0514a3:1493_0": "Imaṃ gāthaṃ vatvā attano sāvakabhāvaṃ pakāsanatthaṃ tathāgatassa pādapiṭṭhe sīsaṃ",
  "atk-s0514a3:1493_1": "ṭhapetvā “satthā me, bhante, bhagavā, sāvakohamasmī”ti vatvā ekatālaṃ dvitālaṃ titālanti",
  "atk-s0514a3:1493_2": "yāva sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā",
  "atk-s0514a3:1493_3": "ekamantaṃ nisīdi. Taṃ pāṭihāriyaṃ disvā mahājano “aho mahānubhāvo buddho, evaṃ thāmagatadiṭṭhiko",
  "atk-s0514a3:1493_4": "nāma attānaṃ ‘arahā’ti maññamāno uruvelakassapopi diṭṭhijālaṃ bhinditvā tathāgatena",
  "atk-s0514a3:1493_5": "damito”ti satthu guṇakathaññeva kathesi. Taṃ sutvā satthā “anacchariyaṃ idāni sabbaññutappattena",
  "atk-s0514a3:1493_6": "mayā imassa damanaṃ, svāhaṃ pubbe sarāgakālepi nārado nāma brahmā hutvā imassa diṭṭhijālaṃ",
  "atk-s0514a3:1493_7": "bhinditvā imaṃ nibbisevanamakāsi”nti vatvā tāya parisāya yācito atītaṃ āhari.",
  "atk-s0514a3:1494_0": "Atīte videharaṭṭhe mithilāyaṃ aṅgati nāma rājā rajjaṃ kāresi dhammiko dhammarājā.",
  "atk-s0514a3:1494_1": "Tassa rucā nāma dhītā ahosi abhirūpā dassanīyā pāsādikā kappasatasahassaṃ patthitapatthanā",
  "atk-s0514a3:1494_2": "mahāpuññā aggamahesiyā kucchismiṃ nibbattā. Sesā panassa soḷasasahassā itthiyo vañjhā",
  "atk-s0514a3:1494_3": "ahesuṃ. Tassa sā dhītā piyā ahosi manāpā. So tassā nānāpupphapūre pañcavīsatipupphasamugge",
  "atk-s0514a3:1494_4": "anagghāni sukhumāni vatthāni ca “imehi attānaṃ alaṅkarotū”ti devasikaṃ pahiṇi. Khādanīyabhojanīyassa",
  "atk-s0514a3:1494_5": "pana pamāṇaṃ natthi. Anvaḍḍhamāsaṃ “dānaṃ detū”ti sahassaṃ sahassaṃ pesesi. Tassa",
  "atk-s0514a3:1494_6": "kho pana vijayo ca sunāmo ca alāto cāti tayo amaccā ahesuṃ. So komudiyā cātumāsiniyā",
  "atk-s0514a3:1494_7": "chaṇe pavattamāne devanagaraṃ viya nagare ca antepure ca alaṅkate sunhāto suvilitto",
  "atk-s0514a3:1494_8": "sabbālaṅkārappaṭimaṇḍito bhuttasāyamāso vivaṭasīhapañjare mahātale amaccagaṇaparivuto",
  "atk-s0514a3:1494_9": "visuddhaṃ gaganatalaṃ abhilaṅghamānaṃ candamaṇḍalaṃ disvā “ramaṇīyā vata bho dosinā",
  "atk-s0514a3:1494_10": "ratti, kāya nu kho ajja ratiyā abhirameyyāmā”ti amacce pucchi. Tamatthaṃ pakāsento satthā āha –",
  "atk-s0514a3:1495": "1153.",
  "atk-s0514a3:1496": "“Ahu rājā videhānaṃ, aṅgati nāma khattiyo;",
  "atk-s0514a3:1497": "Pahūtayoggo dhanimā, anantabalaporiso.",
  "atk-s0514a3:1498": "1154.",
  "atk-s0514a3:1499": "“So ca pannarasiṃ rattiṃ, purimayāme anāgate;",
  "atk-s0514a3:1500": "Cātumāsā komudiyā, amacce sannipātayi.",
  "atk-s0514a3:1501": "1155.",
  "atk-s0514a3:1502": "“Paṇḍite sutasampanne, mhitapubbe vicakkhaṇe;",
  "atk-s0514a3:1503": "Vijayañca sunāmañca, senāpatiṃ alātakaṃ.",
  "atk-s0514a3:1504": "1156.",
  "atk-s0514a3:1505": "“Tamanupucchi vedeho, paccekaṃ brūtha saṃ ruciṃ;",
  "atk-s0514a3:1506": "Cātumāsā komudajja, juṇhaṃ byapahataṃ tamaṃ;",
  "atk-s0514a3:1507": "Kāyajja ratiyā rattiṃ, viharemu imaṃ utu”nti.",
  "atk-s0514a3:1508_0": "Tattha pahūtayoggoti bahukena hatthiyoggādinā samannāgato. Anantabalaporisoti anantabalakāyo.",
  "atk-s0514a3:1508_1": "Anāgateti pariyosānaṃ appatte, anatikkanteti attho. Cātumāsāti catunnaṃ vassikamāsānaṃ",
  "atk-s0514a3:1508_2": "pacchimadivasabhūtāya rattiyā. Komudiyāti phullakumudāya. Mhitapubbeti paṭhamaṃ sitaṃ",
  "atk-s0514a3:1508_3": "katvā pacchā kathanasīle. Tamanupucchīti taṃ tesu amaccesu ekekaṃ amaccaṃ anupucchi.",
  "atk-s0514a3:1508_4": "Paccekaṃ brūtha saṃ rucinti sabbepi tumhe attano attano ajjhāsayānurūpaṃ ruciṃ paccekaṃ",
  "atk-s0514a3:1508_5": "mayhaṃ kathetha. Komudajjāti komudī ajja. Juṇhanti juṇhāya nissayabhūtaṃ candamaṇḍalaṃ",
  "atk-s0514a3:1508_6": "abbhuggacchati. Byapahataṃ tamanti tena sabbaṃ andhakāraṃ vihataṃ. Utunti ajja rattiṃ",
  "atk-s0514a3:1508_7": "imaṃ evarūpaṃ utuṃ kāyaratiyā vihareyyāmāti.",
  "atk-s0514a3:1509": "Iti rājā amacce pucchi. Tena te pucchitā attano attano ajjhāsayānurūpaṃ kathaṃ kathayiṃsu. Tamatthaṃ pakāsento satthā āha –",
  "atk-s0514a3:1510": "1157.",
  "atk-s0514a3:1511": "“Tato senāpati rañño, alāto etadabravi;",
  "atk-s0514a3:1512": "‘Haṭṭhaṃ yoggaṃ balaṃ sabbaṃ, senaṃ sannāhayāmase.",
  "atk-s0514a3:1513": "1158.",
  "atk-s0514a3:1514": "‘Niyyāma deva yuddhāya, anantabalaporisā;",
  "atk-s0514a3:1515": "Ye te vasaṃ na āyanti, vasaṃ upanayāmase;",
  "atk-s0514a3:1516": "Esā mayhaṃ sakā diṭṭhi, ajitaṃ ojināmase’.",
  "atk-s0514a3:1517": "1159.",
  "atk-s0514a3:1518": "Alātassa vaco sutvā, sunāmo etadabravi;",
  "atk-s0514a3:1519": "‘Sabbe tuyhaṃ mahārāja, amittā vasamāgatā.",
  "atk-s0514a3:1520": "1160.",
  "atk-s0514a3:1521": "‘Nikkhittasatthā paccatthā, nivātamanuvattare;",
  "atk-s0514a3:1522": "Uttamo ussavo ajja, na yuddhaṃ mama ruccati.",
  "atk-s0514a3:1523": "1161.",
  "atk-s0514a3:1524": "‘Annapānañca khajjañca, khippaṃ abhiharantu te;",
  "atk-s0514a3:1525": "Ramassu deva kāmehi, naccagīte suvādite’.",
  "atk-s0514a3:1526": "1162.",
  "atk-s0514a3:1527": "Sunāmassa vaco sutvā, vijayo etadabravi;",
  "atk-s0514a3:1528": "‘Sabbe kāmā mahārāja, niccaṃ tava mupaṭṭhitā.",
  "atk-s0514a3:1529": "1163.",
  "atk-s0514a3:1530": "‘Na hete dullabhā deva, tava kāmehi modituṃ;",
  "atk-s0514a3:1531": "Sadāpi kāmā sulabhā, netaṃ cittamataṃ mama.",
  "atk-s0514a3:1532": "1164.",
  "atk-s0514a3:1533": "‘Samaṇaṃ brāhmaṇaṃ vāpi, upāsemu bahussutaṃ;",
  "atk-s0514a3:1534": "Yo najja vinaye kaṅkhaṃ, atthadhammavidū ise’.",
  "atk-s0514a3:1535": "1165.",
  "atk-s0514a3:1536": "Vijayassa vaco sutvā, rājā aṅgati mabravi;",
  "atk-s0514a3:1537": "‘Yathā vijayo bhaṇati, mayhampetaṃva ruccati;",
  "atk-s0514a3:1538": "1166.",
  "atk-s0514a3:1539": "‘Samaṇaṃ brāhmaṇaṃ vāpi, upāsemu bahussutaṃ;",
  "atk-s0514a3:1540": "Yo najja vinaye kaṅkhaṃ, atthadhammavidū ise.",
  "atk-s0514a3:1541": "1167.",
  "atk-s0514a3:1542": "‘Sabbeva santā karotha matiṃ, kaṃ upāsemu paṇḍitaṃ;",
  "atk-s0514a3:1543": "Yo najja vinaye kaṅkhaṃ, atthadhammavidū ise’.",
  "atk-s0514a3:1544": "1168.",
  "atk-s0514a3:1545": "Vedehassa vaco sutvā, alāto etadabravi;",
  "atk-s0514a3:1546": "‘Atthāyaṃ migadāyasmiṃ, acelo dhīrasammato.",
  "atk-s0514a3:1547": "1169.",
  "atk-s0514a3:1548": "‘Guṇo kassapagottāyaṃ, suto citrakathī gaṇī;",
  "atk-s0514a3:1549": "Taṃ deva payirupāsemu, so no kaṅkhaṃ vinessati’.",
  "atk-s0514a3:1550": "1170.",
  "atk-s0514a3:1551": "“Alātassa vaco sutvā, rājā codesi sārathiṃ;",
  "atk-s0514a3:1552": "Migadāyaṃ gamissāma, yuttaṃ yānaṃ idhā nayā”ti.",
  "atk-s0514a3:1553_0": "Tattha haṭṭhanti tuṭṭhapahaṭṭhaṃ. Ojināmaseti yaṃ no ajitaṃ, taṃ jināma. Eso mama",
  "atk-s0514a3:1553_1": "ajjhāsayoti. Rājā tassa kathaṃ neva paṭikkosi, nābhinandi. Etadabravīti rājānaṃ alātassa",
  "atk-s0514a3:1553_2": "vacanaṃ anabhinandantaṃ appaṭikkosantaṃ disvā “nāyaṃ yuddhajjhāsayo, ahamassa cittaṃ",
  "atk-s0514a3:1553_3": "gaṇhanto kāmaguṇābhiratiṃ vaṇṇayissāmī”ti cintetvā etaṃ “sabbe tuyha”ntiādivacanaṃ abravi.",
  "atk-s0514a3:1554_0": "Vijayo etadabravīti rājā sunāmassapi vacanaṃ nābhinandi, na paṭikkosi. Tato vijayo",
  "atk-s0514a3:1554_1": "“ayaṃ rājā imesaṃ dvinnampi vacanaṃ sutvā tuṇhīyeva ṭhito, paṇḍitā nāma dhammassavanasoṇḍā",
  "atk-s0514a3:1554_2": "honti, dhammassavanamassa vaṇṇayissāmī”ti cintetvā etaṃ “sabbe kāmā”tiādivacanaṃ",
  "atk-s0514a3:1554_3": "abravi. Tattha tava mupaṭṭhitāti tava upaṭṭhitā. Moditunti tava kāmehi modituṃ abhiramituṃ",
  "atk-s0514a3:1554_4": "icchāya sati na hi ete kāmā dullabhā. Netaṃ cittamataṃ mamāti etaṃ tava kāmehi abhiramaṇaṃ",
  "atk-s0514a3:1554_5": "mama cittamataṃ na hoti, na me ettha cittaṃ pakkhandati. Yo najjāti yo no ajja. Atthadhammavidūti",
  "atk-s0514a3:1554_6": "pāḷiatthañceva pāḷidhammañca jānanto. Iseti isi esitaguṇo.",
  "atk-s0514a3:1555_0": "Aṅgati mabravīti aṅgati abravi. Mayhampetaṃva ruccatīti mayhampi etaññeva ruccati.",
  "atk-s0514a3:1555_1": "Sabbeva santāti sabbeva tumhe idha vijjamānā matiṃ karotha cintetha. Alāto etadabravīti",
  "atk-s0514a3:1555_2": "rañño kathaṃ sutvā alāto “ayaṃ mama kulūpako guṇo nāma ājīvako rājuyyāne vasati,",
  "atk-s0514a3:1555_3": "taṃ pasaṃsitvā rājakulūpakaṃ karissāmī”ti cintetvā etaṃ “atthāya”ntiādivacanaṃ abravi.",
  "atk-s0514a3:1555_4": "Tattha dhīrasammatoti paṇḍitoti sammato. Kassapagottāyanti kassapagotto ayaṃ. Sutoti",
  "atk-s0514a3:1555_5": "bahussuto. Gaṇīti gaṇasatthā. Codesīti āṇāpesi.",
  "atk-s0514a3:1556": "Rañño taṃ kathaṃ sutvā sārathino tathā kariṃsu. Tamatthaṃ pakāsento satthā āha –",
  "atk-s0514a3:1557": "1171.",
  "atk-s0514a3:1558": "“Tassa yānaṃ ayojesuṃ, dantaṃ rūpiyapakkharaṃ;",
  "atk-s0514a3:1559": "Sukkamaṭṭhaparivāraṃ, paṇḍaraṃ dosinā mukhaṃ.",
  "atk-s0514a3:1560": "1172.",
  "atk-s0514a3:1561": "“Tatrāsuṃ kumudāyuttā, cattāro sindhavā hayā;",
  "atk-s0514a3:1562": "Anilūpamasamuppātā, sudantā soṇṇamālino.",
  "atk-s0514a3:1563": "1173.",
  "atk-s0514a3:1564": "“Setacchattaṃ setaratho, setassā setabījanī;",
  "atk-s0514a3:1565": "Vedeho sahamaccehi, niyyaṃ candova sobhati.",
  "atk-s0514a3:1566": "1174.",
  "atk-s0514a3:1567": "“Tamanuyāyiṃsu bahavo, indikhaggadharā balī;",
  "atk-s0514a3:1568": "Assapiṭṭhigatā vīrā, narā naravarādhipaṃ.",
  "atk-s0514a3:1569": "1175.",
  "atk-s0514a3:1570": "“So muhuttaṃva yāyitvā, yānā oruyha khattiyo;",
  "atk-s0514a3:1571": "Vedeho sahamaccehi, pattī guṇamupāgami.",
  "atk-s0514a3:1572": "1176.",
  "atk-s0514a3:1573": "“Yepi tattha tadā āsuṃ, brāhmaṇibbhā samāgatā;",
  "atk-s0514a3:1574": "Na te apanayī rājā, akataṃ bhūmimāgate”ti.",
  "atk-s0514a3:1575_0": "Tattha tassa yānanti tassa rañño rathaṃ yojayiṃsu. Dantanti dantamayaṃ. Rūpiyapakkharanti",
  "atk-s0514a3:1575_1": "rajatamayaupakkharaṃ. Sukkamaṭṭhaparivāranti parisuddhāpharusaparivāraṃ. Dosinā mukhanti",
  "atk-s0514a3:1575_2": "vigatadosāya rattiyā mukhaṃ viya, candasadisanti attho. Tatrāsunti tatra ahesuṃ.",
  "atk-s0514a3:1575_3": "Kumudāti kumudavaṇṇā. Sindhavāti sindhavajātikā. Anilūpamasamuppātāti vātasadisavegā.",
  "atk-s0514a3:1575_4": "Setacchattanti tasmiṃ rathe samussāpitaṃ chattampi setaṃ ahosi. Setarathoti sopi",
  "atk-s0514a3:1575_5": "ratho setoyeva. Setassāti assāpi setā. Setabījanīti bījanīpi setā. Niyyanti tena",
  "atk-s0514a3:1575_6": "rathena niggacchanto amaccagaṇaparivuto vedeharājā cando viya sobhati.",
  "atk-s0514a3:1576_0": "Naravarādhipanti naravarānaṃ adhipatiṃ rājādhirājānaṃ. So muhuttaṃva yāyitvāti so",
  "atk-s0514a3:1576_1": "rājā muhutteneva uyyānaṃ gantvā. Pattī guṇamupāgamīti pattikova guṇaṃ ājīvakaṃ upāgami.",
  "atk-s0514a3:1576_2": "Yepi tattha tadā āsunti yepi tasmiṃ uyyāne tadā puretaraṃ gantvā taṃ ājīvakaṃ payirupāsamānā",
  "atk-s0514a3:1576_3": "nisinnā ahesuṃ. Na te apanayīti amhākameva doso, ye mayaṃ pacchā agamimhā, tumhe",
  "atk-s0514a3:1576_4": "mā cintayitthāti te brāhmaṇe ca ibbhe ca raññoyeva atthāya akataṃ akatokāsaṃ bhūmiṃ",
  "atk-s0514a3:1576_5": "samāgate na ussāraṇaṃ kāretvā apanayīti.",
  "atk-s0514a3:1577": "Tāya pana omissakaparisāya parivutova ekamantaṃ nisīditvā paṭisanthāramakāsi. Tamatthaṃ pakāsento satthā āha –",
  "atk-s0514a3:1578": "1177.",
  "atk-s0514a3:1579": "“Tato so mudukā bhisiyā, muducittakasanthate;",
  "atk-s0514a3:1580": "Mudupaccatthate rājā, ekamantaṃ upāvisi.",
  "atk-s0514a3:1581": "1178.",
  "atk-s0514a3:1582": "“Nisajja rājā sammodi, kathaṃ sāraṇiyaṃ tato;",
  "atk-s0514a3:1583": "‘Kacci yāpaniyaṃ bhante, vātānamaviyaggatā.",
  "atk-s0514a3:1584": "1179.",
  "atk-s0514a3:1585": "‘Kacci akasirā vutti, labhasi piṇḍayāpanaṃ;",
  "atk-s0514a3:1586": "Appābādho casi kacci, cakkhuṃ na parihāyati’.",
  "atk-s0514a3:1587": "1180.",
  "atk-s0514a3:1588": "Taṃ guṇo paṭisammodi, vedehaṃ vinaye rataṃ;",
  "atk-s0514a3:1589": "‘Yāpanīyaṃ mahārāja, sabbametaṃ tadūbhayaṃ.",
  "atk-s0514a3:1590": "1181.",
  "atk-s0514a3:1591": "‘Kacci tuyhampi vedeha, paccantā na balīyare;",
  "atk-s0514a3:1592": "Kacci arogaṃ yoggaṃ te, kacci vahati vāhanaṃ;",
  "atk-s0514a3:1593": "Kacci te byādhayo natthi, sarīrassupatāpiyā’.",
  "atk-s0514a3:1594": "1182.",
  "atk-s0514a3:1595": "“Paṭisammodito rājā, tato pucchi anantarā;",
  "atk-s0514a3:1596": "Atthaṃ dhammañca ñāyañca, dhammakāmo rathesabho.",
  "atk-s0514a3:1597": "1183.",
  "atk-s0514a3:1598": "‘Kathaṃ dhammaṃ care macco, mātāpitūsu kassapa;",
  "atk-s0514a3:1599": "Kathaṃ care ācariye, puttadāre kathaṃ care.",
  "atk-s0514a3:1600": "1184.",
  "atk-s0514a3:1601": "‘Kathaṃ careyya vuḍḍhesu, kathaṃ samaṇabrāhmaṇe;",
  "atk-s0514a3:1602": "Kathañca balakāyasmiṃ, kathaṃ janapade care.",
  "atk-s0514a3:1603": "1185.",
  "atk-s0514a3:1604": "‘Kathaṃ dhammaṃ caritvāna, maccā gacchanti suggatiṃ;",
  "atk-s0514a3:1605": "Kathañceke adhammaṭṭhā, patanti nirayaṃ atho”’ti.",
  "atk-s0514a3:1606_0": "Tattha mudukā bhisiyāti mudukāya sukhasamphassāya bhisiyā. Muducittakasanthateti",
  "atk-s0514a3:1606_1": "sukhasamphasse cittattharaṇe. Mudupaccatthateti mudunā paccattharaṇena paccatthate.",
  "atk-s0514a3:1606_2": "Sammodīti ājīvakena saddhiṃ sammodanīyaṃ kathaṃ kathesi. Tatoti tato nisajjanato",
  "atk-s0514a3:1606_3": "anantarameva sāraṇīyaṃ kathaṃ kathesīti attho. Tattha kacci yāpaniyanti kacci te,",
  "atk-s0514a3:1606_4": "bhante, sarīraṃ paccayehi yāpetuṃ sakkā. Vātānamaviyaggatāti kacci te sarīre dhātuyo",
  "atk-s0514a3:1606_5": "samappavattā, vātānaṃ byaggatā natthi, tattha tattha vaggavaggā hutvā vātā na bādhayantīti attho.",
  "atk-s0514a3:1607_0": "Akasirāti niddukkhā. Vuttīti jīvitavutti. Appābādhoti iriyāpathabhañjakenābādhena",
  "atk-s0514a3:1607_1": "virahito. Cakkhunti kacci te cakkhuādīni indriyāni na parihāyantīti pucchati. Paṭisammodīti",
  "atk-s0514a3:1607_2": "sammodanīyakathāya paṭikathesi. Tattha sabbametanti yaṃ tayā vuttaṃ vātānamaviyaggatādi,",
  "atk-s0514a3:1607_3": "taṃ sabbaṃ tatheva. Tadubhayanti yampi tayā “appābādho casi kacci, cakkhuṃ na parihāyatī”ti",
  "atk-s0514a3:1607_4": "vuttaṃ, tampi ubhayaṃ tatheva.",
  "atk-s0514a3:1608_0": "Na balīyareti nābhibhavanti na kuppanti. Anantarāti paṭisanthārato anantarā pañhaṃ",
  "atk-s0514a3:1608_1": "pucchi. Tattha atthaṃ dhammañca ñāyañcāti pāḷiatthañca pāḷiñca kāraṇayuttiñca. So",
  "atk-s0514a3:1608_2": "hi “kathaṃ dhammaṃ care”ti pucchanto mātāpituādīsu paṭipattidīpakaṃ pāḷiñca pāḷiatthañca",
  "atk-s0514a3:1608_3": "kāraṇayuttiñca me kathethāti imaṃ atthañca dhammañca ñāyañca pucchati. Tattha kathañceke",
  "atk-s0514a3:1608_4": "adhammaṭṭhāti ekacce adhamme ṭhitā kathaṃ nirayañceva atho sesaapāye ca patantīti",
  "atk-s0514a3:1608_5": "sabbaññubuddhapaccekabuddhabuddhasāvakamahābodhisattesu purimassa purimassa alābhena",
  "atk-s0514a3:1608_6": "pacchimaṃ pacchimaṃ pucchitabbakaṃ mahesakkhapañhaṃ rājā kiñci ajānantaṃ naggabhoggaṃ",
  "atk-s0514a3:1608_7": "nissirikaṃ andhabālaṃ ājīvakaṃ pucchi.",
  "atk-s0514a3:1609_0": "Sopi evaṃ pucchito pucchānurūpaṃ byākaraṇaṃ adisvā carantaṃ goṇaṃ daṇḍena paharanto",
  "atk-s0514a3:1609_1": "viya bhattapātiyaṃ kacavaraṃ khipanto viya ca “suṇa, mahārājā”ti okāsaṃ kāretvā attano",
  "atk-s0514a3:1609_2": "micchāvādaṃ paṭṭhapesi. Tamatthaṃ pakāsento satthā āha –",
  "atk-s0514a3:1610": "1186.",
  "atk-s0514a3:1611": "“Vedehassa vaco sutvā, kassapo etadabravi;",
  "atk-s0514a3:1612": "‘Suṇohi me mahārāja, saccaṃ avitathaṃ padaṃ.",
  "atk-s0514a3:1613": "1187.",
  "atk-s0514a3:1614": "‘Natthi dhammacaritassa, phalaṃ kalyāṇapāpakaṃ;",
  "atk-s0514a3:1615": "Natthi deva paro loko, ko tato hi idhāgato.",
  "atk-s0514a3:1616": "1188.",
  "atk-s0514a3:1617": "‘Natthi deva pitaro vā, kuto mātā kuto pitā;",
  "atk-s0514a3:1618": "Natthi ācariyo nāma, adantaṃ ko damessati.",
  "atk-s0514a3:1619": "1189.",
  "atk-s0514a3:1620": "‘Samatulyāni bhūtāni, natthi jeṭṭhāpacāyikā;",
  "atk-s0514a3:1621": "Natthi balaṃ vīriyaṃ vā, kuto uṭṭhānaporisaṃ;",
  "atk-s0514a3:1622": "Niyatāni hi bhūtāni, yathā goṭaviso tathā.",
  "atk-s0514a3:1623": "1190.",
  "atk-s0514a3:1624": "‘Laddheyyaṃ labhate macco, tattha dānaphalaṃ kuto;",
  "atk-s0514a3:1625": "Natthi dānaphalaṃ deva, avaso devavīriyo.",
  "atk-s0514a3:1626": "1191.",
  "atk-s0514a3:1627": "‘Bālehi dānaṃ paññattaṃ, paṇḍitehi paṭicchitaṃ;",
  "atk-s0514a3:1628": "Avasā denti dhīrānaṃ, bālā paṇḍitamānino”’ti.",
  "atk-s0514a3:1629_0": "Tattha idhāgatoti tato paralokato idhāgato nāma natthi. Natthi deva pitaro vāti deva,",
  "atk-s0514a3:1629_1": "ayyakapeyyakādayo vā natthi, tesu asantesu kuto mātā kuto pitā. Yathā goṭaviso tathāti",
  "atk-s0514a3:1629_2": "goṭaviso vuccati pacchābandho, yathā nāvāya pacchābandho nāvameva anugacchati, tathā",
  "atk-s0514a3:1629_3": "ime sattā niyatameva anugacchantīti vadati. Avaso devavīriyoti evaṃ dānaphale asati",
  "atk-s0514a3:1629_4": "yo koci bālo dānaṃ deti, so avaso avīriyo na attano vasena balena deti, dānaphalaṃ",
  "atk-s0514a3:1629_5": "pana atthīti saññāya aññesaṃ andhabālānaṃ saddahitvā detīti dīpeti. Bālehi dānaṃ",
  "atk-s0514a3:1629_6": "paññattanti “dānaṃ dātabba”nti andhabālehi paññattaṃ anuññātaṃ, taṃ dānaṃ bālāyeva",
  "atk-s0514a3:1629_7": "denti, paṇḍitā paṭiggaṇhanti.",
  "atk-s0514a3:1630": "Evaṃ dānassa nipphalataṃ vaṇṇetvā idāni pāpassa nipphalabhāvaṃ vaṇṇetuṃ āha –",
  "atk-s0514a3:1631": "1192.",
  "atk-s0514a3:1632": "“Sattime sassatā kāyā, acchejjā avikopino;",
  "atk-s0514a3:1633": "Tejo pathavī āpo ca, vāyo sukhaṃ dukhañcime;",
  "atk-s0514a3:1634": "Jīve ca sattime kāyā, yesaṃ chettā na vijjati.",
  "atk-s0514a3:1635": "1193.",
  "atk-s0514a3:1636": "“Natthi hantā va chettā vā, haññe yevāpi koci naṃ;",
  "atk-s0514a3:1637": "Antareneva kāyānaṃ, satthāni vītivattare.",
  "atk-s0514a3:1638": "1194.",
  "atk-s0514a3:1639": "“Yo cāpi siramādāya, paresaṃ nisitāsinā;",
  "atk-s0514a3:1640": "Na so chindati te kāye, tattha pāpaphalaṃ kuto.",
  "atk-s0514a3:1641": "1195.",
  "atk-s0514a3:1642": "“Cullāsītimahākappe, sabbe sujjhanti saṃsaraṃ;",
  "atk-s0514a3:1643": "Anāgate tamhi kāle, saññatopi na sujjhati.",
  "atk-s0514a3:1644": "1196.",
  "atk-s0514a3:1645": "“Caritvāpi bahuṃ bhadraṃ, neva sujjhantināgate;",
  "atk-s0514a3:1646": "Pāpañcepi bahuṃ katvā, taṃ khaṇaṃ nātivattare.",
  "atk-s0514a3:1647": "1197.",
  "atk-s0514a3:1648": "“Anupubbena no suddhi, kappānaṃ cullasītiyā;",
  "atk-s0514a3:1649": "Niyatiṃ nātivattāma, velantamiva sāgaro”ti.",
  "atk-s0514a3:1650_0": "Tattha kāyāti samūhā. Avikopinoti vikopetuṃ na sakkā. Jīveti jīvo. “Jīvo”tipi pāṭho,",
  "atk-s0514a3:1650_1": "ayameva attho. Sattime kāyāti ime satta kāyā. Haññe yevāpi koci nanti yo haññeyya,",
  "atk-s0514a3:1650_2": "sopi nattheva. Vītivattareti imesaṃ sattannaṃ kāyānaṃ antareyeva caranti, chindituṃ",
  "atk-s0514a3:1650_3": "na sakkonti. Siramādāyāti paresaṃ sīsaṃ gahetvā. Nisitāsināti nisitena asinā chindati,",
  "atk-s0514a3:1650_4": "na so chindatīti sopi te kāye na chindati, pathavī pathavimeva upeti, āpādayo āpādike,",
  "atk-s0514a3:1650_5": "sukhadukkhajīvā ākāsaṃ pakkhandantīti dasseti.",
  "atk-s0514a3:1651_0": "Saṃsaranti mahārāja, ime sattā imaṃ pathaviṃ ekamaṃsakhalaṃ katvāpi ettake kappe",
  "atk-s0514a3:1651_1": "saṃsarantā sujjhanti. Aññatra hi saṃsārā satte sodhetuṃ samattho nāma natthi, sabbe",
  "atk-s0514a3:1651_2": "saṃsāreneva sujjhanti. Anāgate tamhi kāleti yathāvutte pana etasmiṃ kāle anāgate",
  "atk-s0514a3:1651_3": "appatte antarā saññatopi parisuddhasīlopi na sujjhati. Taṃ khaṇanti taṃ vuttappakāraṃ",
  "atk-s0514a3:1651_4": "kālaṃ. Anupubbena no suddhīti amhākaṃ vāde anupubbena suddhi, sabbesaṃ amhākaṃ anupubbena",
  "atk-s0514a3:1651_5": "suddhi bhavissatīti attho. Iti so ucchedavādo attano thāmena sakavādaṃ nippadesato kathesīti.",
  "atk-s0514a3:1652": "1198.",
  "atk-s0514a3:1653": "“Kassapassa vaco sutvā, alāto etadabravi;",
  "atk-s0514a3:1654": "“Yathā bhadanto bhaṇati, mayhampetaṃva ruccati.",
  "atk-s0514a3:1655": "1199.",
  "atk-s0514a3:1656": "‘Ahampi purimaṃ jātiṃ, sare saṃsaritattano;",
  "atk-s0514a3:1657": "Piṅgalo nāmahaṃ āsiṃ, luddo goghātako pure.",
  "atk-s0514a3:1658": "1200.",
  "atk-s0514a3:1659": "‘Bārāṇasiyaṃ phītāyaṃ, bahuṃ pāpaṃ mayā kataṃ;",
  "atk-s0514a3:1660": "Bahū mayā hatā pāṇā, mahiṃsā sūkarā ajā.",
  "atk-s0514a3:1661": "1201.",
  "atk-s0514a3:1662": "‘Tato cuto idha jāto, iddhe senāpatīkule;",
  "atk-s0514a3:1663": "Natthi nūna phalaṃ pāpaṃ, yohaṃ na nirayaṃ gato”’ti.",
  "atk-s0514a3:1664_0": "Tattha alāto etadabravīti so kira kassapadasabalassa cetiye anojapupphadāmena pūjaṃ",
  "atk-s0514a3:1664_1": "katvā maraṇasamaye aññena kammena yathānubhāvaṃ khitto saṃsāre saṃsaranto ekassa",
  "atk-s0514a3:1664_2": "pāpakammassa nissandena goghātakakule nibbattitvā bahuṃ pāpamakāsi. Athassa maraṇakāle",
  "atk-s0514a3:1664_3": "bhasmapaṭicchanno viya aggi ettakaṃ kālaṃ ṭhitaṃ taṃ puññakammaṃ okāsamakāsi. So",
  "atk-s0514a3:1664_4": "tassānubhāvena idha nibbattitvā taṃ vibhūtiṃ patto, jātiṃ saranto pana atītānantarato",
  "atk-s0514a3:1664_5": "paraṃ parisarituṃ asakkonto “goghātakakammaṃ katvā idha nibbattosmī”ti saññāya tassa",
  "atk-s0514a3:1664_6": "vādaṃ upatthambhento idaṃ “yathā bhadanto bhaṇatī”tiādivacanaṃ abravi. Tattha sare",
  "atk-s0514a3:1664_7": "saṃsaritattanoti attano saṃsaritaṃ sarāmi. Senāpatīkuleti senāpatikulamhi.",
  "atk-s0514a3:1665": "1202.",
  "atk-s0514a3:1666": "“Athettha bījako nāma, dāso āsi paṭaccarī;",
  "atk-s0514a3:1667": "Uposathaṃ upavasanto, guṇasantikupāgami.",
  "atk-s0514a3:1668": "1203.",
  "atk-s0514a3:1669": "“Kassapassa vaco sutvā, alātassa ca bhāsitaṃ;",
  "atk-s0514a3:1670": "Passasanto muhuṃ uṇhaṃ, rudaṃ assūni vattayī”ti.",
  "atk-s0514a3:1671": "Tattha athetthāti atha ettha etissaṃ mithilāyaṃ. Paṭaccarīti daliddo kapaṇo ahosi. Guṇasantikupāgamīti guṇassa santikaṃ kiñcideva kāraṇaṃ sossāmīti upagatoti veditabbo.",
  "atk-s0514a3:1672": "1204.",
  "atk-s0514a3:1673": "“Tamanupucchi vedeho, ‘kimatthaṃ samma rodasi;",
  "atk-s0514a3:1674": "Kiṃ te sutaṃ vā diṭṭhaṃ vā, kiṃ maṃ vedesi vedana”’nti.",
  "atk-s0514a3:1675": "Tattha kiṃ maṃ vedesi vedananti kiṃ nāma tvaṃ kāyikaṃ vā cetasikaṃ vā vedanaṃ pattoyaṃ, evaṃ rodanto maṃ vedesi jānāpesi, uttānameva naṃ katvā mayhaṃ ācikkhāhīti.",
  "atk-s0514a3:1676": "1205.",
  "atk-s0514a3:1677": "“Vedehassa vaco sutvā, bījako etadabravi;",
  "atk-s0514a3:1678": "‘Natthi me vedanā dukkhā, mahārāja suṇohi me.",
  "atk-s0514a3:1679": "1206.",
  "atk-s0514a3:1680": "‘Ahampi purimaṃ jātiṃ, sarāmi sukhamattano;",
  "atk-s0514a3:1681": "Sāketāhaṃ pure āsiṃ, bhāvaseṭṭhi guṇe rato.",
  "atk-s0514a3:1682": "1207.",
  "atk-s0514a3:1683": "‘Sammato brāhmaṇibbhānaṃ, saṃvibhāgarato suci;",
  "atk-s0514a3:1684": "Na cāpi pāpakaṃ kammaṃ, sarāmi katamattano.",
  "atk-s0514a3:1685": "1208.",
  "atk-s0514a3:1686": "‘Tato cutāhaṃ vedeha, idha jāto duritthiyā;",
  "atk-s0514a3:1687": "Gabbhamhi kumbhadāsiyā, yato jāto suduggato.",
  "atk-s0514a3:1688": "1209.",
  "atk-s0514a3:1689": "‘Evampi duggato santo, samacariyaṃ adhiṭṭhito;",
  "atk-s0514a3:1690": "Upaḍḍhabhāgaṃ bhattassa, dadāmi yo me icchati.",
  "atk-s0514a3:1691": "1210.",
  "atk-s0514a3:1692": "‘Cātuddasiṃ pañcadasiṃ, sadā upavasāmahaṃ;",
  "atk-s0514a3:1693": "Na cāpi bhūte hiṃsāmi, theyyaṃ cāpi vivajjayiṃ.",
  "atk-s0514a3:1694": "1211.",
  "atk-s0514a3:1695": "‘Sabbameva hi nūnetaṃ, suciṇṇaṃ bhavati nipphalaṃ;",
  "atk-s0514a3:1696": "Niratthaṃ maññidaṃ sīlaṃ, alāto bhāsatī yathā.",
  "atk-s0514a3:1697": "1212.",
  "atk-s0514a3:1698": "‘Kalimeva nūna gaṇhāmi, asippo dhuttako yathā;",
  "atk-s0514a3:1699": "Kaṭaṃ alāto gaṇhāti, kitavosikkhito yathā.",
  "atk-s0514a3:1700": "1213.",
  "atk-s0514a3:1701": "‘Dvāraṃ nappaṭipassāmi, yena gacchāmi suggatiṃ;",
  "atk-s0514a3:1702": "Tasmā rāja parodāmi, sutvā kassapabhāsita”’nti.",
  "atk-s0514a3:1703_0": "Tattha bhāvaseṭṭhīti evaṃnāmako asītikoṭivibhavo seṭṭhi. Guṇe ratoti guṇamhi rato.",
  "atk-s0514a3:1703_1": "Sammatoti sambhāvito saṃvaṇṇito. Sucīti sucikammo. Idha jāto duritthiyāti imasmiṃ",
  "atk-s0514a3:1703_2": "mithilanagare daliddiyā kapaṇāya kumbhadāsiyā kucchimhi jātosmīti. So kira pubbe",
  "atk-s0514a3:1703_3": "kassapabuddhakāle araññe naṭṭhaṃ balibaddaṃ gavesamāno ekena maggamūḷhena bhikkhunā",
  "atk-s0514a3:1703_4": "maggaṃ puṭṭho tuṇhī hutvā puna tena pucchito kujjhitvā “samaṇa, dāsā nāma mukharā",
  "atk-s0514a3:1703_5": "honti, dāsena tayā bhavitabbaṃ, atimukharosī”ti āha. Taṃ kammaṃ tadā vipākaṃ adatvā",
  "atk-s0514a3:1703_6": "bhasmacchanno viya pāvako ṭhitaṃ. Maraṇasamaye aññaṃ kammaṃ upaṭṭhāsi. So yathākammaṃ",
  "atk-s0514a3:1703_7": "saṃsāre saṃsaranto ekassa kusalakammassa balena sākete vuttappakāro seṭṭhi hutvā",
  "atk-s0514a3:1703_8": "dānādīni puññāni akāsi. Taṃ panassa kammaṃ pathaviyaṃ nihitanidhi viya ṭhitaṃ okāsaṃ",
  "atk-s0514a3:1703_9": "labhitvā vipākaṃ dassati. Yaṃ pana tena taṃ bhikkhuṃ akkosantena kataṃ pāpakammaṃ,",
  "atk-s0514a3:1703_10": "tamassa tasmiṃ attabhāve vipākaṃ adāsi. So ajānanto “itarassa kalyāṇakammassa balena",
  "atk-s0514a3:1703_11": "kumbhadāsiyā kucchimhi nibbattosmī”ti saññāya evamāha. Yato jāto suduggatoti sohaṃ",
  "atk-s0514a3:1703_12": "jātakālato paṭṭhāya atiduggatoti dīpeti.",
  "atk-s0514a3:1704_0": "Samacariyamadhiṭṭhitoti samacariyāyameva patiṭṭhitomhi. Nūnetanti ekaṃsena etaṃ.",
  "atk-s0514a3:1704_1": "Maññidaṃ sīlanti deva, idaṃ sīlaṃ nāma niratthakaṃ maññe. Alātoti yathā ayaṃ alātasenāpati",
  "atk-s0514a3:1704_2": "“mayā purimabhave bahuṃ pāṇātipātakammaṃ katvā senāpatiṭṭhānaṃ laddha”nti bhāsati,",
  "atk-s0514a3:1704_3": "tena kāraṇenāhaṃ niratthakaṃ sīlanti maññāmi. Kalimevāti yathā asippo asikkhito akkhadhutto",
  "atk-s0514a3:1704_4": "parājayaggāhaṃ gaṇhāti, tathā nūna gaṇhāmi, purimabhave attano sāpateyyaṃ nāsetvā",
  "atk-s0514a3:1704_5": "idāni dukkhaṃ anubhavāmi. Kassapabhāsitanti kassapagottassa acelakassa bhāsitaṃ sutvāti vadati.",
  "atk-s0514a3:1705": "1214.",
  "atk-s0514a3:1706": "“Bījakassa vaco sutvā, rājā aṅgati mabravi;",
  "atk-s0514a3:1707": "‘Natthi dvāraṃ sugatiyā, niyatiṃ kaṅkha bījaka.",
  "atk-s0514a3:1708": "1215.",
  "atk-s0514a3:1709": "‘Sukhaṃ vā yadi vā dukkhaṃ, niyatiyā kira labbhati;",
  "atk-s0514a3:1710": "Saṃsārasuddhi sabbesaṃ, mā turittho anāgate.",
  "atk-s0514a3:1711": "1216.",
  "atk-s0514a3:1712": "‘Ahampi pubbe kalyāṇo, brāhmaṇibbhesu byāvaṭo;",
  "atk-s0514a3:1713": "Vohāramanusāsanto, ratihīno tadantarā”’ti.",
  "atk-s0514a3:1714_0": "Tattha aṅgati mabravīti paṭhamameva itaresaṃ dvinnaṃ, pacchā bījakassāti tiṇṇaṃ vacanaṃ",
  "atk-s0514a3:1714_1": "sutvā daḷhaṃ micchādiṭṭhiṃ gahetvā etaṃ “natthi dvāra”ntiādivacanamabravi. Niyatiṃ",
  "atk-s0514a3:1714_2": "kaṅkhāti samma bījaka, niyatimeva olokehi. Cullāsītimahākappappamāṇo kāloyeva hi",
  "atk-s0514a3:1714_3": "satte sodheti, tvaṃ atituritoti adhippāyenevamāha. Anāgateti tasmiṃ kāle asampatte",
  "atk-s0514a3:1714_4": "antarāva devalokaṃ gacchāmīti mā turittho. Byāvaṭoti brāhmaṇesu ca gahapatikesu ca",
  "atk-s0514a3:1714_5": "tesaṃyeva kāyaveyyāvaccadānādikammakaraṇena byāvaṭo ahosiṃ. Vohāranti vinicchayaṭṭhāne",
  "atk-s0514a3:1714_6": "nisīditvā rājakiccaṃ vohāraṃ anusāsantova. Ratihīno tadantarāti ettakaṃ kālaṃ kāmaguṇaratiyā parihīnoti.",
  "atk-s0514a3:1715_0": "Evañca pana vatvā “bhante kassapa, mayaṃ ettakaṃ kālaṃ pamajjimhā, idāni pana amhehi",
  "atk-s0514a3:1715_1": "ācariyo laddho, ito paṭṭhāya kāmaratimeva anubhavissāma, tumhākaṃ santike ito uttari",
  "atk-s0514a3:1715_2": "dhammassavanampi no papañco bhavissati, tiṭṭhatha tumhe, mayaṃ gamissāmā”ti āpucchanto āha –",
  "atk-s0514a3:1716": "1217.",
  "atk-s0514a3:1717": "“Punapi bhante dakkhemu, saṅgati ce bhavissatī”ti.",
  "atk-s0514a3:1718": "Tattha saṅgati ceti ekasmiṃ ṭhāne ce no samāgamo bhavissati,no ce, asati puññaphale kiṃ tayā diṭṭhenāti.",
  "atk-s0514a3:1719": "“Idaṃ vatvāna vedeho, paccagā sanivesana”nti;",
  "atk-s0514a3:1720": "Tattha sanivesananti bhikkhave, idaṃ vacanaṃ vedeharājā vatvā rathaṃ abhiruyha attano nivesanaṃ candakapāsādatalameva paṭigato.",
  "atk-s0514a3:1721_0": "Rājā paṭhamaṃ guṇasantikaṃ gantvā taṃ vanditvā pañhaṃ pucchi. Āgacchanto pana avanditvāva",
  "atk-s0514a3:1721_1": "āgato. Guṇo attano aguṇatāya vandanampi nālattha, piṇḍādikaṃ sakkāraṃ kimeva lacchati.",
  "atk-s0514a3:1721_2": "Rājāpi taṃ rattiṃ vītināmetvā punadivase amacce sannipātetvā “kāmaguṇe me upaṭṭhāpetha,",
  "atk-s0514a3:1721_3": "ahaṃ ito paṭṭhāya kāmaguṇasukhameva anubhavissāmi, na me aññāni kiccāni ārocetabbāni,",
  "atk-s0514a3:1721_4": "vinicchayakiccaṃ asuko ca asuko ca karotū”ti vatvā kāmaratimatto ahosi. Tamatthaṃ",
  "atk-s0514a3:1721_5": "pakāsento satthā āha –",
  "atk-s0514a3:1722": "1218.",
  "atk-s0514a3:1723": "“Tato ratyā vivasāne, upaṭṭhānamhi aṅgati;",
  "atk-s0514a3:1724": "Amacce sannipātetvā, idaṃ vacanamabravi.",
  "atk-s0514a3:1725": "1219.",
  "atk-s0514a3:1726": "‘Candake me vimānasmiṃ, sadā kāme vidhentu me;",
  "atk-s0514a3:1727": "Mā upagacchuṃ atthesu, guyhappakāsiyesu ca.",
  "atk-s0514a3:1728": "1220.",
  "atk-s0514a3:1729": "‘Vijayo ca sunāmo ca, senāpati alātako;",
  "atk-s0514a3:1730": "Ete atthe nisīdantu, vohārakusalā tayo’.",
  "atk-s0514a3:1731": "1221.",
  "atk-s0514a3:1732": "“Idaṃ vatvāna vedeho, kāmeva bahumaññatha;",
  "atk-s0514a3:1733": "Na cāpi brāhmaṇibbhesu, atthe kismiñci byāvaṭo”ti.",
  "atk-s0514a3:1734_0": "Tattha upaṭṭhānamhīti attano upaṭṭhānaṭṭhāne. Candake meti mama santake candakapāsāde.",
  "atk-s0514a3:1734_1": "Vidhentu meti niccaṃ mayhaṃ kāme saṃvidahantu upaṭṭhapentu. Guyhappakāsiyesūti guyhesupi",
  "atk-s0514a3:1734_2": "pakāsiyesupi atthesu uppannesu maṃ keci mā upagacchuṃ. Attheti atthakaraṇe vinicchayaṭṭhāne.",
  "atk-s0514a3:1734_3": "Nisīdantūti mayā kattabbakiccassa karaṇatthaṃ sesaamaccehi saddhiṃ nisīdantūti.",
  "atk-s0514a3:1735": "1222.",
  "atk-s0514a3:1736": "“Tato dvesattarattassa, vedehassatrajā piyā;",
  "atk-s0514a3:1737": "Rājadhītā rucā nāma, dhātimātaramabravi.",
  "atk-s0514a3:1738": "1223.",
  "atk-s0514a3:1739": "“Alaṅkarotha maṃ khippaṃ, sakhiyo cālaṅkarontu me;",
  "atk-s0514a3:1740": "Suve pannaraso dibyo, gacchaṃ issarasantike.",
  "atk-s0514a3:1741": "1224.",
  "atk-s0514a3:1742": "“Tassā mālyaṃ abhihariṃsu, candanañca mahārahaṃ;",
  "atk-s0514a3:1743": "Maṇisaṅkhamuttāratanaṃ, nānāratte ca ambare.",
  "atk-s0514a3:1744": "1225.",
  "atk-s0514a3:1745": "“Tañca soṇṇamaye pīṭhe, nisinnaṃ bahukitthiyo;",
  "atk-s0514a3:1746": "Parikiriya asobhiṃsu, rucaṃ ruciravaṇṇini”nti.",
  "atk-s0514a3:1747_0": "Tattha tatoti tato rañño kāmapaṅke laggitadivasato paṭṭhāya. Dvesattarattassāti cuddasame",
  "atk-s0514a3:1747_1": "divase. Dhātimātaramabravīti pitu santikaṃ gantukāmā hutvā dhātimātaramāha. Sā kira",
  "atk-s0514a3:1747_2": "cātuddase cātuddase pañcasatakumārikāhi parivutā dhātigaṇaṃ ādāya mahantena sirivilāsena",
  "atk-s0514a3:1747_3": "attano sattabhūmikā rativaḍḍhanapāsādā oruyha pitu dassanatthaṃ candakapāsādaṃ gacchati.",
  "atk-s0514a3:1747_4": "Atha naṃ pitā disvā tuṭṭhamānaso hutvā mahāsakkāraṃ kāretvā uyyojento “amma, dānaṃ",
  "atk-s0514a3:1747_5": "dehī”ti sahassaṃ datvā uyyojeti. Sā attano nivesanaṃ āgantvā punadivase uposathikā",
  "atk-s0514a3:1747_6": "hutvā kapaṇaddhikavaṇibbakayācakānaṃ mahādānaṃ deti. Raññā kirassā eko janapadopi",
  "atk-s0514a3:1747_7": "dinno. Tato āyena sabbakiccāni karoti. Tadā pana “raññā kira guṇaṃ ājīvakaṃ nissāya",
  "atk-s0514a3:1747_8": "micchādassanaṃ gahita”nti sakalanagare ekakolāhalaṃ ahosi. Taṃ pavattiṃ rucāya dhātiyo",
  "atk-s0514a3:1747_9": "sutvā rājadhītāya ārocayiṃsu “ayye, pitarā kira te ājīvakassa kathaṃ sutvā micchādassanaṃ",
  "atk-s0514a3:1747_10": "gahitaṃ, so kira catūsu nagaradvāresu dānasālāyo viddhaṃsāpetvā parapariggahitā itthiyo",
  "atk-s0514a3:1747_11": "ca kumārikāyo ca pasayhakārena gaṇhituṃ āṇāpeti, rajjaṃ na vicāreti, kāmamattoyeva",
  "atk-s0514a3:1747_12": "kira jāto”ti. Sā taṃ kathaṃ sutvā anattamanā hutvā “kathañhi nāma me tāto apagatasukkadhammaṃ",
  "atk-s0514a3:1747_13": "nillajjaṃ naggabhoggaṃ upasaṅkamitvā pañhaṃ pucchissati, nanu dhammikasamaṇabrāhmaṇe",
  "atk-s0514a3:1747_14": "kammavādino upasaṅkamitvā pucchitabbo siyā, ṭhapetvā kho pana maṃ añño mayhaṃ pitaraṃ",
  "atk-s0514a3:1747_15": "micchādassanā apanetvā sammādassane patiṭṭhāpetuṃ samattho nāma natthi. Ahañhi atītā",
  "atk-s0514a3:1747_16": "satta, anāgatā sattāti cuddasa jātiyo anussarāmi, tasmā pubbe mayā kataṃ pāpakammaṃ",
  "atk-s0514a3:1747_17": "kathetvā pāpakammassa phalaṃ dassentī mama pitaraṃ micchādassanā mocessāmi. Sace",
  "atk-s0514a3:1747_18": "pana ajjeva gamissāmi, atha maṃ pitā ‘amma, tvaṃ pubbe aḍḍhamāse āgacchasi, ajja",
  "atk-s0514a3:1747_19": "kasmā evaṃ lahu āgatāsī’ti vakkhati. Tatra sace ahaṃ ‘tumhehi kira micchādassanaṃ",
  "atk-s0514a3:1747_20": "gahita’nti sutvā ‘āgatamhī’ti vakkhāmi, na me vacanaṃ garuṃ katvā gaṇhissati, tasmā",
  "atk-s0514a3:1747_21": "ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva",
  "atk-s0514a3:1747_22": "gantvā āgamanakāle dānavattatthāya sahassaṃ yācissāmi, tadā me pitā diṭṭhiyā gahitabhāvaṃ",
  "atk-s0514a3:1747_23": "kathessati. Atha naṃ ahaṃ attano balena micchādiṭṭhiṃ chaḍḍāpessāmī”ti cintesi. Tasmā",
  "atk-s0514a3:1747_24": "cuddasame divase pitu santikaṃ gantukāmā hutvā evamāha.",
  "atk-s0514a3:1748_0": "Tattha sakhiyo cāti sahāyikāyopi me pañcasatā kumārikāyo ekāyekaṃ asadisaṃ katvā",
  "atk-s0514a3:1748_1": "nānālaṅkārehi nānāvaṇṇehi pupphagandhavilepanehi alaṅkarontūti. Dibyoti dibbasadiso,",
  "atk-s0514a3:1748_2": "devatāsannipātapaṭimaṇḍitotipi dibbo. Gacchanti mama dānavattaṃ āharāpetuṃ videhissarassa",
  "atk-s0514a3:1748_3": "pitu santikaṃ gamissāmīti. Abhihariṃsūti soḷasahi gandhodakaghaṭehi nhāpetvā maṇḍanatthāya",
  "atk-s0514a3:1748_4": "abhihariṃsu. Parikiriyāti parivāretvā. Asobhiṃsūti sujaṃ parivāretvā ṭhitā devakaññā",
  "atk-s0514a3:1748_5": "viya taṃ divasaṃ ativiya asobhiṃsūti.",
  "atk-s0514a3:1749": "1226.",
  "atk-s0514a3:1750": "“Sā ca sakhimajjhagatā, sabbābharaṇabhūsitā;",
  "atk-s0514a3:1751": "Sateratā abbhamiva, candakaṃ pāvisī rucā.",
  "atk-s0514a3:1752": "1227.",
  "atk-s0514a3:1753": "“Upasaṅkamitvā vedehaṃ, vanditvā vinaye rataṃ;",
  "atk-s0514a3:1754": "Suvaṇṇakhacite pīṭhe, ekamantaṃ upāvisī”ti.",
  "atk-s0514a3:1755": "Tattha upāvisīti pitu vasanaṭṭhānaṃ candakapāsādaṃ pāvisi. Suvaṇṇakhaciteti sattaratanakhacite suvaṇṇamaye pīṭhe.",
  "atk-s0514a3:1756": "1228.",
  "atk-s0514a3:1757": "“Tañca disvāna vedeho, accharānaṃva saṅgamaṃ;",
  "atk-s0514a3:1758": "Rucaṃ sakhimajjhagataṃ, idaṃ vacanamabravi.",
  "atk-s0514a3:1759": "1229.",
  "atk-s0514a3:1760": "“‘Kacci ramasi pāsāde, antopokkharaṇiṃ pati;",
  "atk-s0514a3:1761": "Kacci bahuvidhaṃ khajjaṃ, sadā abhiharanti te.",
  "atk-s0514a3:1762": "1230.",
  "atk-s0514a3:1763": "‘Kacci bahuvidhaṃ mālyaṃ, ocinitvā kumāriyo;",
  "atk-s0514a3:1764": "Gharake karotha paccekaṃ, khiḍḍāratiratā muhuṃ.",
  "atk-s0514a3:1765": "1231.",
  "atk-s0514a3:1766": "‘Kena vā vikalaṃ tuyhaṃ, kiṃ khippaṃ āharanti te;",
  "atk-s0514a3:1767": "Mano karassu kuḍḍamukhī, api candasamamhipī”’ti.",
  "atk-s0514a3:1768_0": "Tattha saṅgamanti accharānaṃ saṅgamaṃ viya samāgamaṃ disvā. Pāsādeti amma mayā tuyhaṃ",
  "atk-s0514a3:1768_1": "vejayantasadiso rativaḍḍhanapāsādo kārito, kacci tattha ramasi. Antopokkharaṇiṃ patīti",
  "atk-s0514a3:1768_2": "antovatthusmiññeva te mayā nandāpokkharaṇīpaṭibhāgāpokkharaṇī kāritā, kacci taṃ pokkharaṇiṃ",
  "atk-s0514a3:1768_3": "paṭicca udakakīḷaṃ kīḷantī ramasi. Mālyanti amma, ahaṃ tuyhaṃ devasikaṃ pañcavīsati",
  "atk-s0514a3:1768_4": "pupphasamugge pahiṇāmi, kacci tumhe sabbāpi kumārikāyo taṃ mālyaṃ ocinitvā ganthitvā",
  "atk-s0514a3:1768_5": "abhiṇhaṃ khiḍḍāratiratā hutvā paccekaṃ gharake karotha, “idaṃ sundaraṃ, idaṃ sundaratara”nti",
  "atk-s0514a3:1768_6": "pāṭiyekkaṃ sārambhena vāyapupphagharakāni pupphagabbhe ca pupphāsanapupphasayanāni",
  "atk-s0514a3:1768_7": "ca kacci karothāti pucchati.",
  "atk-s0514a3:1769_0": "Vikalanti vekallaṃ. Mano karassūti cittaṃ uppādehi. Kuḍḍamukhīti sāsapakakkehi pasāditamukhatāya",
  "atk-s0514a3:1769_1": "taṃ evamāha. Itthiyo hi mukhavaṇṇaṃ pasādentiyo duṭṭhalohitamukhadūsitapīḷakāharaṇatthaṃ",
  "atk-s0514a3:1769_2": "paṭhamaṃ sāsapakakkena mukhaṃ vilimpanti, tato lohitassa samakaraṇatthaṃ mattikākakkena,",
  "atk-s0514a3:1769_3": "tato chavipasādanatthaṃ tilakakkena. Candasamamhipīti candato dullabhataro nāma natthi,",
  "atk-s0514a3:1769_4": "tādisepi ruciṃ katvā mamācikkha, sampādessāmi teti.",
  "atk-s0514a3:1770": "1232.",
  "atk-s0514a3:1771": "“Vedehassa vaco sutvā, rucā pitara mabravi;",
  "atk-s0514a3:1772": "‘Sabbametaṃ mahārāja, labbhatissarasantike.",
  "atk-s0514a3:1773": "1233.",
  "atk-s0514a3:1774": "‘Suve pannaraso dibyo, sahassaṃ āharantu me;",
  "atk-s0514a3:1775": "Yathādinnañca dassāmi, dānaṃ sabbavaṇīsvaha”’nti.",
  "atk-s0514a3:1776": "Tattha sabbavaṇīsvahanti sabbavaṇibbakesu ahaṃ dassāmi.",
  "atk-s0514a3:1777": "1234.",
  "atk-s0514a3:1778": "“Rucāya vacanaṃ sutvā, rājā aṅgati mabravi;",
  "atk-s0514a3:1779": "‘Bahuṃ vināsitaṃ vittaṃ, niratthaṃ aphalaṃ tayā.",
  "atk-s0514a3:1780": "1235.",
  "atk-s0514a3:1781": "‘Uposathe vasaṃ niccaṃ, annapānaṃ na bhuñjasi;",
  "atk-s0514a3:1782": "Niyatetaṃ abhuttabbaṃ, natthi puññaṃ abhuñjato”’ti.",
  "atk-s0514a3:1783_0": "Tattha aṅgati mabravīti bhikkhave, so aṅgatirājā pubbe ayācitopi “amma, dānaṃ dehī”ti",
  "atk-s0514a3:1783_1": "sahassaṃ datvā taṃ divasaṃ yācitopi micchādassanassa gahitattā adatvā idaṃ “bahuṃ",
  "atk-s0514a3:1783_2": "vināsita”ntiādivacanaṃ abravi. Niyatetaṃ abhuttabbanti etaṃ niyativasena tayā abhuñjitabbaṃ",
  "atk-s0514a3:1783_3": "bhavissati, bhuñjantānampi abhuñjantānampi puññaṃ natthi. Sabbe hi cullāsītimahākappe",
  "atk-s0514a3:1783_4": "atikkamitvāva sujjhanti.",
  "atk-s0514a3:1784": "1236.",
  "atk-s0514a3:1785": "“Bījakopi hi sutvāna, tadā kassapabhāsitaṃ;",
  "atk-s0514a3:1786": "‘Passasanto muhuṃ uṇhaṃ, rudaṃ assūni vattayi.",
  "atk-s0514a3:1787": "1237.",
  "atk-s0514a3:1788": "‘Yāva ruce jīvamānā, mā bhattamapanāmayi;",
  "atk-s0514a3:1789": "Natthi bhadde paro loko, kiṃ niratthaṃ vihaññasī”’ti.",
  "atk-s0514a3:1790_0": "Tattha bījakopīti bījakopi pubbe kalyāṇakammaṃ katvā tassa nissandena dāsikucchiyaṃ",
  "atk-s0514a3:1790_1": "nibbattoti bījakavatthumpissā udāharaṇatthaṃ āhari. Natthi bhaddeti bhadde, guṇācariyo",
  "atk-s0514a3:1790_2": "evamāha “natthi ayaṃ loko, natthi paro loko, natthi mātā, natthi pitā, natthi sattā",
  "atk-s0514a3:1790_3": "opapātikā, natthi loke samaṇabrāhmaṇā sammaggatā sammāpaṭipannā”ti. Paraloke hi sati",
  "atk-s0514a3:1790_4": "idhalokopi nāma bhaveyya, soyeva ca natthi. Mātāpitūsu santesu puttadhītaro nāma",
  "atk-s0514a3:1790_5": "bhaveyyūuṃ, teyeva ca natthi. Dhamme sati dhammikasamaṇabrāhmaṇā bhaveyyūṃ, teyeva",
  "atk-s0514a3:1790_6": "ca natthi. Kiṃ dānaṃ dentī sīlaṃ rakkhantī niratthaṃ vihaññasīti.",
  "atk-s0514a3:1791": "1238.",
  "atk-s0514a3:1792": "“Vedehassa vaco sutvā, rucā ruciravaṇṇinī;",
  "atk-s0514a3:1793": "Jānaṃ pubbāparaṃ dhammaṃ, pitaraṃ etadabravi.",
  "atk-s0514a3:1794": "1239.",
  "atk-s0514a3:1795": "‘Sutameva pure āsi, sakkhi diṭṭhamidaṃ mayā;",
  "atk-s0514a3:1796": "Bālūpasevī yo hoti, bālova samapajjatha.",
  "atk-s0514a3:1797": "1240.",
  "atk-s0514a3:1798": "‘Mūḷho hi mūḷhamāgamma, bhiyyo mohaṃ nigacchati;",
  "atk-s0514a3:1799": "Patirūpaṃ alātena, bījakena ca muyhitu”’nti.",
  "atk-s0514a3:1800_0": "Tattha pubbāparaṃ dhammanti bhikkhave, pitu vacanaṃ sutvā rucā rājadhītā atīte sattajātivasena",
  "atk-s0514a3:1800_1": "pubbadhammaṃ, anāgate sattajātivasena anāgatadhammañca jānantī pitaraṃ micchādiṭṭhito",
  "atk-s0514a3:1800_2": "mocetukāmā etaṃ “sutamevā”tiādimāha. Tattha samapajjathāti yo puggalo bālūpasevī",
  "atk-s0514a3:1800_3": "hoti, so bālova samapajjatīti etaṃ mayā pubbe sutameva, ajja pana paccakkhato diṭṭhaṃ.",
  "atk-s0514a3:1800_4": "Mūḷhoti maggamūḷhaṃ āgamma maggamūḷho viya diṭṭhimūḷhaṃ āgamma diṭṭhimūḷhopi uttari",
  "atk-s0514a3:1800_5": "mohaṃ nigacchati, mūḷhataro hoti. Alātenāti deva, tumhehi jātigottakulapadesaissariyapuññapaññāhīnena",
  "atk-s0514a3:1800_6": "alātasenāpatinā accantahīnena duppaññena bījakadāsena ca gāmadārakasadisaṃ ahirikaṃ",
  "atk-s0514a3:1800_7": "bālaṃ guṇaṃ ājīvakaṃ āgamma muyhituṃ patirūpaṃ anucchavikaṃ. Kiṃ te na muyhissantīti?",
  "atk-s0514a3:1801": "Evaṃ te ubhopi garahitvā diṭṭhito mocetukāmatāya pitaraṃ vaṇṇentī āha –",
  "atk-s0514a3:1802": "1241.",
  "atk-s0514a3:1803": "“Tvañca devāsi sappañño, dhīro atthassa kovido;",
  "atk-s0514a3:1804": "Kathaṃ bālebhi sadisaṃ, hīnadiṭṭhiṃ upāgami.",
  "atk-s0514a3:1805": "1242.",
  "atk-s0514a3:1806": "“Sacepi saṃsārapathena sujjhati, niratthiyā pabbajjā guṇassa;",
  "atk-s0514a3:1807": "Kīṭova aggiṃ jalitaṃ apāpataṃ, upapajjati mohamūḷho naggabhāvaṃ.",
  "atk-s0514a3:1808": "1243.",
  "atk-s0514a3:1809": "“Saṃsārasuddhīti pure niviṭṭhā, kammaṃ vidūsenti bahū ajānaṃ;",
  "atk-s0514a3:1810": "Pubbe kalī duggahitovanatthā, dummocayā balisā ambujovā”ti.",
  "atk-s0514a3:1811_0": "Tattha sappaññoti yasavayapuññatitthāvāsayonisomanasikārasākacchāvasena laddhāya",
  "atk-s0514a3:1811_1": "paññāya sappañño, teneva kāraṇena dhīro, dhīratāya atthānatthassa kāraṇākāraṇassa",
  "atk-s0514a3:1811_2": "kovido. Bālebhi sadisanti yathā te bālā upagatā, tathā kathaṃ tvaṃ hīnadiṭṭhiṃ upagato.",
  "atk-s0514a3:1811_3": "Apāpatanti api āpataṃ, patantoti attho. Idaṃ vuttaṃ hoti – tāta, saṃsārena suddhīti",
  "atk-s0514a3:1811_4": "laddhiyā sati yathā paṭaṅgakīṭo rattibhāge jalitaṃ aggiṃ disvā tappaccayaṃ dukkhaṃ",
  "atk-s0514a3:1811_5": "ajānitvā mohena tattha patanto mahādukkhaṃ āpajjati, tathā guṇopi pañca kāmaguṇe",
  "atk-s0514a3:1811_6": "pahāya mohamūḷho nirassādaṃ naggabhāvaṃ upapajjati.",
  "atk-s0514a3:1812_0": "Pure niviṭṭhāti tāta, saṃsārena suddhīti kassaci vacanaṃ asutvā paṭhamameva niviṭṭho",
  "atk-s0514a3:1812_1": "natthi, sukatadukkaṭānaṃ kammānaṃ phalanti gahitattā bahū janā ajānantā kammaṃ vidūsentā",
  "atk-s0514a3:1812_2": "kammaphalampi vidūsentiyeva, evaṃ tesaṃ pubbe gahito kali parājayagāho duggahitova",
  "atk-s0514a3:1812_3": "hotīti attho. Dummocayā balisā ambujovāti te pana evaṃ ajānantā micchādassanena anatthaṃ",
  "atk-s0514a3:1812_4": "gahetvā ṭhitā bālā yathā nāma balisaṃ gilitvā ṭhito maccho balisā dummocayo hoti,",
  "atk-s0514a3:1812_5": "evaṃ tamhā anatthā dummocayā honti.",
  "atk-s0514a3:1813": "Uttaripi udāharaṇaṃ āharantī āha –",
  "atk-s0514a3:1814": "1244.",
  "atk-s0514a3:1815": "“Upamaṃ te karissāmi, mahārāja tavatthiyā;",
  "atk-s0514a3:1816": "Upamāya midhekacce, atthaṃ jānanti paṇḍitā.",
  "atk-s0514a3:1817": "1245.",
  "atk-s0514a3:1818": "“Vāṇijānaṃ yathā nāvā, appamāṇabharā garu;",
  "atk-s0514a3:1819": "Atibhāraṃ samādāya, aṇṇave avasīdati.",
  "atk-s0514a3:1820": "1246.",
  "atk-s0514a3:1821": "“Evameva naro pāpaṃ, thokaṃ thokampi ācinaṃ;",
  "atk-s0514a3:1822": "Atibhāraṃ samādāya, niraye avasīdati.",
  "atk-s0514a3:1823": "1247.",
  "atk-s0514a3:1824": "“Na tāva bhāro paripūro, alātassa mahīpati;",
  "atk-s0514a3:1825": "Ācināti ca taṃ pāpaṃ, yena gacchati duggatiṃ.",
  "atk-s0514a3:1826": "1248.",
  "atk-s0514a3:1827": "“Pubbevassa kataṃ puññaṃ, alātassa mahīpati;",
  "atk-s0514a3:1828": "Tasseva deva nissando, yañceso labhate sukhaṃ.",
  "atk-s0514a3:1829": "1249.",
  "atk-s0514a3:1830": "“Khīyate cassa taṃ puññaṃ, tathā hi aguṇe rato;",
  "atk-s0514a3:1831": "Ujumaggaṃ avahāya, kummaggamanudhāvati.",
  "atk-s0514a3:1832": "1250.",
  "atk-s0514a3:1833": "“Tulā yathā paggahitā, ohite tulamaṇḍale;",
  "atk-s0514a3:1834": "Unnameti tulāsīsaṃ, bhāre oropite sati.",
  "atk-s0514a3:1835": "1251.",
  "atk-s0514a3:1836": "“Evameva naro puññaṃ, thokaṃ thokampi ācinaṃ;",
  "atk-s0514a3:1837": "Saggātimāno dāsova, bījako sātave rato”ti.",
  "atk-s0514a3:1838_0": "Tattha nirayeti aṭṭhavidhe mahāniraye, soḷasavidhe ussadaniraye, lokantaraniraye",
  "atk-s0514a3:1838_1": "ca. Bhāroti tāta, na tāva alātassa akusalabhāro pūrati. Tassevāti tassa pubbe katassa",
  "atk-s0514a3:1838_2": "puññasseva nissando, yaṃ so alātasenāpati ajja sukhaṃ labhati. Na hi tāta, etaṃ goghātakakammassa",
  "atk-s0514a3:1838_3": "phalaṃ. Pāpakammassa hi nāma vipāko iṭṭho kanto bhavissatīti aṭṭhānametaṃ. Aguṇe",
  "atk-s0514a3:1838_4": "ratoti tathāhesa idāni akusalakamme rato. Ujumagganti dasakusalakammapathamaggaṃ.",
  "atk-s0514a3:1838_5": "Kummagganti nirayagāmiakusalamaggaṃ.",
  "atk-s0514a3:1839_0": "Ohite tulamaṇḍaleti bhaṇḍapaṭicchanatthāya tulamaṇḍale laggetvā ṭhapite. Unnametīti",
  "atk-s0514a3:1839_1": "uddhaṃ ukkhipati. Ācinanti thokaṃ thokampi puññaṃ ācinanto pāpabhāraṃ otāretvā naro",
  "atk-s0514a3:1839_2": "kalyāṇakammassa sīsaṃ ukkhipitvā devalokaṃ gacchati. Saggātimānoti sagge atimāno",
  "atk-s0514a3:1839_3": "saggasampāpake sātaphale kalyāṇakamme abhirato. “Saggādhimāno”tipi pāṭho, saggaṃ",
  "atk-s0514a3:1839_4": "adhikāraṃ katvā ṭhitacittoti attho. Sātave ratoti esa bījakadāso sātave madhuravipāke",
  "atk-s0514a3:1839_5": "kusaladhammeyeva rato. So imassa pāpakammassa khīṇakāle, kalyāṇakammassa phalena",
  "atk-s0514a3:1839_6": "devaloke nibbattissati.",
  "atk-s0514a3:1840": "Yañcesa idāni dāsattaṃ upagato, na taṃ kalyāṇakammassa phalena. Dāsattasaṃvattanikañhissa pubbe kataṃ pāpaṃ bhavissatīti niṭṭhamettha gantabbanti imamatthaṃ pakāsentī āha –",
  "atk-s0514a3:1841": "1252.",
  "atk-s0514a3:1842": "“Yamajja bījako dāso, dukkhaṃ passati attani;",
  "atk-s0514a3:1843": "Pubbevassa kataṃ pāpaṃ, tameso paṭisevati.",
  "atk-s0514a3:1844": "1253.",
  "atk-s0514a3:1845": "“Khīyate cassa taṃ pāpaṃ, tathā hi vinaye rato;",
  "atk-s0514a3:1846": "Kassapañca samāpajja, mā hevuppathamāgamā”ti.",
  "atk-s0514a3:1847": "Tattha mā hevuppathamāgamāti tāta, tvaṃ imaṃ naggaṃ kassapājīvakaṃ upagantvā mā heva nirayagāmiṃ uppathaṃ agamā, mā pāpamakāsīti pitaraṃ ovadati.",
  "atk-s0514a3:1848": "Idānissa pāpūpasevanāya dosaṃ kalyāṇamittūpasevanāya ca guṇaṃ dassentī āha –",
  "atk-s0514a3:1849": "1254.",
  "atk-s0514a3:1850": "“Yaṃ yañhi rāja bhajati, santaṃ vā yadi vā asaṃ;",
  "atk-s0514a3:1851": "Sīlavantaṃ visīlaṃ vā, vasaṃ tasseva gacchati.",
  "atk-s0514a3:1852": "1255.",
  "atk-s0514a3:1853": "“Yādisaṃ kurute mittaṃ, yādisaṃ cūpasevati;",
  "atk-s0514a3:1854": "Sopi tādisako hoti, sahavāso hi tādiso.",
  "atk-s0514a3:1855": "1256.",
  "atk-s0514a3:1856": "“Sevamāno sevamānaṃ, samphuṭṭho samphusaṃ paraṃ;",
  "atk-s0514a3:1857": "Saro diddho kalāpaṃva, alittamupalimpati;",
  "atk-s0514a3:1858": "Upalepabhayā dhīro, neva pāpasakhā siyā.",
  "atk-s0514a3:1859": "1257.",
  "atk-s0514a3:1860": "“Pūtimacchaṃ kusaggena, yo naro upanayhati;",
  "atk-s0514a3:1861": "Kusāpi pūti vāyanti, evaṃ bālūpasevanā.",
  "atk-s0514a3:1862": "1258.",
  "atk-s0514a3:1863": "“Tagarañca palāsena, yo naro upanayhati;",
  "atk-s0514a3:1864": "Pattāpi surabhi vāyanti, evaṃ dhīrūpasevanā.",
  "atk-s0514a3:1865": "1259.",
  "atk-s0514a3:1866": "“Tasmā pattapuṭasseva, ñatvā sampākamattano",
  "atk-s0514a3:1867": "Asante nopaseveyya, sante seveyya paṇḍito;",
  "atk-s0514a3:1868": "Asanto nirayaṃ nenti, santo pāpenti suggati”nti.",
  "atk-s0514a3:1869_0": "Tattha santaṃ vāti sappurisaṃ vā. Yadi vā asanti asappurisaṃ vā. Saro diddho kalāpaṃvāti",
  "atk-s0514a3:1869_1": "mahārāja, yathā nāma halāhalavisalitto saro sarakalāpe khitto sabbaṃ taṃ visena alittampi",
  "atk-s0514a3:1869_2": "sarakalāpaṃ limpati, visadiddhameva karoti, evameva pāpamitto pāpaṃ sevamāno attānaṃ",
  "atk-s0514a3:1869_3": "sevamānaṃ paraṃ, tena samphuṭṭho taṃ samphusaṃ alittaṃ pāpena purisaṃ attanā ekajjhāsayaṃ",
  "atk-s0514a3:1869_4": "karonto upalimpati. Pūti vāyantīti tassa te kusāpi duggandhā vāyanti. Tagarañcāti",
  "atk-s0514a3:1869_5": "tagarañca aññañca gandhasampannaṃ gandhajātaṃ. Evanti evarūpā dhīrūpasevanā. Dhīro",
  "atk-s0514a3:1869_6": "hi attānaṃ sevamānaṃ dhīrameva karoti.",
  "atk-s0514a3:1870_0": "Tasmā pattapuṭassevāti yasmā tagarādipaliveṭhamānāni paṇṇānipi sugandhāni honti,",
  "atk-s0514a3:1870_1": "tasmā palāsapattapuṭasseva paṇḍitūpasevanena ahampi paṇḍito bhavissāmīti evaṃ. Ñatvā",
  "atk-s0514a3:1870_2": "sampākamattanoti attano paripākaṃ paṇḍitabhāvaṃ parimāṇaṃ ñatvā asante pahāya paṇḍite",
  "atk-s0514a3:1870_3": "sante seveyya. “Nirayaṃ nentī”ti ettha devadattādīhi nirayaṃ, “pāpenti suggati”nti",
  "atk-s0514a3:1870_4": "ettha sāriputtattherādīhi sugatiṃ nītānaṃ vasena udāharaṇāni āharitabbāni.",
  "atk-s0514a3:1871": "Evaṃ rājadhītā chahi gāthāhi pitu dhammaṃ kathetvā idāni atīte attanā anubhūtaṃ dukkhaṃ dassentī āha –",
  "atk-s0514a3:1872": "1260.",
  "atk-s0514a3:1873": "“Ahampi jātiyo satta, sare saṃsaritattano;",
  "atk-s0514a3:1874": "Anāgatāpi satteva, yā gamissaṃ ito cutā.",
  "atk-s0514a3:1875": "1261.",
  "atk-s0514a3:1876": "“Yā me sā sattamī jāti, ahu pubbe janādhipa;",
  "atk-s0514a3:1877": "Kammāraputto magadhesu, ahuṃ rājagahe pure.",
  "atk-s0514a3:1878": "1262.",
  "atk-s0514a3:1879": "“Pāpaṃ sahāyamāgamma, bahuṃ pāpaṃ kataṃ mayā;",
  "atk-s0514a3:1880": "Paradārassa heṭhento, carimhā amarā viya.",
  "atk-s0514a3:1881": "1263.",
  "atk-s0514a3:1882": "“Taṃ kammaṃ nihitaṃ aṭṭhā, bhasmacchannova pāvako;",
  "atk-s0514a3:1883": "Atha aññehi kammehi, ajāyiṃ vaṃsabhūmiyaṃ.",
  "atk-s0514a3:1884": "1264.",
  "atk-s0514a3:1885": "“Kosambiyaṃ seṭṭhikule, iddhe phīte mahaddhane;",
  "atk-s0514a3:1886": "Ekaputto mahārāja, niccaṃ sakkatapūjito.",
  "atk-s0514a3:1887": "1265.",
  "atk-s0514a3:1888": "“Tattha mittaṃ asevissaṃ, sahāyaṃ sātave rataṃ;",
  "atk-s0514a3:1889": "Paṇḍitaṃ sutasampannaṃ, so maṃ atthe nivesayi.",
  "atk-s0514a3:1890": "1266.",
  "atk-s0514a3:1891": "“Cātuddasiṃ pañcadasiṃ, bahuṃ rattiṃ upāvasiṃ;",
  "atk-s0514a3:1892": "Taṃ kammaṃ nihitaṃ aṭṭhā, nidhīva udakantike.",
  "atk-s0514a3:1893": "1267.",
  "atk-s0514a3:1894": "“Atha pāpāna kammānaṃ, yametaṃ magadhe kataṃ;",
  "atk-s0514a3:1895": "Phalaṃ pariyāga maṃ pacchā, bhutvā duṭṭhavisaṃ yathā.",
  "atk-s0514a3:1896": "1268.",
  "atk-s0514a3:1897": "“Tato cutāhaṃ vedeha, roruve niraye ciraṃ;",
  "atk-s0514a3:1898": "Sakammunā apaccissaṃ, taṃ saraṃ na sukhaṃ labhe.",
  "atk-s0514a3:1899": "1269.",
  "atk-s0514a3:1900": "“Bahuvassagaṇe tattha, khepayitvā bahuṃ dukhaṃ;",
  "atk-s0514a3:1901": "Bhinnāgate ahuṃ rāja, chagalo uddhatapphalo”ti.",
  "atk-s0514a3:1902_0": "Tattha sattāti mahārāja, idhalokaparalokā nāma sukatadukkaṭānañca phalaṃ nāma atthi.",
  "atk-s0514a3:1902_1": "Na hi saṃsāro satte sodhetuṃ sakkoti, sakammunā eva sattā sujjhanti. Alātasenāpati",
  "atk-s0514a3:1902_2": "ca bījakadāso ca ekameva jātiṃ anussaranti. Na kevalaṃ eteva jātiṃ saranti, ahampi",
  "atk-s0514a3:1902_3": "atīte satta jātiyo attano saṃsaritaṃ sarāmi, anāgatepi ito gantabbā satteva jānāmi.",
  "atk-s0514a3:1902_4": "Yā me sāti yā sā mama atīte sattamī jāti āsi. Kammāraputtoti tāya jātiyā ahaṃ magadhesu",
  "atk-s0514a3:1902_5": "rājagahanagare suvaṇṇakāraputto ahosiṃ.",
  "atk-s0514a3:1903_0": "Paradārassa heṭhentoti paradāraṃ heṭhentā paresaṃ rakkhitagopite varabhaṇḍe aparajjhantā.",
  "atk-s0514a3:1903_1": "Aṭṭhāti taṃ tadā mayā kataṃ pāpakammaṃ okāsaṃ alabhitvā okāse sati vipākadāyakaṃ",
  "atk-s0514a3:1903_2": "hutvā bhasmapaṭicchanno aggi viya nihitaṃ aṭṭhāsi. Vaṃsabhūmiyanti vaṃsaraṭṭhe. Ekaputtoti",
  "atk-s0514a3:1903_3": "asītikoṭivibhave seṭṭhikule ahaṃ ekaputtakova ahosiṃ. Sātave ratanti kalyāṇakamme",
  "atk-s0514a3:1903_4": "abhirataṃ. So manti so sahāyako maṃ atthe kusalakamme patiṭṭhāpesi.",
  "atk-s0514a3:1904_0": "Taṃ kammanti tampi me kataṃ kalyāṇakammaṃ tadā okāsaṃ alabhitvā okāse sati vipākadāyakaṃ",
  "atk-s0514a3:1904_1": "hutvā udakantike nidhi viya nihitaṃ aṭṭhāsi. Yametanti atha mama santakesu pāpakammesu",
  "atk-s0514a3:1904_2": "yaṃ etaṃ mayā magadhesu paradārikakammaṃ kataṃ, tassa phalaṃ pacchā maṃ pariyāgaṃ",
  "atk-s0514a3:1904_3": "upagatanti attho. Yathā kiṃ? Bhutvā duṭṭhavisaṃ yathā, yathā savisaṃ bhojanaṃ bhuñjitvā",
  "atk-s0514a3:1904_4": "ṭhitassa taṃ duṭṭhaṃ kakkhaḷaṃ halāhalaṃ visaṃ kuppati, tathā maṃ pariyāgatanti attho.",
  "atk-s0514a3:1904_5": "Tatoti tato kosambiyaṃ seṭṭhikulato. Taṃ saranti taṃ tasmiṃ niraye anubhūtadukkhaṃ",
  "atk-s0514a3:1904_6": "sarantī cittasukhaṃ nāma na labhāmi, bhayameva me uppajjati. Bhinnāgateti bhinnāgate",
  "atk-s0514a3:1904_7": "nāma raṭṭhe. Uddhatapphaloti uddhatabījo.",
  "atk-s0514a3:1905": "So pana chagalako balasampanno ahosi. Piṭṭhiyaṃ abhiruyhapi naṃ vāhayiṃsu, yānakepi yojayiṃsu. Imamatthaṃ pakāsentī āha –",
  "atk-s0514a3:1906": "1270.",
  "atk-s0514a3:1907": "“Sātaputtā mayā vūḷhā, piṭṭhiyā ca rathena ca;",
  "atk-s0514a3:1908": "Tassa kammassa nissando, paradāragamanassa me”ti.",
  "atk-s0514a3:1909_0": "Tattha sātaputtāti amaccaputtā. Tassa kammassāti deva, roruve mahāniraye paccanañca",
  "atk-s0514a3:1909_1": "chagalakakāle bījuppāṭanañca piṭṭhivāhanayānakayojanāni ca sabbopesa tassa nissando",
  "atk-s0514a3:1909_2": "paradāragamanassa meti.",
  "atk-s0514a3:1910_0": "Tato pana cavitvā araññe kapiyoniyaṃ paṭisandhiṃ gaṇhi. Atha naṃ jātadivase yūthapatino",
  "atk-s0514a3:1910_1": "dassesuṃ. So “ānetha me, putta”nti daḷhaṃ gahetvā tassa viravantassa dantehi phalāni",
  "atk-s0514a3:1910_2": "uppāṭesi. Tamatthaṃ pakāsentī āha –",
  "atk-s0514a3:1911": "1271.",
  "atk-s0514a3:1912": "“Tato cutāhaṃ vedeha, kapi āsiṃ brahāvane;",
  "atk-s0514a3:1913": "Niluñcitaphaloyeva, yūthapena pagabbhinā;",
  "atk-s0514a3:1914": "Tassa kammassa nissando, paradāragamanassa me”ti.",
  "atk-s0514a3:1915": "Tattha niluñcitaphaloyevāti tatrapāhaṃ pagabbhena yūthapatinā luñcitvā uppāṭitaphaloyeva ahosinti attho.",
  "atk-s0514a3:1916": "Atha aparāpi jātiyo dassentī āha –",
  "atk-s0514a3:1917": "1272.",
  "atk-s0514a3:1918": "“Tato cutāhaṃ vedeha, dassanesu pasū ahuṃ;",
  "atk-s0514a3:1919": "Niluñcito javo bhadro, yoggaṃ vūḷhaṃ ciraṃ mayā;",
  "atk-s0514a3:1920": "Tassa kammassa nissando, paradāragamanassa me.",
  "atk-s0514a3:1921": "1273.",
  "atk-s0514a3:1922": "“Tato cutāhaṃ vedeha, vajjīsu kulamāgamā;",
  "atk-s0514a3:1923": "Nevitthī na pumā āsiṃ, manussatte sudullabhe;",
  "atk-s0514a3:1924": "Tassa kammassa nissando, paradāragamanassa me.",
  "atk-s0514a3:1925": "1274.",
  "atk-s0514a3:1926": "“Tato cutāhaṃ vedeha, ajāyiṃ nandane vane;",
  "atk-s0514a3:1927": "Bhavane tāvatiṃsāhaṃ, accharā kāmavaṇṇinī.",
  "atk-s0514a3:1928": "1275.",
  "atk-s0514a3:1929": "“Vicitravatthābharaṇā, āmuttamaṇikuṇḍalā;",
  "atk-s0514a3:1930": "Kusalā naccagītassa, sakkassa paricārikā.",
  "atk-s0514a3:1931": "1276.",
  "atk-s0514a3:1932": "“Tattha ṭhitāhaṃ vedeha, sarāmi jātiyo imā;",
  "atk-s0514a3:1933": "Anāgatāpi satteva, yā gamissaṃ ito cutā.",
  "atk-s0514a3:1934": "1277.",
  "atk-s0514a3:1935": "“Pariyāgataṃ taṃ kusalaṃ, yaṃ me kosambiyaṃ kataṃ;",
  "atk-s0514a3:1936": "Deve ceva manusse ca, sandhāvissaṃ ito cutā.",
  "atk-s0514a3:1937": "1278.",
  "atk-s0514a3:1938": "“Satta jacco mahārāja, niccaṃ sakkatapūjitā;",
  "atk-s0514a3:1939": "Thībhāvāpi na muccissaṃ, chaṭṭhā nigatiyo imā.",
  "atk-s0514a3:1940": "1279.",
  "atk-s0514a3:1941": "“Sattamī ca gati deva, devaputto mahiddhiko;",
  "atk-s0514a3:1942": "Pumā devo bhavissāmi, devakāyasmimuttamo.",
  "atk-s0514a3:1943": "1280.",
  "atk-s0514a3:1944": "“Ajjāpi santānamayaṃ, mālaṃ ganthenti nandane;",
  "atk-s0514a3:1945": "Devaputto javo nāma, yo me mālaṃ paṭicchati.",
  "atk-s0514a3:1946": "1281.",
  "atk-s0514a3:1947": "“Muhutto viya so dibyo, idha vassāni soḷasa;",
  "atk-s0514a3:1948": "Rattindivo ca so dibyo, mānusiṃ saradosataṃ.",
  "atk-s0514a3:1949": "1282.",
  "atk-s0514a3:1950": "“Iti kammāni anventi, asaṅkheyyāpi jātiyo;",
  "atk-s0514a3:1951": "Kalyāṇaṃ yadi vā pāpaṃ, na hi kammaṃ vinassatī”ti.",
  "atk-s0514a3:1952_0": "Tattha dassanesūti dassanaraṭṭhesu. Pasūti goṇo ahosiṃ. Niluñcitoti vacchakāleyeva",
  "atk-s0514a3:1952_1": "maṃ evaṃ manāpo bhavissatīti nibbījakamakaṃsu. Sohaṃ niluñcito uddhatabījo javo bhadro",
  "atk-s0514a3:1952_2": "ahosiṃ. Vajjīsu kulamāgamāti goyonito cavitvā vajjiraṭṭhe ekasmiṃ mahābhogakule nibbattinti",
  "atk-s0514a3:1952_3": "dasseti. Nevitthī na pumāti napuṃsakattaṃ sandhāya āha. Bhavane tāvatiṃsāhanti tāvatiṃsabhavane ahaṃ.",
  "atk-s0514a3:1953_0": "Tattha ṭhitāhaṃ, vedeha, sarāmi jātiyo imāti sā kira tasmiṃ devaloke ṭhitā “ahaṃ",
  "atk-s0514a3:1953_1": "evarūpaṃ devalokaṃ āgacchantī kuto nu kho āgatā”ti olokentī vajjiraṭṭhe mahābhogakule",
  "atk-s0514a3:1953_2": "napuṃsakattabhāvato cavitvā tattha nibbattabhāvaṃ passi. Tato “kena nu kho kammena",
  "atk-s0514a3:1953_3": "evarūpe ramaṇīye ṭhāne nibbattāmhī”ti olokentī kosambiyaṃ seṭṭhikule nibbattitvā",
  "atk-s0514a3:1953_4": "kataṃ dānādikusalaṃ disvā “etassa phalena nibbattāmhī”ti ñatvā “anantarātīte napuṃsakattabhāve",
  "atk-s0514a3:1953_5": "nibbattamānā kuto āgatāmhī”ti olokentī dassanaraṭṭhesu goyoniyaṃ mahādukkhassa anubhūtabhāvaṃ",
  "atk-s0514a3:1953_6": "aññāsi. Tato anantaraṃ jātiṃ anussaramānā vānarayoniyaṃ uddhataphalabhāvaṃ addasa.",
  "atk-s0514a3:1953_7": "Tato anantaraṃ anussarantī bhinnāgate chagalakayoniyaṃ uddhatabījabhāvaṃ anussari.",
  "atk-s0514a3:1953_8": "Tato paraṃ anussaramānā roruve nibbattabhāvaṃ anussari.",
  "atk-s0514a3:1954_0": "Athassā niraye tiracchānayoniyañca anubhūtaṃ dukkhaṃ anussarantiyā bhayaṃ uppajji.",
  "atk-s0514a3:1954_1": "Tato “kena nu kho kammena evarūpaṃ dukkhaṃ anubhūtaṃ mayā”ti chaṭṭhaṃ jātiṃ olokentī",
  "atk-s0514a3:1954_2": "tāya jātiyā kosambinagare kataṃ kalyāṇakammaṃ disvā sattamaṃ olokentī magadharaṭṭhe",
  "atk-s0514a3:1954_3": "pāpasahāyaṃ nissāya kataṃ paradārikakammaṃ disvā “etassa phalena me taṃ mahādukkhaṃ",
  "atk-s0514a3:1954_4": "anubhūta”nti aññāsi. Atha “ito cavitvā anāgate kuhiṃ nibbattissāmī”ti olokentī “yāvatāyukaṃ",
  "atk-s0514a3:1954_5": "ṭhatvā puna sakkasseva paricārikā hutvā nibbattissāmī”ti aññāsi. Evaṃ punappunaṃ",
  "atk-s0514a3:1954_6": "olokayamānā “tatiyepi attabhāve sakkasseva paricārikā hutvā nibbattissāmi, tathā",
  "atk-s0514a3:1954_7": "catutthe, pañcame pana tasmiṃyeva devaloke javanadevaputtassa aggamahesī hutvā nibbattissāmī”ti",
  "atk-s0514a3:1954_8": "ñatvā tato anantaraṃ olokentī “chaṭṭhe attabhāve ito tāvatiṃsabhavanato cavitvā aṅgatirañño",
  "atk-s0514a3:1954_9": "aggamahesiyā kucchimhi nibbattissāmi, ‘rucā’ti me nāmaṃ bhavissatī”ti ñatvā “tato",
  "atk-s0514a3:1954_10": "anantarā kuhiṃ nibbattissāmī”ti olokentī “sattamāya jātiyā tato cavitvā tāvatiṃsabhavane",
  "atk-s0514a3:1954_11": "mahiddhiko devaputto hutvā nibbattissāmi, itthibhāvato muccissāmī”ti aññāsi. Tasmā –",
  "atk-s0514a3:1955": "“Tattha ṭhitāhaṃ vedeha, sarāmi satta jātiyo;",
  "atk-s0514a3:1956": "Anāgatāpi satteva, yā gamissaṃ ito cutā”ti. – ādimāha;",
  "atk-s0514a3:1957_0": "Tattha pariyāgatanti pariyāyena attano vārena āgataṃ. Satta jaccoti vajjiraṭṭhe napuṃsakajātiyā",
  "atk-s0514a3:1957_1": "saddhiṃ devaloke pañca, ayañca chaṭṭhāti satta jātiyoti vuccanti. Etā satta jātiyo",
  "atk-s0514a3:1957_2": "niccaṃ sakkatapūjitā ahosinti dasseti. Chaṭṭhā nigatiyoti devaloke pana pañca, ayañca",
  "atk-s0514a3:1957_3": "ekāti imā cha gatiyo itthibhāvāna muccissanti vadati. Sattamī cāti ito cavitvā anantaraṃ.",
  "atk-s0514a3:1957_4": "Santānamayanti ekatovaṇṭakādivasena katasantānaṃ. Ganthentīti yathā santānamayā honti,",
  "atk-s0514a3:1957_5": "evaṃ ajjapi mama paricārikā nandanavane mālaṃ ganthentiyeva. Yo me mālaṃ paṭicchatīti",
  "atk-s0514a3:1957_6": "mahārāja, anantarajātiyaṃ mama sāmiko javo nāma devaputto yo rukkhato patitapatitaṃ mālaṃ paṭicchati.",
  "atk-s0514a3:1958_0": "Soḷasāti mahārāja, mama jātiyā imāni soḷasa vassāni, ettako pana kālo devānaṃ eko",
  "atk-s0514a3:1958_1": "muhutto, tena tā mama cutabhāvampi ajānantā mamatthāya mālaṃ ganthentiyeva. Mānusinti",
  "atk-s0514a3:1958_2": "manussānaṃ vassagaṇanaṃ āgamma esa saradosataṃ vassasataṃ hoti, evaṃ dīghāyukā devā.",
  "atk-s0514a3:1958_3": "Iminā pana kāraṇena paralokassa ca kalyāṇapāpakānañca kammānaṃ atthitaṃ jānāhi, devāti.",
  "atk-s0514a3:1959_0": "Anventīti yathā maṃ anubandhiṃsu, evaṃ anubandhanti. Na hi kammaṃ vinassatīti diṭṭhadhammavedanīyaṃ",
  "atk-s0514a3:1959_1": "tasmiṃyeva attabhāve, upapajjavedanīyaṃ anantarabhave vipākaṃ deti, aparāpariyavedanīyaṃ",
  "atk-s0514a3:1959_2": "pana vipākaṃ adatvā na nassati. Taṃ sandhāya “na hi kammaṃ vinassatī”ti vatvā “deva,",
  "atk-s0514a3:1959_3": "ahaṃ paradārikakammassa nissandena niraye ca tiracchānayoniyañca mahantaṃ dukkhaṃ",
  "atk-s0514a3:1959_4": "anubhaviṃ. Sace pana tumhepi idāni guṇassa kathaṃ gahetvā evaṃ karissatha, mayā anubhūtasadisameva",
  "atk-s0514a3:1959_5": "dukkhaṃ anubhavissatha, tasmā evaṃ mā karitthā”ti āha.",
  "atk-s0514a3:1960": "Athassa uttari dhammaṃ desentī āha –",
  "atk-s0514a3:1961": "1283.",
  "atk-s0514a3:1962": "“Yo icche puriso hotuṃ, jātiṃ jātiṃ punappunaṃ;",
  "atk-s0514a3:1963": "Paradāraṃ vivajjeyya, dhotapādova kaddamaṃ.",
  "atk-s0514a3:1964": "1284.",
  "atk-s0514a3:1965": "“Yā icche puriso hotuṃ, jātiṃ jātiṃ punappunaṃ;",
  "atk-s0514a3:1966": "Sāmikaṃ apacāyeyya, indaṃva paricārikā.",
  "atk-s0514a3:1967": "1285.",
  "atk-s0514a3:1968": "“Yo icche dibyabhogañca, dibbamāyuṃ yasaṃ sukhaṃ;",
  "atk-s0514a3:1969": "Pāpāni parivajjetvā, tividhaṃ dhammamācare.",
  "atk-s0514a3:1970": "1286.",
  "atk-s0514a3:1971": "“Kāyena vācā manasā, appamatto vicakkhaṇo;",
  "atk-s0514a3:1972": "Attano hoti atthāya, itthī vā yadi vā pumā.",
  "atk-s0514a3:1973": "1287.",
  "atk-s0514a3:1974": "“Ye kecime mānujā jīvaloke, yasassino sabbasamantabhogā;",
  "atk-s0514a3:1975": "Asaṃsayaṃ tehi pure suciṇṇaṃ, kammassakāse puthu sabbasattā.",
  "atk-s0514a3:1976": "1288.",
  "atk-s0514a3:1977": "“Iṅghānucintesi sayampi deva, kutonidānā te imā janinda;",
  "atk-s0514a3:1978": "Yā te imā accharāsannikāsā, alaṅkatā kañcanajālachannā”ti.",
  "atk-s0514a3:1979_0": "Tattha hotunti bhavituṃ. Sabbasamantabhogāti paripuṇṇasabbabhogā. Suciṇṇanti suṭṭhu",
  "atk-s0514a3:1979_1": "ciṇṇaṃ kalyāṇakammaṃ kataṃ. Kammassakāseti kammassakā attanā katakammasseva vipākapaṭisaṃvedino.",
  "atk-s0514a3:1979_2": "Na hi mātāpitūhi kataṃ kammaṃ puttadhītānaṃ vipākaṃ deti, na tāhi puttadhītāhi kataṃ",
  "atk-s0514a3:1979_3": "kammaṃ mātāpitūnaṃ vipākaṃ deti. Sesehi kataṃ sesānaṃ kimeva dassati? Iṅghāti codanatthe",
  "atk-s0514a3:1979_4": "nipāto. Anucintesīti punappunaṃ cinteyyāsi. Yā te imāti yā imā soḷasasahassā itthiyo",
  "atk-s0514a3:1979_5": "taṃ upaṭṭhahanti, imā te kutonidānā, kiṃ nipajjitvā niddāyantena laddhā, udāhu panthadūsanasandhicchedādīni",
  "atk-s0514a3:1979_6": "pāpāni katvā, adu kalyāṇakammaṃ nissāya laddhāti idaṃ tāva attanāpi cinteyyāsi, devāti.",
  "atk-s0514a3:1980": "Evaṃ sā pitaraṃ anusāsi. Tamatthaṃ pakāsento satthā āha –",
  "atk-s0514a3:1981": "1289.",
  "atk-s0514a3:1982": "“Iccevaṃ pitaraṃ kaññā, rucā tosesi aṅgatiṃ;",
  "atk-s0514a3:1983": "Mūḷhassa maggamācikkhi, dhammamakkhāsi subbatā”ti.",
  "atk-s0514a3:1984_0": "Tattha iccevanti bhikkhave, iti imehi evarūpehi madhurehi vacanehi rucākaññā pitaraṃ",
  "atk-s0514a3:1984_1": "tosesi, mūḷhassa maggaṃ viya tassa sugatimaggaṃ ācikkhi, nānānayehi sucaritadhammaṃ",
  "atk-s0514a3:1984_2": "akkhāsi. Dhammaṃ kathentīyeva sā subbatā sundaravatā attano atītajātiyopi kathesi.",
  "atk-s0514a3:1985_0": "Evaṃ pubbaṇhato paṭṭhāya sabbarattiṃ pitu dhammaṃ desetvā “mā, deva, naggassa micchādiṭṭhikassa",
  "atk-s0514a3:1985_1": "vacanaṃ gaṇhi, ‘atthi ayaṃ loko, atthi paraloko, atthi sukaṭadukkaṭakammānaṃ phala’nti",
  "atk-s0514a3:1985_2": "vadantassa mādisassa kalyāṇamittassa vacanaṃ gaṇha, mā atitthena pakkhandī”ti āha.",
  "atk-s0514a3:1985_3": "Evaṃ santepi pitaraṃ micchādassanā mocetuṃ nāsakkhi. So hi kevalaṃ tassā madhuravacanaṃ",
  "atk-s0514a3:1985_4": "sutvā tussi. Mātāpitaro hi piyaputtānaṃ vacanaṃ piyāyanti, na pana taṃ micchādassanaṃ",
  "atk-s0514a3:1985_5": "vissajjesi. Nagarepi “rucā kira rājadhītā pitu dhammaṃ desetvā micchādassanaṃ vissajjāpesī”ti",
  "atk-s0514a3:1985_6": "ekakolāhalaṃ ahosi. “Paṇḍitā rājadhītā ajja pitaraṃ micchādassanā mocetvā nagaravāsīnaṃ",
  "atk-s0514a3:1985_7": "sotthibhāvaṃ karissatī”ti mahājano tussi. Sā pitaraṃ bodhetuṃ asakkontī vīriyaṃ avissajjetvāva",
  "atk-s0514a3:1985_8": "“yena kenaci upāyena pitu sotthibhāvaṃ karissāmī”ti sirasmiṃ añjaliṃ patiṭṭhapetvā",
  "atk-s0514a3:1985_9": "dasadisā namassitvā “imasmiṃ loke lokasandhārakā dhammikasamaṇabrāhmaṇā nāma lokapāladevatā",
  "atk-s0514a3:1985_10": "nāma mahābrahmāno nāma atthi, te idhāgantvā attano balena mama pitaraṃ micchādassanaṃ",
  "atk-s0514a3:1985_11": "vissajjāpentu, etassa guṇe asatipi mama guṇena mama sīlena mama saccena idhāgantvā",
  "atk-s0514a3:1985_12": "imaṃ micchādassanaṃ vissajjāpetvā sakalalokassa sotthiṃ karontū”ti adhiṭṭhahitvā namassi.",
  "atk-s0514a3:1986_0": "Tadā bodhisatto nārado nāma mahābrahmā ahosi. Bodhisattā ca nāma attano mettābhāvanāya",
  "atk-s0514a3:1986_1": "anuddayāya mahantabhāvena suppaṭipannaduppaṭipanne satte dassanatthaṃ kālānukālaṃ",
  "atk-s0514a3:1986_2": "lokaṃ olokenti. So taṃ divasaṃ lokaṃ olokento taṃ rājadhītaraṃ pitu micchādiṭṭhimocanatthaṃ",
  "atk-s0514a3:1986_3": "lokasandhārakadevatāyo namassamānaṃ disvā, “ṭhapetvā maṃ añño etaṃ rājānaṃ micchādassanaṃ",
  "atk-s0514a3:1986_4": "vissajjāpetuṃ samattho nāma natthi, ajja mayā rājadhītu saṅgahaṃ, rañño ca saparijanassa",
  "atk-s0514a3:1986_5": "sotthibhāvaṃ katvā āgantuṃ vaṭṭati, kena nu kho vesena gamissāmī”ti cintetvā “manussānaṃ",
  "atk-s0514a3:1986_6": "pabbajitā piyā ceva garuno ca ādeyyavacanā ca, tasmā pabbajitavesena gamissāmī”ti",
  "atk-s0514a3:1986_7": "sanniṭṭhānaṃ katvā pāsādikaṃ suvaṇṇavaṇṇaṃ manussattabhāvaṃ māpetvā manuññaṃ jaṭāmaṇḍalaṃ",
  "atk-s0514a3:1986_8": "bandhitvā jaṭantare kañcanasūciṃ odahitvā anto rattapaṭaṃ upari rattavākacīraṃ nivāsetvā",
  "atk-s0514a3:1986_9": "pārupitvā suvaṇṇatārākhacitaṃ rajatamayaṃ ajinacammaṃ ekaṃse katvā muttāsikkāya pakkhittaṃ",
  "atk-s0514a3:1986_10": "suvaṇṇamayaṃ bhikkhābhājanaṃ ādāya tīsu ṭhānesu onataṃ suvaṇṇakājaṃ khandhe katvā",
  "atk-s0514a3:1986_11": "muttāsikkāya eva pavāḷakamaṇḍaluṃ ādāya iminā isivesena gaganatale cando viya virocamāno",
  "atk-s0514a3:1986_12": "ākāsena āgantvā alaṅkatacandakapāsādamahātalaṃ pavisitvā rañño purato ākāse aṭṭhāsi.",
  "atk-s0514a3:1986_13": "Tamatthaṃ pakāsento satthā āha –",
  "atk-s0514a3:1987": "1290.",
  "atk-s0514a3:1988": "“Athāgamā brahmalokā, nārado mānusiṃ pajaṃ;",
  "atk-s0514a3:1989": "Jambudīpaṃ avekkhanto, addā rājānamaṅgatiṃ.",
  "atk-s0514a3:1990": "1291.",
  "atk-s0514a3:1991": "“Tato patiṭṭhā pāsāde, vedehassa puratthato;",
  "atk-s0514a3:1992": "Tañca disvānānuppattaṃ, rucā isimavandathā”ti.",
  "atk-s0514a3:1993_0": "Tattha addāti brahmaloke ṭhitova jambudīpaṃ avekkhanto guṇājīvakassa santike gahitamicchādassanaṃ",
  "atk-s0514a3:1993_1": "rājānaṃ aṅgatiṃ addasa, tasmā āgatoti attho. Tato patiṭṭhāti tato so brahmā tassa",
  "atk-s0514a3:1993_2": "rañño amaccagaṇaparivutassa nisinnassa purato tasmiṃ pāsāde apade padaṃ dassento",
  "atk-s0514a3:1993_3": "ākāse patiṭṭhahi. Anuppattanti āgataṃ. Isinti isivesena āgatattā satthā “isi”nti",
  "atk-s0514a3:1993_4": "āha. Avandathāti “mamānuggahena mama pitari kāruññaṃ katvā eko devarājā āgato bhavissatī”ti",
  "atk-s0514a3:1993_5": "haṭṭhapahaṭṭhā vātābhihaṭā suvaṇṇakadalī viya onamitvā nāradabrahmānaṃ avandi.",
  "atk-s0514a3:1994": "Rājāpi taṃ disvāva brahmatejena tajjito attano āsane saṇṭhātuṃ asakkonto āsanā oruyha bhūmiyaṃ ṭhatvā āgataṭṭhānañca nāmagottañca pucchi. Tamatthaṃ pakāsento satthā āha –",
  "atk-s0514a3:1995": "1292.",
  "atk-s0514a3:1996": "“Athāsanamhā oruyha, rājā byathitamānaso;",
  "atk-s0514a3:1997": "Nāradaṃ paripucchanto, idaṃ vacanamabravi.",
  "atk-s0514a3:1998": "1293.",
  "atk-s0514a3:1999": "‘Kuto nu āgacchasi devavaṇṇi, obhāsayaṃ sabbadisā candimāva;",
  "atk-s0514a3:2000": "Akkhāhi me pucchito nāmagottaṃ, kathaṃ taṃ jānanti manussaloke”’ti.",
  "atk-s0514a3:2001": "Tattha byathitamānasoti bhītacitto. Kuto nūti kacci nu kho vijjādharo bhaveyyāti maññamāno avanditvāva evaṃ pucchi.",
  "atk-s0514a3:2002": "Atha so “ayaṃ rājā ‘paraloko natthī’ti maññati, paralokamevassa tāva ācikkhissāmī”ti cintetvā gāthamāha –",
  "atk-s0514a3:2003": "1294.",
  "atk-s0514a3:2004": "“Ahañhi devato idāni emi, obhāsayaṃ sabbadisā candimāva;",
  "atk-s0514a3:2005": "Akkhāmi te pucchito nāmagottaṃ, jānanti maṃ nārado kassapo cā”ti.",
  "atk-s0514a3:2006": "Tattha devatoti devalokato. Nārado kassapo cāti maṃ nāmena nārado, gottena kassapoti jānanti.",
  "atk-s0514a3:2007": "Atha rājā “imaṃ pacchāpi paralokaṃ pucchissāmi, iddhiyā laddhakāraṇaṃ tāva pucchissāmī”ti cintetvā gāthamāha –",
  "atk-s0514a3:2008": "1295.",
  "atk-s0514a3:2009": "“Accherarūpaṃ tava yādisañca, vehāyasaṃ gacchasi tiṭṭhasī ca;",
  "atk-s0514a3:2010": "Pucchāmi taṃ nārada etamatthaṃ, atha kena vaṇṇena tavāyamiddhī”ti.",
  "atk-s0514a3:2011": "Tattha yādisañcāti yādisañca tava saṇṭhānaṃ, yañca tvaṃ ākāse gacchasi tiṭṭhasi ca, idaṃ acchariyajātaṃ.",
  "atk-s0514a3:2012": "Nārado āha –",
  "atk-s0514a3:2013": "1296.",
  "atk-s0514a3:2014": "“Saccañca dhammo ca damo ca cāgo, guṇā mamete pakatā purāṇā;",
  "atk-s0514a3:2015": "Teheva dhammehi susevitehi, manojalo yena kāmaṃ gatosmī”ti.",
  "atk-s0514a3:2016_0": "Tattha saccanti musāvādavirahitaṃ vacīsaccaṃ. Dhammoti tividhasucaritadhammo ceva",
  "atk-s0514a3:2016_1": "kasiṇaparikammajhānadhammo ca. Damoti indriyadamanaṃ. Cāgoti kilesapariccāgo ca deyyadhammapariccāgo",
  "atk-s0514a3:2016_2": "ca. Mamete guṇāti mama ete guṇasampayuttā guṇasahagatā. Pakatā purāṇāti mayā purimabhave",
  "atk-s0514a3:2016_3": "katāti dasseti. “Teheva dhammehi susevitehī”ti te sabbe guṇe susevite paricārite",
  "atk-s0514a3:2016_4": "dasseti. Manojavoti iddhiyā kāraṇena paṭiladdho. Yena kāmaṃ gatosmīti yena devaṭṭhāne",
  "atk-s0514a3:2016_5": "ca manussaṭṭhāne ca gantuṃ icchanaṃ, tena gatosmīti attho.",
  "atk-s0514a3:2017": "Rājā evaṃ tasmiṃ kathentepi micchādassanassa gahitattā paralokaṃ asaddahanto “atthi nu kho puññavipāko”ti vatvā gāthamāha –",
  "atk-s0514a3:2018": "1297.",
  "atk-s0514a3:2019": "“Accheramācikkhasi puññasiddhiṃ, sace hi etehi yathā vadesi;",
  "atk-s0514a3:2020": "Pucchāmi taṃ nārada etamatthaṃ, puṭṭho ca me sādhu viyākarohī”ti.",
  "atk-s0514a3:2021": "Tattha puññasiddhinti puññānaṃ siddhiṃ phaladāyakattaṃ ācikkhanto acchariyaṃ ācikkhasi.",
  "atk-s0514a3:2022": "Nārado āha –",
  "atk-s0514a3:2023": "1298.",
  "atk-s0514a3:2024": "“Pucchassu maṃ rāja tavesa attho, yaṃ saṃsayaṃ kuruse bhūmipāla;",
  "atk-s0514a3:2025": "Ahaṃ taṃ nissaṃsayataṃ gamemi, nayehi ñāyehi ca hetubhī cā”ti.",
  "atk-s0514a3:2026_0": "Tattha tavesa atthoti pucchitabbako nāma tava esa attho. Yaṃ saṃsayanti yaṃ kismiñcideva",
  "atk-s0514a3:2026_1": "atthe saṃsayaṃ karosi, taṃ maṃ puccha. Nissaṃsayatanti ahaṃ taṃ nissaṃsayabhāvaṃ",
  "atk-s0514a3:2026_2": "gamemi. Nayehīti kāraṇavacanehi. Ñāyehīti ñāṇehi. Hetubhīti paccayehi, paṭiññāmatteneva",
  "atk-s0514a3:2026_3": "avatvā ñāṇena paricchinditvā kāraṇavacanena ca tesaṃ dhammānaṃ samuṭṭhāpakapaccayehi",
  "atk-s0514a3:2026_4": "ca taṃ nissaṃsayaṃ karissāmīti attho.",
  "atk-s0514a3:2027": "Rājā āha –",
  "atk-s0514a3:2028": "1299.",
  "atk-s0514a3:2029": "“Pucchāmi taṃ nārada etamatthaṃ, puṭṭho ca me nārada mā musā bhaṇi;",
  "atk-s0514a3:2030": "Atthi nu devā pitaro nu atthi, loko paro atthi jano yamāhū”ti.",
  "atk-s0514a3:2031": "Tattha jano yamāhūti yaṃ jano evamāha – “atthi devā, atthi pitaro, atthi paro loko”ti, taṃ sabbaṃ atthi nu khoti pucchati.",
  "atk-s0514a3:2032": "Nārado āha –",
  "atk-s0514a3:2033": "1300.",
  "atk-s0514a3:2034": "“Attheva devā pitaro ca atthi, loko paro atthi jano yamāhu;",
  "atk-s0514a3:2035": "Kāmesu giddhā ca narā pamūḷhā, lokaṃ paraṃ na vidū mohayuttā”ti.",
  "atk-s0514a3:2036": "Tattha attheva devāti mahārāja, devā ca pitaro ca atthi, yampi jano paralokamāha, sopi attheva. Na vidūti kāmagiddhā pana mohamūḷhā janā paralokaṃ na vidanti na jānantīti.",
  "atk-s0514a3:2037": "Taṃ sutvā rājā parihāsaṃ karonto evamāha –",
  "atk-s0514a3:2038": "1301.",
  "atk-s0514a3:2039": "“Atthīti ce nārada saddahāsi, nivesanaṃ paraloke matānaṃ;",
  "atk-s0514a3:2040": "Idheva me pañca satāni dehi, dassāmi te paraloke sahassa”nti.",
  "atk-s0514a3:2041": "Tattha nivesananti nivāsaṭṭhānaṃ. Pañca satānīti pañca kahāpaṇasatāni.",
  "atk-s0514a3:2042": "Atha naṃ mahāsatto parisamajjheyeva garahanto āha –",
  "atk-s0514a3:2043": "1302.",
  "atk-s0514a3:2044": "“Dajjemu kho pañca satāni bhoto, jaññāmu ce sīlavantaṃ vadaññuṃ;",
  "atk-s0514a3:2045": "Luddaṃ taṃ bhontaṃ niraye vasantaṃ, ko codaye paraloke sahassaṃ.",
  "atk-s0514a3:2046": "1303.",
  "atk-s0514a3:2047": "“Idheva yo hoti adhammasīlo, pāpācāro alaso luddakammo;",
  "atk-s0514a3:2048": "Na paṇḍitā tasmiṃ iṇaṃ dadanti, na hi āgamo hoti tathāvidhamhā.",
  "atk-s0514a3:2049": "1304.",
  "atk-s0514a3:2050": "“Dakkhañca posaṃ manujā viditvā, uṭṭhānakaṃ sīlavantaṃ vadaññuṃ;",
  "atk-s0514a3:2051": "Sayameva bhogehi nimantayanti, kammaṃ karitvā puna māharesī”ti.",
  "atk-s0514a3:2052_0": "Tattha jaññāmu ceti yadi mayaṃ bhavantaṃ “sīlavā esa vadaññū, dhammikasamaṇabrāhmaṇānaṃ",
  "atk-s0514a3:2052_1": "imasmiṃ kāle iminā nāmatthoti jānitvā tassa tassa kiccassa kārako vadaññū”ti jāneyyāma.",
  "atk-s0514a3:2052_2": "Atha te vaḍḍhiyā pañca satāni dadeyyāma, tvaṃ pana luddo sāhasiko micchādassanaṃ",
  "atk-s0514a3:2052_3": "gahetvā dānasālaṃ viddhaṃsetvā paradāresu aparajjhasi, ito cuto niraye uppajjissasi,",
  "atk-s0514a3:2052_4": "evaṃ luddaṃ taṃ niraye vasantaṃ bhontaṃ tattha gantvā ko “sahassaṃ me dehī”ti codessati.",
  "atk-s0514a3:2052_5": "Tathāvidhamhāti tādisā purisā dinnassa iṇassa puna āgamo nāma na hoti. Dakkhanti",
  "atk-s0514a3:2052_6": "dhanuppādanakusalaṃ. Puna māharesīti attano kammaṃ karitvā dhanaṃ uppādetvā puna",
  "atk-s0514a3:2052_7": "amhākaṃ santakaṃ āhareyyāsi, mā nikkammo vasīti sayameva bhogehi nimantayantīti.",
  "atk-s0514a3:2053_0": "Iti rājā tena niggayhamāno appaṭibhāno ahosi. Mahājano haṭṭhatuṭṭho hutvā “mahiddhiko",
  "atk-s0514a3:2053_1": "devopi ajja rājānaṃ micchādassanaṃ vissajjāpessatī”ti sakalanagaraṃ ekakolāhalaṃ",
  "atk-s0514a3:2053_2": "ahosi. Mahāsattassānubhāvena tadā sattayojanikāya mithilāya tassa dhammadesanaṃ assuṇanto",
  "atk-s0514a3:2053_3": "nāma nāhosi. Atha mahāsatto “ayaṃ rājā ativiya daḷhaṃ micchādassanaṃ gaṇhi, nirayabhayena",
  "atk-s0514a3:2053_4": "naṃ santajjetvā micchādiṭṭhiṃ vissajjāpetvā puna devalokena assāsessāmī”ti cintetvā",
  "atk-s0514a3:2053_5": "“mahārāja, sace diṭṭhiṃ na vissajjessasi, evaṃ anantadukkhaṃ nirayaṃ gamissasī”ti",
  "atk-s0514a3:2053_6": "vatvā nirayakathaṃ paṭṭhapesi –",
  "atk-s0514a3:2054": "1305.",
  "atk-s0514a3:2055": "“Ito cuto dakkhasi tattha rāja, kākolasaṅghehi vikassamānaṃ;",
  "atk-s0514a3:2056": "Taṃ khajjamānaṃ niraye vasantaṃ, kākehi gijjhehi ca senakehi;",
  "atk-s0514a3:2057": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2058": "Tattha kākolasaṅghehīti lohatuṇḍehi kākasaṅghehi. Vikassamānanti attānaṃ ākaḍḍhiyamānaṃ tattha niraye passissasi. Tanti taṃ bhavantaṃ.",
  "atk-s0514a3:2059": "Taṃ pana kākolanirayaṃ vaṇṇetvā “sacepi ettha na nibbattissasi, lokantaraniraye nibbattissasī”ti vatvā taṃ nirayaṃ dassetuṃ gāthamāha –",
  "atk-s0514a3:2060": "1306.",
  "atk-s0514a3:2061": "“Andhaṃtamaṃ tattha na candasūriyā, nirayo sadā tumulo ghorarūpo;",
  "atk-s0514a3:2062": "Sā neva rattī na divā paññāyati, tathāvidhe ko vicare dhanatthiko”ti.",
  "atk-s0514a3:2063_0": "Tattha andhaṃ tamanti mahārāja, yamhi lokantaraniraye micchādiṭṭhikā nibbattanti,",
  "atk-s0514a3:2063_1": "tattha cakkhuviññāṇassa uppattinivāraṇaṃ andhatamaṃ. Sadā tumuloti so nirayo niccaṃ",
  "atk-s0514a3:2063_2": "bahalandhakāro. Ghorarūpoti bhīsanakajātiko. Sā neva rattīti yā idha ratti divā ca,",
  "atk-s0514a3:2063_3": "sā neva tattha paññāyati. Ko vicareti ko uddhāraṃ sodhento vicarissati.",
  "atk-s0514a3:2064": "Tampissa lokantaranirayaṃ vitthārena vaṇṇetvā “mahārāja, micchādiṭṭhiṃ avissajjento na kevalaṃ etadeva, aññampi dukkhaṃ anubhavissasī”ti dassento gāthamāha –",
  "atk-s0514a3:2065": "1307.",
  "atk-s0514a3:2066": "“Sabalo ca sāmo ca duve suvānā, pavaddhakāyā balino mahantā;",
  "atk-s0514a3:2067": "Khādanti dantehi ayomayehi, ito paṇunnaṃ paralokapatta”nti.",
  "atk-s0514a3:2068_0": "Tattha ito paṇunnanti imamhā manussalokā cutaṃ. Parato nirayesupi eseva nayo. Tasmā",
  "atk-s0514a3:2068_1": "sabbāni tāni nirayaṭṭhānāni nirayapālānaṃ upakkamehi saddhiṃ heṭṭhā vuttanayeneva",
  "atk-s0514a3:2068_2": "vitthāretvā tāsaṃ tāsaṃ gāthānaṃ anuttānāni padāni vaṇṇetabbāni.",
  "atk-s0514a3:2069": "1308.",
  "atk-s0514a3:2070": "“Taṃ khajjamānaṃ niraye vasantaṃ, luddehi vāḷehi aghammigehi ca;",
  "atk-s0514a3:2071": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2072": "Tattha luddehīti dāruṇehi. Vāḷehīti duṭṭhehi. Aghammigehīti aghāvahehi migehi, dukkhāvahehi sunakhehīti attho.",
  "atk-s0514a3:2073": "1309.",
  "atk-s0514a3:2074": "“Usūhi sattīhi ca sunisitāhi, hananti vijjhanti ca paccamittā;",
  "atk-s0514a3:2075": "Kāḷūpakāḷā nirayamhi ghore, pubbe naraṃ dukkaṭakammakāri”nti.",
  "atk-s0514a3:2076_0": "Tattha hananti vijjhanti cāti jalitāya ayapathaviyaṃ pātetvā sakalasarīraṃ chiddāvachiddaṃ",
  "atk-s0514a3:2076_1": "karontā paharanti ceva vijjhanti ca. Kāḷūpakāḷāti evaṃnāmakā nirayapālā. Nirayamhīti",
  "atk-s0514a3:2076_2": "tasmiṃ tesaññeva vasena kāḷūpakāḷasaṅkhāte niraye. Dukkaṭakammakārinti micchādiṭṭhivasena",
  "atk-s0514a3:2076_3": "dukkaṭānaṃ kammānaṃ kārakaṃ.",
  "atk-s0514a3:2077": "1310.",
  "atk-s0514a3:2078": "“Taṃ haññamānaṃ niraye vajantaṃ, kucchismiṃ passasmiṃ vipphālitūdaraṃ;",
  "atk-s0514a3:2079": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2080": "Tattha tanti taṃ bhavantaṃ tattha niraye tathā haññamānaṃ. Vajantanti ito cito ca dhāvantaṃ. Kucchisminti kucchiyañca passe ca haññamānaṃ vijjhiyamānanti attho.",
  "atk-s0514a3:2081": "1311.",
  "atk-s0514a3:2082": "“Sattī usū tomarabhiṇḍivālā, vividhāvudhā vassanti tattha devā;",
  "atk-s0514a3:2083": "Patanti aṅgāramivaccimanto, silāsanī vassati luddakammeti.",
  "atk-s0514a3:2084_0": "Tattha aṅgāramivaccimantoti jalitaaṅgārā viya accimantā āvudhavisesā patanti. Silāsanīti",
  "atk-s0514a3:2084_1": "jalitasilāsani. Vassati luddakammeti yathā nāma deve vassante asani patati, evameva",
  "atk-s0514a3:2084_2": "ākāse samuṭṭhāya cicciṭāyamānaṃ jalitasilāvassaṃ tesaṃ luddakammānaṃ upari patati.",
  "atk-s0514a3:2085": "1312.",
  "atk-s0514a3:2086": "“Uṇho ca vāto nirayamhi dussaho, na tamhi sukhaṃ labbhati ittarampi;",
  "atk-s0514a3:2087": "Taṃ taṃ vidhāvantamalenamāturaṃ, ko codaye paraloke sahassa”nti.",
  "atk-s0514a3:2088": "Tattha ittarampīti parittakampi. Vidhāvantanti vividhā dhāvantaṃ.",
  "atk-s0514a3:2089": "1313.",
  "atk-s0514a3:2090": "“Sandhāvamānampi rathesu yuttaṃ, sajotibhūtaṃ pathaviṃ kamantaṃ;",
  "atk-s0514a3:2091": "Patodalaṭṭhīhi sucodayantaṃ, ko codaye paraloke sahassa”nti.",
  "atk-s0514a3:2092": "Tattha rathesu yuttanti vārena vāraṃ tesu jalitaloharathesu yuttaṃ. Kamantanti akkamamānaṃ. Sucodayantanti suṭṭhu codayantaṃ.",
  "atk-s0514a3:2093": "1314.",
  "atk-s0514a3:2094": "“Tamāruhantaṃ khurasañcitaṃ giriṃ, vibhiṃsanaṃ pajjalitaṃ bhayānakaṃ;",
  "atk-s0514a3:2095": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2096": "Tattha tamāruhantanti taṃ bhavantaṃ jalitāvudhapahāre asahitvā jalitakhurehi sañcitaṃ jalitalohapabbataṃ āruhantaṃ.",
  "atk-s0514a3:2097": "1315.",
  "atk-s0514a3:2098": "“Tamāruhantaṃ pabbatasannikāsaṃ, aṅgārarāsiṃ jalitaṃ bhayānakaṃ;",
  "atk-s0514a3:2099": "Sudaḍḍhagattaṃ kapaṇaṃ rudantaṃ, ko codaye paraloke sahassa”nti.",
  "atk-s0514a3:2100": "Tattha sudaḍḍhagattanti suṭṭhu daḍḍhasarīraṃ.",
  "atk-s0514a3:2101": "1316.",
  "atk-s0514a3:2102": "“Abbhakūṭasamā uccā, kaṇṭakanicitā dumā;",
  "atk-s0514a3:2103": "Ayomayehi tikkhehi, naralohitapāyibhī”ti.",
  "atk-s0514a3:2104": "Tattha kaṇṭakanicitāti jalitakaṇṭakehi citā. “Ayomayehī”ti idaṃ yehi kaṇṭakehi ācitā, te dassetuṃ vuttaṃ.",
  "atk-s0514a3:2105": "1317.",
  "atk-s0514a3:2106": "“Tamāruhanti nāriyo, narā ca paradāragū;",
  "atk-s0514a3:2107": "Coditā sattihatthehi, yamaniddesakāribhī”ti.",
  "atk-s0514a3:2108": "Tattha tamāruhantīti taṃ evarūpaṃ simbalirukkhaṃ āruhanti. Yamaniddesakāribhīti yamassa vacanakarehi, nirayapālehīti attho.",
  "atk-s0514a3:2109": "1318.",
  "atk-s0514a3:2110": "“Tamāruhantaṃ nirayaṃ, simbaliṃ ruhiramakkhitaṃ;",
  "atk-s0514a3:2111": "Vidaḍḍhakāyaṃ vitacaṃ, āturaṃ gāḷhavedanaṃ.",
  "atk-s0514a3:2112": "1319.",
  "atk-s0514a3:2113": "“Passasantaṃ muhuṃ uṇhaṃ, pubbakammāparādhikaṃ;",
  "atk-s0514a3:2114": "Dumagge vitacaṃ gattaṃ, ko taṃ yāceyya taṃ dhana”nti.",
  "atk-s0514a3:2115": "Tattha vidaḍḍhakāyanti vihiṃsitakāyaṃ. Vitacanti cammamaṃsānaṃ chiddāvachiddaṃ chinnatāya koviḷārapupphaṃ viya kiṃsukapupphaṃ viya ca.",
  "atk-s0514a3:2116": "1320.",
  "atk-s0514a3:2117": "“Abbhakūṭasamā uccā, asipattācitā dumā;",
  "atk-s0514a3:2118": "Ayomayehi tikkhehi, naralohitapāyibhī”ti.",
  "atk-s0514a3:2119": "Tattha asipattācitāti asimayehi pattehi citā.",
  "atk-s0514a3:2120": "1321.",
  "atk-s0514a3:2121": "“Tamāruhantaṃ asipattapādapaṃ, asīhi tikkhehi ca chijjamānaṃ;",
  "atk-s0514a3:2122": "Sañchinnagattaṃ ruhiraṃ savantaṃ, ko codaye paraloke sahassa”nti.",
  "atk-s0514a3:2123": "Tattha tamāruhantanti taṃ bhavantaṃ nirayapālānaṃ āvudhapahāre asahitvā āruhantaṃ.",
  "atk-s0514a3:2124": "1322.",
  "atk-s0514a3:2125": "“Tato nikkhantamattaṃ taṃ, asipattācitā dumā;",
  "atk-s0514a3:2126": "Sampatitaṃ vetaraṇiṃ, ko taṃ yāceyya taṃ dhana”nti.",
  "atk-s0514a3:2127": "Tattha sampatitanti patitaṃ.",
  "atk-s0514a3:2128": "1323.",
  "atk-s0514a3:2129": "“Kharā khārodikā tattā, duggā vetaraṇī nadī;",
  "atk-s0514a3:2130": "Ayopokkharasañchannā, tikkhā pattehi sandati”.",
  "atk-s0514a3:2131": "Tattha kharāti pharusā. Ayopokkharasañchannāti ayomayehi tikhiṇapariyantehi pokkharapattehi sañchannā. Pattehīti tehi pattehi sā nadī tikkhā hutvā sandati.",
  "atk-s0514a3:2132": "1324.",
  "atk-s0514a3:2133": "“Tattha sañchinnagattaṃ taṃ, vuyhantaṃ ruhiramakkhitaṃ;",
  "atk-s0514a3:2134": "Vetaraññe anālambe, ko taṃ yāceyya taṃ dhana”nti.",
  "atk-s0514a3:2135": "Tattha vetaraññeti vetaraṇīudake.",
  "atk-s0514a3:2136": "Imaṃ pana mahāsattassa nirayakathaṃ sutvā rājā saṃviggahadayo mahāsattaññeva tāṇagavesī hutvā āha –",
  "atk-s0514a3:2137": "1325.",
  "atk-s0514a3:2138": "“Vedhāmi rukkho viya chijjamāno, disaṃ na jānāmi pamūḷhasañño;",
  "atk-s0514a3:2139": "Bhayānutappāmi mahā ca me bhayā, sutvāna kathā tava bhāsitā ise.",
  "atk-s0514a3:2140": "1326.",
  "atk-s0514a3:2141": "“Āditte vārimajjhaṃva, dīpaṃvoghe mahaṇṇave;",
  "atk-s0514a3:2142": "Andhakāreva pajjoto, tvaṃ nosi saraṇaṃ ise.",
  "atk-s0514a3:2143": "1327.",
  "atk-s0514a3:2144": "“Atthañca dhammaṃ anusāsa maṃ ise, atītamaddhā aparādhitaṃ mayā;",
  "atk-s0514a3:2145": "Ācikkha me nārada suddhimaggaṃ, yathā ahaṃ no nirayaṃ pateyya”nti.",
  "atk-s0514a3:2146_0": "Tattha bhayānutappāmīti attanā katassa pāpassa bhayena anutappāmi. Mahā ca me bhayāti",
  "atk-s0514a3:2146_1": "mahantañca me nirayabhayaṃ uppannaṃ. Dipaṃvogheti dīpaṃva oghe. Idaṃ vuttaṃ hoti",
  "atk-s0514a3:2146_2": "– āditte kāle vārimajjhaṃ viya bhinnanāvānaṃ oghe aṇṇave patiṭṭhaṃ alabhamānānaṃ",
  "atk-s0514a3:2146_3": "dīpaṃ viya andhakāragatānaṃ pajjoto viya ca tvaṃ no ise saraṇaṃ bhava. Atītamaddhā",
  "atk-s0514a3:2146_4": "aparādhitaṃ mayāti ekaṃsena mayā atītaṃ kammaṃ aparādhitaṃ virādhitaṃ, kusalaṃ atikkamitvā",
  "atk-s0514a3:2146_5": "akusalameva katanti.",
  "atk-s0514a3:2147": "Athassa mahāsatto visuddhimaggaṃ ācikkhituṃ sammāpaṭipanne porāṇakarājāno udāharaṇavasena dassento āha –",
  "atk-s0514a3:2148": "1328.",
  "atk-s0514a3:2149": "“Yathā ahū dhataraṭṭho, vessāmitto aṭṭhako yāmataggi;",
  "atk-s0514a3:2150": "Usindaro cāpi sivī ca rājā, paricārakā samaṇabrāhmaṇānaṃ.",
  "atk-s0514a3:2151": "1329.",
  "atk-s0514a3:2152": "“Ete caññe ca rājāno, ye saggavisayaṃ gatā;",
  "atk-s0514a3:2153": "Adhammaṃ parivajjetvā, dhammaṃ cara mahīpati.",
  "atk-s0514a3:2154": "1330.",
  "atk-s0514a3:2155": "“Annahatthā ca te byamhe, ghosayantu pure tava;",
  "atk-s0514a3:2156": "‘Ko chāto ko ca tasito, ko mālaṃ ko vilepanaṃ;",
  "atk-s0514a3:2157": "Nānārattānaṃ vatthānaṃ, ko naggo paridahissati.",
  "atk-s0514a3:2158": "1331.",
  "atk-s0514a3:2159": "‘Ko panthe chattamāneti, pādukā ca mudū subhā’;",
  "atk-s0514a3:2160": "Iti sāyañca pāto ca, ghosayantu pure tava.",
  "atk-s0514a3:2161": "1332.",
  "atk-s0514a3:2162": "“Jiṇṇaṃ posaṃ gavāssañca, māssu yuñja yathā pure;",
  "atk-s0514a3:2163": "Parihārañca dajjāsi, adhikārakato balī”ti.",
  "atk-s0514a3:2164_0": "Tattha ete cāti yathā ete ca dhataraṭṭho vessāmitto aṭṭhako yāmataggi usindaro sivīti",
  "atk-s0514a3:2164_1": "cha rājāno aññe ca dhammaṃ caritvā saggavisayaṃ gatā, evaṃ tvampi adhammaṃ parivajjetvā",
  "atk-s0514a3:2164_2": "dhammaṃ cara. Ko chātoti mahārāja, tava byamhe pure rājanivesane ceva nagare ca annahatthā",
  "atk-s0514a3:2164_3": "purisā “ko chāto, ko tasito”ti tesaṃ dātukāmatāya ghosentu. Ko mālanti ko mālaṃ icchati,",
  "atk-s0514a3:2164_4": "ko vilepanaṃ icchati, nānārattānaṃ vatthānaṃ yaṃ yaṃ icchati, taṃ taṃ ko naggo paridahissatīti",
  "atk-s0514a3:2164_5": "ghosentu. Ko panthe chattamānetīti ko panthe chattaṃ dhārayissati. Pādukā cāti upāhanā",
  "atk-s0514a3:2164_6": "ca mudū subhā ko icchati.",
  "atk-s0514a3:2165_0": "Jiṇṇaṃ posanti yo te upaṭṭhākesu amacco vā añño vā pubbe katūpakāro jarājiṇṇakāle",
  "atk-s0514a3:2165_1": "yathā porāṇakāle kammaṃ kātuṃ na sakkoti, yepi te gavāssādayo jiṇṇatāya kammaṃ kātuṃ",
  "atk-s0514a3:2165_2": "na sakkonti, tesu ekampi pubbe viya kammesu mā yojayi. Jiṇṇakālasmiñhi te tāni kammāni",
  "atk-s0514a3:2165_3": "kātuṃ na sakkonti. Parihārañcāti idha parivāro “parihāro”ti vutto. Idaṃ vuttaṃ hoti",
  "atk-s0514a3:2165_4": "– yo ca te balī hutvā adhikārakato pubbe katūpakāro hoti, tassa jarājiṇṇakāle yathāporāṇaparivāraṃ",
  "atk-s0514a3:2165_5": "dadeyyāsi. Asappurisā hi attano upakārakānaṃ upakāraṃ kātuṃ samatthakāleyeva sammānaṃ",
  "atk-s0514a3:2165_6": "karonti, samatthakāle pana na olokenti. Sappurisā pana asamatthakālepi tesaṃ tatheva",
  "atk-s0514a3:2165_7": "sakkāraṃ karonti, tasmā tuvampi evaṃ kareyyāsīti.",
  "atk-s0514a3:2166_0": "Iti mahāsatto rañño dānakathañca sīlakathañca kathetvā idāni yasmā ayaṃ rājā attano",
  "atk-s0514a3:2166_1": "attabhāve rathena upametvā vaṇṇiyamāne tussissati, tasmāssa sabbakāmaduharathopamāya",
  "atk-s0514a3:2166_2": "dhammaṃ desento āha –",
  "atk-s0514a3:2167": "1333.",
  "atk-s0514a3:2168": "“Kāyo te rathasaññāto, manosārathiko lahu;",
  "atk-s0514a3:2169": "Avihiṃsāsāritakkho, saṃvibhāgapaṭicchado.",
  "atk-s0514a3:2170": "1334.",
  "atk-s0514a3:2171": "“Pādasaññamanemiyo, hatthasaññamapakkharo;",
  "atk-s0514a3:2172": "Kucchisaññamanabbhanto, vācāsaññamakūjano.",
  "atk-s0514a3:2173": "1335.",
  "atk-s0514a3:2174": "“Saccavākyasamattaṅgo, apesuññasusaññato;",
  "atk-s0514a3:2175": "Girāsakhilanelaṅgo, mitabhāṇisilesito.",
  "atk-s0514a3:2176": "1336.",
  "atk-s0514a3:2177": "“Saddhālobhasusaṅkhāro, nivātañjalikubbaro;",
  "atk-s0514a3:2178": "Athaddhatānatīsāko, sīlasaṃvaranandhano.",
  "atk-s0514a3:2179": "1337.",
  "atk-s0514a3:2180": "“Akkodhanamanugghātī, dhammapaṇḍarachattako;",
  "atk-s0514a3:2181": "Bāhusaccamapālambo, ṭhitacittamupādhiyo.",
  "atk-s0514a3:2182": "1338.",
  "atk-s0514a3:2183": "“Kālaññutācittasāro, vesārajjatidaṇḍako;",
  "atk-s0514a3:2184": "Nivātavuttiyottako, anatimānayugo lahu.",
  "atk-s0514a3:2185": "1339.",
  "atk-s0514a3:2186": "“Alīnacittasanthāro, vuddhisevī rajohato;",
  "atk-s0514a3:2187": "Satipatodo dhīrassa, dhiti yogo ca rasmiyo.",
  "atk-s0514a3:2188": "1340.",
  "atk-s0514a3:2189": "“Mano dantaṃ pathaṃ neti, samadantehi vāhibhi;",
  "atk-s0514a3:2190": "Icchā lobho ca kummaggo, ujumaggo ca saṃyamo.",
  "atk-s0514a3:2191": "1341.",
  "atk-s0514a3:2192": "“Rūpe sadde rase gandhe, vāhanassa padhāvato;",
  "atk-s0514a3:2193": "Paññā ākoṭanī rāja, tattha attāva sārathi.",
  "atk-s0514a3:2194": "1342.",
  "atk-s0514a3:2195": "“Sace etena yānena, samacariyā daḷhā dhiti;",
  "atk-s0514a3:2196": "Sabbakāmaduho rāja, na jātu nirayaṃ vaje”ti.",
  "atk-s0514a3:2197_0": "Tattha rathasaññātoti mahārāja, tava kāyo rathoti saññāto hotu. Manosārathikoti manasaṅkhātena",
  "atk-s0514a3:2197_1": "kusalacittena sārathinā samannāgato. Lahūti vigatathinamiddhatāya sallahuko. Avihiṃsāsāritakkhoti",
  "atk-s0514a3:2197_2": "avihiṃsāmayena sāritena suṭṭhu pariniṭṭhitena akkhena samannāgato. Saṃvibhāgapaṭicchadoti",
  "atk-s0514a3:2197_3": "dānasaṃvibhāgamayena paṭicchadena samannāgato. Pādasaññamanemiyoti pādasaṃyamamayāya",
  "atk-s0514a3:2197_4": "nemiyā samannāgato. Hatthasaññamapakkharoti hatthasaṃyamamayena pakkharena samannāgato.",
  "atk-s0514a3:2197_5": "Kucchisaññamanabbhantoti kucchisaṃyamasaṅkhātena mitabhojanamayena telena abbhanto.",
  "atk-s0514a3:2197_6": "“Abbhañjitabbo nābhi hotū”tipi pāṭho. Vācāsaññamakūjanoti vācāsaṃyamena akūjano.",
  "atk-s0514a3:2198_0": "Saccavākyasamattaṅgoti saccavākyena paripuṇṇaaṅgo akhaṇḍarathaṅgo. Apesuññasusaññatoti",
  "atk-s0514a3:2198_1": "apesuññena suṭṭhu saññato samussito. Girāsakhilanelaṅgoti sakhilāya saṇhavācāya niddosaṅgo",
  "atk-s0514a3:2198_2": "maṭṭharathaṅgo. Mitabhāṇisilesito mitabhāṇasaṅkhātena silesena suṭṭhu sambandho.",
  "atk-s0514a3:2198_3": "Saddhālobhasusaṅkhāroti kammaphalasaddahanasaddhāmayena ca alobhamayena ca sundarena",
  "atk-s0514a3:2198_4": "alaṅkārena samannāgato. Nivātañjalikubbaroti sīlavantānaṃ nivātamayena ceva añjalikammamayena",
  "atk-s0514a3:2198_5": "ca kubbarena samannāgato. Athaddhatānatīsākoti sakhilasammodabhāvasaṅkhātāya athaddhatāya",
  "atk-s0514a3:2198_6": "anataīso, thokanataīsoti attho. Sīlasaṃvaranandhanoti akhaṇḍapañcasīlacakkhundriyādisaṃvarasaṅkhātāya",
  "atk-s0514a3:2198_7": "nandhanarajjuyā samannāgato.",
  "atk-s0514a3:2199_0": "Akkodhanamanugghātīti akkodhanabhāvasaṅkhātena anugghātena samannāgato. Dhammapaṇḍara-chattakoti",
  "atk-s0514a3:2199_1": "dasakusaladhammasaṅkhātena paṇḍaracchattena samannāgato. Bāhusaccamapālamboti atthasannissitabahussutabhāvamayena",
  "atk-s0514a3:2199_2": "apālambena samannāgato. Ṭhitacittamupādhiyoti lokadhammehi avikampanabhāvena suṭṭhu",
  "atk-s0514a3:2199_3": "ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato.",
  "atk-s0514a3:2199_4": "Kālaññutācittasāroti “ayaṃ dānassa dinnakālo, ayaṃ sīlassa rakkhanakālo”ti evaṃ kālaññutāsaṅkhātena",
  "atk-s0514a3:2199_5": "kālaṃ jānitvā katena cittena kusalasārena samannāgato. Idaṃ vuttaṃ hoti – yathā,",
  "atk-s0514a3:2199_6": "mahārāja, rathassa nāma āṇiṃ ādiṃ katvā dabbasambhārajātaṃ parisuddhaṃ sāramayañca",
  "atk-s0514a3:2199_7": "icchitabbaṃ, evañhi so ratho addhānakkhamo hoti, evaṃ tavapi kāyaratho kālaṃ jānitvā",
  "atk-s0514a3:2199_8": "katena cittena parisuddhena dānādikusalasārena samannāgato hotūti. Vesārajjatidaṇḍakoti",
  "atk-s0514a3:2199_9": "parisamajjhe kathentassapi visāradabhāvasaṅkhātena tidaṇḍena samannāgato. Nivātavuttiyottakoti",
  "atk-s0514a3:2199_10": "ovāde pavattanasaṅkhātena mudunā dhurayottena samannāgato. Mudunā hi dhurayottena",
  "atk-s0514a3:2199_11": "baddharathaṃ sindhavā sukhaṃ vahanti, evaṃ tava kāyarathopi paṇḍitānaṃ ovādappavattitāya",
  "atk-s0514a3:2199_12": "ābaddho sukhaṃ yātūti attho. Anatimānayugo lahūti anatimānasaṅkhātena lahukena yugena samannāgato.",
  "atk-s0514a3:2200_0": "Alīnacittasanthāroti yathā ratho nāma dantamayena uḷārena santhārena sobhati, evaṃ",
  "atk-s0514a3:2200_1": "tava kāyarathopi dānādinā alīnaasaṅkuṭitacittasanthāro hotu. Vuddhisevī rajohatoti",
  "atk-s0514a3:2200_2": "yathā ratho nāma visamena rajuṭṭhānamaggena gacchanto rajokiṇṇo na sobhati, samena",
  "atk-s0514a3:2200_3": "virajena maggena gacchanto sobhati, evaṃ tava kāyarathopi paññāvuddhisevitāya samatalaṃ",
  "atk-s0514a3:2200_4": "ujumaggaṃ paṭipajjitvā hatarajo hotu. Satipatodo dhīrassāti paṇḍitassa tava tasmiṃ",
  "atk-s0514a3:2200_5": "kāyarathe supatiṭṭhitasatipatodo hotu. Dhiti yogo ca rasmiyoti abbocchinnavīriyasaṅkhātā",
  "atk-s0514a3:2200_6": "dhiti ca hitappaṭipattiyaṃ yuñjanabhāvasaṅkhāto yogo ca tava tasmiṃ kāyarathe vaṭṭitā",
  "atk-s0514a3:2200_7": "thirā rasmiyo hontu. Mano dantaṃ pathaṃ neti, samadantehi vāhibhīti yathā ratho nāma",
  "atk-s0514a3:2200_8": "visamadantehi sindhavehi uppathaṃ yāti, samadantehi samasikkhitehi yutto ujupathameva",
  "atk-s0514a3:2200_9": "anveti, evaṃ manopi dantaṃ nibbisevanaṃ kummaggaṃ pahāya ujumaggaṃ gaṇhāti. Tasmā",
  "atk-s0514a3:2200_10": "sudantaṃ ācārasampannaṃ cittaṃ tava kāyarathassa sindhavakiccaṃ sādhetu. Icchālobho",
  "atk-s0514a3:2200_11": "cāti appattesu vatthūsu icchā, pattesu lobhoti ayaṃ icchā ca lobho ca kummaggo nāma.",
  "atk-s0514a3:2200_12": "Kuṭilo anujumaggo apāyameva neti. Dasakusalakammapathavasena pana aṭṭhaṅgikamaggavasena",
  "atk-s0514a3:2200_13": "vā pavatto sīlasaṃyamo ujumaggo nāma. So tava kāyarathassa maggo hotu.",
  "atk-s0514a3:2201_0": "Rūpeti etesu manāpiyesu rūpādīsu kāmaguṇesu nimittaṃ gahetvā dhāvantassa tava kāyarathassa",
  "atk-s0514a3:2201_1": "uppathaṃ paṭipannassa rājarathassa sindhave ākoṭetvā nivāraṇapatodayaṭṭhi viya paññā",
  "atk-s0514a3:2201_2": "ākoṭanī hotu. Sā hi taṃ uppathagamanato nivāretvā ujuṃ sucaritamaggaṃ āropessati.",
  "atk-s0514a3:2201_3": "Tattha attāva sārathīti tasmiṃ pana te kāyarathe añño sārathi nāma natthi, tava attāva",
  "atk-s0514a3:2201_4": "sārathi hotu. Sace etena yānenāti mahārāja, yassetaṃ evarūpaṃ yānaṃ sace atthi, etena",
  "atk-s0514a3:2201_5": "yānena. Samacariyā daḷhā dhitīti yassa samacariyā ca dhiti ca daḷhā hoti thirā, so",
  "atk-s0514a3:2201_6": "etena yānena yasmā esa ratho sabbakāmaduho rāja, yathādhippete sabbakāme deti, tasmā",
  "atk-s0514a3:2201_7": "na jātu nirayaṃ vaje, ekaṃsenetaṃ dhārehi, evarūpena yānena nirayaṃ na gacchasīti",
  "atk-s0514a3:2201_8": "attho. Iti kho, mahārāja, yaṃ maṃ avaca “ācikkha me, nārada, suddhimaggaṃ, yathā",
  "atk-s0514a3:2201_9": "ahaṃ no niraye pateyya”nti, ayaṃ te so mayā anekapariyāyena akkhātoti.",
  "atk-s0514a3:2202_0": "Evamassa dhammaṃ desetvā micchādiṭṭhiṃ jahāpetvā sīle patiṭṭhāpetvā “ito paṭṭhāya",
  "atk-s0514a3:2202_1": "pāpamitte pahāya kalyāṇamitte upasaṅkama, niccaṃ appamatto hohī”ti ovādaṃ datvā rājadhītu",
  "atk-s0514a3:2202_2": "guṇaṃ vaṇṇetvā rājaparisāya ca rājorodhānañca ovādaṃ datvā mahantenānubhāvena tesaṃ",
  "atk-s0514a3:2202_3": "passantānaññeva brahmalokaṃ gato.",
  "atk-s0514a3:2203": "Satthā imaṃ dhammadesanaṃ āharitvā “na, bhikkhave, idāneva, pubbepi mayā diṭṭhijālaṃ bhinditvā uruvelakassapo damitoyevā”ti vatvā jātakaṃ samodhānento imā gāthā abhāsi –",
  "atk-s0514a3:2204": "1343.",
  "atk-s0514a3:2205": "“Alāto devadattosi, sunāmo āsi bhaddaji;",
  "atk-s0514a3:2206": "Vijayo sāriputtosi, moggallānosi bījako.",
  "atk-s0514a3:2207": "1344.",
  "atk-s0514a3:2208": "“Sunakkhatto licchaviputto, guṇo āsi acelako;",
  "atk-s0514a3:2209": "Ānando sā rucā āsi, yā rājānaṃ pasādayi.",
  "atk-s0514a3:2210": "1345.",
  "atk-s0514a3:2211": "“Uruvelakassapo rājā, pāpadiṭṭhi tadā ahu;",
  "atk-s0514a3:2212": "Mahābrahmā bodhisatto, evaṃ dhāretha jātaka”nti.",
  "atk-s0514a3:2213": "Mahānāradakassapajātakavaṇṇanā aṭṭhamā.",
  "atk-s0514a3:2215": "[546] 9. Vidhurajātakavaṇṇanā",
  "atk-s0514a3:2216": "Catuposathakaṇḍaṃ",
  "atk-s0514a3:2217_0": "Paṇḍu kisiyāsi dubbalāti idaṃ satthā jetavane viharanto attano paññāpāramiṃ ārabbha",
  "atk-s0514a3:2217_1": "kathesi. Ekadivasañhi bhikkhū dhammasabhāyaṃ kathaṃ samuṭṭhāpesuṃ “āvuso, satthā",
  "atk-s0514a3:2217_2": "mahāpañño puthupañño gambhīrapañño javanapañño hāsapañño tikkhapañño nibbedhikapañño",
  "atk-s0514a3:2217_3": "parappavādamaddano, attano paññānubhāvena khattiyapaṇḍitādīhi abhisaṅkhate sukhumapañhe",
  "atk-s0514a3:2217_4": "bhinditvā te dametvā nibbisevane katvā tīsu saraṇesu ceva sīlesu ca patiṭṭhāpetvā",
  "atk-s0514a3:2217_5": "amatagāmimaggaṃ paṭipādesī”ti. Satthā āgantvā “kāya nuttha, bhikkhave, etarahi kathāya",
  "atk-s0514a3:2217_6": "sannisinnā”ti pucchitvā “imāya nāmā”ti vutte “anacchariyaṃ, bhikkhave, yaṃ tathāgato",
  "atk-s0514a3:2217_7": "paramābhisambodhippatto parappavādaṃ bhinditvā khattiyādayo dameyya. Purimabhavasmiñhi",
  "atk-s0514a3:2217_8": "bodhiñāṇaṃ pariyesantopi tathāgato paññavā parappavādamaddanoyeva. Tathā hi ahaṃ",
  "atk-s0514a3:2217_9": "vidhurakāle saṭṭhiyojanubbedhe kāḷapabbatamuddhani puṇṇakaṃ nāma yakkhasenāpatiṃ",
  "atk-s0514a3:2217_10": "attano ñāṇabaleneva dametvā nibbisevanaṃ katvā pañcasīlesu patiṭṭhāpento attano jīvitaṃ",
  "atk-s0514a3:2217_11": "dāpesi”nti vatvā tehi yācito atītaṃ āhari.",
  "atk-s0514a3:2218_0": "Atīte kururaṭṭhe indapatthanagare dhanañcayakorabyo nāma rājā rajjaṃ kāresi. Vidhurapaṇḍito",
  "atk-s0514a3:2218_1": "nāma amacco tassa atthadhammānusāsako ahosi. So madhurakatho mahādhammakathiko sakalajambudīpe",
  "atk-s0514a3:2218_2": "rājāno hatthikantavīṇāsarena paluddhahatthino viya attano madhuradhammadesanāya palobhetvā",
  "atk-s0514a3:2218_3": "tesaṃ sakasakarajjāni gantuṃ adadamāno buddhalīlāya mahājanassa dhammaṃ desento mahantena",
  "atk-s0514a3:2218_4": "yasena tasmiṃ nagare paṭivasi.",
  "atk-s0514a3:2219_0": "Tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu",
  "atk-s0514a3:2219_1": "ādīnavaṃ disvā himavantaṃ pavisitvā isipabbajjaṃ pabbajitvā abhiññā ca samāpattiyo",
  "atk-s0514a3:2219_2": "ca nibbattetvā vanamūlaphalāhārā tattheva ciraṃ vasitvā loṇambilasevanatthāya cārikaṃ",
  "atk-s0514a3:2219_3": "caramānā aṅgaraṭṭhe kālacampānagaraṃ patvā rājuyyāne vasitvā punadivase bhikkhāya",
  "atk-s0514a3:2219_4": "nagaraṃ pavisiṃsu. Tattha cattāro sahāyakā kuṭumbikā tesaṃ iriyāpathesu pasīditvā",
  "atk-s0514a3:2219_5": "vanditvā bhikkhābhājanaṃ gahetvā ekekaṃ attano nivesane nisīdāpetvā paṇītena āhārena",
  "atk-s0514a3:2219_6": "parivisitvā paṭiññaṃ gāhāpetvā uyyāneyeva vāsāpesuṃ. Te cattāro tāpasā catunnaṃ kuṭumbikānaṃ",
  "atk-s0514a3:2219_7": "gehesu nibaddhaṃ bhuñjitvā divāvihāratthāya eko tāpaso tāvatiṃsabhavanaṃ gacchati,",
  "atk-s0514a3:2219_8": "eko nāgabhavanaṃ, eko supaṇṇabhavanaṃ, eko korabyarañño migājinauyyānaṃ gacchati.",
  "atk-s0514a3:2219_9": "Tesu yo devalokaṃ gantvā divāvihāraṃ karoti, so sakkassa yasaṃ oloketvā attano upaṭṭhākassa",
  "atk-s0514a3:2219_10": "tameva vaṇṇeti. Yo nāgabhavanaṃ gantvā divāvihāraṃ karoti, so nāgarājassa sampattiṃ",
  "atk-s0514a3:2219_11": "oloketvā attano upaṭṭhākassa tameva vaṇṇeti. Yo supaṇṇabhavanaṃ gantvā divāvihāraṃ",
  "atk-s0514a3:2219_12": "karoti, so supaṇṇarājassa vibhūtiṃ oloketvā attano upaṭṭhākassa tameva vaṇṇeti. Yo",
  "atk-s0514a3:2219_13": "dhanañcayakorabyarājassa uyyānaṃ gantvā divāvihāraṃ karoti, so dhanañcayakorabyarañño",
  "atk-s0514a3:2219_14": "sirisobhaggaṃ oloketvā attano upaṭṭhākassa tameva vaṇṇeti.",
  "atk-s0514a3:2220_0": "Te cattāropi janā taṃ tadeva ṭhānaṃ patthetvā dānādīni puññāni katvā āyupariyosāne",
  "atk-s0514a3:2220_1": "eko sakko hutvā nibbatti, eko saputtadāro nāgabhavane nāgarājā hutvā nibbatti, eko",
  "atk-s0514a3:2220_2": "supaṇṇabhavane simbalivimāne supaṇṇarājā hutvā nibbatti. Eko dhanañcayakorabyarañño",
  "atk-s0514a3:2220_3": "aggamahesiyā kucchimhi nibbatti. Tepi tāpasā aparihīnajjhānā kālaṃ katvā brahmaloke",
  "atk-s0514a3:2220_4": "nibbattiṃsu. Korabyakumāro vuḍḍhimanvāya pitu accayena rajje patiṭṭhahitvā dhammena",
  "atk-s0514a3:2220_5": "samena rajjaṃ kāresi. So pana jūtavittako ahosi. So vidhurapaṇḍitassa ovāde ṭhatvā",
  "atk-s0514a3:2220_6": "dānaṃ deti, sīlaṃ rakkhati, uposathaṃ upavasati.",
  "atk-s0514a3:2221_0": "So ekadivasaṃ samādinnuposatho “vivekamanubrūhissāmī”ti uyyānaṃ gantvā manuññaṭṭhāne",
  "atk-s0514a3:2221_1": "nisīditvā samaṇadhammaṃ akāsi. Sakkopi samādinnuposatho “devaloke palibodho hotī”ti",
  "atk-s0514a3:2221_2": "manussaloke tameva uyyānaṃ āgantvā ekasmiṃ manuññaṭṭhāne nisīditvā samaṇadhammaṃ",
  "atk-s0514a3:2221_3": "akāsi. Varuṇanāgarājāpi samādinnuposatho “nāgabhavane palibodho hotī”ti tatthevāgantvā",
  "atk-s0514a3:2221_4": "ekasmiṃ manuññaṭṭhāne nisīditvā samaṇadhammaṃ akāsi. Supaṇṇarājāpi samādinnuposatho",
  "atk-s0514a3:2221_5": "“supaṇṇabhavane palibodho hotī”ti tatthevāgantvā ekasmiṃ manuññaṭṭhāne nisīditvā",
  "atk-s0514a3:2221_6": "samaṇadhammaṃ akāsi. Tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre",
  "atk-s0514a3:2221_7": "samāgantvā aññamaññaṃ oloketvā pubbasinehavasena samaggā sammodamānā hutvā aññamaññaṃ",
  "atk-s0514a3:2221_8": "mettacittaṃ upaṭṭhapetvā madhurapaṭisanthāraṃ kariṃsu. Tesu sakko maṅgalasilāpaṭṭe",
  "atk-s0514a3:2221_9": "nisīdi, itarepi attano attano yuttāsanaṃ ñatvā nisīdiṃsu. Atha ne sakko āha “mayaṃ",
  "atk-s0514a3:2221_10": "cattāropi rājānova, amhesu pana kassa sīlaṃ mahanta”nti? Atha naṃ varuṇanāgarājā",
  "atk-s0514a3:2221_11": "āha “tumhākaṃ tiṇṇaṃ janānaṃ sīlato mayhaṃ sīlaṃ mahanta”nti. “Kimettha kāraṇa”nti?",
  "atk-s0514a3:2221_12": "“Ayaṃ supaṇṇarājā amhākaṃ jātānampi ajātānampi paccāmittova, ahaṃ evarūpaṃ amhākaṃ",
  "atk-s0514a3:2221_13": "jīvitakkhayakaraṃ paccāmittaṃ disvāpi kodhaṃ na karomi, iminā kāraṇena mama sīlaṃ",
  "atk-s0514a3:2221_14": "mahanta”nti vatvā idaṃ dasakanipāte catuposathajātake paṭhamaṃ gāthamāha –",
  "atk-s0514a3:2222": "“Yo kopaneyye na karoti kopaṃ, na kujjhati sappuriso kadāci;",
  "atk-s0514a3:2223": "Kuddhopi so nāvikaroti kopaṃ, taṃ ve naraṃ samaṇamāhu loke”ti. ;",
  "atk-s0514a3:2224_0": "Tattha yoti khattiyādīsu yo koci. Kopaneyyeti kujjhitabbayuttake puggale khantīvādītāpaso",
  "atk-s0514a3:2224_1": "viya kopaṃ na karoti. Kadācīti yo kismiñci kāle na kujjhateva. Kuddhopīti sace pana",
  "atk-s0514a3:2224_2": "so sappuriso kujjhati, atha kuddhopi taṃ kopaṃ nāvikaroti cūḷabodhitāpaso viya. Taṃ",
  "atk-s0514a3:2224_3": "ve naranti mahārājāno taṃ ve purisaṃ samitapāpatāya loke paṇḍitā “samaṇa”nti kathenti.",
  "atk-s0514a3:2224_4": "Ime pana guṇā mayi santi, tasmā mameva sīlaṃ mahantanti.",
  "atk-s0514a3:2225_0": "Taṃ sutvā supaṇṇarājā “ayaṃ nāgo mama aggabhakkho, yasmā panāhaṃ evarūpaṃ aggabhakkhaṃ",
  "atk-s0514a3:2225_1": "disvāpi khudaṃ adhivāsetvā āhārahetu pāpaṃ na karomi, tasmā mameva sīlaṃ mahanta”nti",
  "atk-s0514a3:2225_2": "vatvā imaṃ gāthamāha –",
  "atk-s0514a3:2226": "“Ūnūdaro yo sahate jighacchaṃ, danto tapassī mitapānabhojano;",
  "atk-s0514a3:2227": "Āhārahetu na karoti pāpaṃ, taṃ ve naraṃ samaṇamāhu loke”ti. ;",
  "atk-s0514a3:2228_0": "Tattha dantoti indriyadamanena samannāgato. Tapassīti tapanissitako. Āhārahetūti",
  "atk-s0514a3:2228_1": "atijighacchapiḷitopi yo pāpaṃ lāmakakammaṃ na karoti dhammasenāpatisāriputtatthero",
  "atk-s0514a3:2228_2": "viya. Ahaṃ panajja āhārahetu pāpaṃ na karomi, tasmā mameva sīlaṃ mahantanti.",
  "atk-s0514a3:2229": "Tato sakko devarājā “ahaṃ nānappakāraṃ sukhapadaṭṭhānaṃ devalokasampattiṃ pahāya sīlarakkhaṇatthāya manussalokaṃ āgato, tasmā mameva sīlaṃ mahanta”nti vatvā imaṃ gāthamāha –",
  "atk-s0514a3:2230": "“Khiḍḍaṃ ratiṃ vippajahitvāna sabbaṃ, na cālikaṃ bhāsati kiñci loke;",
  "atk-s0514a3:2231": "Vibhūsaṭṭhānā virato methunasmā, taṃ ve naraṃ samaṇamāhu loke”ti. ;",
  "atk-s0514a3:2232_0": "Tattha khiḍḍanti kāyikavācasikakhiḍḍaṃ. Ratinti dibbakāmaguṇaratiṃ. Kiñcīti appamattakampi.",
  "atk-s0514a3:2232_1": "Vibhūsaṭṭhānāti maṃsavibhūsā chavivibhūsāti dve vibhūsā. Tattha ajjhoharaṇīyāhāro",
  "atk-s0514a3:2232_2": "maṃsavibhūsā nāma, mālāgandhādīni chavivibhūsā nāma, yena akusalacittena dhārīyati,",
  "atk-s0514a3:2232_3": "taṃ tassa ṭhānaṃ, tato virato methunasevanato ca yo paṭivirato. Taṃ ve naraṃ samaṇamāhu",
  "atk-s0514a3:2232_4": "loketi ahaṃ ajja devaccharāyo pahāya idhāgantvā samaṇadhammaṃ karomi, tasmā mameva",
  "atk-s0514a3:2232_5": "sīlaṃ mahantanti. Evaṃ sakkopi attano sīlameva vaṇṇeti.",
  "atk-s0514a3:2233_0": "Taṃ sutvā dhanañcayarājā “ahaṃ ajja mahantaṃ pariggahaṃ soḷasasahassanāṭakitthiparipuṇṇaṃ",
  "atk-s0514a3:2233_1": "antepuraṃ cajitvā uyyāne samaṇadhammaṃ karomi, tasmā mameva sīlaṃ mahanta”nti vatvā imaṃ gāthamāha –",
  "atk-s0514a3:2234": "“Pariggahaṃ lobhadhammañca sabbaṃ, yo ve pariññāya pariccajeti;",
  "atk-s0514a3:2235": "Dantaṃ ṭhitattaṃ amamaṃ nirāsaṃ, taṃ ve naraṃ samaṇamāhu loke”ti. ;",
  "atk-s0514a3:2236_0": "Tattha pariggahanti nānappakāraṃ vatthukāmaṃ. Lobhadhammanti tasmiṃ uppajjanataṇhaṃ.",
  "atk-s0514a3:2236_1": "Pariññāyāti ñātapariññā, tīraṇapariññā, pahānapariññāti imāhi tīhi pariññāhi parijānitvā.",
  "atk-s0514a3:2236_2": "Tattha khandhādīnaṃ dukkhādisabhāvajānanaṃ ñātapariññā, tesu aguṇaṃ upadhāretvā tīraṇaṃ",
  "atk-s0514a3:2236_3": "tīraṇapariññā, tesu dosaṃ disvā chandarāgassāpakaḍḍhanaṃ pahānapariññā. Yo imāhi",
  "atk-s0514a3:2236_4": "tīhi pariññāhi jānitvā vatthukāmakilesakāme pariccajati, chaḍḍetvā gacchati. Dantanti",
  "atk-s0514a3:2236_5": "nibbisevanaṃ. Ṭhitattanti micchāvitakkābhāvena ṭhitasabhāvaṃ. Amamanti ahanti mamāyanataṇhārahitaṃ.",
  "atk-s0514a3:2236_6": "Nirāsanti puttadārādīsu nicchandarāgaṃ. Taṃ ve naranti taṃ evarūpaṃ puggalaṃ “samaṇa”nti vadanti.",
  "atk-s0514a3:2237_0": "Iti te sabbepi attano attano sīlameva mahantanti vaṇṇetvā sakkādayo dhanañcayaṃ pucchiṃsu",
  "atk-s0514a3:2237_1": "“atthi pana, mahārāja, koci tumhākaṃ santike paṇḍito, yo no imaṃ kaṅkhaṃ vinodeyyā”ti.",
  "atk-s0514a3:2237_2": "“Āma, mahārājāno mama atthadhammānusāsako mahāpañño asamadhuro vidhurapaṇḍito nāma",
  "atk-s0514a3:2237_3": "atthi, so no imaṃ kaṅkhaṃ vinodessati, tassa santikaṃ gacchāmā”ti. Atha te sabbe",
  "atk-s0514a3:2237_4": "“sādhū”ti sampaṭicchiṃsu. Atha sabbepi uyyānā nikkhamitvā dhammasabhaṃ gantvā pallaṅkaṃ",
  "atk-s0514a3:2237_5": "alaṅkārāpetvā bodhisattaṃ pallaṅkavaramajjhe nisīdāpetvā paṭisanthāraṃ katvā ekamantaṃ",
  "atk-s0514a3:2237_6": "nisinnā “paṇḍita, amhākaṃ kaṅkhā uppannā, taṃ no vinodehī”ti vatvā imaṃ gāthamāhaṃsu –",
  "atk-s0514a3:2238": "“Pucchāma kattāramanomapaññaṃ, kathāsu no viggaho atthi jāto;",
  "atk-s0514a3:2239": "Chindajja kaṅkhaṃ vicikicchitāni, tadajja kaṅkhaṃ vitaremu sabbe”ti. ;",
  "atk-s0514a3:2240_0": "Tattha kattāranti kattabbayuttakakārakaṃ. Viggaho atthi jātoti eko sīlaviggaho sīlavivādo",
  "atk-s0514a3:2240_1": "uppanno atthi. Chindajjāti amhākaṃ taṃ kaṅkhaṃ tāni ca vicikicchitāni vajirena sineruṃ",
  "atk-s0514a3:2240_2": "paharanto viya ajja chinda. Vitaremūti vitareyyāma.",
  "atk-s0514a3:2241": "Paṇḍito tesaṃ kathaṃ sutvā “mahārājāno tumhākaṃ sīlaṃ nissāya uppannaṃ vivādakathaṃ sukathitadukkathitaṃ jānissāmī”ti vatvā imaṃ gāthamāha –",
  "atk-s0514a3:2242": "“Ye paṇḍitā atthadasā bhavanti, bhāsanti te yoniso tattha kāle;",
  "atk-s0514a3:2243": "Kathaṃ nu kathānaṃ abhāsitānaṃ, atthaṃ nayeyyuṃ kusalā janindā”ti. ;",
  "atk-s0514a3:2244_0": "Tattha atthadasāti atthadassanasamatthā. Tattha kāleti tasmiṃ viggahe ārocite yuttappayuttakāle",
  "atk-s0514a3:2244_1": "te paṇḍitā tamatthaṃ ācikkhantā yoniso bhāsanti. Atthaṃ nayeyyuṃ kusalāti kusalā",
  "atk-s0514a3:2244_2": "chekāpi samānā abhāsitānaṃ kathānaṃ kathaṃ nu atthaṃ ñāṇena nayeyyuṃ upaparikkheyyuṃ.",
  "atk-s0514a3:2244_3": "Janindāti rājāno ālapati. Tasmā idaṃ tāva me vadetha.",
  "atk-s0514a3:2245": "“Kathaṃ have bhāsati nāgarājā, garuḷo pana venateyyo kimāha;",
  "atk-s0514a3:2246": "Gandhabbarājā pana kiṃ vadeti, kathaṃ pana kurūnaṃ rājaseṭṭho”ti. ;",
  "atk-s0514a3:2247": "Tattha gandhabbarājāti sakkaṃ sandhāyāha.",
  "atk-s0514a3:2248": "Athassa te imaṃ gāthamāhaṃsu –",
  "atk-s0514a3:2249": "“Khantiṃ have bhāsati nāgarājā, appāhāraṃ garuḷo venateyyo;",
  "atk-s0514a3:2250": "Gandhabbarājā rativippahānaṃ, akiñcanaṃ kurūnaṃ rājaseṭṭho”ti. ;",
  "atk-s0514a3:2251_0": "Tassattho – paṇḍita, nāgarājā tāva kopaneyyepi puggale akuppanasaṅkhātaṃ adhivāsanakhantiṃ",
  "atk-s0514a3:2251_1": "vaṇṇeti, garuḷo appāhāratāsaṅkhātaṃ āhārahetu pāpassa akaraṇaṃ, sakko pañcakāmaguṇaratīnaṃ",
  "atk-s0514a3:2251_2": "vippahānaṃ, kururājā nippalibodhabhāvaṃ vaṇṇetīti.",
  "atk-s0514a3:2252": "Atha tesaṃ kathaṃ sutvā mahāsatto imaṃ gāthamāha –",
  "atk-s0514a3:2253": "“Sabbāni etāni subhāsitāni, na hettha dubbhāsitamatthi kiñci;",
  "atk-s0514a3:2254": "Yasmiñca etāni patiṭṭhitāni, arāva nābhyā susamohitāni;",
  "atk-s0514a3:2255": "Catubbhi dhammehi samaṅgibhūtaṃ, taṃ ve naraṃ samaṇamāhu loke”ti. ;",
  "atk-s0514a3:2256_0": "Tattha etānīti etāni cattāripi guṇajātāni yasmiṃ puggale sakaṭanābhiyaṃ suṭṭhu samohitāni",
  "atk-s0514a3:2256_1": "arā viya patiṭṭhitāni, catūhipetehi dhammehi samannāgataṃ puggalaṃ paṇḍitā “samaṇa”nti āhu loketi.",
  "atk-s0514a3:2257": "Evaṃ mahāsatto catunnampi sīlaṃ ekasamameva akāsi. Taṃ sutvā cattāropi rājāno tassa tuṭṭhā thutiṃ karontā imaṃ gāthamāhaṃsu –",
  "atk-s0514a3:2258": "“Tuvañhi seṭṭho tvamanuttarosi, tvaṃ dhammagū dhammavidū sumedho;",
  "atk-s0514a3:2259": "Paññāya pañhaṃ samadhiggahetvā, acchecchi dhīro vicikicchitāni;",
  "atk-s0514a3:2260": "Acchecchi kaṅkhaṃ vicikicchitāni, cundo yathā nāgadantaṃ kharenā”ti..",
  "atk-s0514a3:2261_0": "Tattha tvamanuttarosīti tvaṃ anuttaro asi, natthi tayā uttaritaro nāma. Dhammagūti",
  "atk-s0514a3:2261_1": "dhammassa gopako ceva dhammaññū ca. Dhammavidūti pākaṭadhammo. Sumedhoti sundarapañño",
  "atk-s0514a3:2261_2": "paññāyāti attano paññāya amhākaṃ pañhaṃ suṭṭhu adhigaṇhitvā “idamettha kāraṇa”nti",
  "atk-s0514a3:2261_3": "yathābhūtaṃ ñatvā. Acchecchīti tvaṃ dhīro amhākaṃ vicikicchitāni chindi, evaṃ chindanto",
  "atk-s0514a3:2261_4": "ca “chindajja kaṅkhaṃ vicikicchitānī”ti idaṃ amhākaṃ āyācanaṃ sampādento acchecchi",
  "atk-s0514a3:2261_5": "kaṅkhaṃ vicikicchitāni. Cundo yathā nāgadantaṃ kharenāti yathā dantakāro kakacena",
  "atk-s0514a3:2261_6": "hatthidantaṃ chindeyya, evaṃ chindīti attho.",
  "atk-s0514a3:2262_0": "Evaṃ te cattāropi rājāno tassa pañhabyākaraṇena tuṭṭhamānasā ahesuṃ. Atha naṃ sakko",
  "atk-s0514a3:2262_1": "dibbadukūlena pūjesi, garuḷo suvaṇṇamālāya, varuṇo nāgarājā maṇinā, dhanañcayarājā",
  "atk-s0514a3:2262_2": "gavasahassādīhi pūjesi. Tenevāha –",
  "atk-s0514a3:2263": "“Nīluppalābhaṃ vimalaṃ anagghaṃ, vatthaṃ idaṃ dhūmasamānavaṇṇaṃ;",
  "atk-s0514a3:2264": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2265": "“Suvaṇṇamālaṃ satapattaphullitaṃ, sakesaraṃ ratnasahassamaṇḍitaṃ;",
  "atk-s0514a3:2266": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2267": "“Maṇiṃ anagghaṃ ruciraṃ pabhassaraṃ, kaṇṭhāvasattaṃ maṇibhūsitaṃ me;",
  "atk-s0514a3:2268": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2269": "“Gavaṃ sahassaṃ usabhañca nāgaṃ, ājaññayutte ca rathe dasa ime;",
  "atk-s0514a3:2270": "Pañhassa veyyākaraṇena tuṭṭho, dadāmi te gāmavarāni soḷasā”ti. ;",
  "atk-s0514a3:2271": "Evaṃ sakkādayo mahāsattaṃ pūjetvā sakaṭṭhānameva agamiṃsu.",
  "atk-s0514a3:2272": "Catuposathakaṇḍaṃ niṭṭhitaṃ.",
  "atk-s0514a3:2273": "Dohaḷakaṇḍaṃ",
  "atk-s0514a3:2274_0": "Tesu nāgarājassa bhariyā vimalādevī nāma. Sā tassa gīvāya piḷandhanamaṇiṃ apassantī",
  "atk-s0514a3:2274_1": "pucchi “deva, kahaṃ pana te maṇī”ti? “Bhadde, candabrāhmaṇaputtassa vidhurapaṇḍitassa",
  "atk-s0514a3:2274_2": "dhammakathaṃ sutvā pasannacitto ahaṃ tena maṇinā taṃ pūjesiṃ. Na kevalañca ahameva,",
  "atk-s0514a3:2274_3": "sakkopi taṃ dibbadukūlena pūjesi, supaṇṇarājā suvaṇṇamālāya, dhanañcayarājā gavassasahassādīhi",
  "atk-s0514a3:2274_4": "pūjesī”ti. “Dhammakathiko so, devā”ti. “Bhadde, kiṃ vadesi, jambudīpatale buddhuppādo",
  "atk-s0514a3:2274_5": "viya pavattati, sakalajambudīpe ekasatarājāno tassa madhuradhammakathāya bajjhitvā",
  "atk-s0514a3:2274_6": "hatthikantavīṇāsarena paluddhamattavāraṇā viya attano attano rajjāni gantuṃ na icchanti,",
  "atk-s0514a3:2274_7": "evarūpo so madhuradhammakathiko”ti tassa guṇaṃ vaṇṇesi. Sā vidhurapaṇḍitassa guṇakathaṃ",
  "atk-s0514a3:2274_8": "sutvā tassa dhammakathaṃ sotukāmā hutvā cintesi “sacāhaṃ vakkhāmi ‘deva, tassa dhammakathaṃ",
  "atk-s0514a3:2274_9": "sotukāmā, idha naṃ ānehī’ti, na metaṃ ānessati. Yaṃnūnāhaṃ ‘tassa me hadaye dohaḷo",
  "atk-s0514a3:2274_10": "uppanno’ti gilānālayaṃ kareyya”nti. Sā tathā katvā siragabbhaṃ pavisitvā attano paricārikānaṃ",
  "atk-s0514a3:2274_11": "saññaṃ datvā sirisayane nipajji. Nāgarājā upaṭṭhānavelāya taṃ apassanto “kahaṃ vimalā”ti",
  "atk-s0514a3:2274_12": "paricārikāyo pucchitvā “gilānā, devā”ti vutte uṭṭhāyāsanā tassā santikaṃ gantvā sayanapasse",
  "atk-s0514a3:2274_13": "nisīditvā sarīraṃ parimajjanto paṭhamaṃ gāthamāha –",
  "atk-s0514a3:2275": "1346.",
  "atk-s0514a3:2276": "“Paṇḍu kisiyāsi dubbalā, vaṇṇarūpaṃ na tavedisaṃ pure;",
  "atk-s0514a3:2277": "Vimale akkhāhi pucchitā, kīdisī tuyhaṃ sarīravedanā”ti.",
  "atk-s0514a3:2278_0": "Tattha paṇḍūti paṇḍupalāsavaṇṇā. Kisiyāti kisā. Dubbalāti appathāmā. Vaṇṇarūpaṃ na",
  "atk-s0514a3:2278_1": "tavedisaṃ pureti tava vaṇṇasaṅkhātaṃ rūpaṃ pure edisaṃ na hoti, niddosaṃ anavajjaṃ,",
  "atk-s0514a3:2278_2": "taṃ idāni parivattitvā amanuññasabhāvaṃ jātaṃ. Vimaleti taṃ ālapati.",
  "atk-s0514a3:2279": "Athassa sā ācikkhantī dutiyaṃ gāthamāha –",
  "atk-s0514a3:2280": "1347.",
  "atk-s0514a3:2281": "“Dhammo manujesu mātīnaṃ, dohaḷo nāma janinda vuccati;",
  "atk-s0514a3:2282": "Dhammāhaṭaṃ nāgakuñjara, vidhurassa hadayābhipatthaye”ti.",
  "atk-s0514a3:2283_0": "Tattha dhammoti sabhāvo. Mātīnanti itthīnaṃ. Janindāti nāgajanassa inda. Dhammāhaṭaṃ",
  "atk-s0514a3:2283_1": "nāgakuñjara, vidhurassa hadayābhipatthayeti nāgaseṭṭha, ahaṃ dhammena samena asāhasikakammena",
  "atk-s0514a3:2283_2": "āhaṭaṃ vidhurassa hadayaṃ abhipatthayāmi, taṃ me labhamānāya jīvitaṃ atthi, alabhamānāya",
  "atk-s0514a3:2283_3": "idheva maraṇanti tassa paññaṃ sandhāyevamāha –",
  "atk-s0514a3:2284": "Taṃ sutvā nāgarājā tatiyaṃ gāthamāha –",
  "atk-s0514a3:2285": "1348.",
  "atk-s0514a3:2286": "“Candaṃ kho tvaṃ dohaḷāyasi, sūriyaṃ vā atha vāpi mālutaṃ;",
  "atk-s0514a3:2287": "Dullabhañhi vidhurassa dassanaṃ, ko vidhuramidha mānayissatī”ti.",
  "atk-s0514a3:2288_0": "Tattha dullabhañhi vidhurassa dassananti asamadhurassa vidhurassa dassanameva dullabhaṃ.",
  "atk-s0514a3:2288_1": "Tassa hi sakalajambudīpe rājāno dhammikaṃ rakkhāvaraṇaguttiṃ paccupaṭṭhāpetvā vicaranti,",
  "atk-s0514a3:2288_2": "passitumpi naṃ koci na labhati, taṃ ko idha ānayissatīti vadati.",
  "atk-s0514a3:2289_0": "Sā tassa vacanaṃ sutvā “alabhamānāya me idheva maraṇa”nti parivattitvā piṭṭhiṃ datvā",
  "atk-s0514a3:2289_1": "sāḷakakaṇṇena mukhaṃ pidahitvā nipajji. Nāgarājā anattamano sirigabbhaṃ pavisitvā",
  "atk-s0514a3:2289_2": "sayanapiṭṭhe nisinno “vimalā vidhurapaṇḍitassa hadayamaṃsaṃ āharāpetī”ti saññī hutvā",
  "atk-s0514a3:2289_3": "“paṇḍitassa hadayaṃ alabhantiyā vimalāya jīvitaṃ natthi, kathaṃ nu kho tassa hadayamaṃsaṃ",
  "atk-s0514a3:2289_4": "labhissāmī”ti cintesi. Athassa dhītā irandhatī nāma nāgakaññā sabbālaṅkārapaṭimaṇḍitā",
  "atk-s0514a3:2289_5": "mahantena sirivilāsena pitu upaṭṭhānaṃ āgantvā pitaraṃ vanditvā ekamantaṃ ṭhitā,",
  "atk-s0514a3:2289_6": "sā tassa indriyavikāraṃ disvā “tāta, ativiya domanassappattosi, kiṃ nu kho kāraṇa”nti",
  "atk-s0514a3:2289_7": "pucchantī imaṃ gāthamāha –",
  "atk-s0514a3:2290": "1349.",
  "atk-s0514a3:2291": "“Kiṃ nu tāta tuvaṃ pajjhāyasi, padumaṃ hatthagataṃva te mukhaṃ;",
  "atk-s0514a3:2292": "Kiṃ nu dummanarūposi issara, mā tvaṃ soci amittatāpanā”ti.",
  "atk-s0514a3:2293": "Tattha pajjhāyasīti punappunaṃ cintesi. Hatthagatanti hatthena parimadditaṃ padumaṃ viya te mukhaṃ jātaṃ. Issarāti pañcayojanasatikassa mandiranāgabhavanassa, sāmīti.",
  "atk-s0514a3:2294": "Dhītu vacanaṃ sutvā nāgarājā tamatthaṃ ārocento āha –",
  "atk-s0514a3:2295": "1350.",
  "atk-s0514a3:2296": "“Mātā hi tava irandhati, vidhurassa hadayaṃ dhaniyati;",
  "atk-s0514a3:2297": "Dullabhañhi vidhurassa dassanaṃ, ko vidhuramidha mānayissatī”ti.",
  "atk-s0514a3:2298": "Tattha dhaniyatīti pattheti icchati.",
  "atk-s0514a3:2299": "Atha naṃ nāgarājā “amma, mama santike vidhuraṃ ānetuṃ samattho natthi, tvaṃ mātu jīvitaṃ dehi, vidhuraṃ ānetuṃ samatthaṃ bhattāraṃ pariyesāhī”ti uyyojento upaḍḍhagāthamāha –",
  "atk-s0514a3:2300": "1351.",
  "atk-s0514a3:2301": "“Tassa bhattupariyesanaṃ cara, yo vidhuramidha mānayissatī”ti.",
  "atk-s0514a3:2302": "Tattha carāti vicara.",
  "atk-s0514a3:2303": "Iti so kilesābhiratabhāvena dhītu ananucchavikaṃ kathaṃ kathesi. Tamatthaṃ pakāsento satthā āha –",
  "atk-s0514a3:2304": "“Pituno ca sā sutvāna vākyaṃ, rattiṃ nikkhamma avassutiṃ carī”ti.",
  "atk-s0514a3:2305_0": "Tattha avassutinti bhikkhave, sā nāgamāṇavikā pitu vacanaṃ sutvā pitaraṃ assāsetvā",
  "atk-s0514a3:2305_1": "mātu santikaṃ gantvā tampi assāsetvā attano sirigabbhaṃ gantvā sabbālaṅkārehi attānaṃ",
  "atk-s0514a3:2305_2": "alaṅkaritvā ekaṃ kusumbharattavatthaṃ nivāsetvā ekaṃ ekaṃse katvā tameva rattiṃ udakaṃ",
  "atk-s0514a3:2305_3": "dvidhā katvā nāgabhavanato nikkhamma himavantappadese samuddatīre ṭhitaṃ saṭṭhiyojanubbedhaṃ",
  "atk-s0514a3:2305_4": "ekagghanaṃ kāḷapabbataṃ nāma añjanagiriṃ gantvā avassutiṃ cari kilesaavassutiṃ bhattupariyesanaṃ carīti attho.",
  "atk-s0514a3:2306_0": "Carantī ca yāni himavante vaṇṇagandhasampannāni pupphāni, tāni āharitvā sakalapabbataṃ",
  "atk-s0514a3:2306_1": "maṇiagghiyaṃ viya alaṅkaritvā uparitale pupphasanthāraṃ katvā manoramenākārena naccitvā",
  "atk-s0514a3:2306_2": "madhuragītaṃ gāyantī sattamaṃ gāthamāha –",
  "atk-s0514a3:2307": "1352.",
  "atk-s0514a3:2308": "“Ke gandhabbe rakkhase ca nāge, ke kimpurise cāpi mānuse;",
  "atk-s0514a3:2309": "Ke paṇḍite sabbakāmadade, dīgharattaṃ bhattā me bhavissatī”ti.",
  "atk-s0514a3:2310_0": "Tattha ke gandhabbe rakkhase ca nāgeti ko gandhabbo vā rakkhaso vā nāgo vā. Ke paṇḍite",
  "atk-s0514a3:2310_1": "sabbakāmadadeti ko etesu gandhabbādīsu paṇḍito sabbakāmaṃ dātuṃ samattho, so vidhurassa",
  "atk-s0514a3:2310_2": "hadayamaṃsadohaḷiniyā mama mātu manorathaṃ matthakaṃ pāpetvā mayhaṃ dīgharattaṃ bhattā bhavissatīti.",
  "atk-s0514a3:2311_0": "Tasmiṃ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṃ",
  "atk-s0514a3:2311_1": "manomayasindhavaṃ abhiruyha kāḷapabbatamatthakena yakkhasamāgamaṃ gacchanto taṃ tāya",
  "atk-s0514a3:2311_2": "gītasaddaṃ assosi. Anantare attabhāve anubhūtapubbāya itthiyā gītasaddo tassa chaviādīni",
  "atk-s0514a3:2311_3": "chinditvā aṭṭhimiñjaṃ āhacca aṭṭhāsi. So tāya paṭibaddhacitto hutvā nivattitvā sindhavapiṭṭhe",
  "atk-s0514a3:2311_4": "nisinnova “bhadde, ahaṃ mama paññāya dhammena samena vidhurassa hadayaṃ ānetuṃ samatthomhi,",
  "atk-s0514a3:2311_5": "tvaṃ mā cintayī”ti taṃ assāsento aṭṭhamaṃ gāthamāha –",
  "atk-s0514a3:2312": "1353.",
  "atk-s0514a3:2313": "“Assāsa hessāmi te pati, bhattā te hessāmi anindalocane;",
  "atk-s0514a3:2314": "Paññā hi mamaṃ tathāvidhā, assāsa hessasi bhariyā mamā”ti.",
  "atk-s0514a3:2315": "Tattha anindalocaneti aninditabbalocane. Tathāvidhāti vidhurassa hadayamaṃsaṃ āharaṇasamatthā.",
  "atk-s0514a3:2316": "Atha naṃ irandhatī “tena hi ehi, gacchāma me pitu santika”nti ānesi. Tamatthaṃ pakāsento satthā āha –",
  "atk-s0514a3:2317": "1354.",
  "atk-s0514a3:2318": "“Avacāsi puṇṇakaṃ irandhatī, pubbapathānugatena cetasā;",
  "atk-s0514a3:2319": "Ehi gacchāma pitu mamantike, esova te etamatthaṃ pavakkhatī”ti.",
  "atk-s0514a3:2320_0": "Tattha pubbapathānugatenāti anantare attabhāve bhūtapubbasāmike tasmiṃ pubbapatheneva",
  "atk-s0514a3:2320_1": "anugatena. Ehi gacchāmāti bhikkhave, so yakkhasenāpati evaṃ vatvā “imaṃ assapiṭṭhiṃ",
  "atk-s0514a3:2320_2": "āropetvā nessāmī”ti pabbatamatthakā otaritvā tassā gahaṇatthaṃ hatthaṃ pasāresi.",
  "atk-s0514a3:2320_3": "Sā attano hatthaṃ gaṇhituṃ adatvā tena pasāritahatthaṃ sayaṃ gahetvā “sāmi, nāhaṃ",
  "atk-s0514a3:2320_4": "anāthā, mayhaṃ pitā varuṇo nāma nāgarājā, mātā vimalā nāma devī, ehi mama pitu santikaṃ",
  "atk-s0514a3:2320_5": "gacchāma, eso eva te yathā amhākaṃ maṅgalakiriyāya bhavitabbaṃ, evaṃ etamatthaṃ pavakkhatī”ti avacāsi.",
  "atk-s0514a3:2321": "Evaṃ vatvā sā yakkhaṃ gahetvā pitu santikaṃ agamāsi. Tamatthaṃ pakāsento satthā āha –",
  "atk-s0514a3:2322": "1355.",
  "atk-s0514a3:2323": "“Alaṅkatā suvasanā, mālinī candanussadā;",
  "atk-s0514a3:2324": "Yakkhaṃ hatthe gahetvāna, pitusantikupāgamī”ti.",
  "atk-s0514a3:2325": "Tattha pitusantikupāgamīti attano pituno nāgarañño santikaṃ upāgami.",
  "atk-s0514a3:2326": "Puṇṇakopi yakkho paṭiharitvā nāgarājassa santikaṃ gantvā irandhatiṃ yācanto āha –",
  "atk-s0514a3:2327": "1356.",
  "atk-s0514a3:2328": "“Nāgavara vaco suṇohi me, patirūpaṃ paṭipajja suṅkiyaṃ;",
  "atk-s0514a3:2329": "Patthemi ahaṃ irandhatiṃ, tāya samaṅgiṃ karohi maṃ tuvaṃ.",
  "atk-s0514a3:2330": "1357.",
  "atk-s0514a3:2331": "“Sataṃ hatthī sataṃ assā, sataṃ assatarīrathā;",
  "atk-s0514a3:2332": "Sataṃ valabhiyo puṇṇā, nānāratnassa kevalā;",
  "atk-s0514a3:2333": "Te nāga paṭipajjassu, dhītaraṃ dehirandhati”nti.",
  "atk-s0514a3:2334_0": "Tattha suṅkiyanti attano kulapadesānurūpaṃ dhitu suṅkaṃ dhanaṃ paṭipajja gaṇha. Samaṅgiṃ",
  "atk-s0514a3:2334_1": "karohīti maṃ tāya saddhiṃ samaṅgibhūtaṃ karohi. Valabhiyoti bhaṇḍasakaṭiyo. Nānāratnassa",
  "atk-s0514a3:2334_2": "kevalāti nānāratanassa sakalaparipuṇṇā.",
  "atk-s0514a3:2335": "Atha naṃ nāgarājā āha –",
  "atk-s0514a3:2336": "1358.",
  "atk-s0514a3:2337": "“Yāva āmantaye ñātī, mitte ca suhadajjane;",
  "atk-s0514a3:2338": "Anāmanta kataṃ kammaṃ, taṃ pacchā anutappatī”ti.",
  "atk-s0514a3:2339_0": "Tattha yāva āmantaye ñātīti bho yakkhasenāpati, ahaṃ tuyhaṃ dhītaraṃ demi, no na",
  "atk-s0514a3:2339_1": "demi, thokaṃ pana āgamehi, yāva ñātakepi jānāpemi. Taṃ pacchā anutappatīti itthiyo",
  "atk-s0514a3:2339_2": "hi gatagataṭṭhāne abhiramantipi anabhiramantipi, anabhiratikāle ñātakādayo amhehi",
  "atk-s0514a3:2339_3": "saddhiṃ anāmantetvā kataṃ kammaṃ nāma evarūpaṃ hotīti ussukkaṃ na karonti, evaṃ taṃ",
  "atk-s0514a3:2339_4": "kammaṃ pacchā anutāpaṃ āvahatīti.",
  "atk-s0514a3:2340": "Evaṃ vatvā so bhariyāya vasanaṭṭhānaṃ gantvā tāya saddhiṃ sallapi. Tamatthaṃ pakāsento satthā āha –",
  "atk-s0514a3:2341": "1359.",
  "atk-s0514a3:2342": "“Tato so varuṇo nāgo, pavisitvā nivesanaṃ;",
  "atk-s0514a3:2343": "Bhariyaṃ āmantayitvāna, idaṃ vacanamabravi.",
  "atk-s0514a3:2344": "1360.",
  "atk-s0514a3:2345": "“‘Ayaṃ so puṇṇako yakkho, yācatī maṃ irandhatiṃ;",
  "atk-s0514a3:2346": "Bahunā vittalābhena, tassa dema piyaṃ mama”’nti.",
  "atk-s0514a3:2347_0": "Tattha pavisitvāti varuṇo puṇṇakaṃ tattheva ṭhapetvā sayaṃ uṭṭhāya yatthassa bhariyā",
  "atk-s0514a3:2347_1": "nipannā, taṃ nivesanaṃ pavisitvā. Piyaṃ mamanti mama piyaṃ dhītaraṃ tassa bahunā",
  "atk-s0514a3:2347_2": "vittalābhena demāti pucchati.",
  "atk-s0514a3:2348": "Vimalā āha –",
  "atk-s0514a3:2349": "1361.",
  "atk-s0514a3:2350": "“Na dhanena na vittena, labbhā amhaṃ irandhatī;",
  "atk-s0514a3:2351": "Sace ca kho hadayaṃ paṇḍitassa, dhammena laddhā idha māhareyya;",
  "atk-s0514a3:2352": "Etena vittena kumāri labbhā, nāññaṃ dhanaṃ uttari patthayāmā”ti.",
  "atk-s0514a3:2353": "Tattha amhaṃ irandhatīti amhākaṃ dhītā irandhatī. Etena vittenāti etena tuṭṭhikāraṇena.",
  "atk-s0514a3:2354": "So tāya saddhiṃ mantetvā punadeva puṇṇakena saddhiṃ mantesi. Tamatthaṃ pakāsento satthā āha –",
  "atk-s0514a3:2355": "1362.",
  "atk-s0514a3:2356": "“Tato so varuṇo nāgo, nikkhamitvā nivesanā;",
  "atk-s0514a3:2357": "Puṇṇakāmantayitvāna, idaṃ vacanamabravi.",
  "atk-s0514a3:2358": "1363.",
  "atk-s0514a3:2359": "“‘Na dhanena na vittena, labbhā amhaṃ irandhatī;",
  "atk-s0514a3:2360": "Sace tuvaṃ hadayaṃ paṇḍitasa, dhammena laddhā idha māharesi;",
  "atk-s0514a3:2361": "Etena vittena kumāri labbhā, nāññaṃ dhanaṃ uttari patthayāmā”’ti.",
  "atk-s0514a3:2362": "Tattha puṇṇakāmantayitvānāti puṇṇakaṃ āmantayitvā.",
  "atk-s0514a3:2363": "Puṇṇako āha –",
  "atk-s0514a3:2364": "1364.",
  "atk-s0514a3:2365": "“Yaṃ paṇḍitotyeke vadanti loke, tameva bāloti punāhu aññe;",
  "atk-s0514a3:2366": "Akkhāhi me vippavadanti ettha, kaṃ paṇḍitaṃ nāga tuvaṃ vadesī”ti.",
  "atk-s0514a3:2367_0": "Tattha yaṃ paṇḍitotyeketi so kira “hadayaṃ paṇḍitassā”ti sutvā cintesi “yaṃ eke paṇḍitoti",
  "atk-s0514a3:2367_1": "vadanti, tameva aññe bāloti kathenti. Kiñcāpi me irandhatiyā vidhuroti akkhātaṃ,",
  "atk-s0514a3:2367_2": "tathāpi tathato jānituṃ pucchissāmi na”nti. Tasmā evamāha.",
  "atk-s0514a3:2368": "Nāgarājā āha –",
  "atk-s0514a3:2369": "1365.",
  "atk-s0514a3:2370": "“Korabyarājassa dhanañcayassa, yadi te suto vidhuro nāma kattā;",
  "atk-s0514a3:2371": "Ānehi taṃ paṇḍitaṃ dhammaladdhā, irandhatī padacarā te hotū”ti.",
  "atk-s0514a3:2372": "Tattha dhammaladdhāti dhammena labhitvā. Padacarāti pādaparicārikā.",
  "atk-s0514a3:2373": "Taṃ sutvā puṇṇako somanassappatto sindhavaṃ nayanatthāya upaṭṭhākaṃ āṇāpesi. Tamatthaṃ pakāsento satthā āha –",
  "atk-s0514a3:2374": "1366.",
  "atk-s0514a3:2375": "“Idañca sutvā varuṇassa vākyaṃ, uṭṭhāya yakkho paramappatīto;",
  "atk-s0514a3:2376": "Tattheva santo purisaṃ asaṃsi, ānehi ājaññamidheva yutta”nti.",
  "atk-s0514a3:2377": "Tattha purisaṃ asaṃsīti attano upaṭṭhākaṃ āṇāpesi. Ājaññanti kāraṇākāraṇajānanakasindhavaṃ. Yuttanti kappitaṃ.",
  "atk-s0514a3:2378": "1367.",
  "atk-s0514a3:2379": "“Jātarūpamayā kaṇṇā, kācamhicamayā khurā;",
  "atk-s0514a3:2380": "Jambonadassa pākassa, suvaṇṇassa uracchado”ti.",
  "atk-s0514a3:2381_0": "Tattha jātarūpamayā kaṇṇāti tameva sindhavaṃ vaṇṇento āha. Tassa hi manomayassa sindhavassa",
  "atk-s0514a3:2381_1": "jātarūpamayā kaṇṇā, kācamhicamayā khurā, tassa khurā rattamaṇimayāti attho. Jambonadassa",
  "atk-s0514a3:2381_2": "pākassāti jambonadassa pakkassa rattasuvaṇṇassa uracchado.",
  "atk-s0514a3:2382_0": "So puriso tāvadeva taṃ sindhavaṃ ānesi. Puṇṇako taṃ abhiruyha ākāsena vessavaṇassa",
  "atk-s0514a3:2382_1": "santikaṃ gantvā nāgabhavanaṃ vaṇṇetvā taṃ pavattiṃ ārocesi. Tassatthassa pakāsanatthaṃ idaṃ vuttaṃ –",
  "atk-s0514a3:2383": "1368.",
  "atk-s0514a3:2384": "“Devavāhavahaṃ yānaṃ, assamāruyha puṇṇako;",
  "atk-s0514a3:2385": "Alaṅkato kappitakesamassu, pakkāmi vehāyasamantalikkhe.",
  "atk-s0514a3:2386": "1369.",
  "atk-s0514a3:2387": "“So puṇṇako kāmarāgena giddho, irandhatiṃ nāgakaññaṃ jigīsaṃ;",
  "atk-s0514a3:2388": "Gantvāna taṃ bhūtapatiṃ yasassiṃ, iccabravī vessavaṇaṃ kuveraṃ.",
  "atk-s0514a3:2389": "1370.",
  "atk-s0514a3:2390": "“Bhogavatī nāma mandire, vāsā hiraññavatīti vuccati;",
  "atk-s0514a3:2391": "Nagare nimmite kañcanamaye, maṇḍalassa uragassa niṭṭhitaṃ.",
  "atk-s0514a3:2392": "1371.",
  "atk-s0514a3:2393": "“Aṭṭālakā oṭṭhagīviyo, lohitaṅkassa masāragallino;",
  "atk-s0514a3:2394": "Pāsādettha silāmayā, sovaṇṇaratanehi chāditā.",
  "atk-s0514a3:2395": "1372.",
  "atk-s0514a3:2396": "“Ambā tilakā ca jambuyo, sattapaṇṇā mucalindaketakā;",
  "atk-s0514a3:2397": "Piyaṅgu uddālakā sahā, uparibhaddakā sinduvārakā.",
  "atk-s0514a3:2398": "1373.",
  "atk-s0514a3:2399": "“Campeyyakā nāgamallikā, bhaginīmālā atha mettha koliyā;",
  "atk-s0514a3:2400": "Ete dumā pariṇāmitā, sobhayanti uragassa mandiraṃ.",
  "atk-s0514a3:2401": "1374.",
  "atk-s0514a3:2402": "“Khajjurettha silāmayā, sovaṇṇadhuvapupphitā bahū;",
  "atk-s0514a3:2403": "Yattha vasatopapātiko, nāgarājā varuṇo mahiddhiko.",
  "atk-s0514a3:2404": "1375.",
  "atk-s0514a3:2405": "“Tassa komārikā bhariyā, vimalā kañcanavelliviggahā;",
  "atk-s0514a3:2406": "Kālā taruṇāva uggatā, pucimandatthanī cārudassanā.",
  "atk-s0514a3:2407": "1376.",
  "atk-s0514a3:2408": "“Lākhārasarattasucchavī, kaṇikārāva nivātapupphitā;",
  "atk-s0514a3:2409": "Tidivokacarāva accharā, vijjuvabbhaghanā vinissaṭā.",
  "atk-s0514a3:2410": "1377.",
  "atk-s0514a3:2411": "“Sā dohaḷinī suvimhitā, vidhurassa hadayaṃ dhaniyati;",
  "atk-s0514a3:2412": "Taṃ tesaṃ demi issara, tena te denti irandhatiṃ mama”nti.",
  "atk-s0514a3:2413_0": "Tattha devavāhavahaṃ yānanti vahitabboti vāho, devasaṅkhātaṃ vāhaṃ vahatīti devavāhavahaṃ.",
  "atk-s0514a3:2413_1": "Yanti etenāti yānaṃ. Kappitakesamassūti maṇḍanavasena susaṃvihitakesamassu. Devānaṃ",
  "atk-s0514a3:2413_2": "pana kesamassukaraṇakammaṃ nāma natthi, vicittakathikena pana kathitaṃ. Jigīsanti",
  "atk-s0514a3:2413_3": "patthayanto. Vessavaṇanti visāṇāya rājadhāniyā issararājānaṃ. Kuveranti evaṃnāmakaṃ.",
  "atk-s0514a3:2413_4": "Bhogavatī nāmāti sampannabhogatāya evaṃladdhanāmaṃ. Mandireti mandiraṃ, bhavananti",
  "atk-s0514a3:2413_5": "attho. Vāsā hiraññavatīti nāgarājassa vasanaṭṭhānattā vāsāti ca, kañcanavatiyā suvaṇṇapākārena",
  "atk-s0514a3:2413_6": "parikkhittattā hiraññavatīti ca vuccati. Nagare nimmiteti nagaraṃ nimmitaṃ. Kañcanamayeti",
  "atk-s0514a3:2413_7": "suvaṇṇamayaṃ. Maṇḍalassāti bhogamaṇḍalena samannāgatassa. Niṭṭhitanti karaṇapariniṭṭhitaṃ.",
  "atk-s0514a3:2413_8": "Oṭṭhagīviyoti oṭṭhagīvāsaṇṭhānena katā rattamaṇimasāragallamayā aṭṭālakā. Pāsādetthāti",
  "atk-s0514a3:2413_9": "ettha nāgabhavane pāsādā. Silāmayāti maṇimayā. Sovaṇṇaratanehīti suvaṇṇasaṅkhātehi",
  "atk-s0514a3:2413_10": "ratanehi, suvaṇṇiṭṭhakāhi chāditāti attho. Sahāti sahakārā. Uparibhaddakāti uddālakajātikāyeva",
  "atk-s0514a3:2413_11": "rukkhā. Campeyyakā nāgamallikāti campakā ca nāgā ca mallikā ca. Bhaginīmālā atha",
  "atk-s0514a3:2413_12": "mettha koliyāti bhaginīmālā ceva atha ettha nāgabhavane koliyā nāma rukkhā ca. Ete",
  "atk-s0514a3:2413_13": "dumā pariṇāmitāti ete pupphūpagaphalūpagarukkhā aññamaññaṃ saṅghaṭṭasākhatāya pariṇāmitā",
  "atk-s0514a3:2413_14": "ākulasamākulā. Khajjuretthāti khajjurirukkhā ettha. Silāmayāti indanīlamaṇimayā.",
  "atk-s0514a3:2413_15": "Sovaṇṇadhuvapupphitāti te pana suvaṇṇapupphehi niccapupphitā. Yattha vasatopapātikoti",
  "atk-s0514a3:2413_16": "yattha nāgabhavane opapātiko nāgarājā vasati. Kañcanavelliviggahāti suvaṇṇarāsisassirikasarīrā.",
  "atk-s0514a3:2413_17": "Kālā taruṇāva uggatāti vilāsayuttatāya mandavāteritā kālavallipallavā viya uggatā.",
  "atk-s0514a3:2413_18": "Pucimandatthanīti nimbaphalasaṇṭhānacūcukā. Lākhārasarattasucchavīti hatthapādatalachaviṃ",
  "atk-s0514a3:2413_19": "sandhāya vuttaṃ. Tidivokacarāti tidasabhavanacarā. Vijjuvabbhaghanāti abbhaghanavalāhakantarato",
  "atk-s0514a3:2413_20": "nissaṭā vijjulatā viya. Taṃ tesaṃ demīti taṃ tassa hadayaṃ ahaṃ tesaṃ demi, evaṃ",
  "atk-s0514a3:2413_21": "jānassu. Issarāti mātulaṃ ālapati.",
  "atk-s0514a3:2414_0": "Iti so vessavaṇena ananuññāto gantuṃ avisahitvā taṃ anujānāpetuṃ etā ettakā gāthā",
  "atk-s0514a3:2414_1": "kathesi. Vessavaṇo pana tassa kathaṃ na suṇāti. Kiṃkāraṇā? Dvinnaṃ devaputtānaṃ vimānaaḍḍaṃ",
  "atk-s0514a3:2414_2": "paricchindatīti. Puṇṇako attano vacanassa assutabhāvaṃ ñatvā jinakadevaputtassa santike",
  "atk-s0514a3:2414_3": "aṭṭhāsi. Vessavaṇo aḍḍaṃ vinicchinitvā parājitaṃ anuṭṭhāpetvā itaraṃ “gaccha tvaṃ,",
  "atk-s0514a3:2414_4": "tava vimāne vasāhī”ti āha. Puṇṇako “gaccha tva”nti vuttakkhaṇeyeva “mayhaṃ mātulena",
  "atk-s0514a3:2414_5": "mama pesitabhāvaṃ jānāthā”ti katipayadevaputte sakkhiṃ katvā heṭṭhā vuttanayeneva",
  "atk-s0514a3:2414_6": "sindhavaṃ āharāpetvā abhiruyha pakkāmi. Tamatthaṃ pakāsento satthā āha –",
  "atk-s0514a3:2415": "1378.",
  "atk-s0514a3:2416": "“So puṇṇako bhūtapatiṃ yasassiṃ, āmantaya vessavaṇaṃ kuveraṃ;",
  "atk-s0514a3:2417": "Tattheva santo purisaṃ asaṃsi, ānehi ājaññamidheva yuttaṃ.",
  "atk-s0514a3:2418": "1379.",
  "atk-s0514a3:2419": "“Jātarūpamayā kaṇṇā, kācamhicamayā khurā;",
  "atk-s0514a3:2420": "Jambonadassa pākassa, suvaṇṇassa uracchado.",
  "atk-s0514a3:2421": "1380.",
  "atk-s0514a3:2422": "“Devavāhavahaṃ yānaṃ, assamāruyha puṇṇako;",
  "atk-s0514a3:2423": "Alaṅkato kappitakesamassu, pakkāmi vehāyasamantalikkhe”ti.",
  "atk-s0514a3:2424": "Tattha āmantayāti āmantayitvā.",
  "atk-s0514a3:2425_0": "So ākāsena gacchantoyeva cintesi “vidhurapaṇḍito mahāparivāro, na sakkā taṃ gaṇhituṃ,",
  "atk-s0514a3:2425_1": "dhanañcayakorabyo pana jūtavittako, taṃ jūtena jinitvā vidhuraṃ gaṇhissāmi, ghare",
  "atk-s0514a3:2425_2": "panassa bahūni ratanāni, appagghena lakkhena jūtaṃ na kīḷissati, mahaggharatanaṃ",
  "atk-s0514a3:2425_3": "harituṃ vaṭṭati, aññaṃ ratanaṃ rājā na gaṇhissati, rājagahassa sāmantā vepullapabbatabbhantare",
  "atk-s0514a3:2425_4": "cakkavattirañño paribhogamaṇiratanaṃ atthi mahānubhāvaṃ, taṃ gahetvā tena rājānaṃ",
  "atk-s0514a3:2425_5": "palobhetvā jinissāmī”ti. So tathā akāsi. Tamatthaṃ pakāsento satthā āha –",
  "atk-s0514a3:2426": "1381.",
  "atk-s0514a3:2427": "“So aggamā rājagahaṃ surammaṃ, aṅgassa rañño nagaraṃ durāyutaṃ;",
  "atk-s0514a3:2428": "Pahūtabhakkhaṃ bahuannapānaṃ, masakkasāraṃ viya vāsavassa.",
  "atk-s0514a3:2429": "1382.",
  "atk-s0514a3:2430": "“Mayūrakoñcāgaṇasampaghuṭṭhaṃ, dijābhighuṭṭhaṃ dijasaṅghasevitaṃ;",
  "atk-s0514a3:2431": "Nānāsakuntābhirudaṃ suvaṅgaṇaṃ, pupphābhikiṇṇaṃ himavaṃva pabbataṃ.",
  "atk-s0514a3:2432": "1383.",
  "atk-s0514a3:2433": "“So puṇṇako vepulamābhirūhi, siluccayaṃ kimpurisānuciṇṇaṃ;",
  "atk-s0514a3:2434": "Anvesamāno maṇiratanaṃ uḷāraṃ, tamaddasā pabbatakūṭamajjhe”ti.",
  "atk-s0514a3:2435_0": "Tattha aṅgassa raññoti tadā aṅgassa raññova magadharajjaṃ ahosi. Tena vuttaṃ – “aṅgassa",
  "atk-s0514a3:2435_1": "rañño nagara”nti. Durāyutanti paccatthikehi durāyuttaṃ. Masakkasāraṃ viya vāsavassāti",
  "atk-s0514a3:2435_2": "masakkasārasaṅkhāte sinerupabbatamatthake māpitattā “masakkasāra”nti laddhanāmaṃ",
  "atk-s0514a3:2435_3": "vāsavassa bhavanaṃ viya. Dijābhighuṭṭhanti aññehi ca pakkhīhi abhisaṅghuṭṭhaṃ ninnāditaṃ.",
  "atk-s0514a3:2435_4": "Nānāsakuntābhirudanti madhurassarena gāyantehi viya nānāvidhehi sakuṇehi abhirudaṃ,",
  "atk-s0514a3:2435_5": "abhigītanti attho. Suvaṅgaṇanti sundaraaṅgaṇaṃ manuññatalaṃ. Himavaṃva pabbatanti",
  "atk-s0514a3:2435_6": "himavantapabbataṃ viya. Vepulamābhirūhīti bhikkhave, so puṇṇako evarūpaṃ vepullapabbataṃ",
  "atk-s0514a3:2435_7": "abhiruhi. Pabbatakūṭamajjheti pabbatakūṭaantare taṃ maṇiṃ addasa.",
  "atk-s0514a3:2436": "1384.",
  "atk-s0514a3:2437": "“Disvā maṇiṃ pabhassaraṃ jātimantaṃ, manoharaṃ maṇiratanaṃ uḷāraṃ;",
  "atk-s0514a3:2438": "Daddallamānaṃ yasasā yasassinaṃ, obhāsatī vijjurivantalikkhe.",
  "atk-s0514a3:2439": "1385.",
  "atk-s0514a3:2440": "“Tamaggahī veḷuriyaṃ mahagghaṃ, manoharaṃ nāma mahānubhāvaṃ;",
  "atk-s0514a3:2441": "Ājaññamāruyha manomavaṇṇo, pakkāmi vehāyasamantalikkhe”ti.",
  "atk-s0514a3:2442_0": "Tattha manoharanti manasābhipatthitassa dhanassa āharaṇasamatthaṃ. Daddallamānanti",
  "atk-s0514a3:2442_1": "ujjalamānaṃ. Yasasāti parivāramaṇigaṇena. Obhāsatīti taṃ maṇiratanaṃ ākāse vijjuriva",
  "atk-s0514a3:2442_2": "obhāsati. Tamaggahīti taṃ maṇiratanaṃ aggahesi. Taṃ pana maṇiratanaṃ kumbhiro nāma",
  "atk-s0514a3:2442_3": "yakkho kumbhaṇḍasahassaparivāro rakkhati. So pana tena kujjhitvā olokitamatteneva",
  "atk-s0514a3:2442_4": "bhītatasito palāyitvā cakkavāḷapabbataṃ patvā kampamāno olokento aṭṭhāsi. Iti taṃ",
  "atk-s0514a3:2442_5": "palāpetvā puṇṇako maṇiratanaṃ aggahesi. Manoharaṃ nāmāti manasā cintitaṃ dhanaṃ āharituṃ",
  "atk-s0514a3:2442_6": "sakkotīti evaṃladdhanāmaṃ.",
  "atk-s0514a3:2443": "Iti so taṃ gahetvā ākāsena gacchanto taṃ nagaraṃ patto. Tamatthaṃ pakāsento satthā āha –",
  "atk-s0514a3:2444": "1386.",
  "atk-s0514a3:2445": "“So aggamā nagaramindapatthaṃ, oruyhupāgacchi sabhaṃ kurūnaṃ;",
  "atk-s0514a3:2446": "Samāgate ekasataṃ samagge, avhettha yakkho avikampamāno.",
  "atk-s0514a3:2447": "1387.",
  "atk-s0514a3:2448": "“Ko nīdha raññaṃ varamābhijeti, kamābhijeyyāma varaddhanena;",
  "atk-s0514a3:2449": "Kamanuttaraṃ ratanavaraṃ jināma, ko vāpi no jeti varaddhanenā”ti.",
  "atk-s0514a3:2450_0": "Tattha oruyhupāgacchi sabhaṃ kurūnanti bhikkhave, so puṇṇako assapiṭṭhito oruyha",
  "atk-s0514a3:2450_1": "assaṃ adissamānarūpaṃ ṭhapetvā māṇavakavaṇṇena kurūnaṃ sabhaṃ upagato. Ekasatanti",
  "atk-s0514a3:2450_2": "ekasatarājāno achambhīto hutvā “ko nīdhā”tiādīni vadanto jūtena avhettha. Ko nīdhāti",
  "atk-s0514a3:2450_3": "ko nu imasmiṃ rājasamāgame. Raññanti rājūnaṃ antare. Varamābhijetīti amhākaṃ santakaṃ",
  "atk-s0514a3:2450_4": "seṭṭharatanaṃ abhijeti, “ahaṃ jināmī”ti vattuṃ ussahati. Kamābhijeyyāmāti kaṃ vā",
  "atk-s0514a3:2450_5": "mayaṃ jineyyāma. Varaddhanenāti uttamadhanena. Kamanuttaranti jinanto ca kataraṃ",
  "atk-s0514a3:2450_6": "rājānaṃ anuttaraṃ ratanavaraṃ jināma. Ko vāpi no jetīti atha vā ko nāma rājā amhe",
  "atk-s0514a3:2450_7": "varadhanena jeti. Iti so catūhi padehi korabyameva ghaṭṭeti.",
  "atk-s0514a3:2451": "Atha rājā “mayā ito pubbe evaṃ sūro hutvā kathento nāma na diṭṭhapubbo, ko nu kho eso”ti cintetvā pucchanto gāthamāha –",
  "atk-s0514a3:2452": "1388.",
  "atk-s0514a3:2453": "“Kuhiṃ nu raṭṭhe tava jātibhūmi, na korabyasseva vaco tavedaṃ;",
  "atk-s0514a3:2454": "Abhītosi no vaṇṇanibhāya sabbe, akkhāhi me nāmañca bandhave cā”ti.",
  "atk-s0514a3:2455": "Tattha na korabyassevāti kururaṭṭhavāsikasseva tava vacanaṃ na hoti.",
  "atk-s0514a3:2456_0": "Taṃ sutvā itaro “ayaṃ rājā mama nāmaṃ pucchati, puṇṇako ca nāma dāso hoti. Sacāhaṃ",
  "atk-s0514a3:2456_1": "‘puṇṇakosmī’ti vakkhāmi, ‘esa dāso, tasmā maṃ pagabbhatāya evaṃ vadetī’ti avamaññissati,",
  "atk-s0514a3:2456_2": "anantarātīte attabhāve nāmamassa kathessāmī”ti cintetvā gāthamāha –",
  "atk-s0514a3:2457": "1389.",
  "atk-s0514a3:2458": "“Kaccāyano māṇavakosmi rāja, anūnanāmo iti mavhayanti;",
  "atk-s0514a3:2459": "Aṅgesu me ñātayo bandhavā ca, akkhena devasmi idhānupatto”ti.",
  "atk-s0514a3:2460_0": "Tattha anūnanāmoti na ūnanāmo. Iminā attano puṇṇakanāmameva paṭicchannaṃ katvā katheti.",
  "atk-s0514a3:2460_1": "Iti mavhayantīti iti maṃ avhayanti pakkosanti. Aṅgesūti aṅgaraṭṭhe kālacampānagare",
  "atk-s0514a3:2460_2": "vasanti. Akkhena devasmīti deva, jūtakīḷanatthena idha anuppattosmi.",
  "atk-s0514a3:2461": "Atha rājā “māṇava, tvaṃ jūtena jito kiṃ dassasi, kiṃ te atthī”ti pucchanto gāthamāha –",
  "atk-s0514a3:2462": "1390.",
  "atk-s0514a3:2463": "“Kiṃ māṇavassa ratanāni atthi, ye taṃ jinanto hare akkhadhutto;",
  "atk-s0514a3:2464": "Bahūni rañño ratanāni atthi, te tvaṃ daliddo kathamavhayesī”ti.",
  "atk-s0514a3:2465_0": "Tassattho – kittakāni bhoto māṇavassa ratanāni atthi, ye taṃ jinanto akkhadhutto",
  "atk-s0514a3:2465_1": "“āharā”ti vatvā hareyya. Rañño pana nivesane bahūni ratanāni atthi, te rājāno evaṃ",
  "atk-s0514a3:2465_2": "bahudhane tvaṃ daliddo samāno kathaṃ jūtena avhayasīti.",
  "atk-s0514a3:2466": "Tato puṇṇako gāthamāha –",
  "atk-s0514a3:2467": "1391.",
  "atk-s0514a3:2468": "“Manoharo nāma maṇī mamāyaṃ, manoharaṃ maṇiratanaṃ uḷāraṃ;",
  "atk-s0514a3:2469": "Imañca ājaññamamittatāpanaṃ, etaṃ me jinitvā hare akkhadhutto”ti.",
  "atk-s0514a3:2470": "Pāḷipotthakesu pana “maṇi mama vijjati lohitaṅko”ti likhitaṃ. So pana maṇi veḷuriyo, tasmā idameva sameti.",
  "atk-s0514a3:2471": "Tattha ājaññanti imaṃ ājānīyassañca maṇiñcāti etaṃ me ubhayaṃ hareyya akkhadhuttoti assaṃ dassetvā evamāha.",
  "atk-s0514a3:2472": "Taṃ sutvā rājā gāthamāha –",
  "atk-s0514a3:2473": "1392.",
  "atk-s0514a3:2474": "“Eko maṇī māṇava kiṃ karissati, ājāniyeko pana kiṃ karissati;",
  "atk-s0514a3:2475": "Bahūni rañño maṇiratanāni atthi, ājāniyā vātajavā anappakā”ti.",
  "atk-s0514a3:2476": "Dohaḷakaṇḍaṃ niṭṭhitaṃ.",
  "atk-s0514a3:2477": "Maṇikaṇḍaṃ",
  "atk-s0514a3:2478_0": "So rañño kathaṃ sutvā “mahārāja, kiṃ nāma etaṃ vadetha, eko asso assasahassaṃ lakkhaṃ",
  "atk-s0514a3:2478_1": "hoti, eko maṇi maṇisahassaṃ lakkhaṃ hoti. Na hi sabbe assā ekasadisā, imassa tāva",
  "atk-s0514a3:2478_2": "javaṃ passathā”ti vatvā assaṃ abhiruhitvā pākāramatthakena pesesi. Sattayojanikaṃ",
  "atk-s0514a3:2478_3": "nagaraṃ assehi gīvāya gīvaṃ paharantehi parikkhittaṃ viya ahosi. Athānukkamena assopi",
  "atk-s0514a3:2478_4": "na paññāyi, yakkhopi na paññāyi, udare baddharattapaṭova paññāyi. So assato oruyha",
  "atk-s0514a3:2478_5": "“diṭṭho, mahārāja, assassa vego”ti vatvā “āma, diṭṭho”ti vutte “idāni puna passa,",
  "atk-s0514a3:2478_6": "mahārājā”ti vatvā assaṃ antonagare uyyāne pokkharaṇiyā udakapiṭṭhe pesesi, khuraggāni",
  "atk-s0514a3:2478_7": "atementova pakkhandi. Atha naṃ padumapattesu vicarāpetvā pāṇiṃ paharitvā hatthaṃ",
  "atk-s0514a3:2478_8": "pasāresi, asso āgantvā pāṇitale patiṭṭhāsi. Tato “vaṭṭate evarūpaṃ assaratanaṃ narindā”ti",
  "atk-s0514a3:2478_9": "vatvā “vaṭṭatī”ti vutte “mahārāja, assaratanaṃ tāva tiṭṭhatu, maṇiratanassa mahānubhāvaṃ",
  "atk-s0514a3:2478_10": "passā”ti vatvā tassānubhāvaṃ pakāsento āha –",
  "atk-s0514a3:2479": "1393.",
  "atk-s0514a3:2480": "“Idañca me maṇiratanaṃ, passa tvaṃ dvipaduttama;",
  "atk-s0514a3:2481": "Itthīnaṃ viggahā cettha, purisānañca viggahā.",
  "atk-s0514a3:2482": "1394.",
  "atk-s0514a3:2483": "“Migānaṃ viggahā cettha, sakuṇānañca viggahā;",
  "atk-s0514a3:2484": "Nāgarājā supaṇṇā ca, maṇimhi passa nimmita”nti.",
  "atk-s0514a3:2485_0": "Tattha itthīnanti etasmiñhi maṇiratane alaṅkatapaṭiyattā anekā itthiviggahā purisaviggahā",
  "atk-s0514a3:2485_1": "nānappakārā migapakkhisaṅghā senaṅgādīni ca paññāyanti, tāni dassento evamāha. Nimmitanti",
  "atk-s0514a3:2485_2": "idaṃ evarūpaṃ accherakaṃ maṇimhi nimmitaṃ passa.",
  "atk-s0514a3:2486": "“Aparampi passāhī”ti vatvā gāthā āha –",
  "atk-s0514a3:2487": "1395.",
  "atk-s0514a3:2488": "“Hatthānīkaṃ rathānīkaṃ, asse pattī ca vammine;",
  "atk-s0514a3:2489": "Caturaṅginimaṃ senaṃ, maṇimhi passa nimmitaṃ.",
  "atk-s0514a3:2490": "1396.",
  "atk-s0514a3:2491": "“Hatthārohe anīkaṭṭhe, rathike pattikārake;",
  "atk-s0514a3:2492": "Balaggāni viyūḷhāni, maṇimhi passa nimmita”nti.",
  "atk-s0514a3:2493": "Tattha balaggānīti balāneva. Viyūḷhānīti byūhavasena ṭhitāni.",
  "atk-s0514a3:2494": "1397.",
  "atk-s0514a3:2495": "“Puraṃ uddhāpasampannaṃ, bahupākāratoraṇaṃ;",
  "atk-s0514a3:2496": "Siṅghāṭake subhūmiyo, maṇimhi passa nimmitaṃ.",
  "atk-s0514a3:2497": "1398.",
  "atk-s0514a3:2498": "“Esikā parikhāyo ca, palikhaṃ aggaḷāni ca;",
  "atk-s0514a3:2499": "Aṭṭālake ca dvāre ca, maṇimhi passa nimmita”nti.",
  "atk-s0514a3:2500_0": "Tattha puranti nagaraṃ. Uddhāpasampannanti pākāravatthunā sampannaṃ. Bahupākāratoraṇanti",
  "atk-s0514a3:2500_1": "uccapākāratoraṇanagaradvārena sampannaṃ. Siṅghāṭaketi vīthicatukkāni. Subhūmiyoti",
  "atk-s0514a3:2500_2": "nagarūpacāre vicittā ramaṇīyabhūmiyo. Esikāti nagaradvāresu uṭṭhāpite esikatthambhe.",
  "atk-s0514a3:2500_3": "Palikhanti palighaṃ, ayameva vā pāṭho. Aggaḷānīti nagaradvārakavāṭāni. Dvāre cāti gopurāni ca.",
  "atk-s0514a3:2501": "1399.",
  "atk-s0514a3:2502": "“Passa toraṇamaggesu, nānādijagaṇā bahū;",
  "atk-s0514a3:2503": "Haṃsā koñcā mayūrā ca, cakkavākā ca kukkuhā.",
  "atk-s0514a3:2504": "1400.",
  "atk-s0514a3:2505": "“Kuṇālakā bahū citrā, sikhaṇḍī jīvajīvakā;",
  "atk-s0514a3:2506": "Nānādijagaṇākiṇṇaṃ, maṇimhi passa nimmita”nti.",
  "atk-s0514a3:2507": "Tattha toraṇamaggesūti etasmiṃ nagare toraṇaggesu. Kuṇālakāti kāḷakokilā. Citrāti citrapattakokilā.",
  "atk-s0514a3:2508": "1401.",
  "atk-s0514a3:2509": "“Passa nagaraṃ supākāraṃ, abbhutaṃ lomahaṃsanaṃ;",
  "atk-s0514a3:2510": "Samussitadhajaṃ rammaṃ, soṇṇavālukasanthataṃ.",
  "atk-s0514a3:2511": "1402.",
  "atk-s0514a3:2512": "“Passettha paṇṇasālāyo, vibhattā bhāgaso mitā;",
  "atk-s0514a3:2513": "Nivesane nivese ca, sandhibyūhe pathaddhiyo”ti.",
  "atk-s0514a3:2514_0": "Tattha supākāranti kañcanapākāraparikkhittaṃ. Paṇṇasālāyoti nānābhaṇḍapuṇṇe āpaṇe.",
  "atk-s0514a3:2514_1": "Nivesane nivese cāti gehāni ceva gehavatthūni ca. Sandhibyūheti gharasandhiyo ca",
  "atk-s0514a3:2514_2": "anibbiddharacchā ca. Pathaddhiyoti nibbiddhavīthiyo.",
  "atk-s0514a3:2515": "1403.",
  "atk-s0514a3:2516": "“Pānāgāre ca soṇḍe ca, sūnā odaniyā gharā;",
  "atk-s0514a3:2517": "Vesī ca gaṇikāyo ca, maṇimhi passa nimmitaṃ.",
  "atk-s0514a3:2518": "1404.",
  "atk-s0514a3:2519": "“Mālākāre ca rajake, gandhike atha dussike;",
  "atk-s0514a3:2520": "Suvaṇṇakāre maṇikāre, maṇimhi passa nimmitaṃ.",
  "atk-s0514a3:2521": "1405.",
  "atk-s0514a3:2522": "“Āḷārike ca sūde ca, naṭanāṭakagāyino;",
  "atk-s0514a3:2523": "Pāṇissare kumbhathūnike, maṇimhi passa nimmita”nti.",
  "atk-s0514a3:2524_0": "Tattha soṇḍe cāti attano anurūpehi kaṇṭhakaṇṇapilandhanehi samannāgate āpānabhūmiṃ",
  "atk-s0514a3:2524_1": "sajjetvā nisinne surāsoṇḍe ca. Āḷāriketi pūvapāke. Sūdeti bhattakārake. Pāṇissareti",
  "atk-s0514a3:2524_2": "pāṇippahārena gāyante. Kumbhathūniketi ghaṭadaddarivādake.",
  "atk-s0514a3:2525": "1406.",
  "atk-s0514a3:2526": "“Passa bherī mudiṅgā ca, saṅkhā paṇavadindimā;",
  "atk-s0514a3:2527": "Sabbañca tāḷāvacaraṃ, maṇimhi passa nimmitaṃ.",
  "atk-s0514a3:2528": "1407.",
  "atk-s0514a3:2529": "“Sammatālañca vīṇañca, naccagītaṃ suvāditaṃ;",
  "atk-s0514a3:2530": "Tūriyatāḷitasaṅghuṭṭhaṃ, maṇimhi passa nimmitaṃ.",
  "atk-s0514a3:2531": "1408.",
  "atk-s0514a3:2532": "“Laṅghikā muṭṭhikā cettha, māyākārā ca sobhiyā;",
  "atk-s0514a3:2533": "Vetālike ca jalle ca, maṇimhi passa nimmita”nti.",
  "atk-s0514a3:2534_0": "Tattha sammatālañcāti khadirādisammañceva kaṃsatālañca. Tūriyatāḷitasaṅghuṭṭhanti",
  "atk-s0514a3:2534_1": "nānātūriyānaṃ tāḷitehi saṅghuṭṭhaṃ. Muṭṭhikāti muṭṭhikamallā. Sobhiyāti nagarasobhanā",
  "atk-s0514a3:2534_2": "itthī ca sampannarūpā purisā ca. Vetāliketi vetālauṭṭhāpake. Jalleti massūni karonte nhāpite.",
  "atk-s0514a3:2535": "1409.",
  "atk-s0514a3:2536": "“Samajjā cettha vattanti, ākiṇṇā naranāribhi;",
  "atk-s0514a3:2537": "Mañcātimañce bhūmiyo, maṇimhi passa nimmita”nti.",
  "atk-s0514a3:2538": "Tattha mañcātimañceti mañcānaṃ upari baddhamañce. Bhūmiyoti ramaṇīyā samajjabhūmiyo.",
  "atk-s0514a3:2539": "1410.",
  "atk-s0514a3:2540": "“Passa malle samajjasmiṃ, phoṭente diguṇaṃ bhujaṃ;",
  "atk-s0514a3:2541": "Nihate nihatamāne ca, maṇimhi passa nimmita”nti.",
  "atk-s0514a3:2542": "Tattha samajjasminti mallaraṅge. Nihateti nihanitvā jinitvā ṭhite. Nihatamāneti parājite.",
  "atk-s0514a3:2543": "1411.",
  "atk-s0514a3:2544": "“Passa pabbatapādesu, nānāmigagaṇā bahū;",
  "atk-s0514a3:2545": "Sīhā byagghā varāhā ca, acchakokataracchayo.",
  "atk-s0514a3:2546": "1412.",
  "atk-s0514a3:2547": "“Palāsādā gavajā ca, mahiṃsā rohitā rurū;",
  "atk-s0514a3:2548": "Eṇeyyā ca varāhā ca, gaṇino nīkasūkarā.",
  "atk-s0514a3:2549": "1413.",
  "atk-s0514a3:2550": "“Kadalimigā bahū citrā, biḷārā sasakaṇṭakā;",
  "atk-s0514a3:2551": "Nānāmigagaṇākiṇṇaṃ, maṇimhi passa nimmita”nti.",
  "atk-s0514a3:2552_0": "Tattha palāsādāti khaggamigā. “Palatā”tipi pāṭho. Gavajāti gavayā. Varāhāti ekā migajātikā.",
  "atk-s0514a3:2552_1": "Tathā gaṇino ceva nīkasūkarā ca. Bahū citrāti nānappakārā citrā migā. Biḷārāti araññabiḷārā.",
  "atk-s0514a3:2552_2": "Sasakaṇṭakāti sasā ca kaṇṭakā ca.",
  "atk-s0514a3:2553": "1414.",
  "atk-s0514a3:2554": "“Najjāyo suppatitthāyo, soṇṇavālukasanthatā;",
  "atk-s0514a3:2555": "Acchā savanti ambūni, macchagumbanisevitā.",
  "atk-s0514a3:2556": "1415.",
  "atk-s0514a3:2557": "“Kumbhīlā makarā cettha, susumārā ca kacchapā;",
  "atk-s0514a3:2558": "Pāṭhīnā pāvusā macchā, balajā muñcarohitā”ti.",
  "atk-s0514a3:2559": "Tattha najjāyoti nadiyo. Soṇṇavālukasanthatāti suvaṇṇavālukāya santhatatalā. Kumbhīlāti ime evarūpā jalacarā antonadiyaṃ vicaranti, tepi maṇimhi passāhīti.",
  "atk-s0514a3:2560": "1416.",
  "atk-s0514a3:2561": "“Nānādijagaṇākiṇṇā, nānādumagaṇāyutā;",
  "atk-s0514a3:2562": "Veḷuriyakarodāyo, maṇimhi passa nimmita”nti.",
  "atk-s0514a3:2563": "Tattha veḷuriyakarodāyoti veḷuriyapāsāṇe paharitvā saddaṃ karontiyo evarūpā najjāyoti.",
  "atk-s0514a3:2564": "1417.",
  "atk-s0514a3:2565": "“Passettha pokkharaṇiyo, suvibhattā catuddisā;",
  "atk-s0514a3:2566": "Nānādijagaṇākiṇṇā, puthulomanisevitā.",
  "atk-s0514a3:2567": "1418.",
  "atk-s0514a3:2568": "“Samantodakasampannaṃ, mahiṃ sāgarakuṇḍalaṃ;",
  "atk-s0514a3:2569": "Upetaṃ vanarājehi, maṇimhi passa nimmita”nti.",
  "atk-s0514a3:2570": "Tattha puthulomanisevitāti mahāmacchehi nisevitā. Vanarājehīti vanarājīhi, ayameva vā pāṭho.",
  "atk-s0514a3:2571": "1419.",
  "atk-s0514a3:2572": "“Purato videhe passa, goyāniye ca pacchato;",
  "atk-s0514a3:2573": "Kuruyo jambudīpañca, maṇimhi passa nimmitaṃ.",
  "atk-s0514a3:2574": "1420.",
  "atk-s0514a3:2575": "“Passa candaṃ sūriyañca, obhāsante catuddisā;",
  "atk-s0514a3:2576": "Sineruṃ anupariyante, maṇimhi passa nimmitaṃ.",
  "atk-s0514a3:2577": "1421.",
  "atk-s0514a3:2578": "“Sineruṃ himavantañca, sāgarañca mahītalaṃ;",
  "atk-s0514a3:2579": "Cattāro ca mahārāje, maṇimhi passa nimmitaṃ.",
  "atk-s0514a3:2580": "1422.",
  "atk-s0514a3:2581": "“Ārāme vanagumbe ca, pāṭiye ca siluccaye;",
  "atk-s0514a3:2582": "Ramme kimpurisākiṇṇe, maṇimhi passa nimmitaṃ.",
  "atk-s0514a3:2583": "1423.",
  "atk-s0514a3:2584": "“Phārusakaṃ cittalataṃ, missakaṃ nandanaṃ vanaṃ;",
  "atk-s0514a3:2585": "Vejayantañca pāsādaṃ, maṇimhi passa nimmitaṃ.",
  "atk-s0514a3:2586": "1424.",
  "atk-s0514a3:2587": "“Sudhammaṃ tāvatiṃsañca, pārichattañca pupphitaṃ;",
  "atk-s0514a3:2588": "Erāvaṇaṃ nāgarājaṃ, maṇimhi passa nimmitaṃ.",
  "atk-s0514a3:2589": "1425.",
  "atk-s0514a3:2590": "“Passettha devakaññāyo, nabhā vijjurivuggatā;",
  "atk-s0514a3:2591": "Nandane vicarantiyo, maṇimhi passa nimmitaṃ.",
  "atk-s0514a3:2592": "1426.",
  "atk-s0514a3:2593": "“Passettha devakaññāyo, devaputtapalobhinī;",
  "atk-s0514a3:2594": "Devaputte ramamāne, maṇimhi passa nimmita”nti.",
  "atk-s0514a3:2595_0": "Tattha videheti pubbavidehadīpaṃ. Goyāniyeti aparagoyānadīpaṃ. Kuruyoti uttarakuru",
  "atk-s0514a3:2595_1": "ca dakkhiṇato jambudīpañca. Anupariyanteti ete candimasūriye sineruṃ anupariyāyante.",
  "atk-s0514a3:2595_2": "Pāṭiyeti pattharitvā ṭhapite viya piṭṭhipāsāṇe.",
  "atk-s0514a3:2596": "1427.",
  "atk-s0514a3:2597": "“Parosahassapāsāde, veḷuriyaphalasanthate;",
  "atk-s0514a3:2598": "Pajjalante ca vaṇṇena, maṇimhi passa nimmitaṃ.",
  "atk-s0514a3:2599": "1428.",
  "atk-s0514a3:2600": "“Tāvatiṃse ca yāme ca, tusite cāpi nimmite;",
  "atk-s0514a3:2601": "Paranimmitavasavattino, maṇimhi passa nimmitaṃ.",
  "atk-s0514a3:2602": "1429.",
  "atk-s0514a3:2603": "“Passettha pokkharaṇiyo, vippasannodikā sucī;",
  "atk-s0514a3:2604": "Mandālakehi sañchannā, padumuppalakehi cā”ti.",
  "atk-s0514a3:2605": "Tattha parosahassanti tāvatiṃsabhavane atirekasahassapāsāde.",
  "atk-s0514a3:2606": "1430.",
  "atk-s0514a3:2607": "“Dasettha rājiyo setā, dasa nīlā manoramā;",
  "atk-s0514a3:2608": "Cha piṅgalā pannarasa, haliddā ca catuddasa.",
  "atk-s0514a3:2609": "1431.",
  "atk-s0514a3:2610": "“Vīsati tattha sovaṇṇā, vīsati rajatāmayā;",
  "atk-s0514a3:2611": "Indagopakavaṇṇābhā, tāva dissanti tiṃsati.",
  "atk-s0514a3:2612": "1432.",
  "atk-s0514a3:2613": "“Dasettha kāḷiyo chacca, mañjeṭṭhā pannavīsati;",
  "atk-s0514a3:2614": "Missā bandhukapupphehi, nīluppalavicittikā.",
  "atk-s0514a3:2615": "1433.",
  "atk-s0514a3:2616": "“Evaṃ sabbaṅgasampannaṃ, accimantaṃ pabhassaraṃ;",
  "atk-s0514a3:2617": "Odhisuṅkaṃ mahārāja, passa tvaṃ dvipaduttamā”ti.",
  "atk-s0514a3:2618_0": "Tattha dasettha rājiyo setāti etasmiṃ maṇikkhandhe dasa setarājiyo. Cha piṅgalā pannarasāti",
  "atk-s0514a3:2618_1": "cha ca pannarasa cāti ekavīsati piṅgalarājiyo. Haliddāti haliddavaṇṇā catuddasa.",
  "atk-s0514a3:2618_2": "Tiṃsatīti indagopakavaṇṇābhā tiṃsa rājiyo. Dasa chaccāti dasa ca cha ca soḷasa kāḷarājiyo.",
  "atk-s0514a3:2618_3": "Pannavīsatīti pañcavīsati mañjeṭṭhavaṇṇā pabhassarā. Missā bandhukapupphehīti kāḷamañjeṭṭhavaṇṇarājiyo",
  "atk-s0514a3:2618_4": "etehi missā vicittikā passa. Ettha hi kāḷarājiyo bandhujīvakapupphehi missā, mañjeṭṭharājiyo",
  "atk-s0514a3:2618_5": "nīluppalehi vicittikā. Odhisuṅkanti suṅkakoṭṭhāsaṃ. Yo maṃ jūte jinissati, tassimaṃ",
  "atk-s0514a3:2618_6": "suṅkakoṭṭhāsaṃ passāti vadati. Aṭṭhakathāyaṃ pana “hotu suṅkaṃ, mahārājā”tipi pāṭho.",
  "atk-s0514a3:2618_7": "Tassattho – dvipaduttama passa tvaṃ imaṃ evarūpaṃ maṇikkhandhaṃ, idameva, mahārāja,",
  "atk-s0514a3:2618_8": "suṅkaṃ hotu. Yo maṃ jūte jinissati, tassidaṃ bhavissatīti.",
  "atk-s0514a3:2619": "Maṇikaṇḍaṃ niṭṭhitaṃ.",
  "atk-s0514a3:2620": "Akkhakaṇḍaṃ",
  "atk-s0514a3:2621_0": "Evaṃ vatvā puṇṇako “mahārāja, ahaṃ tāva jūte parājito imaṃ maṇiratanaṃ dassāmi, tvaṃ",
  "atk-s0514a3:2621_1": "pana kiṃ dassasī”ti āha. “Tāta, mama sarīrañca deviñca setacchattañca ṭhapetvā sesaṃ",
  "atk-s0514a3:2621_2": "mama santakaṃ suṅkaṃ hotū”ti. “Tena hi, deva, mā cirāyi, ahaṃ dūrāgato, khippaṃ jūtamaṇḍalaṃ",
  "atk-s0514a3:2621_3": "sajjāpehī”ti. Rājā amacce āṇāpesi. Te khippaṃ jūtamaṇḍalaṃ sajjetvā rañño varapotthakattharaṇaṃ",
  "atk-s0514a3:2621_4": "santharitvā sesarājūnañcāpi āsanāni paññapetvā puṇṇakassapi patirūpaṃ āsanaṃ paññapetvā",
  "atk-s0514a3:2621_5": "rañño kālaṃ ārocayiṃsu. Tato puṇṇako rājānaṃ gāthāya ajjhabhāsi –",
  "atk-s0514a3:2622": "1434.",
  "atk-s0514a3:2623": "“Upāgataṃ rāja mupehi lakkhaṃ, netādisaṃ maṇiratanaṃ tavatthi;",
  "atk-s0514a3:2624": "Dhammena jissāma asāhasena, jito ca no khippamavākarohī”ti.",
  "atk-s0514a3:2625_0": "Tassattho – mahārāja, jūtasālāya kammaṃ upāgataṃ niṭṭhitaṃ, etādisaṃ maṇiratanaṃ",
  "atk-s0514a3:2625_1": "tava natthi, mā papañcaṃ karohi, upehi lakkhaṃ akkhehi kīḷanaṭṭhānaṃ upagaccha. Kīḷantā",
  "atk-s0514a3:2625_2": "ca mayaṃ dhammena jissāma, dhammeneva no asāhasena jayo hotu. Sace pana tvaṃ jito",
  "atk-s0514a3:2625_3": "bhavissasi, atha no khippamavākarohi, papañcaṃ akatvāva jito dhanaṃ dadeyyāsīti vuttaṃ hoti.",
  "atk-s0514a3:2626_0": "Atha naṃ rājā “māṇava, tvaṃ maṃ ‘rājā’ti mā bhāyi, dhammeneva no asāhasena jayaparājayo",
  "atk-s0514a3:2626_1": "bhavissatī”ti āha. Taṃ sutvā puṇṇako “amhākaṃ dhammeneva jayaparājayabhāvaṃ jānāthā”ti",
  "atk-s0514a3:2626_2": "tepi rājāno sakkhiṃ karonto gāthamāha –",
  "atk-s0514a3:2627": "1435.",
  "atk-s0514a3:2628": "“Pañcāla paccuggata sūrasena, macchā ca maddā saha kekakebhi;",
  "atk-s0514a3:2629": "Passantu note asaṭhena yuddhaṃ, na no sabhāyaṃ na karonti kiñcī”ti.",
  "atk-s0514a3:2630_0": "Tattha paccuggatāti uggatattā paññātattā pākaṭattā pañcālarājānamevālapati. Macchā",
  "atk-s0514a3:2630_1": "cāti tvañca, samma maccharāja. Maddāti maddarāja. Saha kekakebhīti kekakebhināmena",
  "atk-s0514a3:2630_2": "janapadena saha vattamānakekakebhirāja, tvañca. Atha vā sahasaddaṃ “kekakebhī”ti",
  "atk-s0514a3:2630_3": "padassa pacchato ṭhapetvā paccuggatasaddañca sūrasenavisesanaṃ katvā pañcālapaccuggatasūrasena",
  "atk-s0514a3:2630_4": "macchā ca maddā ca kekakebhi saha sesarājāno cāti evamettha attho daṭṭhabbo. Passantu",
  "atk-s0514a3:2630_5": "noteti amhākaṃ dvinnaṃ ete rājāno asaṭhena akkhayuddhaṃ passantu. Na no sabhāyaṃ",
  "atk-s0514a3:2630_6": "na karonti kiñcīti ettha noti nipātamattaṃ, sabhāyaṃ kiñci sakkhiṃ na na karonti,",
  "atk-s0514a3:2630_7": "khattiyepi brāhmaṇepi karontiyeva, tasmā sace kiñci akāraṇaṃ uppajjati, “na no sutaṃ,",
  "atk-s0514a3:2630_8": "na no diṭṭha”nti vattuṃ na labhissatha, appamattā hothāti.",
  "atk-s0514a3:2631_0": "Evaṃ yakkhasenāpati rājāno sakkhiṃ akāsi. Rājāpi ekasatarājaparivuto puṇṇakaṃ gahetvā",
  "atk-s0514a3:2631_1": "jūtasālaṃ pāvisi. Sabbepi patirūpāsanesu nisīdiṃsu, rajataphalake suvaṇṇapāsake ṭhapayiṃsu.",
  "atk-s0514a3:2631_2": "Puṇṇako turitaturito āha “mahārāja, pāsakesu āyā nāma mālikaṃ sāvaṭṭaṃ bahulaṃ santibhadrādayo",
  "atk-s0514a3:2631_3": "catuvīsati, tesu tumhe attano ruccanakaṃ āyaṃ gaṇhathā”ti. Rājā “sādhū”ti bahulaṃ",
  "atk-s0514a3:2631_4": "gaṇhi. Puṇṇako sāvaṭṭaṃ gaṇhi. Atha naṃ rājā āha “tena hi tāva māṇava, pāsake pātehī”ti.",
  "atk-s0514a3:2631_5": "“Mahārāja, paṭhamaṃ mama vāro na pāpuṇāti, tumhe pātethā”ti vutte rājā “sādhū”ti",
  "atk-s0514a3:2631_6": "sampaṭicchi. Tassa pana tatiye attabhāve mātubhūtapubbā ārakkhadevatā, tassā ānubhāvena",
  "atk-s0514a3:2631_7": "rājā jūte jināti. Sā tassa avidūre ṭhitā ahosi. Rājā devadhītaraṃ anussaritvā jūtagītaṃ",
  "atk-s0514a3:2631_8": "gāyanto imā gāthā āha –",
  "atk-s0514a3:2632": "“Sabbā nadī vaṅkagatī, sabbe kaṭṭhamayā vanā;",
  "atk-s0514a3:2633": "Sabbitthiyo kare pāpaṃ, labhamāne nivātake. ;",
  "atk-s0514a3:2634": "“Atha passatu maṃ amma, vijayaṃ me padissatu;",
  "atk-s0514a3:2635": "Anukampāhi me amma, mahantaṃ jayamessatu.",
  "atk-s0514a3:2636": "“Devate tvajja rakkha devi, passa mā maṃ vibhāveyya;",
  "atk-s0514a3:2637": "Anukampakā patiṭṭhā ca, passa bhadrāni rakkhituṃ.",
  "atk-s0514a3:2638": "“Jambonadamayaṃ pāsaṃ, caturaṃsamaṭṭhaṅguli;",
  "atk-s0514a3:2639": "Vibhāti parisamajjhe, sabbakāmadado bhava.",
  "atk-s0514a3:2640": "“Devate me jayaṃ dehi, passa maṃ appabhāginaṃ;",
  "atk-s0514a3:2641": "Mātānukampako poso, sadā bhadrāni passati.",
  "atk-s0514a3:2642": "“Aṭṭhakaṃ mālikaṃ vuttaṃ, sāvaṭṭañca chakaṃ mataṃ;",
  "atk-s0514a3:2643": "Catukkaṃ bahulaṃ ñeyyaṃ, dvibindusantibhadrakaṃ;",
  "atk-s0514a3:2644": "Catuvīsati āyā ca, munindena pakāsitā”ti.",
  "atk-s0514a3:2645_0": "Rājā evaṃ jūtagītaṃ gāyitvā pāsake hatthena parivattetvā ākāse khipi. Puṇṇakassa",
  "atk-s0514a3:2645_1": "ānubhāvena pāsakā rañño parājayāya bhassanti. Rājā jūtasippamhi atikusalatāya pāsake",
  "atk-s0514a3:2645_2": "attano parājayāya bhassante ñatvā ākāseyeva saṅkaḍḍhanto gahetvā puna ākāse khipi.",
  "atk-s0514a3:2645_3": "Dutiyampi attano parājayāya bhassante ñatvā tatheva aggahesi. Tato puṇṇako cintesi",
  "atk-s0514a3:2645_4": "“ayaṃ rājā mādisena yakkhena saddhiṃ jūtaṃ kīḷanto bhassamāne pāsake saṅkaḍḍhitvā",
  "atk-s0514a3:2645_5": "gaṇhāti, kiṃ nu kho kāraṇa”nti. So olokento tassa ārakkhadevatāya ānubhāvaṃ ñatvā",
  "atk-s0514a3:2645_6": "akkhīni ummīletvā kuddho viya naṃ olokesi. Sā bhītatasitā palāyitvā cakkavāḷapabbatamatthakaṃ",
  "atk-s0514a3:2645_7": "patvā kampamānā oloketvā aṭṭhāsi. Rājā tatiyampi pāsake khipitvā attano parājayāya",
  "atk-s0514a3:2645_8": "bhassante ñatvāpi puṇṇakassānubhāvena hatthaṃ pasāretvā gaṇhituṃ nāsakkhi. Te rañño",
  "atk-s0514a3:2645_9": "parājayāya patiṃsu. Athassa parājitabhāvaṃ ñatvā puṇṇako apphoṭetvā mahantena saddena",
  "atk-s0514a3:2645_10": "“jitaṃ me”ti tikkhattuṃ sīhanādaṃ nadi. So saddo sakalajambudīpaṃ phari. Tamatthaṃ",
  "atk-s0514a3:2645_11": "pakāsento satthā āha –",
  "atk-s0514a3:2646": "1436.",
  "atk-s0514a3:2647": "“Te pāvisuṃ akkhamadena mattā, rājā kurūnaṃ puṇṇako cāpi yakkho;",
  "atk-s0514a3:2648": "Rājā kaliṃ viccinamaggahesi, kaṭaṃ aggahī puṇṇako nāma yakkho.",
  "atk-s0514a3:2649": "1437.",
  "atk-s0514a3:2650": "“Te tattha jūte ubhaye samāgate, raññaṃ sakāse sakhīnañca majjhe;",
  "atk-s0514a3:2651": "Ajesi yakkho naravīraseṭṭhaṃ, tatthappanādo tumulo babhūvā”ti.",
  "atk-s0514a3:2652_0": "Tattha pāvisunti jūtasālaṃ pavisiṃsu. Viccinanti rājā catuvīsatiyā āyesu vicinanto",
  "atk-s0514a3:2652_1": "kaliṃ parājayaggāhaṃ aggahesi. Kaṭaṃ aggahīti puṇṇako nāma yakkho jayaggāhaṃ gaṇhi.",
  "atk-s0514a3:2652_2": "Te tattha jūte ubhaye samāgateti te tattha jūte samāgatā ubho jūtaṃ kīḷiṃsūti attho.",
  "atk-s0514a3:2652_3": "Raññanti atha tesaṃ ekasatarājūnaṃ sakāse avasesānañca sakhīnaṃ majjhe so yakkho",
  "atk-s0514a3:2652_4": "naravīraseṭṭhaṃ rājānaṃ ajesi. Tatthappanādo tumulo babhūvāti tasmiṃ jūtamaṇḍale",
  "atk-s0514a3:2652_5": "“rañño parājitabhāvaṃ jānātha, jitaṃ me, jitaṃ me”ti mahanto saddo ahosi.",
  "atk-s0514a3:2653": "Rājā parājito anattamano ahosi. Atha naṃ samassāsento puṇṇako gāthamāha –",
  "atk-s0514a3:2654": "1438.",
  "atk-s0514a3:2655": "“Jayo mahārāja parājayo ca, āyūhataṃ aññatarassa hoti;",
  "atk-s0514a3:2656": "Janinda jīnosi varaddhanena, jito ca me khippamavākarohī”ti.",
  "atk-s0514a3:2657_0": "Tattha āyūhatanti dvinnaṃ vāyāmamānānaṃ aññatarassa eva hoti, tasmā “parājitomhī”ti",
  "atk-s0514a3:2657_1": "mā cintayi. Jīnosīti parihīnosi. Varaddhanenāti paramadhanena. Khippamavākarohīti",
  "atk-s0514a3:2657_2": "khippaṃ me jayaṃ dhanaṃ dehīti.",
  "atk-s0514a3:2658": "Atha naṃ rājā “gaṇha, tātā”ti vadanto gāthamāha –",
  "atk-s0514a3:2659": "1439.",
  "atk-s0514a3:2660": "“Hatthī gavāssā maṇikuṇḍalā ca, yañcāpi mayhaṃ ratanaṃ pathabyā;",
  "atk-s0514a3:2661": "Gaṇhāhi kaccāna varaṃ dhanānaṃ, ādāya yenicchasi tena gacchā”ti.",
  "atk-s0514a3:2662": "Puṇṇako āha –",
  "atk-s0514a3:2663": "1440.",
  "atk-s0514a3:2664": "“Hatthī gavāssā maṇikuṇḍalā ca, yañcāpi tuyhaṃ ratanaṃ pathabyā;",
  "atk-s0514a3:2665": "Tesaṃ varo vidhuro nāma kattā, so me jito taṃ me avākarohī”ti.",
  "atk-s0514a3:2666": "Tattha so me jito taṃ meti mayā hi tava vijite uttamaṃ ratanaṃ jitaṃ, so ca sabbaratanānaṃ varo vidhuro, tasmā, deva, so mayā jito nāma hoti, taṃ me dehīti.",
  "atk-s0514a3:2667": "Rājā āha –",
  "atk-s0514a3:2668": "1441.",
  "atk-s0514a3:2669": "“Attā ca me so saraṇaṃ gatī ca, dīpo ca leṇo ca parāyaṇo ca;",
  "atk-s0514a3:2670": "Asantuleyyo mama so dhanena, pāṇena me sādiso esa kattā”ti.",
  "atk-s0514a3:2671_0": "Tattha attā ca me soti so mayhaṃ attā ca, mayā ca “attānaṃ ṭhapetvā sesaṃ dassāmī”ti",
  "atk-s0514a3:2671_1": "vuttaṃ, tasmā taṃ mā gaṇhi. Na kevalañca attāva, atha kho me so saraṇañca gati ca",
  "atk-s0514a3:2671_2": "dīpo ca leṇo ca parāyaṇo ca. Asantuleyyo mama so dhanenāti sattavidhena ratanena",
  "atk-s0514a3:2671_3": "saddhiṃ na tuletabboti.",
  "atk-s0514a3:2672": "Puṇṇako āha –",
  "atk-s0514a3:2673": "1442.",
  "atk-s0514a3:2674": "“Ciraṃ vivādo mama tuyhañcassa, kāmañca pucchāma tameva gantvā;",
  "atk-s0514a3:2675": "Esova no vivaratu etamatthaṃ, yaṃ vakkhatī hotu kathā ubhinna”nti.",
  "atk-s0514a3:2676": "Tattha vivaratu etamatthanti “so tava attā vā na vā”ti etamatthaṃ esova pakāsetu. Hotu kathā ubhinnanti yaṃ so vakkhati, sāyeva no ubhinnaṃ kathā hotu, taṃ pamāṇaṃ hotūti attho.",
  "atk-s0514a3:2677": "Rājā āha –",
  "atk-s0514a3:2678": "1443.",
  "atk-s0514a3:2679": "“Addhā hi saccaṃ bhaṇasi, na ca māṇava sāhasaṃ;",
  "atk-s0514a3:2680": "Tameva gantvā pucchāma, tena tussāmubho janā”ti.",
  "atk-s0514a3:2681": "Tattha na ca māṇava sāhasanti mayhaṃ pasayha sāhasikavacanaṃ na ca bhaṇasi.",
  "atk-s0514a3:2682_0": "Evaṃ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṃ",
  "atk-s0514a3:2682_1": "agamāsi. Paṇḍitopi āsanā oruyha rājānaṃ vanditvā ekamantaṃ aṭṭhāsi. Atha puṇṇako",
  "atk-s0514a3:2682_2": "mahāsattaṃ āmantetvā “paṇḍita, ‘tvaṃ dhamme ṭhito jīvitahetupi musāvādaṃ na bhaṇasī’ti",
  "atk-s0514a3:2682_3": "kittisaddo te sakalaloke phuṭo, ahaṃ pana te ajja dhamme ṭhitabhāvaṃ jānissāmī”ti vatvā gāthamāha –",
  "atk-s0514a3:2683": "1444.",
  "atk-s0514a3:2684": "“Saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccaṃ;",
  "atk-s0514a3:2685": "Dāsosi rañño uda vāsi ñāti, vidhuroti saṅkhā katamāsi loke”ti.",
  "atk-s0514a3:2686_0": "Tattha saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccanti “kurūnaṃ",
  "atk-s0514a3:2686_1": "raṭṭhe vidhuro nāma amacco dhamme ṭhito jīvitahetupi musāvādaṃ na bhaṇatī”ti evaṃ",
  "atk-s0514a3:2686_2": "devā vidahū vidahanti kathenti pakāsenti, evaṃ vidahamānā te devā saccaṃ nu vidahanti,",
  "atk-s0514a3:2686_3": "udāhu abhūtavādāyeveteti. Vidhuroti saṅkhā katamāsi loketi yā esā tava “vidhuro”ti",
  "atk-s0514a3:2686_4": "loke saṅkhā paññatti, sā katamā āsi, tvaṃ pakāsehi, kiṃ nu rañño dāso nīcatarajātiko,",
  "atk-s0514a3:2686_5": "udāhu samo vā uttaritaro vā ñātīti idaṃ tāva me ācikkha, dāsosi rañño, uda vāsi ñātīti.",
  "atk-s0514a3:2687_0": "Atha mahāsatto “ayaṃ maṃ evaṃ pucchati, ahaṃ kho panetaṃ ‘rañño ñātī’tipi ‘rañño",
  "atk-s0514a3:2687_1": "uttaritaro’tipi ‘rañño na kiñci homī’tipi saññāpetuṃ sakkomi, evaṃ santepi imasmiṃ",
  "atk-s0514a3:2687_2": "loke saccasamo avassayo nāma natthi, saccameva kathetuṃ vaṭṭatī”ti cintetvā “māṇava,",
  "atk-s0514a3:2687_3": "nevāhaṃ rañño ñāti, na uttaritaro, catunnaṃ pana dāsānaṃ aññataro”ti dassetuṃ gāthādvayamāha –",
  "atk-s0514a3:2688": "1445.",
  "atk-s0514a3:2689": "“Āmāyadāsāpi bhavanti heke, dhanena kītāpi bhavanti dāsā;",
  "atk-s0514a3:2690": "Sayampi heke upayanti dāsā, bhayā paṇunnāpi bhavanti dāsā.",
  "atk-s0514a3:2691": "1446.",
  "atk-s0514a3:2692": "“Ete narānaṃ caturova dāsā, addhā hi yonito ahampi jāto;",
  "atk-s0514a3:2693": "Bhavo ca rañño abhavo ca rañño, dāsāhaṃ devassa parampi gantvā;",
  "atk-s0514a3:2694": "Dhammena maṃ māṇava tuyha dajjā”ti.",
  "atk-s0514a3:2695_0": "Tattha āmāyadāsāti dāsiyā kucchimhi jātadāsā. Sayampi heke upayanti dāsāti ye keci",
  "atk-s0514a3:2695_1": "upaṭṭhākajātikā, sabbe te sayaṃ dāsabhāvaṃ upagatā dāsā nāma. Bhayā paṇunnāti rājabhayena",
  "atk-s0514a3:2695_2": "vā corabhayena vā attano vasanaṭṭhānato paṇunnā karamarā hutvā paravisayaṃ gatāpi",
  "atk-s0514a3:2695_3": "dāsāyeva nāma. Addhā hi yonito ahampi jātoti māṇava, ekaṃseneva ahampi catūsu dāsayonīsu",
  "atk-s0514a3:2695_4": "ekato sayaṃ dāsayonito nibbattadāso. Bhavo ca rañño abhavo ca raññoti rañño vuḍḍhi",
  "atk-s0514a3:2695_5": "vā hotu avuḍḍhi vā, na sakkā mayā musā bhāsituṃ. Parampīti dūraṃ gantvāpi ahaṃ devassa",
  "atk-s0514a3:2695_6": "dāsoyeva. Dajjāti maṃ rājā jayadhanena khaṇḍetvā tuyhaṃ dento dhammena sabhāvena dadeyyāti.",
  "atk-s0514a3:2696": "Taṃ sutvā puṇṇako haṭṭhatuṭṭho puna apphoṭetvā gāthamāha –",
  "atk-s0514a3:2697": "1447.",
  "atk-s0514a3:2698": "“Ayaṃ dutīyo vijayo mamajja, puṭṭho hi kattā vivarettha pañhaṃ;",
  "atk-s0514a3:2699": "Adhammarūpo vata rājaseṭṭho, subhāsitaṃ nānujānāsi mayha”nti.",
  "atk-s0514a3:2700_0": "Tattha rājaseṭṭhoti ayaṃ rājaseṭṭho adhammarūpo vata. Subhāsitanti vidhurapaṇḍitena",
  "atk-s0514a3:2700_1": "sukathitaṃ suvinicchitaṃ. Nānujānāsi mayhanti idānetaṃ vidhurapaṇḍitaṃ mayhaṃ kasmā",
  "atk-s0514a3:2700_2": "nānujānāsi, kimatthaṃ na desīti vadati.",
  "atk-s0514a3:2701_0": "Taṃ sutvā rājā anattamano hutvā “paṇḍito mādisaṃ yasadāyakaṃ anoloketvā idāni diṭṭhaṃ",
  "atk-s0514a3:2701_1": "māṇavakaṃ oloketī”ti mahāsattassa kujjhitvā “māṇava, sace so dāso me bhaveyya, taṃ",
  "atk-s0514a3:2701_2": "gahetvā gacchā”ti vatvā gāthamāha –",
  "atk-s0514a3:2702": "1448.",
  "atk-s0514a3:2703": "“Evaṃ ce no so vivarettha pañhaṃ, dāsohamasmi na ca khosmi ñāti;",
  "atk-s0514a3:2704": "Gaṇhāhi kaccāna varaṃ dhanānaṃ, ādāya yenicchasi tena gacchā”ti.",
  "atk-s0514a3:2705_0": "Tattha evaṃ ce no so vivarettha pañhanti sace so amhākaṃ pañhaṃ “dāsohamasmi, na",
  "atk-s0514a3:2705_1": "ca khosmi ñātī”ti evaṃ vivari ettha parisamaṇḍale, atha kiṃ acchasi, sakalaloke dhanānaṃ",
  "atk-s0514a3:2705_2": "varaṃ etaṃ gaṇha, gahetvā ca pana yena icchasi, tena gacchāti.",
  "atk-s0514a3:2706": "Akkhakaṇḍaṃ niṭṭhitaṃ.",
  "atk-s0514a3:2707": "Gharāvāsapañhā",
  "atk-s0514a3:2708_0": "Evañca pana vatvā rājā cintesi “paṇḍitaṃ gahetvā māṇavo yathāruci gamissati, tassa",
  "atk-s0514a3:2708_1": "gatakālato paṭṭhāya mayhaṃ madhuradhammakathā dullabhā bhavissati, yaṃnūnāhaṃ imaṃ",
  "atk-s0514a3:2708_2": "attano ṭhāne ṭhapetvā alaṅkatadhammāsane nisīdapetvā gharāvāsapañhaṃ puccheyya”nti.",
  "atk-s0514a3:2708_3": "Atha naṃ rājā evamāha “paṇḍita, tumhākaṃ gatakāle mama madhuradhammakathā dullabhā",
  "atk-s0514a3:2708_4": "bhavissati, alaṅkatadhammāsane nisīdāpetvā attano ṭhāne ṭhatvā mayhaṃ gharāvāsapañhaṃ",
  "atk-s0514a3:2708_5": "kathethā”ti. So “sādhū”ti sampaṭicchitvā alaṅkatadhammāsane nisīditvā raññā pañhaṃ",
  "atk-s0514a3:2708_6": "puṭṭho vissajjesi. Tatrāyaṃ pañho –",
  "atk-s0514a3:2709": "1449.",
  "atk-s0514a3:2710": "“Vidhura vasamānassa, gahaṭṭhassa sakaṃ gharaṃ;",
  "atk-s0514a3:2711": "Khemā vutti kathaṃ assa, kathaṃ nu assa saṅgaho.",
  "atk-s0514a3:2712": "1450.",
  "atk-s0514a3:2713": "“Abyābajjhaṃ kathaṃ assa, saccavādī ca māṇavo;",
  "atk-s0514a3:2714": "Asmā lokā paraṃ lokaṃ, kathaṃ pecca na socatī”ti.",
  "atk-s0514a3:2715_0": "Tattha khemā vutti kathaṃ assāti kathaṃ gharāvāsaṃ vasantassa gahaṭṭhassa khemā nibbhayā",
  "atk-s0514a3:2715_1": "vutti bhaveyya. Kathaṃ nu assa saṅgahoti catubbidho saṅgahavatthusaṅkhāto saṅgaho",
  "atk-s0514a3:2715_2": "tassa kathaṃ bhaveyya. Abyābajjhanti niddukkhatā. Saccavādī cāti kathaṃ nu māṇavo",
  "atk-s0514a3:2715_3": "saccavādī nāma bhaveyya. Peccāti paralokaṃ gantvā.",
  "atk-s0514a3:2716": "Taṃ sutvā paṇḍito rañño pañhaṃ kathesi. Tamatthaṃ pakāsento satthā āha –",
  "atk-s0514a3:2717": "1451.",
  "atk-s0514a3:2718": "“Taṃ tattha gatimā dhitimā, matimā atthadassimā;",
  "atk-s0514a3:2719": "Saṅkhātā sabbadhammānaṃ, vidhuro etadabravi.",
  "atk-s0514a3:2720": "1452.",
  "atk-s0514a3:2721": "“Na sādhāraṇadārassa, na bhuñje sādumekako;",
  "atk-s0514a3:2722": "Na seve lokāyatikaṃ, netaṃ paññāya vaḍḍhanaṃ.",
  "atk-s0514a3:2723": "1453.",
  "atk-s0514a3:2724": "“Sīlavā vattasampanno, appamatto vicakkhaṇo;",
  "atk-s0514a3:2725": "Nivātavutti atthaddho, surato sakhilo mudu.",
  "atk-s0514a3:2726": "1454.",
  "atk-s0514a3:2727": "“Saṅgahetā ca mittānaṃ, saṃvibhāgī vidhānavā;",
  "atk-s0514a3:2728": "Tappeyya annapānena, sadā samaṇabrāhmaṇe.",
  "atk-s0514a3:2729": "1455.",
  "atk-s0514a3:2730": "“Dhammakāmo sutādhāro, bhaveyya paripucchako;",
  "atk-s0514a3:2731": "Sakkaccaṃ payirupāseyya, sīlavante bahussute.",
  "atk-s0514a3:2732": "1456.",
  "atk-s0514a3:2733": "“Gharamāvasamānassa, gahaṭṭhassa sakaṃ gharaṃ;",
  "atk-s0514a3:2734": "Khemā vutti siyā evaṃ, evaṃ nu assa saṅgaho.",
  "atk-s0514a3:2735": "1457.",
  "atk-s0514a3:2736": "“Abyābajjhaṃ siyā evaṃ, saccavādī ca māṇavo;",
  "atk-s0514a3:2737": "Asmā lokā paraṃ lokaṃ, evaṃ pecca na socatī”ti.",
  "atk-s0514a3:2738_0": "Tattha taṃ tatthāti bhikkhave, taṃ rājānaṃ tattha dhammasabhāyaṃ ñāṇagatiyā gatimā,",
  "atk-s0514a3:2738_1": "abbocchinnavīriyena dhitimā, bhūrisamāya vipulāya paññāya matimā, saṇhasukhumatthadassinā",
  "atk-s0514a3:2738_2": "ñāṇena atthadassimā, paricchinditvā jānanañāṇasaṅkhātāya paññāya sabbadhammānaṃ saṅkhātā,",
  "atk-s0514a3:2738_3": "vidhurapaṇḍito etaṃ “na sādhāraṇadārassā”tiādivacanaṃ abravi. Tattha yo paresaṃ dāresu",
  "atk-s0514a3:2738_4": "aparajjhati, so sādhāraṇadāro nāma, tādiso na assa bhaveyya. Na bhuñje sādumekakoti",
  "atk-s0514a3:2738_5": "sādurasaṃ paṇītabhojanaṃ aññesaṃ adatvā ekakova na bhuñjeyya. Lokāyatikanti anatthanissitaṃ",
  "atk-s0514a3:2738_6": "saggamaggānaṃ adāyakaṃ aniyyānikaṃ vitaṇḍasallāpaṃ lokāyatikavādaṃ na seveyya. Netaṃ",
  "atk-s0514a3:2738_7": "paññāya vaḍḍhananti na hi etaṃ lokāyatikaṃ paññāya vaḍḍhanaṃ. Sīlavāti akhaṇḍehi",
  "atk-s0514a3:2738_8": "pañcahi sīlehi samannāgato. Vattasampannoti gharāvāsavattena vā rājavattena vā samannāgato.",
  "atk-s0514a3:2738_9": "Appamattoti kusaladhammesu appamatto. Nivātavuttīti atimānaṃ akatvā nīcavutti ovādānusāsanipaṭicchako.",
  "atk-s0514a3:2738_10": "Atthaddhoti thaddhamacchariyavirahito. Suratoti soraccena samannāgato. Sakhiloti",
  "atk-s0514a3:2738_11": "pemanīyavacano. Mudūti kāyavācācittehi apharuso.",
  "atk-s0514a3:2739_0": "Saṅgahetā ca mittānanti kalyāṇamittānaṃ saṅgahakaro. Dānādīsu yo yena saṅgahaṃ icchati,",
  "atk-s0514a3:2739_1": "tassa teneva saṅgāhako. Saṃvibhāgīti dhammikasamaṇabrāhmaṇānañceva kapaṇaddhikavaṇibbakayācakādīnañca",
  "atk-s0514a3:2739_2": "saṃvibhāgakaro. Vidhānavāti “imasmiṃ kāle kasituṃ vaṭṭati, imasmiṃ kāle vapituṃ vaṭṭatī”ti",
  "atk-s0514a3:2739_3": "evaṃ sabbakiccesu vidhānasampanno. Tappeyyāti gahitagahitabhājanāni pūretvā dadamāno",
  "atk-s0514a3:2739_4": "tappeyya. Dhammakāmoti paveṇidhammampi sucaritadhammampi kāmayamāno patthayamāno.",
  "atk-s0514a3:2739_5": "Sutādhāroti sutassa ādhārabhūto. Paripucchakoti dhammikasamaṇabrāhmaṇe upasaṅkamitvā",
  "atk-s0514a3:2739_6": "“kiṃ, bhante, kusala”ntiādivacanehi paripucchanasīlo. Sakkaccanti gāravena. Evaṃ",
  "atk-s0514a3:2739_7": "nu assa saṅgahoti saṅgahopissa evaṃ kato nāma bhaveyya. Saccavādīti evaṃ paṭipannoyeva",
  "atk-s0514a3:2739_8": "sabhāvavādī nāma siyā.",
  "atk-s0514a3:2740": "Evaṃ mahāsatto rañño gharāvāsapañhaṃ kathetvā pallaṅkā oruyha rājānaṃ vandi. Rājāpissa mahāsakkāraṃ katvā ekasatarājūhi parivuto attano nivesanameva gato.",
  "atk-s0514a3:2741": "Gharāvāsapañhā niṭṭhitā.",
  "atk-s0514a3:2742": "Lakkhaṇakaṇḍaṃ",
  "atk-s0514a3:2743": "Mahāsatto pana paṭinivatto. Atha naṃ puṇṇako āha –",
  "atk-s0514a3:2744": "1458.",
  "atk-s0514a3:2745": "“Ehi dāni gamissāma, dinno no issarena me;",
  "atk-s0514a3:2746": "Mamevatthaṃ paṭipajja, esa dhammo sanantano”ti.",
  "atk-s0514a3:2747_0": "Tattha dinno noti ettha noti nipātamattaṃ, tvaṃ issarena mayhaṃ dinnoti attho. Sanantanoti",
  "atk-s0514a3:2747_1": "mama atthaṃ paṭipajjantena hi tayā attano sāmikassa attho paṭipanno hoti. Yañcetaṃ",
  "atk-s0514a3:2747_2": "sāmikassa atthakaraṇaṃ nāma, esa dhammo sanantano porāṇakapaṇḍitānaṃ sabhāvoti.",
  "atk-s0514a3:2748": "Vidhurapaṇḍito āha –",
  "atk-s0514a3:2749": "1459.",
  "atk-s0514a3:2750": "“Jānāmi māṇava tayāhamasmi, dinnohamasmi tava issarena;",
  "atk-s0514a3:2751": "Tīhañca taṃ vāsayemu agāre, yenaddhunā anusāsemu putte”ti.",
  "atk-s0514a3:2752_0": "Tattha tayāhamasmīti tayā laddhohamasmīti jānāmi, labhantena ca na aññathā laddho.",
  "atk-s0514a3:2752_1": "Dinnohamasmi tava issarenāti mama issarena raññā ahaṃ tava dinno. Tīhaṃ cāti māṇava,",
  "atk-s0514a3:2752_2": "ahaṃ tava bahūpakāro, rājānaṃ anoloketvā saccameva kathesiṃ, tenāhaṃ tayā laddho,",
  "atk-s0514a3:2752_3": "tvaṃ me mahantaguṇabhāvaṃ jānāhi, mayaṃ tīṇipi divasāni attano agāre vāsemu, tasmā",
  "atk-s0514a3:2752_4": "yenaddhunā yattakena kālena mayaṃ puttādāre anusāsemu, taṃ kālaṃ adhivāsehīti.",
  "atk-s0514a3:2753": "Taṃ sutvā puṇṇako “saccaṃ paṇḍito āha, bahūpakāro esa mama, ‘sattāhampi aḍḍhamāsampi nisīdāhī’ti vutte adhivāsetabbamevā”ti cintetvā gāthamāha –",
  "atk-s0514a3:2754": "1460.",
  "atk-s0514a3:2755": "“Taṃ me tathā hotu vasemu tīhaṃ, kurutaṃ bhavajja gharesu kiccaṃ;",
  "atk-s0514a3:2756": "Anusāsataṃ puttadāre bhavajja, yathā tayī pecca sukhī bhaveyyā”ti.",
  "atk-s0514a3:2757_0": "Tattha taṃ meti yaṃ tvaṃ vadesi, sabbaṃ taṃ mama tathā hotu. Bhavajjāti bhavaṃ ajja",
  "atk-s0514a3:2757_1": "paṭṭhāya tīhaṃ anusāsatu. Tayī peccāti yathā tayi gate pacchā tava puttadāro sukhī",
  "atk-s0514a3:2757_2": "bhaveyya, evaṃ anusāsatu.",
  "atk-s0514a3:2758": "Evaṃ vatvā puṇṇako mahāsattena saddhiṃyeva tassa nivesanaṃ pāvisi. Tamatthaṃ pakāsento satthā āha –",
  "atk-s0514a3:2759": "1461.",
  "atk-s0514a3:2760": "“Sādhūti vatvāna pahūtakāmo, pakkāmi yakkho vidhurena saddhiṃ;",
  "atk-s0514a3:2761": "Taṃ kuñjarājaññahayānuciṇṇaṃ, pāvekkhi antepuramariyaseṭṭho”ti.",
  "atk-s0514a3:2762_0": "Tattha pahūtakāmoti mahābhogo. Kuñjarājaññahayānuciṇṇanti kuñjarehi ca ājaññahayehi",
  "atk-s0514a3:2762_1": "ca anuciṇṇaṃ paripuṇṇaṃ. Ariyaseṭṭhoti ācāraariyesu uttamo puṇṇako yakkho paṇḍitassa antepuraṃ pāvisi.",
  "atk-s0514a3:2763": "Mahāsattassa pana tiṇṇaṃ utūnaṃ atthāya tayo pāsādā ahesuṃ. Tesu eko koñco nāma, eko mayūro nāma, eko piyaketo nāma. Te sandhāya ayaṃ gāthā vuttā –",
  "atk-s0514a3:2764": "1462.",
  "atk-s0514a3:2765": "“Koñcaṃ mayūrañca piyañca ketaṃ, upāgamī tattha surammarūpaṃ;",
  "atk-s0514a3:2766": "Pahūtabhakkhaṃ bahuannapānaṃ, masakkasāraṃ viya vāsavassā”ti.",
  "atk-s0514a3:2767": "Tattha tatthāti tesu tīsu pāsādesu yattha tasmiṃ samaye attanā vasati, taṃ surammarūpaṃ pāsādaṃ puṇṇakaṃ ādāya upāgami.",
  "atk-s0514a3:2768_0": "So upagantvā ca pana alaṅkatapāsādassa sattamāya bhūmiyā sayanagabbhañceva mahātalañca",
  "atk-s0514a3:2768_1": "sajjāpetvā sirisayanaṃ paññāpetvā sabbaṃ annapānādividhiṃ upaṭṭhapetvā devakaññāyo",
  "atk-s0514a3:2768_2": "viya pañcasatā itthiyo “imā te pādaparicārikā hontu, anukkaṇṭhanto idha vasāhī”ti",
  "atk-s0514a3:2768_3": "tassa niyyādetvā attano vasanaṭṭhānaṃ gato. Tassa gatakāle tā itthiyo nānātūriyāni",
  "atk-s0514a3:2768_4": "gahetvā puṇṇakassa paricariyāya naccādīni paṭṭhapesuṃ. Tamatthaṃ pakāsento satthā āha –",
  "atk-s0514a3:2769": "1463.",
  "atk-s0514a3:2770": "“Tattha naccanti gāyanti, avhayanti varāvaraṃ;",
  "atk-s0514a3:2771": "Accharā viya devesu, nāriyo samalaṅkatā”ti.",
  "atk-s0514a3:2772": "Tattha avhayanti varāvaranti varato varaṃ naccañca gītañca karontiyo pakkosanti.",
  "atk-s0514a3:2773": "1464.",
  "atk-s0514a3:2774": "“Samaṅgikatvā pamadāhi yakkhaṃ, annena pānena ca dhammapālo;",
  "atk-s0514a3:2775": "Atthatthamevānuvicintayanto, pāvekkhi bhariyāya tadā sakāse”ti.",
  "atk-s0514a3:2776": "Tattha pamadāhīti pamadāhi ceva annapānehi ca samaṅgikatvā. Dhammapāloti dhammassa pālako gopako. Atthatthamevāti atthabhūtameva atthaṃ. Bhariyāyāti sabbajeṭṭhikāya bhariyāya.",
  "atk-s0514a3:2777": "1465.",
  "atk-s0514a3:2778": "“Taṃ candanagandharasānulittaṃ, suvaṇṇajambonadanikkhasādisaṃ;",
  "atk-s0514a3:2779": "Bhariyaṃvacā ‘ehi suṇohi bhoti, puttāni āmantaya tambanette”’ti.",
  "atk-s0514a3:2780": "Tattha bhariyaṃvacāti jeṭṭhabhariyaṃ avaca. Āmantayāti pakkosa.",
  "atk-s0514a3:2781": "1466.",
  "atk-s0514a3:2782": "“Sutvāna vākyaṃ patino anujjā, suṇisaṃ vaca tambanakhiṃ sunettaṃ;",
  "atk-s0514a3:2783": "‘Āmantaya vammadharāni cete, puttāni indīvarapupphasāme”’ti.",
  "atk-s0514a3:2784_0": "Tattha anujjāti evaṃnāmikā. Suṇisaṃvaca tambanakhiṃ sunettanti sā tassa vacanaṃ sutvā",
  "atk-s0514a3:2784_1": "assumukhī rodamānā “sayaṃ gantvā putte pakkosituṃ ayuttaṃ, suṇisaṃ pesessāmī”ti tassā",
  "atk-s0514a3:2784_2": "nivāsaṭṭhānaṃ gantvā tambanakhiṃ sunettaṃ suṇisaṃ avaca. Vammadharānīti vammadhare",
  "atk-s0514a3:2784_3": "sūre, samattheti attho, ābharaṇabhaṇḍameva vā idha “vamma”nti adhippetaṃ, tasmā ābharaṇadharetipi",
  "atk-s0514a3:2784_4": "attho. Ceteti taṃ nāmenālapati, puttānīti mama putte ca dhītaro ca. Indīvarapupphasāmeti taṃ ālapati.",
  "atk-s0514a3:2785_0": "Sā “sādhū”ti sampaṭicchitvā pāsādā oruyha anuvicaritvā “pitā vo ovādaṃ dātukāmo pakkosati,",
  "atk-s0514a3:2785_1": "idaṃ kira vo tassa pacchimadassana”nti sabbamevassa suhadajanañca puttadhītaro ca",
  "atk-s0514a3:2785_2": "sannipātesi. Dhammapālakumāro pana taṃ vacanaṃ sutvāva rodanto kaniṭṭhabhātikagaṇaparivuto",
  "atk-s0514a3:2785_3": "pitu santikaṃ agamāsi. Paṇḍito te disvāva sakabhāvena saṇṭhātuṃ asakkonto assupuṇṇehi",
  "atk-s0514a3:2785_4": "nettehi āliṅgitvā sīse cumbitvā jeṭṭhaputtaṃ muhuttaṃ hadaye nipajjāpetvā hadayā",
  "atk-s0514a3:2785_5": "otāretvā sirigabbhato nikkhamma mahātale pallaṅkamajjhe nisīditvā puttasahassassa",
  "atk-s0514a3:2785_6": "ovādaṃ adāsi. Tamatthaṃ pakāsento satthā āha –",
  "atk-s0514a3:2786": "1467.",
  "atk-s0514a3:2787": "“Te āgate muddhani dhammapālo, cumbitvā putte avikampamāno;",
  "atk-s0514a3:2788": "Āmantayitvāna avoca vākyaṃ, dinnāhaṃ raññā idha māṇavassa.",
  "atk-s0514a3:2789": "1468.",
  "atk-s0514a3:2790": "“Tassajjahaṃ attasukhī vidheyyo, ādāya yenicchati tena gacchati;",
  "atk-s0514a3:2791": "Ahañca vo sāsitumāgatosmi, kathaṃ ahaṃ aparittāya gacche.",
  "atk-s0514a3:2792": "1469.",
  "atk-s0514a3:2793": "“Sace vo rājā kururaṭṭhavāsī, janasandho puccheyya pahūtakāmo;",
  "atk-s0514a3:2794": "Kimābhijānātha pure purāṇaṃ, kiṃ vo pitā puratthā.",
  "atk-s0514a3:2795": "1470.",
  "atk-s0514a3:2796": "“Samāsanā hotha mayāva sabbe, konīdha rañño abbhatiko manusso;",
  "atk-s0514a3:2797": "Tamañjaliṃ kariya vadetha evaṃ, mā hevaṃ deva na hi esa dhammo;",
  "atk-s0514a3:2798": "Viyaggharājassa nihīnajacco, samāsano deva kathaṃ bhaveyyā”ti.",
  "atk-s0514a3:2799_0": "Tattha dhammapāloti mahāsatto. Dinnāhanti ahaṃ jayadhanena khaṇḍetvā raññā dinno.",
  "atk-s0514a3:2799_1": "Tassajjahaṃ attasukhī vidheyyoti ajja paṭṭhāya tīhamattaṃ ahaṃ iminā attano sukhena",
  "atk-s0514a3:2799_2": "attasukhī, tato paraṃ pana tassa māṇavassāhaṃ vidheyyo homi. So hi ito catutthe divase",
  "atk-s0514a3:2799_3": "ekaṃsena maṃ ādāya yatthicchati, tattha gacchati. Aparittāyāti tumhākaṃ parittaṃ",
  "atk-s0514a3:2799_4": "akatvā kathaṃ gaccheyyanti anusāsituṃ āgatosmi. Janasandhoti mittabandhanena mittajanassa",
  "atk-s0514a3:2799_5": "sandhānakaro. Pure purāṇanti ito pubbe tumhe kiṃ purāṇakāraṇaṃ abhijānātha. Anusāseti",
  "atk-s0514a3:2799_6": "anusāsi. Evaṃ tumhe raññā puṭṭhā “amhākaṃ pitā imañcimañca ovādaṃ adāsī”ti katheyyātha.",
  "atk-s0514a3:2799_7": "Samāsanā hothāti sace vo rājā mayā dinnassa ovādassa kathitakāle “etha tumhe, ajja",
  "atk-s0514a3:2799_8": "mayā saddhiṃ samāsanā hotha, idha rājakule tumhehi añño ko nu rañño abbhatiko manusso”ti",
  "atk-s0514a3:2799_9": "attano āsane nisīdāpeyya, atha tumhe añjaliṃ katvā taṃ rājānaṃ evaṃ vadeyyātha “deva,",
  "atk-s0514a3:2799_10": "evaṃ mā avaca. Na hi amhākaṃ esapaveṇidhammo. Viyaggharājassa kesarasīhassa nihīnajacco",
  "atk-s0514a3:2799_11": "jarasiṅgālo, deva, kathaṃ samāsano bhaveyya. Yathā siṅgālo sīhassa samāsano na hoti,",
  "atk-s0514a3:2799_12": "tatheva mayaṃ tumhāka”nti.",
  "atk-s0514a3:2800": "Imaṃ panassa kathaṃ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṃ asakkontā mahāviravaṃ viraviṃsu. Tesaṃ mahāsatto saññāpesi.",
  "atk-s0514a3:2801": "Lakkhaṇakaṇḍaṃ niṭṭhitaṃ.",
  "atk-s0514a3:2802": "Rājavasatikaṇḍa",
  "atk-s0514a3:2803_0": "Atha ne paṇḍito puttadhītaro ca ñātayo ca upasaṅkamitvā tuṇhībhūte disvā “tātā, mā",
  "atk-s0514a3:2803_1": "cintayittha, sabbe saṅkhārā aniccā, yaso nāma vipattipariyosāno, apica tumhākaṃ rājavasatiṃ",
  "atk-s0514a3:2803_2": "nāma yasapaṭilābhakāraṇaṃ kathessāmi, taṃ ekaggacittā suṇāthā”ti buddhalīlāya rājavasatiṃ",
  "atk-s0514a3:2803_3": "nāma paṭṭhapesi. Tamatthaṃ pakāsento satthā āha –",
  "atk-s0514a3:2804": "1471.",
  "atk-s0514a3:2805": "“So ca putte amacce ca, ñātayo suhadajjane;",
  "atk-s0514a3:2806": "Alīnamanasaṅkappo, vidhuro etadabravi.",
  "atk-s0514a3:2807": "1472.",
  "atk-s0514a3:2808": "“Ethayyo rājavasatiṃ, nisīditvā suṇātha me;",
  "atk-s0514a3:2809": "Yathā rājakulaṃ patto, yasaṃ poso nigacchatī”ti.",
  "atk-s0514a3:2810_0": "Tattha suhadajjaneti suhadayajane. Ethayyoti etha, ayyo. Piyasamudācārena putte ālapati.",
  "atk-s0514a3:2810_1": "Rājavasatinti mayā vuccamānaṃ rājapāricariyaṃ suṇātha. Yathāti yena kāraṇena rājakulaṃ",
  "atk-s0514a3:2810_2": "patto upasaṅkamanto rañño santike caranto poso yasaṃ nigacchati labhati, taṃ kāraṇaṃ suṇāthāti attho.",
  "atk-s0514a3:2811": "1473.",
  "atk-s0514a3:2812": "“Na hi rājakulaṃ patto, aññāto labhate yasaṃ;",
  "atk-s0514a3:2813": "Nāsūro nāpi dummedho, nappamatto kudācanaṃ.",
  "atk-s0514a3:2814": "1474.",
  "atk-s0514a3:2815": "“Yadāssa sīlaṃ paññañca, soceyyaṃ cādhigacchati;",
  "atk-s0514a3:2816": "Atha vissasate tyamhi, guyhañcassa na rakkhatī”ti.",
  "atk-s0514a3:2817_0": "Tattha aññātoti apākaṭaguṇo aviditakammāvadāno. Nāsūroti na asūro bhīrukajātiko.",
  "atk-s0514a3:2817_1": "Yadāssa sīlanti yadā assa sevakassa rājā sīlañca paññañca soceyyañca adhigacchati,",
  "atk-s0514a3:2817_2": "ācārasampattiñca ñāṇabalañca sucibhāvañca jānāti. Atha vissasate tyamhīti atha rājā",
  "atk-s0514a3:2817_3": "tamhi vissasate vissāsaṃ karoti, attano guyhañcassa na rakkhati na gūhati.",
  "atk-s0514a3:2818": "1475.",
  "atk-s0514a3:2819": "“Tulā yathā paggahitā, samadaṇḍā sudhāritā;",
  "atk-s0514a3:2820": "Ajjhiṭṭho na vikampeyya, sa rājavasatiṃ vase.",
  "atk-s0514a3:2821": "1476.",
  "atk-s0514a3:2822": "“Tulā yathā paggahitā, samadaṇḍā sudhāritā;",
  "atk-s0514a3:2823": "Sabbāni abhisambhonto, sa rājavasatiṃ vase”ti.",
  "atk-s0514a3:2824_0": "Tattha tulā yathāti yathā esā vuttappakārā tulā na onamati na unnamati, evameva rājasevako",
  "atk-s0514a3:2824_1": "kismiñcideva kamme raññā “idaṃ nāma karohī”ti ajjhiṭṭho āṇatto chandādiagativasena",
  "atk-s0514a3:2824_2": "na vikampeyya, sabbakiccesu paggahitatulā viya samo bhaveyya. Sa rājavasatinti so",
  "atk-s0514a3:2824_3": "evarūpo sevako rājakule vāsaṃ vaseyya, rājānaṃ paricareyya, evaṃ paricaranto pana",
  "atk-s0514a3:2824_4": "yasaṃ labheyyāti attho. Sabbāni abhisambhontoti sabbāni rājakiccāni karonto.",
  "atk-s0514a3:2825": "1477.",
  "atk-s0514a3:2826": "“Divā vā yadi vā rattiṃ, rājakiccesu paṇḍito;",
  "atk-s0514a3:2827": "Ajjhiṭṭho na vikampeyya, sa rājavasatiṃ vase.",
  "atk-s0514a3:2828": "1478.",
  "atk-s0514a3:2829": "“Divā vā yadi vā rattiṃ, rājakiccesu paṇḍito;",
  "atk-s0514a3:2830": "Sabbāni abhisambhonto, sa rājavasatiṃ vase.",
  "atk-s0514a3:2831": "1479.",
  "atk-s0514a3:2832": "“Yo cassa sukato maggo, rañño suppaṭiyādito;",
  "atk-s0514a3:2833": "Na tena vutto gaccheyya, sa rājavasatiṃ vase”ti.",
  "atk-s0514a3:2834_0": "Tattha na vikampeyyāti avikampamāno tāni kiccāni kareyya. Yo cassāti yo ca rañño",
  "atk-s0514a3:2834_1": "gamanamaggo sukato assa suppaṭiyādito sumaṇḍito, “iminā maggena gacchā”ti vuttopi tena na gaccheyya.",
  "atk-s0514a3:2835": "1480.",
  "atk-s0514a3:2836": "“Na rañño sadisaṃ bhuñje, kāmabhoge kudācanaṃ;",
  "atk-s0514a3:2837": "Sabbattha pacchato gacche, sa rājavasatiṃ vase.",
  "atk-s0514a3:2838": "1481.",
  "atk-s0514a3:2839": "“Na rañño sadisaṃ vatthaṃ, na mālaṃ na vilepanaṃ;",
  "atk-s0514a3:2840": "Ākappaṃ sarakuttiṃ vā, na rañño sadisamācare;",
  "atk-s0514a3:2841": "Aññaṃ kareyya ākappaṃ, sa rājavasatiṃ vase”ti.",
  "atk-s0514a3:2842_0": "Tattha na raññoti rañño kāmabhogena samaṃ kāmabhogaṃ na bhuñjeyya. Tādisassa hi rājā",
  "atk-s0514a3:2842_1": "kujjhati. Sabbatthāti sabbesu rūpādīsu kāmaguṇesu rañño pacchatova gaccheyya, hīnatarameva",
  "atk-s0514a3:2842_2": "seveyyāti attho. Aññaṃ kareyyāti rañño ākappato sarakuttito ca aññameva ākappaṃ kareyya.",
  "atk-s0514a3:2843": "1482.",
  "atk-s0514a3:2844": "“Kīḷe rājā amaccehi, bhariyāhi parivārito;",
  "atk-s0514a3:2845": "Nāmacco rājabhariyāsu, bhāvaṃ kubbetha paṇḍito.",
  "atk-s0514a3:2846": "1483.",
  "atk-s0514a3:2847": "“Anuddhato acapalo, nipako saṃvutindriyo;",
  "atk-s0514a3:2848": "Manopaṇidhisampanno, sa rājavasatiṃ vase”ti.",
  "atk-s0514a3:2849_0": "Tattha bhāvanti vissāsavasena adhippāyaṃ. Acapaloti amaṇḍanasīlo. Nipakoti paripakkañāṇo.",
  "atk-s0514a3:2849_1": "Saṃvutindriyoti pihitachaḷindriyo rañño vā aṅgapaccaṅgāni orodhe vāssa na olokeyya.",
  "atk-s0514a3:2849_2": "Manopaṇidhisampannoti acapalena suṭṭhu ṭhapitena cittena samannāgato.",
  "atk-s0514a3:2850": "1484.",
  "atk-s0514a3:2851": "“Nāssa bhariyāhi kīḷeyya, na manteyya rahogato;",
  "atk-s0514a3:2852": "Nāssa kosā dhanaṃ gaṇhe, sa rājavasatiṃ vase.",
  "atk-s0514a3:2853": "1485.",
  "atk-s0514a3:2854": "“Na niddaṃ bahu maññeyya, na madāya suraṃ pive;",
  "atk-s0514a3:2855": "Nāssa dāye mige haññe, sa rājavasatiṃ vase.",
  "atk-s0514a3:2856": "1486.",
  "atk-s0514a3:2857": "“Nāssa pīṭhaṃ na pallaṅkaṃ, na kocchaṃ na nāvaṃ rathaṃ;",
  "atk-s0514a3:2858": "Sammatomhīti ārūhe, sa rājavasatiṃ vase.",
  "atk-s0514a3:2859": "1487.",
  "atk-s0514a3:2860": "“Nātidūre bhaje rañño, naccāsanne vicakkhaṇo;",
  "atk-s0514a3:2861": "Sammukhañcassa tiṭṭheyya, sandissanto sabhattuno.",
  "atk-s0514a3:2862": "1488.",
  "atk-s0514a3:2863": "“Na ve rājā sakhā hoti, na rājā hoti methuno;",
  "atk-s0514a3:2864": "Khippaṃ kujjhanti rājāno, sūkenakkhīva ghaṭṭitaṃ.",
  "atk-s0514a3:2865": "1489.",
  "atk-s0514a3:2866": "“Na pūjito maññamāno, medhāvī paṇḍito naro;",
  "atk-s0514a3:2867": "Pharusaṃ patimanteyya, rājānaṃ parisaṃgata”nti.",
  "atk-s0514a3:2868_0": "Tattha na manteyyāti tassa rañño bhariyāhi saddhiṃ neva kīḷeyya, na raho manteyya.",
  "atk-s0514a3:2868_1": "Kosā dhananti rañño kosā dhanaṃ thenetvā na gaṇheyya. Na madāyāti tātā, rājasevako",
  "atk-s0514a3:2868_2": "nāma madatthāya suraṃ na piveyya. Nāssa dāye migeti assa rañño dinnābhaye mige na",
  "atk-s0514a3:2868_3": "haññeyya. Kocchanti bhaddapīṭhaṃ. Sammatomhīti ahaṃ sammato hutvā evaṃ karomīti na",
  "atk-s0514a3:2868_4": "āruheyya. Sammukhañcassa tiṭṭheyyāti assa rañño purato khuddakamahantakathāsavanaṭṭhāne",
  "atk-s0514a3:2868_5": "tiṭṭheyya. Sandissanto sabhattunoti yo rājasevako tassa bhattuno dassanaṭṭhāne tiṭṭheyya.",
  "atk-s0514a3:2868_6": "Sūkenāti akkhimhi patitena vīhisūkādinā ghaṭṭitaṃ akkhi pakatisabhāvaṃ jahantaṃ yathā",
  "atk-s0514a3:2868_7": "kujjhati nāma, evaṃ kujjhanti, na tesu vissāso kātabbo. Pūjito maññamānoti ahaṃ rājapūjitomhīti",
  "atk-s0514a3:2868_8": "maññamāno. Pharusaṃ patimanteyyāti yena so kujjhati, tathārūpaṃ na manteyya.",
  "atk-s0514a3:2869": "1490.",
  "atk-s0514a3:2870": "“Laddhadvāro labhe dvāraṃ, neva rājūsu vissase;",
  "atk-s0514a3:2871": "Aggīva saṃyato tiṭṭhe, sa rājavasatiṃ vase.",
  "atk-s0514a3:2872": "1491.",
  "atk-s0514a3:2873": "“Puttaṃ vā bhātaraṃ vā saṃ, sampaggaṇhāti khattiyo;",
  "atk-s0514a3:2874": "Gāmehi nigamehi vā, raṭṭhehi janapadehi vā;",
  "atk-s0514a3:2875": "Tuṇhībhūto upekkheyya, na bhaṇe chekapāpaka”nti.",
  "atk-s0514a3:2876_0": "Tattha laddhadvāro labhe dvāranti ahaṃ nippaṭihāro laddhadvāroti appaṭihāretvā na",
  "atk-s0514a3:2876_1": "paviseyya, punapi dvāraṃ labheyya, paṭihāretvāva paviseyyāti attho. Saṃyatoti appamatto",
  "atk-s0514a3:2876_2": "hutvā. Bhātaraṃ vā santi sakaṃ bhātaraṃ vā. Sampaggaṇhātīti “asukagāmaṃ vā asukanigamaṃ",
  "atk-s0514a3:2876_3": "vā assa demā”ti yadā sevakehi saddhiṃ katheti. Na bhaṇe chekapāpakanti tadā guṇaṃ",
  "atk-s0514a3:2876_4": "vā aguṇaṃ vā na bhaṇeyya.",
  "atk-s0514a3:2877": "1492.",
  "atk-s0514a3:2878": "“Hatthārohe anīkaṭṭhe, rathike pattikārake;",
  "atk-s0514a3:2879": "Tesaṃ kammāvadānena, rājā vaḍḍheti vetanaṃ;",
  "atk-s0514a3:2880": "Na tesaṃ antarā gacche, sa rājavasatiṃ vase.",
  "atk-s0514a3:2881": "1493.",
  "atk-s0514a3:2882": "“Cāpovūnudaro dhīro, vaṃsovāpi pakampaye;",
  "atk-s0514a3:2883": "Paṭilomaṃ na vatteyya, sa rājavasatiṃ vase.",
  "atk-s0514a3:2884": "1494.",
  "atk-s0514a3:2885": "“Cāpovūnudaro assa, macchovassa ajivhavā;",
  "atk-s0514a3:2886": "Appāsī nipako sūro, sa rājavasatiṃ vase”ti.",
  "atk-s0514a3:2887_0": "Tattha na tesaṃ antarā gaccheti tesaṃ lābhassa antarā na gacche, antarāyaṃ na kareyya.",
  "atk-s0514a3:2887_1": "Vaṃsovāpīti yathā vaṃsagumbato uggatavaṃso vātena pahaṭakāle pakampati, evaṃ raññā",
  "atk-s0514a3:2887_2": "kathitakāle pakampeyya. Cāpovūnudaroti yathā cāpo mahodaro na hoti, evaṃ mahodaro",
  "atk-s0514a3:2887_3": "na siyā. Ajivhavāti yathā maccho ajivhatāya na katheti, tathā sevako mandakathatāya",
  "atk-s0514a3:2887_4": "ajivhavā bhaveyya. Appāsīti bhojanamattaññū.",
  "atk-s0514a3:2888": "1495.",
  "atk-s0514a3:2889": "“Na bāḷhaṃ itthiṃ gaccheyya, sampassaṃ tejasaṅkhayaṃ;",
  "atk-s0514a3:2890": "Kāsaṃ sāsaṃ daraṃ bālyaṃ, khīṇamedho nigacchati.",
  "atk-s0514a3:2891": "1496.",
  "atk-s0514a3:2892": "“Nātivelaṃ pabhāseyya, na tuṇhī sabbadā siyā;",
  "atk-s0514a3:2893": "Avikiṇṇaṃ mitaṃ vācaṃ, patte kāle udīraye.",
  "atk-s0514a3:2894": "1497.",
  "atk-s0514a3:2895": "“Akkodhano asaṅghaṭṭo, sacco saṇho apesuṇo;",
  "atk-s0514a3:2896": "Samphaṃ giraṃ na bhāseyya, sa rājavasatiṃ vase.",
  "atk-s0514a3:2897": "1498.",
  "atk-s0514a3:2898": "“Mātāpettibharo assa, kule jeṭṭhāpacāyiko;",
  "atk-s0514a3:2899": "Saṇho sakhilasambhāso, sa rājavasatiṃ vase”ti.",
  "atk-s0514a3:2900_0": "Tattha na bāḷhanti punappunaṃ kilesavasena na gaccheyya. Tejasaṅkhayanti evaṃ gacchanto",
  "atk-s0514a3:2900_1": "hi puriso tejasaṅkhayaṃ gacchati pāpuṇāti, taṃ sampassanto bāḷhaṃ na gaccheyya. Daranti",
  "atk-s0514a3:2900_2": "kāyadarathaṃ. Bālyanti dubbalabhāvaṃ. Khīṇamedhoti punappunaṃ kilesarativasena khīṇapañño",
  "atk-s0514a3:2900_3": "puriso ete kāsādayo nigacchati. Nātivelanti tātā rājūnaṃ santike pamāṇātikkantaṃ",
  "atk-s0514a3:2900_4": "na bhāseyya. Patte kāleti attano vacanakāle sampatte. Asaṅghaṭṭoti paraṃ asaṅghaṭṭento.",
  "atk-s0514a3:2900_5": "Samphanti niratthakaṃ. Giranti vacanaṃ.",
  "atk-s0514a3:2901": "1499.",
  "atk-s0514a3:2902": "“Vinīto sippavā danto, katatto niyato mudu;",
  "atk-s0514a3:2903": "Appamatto suci dakkho, sa rājavasatiṃ vase.",
  "atk-s0514a3:2904": "1500.",
  "atk-s0514a3:2905": "“Nivātavutti vuddhesu, sappatisso sagāravo;",
  "atk-s0514a3:2906": "Surato sukhasaṃvāso, sa rājavasatiṃ vase.",
  "atk-s0514a3:2907": "1501.",
  "atk-s0514a3:2908": "“Ārakā parivajjeyya, sahituṃ pahitaṃ janaṃ;",
  "atk-s0514a3:2909": "Bhattāraññevudikkheyya, na ca aññassa rājino”ti.",
  "atk-s0514a3:2910_0": "Tattha vinītoti ācārasampanno. Sippavāti attano kule sikkhitabbasippena samannāgato.",
  "atk-s0514a3:2910_1": "Dantoti chasu dvāresu nibbisevano. Katattoti sampāditatto. Niyatoti yasādīni nissāya",
  "atk-s0514a3:2910_2": "acalasabhāvo. Mudūti anatimānī. Appamattoti kattabbakiccesu pamādarahito. Dakkhoti",
  "atk-s0514a3:2910_3": "upaṭṭhāne cheko. Nivātavuttīti nīcavutti. Sukhasaṃvāsoti garusaṃvāsasīlo. Sahituṃ",
  "atk-s0514a3:2910_4": "patitanti pararājūhi sakarañño santikaṃ guyharakkhaṇavasena vā paṭicchannapākaṭakaraṇavasenavā",
  "atk-s0514a3:2910_5": "pesitaṃ. Tathārūpena hi saddhiṃ kathentopi rañño sammukhāva katheyya. Bhattāraññevudikkheyyāti",
  "atk-s0514a3:2910_6": "attano sāmikameva olokeyya. Na ca aññassa rājinoti aññassa rañño santako na bhaveyya.",
  "atk-s0514a3:2911": "1502.",
  "atk-s0514a3:2912": "“Samaṇe brāhmaṇe cāpi, sīlavante bahussute;",
  "atk-s0514a3:2913": "Sakkaccaṃ payirupāseyya, sa rājavasatiṃ vase.",
  "atk-s0514a3:2914": "1503.",
  "atk-s0514a3:2915": "“Samaṇe brāhmaṇe cāpi, sīlavante bahussute;",
  "atk-s0514a3:2916": "Sakkaccaṃ anuvāseyya, sa rājavasatiṃ vase.",
  "atk-s0514a3:2917": "1504.",
  "atk-s0514a3:2918": "“Samaṇe brāhmaṇe cāpi, sīlavante bahussute;",
  "atk-s0514a3:2919": "Tappeyya annapānena, sa rājavasatiṃ vase.",
  "atk-s0514a3:2920": "1505.",
  "atk-s0514a3:2921": "“Samaṇe brāhmaṇe cāpi, sīlavante bahussute;",
  "atk-s0514a3:2922": "Āsajja paññe sevetha, ākaṅkhaṃ vuddhimattano”ti.",
  "atk-s0514a3:2923_0": "Tattha sakkaccaṃ payirupāseyyāti gāravena punappunaṃ upasaṅkameyya. Anuvāseyyāti",
  "atk-s0514a3:2923_1": "uposathavāsaṃ vasanto anuvatteyya. Tappeyyāti yāvadatthaṃ dānena tappeyya. Āsajjāti",
  "atk-s0514a3:2923_2": "upasaṅkamitvā. Paññeti paṇḍite, āsajjapaññe vā, asajjamānapaññeti attho.",
  "atk-s0514a3:2924": "1506.",
  "atk-s0514a3:2925": "“Dinnapubbaṃ na hāpeyya, dānaṃ samaṇabrāhmaṇe;",
  "atk-s0514a3:2926": "Na ca kiñci nivāreyya, dānakāle vaṇibbake.",
  "atk-s0514a3:2927": "1507.",
  "atk-s0514a3:2928": "“Paññavā buddhisampanno, vidhānavidhikovido;",
  "atk-s0514a3:2929": "Kālaññū samayaññū ca, sa rājavasatiṃ vase.",
  "atk-s0514a3:2930": "1508.",
  "atk-s0514a3:2931": "“Uṭṭhātā kammadheyyesu, appamatto vicakkhaṇo;",
  "atk-s0514a3:2932": "Susaṃvihitakammanto, sa rājavasatiṃ vase”ti.",
  "atk-s0514a3:2933_0": "Tattha dinnapubbanti pakatipaṭiyattaṃ dānavattaṃ. Samaṇabrāhmaṇeti samaṇe vā brāhmaṇe",
  "atk-s0514a3:2933_1": "vā. Vaṇibbaketi dānakāle vaṇibbake āgate disvā kiñci na nivāreyya. Paññavāti vicāraṇapaññāya",
  "atk-s0514a3:2933_2": "yutto. Buddhisampannoti avekallabuddhisampanno. Vidhānavidhikovidoti nānappakāresu",
  "atk-s0514a3:2933_3": "dāsakammakaraporisādīnaṃ saṃvidahanakoṭṭhāsesu cheko. Kālaññūti “ayaṃ dānaṃ dātuṃ,",
  "atk-s0514a3:2933_4": "ayaṃ sīlaṃ rakkhituṃ, ayaṃ uposathakammaṃ kātuṃ kālo”ti jāneyya. Samayaññūti “ayaṃ",
  "atk-s0514a3:2933_5": "kasanasamayo, ayaṃ vapanasamayo, ayaṃ vohārasamayo, ayaṃ upaṭṭhānasamayo”ti jāneyya.",
  "atk-s0514a3:2933_6": "Kammadheyyesūti attano kattabbakammesu.",
  "atk-s0514a3:2934": "1509.",
  "atk-s0514a3:2935": "“Khalaṃ sālaṃ pasuṃ khettaṃ, gantā cassa abhikkhaṇaṃ;",
  "atk-s0514a3:2936": "Mitaṃ dhaññaṃ nidhāpeyya, mitaṃva pācaye ghare.",
  "atk-s0514a3:2937": "1510.",
  "atk-s0514a3:2938": "“Puttaṃ vā bhātaraṃ vā saṃ, sīlesu asamāhitaṃ;",
  "atk-s0514a3:2939": "Anaṅgavā hi te bālā, yathā petā tatheva te;",
  "atk-s0514a3:2940": "Coḷañca nesaṃ piṇḍañca, āsīnānaṃ padāpaye.",
  "atk-s0514a3:2941": "1511.",
  "atk-s0514a3:2942": "“Dāse kammakare pesse, sīlesu susamāhite;",
  "atk-s0514a3:2943": "Dakkhe uṭṭhānasampanne, ādhipaccamhi ṭhāpaye”ti.",
  "atk-s0514a3:2944_0": "Tattha pasuṃ khettanti gokulañceva sassaṭṭhānañca. Gantāti gamanasīlo. Mitanti minitvā",
  "atk-s0514a3:2944_1": "ettakanti ñatvā koṭṭhesu nidhāpeyya. Ghareti gharepi parijanaṃ gaṇetvā mitameva pacāpeyya.",
  "atk-s0514a3:2944_2": "Sīlesu asamāhitanti evarūpaṃ dussīlaṃ anācāraṃ kismiñci ādhipaccaṭṭhāne na ṭhapeyyāti",
  "atk-s0514a3:2944_3": "attho. Anaṅgavā hi te bālāti “aṅgametaṃ manussānaṃ, bhātā loke pavuccatī”ti kiñcāpi",
  "atk-s0514a3:2944_4": "jeṭṭhakaniṭṭhabhātaro aṅgasamānatāya “aṅga”nti vuttā, ime pana dussīlā, tasmā aṅgasamānā",
  "atk-s0514a3:2944_5": "na honti. Yathā pana susāne chaḍḍitā petā matā, tatheva te. Tasmā tādisā ādhipaccaṭṭhāne",
  "atk-s0514a3:2944_6": "na ṭhapetabbā. Kuṭumbañhi te vināsenti, vinaṭṭhakuṭumbassa ca daliddassa rājavasati",
  "atk-s0514a3:2944_7": "nāma na sampajjati. Āsīnānanti āgantvā nisinnānaṃ puttabhātānaṃ matasattānaṃ matakabhattaṃ",
  "atk-s0514a3:2944_8": "viya dento ghāsacchādanamattameva padāpeyya. Uṭṭhānasampanneti uṭṭhānavīriyena samannāgate.",
  "atk-s0514a3:2945": "1512.",
  "atk-s0514a3:2946": "“Sīlavā ca alolo ca, anurakkho ca rājino;",
  "atk-s0514a3:2947": "Āvī raho hito tassa, sa rājavasatiṃ vase.",
  "atk-s0514a3:2948": "1513.",
  "atk-s0514a3:2949": "“Chandaññū rājino cassa, cittaṭṭho assa rājino;",
  "atk-s0514a3:2950": "Asaṅkusakavuttiṃssa, sa rājavasatiṃ vase.",
  "atk-s0514a3:2951": "1514.",
  "atk-s0514a3:2952": "“Ucchādaye ca nhāpaye, dhove pāde adhosiraṃ;",
  "atk-s0514a3:2953": "Āhatopi na kuppeyya, sa rājavasatiṃ vase”ti.",
  "atk-s0514a3:2954_0": "Tattha aloloti aluddho. Cittaṭṭhoti citte ṭhito, rājacittavasikoti attho. Asaṅkusakavuttissāti",
  "atk-s0514a3:2954_1": "appaṭilomavutti assa. Adhosiranti pāde dhovantopi adhosiraṃ katvā heṭṭhāmukhova dhoveyya,",
  "atk-s0514a3:2954_2": "na rañño mukhaṃ ullokeyyāti attho.",
  "atk-s0514a3:2955": "1515.",
  "atk-s0514a3:2956": "“Kumbhampañjaliṃ kariyā, cāṭañcāpi padakkhiṇaṃ;",
  "atk-s0514a3:2957": "Kimeva sabbakāmānaṃ, dātāraṃ dhīramuttamaṃ.",
  "atk-s0514a3:2958": "1516.",
  "atk-s0514a3:2959": "“Yo deti sayanaṃ vatthaṃ, yānaṃ āvasathaṃ gharaṃ;",
  "atk-s0514a3:2960": "Pajjunnoriva bhūtāni, bhogehi abhivassati.",
  "atk-s0514a3:2961": "1517.",
  "atk-s0514a3:2962": "“Esayyo rājavasati, vattamāno yathā naro;",
  "atk-s0514a3:2963": "Ārādhayati rājānaṃ, pūjaṃ labhati bhattusū”ti.",
  "atk-s0514a3:2964_0": "Tattha kumbhampañjaliṃ kariyā, cāṭañcāpi padakkhiṇanti vuddhiṃ paccāsīsanto puriso",
  "atk-s0514a3:2964_1": "udakapūritaṃ kumbhaṃ disvā tassa añjaliṃ kareyya, cāṭañca sakuṇaṃ padakkhiṇaṃ kareyya.",
  "atk-s0514a3:2964_2": "Añjaliṃ vā padakkhiṇaṃ vā karontassa te kiñci dātuṃ na sakkonti. Kimevāti yo pana",
  "atk-s0514a3:2964_3": "sabbakāmānaṃ dātā dhīro ca, taṃ rājānaṃ kiṃkāraṇā na namasseyya. Rājāyeva hi namassitabbo",
  "atk-s0514a3:2964_4": "ca ārādhetabbo ca. Pajjunnorivāti megho viya. Esayyo rājavasatīti ayyo yā ayaṃ mayā",
  "atk-s0514a3:2964_5": "kathitā, esā rājavasati nāma rājasevakānaṃ anusāsanī. Yathāti yāya rājavasatiyā vattamāno",
  "atk-s0514a3:2964_6": "naro rājānaṃ ārādheti, rājūnañca santikā pūjaṃ labhati, sā esāti.",
  "atk-s0514a3:2965": "Evaṃ asamadhuro vidhurapaṇḍito buddhalīlāya rājavasatiṃ kathesi;",
  "atk-s0514a3:2966": "Rājavasatikaṇḍaṃ niṭṭhitaṃ.",
  "atk-s0514a3:2967": "Antarapeyyālaṃ",
  "atk-s0514a3:2968_0": "Evaṃ puttadārañātimittasuhajjādayo anusāsantasseva tassa tayo divasā jātā. So divasassa",
  "atk-s0514a3:2968_1": "pāripūriṃ ñatvā pātova nhatvā nānaggarasabhojanaṃ bhuñjitvā “rājānaṃ apaloketvā māṇavena",
  "atk-s0514a3:2968_2": "saddhiṃ gamissāmī”ti ñātigaṇaparivuto rājanivesanaṃ gantvā rājānaṃ vanditvā ekamantaṃ",
  "atk-s0514a3:2968_3": "ṭhito vattabbayuttakaṃ vacanaṃ avoca. Tamatthaṃ pakāsento satthā āha –",
  "atk-s0514a3:2969": "1518.",
  "atk-s0514a3:2970": "“Evaṃ samanusāsitvā, ñātisaṅghaṃ vicakkhaṇo;",
  "atk-s0514a3:2971": "Parikiṇṇo suhadehi, rājānamupasaṅkami.",
  "atk-s0514a3:2972": "1519.",
  "atk-s0514a3:2973": "“Vanditvā sirasā pāde, katvā ca naṃ padakkhiṇaṃ;",
  "atk-s0514a3:2974": "Vidhuro avaca rājānaṃ, paggahetvāna añjaliṃ.",
  "atk-s0514a3:2975": "1520.",
  "atk-s0514a3:2976": "“Ayaṃ maṃ māṇavo neti, kattukāmo yathāmati;",
  "atk-s0514a3:2977": "Ñātīnatthaṃ pavakkhāmi, taṃ suṇohi arindama.",
  "atk-s0514a3:2978": "1521.",
  "atk-s0514a3:2979": "“Putte ca me udikkhesi, yañca maññaṃ ghare dhanaṃ;",
  "atk-s0514a3:2980": "Yathā pecca na hāyetha, ñātisaṅgho mayī gate.",
  "atk-s0514a3:2981": "1522.",
  "atk-s0514a3:2982": "“Yatheva khalatī bhūmyā, bhūmyāyeva patiṭṭhati;",
  "atk-s0514a3:2983": "Evetaṃ khalitaṃ mayhaṃ, etaṃ passāmi accaya”nti.",
  "atk-s0514a3:2984_0": "Tattha suhadehīti suhadayehi ñātimittādīhi. Yañca maññanti yañca me aññaṃ tayā ceva",
  "atk-s0514a3:2984_1": "aññehi ca rājūhi dinnaṃ ghare aparimāṇaṃ dhanaṃ, taṃ sabbaṃ tvameva olokeyyāsi. Peccāti",
  "atk-s0514a3:2984_2": "pacchākāle. Khalatīti pakkhalati. Evetanti evaṃ etaṃ. Ahañhi bhūmiyaṃ khalitvā tattheva",
  "atk-s0514a3:2984_3": "patiṭṭhitapuriso viya tumhesu khalitvā tumhesuyeva patiṭṭhahāmi. Etaṃ passāmīti yo",
  "atk-s0514a3:2984_4": "esa “kiṃ te rājā hotī”ti māṇavena puṭṭhassa mama tumhe anoloketvā saccaṃ apekkhitvā",
  "atk-s0514a3:2984_5": "“dāsohamasmī”ti vadantassa accayo, etaṃ accayaṃ passāmi, añño pana me doso natthi,",
  "atk-s0514a3:2984_6": "taṃ me accayaṃ tumhe khamatha, etaṃ hadaye katvā pacchā mama puttadāresu mā aparajjhitthāti.",
  "atk-s0514a3:2985": "Taṃ sutvā rājā “paṇḍita, tava gamanaṃ mayhaṃ na ruccati, māṇavaṃ upāyena pakkosāpetvā ghātetvā kilañjena paṭicchādetuṃ mayhaṃ ruccatī”ti dīpento gāthamāha –",
  "atk-s0514a3:2986": "1523.",
  "atk-s0514a3:2987": "“Sakkā na gantuṃ iti mayha hoti, chetvā vadhitvā idha kātiyānaṃ;",
  "atk-s0514a3:2988": "Idheva hohī iti mayha ruccati, mā tvaṃ agā uttamabhūripaññā”ti.",
  "atk-s0514a3:2989": "Tattha chetvāti idheva rājagehe taṃ pothetvā māretvā paṭicchādessāmīti.",
  "atk-s0514a3:2990": "Taṃ sutvā mahāsatto “deva, tumhākaṃ ajjhāsayo evarūpo hoti, so tumhesu ayutto”ti vatvā āha –",
  "atk-s0514a3:2991": "1524.",
  "atk-s0514a3:2992": "“Mā hevadhammesu manaṃ paṇīdahi, atthe ca dhamme ca yutto bhavassu;",
  "atk-s0514a3:2993": "Dhiratthu kammaṃ akusalaṃ anariyaṃ, yaṃ katvā pacchā nirayaṃ vajeyya.",
  "atk-s0514a3:2994": "1525.",
  "atk-s0514a3:2995": "“Nevesa dhammo na puneta kiccaṃ, ayiro hi dāsassa janinda issaro;",
  "atk-s0514a3:2996": "Ghātetuṃ jhāpetuṃ athopi hantuṃ, na ca mayha kodhatthi vajāmi cāha”nti.",
  "atk-s0514a3:2997_0": "Tattha mā hevadhammesu manaṃ paṇīdahīti adhammesu anatthesu ayuttesu tava cittaṃ",
  "atk-s0514a3:2997_1": "mā heva paṇidahīti attho. Pacchāti yaṃ kammaṃ katvāpi ajarāmaro na hoti, atha kho",
  "atk-s0514a3:2997_2": "pacchā nirayameva upapajjeyya. Dhiratthu kammanti taṃ kammaṃ garahitaṃ atthu assa",
  "atk-s0514a3:2997_3": "bhaveyya. Nevesāti neva esa. Ayiroti sāmiko. Ghātetunti etāni ghātādīni kātuṃ ayiro",
  "atk-s0514a3:2997_4": "dāsassa issaro, sabbānetāni kātuṃ labhati, mayhaṃ māṇave appamattakopi kodho natthi,",
  "atk-s0514a3:2997_5": "dinnakālato paṭṭhāya tava cittaṃ sandhāretuṃ vaṭṭati, vajāmi ahaṃ narindāti āha –",
  "atk-s0514a3:2998_0": "Evaṃ vatvā mahāsatto rājānaṃ vanditvā rañño orodhe ca puttadāre ca rājaparisañca",
  "atk-s0514a3:2998_1": "ovaditvā tesu sakabhāvena saṇṭhātuṃ asakkuṇitvā mahāviravaṃ viravantesuyeva rājanivesanā",
  "atk-s0514a3:2998_2": "nikkhami. Sakalanagaravāsinopi “paṇḍito kira māṇavena saddhiṃ gamissati, etha, passissāma",
  "atk-s0514a3:2998_3": "na”nti mantayitvā rājaṅgaṇeyeva naṃ passiṃsu. Atha ne mahāsatto assāsetvā “tumhe",
  "atk-s0514a3:2998_4": "mā cintayittha, sabbe saṅkhārā aniccā, sarīraṃ addhuvaṃ, yaso nāma vipattipariyosāno,",
  "atk-s0514a3:2998_5": "apica tumhe dānādīsu puññesu appamattā hothā”ti tesaṃ ovādaṃ datvā nivattāpetvā attano",
  "atk-s0514a3:2998_6": "gehābhimukho pāyāsi. Tasmiṃ khaṇe dhammapālakumāro bhātikagaṇaparivuto “pitu paccuggamanaṃ",
  "atk-s0514a3:2998_7": "karissāmī”ti nikkhanto nivesanadvāreyeva pitu sammukho ahosi. Mahāsatto taṃ disvā",
  "atk-s0514a3:2998_8": "sakabhāvena saṇṭhātuṃ asakkonto upaguyha ure nipajjāpetvā nivesanaṃ pāvisi. Tamatthaṃ",
  "atk-s0514a3:2998_9": "pakāsento satthā āha –",
  "atk-s0514a3:2999": "1526.",
  "atk-s0514a3:3000": "“Jeṭṭhaputtaṃ upaguyha, vineyya hadaye daraṃ;",
  "atk-s0514a3:3001": "Assupuṇṇehi nettehi, pāvisī so mahāghara”nti.",
  "atk-s0514a3:3002_0": "Ghare panassa sahassaputtā, sahassadhītaro, sahassabhariyāyo, ca sattavaṇṇadāsisatāni",
  "atk-s0514a3:3002_1": "ca santi, tehi ceva avasesadāsidāsakammakarañātimittasuhajjādīhi ca sakalanivesanaṃ",
  "atk-s0514a3:3002_2": "yugantavātābhighātapatitehi sālehi sālavanaṃ viya nirantaraṃ ahosi. Tamatthaṃ pakāsento satthā āha –",
  "atk-s0514a3:3003": "1527.",
  "atk-s0514a3:3004": "“Sālāva sammapatitā, mālutena pamadditā;",
  "atk-s0514a3:3005": "Senti puttā ca dārā ca, vidhurassa nivesane.",
  "atk-s0514a3:3006": "1528.",
  "atk-s0514a3:3007": "“Itthisahassaṃ bhariyānaṃ, dāsisattasatāni ca;",
  "atk-s0514a3:3008": "Bāhā paggayha pakkanduṃ, vidhurassa nivesane.",
  "atk-s0514a3:3009": "1529.",
  "atk-s0514a3:3010": "“Orodhā ca kumārā ca, vesiyānā ca brāhmaṇā;",
  "atk-s0514a3:3011": "Bāhā paggayha pakkanduṃ, vidhurassa nivesane.",
  "atk-s0514a3:3012": "1530.",
  "atk-s0514a3:3013": "“Hatthārohā anīkaṭṭhā, rathikā pattikārakā;",
  "atk-s0514a3:3014": "Bāhā paggayha pakkanduṃ, vidhurassa nivesane.",
  "atk-s0514a3:3015": "1531.",
  "atk-s0514a3:3016": "“Samāgatā jānapadā, negamā ca samāgatā;",
  "atk-s0514a3:3017": "Bāhā paggayha pakkanduṃ, vidhurassa nivesane.",
  "atk-s0514a3:3018": "1532.",
  "atk-s0514a3:3019": "“Itthisahassaṃ bhariyānaṃ, dāsisattasatāni ca;",
  "atk-s0514a3:3020": "Bāhā paggayha pakkantuṃ, kasmā no vijahissasi.",
  "atk-s0514a3:3021": "1533.",
  "atk-s0514a3:3022": "“Orodhā ca kumārā ca, vesiyānā ca brāhmaṇā;",
  "atk-s0514a3:3023": "Bāhā paggayha pakkanduṃ, kasmā no vijahissasi.",
  "atk-s0514a3:3024": "1534.",
  "atk-s0514a3:3025": "“Hatthārohā anīkaṭṭhā, rathikā pattikārakā;",
  "atk-s0514a3:3026": "Bāhā paggayha pakkanduṃ, kasmā no vijahissasi.",
  "atk-s0514a3:3027": "1535.",
  "atk-s0514a3:3028": "“Samāgatā jānapadā, negamā ca samāgatā;",
  "atk-s0514a3:3029": "Bāhā paggayha pakkanduṃ, kasmā no vijahissasī”ti.",
  "atk-s0514a3:3030_0": "Tattha sentīti mahātale chinnapādā viya patitā āvattantā parivattantā sayanti. Itthisahassaṃ",
  "atk-s0514a3:3030_1": "bhariyānanti bhariyānameva itthīnaṃ sahassaṃ. Kasmā no vijahissasīti kena kāraṇena",
  "atk-s0514a3:3030_2": "amhe vijahissasīti parideviṃsu.",
  "atk-s0514a3:3031_0": "Mahāsatto sabbaṃ taṃ mahājanaṃ assāsetvā ghare avasesakiccāni katvā antojanañca bahijanañca",
  "atk-s0514a3:3031_1": "ovaditvā ācikkhitabbayuttakaṃ sabbaṃ ācikkhitvā puṇṇakassa santikaṃ gantvā attano",
  "atk-s0514a3:3031_2": "niṭṭhitakiccataṃ ārocesi. Tamatthaṃ pakāsento satthā āha –",
  "atk-s0514a3:3032": "1536.",
  "atk-s0514a3:3033": "“Katvā gharesu kiccāni, anusāsitvā sakaṃ janaṃ;",
  "atk-s0514a3:3034": "Mittāmacce ca bhacce ca, puttadāre ca bandhave.",
  "atk-s0514a3:3035": "1537.",
  "atk-s0514a3:3036": "“Kammantaṃ saṃvidhetvāna, ācikkhitvā ghare dhanaṃ;",
  "atk-s0514a3:3037": "Nidhiñca iṇadānañca, puṇṇakaṃ etadabravi.",
  "atk-s0514a3:3038": "1538.",
  "atk-s0514a3:3039": "“Avasī tuvaṃ mayha tīhaṃ agāre, katāni kiccāni gharesu mayhaṃ;",
  "atk-s0514a3:3040": "Anusāsitā puttadārā mayā ca, karoma kaccāna yathāmatiṃ te”ti.",
  "atk-s0514a3:3041_0": "Tattha kammantaṃ saṃvidhetvānāti “evañca kātuṃ vaṭṭatī”ti ghare kattabbayuttakaṃ",
  "atk-s0514a3:3041_1": "kammaṃ saṃvidahitvā. Nidhinti nidahitvā ṭhapitadhanaṃ. Iṇadānanti iṇavasena saṃyojitadhanaṃ.",
  "atk-s0514a3:3041_2": "Yathāmatiṃ teti idāni tava ajjhāsayānurūpaṃ karomāti vadati.",
  "atk-s0514a3:3042": "Puṇṇako āha –",
  "atk-s0514a3:3043": "1539.",
  "atk-s0514a3:3044": "“Sace hi katte anusāsitā te, puttā ca dārā anujīvino ca;",
  "atk-s0514a3:3045": "Handehi dānī taramānarūpo, dīgho hi addhāpi ayaṃ puratthā.",
  "atk-s0514a3:3046": "1540.",
  "atk-s0514a3:3047": "“Achambhitova gaṇhāhi, ājāneyyassa vāladhiṃ;",
  "atk-s0514a3:3048": "Idaṃ pacchimakaṃ tuyhaṃ, jīvalokassa dassana”nti.",
  "atk-s0514a3:3049": "Tattha katteti somanassappatto yakkho mahāsattaṃ ālapati. Dīgho hi addhāpīti gantabbamaggopi dīgho. “Achambhitovā”ti idaṃ so heṭṭhāpāsādaṃ anotaritvā tatova gantukāmo hutvā avaca.",
  "atk-s0514a3:3050": "Atha naṃ mahāsatto āha –",
  "atk-s0514a3:3051": "1541.",
  "atk-s0514a3:3052": "“Sohaṃ kissa nu bhāyissaṃ, yassa me natthi dukkaṭaṃ;",
  "atk-s0514a3:3053": "Kāyena vācā manasā, yena gaccheyya duggati”nti.",
  "atk-s0514a3:3054": "Tattha sohaṃ kissa nu bhāyissanti idaṃ mahāsatto “achambhitova gaṇhāhī”ti vuttattā evamāha.",
  "atk-s0514a3:3055_0": "Evaṃ mahāsatto sīhanādaṃ naditvā achambhito kesarasīho viya nibbhayo hutvā “ayaṃ",
  "atk-s0514a3:3055_1": "sāṭako mama aruciyā mā muccatū”ti adhiṭṭhānapāramiṃ purecārikaṃ katvā daḷhaṃ nivāsetvā",
  "atk-s0514a3:3055_2": "assassa vāladhiṃ viyūhitvā ubhohi hatthehi daḷhaṃ vāladhiṃ gahetvā dvīhi pādehi assassa",
  "atk-s0514a3:3055_3": "ūrūsu paliveṭhetvā “māṇava, gahito me vāladhi, yathāruci yāhī”ti āha. Tasmiṃ khaṇe",
  "atk-s0514a3:3055_4": "puṇṇako manomayasindhavassa saññaṃ adāsi. So paṇḍitaṃ ādāya ākāse pakkhandi. Tamatthaṃ",
  "atk-s0514a3:3055_5": "pakāsento satthā āha –",
  "atk-s0514a3:3056": "1542.",
  "atk-s0514a3:3057": "“So assarājā vidhuraṃ vahanto, pakkāmi vehāyasamantalikkhe;",
  "atk-s0514a3:3058": "Sākhāsu selesu asajjamāno, kāḷāgiriṃ khippamupāgamāsī”ti.",
  "atk-s0514a3:3059_0": "Tattha sākhāsu selesu asajjamānoti puṇṇako kira cintesi “dūraṃ agantvāva imaṃ himavantappadese",
  "atk-s0514a3:3059_1": "rukkhesu pabbatesu ca pothetvā māretvā hadayamaṃsaṃ ādāya kaḷevaraṃ pabbatantare",
  "atk-s0514a3:3059_2": "chaḍḍetvā nāgabhavanameva gamissāmī”ti. So rukkhe ca pabbate ca apariharitvā tesaṃ",
  "atk-s0514a3:3059_3": "majjheneva assaṃ pesesi. Mahāsattassānubhāvena rukkhāpi pabbatāpi sarīrato ubhosu",
  "atk-s0514a3:3059_4": "passesu ratanamattaṃ paṭikkamanti. So “mato vā, no vā”ti parivattitvā mahāsattassa",
  "atk-s0514a3:3059_5": "mukhaṃ olokento kañcanādāsamiva vippasannaṃ disvā “ayaṃ evaṃ na maratī”ti punapi",
  "atk-s0514a3:3059_6": "sakalahimavantappadese rukkhe ca pabbate ca tikkhattuṃ pothento pesesi. Evaṃ pothentopi",
  "atk-s0514a3:3059_7": "tatheva rukkhapabbatā dūrameva paṭikkamantiyeva. Mahāsatto pana kilantakāyo ahosi.",
  "atk-s0514a3:3059_8": "Atha puṇṇako “ayaṃ neva marati, idāni vātakkhandhe cuṇṇavicuṇṇaṃ karissāmī”ti kodhābhibhūto",
  "atk-s0514a3:3059_9": "sattamaṃ vātakkhandhaṃ pakkhandi. Bodhisattassānubhāvena vātakkhandho dvidhā hutvā",
  "atk-s0514a3:3059_10": "bodhisattassa okāsaṃ akāsi. Tato verambhavātehi paharāpesi, verambhavātāpi satasahassaasanisaddo",
  "atk-s0514a3:3059_11": "viya hutvā bodhisattassa okāsaṃ adaṃsu. So puṇṇako tassa antarāyābhāvaṃ passanto",
  "atk-s0514a3:3059_12": "taṃ ādāya kāḷapabbataṃ agamāsi. Tena vuttaṃ –",
  "atk-s0514a3:3060": "“So assarājā vidhuraṃ vahanto, pakkāmi vehāyasamantalikkhe;",
  "atk-s0514a3:3061": "Sākhāsu selesu asajjamāno, kāḷāgiriṃ khippamupāgamāsī”ti.",
  "atk-s0514a3:3062": "Tattha asajjamānoti alaggamāno appaṭihaññamāno vidhurapaṇḍitaṃ vahanto kāḷapabbatamatthakaṃ upāgato.",
  "atk-s0514a3:3063_0": "Evaṃ puṇṇakassa mahāsattaṃ gahetvā gatakāle paṇḍitassa puttadārādayo puṇṇakassa vasanaṭṭhānaṃ",
  "atk-s0514a3:3063_1": "gantvā tattha mahāsattaṃ adisvā chinnapādā viya patitvā aparāparaṃ parivattamānā",
  "atk-s0514a3:3063_2": "mahāsaddena parideviṃsu. Tamatthaṃ pakāsento satthā āha –",
  "atk-s0514a3:3064": "1543.",
  "atk-s0514a3:3065": "“Itthisahassaṃ bhariyānaṃ, dāsisattasatāni ca;",
  "atk-s0514a3:3066": "Bāhā paggayha pakkanduṃ, ‘yakkho brāhmaṇavaṇṇena;",
  "atk-s0514a3:3067": "Vidhuraṃ ādāya gacchati’.",
  "atk-s0514a3:3068": "“Orodhā ca kumārā ca, vesiyānā ca brāhmaṇā;",
  "atk-s0514a3:3069": "Bāhā paggayha pakkanduṃ, ‘yakkho brāhmaṇavaṇṇena;",
  "atk-s0514a3:3070": "Vidhuraṃ ādāya gacchati’.",
  "atk-s0514a3:3071": "“Hatthārohā anīkaṭṭhā, rathikā pattikārakā;",
  "atk-s0514a3:3072": "Bāhā paggayha pakkanduṃ, ‘yakkho brāhmaṇavaṇṇena;",
  "atk-s0514a3:3073": "Vidhuraṃ ādāya gacchati’.",
  "atk-s0514a3:3074": "1544.",
  "atk-s0514a3:3075": "“Samāgatā jānapadā, negamā ca samāgatā;",
  "atk-s0514a3:3076": "Bāhā paggayha pakkanduṃ, ‘yakkho brāhmaṇavaṇṇena;",
  "atk-s0514a3:3077": "Vidhuraṃ ādāya gacchati’.",
  "atk-s0514a3:3078": "1545.",
  "atk-s0514a3:3079": "“Itthisahassaṃ bhariyānaṃ, dāsisattasatāni ca;",
  "atk-s0514a3:3080": "Bāhā paggayha pakkanduṃ, ‘paṇḍito so kuhiṃ gato’.",
  "atk-s0514a3:3081": "“Orodhā ca kumārā ca, vesiyānā ca brāhmaṇā;",
  "atk-s0514a3:3082": "Bāhā paggayha pakkanduṃ, ‘paṇḍito so kuhiṃ gato’.",
  "atk-s0514a3:3083": "“Hatthārohā anīkaṭṭhā, rathikā pattikārakā;",
  "atk-s0514a3:3084": "Bāhā paggayha pakkanduṃ, ‘paṇḍito so kuhiṃ gato’.",
  "atk-s0514a3:3085": "1546.",
  "atk-s0514a3:3086": "Samāgatā jānapadā, negamā ca samāgatā;",
  "atk-s0514a3:3087": "Bāhā paggayha pakkanduṃ, ‘paṇḍito so kuhiṃ gato”’ti.",
  "atk-s0514a3:3088_0": "Evaṃ pakkanditvā ca pana te sabbepi sakalanagaravāsīhi saddhiṃ roditvā rājadvāraṃ",
  "atk-s0514a3:3088_1": "agamaṃsu. Rājā mahantaṃ paridevasaddaṃ sutvā sīhapañjaraṃ vivaritvā “tumhe kasmā",
  "atk-s0514a3:3088_2": "paridevathā”ti pucchi. Athassa te “deva, so kira māṇavo na brāhmaṇo, yakkho pana",
  "atk-s0514a3:3088_3": "brāhmaṇavaṇṇena āgantvā paṇḍitaṃ ādāya gato, tena vinā amhākaṃ jīvitaṃ natthi. Sace",
  "atk-s0514a3:3088_4": "so ito sattame divase nāgamissati, sakaṭasatehi sakaṭasahassehi ca dārūni saṅkaḍḍhitvā",
  "atk-s0514a3:3088_5": "sabbe mayaṃ aggiṃ ujjāletvā pavisissāmā”ti imamatthaṃ ārocentā imaṃ gāthamāhaṃsu –",
  "atk-s0514a3:3089": "1547.",
  "atk-s0514a3:3090": "“Sace so sattarattena, nāgacchissati paṇḍito;",
  "atk-s0514a3:3091": "Sabbe aggiṃ pavekkhāma, natthattho jīvitena no”ti.",
  "atk-s0514a3:3092_0": "Sammāsambuddhassa parinibbutakālepi “mayaṃ aggiṃ pavisitvā marissāmā”ti vattāro nāma",
  "atk-s0514a3:3092_1": "nāhesuṃ. Aho subhāsitaṃ mahāsatte nāgarehīti. Rājā tesaṃ kathaṃ sutvā “tumhe mā cintayittha,",
  "atk-s0514a3:3092_2": "mā socittha, mā paridevittha, madhurakatho paṇḍito māṇavaṃ dhammakathāya palobhetvā",
  "atk-s0514a3:3092_3": "attano pādesu pātetvā sakalanagaravāsīnaṃ assumukhaṃ hāsayanto na cirasseva āgamissatī”ti",
  "atk-s0514a3:3092_4": "assāsento gāthamāha –",
  "atk-s0514a3:3093": "1548.",
  "atk-s0514a3:3094": "“Paṇḍito ca viyatto ca, vibhāvī ca vicakkhaṇo;",
  "atk-s0514a3:3095": "Khippaṃ mociya attānaṃ, mā bhāyitthāgamissatī”ti.",
  "atk-s0514a3:3096_0": "Tattha viyattoti veyyattiyā vicāraṇapaññāya samannāgato. Vibhāvīti atthānatthaṃ kāraṇākāraṇaṃ",
  "atk-s0514a3:3096_1": "vibhāvetvā dassetvā kathetuṃ samattho. Vicakkhaṇoti taṅkhaṇeyeva ṭhānuppattikāya",
  "atk-s0514a3:3096_2": "kāraṇacintanapaññāya yutto. Mā bhāyitthāti mā bhāyatha, attānaṃ mocetvā khippaṃ āgamissatīti assāseti.",
  "atk-s0514a3:3097": "Nāgarāpi “paṇḍito kira rañño kathetvā gato bhavissatī”ti assāsaṃ paṭilabhitvā attano gehāni pakkamiṃsu.",
  "atk-s0514a3:3098": "Antarapeyyālo niṭṭhito.",
  "atk-s0514a3:3099": "Sādhunaradhammakaṇḍaṃ",
  "atk-s0514a3:3100_0": "Puṇṇakopi mahāsattaṃ kāḷāgirimatthake ṭhapetvā “imasmiṃ jīvamāne mayhaṃ vuḍḍhi nāma",
  "atk-s0514a3:3100_1": "natthi, imaṃ māretvā hadayamaṃsaṃ gahetvā nāgabhavanaṃ gantvā vimalāya datvā irandhatiṃ",
  "atk-s0514a3:3100_2": "gahetvā devalokaṃ gamissāmī”ti cintesi. Tamatthaṃ pakāsento satthā āha –",
  "atk-s0514a3:3101": "1549.",
  "atk-s0514a3:3102": "“So tattha gantvāna vicintayanto, uccāvacā cetanakā bhavanti;",
  "atk-s0514a3:3103": "Nayimassa jīvena mamatthi kiñci, hantvānimaṃ hadayamānayissa”nti.",
  "atk-s0514a3:3104_0": "Tattha soti so puṇṇako. Tattha gantvānāti gantvā tattha kāḷāgirimatthake ṭhito. Uccāvacā",
  "atk-s0514a3:3104_1": "cetanakā bhavantīti khaṇe khaṇe uppajjamānā cetanā uccāpi avacāpi uppajjanti. Ṭhānaṃ",
  "atk-s0514a3:3104_2": "kho panetaṃ vijjati, yaṃ mametassa jīvitadānacetanāpi uppajjeyyāti. Imassa pana jīvitena",
  "atk-s0514a3:3104_3": "tahiṃ nāgabhavane mama appamattakampi kiñci kiccaṃ natthi, idhevimaṃ māretvā assa",
  "atk-s0514a3:3104_4": "hadayaṃ ānayissāmīti sanniṭṭhānamakāsīti attho.",
  "atk-s0514a3:3105_0": "Tato puna cintesi “yaṃnūnāhaṃ imaṃ sahatthena amāretvā bheravarūpadassanena jīvitakkhayaṃ",
  "atk-s0514a3:3105_1": "pāpeyya”nti. So bheravayakkharūpaṃ nimminitvā mahāsattaṃ tajjento āgantvā taṃ pātetvā",
  "atk-s0514a3:3105_2": "dāṭhānaṃ antare katvā khāditukāmo viya ahosi, mahāsattassa lomahaṃsanamattampi nāhosi.",
  "atk-s0514a3:3105_3": "Tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo",
  "atk-s0514a3:3105_4": "viya ahosi. Tathāpi abhāyantassa ekadoṇikanāvappamāṇaṃ mahantaṃ sappavaṇṇaṃ nimminitvā",
  "atk-s0514a3:3105_5": "assasanto passasanto “susū”ti saddaṃ karonto āgantvā mahāsattassa sakalasarīraṃ veṭhetvā",
  "atk-s0514a3:3105_6": "matthake phaṇaṃ katvā aṭṭhāsi, tassa sārajjamattampi nāhosi. Atha “naṃ pabbatamatthake",
  "atk-s0514a3:3105_7": "ṭhapetvā pātetvā cuṇṇavicuṇṇaṃ karissāmī”ti mahāvātaṃ samuṭṭhāpesi. So tassa kesaggamattampi",
  "atk-s0514a3:3105_8": "cāletuṃ nāsakkhi. Atha naṃ tattheva pabbatamatthake ṭhapetvā hatthī viya khajjūrirukkhaṃ",
  "atk-s0514a3:3105_9": "pabbataṃ aparāparaṃ cālesi, tathāpi naṃ ṭhitaṭṭhānato kesaggamattampi cāletuṃ nāsakkhi.",
  "atk-s0514a3:3106_0": "Tato “saddasantāsenassa hadayaphālanaṃ katvā māressāmī”ti antopabbataṃ pavisitvā",
  "atk-s0514a3:3106_1": "pathaviñca nabhañca ekaninnādaṃ karonto mahānādaṃ nadi, evampissa sārajjamattampi",
  "atk-s0514a3:3106_2": "nāhosi. Jānāti hi mahāsatto “yakkhasīhahatthināgarājavesehi āgatopi mahāvātavuṭṭhiṃ",
  "atk-s0514a3:3106_3": "samuṭṭhāpakopi pabbatacalanaṃ karontopi antopabbataṃ pavisitvā nādaṃ vissajjentopi",
  "atk-s0514a3:3106_4": "māṇavoyeva, na añño”ti. Tato puṇṇako cintesi “nāhaṃ imaṃ bāhirupakkamena māretuṃ",
  "atk-s0514a3:3106_5": "sakkomi, sahattheneva naṃ māressāmī”ti. Tato yakkho mahāsattaṃ pabbatamuddhani ṭhapetvā",
  "atk-s0514a3:3106_6": "pabbatapādaṃ gantvā maṇikkhandhe paṇḍusuttaṃ pavesento viya pabbataṃ pavisitvā tāsento",
  "atk-s0514a3:3106_7": "vagganto antopabbatena uggantvā mahāsattaṃ pāde daḷhaṃ gahetvā parivattetvā adhosiraṃ",
  "atk-s0514a3:3106_8": "katvā anālambe ākāse vissajjesi. Tena vuttaṃ –",
  "atk-s0514a3:3107": "1550.",
  "atk-s0514a3:3108": "“So tattha gantvā pabbatantarasmiṃ, anto pavisitvāna paduṭṭhacitto;",
  "atk-s0514a3:3109": "Asaṃvutasmiṃ jagatippadese, adhosiraṃ dhārayi kātiyāno”ti.",
  "atk-s0514a3:3110_0": "Tattha so tattha gantvāti so puṇṇako pabbatamatthakā pabbatapādaṃ gantvā tattha pabbatantare",
  "atk-s0514a3:3110_1": "ṭhatvā tassa anto pavisitvā pabbatamatthake ṭhitassa heṭṭhā paññāyamāno asaṃvute",
  "atk-s0514a3:3110_2": "bhūmipadese dhāresīti. Na āditova dhāresi, tattha pana taṃ khipitvā pannarasayojanamattaṃ",
  "atk-s0514a3:3110_3": "bhaṭṭhakāle pabbatamuddhani ṭhitova hatthaṃ vaḍḍhetvā adhosiraṃ bhassantaṃ pādesu",
  "atk-s0514a3:3110_4": "gahetvā adhosirameva ukkhipitvā mukhaṃ olokento “na maratī”ti ñatvā dutiyampi khipitvā",
  "atk-s0514a3:3110_5": "tiṃsayojanamattaṃ bhaṭṭhakāle tatheva ukkhipitvā puna tassa mukhaṃ olokento jīvantameva",
  "atk-s0514a3:3110_6": "disvā cintesi “sace idāni saṭṭhiyojanamattaṃ bhassitvā na marissati, pādesu naṃ gahetvā",
  "atk-s0514a3:3110_7": "pabbatamuddhani pothetvā māressāmī”ti atha naṃ tatiyampi khipitvā saṭṭhiyojanamattaṃ",
  "atk-s0514a3:3110_8": "bhaṭṭhakāle hatthaṃ vaḍḍhetvā pādesu gahetvā ukkhipi. Tato mahāsatto cintesi “ayaṃ",
  "atk-s0514a3:3110_9": "maṃ paṭhamaṃ pannarasayojanaṭṭhānaṃ khipi, dutiyampi tiṃsayojanaṃ, tatiyampi saṭṭhiyojanaṃ,",
  "atk-s0514a3:3110_10": "idāni puna maṃ na khipissati, ukkhipantoyeva pabbatamuddhani paharitvā māressati,",
  "atk-s0514a3:3110_11": "yāva maṃ ukkhipitvā pabbatamuddhani na potheti, tāva naṃ adhosiro hutvā olambantova",
  "atk-s0514a3:3110_12": "māraṇakāraṇaṃ pucchissāmī”ti. Evaṃ cintetvā ca pana so achambhito asantasanto tathā",
  "atk-s0514a3:3110_13": "akāsi. Tena vuttaṃ “dhārayi kātiyāno”ti, tikkhattuṃ khipitvā dhārayīti attho.",
  "atk-s0514a3:3111": "1551.",
  "atk-s0514a3:3112": "“So lambamāno narake papāte, mahabbhaye lomahaṃse vidugge;",
  "atk-s0514a3:3113": "Asantasanto kurūnaṃ kattuseṭṭho, iccabravi puṇṇakaṃ nāma yakkhaṃ.",
  "atk-s0514a3:3114": "1552.",
  "atk-s0514a3:3115": "“Ariyāvakāsosi anariyarūpo, asaññato saññatasannikāso;",
  "atk-s0514a3:3116": "Accāhitaṃ kammaṃ karosi ludraṃ, bhāve ca te kusalaṃ natthi kiñci.",
  "atk-s0514a3:3117": "1553.",
  "atk-s0514a3:3118": "“Yaṃ maṃ papātasmiṃ papātumicchasi, ko nu tavattho maraṇena mayhaṃ;",
  "atk-s0514a3:3119": "Amānusasseva tavajja vaṇṇo, ācikkha me tvaṃ katamāsi devatāti.",
  "atk-s0514a3:3120_0": "Tattha so lambamānoti so kurūnaṃ kattuseṭṭho tatiyavāre lambamāno. Ariyāvakāsoti",
  "atk-s0514a3:3120_1": "rūpena ariyasadiso devavaṇṇo hutvā carasi. Asaññatoti kāyādīhi asaññato dussīlo.",
  "atk-s0514a3:3120_2": "Accāhitanti hitātikkantaṃ, atiahitaṃ vā. Bhāve ca teti tava citte appamattakampi",
  "atk-s0514a3:3120_3": "kusalaṃ natthi. Amānusasseva tavajja vaṇṇoti ajja tava idaṃ kāraṇaṃ amānusasseva.",
  "atk-s0514a3:3120_4": "Katamāsi devatāti yakkhānaṃ antare katarayakkho nāma tvaṃ.",
  "atk-s0514a3:3121": "Puṇṇako āha –",
  "atk-s0514a3:3122": "1554.",
  "atk-s0514a3:3123": "“Yadi te suto puṇṇako nāma yakkho, rañño kuverassa hi so sajibbo;",
  "atk-s0514a3:3124": "Bhūmindharo varuṇo nāma nāgo, brahā sucī vaṇṇabalūpapanno.",
  "atk-s0514a3:3125": "1555.",
  "atk-s0514a3:3126": "“Tassānujaṃ dhītaraṃ kāmayāmi, irandhatī nāma sā nāgakaññā;",
  "atk-s0514a3:3127": "Tassā sumajjhāya piyāya hetu, patārayiṃ tuyha vadhāya dhīrā”ti.",
  "atk-s0514a3:3128_0": "Tattha sajibboti sajīvo amacco. Brahāti ārohapariṇāhasampanno uṭṭhāpitakañcanarūpasadiso.",
  "atk-s0514a3:3128_1": "Vaṇṇabalūpapannoti sarīravaṇṇena ca kāyabalena ca upagato. Tassānujanti tassa anujātaṃ",
  "atk-s0514a3:3128_2": "dhītaraṃ. Patārayinti cittaṃ pavattesiṃ, sanniṭṭhānamakāsinti attho.",
  "atk-s0514a3:3129": "Taṃ sutvā mahāsatto “ayaṃ loko duggahitena nassati, nāgamāṇavikaṃ patthentassa mama maraṇena kiṃ payojanaṃ, tathato kāraṇaṃ jānissāmī”ti cintetvā gāthamāha –",
  "atk-s0514a3:3130": "1556.",
  "atk-s0514a3:3131": "“Mā heva tvaṃ yakkha ahosi mūḷho, naṭṭhā bahū duggahītena loke;",
  "atk-s0514a3:3132": "Kiṃ te sumajjhāya piyāya kiccaṃ, maraṇena me iṅgha suṇomi sabba”nti.",
  "atk-s0514a3:3133": "Taṃ sutvā tassa ācikkhanto puṇṇako āha –",
  "atk-s0514a3:3134": "1557.",
  "atk-s0514a3:3135": "“Mahānubhāvassa mahoragassa, dhītukāmo ñātibhatohamasmi;",
  "atk-s0514a3:3136": "Taṃ yācamānaṃ sasuro avoca, yathā mamaññiṃsu sukāmanītaṃ.",
  "atk-s0514a3:3137": "1558.",
  "atk-s0514a3:3138": "“Dajjemu kho te sutanuṃ sunettaṃ, sucimhitaṃ candanalittagattaṃ;",
  "atk-s0514a3:3139": "Sace tuvaṃ hadayaṃ paṇḍitassa, dhammena laddhā idha māharesi;",
  "atk-s0514a3:3140": "Etena vittena kumāri labbhā, naññaṃ dhanaṃ uttari patthayāma.",
  "atk-s0514a3:3141": "1559.",
  "atk-s0514a3:3142": "“Evaṃ na mūḷhosmi suṇohi katte, na cāpi me duggahitatthi kiñci;",
  "atk-s0514a3:3143": "Hadayena te dhammaladdhena nāgā, irandhatiṃ nāgakaññaṃ dadanti.",
  "atk-s0514a3:3144": "1560.",
  "atk-s0514a3:3145": "“Tasmā ahaṃ tuyhaṃ vadhāya yutto, evaṃ mamattho maraṇena tuyhaṃ;",
  "atk-s0514a3:3146": "Idheva taṃ narake pātayitvā, hantvāna taṃ hadayamānayissa”nti.",
  "atk-s0514a3:3147_0": "Tattha dhītukāmoti dhītaraṃ kāmemi patthemi, dhītu atthāya vicarāmi. Ñātibhatohamasmīti",
  "atk-s0514a3:3147_1": "tasmā tassa ñātibhatako nāma ahaṃ amhi. Tanti taṃ nāgakaññaṃ. Yācamānanti yācantaṃ",
  "atk-s0514a3:3147_2": "maṃ. Yathā manti yasmā maṃ. Aññiṃsūti jāniṃsu. Sukāmanītanti suṭṭhu esa kāmena nītoti",
  "atk-s0514a3:3147_3": "sukāmanīto, taṃ sukāmanītaṃ. Tasmā sasuro ‘dajjemu kho te”tiādimavoca. Tattha dajjemūti",
  "atk-s0514a3:3147_4": "dadeyyāma. Sutanunti sundarasarīraṃ. Idha māharesīti idha nāgabhavane dhammena laddhā āhareyyāsīti.",
  "atk-s0514a3:3148_0": "Tassa taṃ kathaṃ sutvā mahāsatto cintesi “vimalāya mama hadayena kiccaṃ natthi, varuṇanāgarājena",
  "atk-s0514a3:3148_1": "mama dhammakathaṃ sutvā maṇinā maṃ pūjetvā tattha gatena mama dhammakathikabhāvo",
  "atk-s0514a3:3148_2": "vaṇṇito bhavissati, tato vimalāya mama dhammakathāya dohaḷo uppanno bhavissati, varuṇena",
  "atk-s0514a3:3148_3": "duggahitaṃ gahetvā puṇṇako āṇatto bhavissati, svāyaṃ attanā duggahitena maṃ māretuṃ",
  "atk-s0514a3:3148_4": "evarūpaṃ dukkhaṃ pāpesi, mama paṇḍitabhāvo ṭhānuppattikāraṇacintanasamatthatā imasmiṃ",
  "atk-s0514a3:3148_5": "maṃ mārente kiṃ karissati, handāhaṃ saññāpessāmi na”nti. Cintetvā ca pana “māṇava,",
  "atk-s0514a3:3148_6": "sādhunaradhammaṃ nāma jānāmi, yāvāhaṃ na marāmi, tāva maṃ pabbatamuddhani nisīdāpetvā",
  "atk-s0514a3:3148_7": "sādhunaradhammaṃ nāma suṇohi, pacchā yaṃ icchasi, taṃ kareyyāsī”ti vatvā sādhunaradhammaṃ",
  "atk-s0514a3:3148_8": "vaṇṇetvā attano jīvitaṃ āharāpento so adhosiro olambantova gāthamāha –",
  "atk-s0514a3:3149": "1561.",
  "atk-s0514a3:3150": "“Khippaṃ mamaṃ uddhara kātiyāna, hadayena me yadi te atthi kiccaṃ;",
  "atk-s0514a3:3151": "Ye kecime sādhunarassa dhammā, sabbeva te pātukaromi ajjā”ti.",
  "atk-s0514a3:3152_0": "Taṃ sutvā puṇṇako “ayaṃ paṇḍitena devamanussānaṃ akathitapubbo dhammo bhavissati,",
  "atk-s0514a3:3152_1": "khippameva naṃ uddharitvā sādhunaradhammaṃ suṇissāmī”ti cintetvā mahāsattaṃ ukkhipitvā",
  "atk-s0514a3:3152_2": "pabbatamuddhani nisīdāpesi. Tamatthaṃ pakāsento satthā āha –",
  "atk-s0514a3:3153": "1562.",
  "atk-s0514a3:3154": "“So puṇṇako kurūnaṃ kattuseṭṭhaṃ, nagamuddhani khippaṃ patiṭṭhapetvā;",
  "atk-s0514a3:3155": "Assatthamāsīnaṃ samekkhiyāna, paripucchi kattāramanomapaññaṃ.",
  "atk-s0514a3:3156": "1563.",
  "atk-s0514a3:3157": "“Samuddhaṭo mesi tuvaṃ papātā, hadayena te ajja mamatthi kiccaṃ;",
  "atk-s0514a3:3158": "Ye kecime sādhunarassa dhammā, sabbeva me pātukarohi ajjā”ti.",
  "atk-s0514a3:3159": "Tattha assatthamāsīnanti laddhassāsaṃ hutvā nisinnaṃ. Samekkhiyānāti disvā. Sādhunarassa dhammāti narassa sādhudhammā, sundaradhammāti attho.",
  "atk-s0514a3:3160": "Taṃ sutvā mahāsatto āha –",
  "atk-s0514a3:3161": "1564.",
  "atk-s0514a3:3162": "“Samuddhaṭo tyasmi ahaṃ papātā, hadayena me yadi te atthi kiccaṃ;",
  "atk-s0514a3:3163": "Ye kecime sādhunarassa dhammā, sabbeva te pātukaromi ajjā”ti.",
  "atk-s0514a3:3164": "Tattha tyasmīti tayā asmi.",
  "atk-s0514a3:3165_0": "Atha naṃ mahāsatto “kiliṭṭhagattomhi, nhāyāmi tāvā”ti āha. Yakkhopi “sādhū”ti nhānodakaṃ",
  "atk-s0514a3:3165_1": "āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle",
  "atk-s0514a3:3165_2": "dibbabhojanaṃ adāsi. Atha mahāsatto bhuttabhojano kāḷāgirimatthakaṃ alaṅkārāpetvā",
  "atk-s0514a3:3165_3": "āsanaṃ paññāpetvā alaṅkatadhammāsane nisīditvā buddhalīlāya sādhunaradhammaṃ desento gāthamāha –",
  "atk-s0514a3:3166": "1565.",
  "atk-s0514a3:3167": "“Yātānuyāyī ca bhavāhi māṇava, allañca pāṇiṃ parivajjayassu;",
  "atk-s0514a3:3168": "Mā cassu mittesu kadāci dubbhī, mā ca vasaṃ asatīnaṃ nigacche”ti.",
  "atk-s0514a3:3169": "Tattha allañca pāṇiṃ parivajjayassūti allaṃ tintaṃ pāṇiṃ mā dahi mā jhāpehi.",
  "atk-s0514a3:3170": "Yakkho saṃkhittena bhāsite cattāro sādhunaradhamme bujjhituṃ asakkonto vitthārena pucchanto gāthamāha –",
  "atk-s0514a3:3171": "1566.",
  "atk-s0514a3:3172": "“Kathaṃ nu yātaṃ anuyāyi hoti, allañca pāṇiṃ dahate kathaṃ so;",
  "atk-s0514a3:3173": "Asatī ca kā ko pana mittadubbho, akkhāhi me pucchito etamattha”nti.",
  "atk-s0514a3:3174": "Mahāsattopissa kathesi –",
  "atk-s0514a3:3175": "1567.",
  "atk-s0514a3:3176": "“Asanthutaṃ nopi ca diṭṭhapubbaṃ, yo āsanenāpi nimantayeyya;",
  "atk-s0514a3:3177": "Tasseva atthaṃ puriso kareyya, yātānuyāyīti tamāhu paṇḍitā.",
  "atk-s0514a3:3178": "1568.",
  "atk-s0514a3:3179": "“Yassekarattampi ghare vaseyya, yatthannapānaṃ puriso labheyya;",
  "atk-s0514a3:3180": "Na tassa pāpaṃ manasāpi cintaye, adubbhapāṇiṃ dahate mittadubbho.",
  "atk-s0514a3:3181": "1569.",
  "atk-s0514a3:3182": "“Yassa rukkhassa chāyāya, nisīdeyya sayeyya vā;",
  "atk-s0514a3:3183": "Na tassa sākhaṃ bhañjeyya, mittadubbho hi pāpako.",
  "atk-s0514a3:3184": "1570.",
  "atk-s0514a3:3185": "“Puṇṇampi cemaṃ pathaviṃ dhanena, dajjitthiyā puriso sammatāya;",
  "atk-s0514a3:3186": "Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.",
  "atk-s0514a3:3187": "1571.",
  "atk-s0514a3:3188": "“Evaṃ kho yātaṃ anuyāyi hoti,",
  "atk-s0514a3:3189": "Allañca pāṇiṃ dahate punevaṃ;",
  "atk-s0514a3:3190": "Asatī ca sā so pana mittadubbho,",
  "atk-s0514a3:3191": "So dhammiko hohi jahassu adhamma”nti.",
  "atk-s0514a3:3192_0": "Tattha asanthutanti ekāhadvīhampi ekato avutthapubbaṃ. Yo āsanenāpīti yo evarūpaṃ",
  "atk-s0514a3:3192_1": "puggalaṃ āsanamattenapi nimantayeyya, pageva annapānādīhi. Tassevāti tassa pubbakārissa",
  "atk-s0514a3:3192_2": "atthaṃ puriso karoteva. Yātānuyāyīti pubbakāritāya yātassa puggalassa anuyāyī. Paṭhamaṃ",
  "atk-s0514a3:3192_3": "karonto hi yāyī nāma, pacchā karonto anuyāyī nāmāti evaṃ paṇḍitā kathenti. Ayaṃ devarāja,",
  "atk-s0514a3:3192_4": "paṭhamo sādhunaradhammo. Adubbhapāṇinti adubbhakaṃ attano bhuñjanahatthameva dahanto",
  "atk-s0514a3:3192_5": "hi mittadubbhī nāma hoti. Iti allahatthassa ajjhāpanaṃ nāma ayaṃ dutiyo sādhunaradhammo.",
  "atk-s0514a3:3192_6": "Na tassāti tassa sākhaṃ vā pattaṃ vā na bhañjeyya. Kiṃkāraṇā? Mittadubbho hi pāpako.",
  "atk-s0514a3:3192_7": "Iti paribhuttacchāyassa acetanassa rukkhassapi pāpaṃ karonto mittadubbhī nāma hoti,",
  "atk-s0514a3:3192_8": "kimaṅgaṃ pana manussabhūtassāti. Evaṃ mittesu adubbhanaṃ nāma ayaṃ tatiyo sādhunaradhammo.",
  "atk-s0514a3:3192_9": "Dajjitthiyāti dadeyya itthiyā. Sammatāyāti “ahameva tassā piyo, na añño, maññeva",
  "atk-s0514a3:3192_10": "sā icchatī”ti evaṃ suṭṭhu matāya. Laddhā khaṇanti aticārassa okāsaṃ labhitvā. Asatīnanti",
  "atk-s0514a3:3192_11": "asaddhammasamannāgatānaṃ itthīnaṃ. Iti mātugāmaṃ nissāya pāpassa akaraṇaṃ nāma ayaṃ",
  "atk-s0514a3:3192_12": "catuttho sādhunaradhammo. So dhammiko hohīti devarāja, so tvaṃ imehi catūhi sādhunaradhammehi yutto hohīti.",
  "atk-s0514a3:3193": "Evaṃ mahāsatto yakkhassa cattāro sādhunaradhamme buddhalīlāya kathesi.",
  "atk-s0514a3:3194": "Sādhunaradhammakaṇḍaṃ niṭṭhitaṃ.",
  "atk-s0514a3:3195": "Kāḷāgirikaṇḍaṃ",
  "atk-s0514a3:3196_0": "Te dhamme suṇantoyeva puṇṇako sallakkhesi “catūsupi ṭhānesu paṇḍito attano jīvitameva",
  "atk-s0514a3:3196_1": "yācati, ayaṃ kho mayhaṃ pubbe asanthutasseva sakkāramakāsi, ahamassa nivesane tīhaṃ",
  "atk-s0514a3:3196_2": "mahantaṃ yasaṃ anubhavanto vasiṃ, ahañcimaṃ pāpakammaṃ karonto mātugāmaṃ nissāya",
  "atk-s0514a3:3196_3": "karomi, sabbathāpi ahameva mittadubbhī. Sace paṇḍitaṃ aparajjhāmi, na sādhunaradhamme",
  "atk-s0514a3:3196_4": "vattissāmi nāma, tasmā kiṃ me nāgamāṇavikāya, indapatthanagaravāsīnaṃ assumukhāni",
  "atk-s0514a3:3196_5": "hāsento imaṃ vegena tattha netvā dhammasabhāyaṃ otāressāmī”ti cintetvā gāthamāha –",
  "atk-s0514a3:3197": "1572.",
  "atk-s0514a3:3198": "“Avasiṃ ahaṃ tuyha tīhaṃ agāre, annena pānena upaṭṭhitosmi;",
  "atk-s0514a3:3199": "Mitto mamāsī visajjāmahaṃ taṃ, kāmaṃ gharaṃ uttamapañña gaccha.",
  "atk-s0514a3:3200": "1573.",
  "atk-s0514a3:3201": "Api hāyatu nāgakulā attho, alampi me nāgakaññāya hotu;",
  "atk-s0514a3:3202": "So tvaṃ sakeneva subhāsitena, muttosi me ajja vadhāya paññā”ti.",
  "atk-s0514a3:3203": "Tattha upaṭṭhitosmīti tayā upaṭṭhitosmi. Visajjāmahaṃ tanti vissajjemi ahaṃ taṃ. Kāmanti ekaṃsena. Vadhāyāti vadhato. Paññāti paññavanta.",
  "atk-s0514a3:3204": "Atha naṃ mahāsatto “māṇava, tvaṃ tāva maṃ attano gharaṃ mā pesehi, nāgabhavanameva maṃ nehī”ti vadanto gāthamāha –",
  "atk-s0514a3:3205": "1574.",
  "atk-s0514a3:3206": "“Handa tuvaṃ yakkha mamampi nehi, sasuraṃ te atthaṃ mayi carassu;",
  "atk-s0514a3:3207": "Mayañca nāgādhipatiṃ vimānaṃ, dakkhemu nāgassa adiṭṭhapubba”nti.",
  "atk-s0514a3:3208_0": "Tattha handāti vavassaggatthe nipāto. Sasuraṃ te atthaṃ mayi carassūti tava sasurassa",
  "atk-s0514a3:3208_1": "santakaṃ atthaṃ mayi cara mā nāsehi. Nāgādhipatiṃ vimānanti ahampi nāgādhipatiñca",
  "atk-s0514a3:3208_2": "vimānañcassa adiṭṭhapubbaṃ passeyyaṃ.",
  "atk-s0514a3:3209": "Taṃ sutvā puṇṇako āha –",
  "atk-s0514a3:3210": "1575.",
  "atk-s0514a3:3211": "“Yaṃ ve narassa ahitāya assa, na taṃ pañño arahati dassanāya;",
  "atk-s0514a3:3212": "Atha kena vaṇṇena amittagāmaṃ, tuvamicchasi uttamapañña gantu”nti.",
  "atk-s0514a3:3213": "Tattha amittagāmanti amittassa vasanaṭṭhānaṃ, amittasamāgamanti attho.",
  "atk-s0514a3:3214": "Atha naṃ mahāsatto āha –",
  "atk-s0514a3:3215": "1576.",
  "atk-s0514a3:3216": "“Addhā pajānāmi ahampi etaṃ, na taṃ pañño arahati dassanāya;",
  "atk-s0514a3:3217": "Pāpañca me natthi kataṃ kuhiñci, tasmā na saṅke maraṇāgamāyā”ti.",
  "atk-s0514a3:3218": "Tattha maraṇāgamāyāti maraṇassa āgamāya.",
  "atk-s0514a3:3219_0": "Apica, devarāja, tādiso yakkho kakkhaḷo mayā dhammakathāya palobhetvā mudukato, idāneva",
  "atk-s0514a3:3219_1": "maṃ “alaṃ me nāgamāṇavikāya, attano gharaṃ yāhī”ti vadesi, nāgarājassa mudukaraṇaṃ",
  "atk-s0514a3:3219_2": "mama bhāro, nehiyeva maṃ tatthāti. Tassa taṃ vacanaṃ sutvā puṇṇako “sādhū”ti sampaṭicchitvā tuṭṭhacitto āha –",
  "atk-s0514a3:3220": "1577.",
  "atk-s0514a3:3221": "“Handa ca ṭhānaṃ atulānubhāvaṃ, mayā saha dakkhasi ehi katte;",
  "atk-s0514a3:3222": "Yatthacchati naccagītehi nāgo, rājā yathā vessavaṇo naḷiññaṃ.",
  "atk-s0514a3:3223": "1578.",
  "atk-s0514a3:3224": "“Naṃ nāgakaññā caritaṃ gaṇena, nikīḷitaṃ niccamaho ca rattiṃ;",
  "atk-s0514a3:3225": "Pahūtamālyaṃ bahupupphachannaṃ, obhāsatī vijjurivantalikkhe.",
  "atk-s0514a3:3226": "1579.",
  "atk-s0514a3:3227": "“Annena pānena upetarūpaṃ, naccehi gītehi ca vāditehi;",
  "atk-s0514a3:3228": "Paripūraṃ kaññāhi alaṅkatāhi, upasobhati vatthapilandhanenā”ti.",
  "atk-s0514a3:3229_0": "Tattha handa cāti nipātamattameva. Ṭhānanti nāgarājassa vasanaṭṭhānaṃ. Naḷiññanti",
  "atk-s0514a3:3229_1": "naḷiniyaṃ nāma rājadhāniyaṃ. Caritaṃ gaṇenāti taṃ nāgakaññānaṃ gaṇena caritaṃ. Nikīḷitanti",
  "atk-s0514a3:3229_2": "niccaṃ aho ca rattiñca nāgakaññāhi kīḷitānukīḷitaṃ.",
  "atk-s0514a3:3230": "Evañca pana vatvā puṇṇako mahāsattaṃ assapiṭṭhaṃ āropetvā tattha nesi. Tamatthaṃ pakāsento satthā āha –",
  "atk-s0514a3:3231": "1580.",
  "atk-s0514a3:3232": "“So puṇṇako kurūnaṃ kattuseṭṭhaṃ, nisīdayī pacchato āsanasmiṃ;",
  "atk-s0514a3:3233": "Ādāya kattāramanomapaññaṃ, upānayī bhavanaṃ nāgarañño.",
  "atk-s0514a3:3234": "1581.",
  "atk-s0514a3:3235": "“Patvāna ṭhānaṃ atulānubhāvaṃ, aṭṭhāsi kattā pacchato puṇṇakassa;",
  "atk-s0514a3:3236": "Sāmaggipekkhamāno nāgarājā, pubbeva jāmātaramajjhabhāsathā”ti.",
  "atk-s0514a3:3237_0": "Tattha so puṇṇakoti bhikkhave, so evaṃ nāgabhavanaṃ vaṇṇetvā paṇḍitaṃ attano ājaññaṃ",
  "atk-s0514a3:3237_1": "āropetvā nāgabhavanaṃ nesi. Ṭhānanti nāgarājassa vasanaṭṭhānaṃ. Pacchato puṇṇakassāti",
  "atk-s0514a3:3237_2": "puṇṇakassa kira etadahosi “sace nāgarājā paṇḍitaṃ disvā muducitto bhavissati, iccetaṃ",
  "atk-s0514a3:3237_3": "kusalaṃ. No ce, tassa taṃ apassantasseva sindhavaṃ āropetvā ādāya gamissāmī”ti. Atha",
  "atk-s0514a3:3237_4": "naṃ pacchato ṭhapesi. Tena vuttaṃ “pacchato puṇṇakassā”ti. Sāmaggipekkhamānoti sāmaggiṃ",
  "atk-s0514a3:3237_5": "apekkhamāno. “Sāmaṃ apekkhī”tipi pāṭho, attano jāmātaraṃ passitvā paṭhamataraṃ sayameva",
  "atk-s0514a3:3237_6": "ajjhabhāsathāti attho.",
  "atk-s0514a3:3238": "Nāgarājā āha –",
  "atk-s0514a3:3239": "1582.",
  "atk-s0514a3:3240": "“Yannu tuvaṃ agamā maccalokaṃ, anvesamāno hadayaṃ paṇḍitassa;",
  "atk-s0514a3:3241": "Kacci samiddhena idhānupatto, ādāya kattāramanomapañña”nti.",
  "atk-s0514a3:3242": "Tattha kacci samiddhenāti kacci te manorathena samiddhena nipphannena idhāgatosīti pucchati.",
  "atk-s0514a3:3243": "Puṇṇako āha –",
  "atk-s0514a3:3244": "1583.",
  "atk-s0514a3:3245": "“Ayañhi so āgato yaṃ tvamicchasi, dhammena laddho mama dhammapālo;",
  "atk-s0514a3:3246": "Taṃ passatha sammukhā bhāsamānaṃ, sukho have sappurisehi saṅgamo”ti.",
  "atk-s0514a3:3247_0": "Tattha yaṃ tvamicchasīti yaṃ tvaṃ icchasi. “Yantu micchasī”tipi pāṭho. Sammukhā bhāsamānanti",
  "atk-s0514a3:3247_1": "taṃ lokasakkataṃ dhammapālaṃ idāni madhurena sarena dhammaṃ bhāsamānaṃ sammukhāva",
  "atk-s0514a3:3247_2": "passatha, sappurisehi ekaṭṭhāne samāgamo hi nāma sukho hotīti.",
  "atk-s0514a3:3248": "Kāḷāgirikaṇḍaṃ niṭṭhitaṃ.",
  "atk-s0514a3:3249": "Tato nāgarājā mahāsattaṃ disvā gāthamāha –",
  "atk-s0514a3:3250": "1584.",
  "atk-s0514a3:3251": "“Adiṭṭhapubbaṃ disvāna, macco maccubhayaṭṭito;",
  "atk-s0514a3:3252": "Byamhito nābhivādesi, nayidaṃ paññavatāmivā”ti.",
  "atk-s0514a3:3253_0": "Tattha byamhitoti bhīto. Idaṃ vuttaṃ hoti – paṇḍita, tvaṃ adiṭṭhapubbaṃ nāgabhavanaṃ",
  "atk-s0514a3:3253_1": "disvā maraṇabhayena aṭṭito bhīto hutvā yaṃ maṃ nābhivādesi, idaṃ kāraṇaṃ paññavantānaṃ na hotīti.",
  "atk-s0514a3:3254_0": "Evaṃ vandanaṃ paccāsīsantaṃ nāgarājānaṃ mahāsatto “na tvaṃ mayā vanditabbo”ti avatvāva",
  "atk-s0514a3:3254_1": "attano ñāṇavantatāya upāyakosallena “ahaṃ vajjhappattabhāvena naṃ taṃ vandāmī”ti",
  "atk-s0514a3:3254_2": "vadanto gāthādvayamāha –",
  "atk-s0514a3:3255": "1585.",
  "atk-s0514a3:3256": "“Na camhi byamhito nāga, na ca maccubhayaṭṭito;",
  "atk-s0514a3:3257": "Na vajjho abhivādeyya, vajjhaṃ vā nābhivādaye.",
  "atk-s0514a3:3258": "1586.",
  "atk-s0514a3:3259": "“Kathaṃ no abhivādeyya, abhivādāpayetha ve;",
  "atk-s0514a3:3260": "Yaṃ naro hantumiccheyya, taṃ kammaṃ nupapajjatī”ti.",
  "atk-s0514a3:3261_0": "Tassattho – nevāhaṃ, nāgarāja, adiṭṭhapubbaṃ nāgabhavanaṃ disvā bhīto, na maraṇabhayaṭṭito.",
  "atk-s0514a3:3261_1": "Mādisassa hi maraṇabhayaṃ nāma natthi, vajjho pana abhivādetuṃ, vajjhaṃ vā avajjhopi",
  "atk-s0514a3:3261_2": "abhivādāpetuṃ na labhati. Yañhi naro hantumiccheyya, so taṃ kathaṃ nu abhivādeyya,",
  "atk-s0514a3:3261_3": "kathaṃ vā tena attānaṃ abhivādāpayetha ve. Tassa hi taṃ kammaṃ na upapajjati. Tvañca",
  "atk-s0514a3:3261_4": "kira maṃ mārāpetuṃ imaṃ āṇāpesi, kathāhaṃ taṃ vandādhīti.",
  "atk-s0514a3:3262": "Taṃ sutvā nāgarājā mahāsattassa thutiṃ karonto dve gāthā abhāsi –",
  "atk-s0514a3:3263": "1587.",
  "atk-s0514a3:3264": "“Evametaṃ yathā brūsi, saccaṃ bhāsasi paṇḍita;",
  "atk-s0514a3:3265": "Na vajjho abhivādeyya, vajjhaṃ vā nābhivādaye.",
  "atk-s0514a3:3266": "1588.",
  "atk-s0514a3:3267": "Kathaṃ no abhivādeyya, abhivādāpayetha ve;",
  "atk-s0514a3:3268": "Yaṃ naro hantumiccheyya, taṃ kammaṃ nupapajjatī”ti.",
  "atk-s0514a3:3269": "Idāni mahāsatto nāgarājena saddhiṃ paṭisanthāraṃ karonto āha –",
  "atk-s0514a3:3270": "1589.",
  "atk-s0514a3:3271": "“Asassataṃ sassataṃ nu tavayidaṃ, iddhī jutī balavīriyūpapatti;",
  "atk-s0514a3:3272": "Pucchāmi taṃ nāgarājetamatthaṃ, kathaṃ nu te laddhamidaṃ vimānaṃ.",
  "atk-s0514a3:3273": "1590.",
  "atk-s0514a3:3274": "“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;",
  "atk-s0514a3:3275": "Akkhāhi me nāgarājetamatthaṃ, yatheva te laddhamidaṃ vimāna”nti.",
  "atk-s0514a3:3276_0": "Tattha tavayidanti idaṃ tava yasajātaṃ, vimānaṃ vā asassataṃ sassatasadisaṃ, “mā",
  "atk-s0514a3:3276_1": "kho yasaṃ nissāya pāpamakāsī”ti iminā padena attano jīvitaṃ yācati. Iddhīti nāgaiddhi",
  "atk-s0514a3:3276_2": "ca nāgajuti ca kāyabalañca cetasikavīriyañca nāgabhavane upapatti ca yañca te idaṃ",
  "atk-s0514a3:3276_3": "vimānaṃ, pucchāmi taṃ nāgarāja, etamatthaṃ, kathaṃ nu te idaṃ sabbaṃ laddhanti. Adhiccaladdhanti",
  "atk-s0514a3:3276_4": "kiṃ nu tayā idaṃ vimānaṃ evaṃ sampannaṃ adhicca akāraṇena laddhaṃ, udāhu utupariṇāmajaṃ",
  "atk-s0514a3:3276_5": "te idaṃ, udāhu sayaṃ sahattheneva kataṃ, udāhu devehi te dinnaṃ, yatheva te idaṃ",
  "atk-s0514a3:3276_6": "laddhaṃ, etaṃ me atthaṃ akkhāhīti.",
  "atk-s0514a3:3277": "Taṃ sutvā nāgarājā āha –",
  "atk-s0514a3:3278": "1591.",
  "atk-s0514a3:3279": "“Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;",
  "atk-s0514a3:3280": "Sakehi kammehi apāpakehi, puññehi me laddhamidaṃ vimāna”nti.",
  "atk-s0514a3:3281": "Tattha apāpakehīti alāmakehi.",
  "atk-s0514a3:3282": "Tato mahāsatto āha –",
  "atk-s0514a3:3283": "1592.",
  "atk-s0514a3:3284": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0514a3:3285": "Iddhī jutī balavīriyūpapatti, idañca te nāga mahāvimāna”nti.",
  "atk-s0514a3:3286": "Tattha kiṃ te vatanti nāgarāja, purimabhave tava kiṃ vataṃ ahosi, ko pana brahmacariyavāso, katarassa sucaritassevesa iddhiādiko vipākoti.",
  "atk-s0514a3:3287": "Taṃ sutvā nāgarājā āha –",
  "atk-s0514a3:3288": "1593.",
  "atk-s0514a3:3289": "“Ahañca bhariyā ca manussaloke, saddhā ubho dānapatī ahumhā;",
  "atk-s0514a3:3290": "Opānabhūtaṃ me gharaṃ tadāsi, santappitā samaṇabrāhmaṇā ca.",
  "atk-s0514a3:3291": "1594.",
  "atk-s0514a3:3292": "“Mālañca gandhañca vilepanañca, padīpiyaṃ seyyamupassayañca;",
  "atk-s0514a3:3293": "Acchādanaṃ sāyanamannapānaṃ, sakkacca dānāni adamha tattha.",
  "atk-s0514a3:3294": "1595.",
  "atk-s0514a3:3295": "“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0514a3:3296": "Iddhī jutī balavīriyūpapatti, idañca me dhīra mahāvimāna”nti.",
  "atk-s0514a3:3297_0": "Tattha manussaloketi aṅgaraṭṭhe kālacampānagare. Taṃ me vatanti taṃ sakkaccaṃ dinnadānameva",
  "atk-s0514a3:3297_1": "mayhaṃ vattasamādānañca brahmacariyañca ahosi, tasseva sucaritassa ayaṃ iddhādiko vipākoti.",
  "atk-s0514a3:3298": "Mahāsatto āha –",
  "atk-s0514a3:3299": "1596.",
  "atk-s0514a3:3300": "“Evaṃ ce te laddhamidaṃ vimānaṃ, jānāsi puññānaṃ phalūpapattiṃ;",
  "atk-s0514a3:3301": "Tasmā hi dhammaṃ cara appamatto, yathā vimānaṃ puna māvasesī”ti.",
  "atk-s0514a3:3302_0": "Tattha jānāsīti sace tayā dānānubhāvena taṃ laddhaṃ, evaṃ sante jānāsi nāma puññānaṃ",
  "atk-s0514a3:3302_1": "phalañca puññaphalena nibbattaṃ upapattiñca. Tasmā hīti yasmā puññehi tayā idaṃ laddhaṃ,",
  "atk-s0514a3:3302_2": "tasmā. Puna māvasesīti punapi yathā imaṃ nāgabhavanaṃ ajjhāvasasi, evaṃ dhammaṃ cara.",
  "atk-s0514a3:3303": "Taṃ sutvā nāgarājā āha –",
  "atk-s0514a3:3304": "1597.",
  "atk-s0514a3:3305": "“Nayidha santi samaṇabrāhmaṇā ca, yesannapānāni dademu katte;",
  "atk-s0514a3:3306": "Akkhāhi me pucchito etamatthaṃ, yathā vimānaṃ puna māvasemā”ti.",
  "atk-s0514a3:3307": "Mahāsatto āha –",
  "atk-s0514a3:3308": "1598.",
  "atk-s0514a3:3309": "“Bhogī hi te santi idhūpapannā, puttā ca dārā anujīvino ca;",
  "atk-s0514a3:3310": "Tesu tuvaṃ vacasā kammunā ca, asampaduṭṭho ca bhavāhi niccaṃ.",
  "atk-s0514a3:3311": "1599.",
  "atk-s0514a3:3312": "“Evaṃ tuvaṃ nāga asampadosaṃ, anupālaya vacasā kammunā ca;",
  "atk-s0514a3:3313": "Ṭhatvā idha yāvatāyukaṃ vimāne, uddhaṃ ito gacchasi devaloka”nti.",
  "atk-s0514a3:3314_0": "Tattha bhogīti bhogino, nāgāti attho. Tesūti tesu puttadārādīsu bhogīsu vācāya kammena",
  "atk-s0514a3:3314_1": "ca niccaṃ asampaduṭṭho bhava. Anupālayāti evaṃ puttādīsu ceva sesasattesu ca mettacittasaṅkhātaṃ",
  "atk-s0514a3:3314_2": "asampadosaṃ anurakkha. Uddhaṃ itoti ito nāgabhavanato cuto uparidevalokaṃ gamissati.",
  "atk-s0514a3:3314_3": "Mettacittañhi dānato atirekataraṃ puññanti.",
  "atk-s0514a3:3315_0": "Tato nāgarājā mahāsattassa dhammakathaṃ sutvā “na sakkā paṇḍitena bahi papañcaṃ kātuṃ,",
  "atk-s0514a3:3315_1": "vimalāya dassetvā subhāsitaṃ sāvetvā dohaḷaṃ paṭippassambhetvā dhanañcayarājānaṃ",
  "atk-s0514a3:3315_2": "hāsento paṇḍitaṃ pesetuṃ vaṭṭatī”ti cintetvā gāthamāha –",
  "atk-s0514a3:3316": "1600.",
  "atk-s0514a3:3317": "“Addhā hi so socati rājaseṭṭho, tayā vinā yassa tuvaṃ sajibbo;",
  "atk-s0514a3:3318": "Dukkhūpanītopi tayā samecca, vindeyya poso sukhamāturopī”ti.",
  "atk-s0514a3:3319": "Tattha sajibboti sajīvo amacco. Sameccāti tayā saha samāgantvā. Āturopīti bāḷhagilānopi samāno.",
  "atk-s0514a3:3320": "Taṃ sutvā mahāsatto nāgarājassa thutiṃ karonto itaraṃ gāthamāha –",
  "atk-s0514a3:3321": "1601.",
  "atk-s0514a3:3322": "“Addhā sataṃ bhāsasi nāga dhammaṃ, anuttaraṃ atthapadaṃ suciṇṇaṃ;",
  "atk-s0514a3:3323": "Etādisiyāsu hi āpadāsu, paññāyate mādisānaṃ viseso”ti.",
  "atk-s0514a3:3324_0": "Tattha addhā satanti ekaṃsena santānaṃ paṇḍitānaṃ dhammaṃ bhāsasi. Atthapadanti hitakoṭṭhāsaṃ.",
  "atk-s0514a3:3324_1": "Etādisiyāsūti evarūpāsu āpadāsu etādise bhaye upaṭṭhite mādisānaṃ paññavantānaṃ viseso paññāyati.",
  "atk-s0514a3:3325": "Taṃ sutvā nāgarājā atirekataraṃ tuṭṭho tameva pucchanto gāthamāha –",
  "atk-s0514a3:3326": "1602.",
  "atk-s0514a3:3327": "“Akkhāhi no tāyaṃ mudhā nu laddho, akkhehi no tāyaṃ ajesi jūte;",
  "atk-s0514a3:3328": "Dhammena laddho iti tāyamāha, kathaṃ nu tvaṃ hatthamimassa māgato”ti.",
  "atk-s0514a3:3329_0": "Tattha akkhāhi noti ācikkha amhākaṃ. Tāyanti taṃ ayaṃ. Mudhā nu laddhoti kiṃ nu kho",
  "atk-s0514a3:3329_1": "mudhā amūlakeneva labhi, udāhu jūte ajesi. Iti tāyamāhāti ayaṃ puṇṇako “dhammena",
  "atk-s0514a3:3329_2": "me paṇḍito laddho”ti vadati. Kathaṃ nu tvaṃ hatthamimassa māgatoti tvaṃ kathaṃ imassa hatthaṃ āgatosi.",
  "atk-s0514a3:3330": "Mahāsatto āha –",
  "atk-s0514a3:3331": "1603.",
  "atk-s0514a3:3332": "“Yo missaro tattha ahosi rājā, tamāyamakkhehi ajesi jūte;",
  "atk-s0514a3:3333": "So maṃ jito rājā imassadāsi, dhammena laddhosmi asāhasenā”ti.",
  "atk-s0514a3:3334": "Tattha yo missaroti yo maṃ issaro. Imassadāsīti imassa puṇṇakassa adāsi.",
  "atk-s0514a3:3335": "Taṃ sutvā nāgarājā tuṭṭho ahosi. Tamatthaṃ pakāsento satthā āha –",
  "atk-s0514a3:3336": "1604.",
  "atk-s0514a3:3337": "“Mahorago attamano udaggo, sutvāna dhīrassa subhāsitāni;",
  "atk-s0514a3:3338": "Hatthe gahetvāna anomapaññaṃ, pāvekkhi bhariyāya tadā sakāse.",
  "atk-s0514a3:3339": "1605.",
  "atk-s0514a3:3340": "“Yena tvaṃ vimale paṇḍu, yena bhattaṃ na ruccati;",
  "atk-s0514a3:3341": "Na ca metādiso vaṇṇo, ayameso tamonudo.",
  "atk-s0514a3:3342": "1606.",
  "atk-s0514a3:3343": "“Yassa te hadayenattho, āgatāyaṃ pabhaṅkaro;",
  "atk-s0514a3:3344": "Tassa vākyaṃ nisāmehi, dullabhaṃ dassanaṃ punā”ti.",
  "atk-s0514a3:3345_0": "Tattha pāvekkhīti paviṭṭho. Yenāti bhadde vimale, yena kāraṇena tvaṃ paṇḍu ceva,",
  "atk-s0514a3:3345_1": "na ca te bhattaṃ ruccati. Na ca metādiso vaṇṇoti pathavitale vā devaloke vā na ca",
  "atk-s0514a3:3345_2": "tādiso vaṇṇo aññassa kassaci atthi, yādiso etassa guṇavaṇṇo patthaṭo. Ayameso tamonudoti",
  "atk-s0514a3:3345_3": "yaṃ nissāya tava dohaḷo uppanno, ayameva so sabbalokassa tamonudo. Punāti puna etassa",
  "atk-s0514a3:3345_4": "dassanaṃ nāma dullabhanti vadati.",
  "atk-s0514a3:3346": "Vimalāpi taṃ disvā paṭisanthāraṃ akāsi. Tamatthaṃ pakāsento satthā āha –",
  "atk-s0514a3:3347": "1607.",
  "atk-s0514a3:3348": "“Disvāna taṃ vimalā bhūripaññaṃ, dasaṅgulī añjaliṃ paggahetvā;",
  "atk-s0514a3:3349": "Haṭṭhena bhāvena patītarūpā, iccabravi kurūnaṃ kattuseṭṭha”nti.",
  "atk-s0514a3:3350": "Tattha haṭṭhena bhāvenāti pahaṭṭhena cittena. Patītarūpāti somanassajātā.",
  "atk-s0514a3:3351": "Ito paraṃ vimalāya ca mahāsattassa ca vacanappaṭivacanagāthā –",
  "atk-s0514a3:3352": "1608.",
  "atk-s0514a3:3353": "“Adiṭṭhapubbaṃ disvāna, macco maccubhayaṭṭito;",
  "atk-s0514a3:3354": "Byamhito nābhivādesi, nayidaṃ paññavatāmiva.",
  "atk-s0514a3:3355": "1609.",
  "atk-s0514a3:3356": "“Na camhi byamhito nāgi, na ca maccubhayaṭṭito;",
  "atk-s0514a3:3357": "Na vajjho abhivādeyya, vajjhaṃ vā nābhivādaye.",
  "atk-s0514a3:3358": "1610.",
  "atk-s0514a3:3359": "“Kathaṃ no abhivādeyya, abhivādāpayetha ve;",
  "atk-s0514a3:3360": "Yaṃ naro hantumiccheyya, taṃ kammaṃ nupapajjati.",
  "atk-s0514a3:3361": "1611.",
  "atk-s0514a3:3362": "“Evametaṃ yathā brūsi, saccaṃ bhāsasi paṇḍita;",
  "atk-s0514a3:3363": "Na vajjho abhivādeyya, vajjhaṃ vā nābhivādaye.",
  "atk-s0514a3:3364": "1612.",
  "atk-s0514a3:3365": "“Kathaṃ no abhivādeyya, abhivādāpayetha ve;",
  "atk-s0514a3:3366": "Yaṃ naro hantumiccheyya, taṃ kammaṃ nupapajjati.",
  "atk-s0514a3:3367": "1613.",
  "atk-s0514a3:3368": "“Asassataṃ sassataṃ nu tavayidaṃ, iddhī jutī balavīriyūpapatti;",
  "atk-s0514a3:3369": "Pucchāmi taṃ nāgakaññetamatthaṃ, kathaṃ nu te laddhamidaṃ vimānaṃ.",
  "atk-s0514a3:3370": "1614.",
  "atk-s0514a3:3371": "“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;",
  "atk-s0514a3:3372": "Akkhāhi me nāgakaññetamatthaṃ, yatheva te laddhamidaṃ vimānaṃ.",
  "atk-s0514a3:3373": "1615.",
  "atk-s0514a3:3374": "“Nādhiccaladdhaṃ na pariṇāmajaṃ me, na sayaṃkathaṃ nāpi devehi dinnaṃ;",
  "atk-s0514a3:3375": "Sakehi kammehi apāpakehi, puññehi me laddhamidaṃ vimānaṃ.",
  "atk-s0514a3:3376": "1616.",
  "atk-s0514a3:3377": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0514a3:3378": "Iddhī jutī balavīriyūpapatti, idañca te nāgi mahāvimānaṃ.",
  "atk-s0514a3:3379": "1617.",
  "atk-s0514a3:3380": "“Ahañca kho sāmiko cāpi mayhaṃ, saddhā ubho dānapatī ahumhā;",
  "atk-s0514a3:3381": "Opānabhūtaṃ me gharaṃ tadāsi, santappitā samaṇabrāhmaṇā ca.",
  "atk-s0514a3:3382": "1618.",
  "atk-s0514a3:3383": "“Mālañca gandhañca vilepanañca, padīpiyaṃ seyyamupassayañca;",
  "atk-s0514a3:3384": "Acchādanaṃ sāyanamannapānaṃ, sakkacca dānāni adamha tattha.",
  "atk-s0514a3:3385": "1619.",
  "atk-s0514a3:3386": "“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0514a3:3387": "Iddhī jutī balavīriyūpapatti, idañca me dhīra mahāvimānaṃ.",
  "atk-s0514a3:3388": "1620.",
  "atk-s0514a3:3389": "“Evaṃ ce te laddhamidaṃ vimānaṃ, jānāsi puññānaṃ phalūpapattiṃ;",
  "atk-s0514a3:3390": "Tasmā hi dhammaṃ cara appamattā, yathā vimānaṃ puna māvasesi.",
  "atk-s0514a3:3391": "1621.",
  "atk-s0514a3:3392": "“Nayidha santi samaṇabrāhmaṇā ca, yesannapānāni dademu katte;",
  "atk-s0514a3:3393": "Akkhāhi me pucchito etamatthaṃ, yathā vimānaṃ puna māvasema.",
  "atk-s0514a3:3394": "1622.",
  "atk-s0514a3:3395": "“Bhogī hi te santi idhūpapannā, puttā ca dārā anujīvino ca;",
  "atk-s0514a3:3396": "Tesu tuvaṃ vacasā kammunā ca, asampaduṭṭhā ca bhavāhi niccaṃ.",
  "atk-s0514a3:3397": "1623.",
  "atk-s0514a3:3398": "“Evaṃ tuvaṃ nāgi asampadosaṃ, anupālaya vacasā kammunā ca;",
  "atk-s0514a3:3399": "Ṭhatvā idha yāvatāyukaṃ vimāne, uddhaṃ ito gacchasi devalokaṃ.",
  "atk-s0514a3:3400": "1624.",
  "atk-s0514a3:3401": "“Addhā hi so socati rājaseṭṭho, tayā vinā yassa tuvaṃ sajibbo;",
  "atk-s0514a3:3402": "Dukkhūpanītopi tayā samecca, vindeyya poso sukhamāturopi.",
  "atk-s0514a3:3403": "1625.",
  "atk-s0514a3:3404": "“Addhā sataṃ bhāsasi nāgi dhammaṃ, anuttaraṃ atthapadaṃ suciṇṇaṃ;",
  "atk-s0514a3:3405": "Etādisiyāsu hi āpadāsu, paññāyate mādisānaṃ viseso.",
  "atk-s0514a3:3406": "1626.",
  "atk-s0514a3:3407": "“Akkhāhi no tāyaṃ mudhā nu laddho, akkhehi no tāyaṃ ajesi jūte;",
  "atk-s0514a3:3408": "Dhammena laddho iti tāyamāha, kathaṃ nu tvaṃ hatthamimassa māgato.",
  "atk-s0514a3:3409": "1627.",
  "atk-s0514a3:3410": "“Yo missaro tattha ahosi rājā, tamāyamakkhehi ajesi jūte;",
  "atk-s0514a3:3411": "So maṃ jito rājā imassadāsi, dhammena laddhosmi asāhasenā”ti.",
  "atk-s0514a3:3412": "Imāsaṃ gāthānaṃ attho heṭṭhā vuttanayeneva veditabbo.",
  "atk-s0514a3:3413_0": "Mahāsattassa vacanaṃ sutvā atirekataraṃ tuṭṭhā vimalā mahāsattaṃ gahetvā sahassagandhodakaghaṭehi",
  "atk-s0514a3:3413_1": "nhāpetvā nhānakāle mahāsattassa dibbadussadibbagandhamālādīni datvā alaṅkatappaṭiyattakāle",
  "atk-s0514a3:3413_2": "dibbabhojanaṃ bhojesi. Mahāsatto bhuttabhojano alaṅkatāsanaṃ paññāpetvā alaṅkatadhammāsane",
  "atk-s0514a3:3413_3": "nisīditvā buddhalīlāya dhammaṃ desesi. Tamatthaṃ pakāsento satthā āha –",
  "atk-s0514a3:3414": "1628.",
  "atk-s0514a3:3415": "“Yatheva varuṇo nāgo, pañhaṃ pucchittha paṇḍitaṃ;",
  "atk-s0514a3:3416": "Tatheva nāgakaññāpi, pañhaṃ pucchittha paṇḍitaṃ.",
  "atk-s0514a3:3417": "1629.",
  "atk-s0514a3:3418": "“Yatheva varuṇaṃ nāgaṃ, dhīro tosesi pucchito;",
  "atk-s0514a3:3419": "Tatheva nāgakaññampi, dhīro tosesi pucchito.",
  "atk-s0514a3:3420": "1630.",
  "atk-s0514a3:3421": "“Ubhopi te attamane viditvā, mahoragaṃ nāgakaññañca dhīro;",
  "atk-s0514a3:3422": "Achambhī abhīto alomahaṭṭho, iccabravi varuṇaṃ nāgarājānaṃ.",
  "atk-s0514a3:3423": "1631.",
  "atk-s0514a3:3424": "“Mā rodhayi nāga āyāhamasmi, yena tavattho idaṃ sarīraṃ;",
  "atk-s0514a3:3425": "Hadayena maṃsena karohi kiccaṃ, sayaṃ karissāmi yathāmati te”ti.",
  "atk-s0514a3:3426_0": "Tattha achambhīti nikkampo. Alomahaṭṭhoti bhayena ahaṭṭhalomo. Iccabravīti vīmaṃsanavasena",
  "atk-s0514a3:3426_1": "iti abravi. Mā rodhayīti “mittadubbhikammaṃ karomī”ti mā bhāyi, “kathaṃ nu kho imaṃ",
  "atk-s0514a3:3426_2": "idāni māressāmī”ti vā mā cintayi. Nāgāti varuṇaṃ ālapati. Āyāhamasmīti āyo ahaṃ asmi,",
  "atk-s0514a3:3426_3": "ayameva vā pāṭho. Sayaṃ karissāmīti sace tvaṃ “imassa santike idāni dhammo me suto”ti",
  "atk-s0514a3:3426_4": "maṃ māretuṃ na visahasi, ahameva yathā tava ajjhāsayo, tathā sayaṃ karissāmīti.",
  "atk-s0514a3:3427": "Nāgarājā āha –",
  "atk-s0514a3:3428": "1632.",
  "atk-s0514a3:3429": "“Paññā have hadayaṃ paṇḍitānaṃ, te tyamha paññāya mayaṃ sutuṭṭhā;",
  "atk-s0514a3:3430": "Anūnanāmo labhatajja dāraṃ, ajjeva taṃ kuruyo pāpayātū”ti.",
  "atk-s0514a3:3431_0": "Tattha te tyamhāti te mayaṃ tava paññāya sutuṭṭhā. Anūnanāmoti sampuṇṇanāmo puṇṇako",
  "atk-s0514a3:3431_1": "yakkhasenāpati. Labhatajja dāranti labhatu ajja dāraṃ, dadāmi assa dhītaraṃ irandhatiṃ.",
  "atk-s0514a3:3431_2": "Pāpayātūti ajjeva taṃ kururaṭṭhaṃ puṇṇako pāpetu.",
  "atk-s0514a3:3432": "Evañca pana vatvā varuṇo nāgarājā irandhatiṃ puṇṇakassa adāsi. So taṃ labhitvā tuṭṭhacitto mahāsattena saddhiṃ sallapi. Tamatthaṃ pakāsento satthā āha –",
  "atk-s0514a3:3433": "1633.",
  "atk-s0514a3:3434": "“Sa puṇṇako attamano udaggo, irandhatiṃ nāgakaññaṃ labhitvā;",
  "atk-s0514a3:3435": "Haṭṭhena bhāvena patītarūpo, iccabravi kurūnaṃ kattuseṭṭhaṃ.",
  "atk-s0514a3:3436": "1634.",
  "atk-s0514a3:3437": "“Bhariyāya maṃ tvaṃ akari samaṅgiṃ, ahañca te vidhura karomi kiccaṃ;",
  "atk-s0514a3:3438": "Idañca te maṇiratanaṃ dadāmi, ajjeva taṃ kuruyo pāpayāmī”ti.",
  "atk-s0514a3:3439_0": "Tattha maṇiratananti paṇḍita, ahaṃ tava guṇesu pasanno arahāmi tava anucchavikaṃ",
  "atk-s0514a3:3439_1": "kiccaṃ kātuṃ, tasmā imañca te cakkavattiparibhogaṃ maṇiratanaṃ demi, ajjeva taṃ indapatthaṃ pāpemīti.",
  "atk-s0514a3:3440": "Atha mahāsatto tassa thutiṃ karonto itaraṃ gāthamāha –",
  "atk-s0514a3:3441": "1635.",
  "atk-s0514a3:3442": "“Ajeyyamesā tava hotu metti, bhariyāya kaccāna piyāya saddhiṃ;",
  "atk-s0514a3:3443": "Ānandi vitto sumano patīto, datvā maṇiṃ mañca nayindapattha”nti.",
  "atk-s0514a3:3444": "Tattha ajeyyamesāti esā tava bhariyāya saddhiṃ piyasaṃvāsametti ajeyyā hotu. “Ānandi vitto”tiādīhi pītisamaṅgibhāvamevassa vadati. Nayindapatthanti naya indapatthaṃ.",
  "atk-s0514a3:3445": "Taṃ sutvā puṇṇako tathā akāsi. Tena vuttaṃ –",
  "atk-s0514a3:3446": "1636.",
  "atk-s0514a3:3447": "“Sa puṇṇako kurūnaṃ kattuseṭṭhaṃ, nisīdayī purato āsanasmiṃ;",
  "atk-s0514a3:3448": "Ādāya kattāramanomapaññaṃ, upānayī nagaraṃ indapatthaṃ.",
  "atk-s0514a3:3449": "1637.",
  "atk-s0514a3:3450": "“Mano manussassa yathāpi gacche, tatopissa khippataraṃ ahosi;",
  "atk-s0514a3:3451": "Sa puṇṇako kurūnaṃ kattuseṭṭhaṃ, upānayī nagaraṃ indapatthaṃ.",
  "atk-s0514a3:3452": "1638.",
  "atk-s0514a3:3453": "“Etindapatthaṃ nagaraṃ padissati, rammāni ca ambavanāni bhāgaso;",
  "atk-s0514a3:3454": "Ahañca bhariyāya samaṅgibhūto, tuvañca pattosi sakaṃ niketa”nti.",
  "atk-s0514a3:3455_0": "Tattha yathāpi gaccheti mano nāma kiñcāpi na gacchati, dūre ārammaṇaṃ gaṇhanto pana",
  "atk-s0514a3:3455_1": "gatoti vuccati, tasmā manassa ārammaṇaggahaṇatopi khippataraṃ tassa manomayasindhavassa",
  "atk-s0514a3:3455_2": "gamanaṃ ahosīti evamettha attho daṭṭhabbo. Etindapatthanti assapiṭṭhe nisinnoyevassa",
  "atk-s0514a3:3455_3": "dassento evamāha. Sakaṃ niketanti tvañca attano nivesanaṃ sampattoti āha.",
  "atk-s0514a3:3456_0": "Tasmiṃ pana divase paccūsakāle rājā supinaṃ addasa. Evarūpo supino ahosi – rañño",
  "atk-s0514a3:3456_1": "nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno",
  "atk-s0514a3:3456_2": "mahārukkho ṭhito. Mahājano tassa sakkāraṃ katvā añjaliṃ paggayha namassamāno aṭṭhāsi.",
  "atk-s0514a3:3456_3": "Atheko kaṇhapuriso pharuso rattasāṭakanivattho rattapupphakaṇṇadharo āvudhahattho",
  "atk-s0514a3:3456_4": "āgantvā mahājanassa paridevantasseva taṃ rukkhaṃ samūlaṃ chinditvā ākaḍḍhanto ādāya",
  "atk-s0514a3:3456_5": "gantvā puna taṃ āharitvā pakatiṭṭhāneyeva ṭhapetvā pakkāmīti. Rājā taṃ supinaṃ pariggaṇhanto",
  "atk-s0514a3:3456_6": "“mahārukkho viya na añño koci, vidhurapaṇḍito. Mahājanassa paridevantasseva taṃ samūlaṃ",
  "atk-s0514a3:3456_7": "chinditvā ādāya gatapuriso viya na añño koci, paṇḍitaṃ gahetvā gatamāṇavo. Puna taṃ",
  "atk-s0514a3:3456_8": "āharitvā pakatiṭṭhāneyeva ṭhapetvā gato viya so māṇavo puna taṃ paṇḍitaṃ ānetvā dhammasabhāya",
  "atk-s0514a3:3456_9": "dvāre ṭhapetvā pakkamissati. Addhā ajja mayaṃ paṇḍitaṃ passissāmā”ti sanniṭṭhānaṃ",
  "atk-s0514a3:3456_10": "katvā somanassapatto sakalanagaraṃ alaṅkārāpetvā dhammasabhaṃ sajjāpetvā alaṅkataratanamaṇḍape",
  "atk-s0514a3:3456_11": "dhammāsanaṃ paññāpetvā ekasatarājaamaccagaṇanagaravāsijānapadaparivuto “ajja tumhe",
  "atk-s0514a3:3456_12": "paṇḍitaṃ passissatha, mā socitthā”ti mahājanaṃ assāsetvā paṇḍitassa āgamanaṃ olokento",
  "atk-s0514a3:3456_13": "dhammasabhāyaṃ nisīdi. Amaccādayopi nisīdiṃsu. Tasmiṃ khaṇe puṇṇakopi paṇḍitaṃ otāretvā",
  "atk-s0514a3:3456_14": "dhammasabhāya dvāre parisamajjheyeva ṭhapetvā irandhatiṃ ādāya devanagarameva gato.",
  "atk-s0514a3:3456_15": "Tamatthaṃ pakāsento satthā āha –",
  "atk-s0514a3:3457": "1639.",
  "atk-s0514a3:3458": "“Na puṇṇako kurūnaṃ kattuseṭṭhaṃ, oropiya dhammasabhāya majjhe;",
  "atk-s0514a3:3459": "Ājaññamāruyha anomavaṇṇo, pakkāmi vehāyasamantalikkhe.",
  "atk-s0514a3:3460": "1640.",
  "atk-s0514a3:3461": "“Taṃ disvā rājā paramappatīto, uṭṭhāya bāhāhi palissajitvā;",
  "atk-s0514a3:3462": "Avikampayaṃ dhammasabhāya majjhe, nisīdayī pamukhamāsanasmi”nti.",
  "atk-s0514a3:3463_0": "Tattha anomavaṇṇoti ahīnavaṇṇo uttamavaṇṇo. Avikampayanti bhikkhave, so rājā paṇḍitaṃ",
  "atk-s0514a3:3463_1": "palissajitvā mahājanamajjhe avikampanto anolīyantoyeva hatthe gahetvā attano abhimukhaṃ",
  "atk-s0514a3:3463_2": "katvā alaṅkatadhammāsane nisīdāpesi.",
  "atk-s0514a3:3464": "Atha rājā tena saddhiṃ sammoditvā madhurapaṭisanthāraṃ karonto gāthamāha –",
  "atk-s0514a3:3465": "1641.",
  "atk-s0514a3:3466": "“Tvaṃ no vinetāsi rathaṃva naddhaṃ, nandanti taṃ kuruyo dassanena;",
  "atk-s0514a3:3467": "Akkhāhi me pucchito etamatthaṃ, kathaṃ pamokkho ahu māṇavassā”ti.",
  "atk-s0514a3:3468_0": "Tattha naddhanti yathā naddhaṃ rathaṃ sārathi vineti, evaṃ tvaṃ amhākaṃ kāraṇena",
  "atk-s0514a3:3468_1": "nayena hitakiriyāsu vinetā. Nandanti tanti taṃ disvāva ime kururaṭṭhavāsino tava",
  "atk-s0514a3:3468_2": "dassanena nandanti. Māṇavassāti māṇavassa santikā kathaṃ tava pamokkho ahosi? Yo",
  "atk-s0514a3:3468_3": "vā taṃ muñcantassa māṇavassa pamokkho, so kena kāraṇena ahosīti attho.",
  "atk-s0514a3:3469": "Mahāsatto āha –",
  "atk-s0514a3:3470": "1642.",
  "atk-s0514a3:3471": "“Yaṃ māṇavotyābhivadī janinda, na so manusso naravīraseṭṭha;",
  "atk-s0514a3:3472": "Yadi te suto puṇṇako nāma yakkho, rañño kuverassa hi so sajibbo.",
  "atk-s0514a3:3473": "1643.",
  "atk-s0514a3:3474": "“Bhūmindharo varuṇo nāma nāgo, brahā sucī vaṇṇabalūpapanno;",
  "atk-s0514a3:3475": "Tassānujaṃ dhītaraṃ kāmayāno, irandhatī nāma sā nāgakaññā.",
  "atk-s0514a3:3476": "1644.",
  "atk-s0514a3:3477": "“Tassā sumajjhāya piyāya hetu, patārayittha maraṇāya mayhaṃ;",
  "atk-s0514a3:3478": "So ceva bhariyāya samaṅgibhūto, ahañca anuññāto maṇi ca laddho”ti.",
  "atk-s0514a3:3479_0": "Tattha yaṃ māṇavotyābhivadīti janinda yaṃ tvaṃ “māṇavo”ti abhivadasi. Bhūmindharoti",
  "atk-s0514a3:3479_1": "bhūmindharanāgabhavanavāsī. Sā nāgakaññāti yaṃ nāgakaññaṃ so patthayamāno mama maraṇāya",
  "atk-s0514a3:3479_2": "patārayi cittaṃ pavattesi, sā nāgakaññā irandhatī nāma. Piyāya hetūti mahārāja, so",
  "atk-s0514a3:3479_3": "hi nāgarājā catupposathikapañhavissajjane pasanno maṃ maṇinā pūjetvā nāgabhavanaṃ",
  "atk-s0514a3:3479_4": "gato vimalāya nāma deviyā taṃ maṇiṃ adisvā “deva, kuhiṃ maṇī”ti pucchito mama dhammakathikabhāvaṃ",
  "atk-s0514a3:3479_5": "vaṇṇesi. Sā mayhaṃ dhammakathaṃ sotukāmā hutvā mama hadaye dohaḷaṃ uppādesi. Nāgarājā",
  "atk-s0514a3:3479_6": "duggahitena pana dhītaraṃ irandhatiṃ āha – “mātā, te vidhurassa hadayamaṃse dohaḷinī,",
  "atk-s0514a3:3479_7": "tassa hadayamaṃsaṃ āharituṃ samatthaṃ sāmikaṃ pariyesāhī”ti. Sā pariyesantī vessavaṇassa",
  "atk-s0514a3:3479_8": "bhāgineyyaṃ puṇṇakaṃ nāma yakkhaṃ disvā taṃ attani paṭibaddhacittaṃ ñatvā pitu santikaṃ",
  "atk-s0514a3:3479_9": "nesi. Atha naṃ so “vidhurapaṇḍitassa hadayamaṃsaṃ āharituṃ sakkonto irandhatiṃ labhissasī”ti",
  "atk-s0514a3:3479_10": "āha. Puṇṇako vepullapabbatato cakkavattiparibhogaṃ maṇiratanaṃ āharitvā tumhehi saddhiṃ",
  "atk-s0514a3:3479_11": "jūtaṃ kīḷitvā maṃ jinitvā labhi. Ahañca mama nivesane tīhaṃ vasāpetvā mahantaṃ sakkāraṃ",
  "atk-s0514a3:3479_12": "akāsiṃ. Sopi maṃ assavāladhiṃ gāhāpetvā himavante rukkhesu ca pabbatesu ca pothetvā",
  "atk-s0514a3:3479_13": "māretuṃ asakkonto sattame vātakkhandhe verambhavātamukhe ca pakkhanditvā anupubbena",
  "atk-s0514a3:3479_14": "saṭṭhiyojanubbedhe kāḷāgirimatthake ṭhapetvā sīhavesādivasena idañcidañca rūpaṃ katvāpi",
  "atk-s0514a3:3479_15": "māretuṃ asakkonto mayā attano māraṇakāraṇaṃ puṭṭho ācikkhi. Athassāhaṃ sādhunaradhamme",
  "atk-s0514a3:3479_16": "kathesiṃ. Taṃ sutvā pasannacitto maṃ idha ānetukāmo ahosi.",
  "atk-s0514a3:3480_0": "Athāhaṃ taṃ ādāya nāgabhavanaṃ gantvā nāgarañño ca vimalāya ca dhammaṃ desesiṃ. Tato",
  "atk-s0514a3:3480_1": "nāgarājā ca vimalā ca sabbanāgaparisā ca pasīdiṃsu. Nāgarājā tattha mayā chāhaṃ vutthakāle",
  "atk-s0514a3:3480_2": "irandhatiṃ puṇṇakassa adāsi. So taṃ labhitvā pasannacitto hutvā maṃ maṇiratanena",
  "atk-s0514a3:3480_3": "pūjetvā nāgarājena āṇatto manomayasindhavaṃ āropetvā sayaṃ majjhimāsane nisīditvā",
  "atk-s0514a3:3480_4": "irandhatiṃ pacchimāsane nisīdāpetvā maṃ purimāsane nisīdāpetvā idhāgantvā parisamajjhe",
  "atk-s0514a3:3480_5": "otāretvā irandhatiṃ ādāya attano nagarameva gato. Evaṃ, mahārāja, so puṇṇako tassā",
  "atk-s0514a3:3480_6": "sumajjhāya piyāya hetu patārayittha maraṇāya mayhaṃ. Athevaṃ maṃ nissāya so ceva",
  "atk-s0514a3:3480_7": "bhariyāya samaṅgibhūto, mama dhammakathaṃ sutvā pasannena nāgarājena ahañca anuññāto,",
  "atk-s0514a3:3480_8": "tassa puṇṇakassa santikā ayaṃ sabbakāmadado cakkavattiparibhogamaṇi ca laddho, gaṇhatha,",
  "atk-s0514a3:3480_9": "deva, imaṃ maṇinti rañño ratanaṃ adāsi.",
  "atk-s0514a3:3481": "Tato rājā paccūsakāle attanā diṭṭhasupinaṃ nagaravāsīnaṃ kathetukāmo “bhonto, nagaravāsino ajja mayā diṭṭhasupinaṃ suṇāthā”ti vatvā āha –",
  "atk-s0514a3:3482": "1645.",
  "atk-s0514a3:3483": "“Rukkho hi mayhaṃ padvāre sujāto, paññākkhandho sīlamayassa sākhā;",
  "atk-s0514a3:3484": "Atthe ca dhamme ca ṭhito nipāko, gavapphalo hatthigavāssachanno.",
  "atk-s0514a3:3485": "1646.",
  "atk-s0514a3:3486": "“Naccagītatūriyābhinādite, ucchijja senaṃ puriso ahāsi;",
  "atk-s0514a3:3487": "So no ayaṃ āgato sanniketaṃ, rukkhassimassāpacitiṃ karotha.",
  "atk-s0514a3:3488": "1647.",
  "atk-s0514a3:3489": "“Ye keci vittā mama paccayena, sabbeva te pātukarontu ajja;",
  "atk-s0514a3:3490": "Tibbāni katvāna upāyanāni, rukkhassimassāpacitiṃ karotha.",
  "atk-s0514a3:3491": "1648.",
  "atk-s0514a3:3492": "“Ye keci baddhā mama atthi raṭṭhe, sabbeva te bandhanā mocayantu;",
  "atk-s0514a3:3493": "Yathevayaṃ bandhanasmā pamutto, evamete muñcare bandhanasmā.",
  "atk-s0514a3:3494": "1649.",
  "atk-s0514a3:3495": "“Unnaṅgalā māsamimaṃ karontu, maṃsodanaṃ brāhmaṇā bhakkhayantu;",
  "atk-s0514a3:3496": "Amajjapā majjarahā pivantu, puṇṇāhi thālāhi palissutāhi.",
  "atk-s0514a3:3497": "1650.",
  "atk-s0514a3:3498": "“Mahāpathaṃ nicca samavhayantu, tibbañca rakkhaṃ vidahantu raṭṭhe;",
  "atk-s0514a3:3499": "Yathāññamaññaṃ na viheṭhayeyyuṃ, rukkhassimassāpacitiṃ karothā”ti.",
  "atk-s0514a3:3500_0": "Tattha sīlamayassa sākhāti etassa rukkhassa sīlamayā sākhā. Atthe ca dhammecāti vaddhiyañca",
  "atk-s0514a3:3500_1": "sabhāve ca. Ṭhito nipākoti so paññāmayarukkho patiṭṭhito. Gavapphaloti pañcavidhagorasaphalo.",
  "atk-s0514a3:3500_2": "Hatthigavāssachannoti alaṅkatahatthigavāssehi sañchanno. Naccagītatūriyābhināditeti",
  "atk-s0514a3:3500_3": "atha tassa rukkhassa pūjaṃ karontena mahājanena tasmiṃ rukkhe etehi naccādīhi abhinādite.",
  "atk-s0514a3:3500_4": "Ucchijja senaṃ puriso ahāsīti eko kaṇhapuriso āgantvā taṃ rukkhaṃ ucchijja parivāretvā",
  "atk-s0514a3:3500_5": "ṭhitaṃ senaṃ palāpetvā ahāsi gahetvā gato. Puna so rukkho āgantvā amhākaṃ nivesanadvārayeva",
  "atk-s0514a3:3500_6": "ṭhito. So no ayaṃ rukkhasadiso paṇḍito sanniketaṃ āgato. Idāni sabbeva tumhe rukkhassa",
  "atk-s0514a3:3500_7": "imassa apacitiṃ karotha, mahāsakkāraṃ pavattetha.",
  "atk-s0514a3:3501_0": "Mama paccayenāti ambho, amaccā ye keci maṃ nissāya laddhena yasena vittā tuṭṭhacittā,",
  "atk-s0514a3:3501_1": "te sabbe attano vittaṃ pātukarontu. Tibbānīti bahalāni mahantāni. Upāyanānīti paṇṇākāre.",
  "atk-s0514a3:3501_2": "Ye kecīti antamaso kīḷanatthāya baddhe migapakkhino upādāya. Muñcareti muñcantu.",
  "atk-s0514a3:3501_3": "Unnaṅgalā māsamimaṃ karontūti imaṃ māsaṃ kasananaṅgalāni ussāpetvā ekamante ṭhapetvā",
  "atk-s0514a3:3501_4": "nagare bheriṃ carāpetvā sabbeva manussā mahāchaṇaṃ karontu. Bhakkhayantūti bhuñjantu.",
  "atk-s0514a3:3501_5": "Amajjapāti ettha a-kāro nipātamattaṃ, majjapā purisā majjarahā attano attano āpānaṭṭhānesu",
  "atk-s0514a3:3501_6": "nisinnā pivantūti attho. Puṇṇāhi thālāhīti puṇṇehi thālehi. Palissutāhīti atipuṇṇattā",
  "atk-s0514a3:3501_7": "paggharamānehi. Mahāpathaṃ nicca samavhayantūti antonagare alaṅkatamahāpathaṃ rājamaggaṃ",
  "atk-s0514a3:3501_8": "nissāya ṭhitā vesiyā niccakālaṃ kilesavasena kilesatthikaṃ janaṃ avhayantūti attho.",
  "atk-s0514a3:3501_9": "Tibbanti gāḷhaṃ. Yathāti yathā rakkhassa susaṃvihitattā unnaṅgalā hutvā rukkhassimassa",
  "atk-s0514a3:3501_10": "apacitiṃ karontā aññamaññaṃ na viheṭhayeyyuṃ, evaṃ rakkhaṃ saṃvidahantūti attho.",
  "atk-s0514a3:3502": "Evaṃ raññā vutte –",
  "atk-s0514a3:3503": "1651.",
  "atk-s0514a3:3504": "“Orodhā ca kumārā ca, vesiyānā ca brāhmaṇā;",
  "atk-s0514a3:3505": "Bahuṃ annañca pānañca, paṇḍitassābhihārayuṃ.",
  "atk-s0514a3:3506": "1652.",
  "atk-s0514a3:3507": "“Hatthārohā anīkaṭṭhā, rathikā pattikārakā;",
  "atk-s0514a3:3508": "Bahuṃ annañca pānañca, paṇḍitassābhihārayuṃ.",
  "atk-s0514a3:3509": "1653.",
  "atk-s0514a3:3510": "“Samāgatā jānapadā, negamā ca samāgatā;",
  "atk-s0514a3:3511": "Bahuṃ annañca pānañca, paṇḍitassābhihārayuṃ.",
  "atk-s0514a3:3512": "1654.",
  "atk-s0514a3:3513": "“Bahujano pasannosi, disvā paṇḍitamāgate;",
  "atk-s0514a3:3514": "Paṇḍitamhi anuppatte, celukkhepo pavattathā”ti.",
  "atk-s0514a3:3515_0": "Tattha abhihārayunti evaṃ raññā āṇattā mahāchaṇaṃ paṭiyādetvā sabbe satte bandhanā",
  "atk-s0514a3:3515_1": "mocetvā ete sabbe orodhādayo nānappakāraṃ paṇṇākāraṃ sajjitvā tena saddhiṃ annañca",
  "atk-s0514a3:3515_2": "pānañca paṇḍitassa pesesuṃ. Paṇḍitamāgateti paṇḍite āgate taṃ paṇḍitaṃ disvā bahujano pasanno ahosi.",
  "atk-s0514a3:3516_0": "Chaṇo māsena osānaṃ agamāsi. Tato mahāsatto buddhakiccaṃ sādhento viya mahājanassa",
  "atk-s0514a3:3516_1": "dhammaṃ desento rājānañca anusāsanto dānādīni puññāni katvā yāvatāyukaṃ ṭhatvā āyupariyosāne",
  "atk-s0514a3:3516_2": "saggaparāyaṇo ahosi. Rājānaṃ ādiṃ katvā sabbepi nagaravāsino paṇḍitassovāde ṭhatvā",
  "atk-s0514a3:3516_3": "dānādīni puññāni katvā āyupariyosāne saggapuraṃ pūrayiṃsu.",
  "atk-s0514a3:3517_0": "Satthā imaṃ dhammadesanaṃ āharitvā “na, bhikkhave, idāneva, pubbepi tathāgato paññāsampanno",
  "atk-s0514a3:3517_1": "upāyakusaloyevā”ti vatvā jātakaṃ samodhānesi – “tadā paṇḍitassa mātāpitaro mahārājakulāni",
  "atk-s0514a3:3517_2": "ahesuṃ, jeṭṭhabhariyā rāhulamātā, jeṭṭhaputto rāhulo, vimalā uppalavaṇṇā, varuṇanāgarājā",
  "atk-s0514a3:3517_3": "sāriputto, supaṇṇarājā moggallāno, sakko anuruddho, dhanañcayakorabyarājā ānando,",
  "atk-s0514a3:3517_4": "puṇṇako channo, parisā buddhaparisā, vidhurapaṇḍito pana ahameva sammāsambuddho ahosi”nti.",
  "atk-s0514a3:3518": "Vidhurajātakavaṇṇanā navamā.",
  "atk-s0514a3:3520": "[547] 10. Vessantarajātakavaṇṇanā",
  "atk-s0514a3:3521": "Dasavarakathāvaṇṇanā",
  "atk-s0514a3:3522_0": "Phussatī varavaṇṇābheti idaṃ satthā kapilavatthuṃ upanissāya nigrodhārāme viharanto",
  "atk-s0514a3:3522_1": "pokkharavassaṃ ārabbha kathesi. Yadā hi satthā pavattitavaradhammacakko anukkamena",
  "atk-s0514a3:3522_2": "rājagahaṃ gantvā tattha hemantaṃ vītināmetvā udāyittherena maggadesakena vīsatisahassakhīṇāsavaparivuto",
  "atk-s0514a3:3522_3": "paṭhamagamanena kapilavatthuṃ agamāsi, tadā sakyarājāno “mayaṃ amhākaṃ ñātiseṭṭhaṃ",
  "atk-s0514a3:3522_4": "passissāmā”ti sannipatitvā bhagavato vasanaṭṭhānaṃ vīmaṃsamānā “nigrodhasakkassārāmo",
  "atk-s0514a3:3522_5": "ramaṇīyo”ti sallakkhetvā tattha sabbaṃ paṭijagganavidhiṃ katvā gandhapupphādihatthā",
  "atk-s0514a3:3522_6": "paccuggamanaṃ karontā sabbālaṅkārappaṭimaṇḍite daharadahare nāgaradārake ca nāgaradārikāyo",
  "atk-s0514a3:3522_7": "ca paṭhamaṃ pahiṇiṃsu, tato rājakumāre ca rājakumārikāyo ca. Tesaṃ antarā sāmaṃ gandhapupphacuṇṇādīhi",
  "atk-s0514a3:3522_8": "satthāraṃ pūjetvā bhagavantaṃ gahetvā nigrodhārāmameva agamiṃsu. Tattha bhagavā vīsatisahassakhīṇāsavaparivuto",
  "atk-s0514a3:3522_9": "paññattavarabuddhāsane nisīdi. Tadā hi sākiyā mānajātikā mānatthaddhā. Te “ayaṃ siddhatthakumāro",
  "atk-s0514a3:3522_10": "amhehi daharataro, amhākaṃ kaniṭṭho bhāgineyyo putto nattā”ti cintetvā daharadahare",
  "atk-s0514a3:3522_11": "rājakumāre ca rājakumārikāyo ca āhaṃsu “tumhe bhagavantaṃ vandatha, mayaṃ tumhākaṃ",
  "atk-s0514a3:3522_12": "piṭṭhito nisīdissāmā”ti.",
  "atk-s0514a3:3523_0": "Tesu evaṃ avanditvā nisinnesu bhagavā tesaṃ ajjhāsayaṃ oloketvā “na maṃ ñātayo vandanti,",
  "atk-s0514a3:3523_1": "handa idāneva vandāpessāmī”ti abhiññāpādakaṃ catutthajjhānaṃ samāpajjitvā tato vuṭṭhāya",
  "atk-s0514a3:3523_2": "ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ",
  "atk-s0514a3:3523_3": "pāṭihāriyaṃ akāsi. Rājā suddhodano taṃ acchariyaṃ disvā āha “bhante, tumhākaṃ jātadivase",
  "atk-s0514a3:3523_4": "kāḷadevalassa vandanatthaṃ upanītānaṃ vo pāde parivattitvā brāhmaṇassa matthake ṭhite",
  "atk-s0514a3:3523_5": "disvā ahaṃ tumhākaṃ pāde vandiṃ, ayaṃ me paṭhamavandanā. Punapi vappamaṅgaladivase",
  "atk-s0514a3:3523_6": "jambucchāyāya sirisayane nisinnānaṃ vo jambucchāyāya aparivattanaṃ disvāpi ahaṃ tumhākaṃ",
  "atk-s0514a3:3523_7": "pāde vandiṃ, ayaṃ me dutiyavandanā. Idāni imaṃ adiṭṭhapubbaṃ pāṭihāriyaṃ disvāpi",
  "atk-s0514a3:3523_8": "tumhākaṃ pāde vandāmi, ayaṃ me tatiyavandanā”ti. Raññā pana vandite avanditvā ṭhātuṃ",
  "atk-s0514a3:3523_9": "samattho nāma ekasākiyopi nāhosi, sabbe vandiṃsuyeva.",
  "atk-s0514a3:3524_0": "Iti bhagavā ñātayo vandāpetvā ākāsato otaritvā paññattavarabuddhāsane nisīdi. Nisinne",
  "atk-s0514a3:3524_1": "ca bhagavati sikhāpatto ñātisamāgamo ahosi, sabbe ekaggacittā hutvā nisīdiṃsu. Tato",
  "atk-s0514a3:3524_2": "mahāmegho uṭṭhahitvā pokkharavassaṃ vassi, tambavaṇṇaṃ udakaṃ heṭṭhā viravantaṃ gacchati.",
  "atk-s0514a3:3524_3": "Ye temetukāmā, te tementi. Atemetukāmassa sarīre ekabindumattampi na patati. Taṃ",
  "atk-s0514a3:3524_4": "disvā sabbe acchariyabbhutacittajātā ahesuṃ. “Aho acchariyaṃ aho abbhutaṃ aho buddhānaṃ",
  "atk-s0514a3:3524_5": "mahānubhāvatā, yesaṃ ñātisamāgame evarūpaṃ pokkharavassaṃ vassī”ti bhikkhū kathaṃ",
  "atk-s0514a3:3524_6": "samuṭṭhāpesuṃ. Taṃ sutvā satthā “na, bhikkhave, idāneva, pubbepi mama ñātisamāgame",
  "atk-s0514a3:3524_7": "mahāmegho pokkharavassaṃ vassiyevā”ti vatvā tehi yācito atītaṃ āhari.",
  "atk-s0514a3:3525_0": "Atīte siviraṭṭhe jetuttaranagare sivimahārājā nāma rajjaṃ kārento sañjayaṃ nāma puttaṃ",
  "atk-s0514a3:3525_1": "paṭilabhi. So tassa vayappattassa maddarājadhītaraṃ phussatiṃ nāma rājakaññaṃ ānetvā",
  "atk-s0514a3:3525_2": "rajjaṃ niyyādetvā phussatiṃ aggamahesiṃ akāsi. Tassā ayaṃ pubbayogo – ito ekanavutikappe",
  "atk-s0514a3:3525_3": "vipassī nāma satthā loke udapādi. Tasmiṃ bandhumatinagaraṃ nissāya kheme migadāye",
  "atk-s0514a3:3525_4": "viharante eko rājā rañño bandhumassa anagghena candanasārena saddhiṃ satasahassagghanikaṃ",
  "atk-s0514a3:3525_5": "suvaṇṇamālaṃ pesesi. Rañño pana dve dhītaro ahesuṃ. So taṃ paṇṇākāraṃ tāsaṃ dātukāmo",
  "atk-s0514a3:3525_6": "hutvā candanasāraṃ jeṭṭhikāya adāsi, suvaṇṇamālaṃ kaniṭṭhāya adāsi. Tā ubhopi “na",
  "atk-s0514a3:3525_7": "mayaṃ imaṃ attano sarīre piḷandhissāma, satthārameva pūjessāmā”ti cintetvā rājānaṃ",
  "atk-s0514a3:3525_8": "āhaṃsu “tāta, candanasārena ca suvaṇṇamālāya ca dasabalaṃ pūjessāmā”ti. Taṃ sutvā",
  "atk-s0514a3:3525_9": "rājā “sādhū”ti sampaṭicchi. Jeṭṭhikā sukhumacandanacuṇṇaṃ kāretvā suvaṇṇasamuggaṃ",
  "atk-s0514a3:3525_10": "pūretvā gaṇhāpesi. Kaniṭṭhabhaginī pana suvaṇṇamālaṃ uracchadamālaṃ kārāpetvā suvaṇṇasamuggena",
  "atk-s0514a3:3525_11": "gaṇhāpesi. Tā ubhopi migadāyavihāraṃ gantvā jeṭṭhikā candanacuṇṇena dasabalassa suvaṇṇavaṇṇaṃ",
  "atk-s0514a3:3525_12": "sarīraṃ pūjetvā sesacuṇṇāni gandhakuṭiyaṃ vikiritvā “bhante, anāgate tumhādisassa",
  "atk-s0514a3:3525_13": "buddhassa mātā bhaveyya”nti patthanaṃ akāsi. Kaniṭṭhabhaginīpi tathāgatassa suvaṇṇavaṇaṃ",
  "atk-s0514a3:3525_14": "sarīraṃ suvaṇṇamālāya katena uracchadena pūjetvā “bhante, yāva arahattappatti, tāva",
  "atk-s0514a3:3525_15": "idaṃ pasādhanaṃ mama sarīrā mā vigataṃ hotū”ti patthanaṃ akāsi. Satthāpi tāsaṃ anumodanaṃ akāsi.",
  "atk-s0514a3:3526_0": "Tā ubhopi yāvatāyukaṃ ṭhatvā devaloke nibbattiṃsu. Tāsu jeṭṭhabhaginī devalokato",
  "atk-s0514a3:3526_1": "manussalokaṃ, manussalokato devalokaṃ saṃsarantī ekanavutikappāvasāne amhākaṃ buddhuppādakāle",
  "atk-s0514a3:3526_2": "buddhamātā mahāmāyādevī nāma ahosi. Kaniṭṭhabhaginīpi tatheva saṃsarantī kassapadasabalassa",
  "atk-s0514a3:3526_3": "kāle kikissa rañño dhītā hutvā nibbatti. Sā cittakammakatāya viya uracchadamālāya",
  "atk-s0514a3:3526_4": "alaṅkatena urena jātattā uracchadā nāma kumārikā hutvā soḷasavassikakāle satthu bhattānumodanaṃ",
  "atk-s0514a3:3526_5": "sutvā sotāpattiphale patiṭṭhāya aparabhāge bhattānumodanaṃ suṇanteneva pitarā sotāpattiphalaṃ",
  "atk-s0514a3:3526_6": "pattadivaseyeva arahattaṃ patvā pabbajitvā parinibbāyi. Kikirājāpi aññā satta dhītaro",
  "atk-s0514a3:3526_7": "labhi. Tāsaṃ nāmāni –",
  "atk-s0514a3:3527": "“Samaṇī samaṇaguttā ca, bhikkhunī bhikkhadāyikā;",
  "atk-s0514a3:3528": "Dhammā ceva sudhammā ca, saṅghadāsī ca sattamī”ti.",
  "atk-s0514a3:3529": "Tā imasmiṃ buddhuppāde –",
  "atk-s0514a3:3530": "“Khemā uppalavaṇṇā ca, paṭācārā ca gotamī;",
  "atk-s0514a3:3531": "Dhammadinnā mahāmāyā, visākhā cāpi sattamī”ti.",
  "atk-s0514a3:3532_0": "Tāsu phussatī sudhammā nāma hutvā dānādīni puññāni katvā vipassisammāsambuddhassa",
  "atk-s0514a3:3532_1": "katāya candanacuṇṇapūjāya phalena rattacandanarasaparipphositena viya sarīrena jātattā",
  "atk-s0514a3:3532_2": "phussatī nāma kumārikā hutvā devesu ca manussesu ca saṃsarantī aparabhāge sakkassa",
  "atk-s0514a3:3532_3": "devarañño aggamahesī hutvā nibbatti. Athassā yāvatāyukaṃ ṭhatvā pañcasu pubbanimittesu",
  "atk-s0514a3:3532_4": "uppannesu sakko devarājā tassā parikkhīṇāyukataṃ ñatvā mahantena yasena taṃ ādāya",
  "atk-s0514a3:3532_5": "nandanavanuyyānaṃ gantvā tattha taṃ alaṅkatasayanapiṭṭhe nisinnaṃ sayaṃ sayanapasse",
  "atk-s0514a3:3532_6": "nisīditvā etadavoca “bhadde phussati, te dasa vare dammi, te gaṇhassū”ti vadanto",
  "atk-s0514a3:3532_7": "imasmiṃ gāthāsahassapaṭimaṇḍite mahāvessantarajātake paṭhamaṃ gāthamāha –",
  "atk-s0514a3:3533": "1655.",
  "atk-s0514a3:3534": "“Phussatī varavaṇṇābhe, varassu dasadhā vare;",
  "atk-s0514a3:3535": "Pathabyā cārupubbaṅgi, yaṃ tuyhaṃ manaso piya”nti.",
  "atk-s0514a3:3536": "Evamesā mahāvessantaradhammadesanā devaloke patiṭṭhāpitā nāma hoti.",
  "atk-s0514a3:3537_0": "Tattha phussatīti taṃ nāmenālapati. Varavaṇṇābheti varāya vaṇṇābhāya samannāgate.",
  "atk-s0514a3:3537_1": "Dasadhāti dasavidhe. Pathabyāti pathaviyaṃ gahetabbe katvā varassu gaṇhassūti vadati.",
  "atk-s0514a3:3537_2": "Cārupubbaṅgīti cārunā pubbaṅgena varalakkhaṇena samannāgate. Yaṃ tuyhaṃ manaso piyanti",
  "atk-s0514a3:3537_3": "yaṃ yaṃ tava manasā piyaṃ, taṃ taṃ dasahi koṭṭhāsehi gaṇhāhīti vadati.",
  "atk-s0514a3:3538": "Sā attano cavanadhammataṃ ajānantī pamattā hutvā dutiyagāthamāha –",
  "atk-s0514a3:3539": "1656.",
  "atk-s0514a3:3540": "“Devarāja namo tyatthu, kiṃ pāpaṃ pakataṃ mayā;",
  "atk-s0514a3:3541": "Rammā cāvesi maṃ ṭhānā, vātova dharaṇīruha”nti.",
  "atk-s0514a3:3542": "Tattha namo tyatthūti namo te atthu. Kiṃ pāpanti kiṃ mayā tava santike pāpaṃ pakatanti pucchati. Dharaṇīruhanti rukkhaṃ.",
  "atk-s0514a3:3543": "Athassā pamattabhāvaṃ ñatvā sakko dve gāthā abhāsi –",
  "atk-s0514a3:3544": "1657.",
  "atk-s0514a3:3545": "“Na ceva te kataṃ pāpaṃ, na ca me tvamasi appiyā;",
  "atk-s0514a3:3546": "Puññañca te parikkhīṇaṃ, yena tevaṃ vadāmahaṃ.",
  "atk-s0514a3:3547": "1658.",
  "atk-s0514a3:3548": "“Santike maraṇaṃ tuyhaṃ, vinābhāvo bhavissati;",
  "atk-s0514a3:3549": "Paṭiggaṇhāhi me ete, vare dasa pavecchato”ti.",
  "atk-s0514a3:3550": "Tattha yena tevanti yena te evaṃ vadāmi. Tuyhaṃ vinābhāvoti tava amhehi saddhiṃ viyogo bhavissati. Pavecchatoti dadamānassa.",
  "atk-s0514a3:3551": "Sā sakkassa vacanaṃ sutvā nicchayena attano maraṇaṃ ñatvā varaṃ gaṇhantī āha –",
  "atk-s0514a3:3552": "1659.",
  "atk-s0514a3:3553": "“Varaṃ ce me ado sakka, sabbabhūtānamissara;",
  "atk-s0514a3:3554": "Sivirājassa bhaddante, tattha assaṃ nivesane.",
  "atk-s0514a3:3555": "1660.",
  "atk-s0514a3:3556": "“Nīlanettā nīlabhamu, nīlakkhī ca yathā migī;",
  "atk-s0514a3:3557": "Phussatī nāma nāmena, tatthapassaṃ purindana.",
  "atk-s0514a3:3558": "1661.",
  "atk-s0514a3:3559": "“Puttaṃ labhetha varadaṃ, yācayogaṃ amacchariṃ;",
  "atk-s0514a3:3560": "Pūjitaṃ paṭirājūhi, kittimantaṃ yasassinaṃ.",
  "atk-s0514a3:3561": "1662.",
  "atk-s0514a3:3562": "“Gabbhaṃ me dhārayantiyā, majjhimaṅgaṃ anunnataṃ;",
  "atk-s0514a3:3563": "Kucchi anunnato assa, cāpaṃva likhitaṃ samaṃ.",
  "atk-s0514a3:3564": "1663.",
  "atk-s0514a3:3565": "“Thanā me nappapateyyuṃ, palitā na santu vāsava;",
  "atk-s0514a3:3566": "Kāye rajo na limpetha, vajjhañcāpi pamocaye.",
  "atk-s0514a3:3567": "1664.",
  "atk-s0514a3:3568": "“Mayūrakoñcābhirude, nārivaragaṇāyute;",
  "atk-s0514a3:3569": "Khujjacelāpakākiṇṇe, sūtamāgadhavaṇṇite.",
  "atk-s0514a3:3570": "1665.",
  "atk-s0514a3:3571": "“Citraggaḷerughusite, surāmaṃsapabodhane;",
  "atk-s0514a3:3572": "Sivirājassa bhaddante, tatthassaṃ mahesī piyā”ti.",
  "atk-s0514a3:3573_0": "Tattha sivirājassāti sā sakalajambudīpatalaṃ olokentī attano anucchavikaṃ sivirañño",
  "atk-s0514a3:3573_1": "nivesanaṃ disvā tattha aggamahesibhāvaṃ patthentī evamāha. Yathā migīti ekavassikā",
  "atk-s0514a3:3573_2": "hi migapotikā nīlanettā hoti, tenevamāha. Tatthapassanti tatthapi imināva nāmena",
  "atk-s0514a3:3573_3": "assaṃ. Labhethāti labheyyaṃ. Varadanti alaṅkatasīsaakkhiyugalahadayamaṃsarudhirasetacchattaputtadāresu",
  "atk-s0514a3:3573_4": "yācitayācitassa varabhaṇḍassa dāyakaṃ. Kucchīti “majjhimaṅga”nti vuttaṃ sarūpato",
  "atk-s0514a3:3573_5": "dasseti. Likhitanti yathā chekena dhanukārena sammā likhitaṃ dhanu anunnatamajjhaṃ",
  "atk-s0514a3:3573_6": "tulāvaṭṭaṃ samaṃ hoti, evarūpo me kucchi bhaveyya.",
  "atk-s0514a3:3574_0": "Nappapateyyunti patitvā lambā na bhaveyyuṃ. Palitā na santu vāsavāti vāsava devaseṭṭha,",
  "atk-s0514a3:3574_1": "palitānipi me sirasmiṃ na santu mā paññāyiṃsu. “Palitāni siroruhā”tipi pāṭho. Vajjhañcāpīti",
  "atk-s0514a3:3574_2": "kibbisakārakaṃ rājāparādhikaṃ vajjhappattacoraṃ attano balena mocetuṃ samatthā bhaveyyaṃ.",
  "atk-s0514a3:3574_3": "Iminā attano issariyabhāvaṃ dīpeti. Bhūtamāgadhavaṇṇiteti bhojanakālādīsu thutivasena",
  "atk-s0514a3:3574_4": "kālaṃ ārocentehi sūtehi ceva māgadhakehi ca vaṇṇite. Citraggaḷerughusiteti pañcaṅgikatūriyasaddasadisaṃ",
  "atk-s0514a3:3574_5": "manoramaṃ ravaṃ ravantehi sattaratanavicittehi dvārakavāṭehi ugghosite. Surāmaṃsapabodhaneti",
  "atk-s0514a3:3574_6": "“pivatha, khādathā”ti surāmaṃsehi pabodhiyamānajane evarūpe sivirājassa nivesane",
  "atk-s0514a3:3574_7": "tassa aggamahesī bhaveyyanti ime dasa vare gaṇhi.",
  "atk-s0514a3:3575_0": "Tattha sivirājassa aggamahesibhāvo paṭhamo varo, nīlanettatā dutiyo, nīlabhamukatā",
  "atk-s0514a3:3575_1": "tatiyo, phussatīti nāmaṃ catuttho, puttapaṭilābho pañcamo, anunnatakucchitā chaṭṭho,",
  "atk-s0514a3:3575_2": "alambatthanatā sattamo, apalitabhāvo aṭṭhamo, sukhumacchavibhāvo navamo, vajjhappamocanasamatthatā dasamo varoti.",
  "atk-s0514a3:3576": "Sakko āha –",
  "atk-s0514a3:3577": "1666.",
  "atk-s0514a3:3578": "“Ye te dasa varā dinnā, mayā sabbaṅgasobhane;",
  "atk-s0514a3:3579": "Sivirājassa vijite, sabbe te lacchasī vare”ti.",
  "atk-s0514a3:3580": "Athassā sakko devarājā phussatiyā dasa vare adāsi, datvā ca pana “bhadde phussati, tava sabbe te samijjhantū”ti vatvā anumodi. Tamatthaṃ pakāsento satthā āha –",
  "atk-s0514a3:3581": "1667.",
  "atk-s0514a3:3582": "“Idaṃ vatvāna maghavā, devarājā sujampati;",
  "atk-s0514a3:3583": "Phussatiyā varaṃ datvā, anumodittha vāsavo”ti.",
  "atk-s0514a3:3584": "Tattha anumoditthāti “sabbe te lacchasi vare”ti evaṃ vare datvā pamuddito tuṭṭhamānaso ahosīti attho.",
  "atk-s0514a3:3585": "Dasavarakathā niṭṭhitā.",
  "atk-s0514a3:3586": "Himavantavaṇṇanā",
  "atk-s0514a3:3587_0": "Iti sā vare gahetvā tato cutā maddarañño aggamahesiyā kucchimhi nibbatti. Jāyamānā",
  "atk-s0514a3:3587_1": "ca candanacuṇṇaparikiṇṇena viya sarīrena jātā. Tenassā nāmaggahaṇadivase “phussatī”tveva",
  "atk-s0514a3:3587_2": "nāmaṃ kariṃsu. Sā mahantena parivārena vaḍḍhitvā soḷasavassakāle uttamarūpadharā",
  "atk-s0514a3:3587_3": "ahosi. Atha naṃ sivimahārājā puttassa sañjayakumārassa atthāya ānetvā tassa chattaṃ",
  "atk-s0514a3:3587_4": "ussāpetvā soḷasannaṃ itthisahassānaṃ jeṭṭhikaṃ katvā aggamahesiṭṭhāne ṭhapesi. Tena vuttaṃ –",
  "atk-s0514a3:3588": "“Tato cutā sā phussatī, chattiye upapajjatha;",
  "atk-s0514a3:3589": "Jetuttaramhi nagare, sañjayena samāgamī”ti.",
  "atk-s0514a3:3590_0": "Sā sañjayassa piyā manāpā ahosi. Atha naṃ sakko āvajjamāno “mayā phussatiyā dinnavaresu",
  "atk-s0514a3:3590_1": "nava varā samiddhā”ti disvā “eko pana puttavaro na tāva samijjhati, tampissā samijjhāpessāmī”ti",
  "atk-s0514a3:3590_2": "cintesi. Tadā mahāsatto tāvatiṃsadevaloke vasati, āyu cassa parikkhīṇaṃ ahosi. Taṃ",
  "atk-s0514a3:3590_3": "ñatvā sakko tassa santikaṃ gantvā “mārisa, tayā manussalokaṃ gantuṃ vaṭṭati, tattha",
  "atk-s0514a3:3590_4": "sivirañño aggamahesiyā kucchimhi paṭisandhiṃ gaṇhituṃ vaṭṭatī”ti vatvā tassa ceva",
  "atk-s0514a3:3590_5": "aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā sakaṭṭhānameva",
  "atk-s0514a3:3590_6": "gato. Mahāsattopi tato cavitvā tatthupapanno, sesadevaputtāpi saṭṭhisahassānaṃ amaccānaṃ",
  "atk-s0514a3:3590_7": "gehesu nibbattiṃsu. Mahāsatte kucchigate phussatī dohaḷinī hutvā catūsu nagaradvāresu",
  "atk-s0514a3:3590_8": "nagaramajjhe rājanivesanadvāre cāti chasu ṭhānesu cha dānasālāyo kārāpetvā devasikaṃ",
  "atk-s0514a3:3590_9": "cha satasahassāni vissajjetvā mahādānaṃ dātukāmā ahosi.",
  "atk-s0514a3:3591_0": "Rājā tassā dohaḷaṃ sutvā nemittake brāhmaṇe pakkosāpetvā pucchi. Nemittakā – “mahārāja,",
  "atk-s0514a3:3591_1": "deviyā kucchimhi dānābhirato satto uppanno, dānena tittiṃ na gamissatī”ti vadiṃsu.",
  "atk-s0514a3:3591_2": "Taṃ sutvā rājā tuṭṭhamānaso hutvā cha dānasālāyo kārāpetvā vuttappakāraṃ dānaṃ paṭṭhapesi.",
  "atk-s0514a3:3591_3": "Bodhisattassa paṭisandhiggahaṇakālato paṭṭhāya rañño āyassa pamāṇaṃ nāma nāhosi.",
  "atk-s0514a3:3591_4": "Tassa puññānubhāvena sakalajambudīparājāno paṇṇākāraṃ pahiṇiṃsu. Devī mahantena parivārena",
  "atk-s0514a3:3591_5": "gabbhaṃ dhārentī dasamāse paripuṇṇe nagaraṃ daṭṭhukāmā hutvā rañño ārocesi. Rājā",
  "atk-s0514a3:3591_6": "nagaraṃ devanagaraṃ viya alaṅkārāpetvā deviṃ rathavaraṃ āropetvā nagaraṃ padakkhiṇaṃ",
  "atk-s0514a3:3591_7": "kāresi. Tassā vessānaṃ vīthiyā vemajjhaṃ sampattakāle kammajavātā caliṃsu. Atha amaccā",
  "atk-s0514a3:3591_8": "rañño ārocesuṃ. Taṃ sutvā vessavīthiyaṃyeva tassā sūtigharaṃ kārāpetvā vāsaṃ gaṇhāpesi.",
  "atk-s0514a3:3591_9": "Sā tattha puttaṃ vijāyi. Tena vuttaṃ –",
  "atk-s0514a3:3592": "“Dasa māse dhārayitvāna, karontī puraṃ padakkhiṇaṃ;",
  "atk-s0514a3:3593": "Vessānaṃ vīthiyā majjhe, janesi phussatī mama”nti. ;",
  "atk-s0514a3:3594_0": "Mahāsatto mātu kucchito nikkhantoyeva visado hutvā akkhīni ummīletvā nikkhami. Nikkhantoyeva",
  "atk-s0514a3:3594_1": "ca mātu hatthaṃ pasāretvā “amma, dānaṃ dassāmi, atthi kiñci te dhana”nti āha. Athassa",
  "atk-s0514a3:3594_2": "mātā “tāta, yathāajjhāsayena dānaṃ dehī”ti pasāritahatthe sahassatthavikaṃ ṭhapesi.",
  "atk-s0514a3:3594_3": "Mahāsatto hi umaṅgajātake imasmiṃ jātake pacchimattabhāveti tīsu ṭhānesu jātamatteyeva",
  "atk-s0514a3:3594_4": "mātarā saddhiṃ kathesi. Athassa nāmaggahaṇadivase vessavīthiyaṃ jātattā “vessantaro”ti nāmaṃ kariṃsu.",
  "atk-s0514a3:3595": "Tena vuttaṃ –",
  "atk-s0514a3:3596": "“Na mayhaṃ mattikaṃ nāmaṃ, napi pettikasambhavaṃ;",
  "atk-s0514a3:3597": "Jātomhi vessavīthiyaṃ, tasmā vessantaro ahu”nti. ;",
  "atk-s0514a3:3598_0": "Jātadivaseyeva panassa ekā ākāsacārinī kareṇukā abhimaṅgalasammataṃ sabbasetaṃ hatthipotakaṃ",
  "atk-s0514a3:3598_1": "ānetvā maṅgalahatthiṭṭhāne ṭhapetvā pakkāmi. Tassa mahāsattaṃ paccayaṃ katvā uppannattā",
  "atk-s0514a3:3598_2": "“paccayo”tveva nāmaṃ kariṃsu. Taṃ divasameva amaccagehesu saṭṭhisahassakumārakā jāyiṃsu.",
  "atk-s0514a3:3598_3": "Rājā mahāsattassa atidīghādidose vivajjetvā alambathaniyo madhurakhīrāyo catusaṭṭhi",
  "atk-s0514a3:3598_4": "dhātiyo upaṭṭhāpesi. Tena saddhiṃ jātānañca saṭṭhidārakasahassānaṃ ekekā dhātiyo",
  "atk-s0514a3:3598_5": "upaṭṭhāpesi. So saṭṭhisahassehi dārakehi saddhiṃ mahantena parivārena vaḍḍhati. Athassa",
  "atk-s0514a3:3598_6": "rājā satasahassagghanakaṃ kumārapiḷandhanaṃ kārāpesi. So catuppañcavassikakāle taṃ",
  "atk-s0514a3:3598_7": "omuñcitvā dhātīnaṃ datvā puna tāhi dīyamānampi na gaṇhi. Tā rañño ārocayiṃsu. Rājā",
  "atk-s0514a3:3598_8": "taṃ sutvā “mama puttena dinnaṃ brahmadeyyameva hotū”ti aparampi kāresi. Kumāro tampi",
  "atk-s0514a3:3598_9": "adāsiyeva. Iti dārakakāleyeva dhātīnaṃ nava vāre piḷandhanaṃ adāsi.",
  "atk-s0514a3:3599_0": "Aṭṭhavassikakāle pana pāsādavaragato sirisayanapiṭṭhe nisinnova cintesi “ahaṃ bāhirakadānameva",
  "atk-s0514a3:3599_1": "demi, taṃ maṃ na paritoseti, ajjhattikadānaṃ dātukāmomhi, sace maṃ koci sīsaṃ yāceyya,",
  "atk-s0514a3:3599_2": "sīsaṃ chinditvā tassa dadeyyaṃ. Sacepi maṃ koci hadayaṃ yāceyya, uraṃ bhinditvā hadayaṃ",
  "atk-s0514a3:3599_3": "nīharitvā dadeyyaṃ. Sace akkhīni yāceyya, akkhīni uppāṭetvā dadeyyaṃ. Sace sarīramaṃsaṃ",
  "atk-s0514a3:3599_4": "yāceyya, sakalasarīrato maṃsaṃ chinditvā dadeyyaṃ. Sacepi maṃ koci rudhiraṃ yāceyya,",
  "atk-s0514a3:3599_5": "rudhiraṃ gahetvā dadeyyaṃ. Atha vāpi koci ‘dāso me hohī’ti vadeyya, attānamassa sāvetvā",
  "atk-s0514a3:3599_6": "dāsaṃ katvā dadeyya”nti. Tassevaṃ sabhāvaṃ cintentassa catunahutādhikadviyojanasatasahassabahalā",
  "atk-s0514a3:3599_7": "ayaṃ mahāpathavī mattavaravāraṇo viya gajjamānā kampi. Sinerupabbatarājā suseditavettaṅkuro",
  "atk-s0514a3:3599_8": "viya onamitvā jetuttaranagarābhimukho aṭṭhāsi. Pathavisaddena devā gajjanto khaṇikavassaṃ",
  "atk-s0514a3:3599_9": "vassi, akālavijjulatā nicchariṃsu, sāgaro saṅkhubhi. Sakko devarājā apphoṭesi, mahābrahmā",
  "atk-s0514a3:3599_10": "sādhukāramadāsi. Pathavitalato paṭṭhāya yāva brahmalokā ekakolāhalaṃ ahosi.",
  "atk-s0514a3:3600": "Vuttampi cetaṃ –",
  "atk-s0514a3:3601": "“Yadāhaṃ dārako homi, jātiyā aṭṭhavassiko;",
  "atk-s0514a3:3602": "Tadā nisajja pāsāde, dānaṃ dātuṃ vicintayiṃ.",
  "atk-s0514a3:3603": "“Hadayaṃ dadeyyaṃ cakkhuṃ, maṃsampi rudhirampi ca;",
  "atk-s0514a3:3604": "Dadeyyaṃ kāyaṃ sāvetvā, yadi koci yācaye mamaṃ.",
  "atk-s0514a3:3605": "“Sabhāvaṃ cintayantassa, akampitamasaṇṭhitaṃ;",
  "atk-s0514a3:3606": "Akampi tattha pathavī, sineruvanavaṭaṃsakā”ti. ;",
  "atk-s0514a3:3607_0": "Bodhisatto soḷasavassikakāleyeva sabbasippesu nipphattiṃ pāpuṇi. Athassa pitā rajjaṃ",
  "atk-s0514a3:3607_1": "dātukāmo mātarā saddhiṃ mantetvā maddarājakulato mātuladhītaraṃ maddiṃ nāma rājakaññaṃ",
  "atk-s0514a3:3607_2": "ānetvā soḷasannaṃ itthisahassānaṃ jeṭṭhikaṃ aggamahesiṃ katvā mahāsattaṃ rajje abhisiñci.",
  "atk-s0514a3:3607_3": "Mahāsatto rajje patiṭṭhitakālato paṭṭhāya devasikaṃ cha satasahassāni vissajjento",
  "atk-s0514a3:3607_4": "mahādānaṃ pavattesi. Aparabhāge maddidevī puttaṃ vijāyi. Taṃ kañcanajālena sampaṭicchiṃsu,",
  "atk-s0514a3:3607_5": "tenassa “jālīkumāro”tveva nāmaṃ kariṃsu. Tassa padasā gamanakāle dhītaraṃ vijāyi.",
  "atk-s0514a3:3607_6": "Taṃ kaṇhājinena sampaṭicchiṃsu, tenassā “kaṇhājinā”tveva nāmaṃ kariṃsu. Mahāsatto",
  "atk-s0514a3:3607_7": "māsassa chakkhattuṃ alaṅkatahatthikkhandhavaragato cha dānasālāyo olokesi. Tadā kāliṅgaraṭṭhe",
  "atk-s0514a3:3607_8": "dubbuṭṭhikā ahosi, sassāni na sampajjiṃsu, manussānaṃ mahantaṃ chātabhayaṃ pavatti.",
  "atk-s0514a3:3607_9": "Manussā jīvituṃ asakkontācorakammaṃ karonti. Dubbhikkhapīḷitā jānapadā rājaṅgaṇe",
  "atk-s0514a3:3607_10": "sannipatitvā rājānaṃ upakkosiṃsu. Taṃ sutvā raññā “kiṃ, tātā”ti vutte tamatthaṃ ārocayiṃsu.",
  "atk-s0514a3:3607_11": "Rājā “sādhu, tātā, devaṃ vassāpessāmī”ti te uyyojetvā samādinnasīlo uposathavāsaṃ",
  "atk-s0514a3:3607_12": "vasantopi devaṃ vassāpetuṃ nāsakkhi. So nāgare sannipātetvā “ahaṃ samādinnasīlo sattāhaṃ",
  "atk-s0514a3:3607_13": "uposathavāsaṃ vasantopi devaṃ vassāpetuṃ nāsakkhiṃ, kiṃ nu kho kātabba”nti pucchi.",
  "atk-s0514a3:3607_14": "Sace, deva, devaṃ vassāpetuṃ na sakkosi, esa jetuttaranagare sañjayassa rañño putto",
  "atk-s0514a3:3607_15": "vessantaro nāma dānābhirato. Tassaṃ kira sabbaseto maṅgalahatthī atthi, tassa gatagataṭṭhāne",
  "atk-s0514a3:3607_16": "devo vassi. Brāhmaṇe pesetvā taṃ hatthiṃ yācāpetuṃ vaṭṭati, āṇāpethāti.",
  "atk-s0514a3:3608_0": "So “sādhū”ti sampaṭicchitvā brāhmaṇe sannipātetvā tesu guṇavaṇṇasampanne aṭṭha jane",
  "atk-s0514a3:3608_1": "vicinitvā tesaṃ paribbayaṃ datvā “gacchatha, tumhe vessantaraṃ hatthiṃ yācitvā ānethā”ti",
  "atk-s0514a3:3608_2": "pesesi. Brāhmaṇā anupubbena jetuttaranagaraṃ gantvā dānagge bhattaṃ paribhuñjitvā",
  "atk-s0514a3:3608_3": "attano sarīraṃ rajoparikiṇṇaṃ paṃsumakkhitaṃ katvā puṇṇamadivase rājānaṃ hatthiṃ",
  "atk-s0514a3:3608_4": "yācitukāmā hutvā rañño dānaggaṃ āgamanakāle pācīnadvāraṃ agamaṃsu. Rājāpi “dānaggaṃ",
  "atk-s0514a3:3608_5": "olokessāmī”ti pātova nhatvā nānaggarasabhojanaṃ bhuñjitvā alaṅkaritvā alaṅkatahatthikkhandhavaragato",
  "atk-s0514a3:3608_6": "pācīnadvāraṃ agamāsi. Brāhmaṇā tatthokāsaṃ alabhitvā dakkhiṇadvāraṃ gantvā unnatapadese",
  "atk-s0514a3:3608_7": "ṭhatvā rañño pācīnadvāre dānaggaṃ oloketvā dakkhiṇadvārāgamanakāle hatthe pasāretvā",
  "atk-s0514a3:3608_8": "“jayatu bhavaṃ vessantaro”ti tikkhattuṃ āhaṃsu. Mahāsatto te brāhmaṇe disvā hatthiṃ",
  "atk-s0514a3:3608_9": "tesaṃ ṭhitaṭṭhānaṃ pesetvā hatthikkhandhe nisinno paṭhamaṃ gāthamāha –",
  "atk-s0514a3:3609": "1668.",
  "atk-s0514a3:3610": "“Parūḷhakacchanakhalomā, paṅkadantā rajassirā;",
  "atk-s0514a3:3611": "Paggayha dakkhiṇaṃ bāhuṃ, kiṃ maṃ yācanti brāhmaṇā”ti.",
  "atk-s0514a3:3612": "Brāhmaṇā āhaṃsu –",
  "atk-s0514a3:3613": "1669.",
  "atk-s0514a3:3614": "“Ratanaṃ deva yācāma, sivīnaṃ raṭṭhavaḍḍhana;",
  "atk-s0514a3:3615": "Dadāhi pavaraṃ nāgaṃ, īsādantaṃ urūḷhava”nti.",
  "atk-s0514a3:3616": "Tattha urūḷhavanti ubbāhanasamatthaṃ.",
  "atk-s0514a3:3617_0": "Taṃ sutvā mahāsatto “ahaṃ sīsaṃ ādiṃ katvā ajjhattikadānaṃ dātukāmomhi, ime pana",
  "atk-s0514a3:3617_1": "maṃ bāhirakadānameva yācanti, pūressāmi tesaṃ manoratha”nti cintetvā hatthikkhandhavaragato tatiyaṃ gāthamāha –",
  "atk-s0514a3:3618": "1670.",
  "atk-s0514a3:3619": "“Dadāmi na vikampāmi, yaṃ maṃ yācanti brāhmaṇā;",
  "atk-s0514a3:3620": "Pabhinnaṃ kuñjaraṃ dantiṃ, opavayhaṃ gajuttama”nti.",
  "atk-s0514a3:3621": "Paṭijānitvā ca pana –",
  "atk-s0514a3:3622": "1671.",
  "atk-s0514a3:3623": "“Hatthikkhandhato oruyha, rājā cāgādhimānaso;",
  "atk-s0514a3:3624": "Brāhmaṇānaṃ adā dānaṃ, sivīnaṃ raṭṭhavaḍḍhano”ti.",
  "atk-s0514a3:3625_0": "Tattha opavayhanti rājavāhanaṃ. Cāgādhimānasoti cāgena adhikamānaso rājā. Brāhmaṇānaṃ",
  "atk-s0514a3:3625_1": "adā dānanti so vāraṇassa analaṅkataṭṭhānaṃ olokanatthaṃ tikkhattuṃ padakkhiṇaṃ katvā",
  "atk-s0514a3:3625_2": "analaṅkataṭṭhānaṃ adisvā kusumamissakasugandhodakapūritaṃ suvaṇṇabhiṅgāraṃ gahetvā",
  "atk-s0514a3:3625_3": "“ito ethā”ti vatvā alaṅkatarajatadāmasadisaṃ hatthisoṇḍaṃ gahetvā tesaṃ hatthe ṭhapetvā",
  "atk-s0514a3:3625_4": "udakaṃ pātetvā alaṅkatavāraṇaṃ brāhmaṇānaṃ adāsi.",
  "atk-s0514a3:3626_0": "Tassa catūsu pādesu alaṅkāro cattāri satasahassāni agghati, ubhosu passesu alaṅkāro",
  "atk-s0514a3:3626_1": "dve satasahassāni, heṭṭhā udare kambalaṃ satasahassaṃ, piṭṭhiyaṃ muttajālaṃ maṇijālaṃ",
  "atk-s0514a3:3626_2": "kañcanajālanti tīṇi jālāni tīṇi satasahassāni, ubhosu kaṇṇesu alaṅkāro dve satasahassāni,",
  "atk-s0514a3:3626_3": "piṭṭhiyaṃ attharaṇakambalaṃ satasahassaṃ, kumbhālaṅkāro satasahassaṃ, tayo vaṭaṃsakā",
  "atk-s0514a3:3626_4": "tīṇi satasahassāni, kaṇṇacūḷālaṅkāro dve satasahassāni, dvinnaṃ dantānaṃ alaṅkāro",
  "atk-s0514a3:3626_5": "dve satasahassāni, soṇḍāya sovatthikālaṅkāro satasahassaṃ, naṅguṭṭhālaṅkāro satasahassaṃ,",
  "atk-s0514a3:3626_6": "ārohaṇanisseṇi satasahassaṃ, bhuñjanakaṭāhaṃ satasahassaṃ, ṭhapetvā anagghaṃ bhaṇḍaṃ",
  "atk-s0514a3:3626_7": "kāyāruḷhapasādhanaṃ dvāvīsati satasahassāni. Evaṃ tāva ettakaṃ dhanaṃ catuvīsatisatasahassāni",
  "atk-s0514a3:3626_8": "agghati. Chattapiṇḍiyaṃ pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhe",
  "atk-s0514a3:3626_9": "veṭhanamuttāhāre maṇi, hatthikumbhe maṇīti imāni cha anagghāni, hatthīpi anagghoyevāti",
  "atk-s0514a3:3626_10": "hatthinā saddhiṃ satta anagghānīti sabbāni tāni brāhmaṇānaṃ adāsi. Tathā hatthino",
  "atk-s0514a3:3626_11": "paricārakāni pañca kulasatāni hatthimeṇḍahatthigopakehi saddhiṃ adāsi. Saha dānenevassa",
  "atk-s0514a3:3626_12": "heṭṭhā vuttanayeneva bhūmikampādayo ahesuṃ. Tamatthaṃ pakāsento satthā āha –",
  "atk-s0514a3:3627": "1672.",
  "atk-s0514a3:3628": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:3629": "Hatthināge padinnamhi, medanī sampakampatha.",
  "atk-s0514a3:3630": "1673.",
  "atk-s0514a3:3631": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:3632": "Hatthināge padinnamhi, khubhittha nagaraṃ tadā.",
  "atk-s0514a3:3633": "1674.",
  "atk-s0514a3:3634": "“Samākulaṃ puraṃ āsi, ghoso ca vipulo mahā;",
  "atk-s0514a3:3635": "Hatthināge padinnamhi, sivīnaṃ raṭṭhavaḍḍhane”ti.",
  "atk-s0514a3:3636": "Tattha tadāsīti tadā āsi. Hatthināgeti hatthisaṅkhāte nāge. Khubhittha nagaraṃ tadāti tadā jetuttaranagaraṃ saṅkhubhitaṃ ahosi.",
  "atk-s0514a3:3637_0": "Brāhmaṇā kira dakkhiṇadvāre hatthiṃ labhitvā hatthipiṭṭhe nisīditvā mahājanaparivārā",
  "atk-s0514a3:3637_1": "nagaramajjhena pāyiṃsu. Mahājano te disvā “ambho brāhmaṇā, amhākaṃ hatthiṃ āruḷhā",
  "atk-s0514a3:3637_2": "kuto vo hatthī laddhā”ti āha. Brāhmaṇā “vessantaramahārājena no hatthī dinno, ke",
  "atk-s0514a3:3637_3": "tumhe”ti mahājanaṃ hatthavikārādīhi ghaṭṭentā nagaramajjhena gantvā uttaradvārena",
  "atk-s0514a3:3637_4": "nikkhamiṃsu. Nāgarā devatāvaṭṭanena bodhisattassa kuddhā rājadvāre sannipatitvā mahantaṃ",
  "atk-s0514a3:3637_5": "upakkosamakaṃsu. Tena vuttaṃ –",
  "atk-s0514a3:3638": "“Samākulaṃ puraṃ āsi, ghoso ca vipulo mahā;",
  "atk-s0514a3:3639": "Hatthināge padinnamhi, sivīnaṃ raṭṭhavaḍḍhane.",
  "atk-s0514a3:3640": "“Athettha vattati saddo, tumulo bheravo mahā;",
  "atk-s0514a3:3641": "Hatthināge padinnamhi, khubhittha nagaraṃ tadā.",
  "atk-s0514a3:3642": "“Athettha vattati saddo, tumulo bheravo mahā;",
  "atk-s0514a3:3643": "Hatthināge padinnamhi, sivīnaṃ raṭṭhavaḍḍhane”ti.",
  "atk-s0514a3:3644": "Tattha ghosoti upakkosanasaddo patthaṭattā vipulo, uddhaṃ gatattā mahā. Sivīnaṃ raṭṭhavaḍḍhaneti siviraṭṭhassa vuddhikare.",
  "atk-s0514a3:3645": "Athassa dānena saṅkhubhitacittā hutvā nagaravāsino rañño ārocesuṃ. Tena vuttaṃ –",
  "atk-s0514a3:3646": "1675.",
  "atk-s0514a3:3647": "“Uggā ca rājaputtā ca, vesiyānā ca brāhmaṇā;",
  "atk-s0514a3:3648": "Hatthārohā anīkaṭṭhā, rathikā pattikārakā.",
  "atk-s0514a3:3649": "1676.",
  "atk-s0514a3:3650": "“Kevalo cāpi nigamo, sivayo ca samāgatā;",
  "atk-s0514a3:3651": "Disvā nāgaṃ nīyamānaṃ, te rañño paṭivedayuṃ.",
  "atk-s0514a3:3652": "1677.",
  "atk-s0514a3:3653": "“Vidhamaṃ deva te raṭṭhaṃ, putto vessantaro tava;",
  "atk-s0514a3:3654": "Kathaṃ no hatthinaṃ dajjā, nāgaṃ raṭṭhassa pūjitaṃ.",
  "atk-s0514a3:3655": "1678.",
  "atk-s0514a3:3656": "“Kathaṃ no kuñjaraṃ dajjā, īsādantaṃ urūḷhavaṃ;",
  "atk-s0514a3:3657": "Khettaññuṃ sabbayuddhānaṃ, sabbasetaṃ gajuttamaṃ.",
  "atk-s0514a3:3658": "1679.",
  "atk-s0514a3:3659": "“Paṇḍukambalasañchannaṃ, pabhinnaṃ sattumaddanaṃ;",
  "atk-s0514a3:3660": "Dantiṃ savālabījaniṃ, setaṃ kelāsasādisaṃ.",
  "atk-s0514a3:3661": "1680.",
  "atk-s0514a3:3662": "“Sasetacchattaṃ saupādheyyaṃ, sāthabbanaṃ sahatthipaṃ;",
  "atk-s0514a3:3663": "Aggayānaṃ rājavāhiṃ, brāhmaṇānaṃ adā gaja”nti.",
  "atk-s0514a3:3664_0": "Tattha uggāti uggatā paññātā. Nigamoti negamakuṭumbikajano. Vidhamaṃ deva te raṭṭhanti",
  "atk-s0514a3:3664_1": "deva, tava raṭṭhaṃ vidhamaṃ. Kathaṃ no hatthinaṃ dajjāti kena kāraṇena amhākaṃ hatthinaṃ",
  "atk-s0514a3:3664_2": "abhimaṅgalasammataṃ kāliṅgaraṭṭhavāsīnaṃ brāhmaṇānaṃ dadeyya. Khettaññuṃ sabbayuddhānanti",
  "atk-s0514a3:3664_3": "sabbayuddhānaṃ khettabhūmisīsajānanasamatthaṃ. Dantinti manoramadantayuttaṃ. Savālabījaninti",
  "atk-s0514a3:3664_4": "sahavālabījaniṃ. Saupādheyyanti saattharaṇaṃ. Sāthabbananti sahatthivejjaṃ. Sahatthipanti",
  "atk-s0514a3:3664_5": "hatthiparicārakānaṃ pañcannaṃ kulasatānaṃ hatthimeṇḍahatthigopakānañca vasena sahatthipaṃ.",
  "atk-s0514a3:3665": "Evañca pana vatvā punapi āhaṃsu –",
  "atk-s0514a3:3666": "1681.",
  "atk-s0514a3:3667": "“Annaṃ pānañca yo dajjā, vatthasenāsanāni ca;",
  "atk-s0514a3:3668": "Etaṃ kho dānaṃ patirūpaṃ, etaṃ kho brāhmaṇārahaṃ.",
  "atk-s0514a3:3669": "1682.",
  "atk-s0514a3:3670": "“Ayaṃ te vaṃsarājā no, sivīnaṃ raṭṭhavaḍḍhano;",
  "atk-s0514a3:3671": "Kathaṃ vessantaro putto, gajaṃ bhājeti sañjaya.",
  "atk-s0514a3:3672": "1683.",
  "atk-s0514a3:3673": "“Sace tvaṃ na karissasi, sivīnaṃ vacanaṃ idaṃ;",
  "atk-s0514a3:3674": "Maññe taṃ saha puttena, sivī hatthe karissare”ti.",
  "atk-s0514a3:3675": "Tattha vaṃsarājāti paveṇiyā āgato mahārājā. Bhājetīti deti. Sivī hatthe karissareti siviraṭṭhavāsino saha puttena taṃ attano hatthe karissantīti.",
  "atk-s0514a3:3676": "Taṃ sutvā rājā “ete vessantaraṃ mārāpetuṃ icchantī”ti saññāya āha –",
  "atk-s0514a3:3677": "1684.",
  "atk-s0514a3:3678": "“Kāmaṃ janapado māsi, raṭṭhañcāpi vinassatu;",
  "atk-s0514a3:3679": "Nāhaṃ sivīnaṃ vacanā, rājaputtaṃ adūsakaṃ;",
  "atk-s0514a3:3680": "Pabbājeyyaṃ sakā raṭṭhā, putto hi mama oraso.",
  "atk-s0514a3:3681": "1685.",
  "atk-s0514a3:3682": "“Kāmaṃ janapado māsi, raṭṭhañcāpi vinassatu;",
  "atk-s0514a3:3683": "Nāhaṃ sivīnaṃ vacanā, rājaputtaṃ adūsakaṃ;",
  "atk-s0514a3:3684": "Pabbājeyyaṃ sakā raṭṭhā, putto hi mama atrajo.",
  "atk-s0514a3:3685": "1686.",
  "atk-s0514a3:3686": "“Na cāhaṃ tasmiṃ dubbheyyaṃ, ariyasīlavato hi so;",
  "atk-s0514a3:3687": "Asilokopi me assa, pāpañca pasave bahuṃ;",
  "atk-s0514a3:3688": "Kathaṃ vessantaraṃ puttaṃ, satthena ghātayāmase”ti.",
  "atk-s0514a3:3689": "Tattha māsīti mā āsi, mā hotūti attho. Ariyasīlavatoti ariyena sīlavatena ariyāya ca ācārasampattiyā samannāgato. Ghātayāmaseti ghātayissāma.",
  "atk-s0514a3:3690": "Taṃ sutvā sivayo avocuṃ –",
  "atk-s0514a3:3691": "1687.",
  "atk-s0514a3:3692": "“Mā naṃ daṇḍena satthena, na hi so bandhanāraho;",
  "atk-s0514a3:3693": "Pabbājehi ca naṃ raṭṭhā, vaṅke vasatu pabbate”ti.",
  "atk-s0514a3:3694": "Tattha mā naṃ daṇḍena satthenāti deva, tumhe taṃ daṇḍena vā satthena vā mā ghātayittha. Na hi so bandhanārahoti so bandhanārahopi na hotiyeva.",
  "atk-s0514a3:3695": "Rājā āha –",
  "atk-s0514a3:3696": "1688.",
  "atk-s0514a3:3697": "“Eso ce sivīnaṃ chando, chandaṃ na panudāmase;",
  "atk-s0514a3:3698": "Imaṃ so vasatu rattiṃ, kāme ca paribhuñjatu.",
  "atk-s0514a3:3699": "1689.",
  "atk-s0514a3:3700": "“Tato ratyā vivasāne, sūriyassuggamanaṃ pati;",
  "atk-s0514a3:3701": "Samaggā sivayo hutvā, raṭṭhā pabbājayantu na”nti.",
  "atk-s0514a3:3702": "Tattha vasatūti puttadārassa ovādaṃ dadamāno vasatu, ekarattiñcassa okāsaṃ dethāti vadati.",
  "atk-s0514a3:3703_0": "Te “ekarattimattaṃ vasatū”ti rañño vacanaṃ sampaṭicchiṃsu. Atha rājā ne uyyojetvā",
  "atk-s0514a3:3703_1": "puttassa sāsanaṃ pesento kattāraṃ āmantetvā tassa santikaṃ pesesi. So “sādhū”ti sampaṭicchitvā",
  "atk-s0514a3:3703_2": "vessantarassa nivesanaṃ gantvā taṃ pavattiṃ ārocesi. Tamatthaṃ pakāsento satthā āha –",
  "atk-s0514a3:3704": "1690.",
  "atk-s0514a3:3705": "“Uṭṭhehi katte taramāno, gantvā vessantaraṃ vada;",
  "atk-s0514a3:3706": "‘Sivayo deva te kuddhā, negamā ca samāgatā.",
  "atk-s0514a3:3707": "1691.",
  "atk-s0514a3:3708": "“Uggā ca rājaputtā ca, vesiyānā ca brāhmaṇā;",
  "atk-s0514a3:3709": "Hatthārohā anīkaṭṭhā, rathikā pattikārakā;",
  "atk-s0514a3:3710": "Kevalo cāpi nigamo, sivayo ca samāgatā.",
  "atk-s0514a3:3711": "1692.",
  "atk-s0514a3:3712": "“Asmā ratyā vivasāne, sūriyassuggamanaṃ pati;",
  "atk-s0514a3:3713": "Samaggā sivayo hutvā, raṭṭhā pabbājayanti taṃ’.",
  "atk-s0514a3:3714": "1693.",
  "atk-s0514a3:3715": "“Sa kattā taramānova, sivirājena pesito;",
  "atk-s0514a3:3716": "Āmuttahatthābharaṇo, suvattho candanabhūsito.",
  "atk-s0514a3:3717": "1694.",
  "atk-s0514a3:3718": "“Sīsaṃ nhāto udake so, āmuttamaṇikuṇḍalo;",
  "atk-s0514a3:3719": "Upāgami puraṃ rammaṃ, vessantaranivesanaṃ.",
  "atk-s0514a3:3720": "1695.",
  "atk-s0514a3:3721": "“Tatthaddasa kumāraṃ so, ramamānaṃ sake pure;",
  "atk-s0514a3:3722": "Parikiṇṇaṃ amaccehi, tidasānaṃva vāsavaṃ.",
  "atk-s0514a3:3723": "1696.",
  "atk-s0514a3:3724": "“So tattha gantvā taramāno, kattā vessantaraṃbravi;",
  "atk-s0514a3:3725": "‘Dukkhaṃ te vedayissāmi, mā me kujjhi rathesabha’.",
  "atk-s0514a3:3726": "1697.",
  "atk-s0514a3:3727": "“Vanditvā rodamāno so, kattā rājānamabravi;",
  "atk-s0514a3:3728": "Bhattā mesi mahārāja, sabbakāmarasāharo.",
  "atk-s0514a3:3729": "1698.",
  "atk-s0514a3:3730": "“Dukkhaṃ te vedayissāmi, tattha assāsayantu maṃ;",
  "atk-s0514a3:3731": "Sivayo deva te kuddhā, negamā ca samāgatā.",
  "atk-s0514a3:3732": "1699.",
  "atk-s0514a3:3733": "“Uggā ca rājaputtā ca, vesiyānā ca brāhmaṇā;",
  "atk-s0514a3:3734": "Hatthārohā anīkaṭṭhā, rathikā pattikārakā;",
  "atk-s0514a3:3735": "Kevalo cāpi nigamo, sivayo ca samāgatā.",
  "atk-s0514a3:3736": "1700.",
  "atk-s0514a3:3737": "“Asmā ratyā vivasāne, sūriyassuggamanaṃ pati;",
  "atk-s0514a3:3738": "Samaggā sivayo hutvā, raṭṭhā pabbājayanti ta”nti.",
  "atk-s0514a3:3739_0": "Tattha kumāranti mātāpitūnaṃ atthitāya “kumāro”tveva saṅkhaṃ gataṃ rājānaṃ. Ramamānanti",
  "atk-s0514a3:3739_1": "attanā dinnadānassa vaṇṇaṃ kathayamānaṃ somanassappattaṃ hutvā nisinnaṃ. Parikiṇṇaṃ",
  "atk-s0514a3:3739_2": "amaccehīti attanā sahajātehi saṭṭhisahassehi amaccehi parivutaṃ samussitasetacchatte",
  "atk-s0514a3:3739_3": "rājāsane nisinnaṃ. Vedayissāmīti kathayissāmi. Tattha assāsayantu manti tasmiṃ dukkhassāsanārocane",
  "atk-s0514a3:3739_4": "kathetuṃ avisahavasena kilantaṃ maṃ, deva, te pādā assāsayantu, vissattho kathehīti",
  "atk-s0514a3:3739_5": "maṃ vadathāti adhippāyenevamāha.",
  "atk-s0514a3:3740": "Mahāsatto āha –",
  "atk-s0514a3:3741": "1701.",
  "atk-s0514a3:3742": "“Kismiṃ me sivayo kuddhā, nāhaṃ passāmi dukkaṭaṃ;",
  "atk-s0514a3:3743": "Taṃ me katte viyācikkha, kasmā pabbājayanti ma”nti.",
  "atk-s0514a3:3744": "Tattha kisminti katarasmiṃ kāraṇe. Viyācikkhāti vitthārato kathehi.",
  "atk-s0514a3:3745": "Kattā āha –",
  "atk-s0514a3:3746": "1702.",
  "atk-s0514a3:3747": "“Uggā ca rājaputtā ca, vesiyānā ca brāhmaṇā;",
  "atk-s0514a3:3748": "Hatthārohā anīkaṭṭhā, rathikā pattikārakā;",
  "atk-s0514a3:3749": "Nāgadānena khiyyanti, tasmā pabbājayanti ta”nti.",
  "atk-s0514a3:3750": "Tattha khiyyantīti kujjhanti.",
  "atk-s0514a3:3751": "Taṃ sutvā mahāsatto somanassappatto hutvā āha –",
  "atk-s0514a3:3752": "1703.",
  "atk-s0514a3:3753": "“Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;",
  "atk-s0514a3:3754": "Hiraññaṃ vā suvaṇṇaṃ vā, muttā veḷuriyā maṇi.",
  "atk-s0514a3:3755": "1704.",
  "atk-s0514a3:3756": "“Dakkhiṇaṃ vāpahaṃ bāhuṃ, disvā yācakamāgate;",
  "atk-s0514a3:3757": "Dadeyyaṃ na vikampeyyaṃ, dāne me ramate mano.",
  "atk-s0514a3:3758": "1705.",
  "atk-s0514a3:3759": "“Kāmaṃ maṃ sivayo sabbe, pabbājentu hanantu vā;",
  "atk-s0514a3:3760": "Neva dānā viramissaṃ, kāmaṃ chindantu sattadhā”ti.",
  "atk-s0514a3:3761": "Tattha yācakamāgateti yācake āgate taṃ yācakaṃ disvā. Neva dānā viramissanti neva dānā viramissāmi.",
  "atk-s0514a3:3762": "Taṃ sutvā kattā neva raññā dinnaṃ na nāgarehi dinnaṃ attano matiyā eva aparaṃ sāsanaṃ kathento āha –",
  "atk-s0514a3:3763": "1706.",
  "atk-s0514a3:3764": "“Evaṃ taṃ sivayo āhu, negamā ca samāgatā;",
  "atk-s0514a3:3765": "Kontimārāya tīrena, girimārañjaraṃ pati;",
  "atk-s0514a3:3766": "Yena pabbājitā yanti, tena gacchatu subbato”ti.",
  "atk-s0514a3:3767_0": "Tattha kontimārāyāti kontimārāya nāma nadiyā tīrena. Girimārañjaraṃ patīti ārañjaraṃ",
  "atk-s0514a3:3767_1": "nāma giriṃ abhimukho hutvā. Yenāti yena maggena raṭṭhā pabbājitā rājāno gacchanti,",
  "atk-s0514a3:3767_2": "tena subbato vessantaropi gacchatūti evaṃ sivayo kathentīti āha. Idaṃ kira so devatādhiggahito hutvā kathesi.",
  "atk-s0514a3:3768_0": "Taṃ sutvā bodhisatto “sādhu dosakārakānaṃ gatamaggena gamissāmi, maṃ kho pana nāgarā",
  "atk-s0514a3:3768_1": "na aññena dosena pabbājenti, mayā hatthissa dinnattā pabbājenti. Evaṃ santepi ahaṃ",
  "atk-s0514a3:3768_2": "sattasatakaṃ mahādānaṃ dassāmi, nāgarā me ekadivasaṃ dānaṃ dātuṃ okāsaṃ dentu, sve",
  "atk-s0514a3:3768_3": "dānaṃ datvā tatiyadivase gamissāmī”ti vatvā āha –",
  "atk-s0514a3:3769": "1707.",
  "atk-s0514a3:3770": "“Sohaṃ tena gamissāmi, yena gacchanti dūsakā;",
  "atk-s0514a3:3771": "Rattindivaṃ me khamatha, yāva dānaṃ dadāmaha”nti.",
  "atk-s0514a3:3772_0": "Taṃ sutvā kattā “sādhu, deva, nāgarānaṃ vakkhāmī”ti vatvā pakkāmi. Mahāsatto taṃ",
  "atk-s0514a3:3772_1": "uyyojetvā mahāsenaguttaṃ pakkosāpetvā ‘tāta, ahaṃ sve sattasatakaṃ nāma mahādānaṃ",
  "atk-s0514a3:3772_2": "dassāmi, satta hatthisatāni, satta assasatāni, satta rathasatāni, satta itthisatāni,",
  "atk-s0514a3:3772_3": "satta dhenusatāni, satta dāsasatāni, satta dāsisatāni ca paṭiyādehi, nānappakārāni",
  "atk-s0514a3:3772_4": "ca annapānādīni antamaso surampi sabbaṃ dātabbayuttakaṃ upaṭṭhapehī”ti sattasatakaṃ",
  "atk-s0514a3:3772_5": "mahādānaṃ vicāretvā amacce uyyojetvā ekakova maddiyā vasanaṭṭhānaṃ gantvā sirisayanapiṭṭhe",
  "atk-s0514a3:3772_6": "nisīditvā tāya saddhiṃ kathaṃ pavattesi. Tamatthaṃ pakāsento satthā āha –",
  "atk-s0514a3:3773": "1708.",
  "atk-s0514a3:3774": "“Āmantayittha rājānaṃ, maddiṃ sabbaṅgasobhanaṃ;",
  "atk-s0514a3:3775": "Yaṃ te kiñci mayā dinnaṃ, dhanaṃ dhaññañca vijjati.",
  "atk-s0514a3:3776": "1709.",
  "atk-s0514a3:3777": "“Hiraññaṃ vā suvaṇṇaṃ vā, muttā veḷuriyā bahū;",
  "atk-s0514a3:3778": "Sabbaṃ taṃ nidaheyyāsi, yañca te pettikaṃ dhana”nti.",
  "atk-s0514a3:3779": "Tattha nidaheyyāsīti nidhiṃ katvā ṭhapeyyāsi. Pettikanti pitito āgataṃ.",
  "atk-s0514a3:3780": "1710.",
  "atk-s0514a3:3781": "“Tamabravi rājaputtī, maddī sabbaṅgasobhanā;",
  "atk-s0514a3:3782": "Kuhiṃ deva nidahāmi, taṃ me akkhāhi pucchito”ti.",
  "atk-s0514a3:3783": "Tattha tamabravīti “mayhaṃ sāmikena vessantarena ettakaṃ kālaṃ ‘dhanaṃ nidhehī’ti na vuttapubbaṃ, idāneva vadati, kuhiṃ nu kho nidhetabbaṃ, pucchissāmi na”nti cintetvā taṃ abravi.",
  "atk-s0514a3:3784": "Vessantaro āha –",
  "atk-s0514a3:3785": "1711.",
  "atk-s0514a3:3786": "“Sīlavantesu dajjāsi, dānaṃ maddi yathārahaṃ;",
  "atk-s0514a3:3787": "Na hi dānā paraṃ atthi, patiṭṭhā sabbapāṇina”nti.",
  "atk-s0514a3:3788": "Tattha dajjāsīti bhadde, maddi koṭṭhādīsu anidahitvā anugāmikanidhiṃ nidahamānā sīlavantesu dadeyyāsi. Na hi dānā paranti dānato uttaritaraṃ patiṭṭhā nāma na hi atthi.",
  "atk-s0514a3:3789": "Sā “sādhū”ti tassa vacanaṃ sampaṭicchi. Atha naṃ uttaripi ovadanto āha –",
  "atk-s0514a3:3790": "1712.",
  "atk-s0514a3:3791": "“Puttesu maddi dayesi, sassuyā sasuramhi ca;",
  "atk-s0514a3:3792": "Yo ca taṃ bhattā maññeyya, sakkaccaṃ taṃ upaṭṭhahe.",
  "atk-s0514a3:3793": "1713.",
  "atk-s0514a3:3794": "“No ce taṃ bhattā maññeyya, mayā vippavasena te;",
  "atk-s0514a3:3795": "Aññaṃ bhattāraṃ pariyesa, mā kisittho mayā vinā”ti.",
  "atk-s0514a3:3796_0": "Tattha dayesīti dayaṃ mettaṃ kareyyāsi. Yo ca taṃ bhattā maññeyyāti bhadde, yo ca",
  "atk-s0514a3:3796_1": "mayi gate “ahaṃ te bhattā bhavissāmī”ti taṃ maññissati, tampi sakkaccaṃ upaṭṭhaheyyāsi.",
  "atk-s0514a3:3796_2": "Mayā vippavasena teti mayā saddhiṃ tava vippavāsena sace koci “ahaṃ te bhattā bhavissāmī”ti",
  "atk-s0514a3:3796_3": "taṃ na maññeyya, atha sayameva aññaṃ bhattāraṃ pariyesa. Mā kisittho mayā vināti",
  "atk-s0514a3:3796_4": "mayā vinā hutvā mā kisā bhavi, mā kilamīti attho.",
  "atk-s0514a3:3797_0": "Atha naṃ maddī “kiṃ nu kho esa evarūpaṃ vacanaṃ maṃ bhaṇatī”ti cintetvā “kasmā, deva,",
  "atk-s0514a3:3797_1": "imaṃ ayuttaṃ kathaṃ kathesī”ti pucchi. Mahāsatto “bhadde, mayā hatthissa dinnattā",
  "atk-s0514a3:3797_2": "sivayo kuddhā maṃ raṭṭhā pabbājenti, sve ahaṃ sattasatakaṃ mahādānaṃ datvā tatiyadivase",
  "atk-s0514a3:3797_3": "nagarā nikkhamissāmī”ti vatvā āha –",
  "atk-s0514a3:3798": "1714.",
  "atk-s0514a3:3799": "“Ahañhi vanaṃ gacchāmi, ghoraṃ vāḷamigāyutaṃ;",
  "atk-s0514a3:3800": "Saṃsayo jīvitaṃ mayhaṃ, ekakassa brahāvane”ti.",
  "atk-s0514a3:3801": "Tattha saṃsayoti anekapaccatthike ekakassa sukhumālassa mama vane vasato kuto jīvitaṃ, nicchayena marissāmīti adhippāyenevaṃ āha.",
  "atk-s0514a3:3802": "1715.",
  "atk-s0514a3:3803": "“Tamabravi rājaputtī, maddī sabbaṅgasobhanā;",
  "atk-s0514a3:3804": "Abhumme kathaṃ nu bhaṇasi, pāpakaṃ vata bhāsasi.",
  "atk-s0514a3:3805": "1716.",
  "atk-s0514a3:3806": "“Nesa dhammo mahārāja, yaṃ tvaṃ gaccheyya ekako;",
  "atk-s0514a3:3807": "Ahampi tena gacchāmi, yena gacchasi khattiya.",
  "atk-s0514a3:3808": "1717.",
  "atk-s0514a3:3809": "“Maraṇaṃ vā tayā saddhiṃ, jīvitaṃ vā tayā vinā;",
  "atk-s0514a3:3810": "Tadeva maraṇaṃ seyyo, yaṃ ce jīve tayā vinā.",
  "atk-s0514a3:3811": "1718.",
  "atk-s0514a3:3812": "“Aggiṃ ujjālayitvāna, ekajālasamāhitaṃ;",
  "atk-s0514a3:3813": "Tattha me maraṇaṃ seyyo, yaṃ ce jīve tayā vinā.",
  "atk-s0514a3:3814": "1719.",
  "atk-s0514a3:3815": "“Yathā āraññakaṃ nāgaṃ, dantiṃ anveti hatthinī;",
  "atk-s0514a3:3816": "Jessantaṃ giriduggesu, samesu visamesu ca.",
  "atk-s0514a3:3817": "1720.",
  "atk-s0514a3:3818": "“Evaṃ taṃ anugacchāmi, putte ādāya pacchato;",
  "atk-s0514a3:3819": "Subharā te bhavissāmi, na te hessāmi dubbharā”ti.",
  "atk-s0514a3:3820_0": "Tattha abhummeti abhūtaṃ vata me katheyyāsi. Nesa dhammoti na eso sabhāvo, netaṃ",
  "atk-s0514a3:3820_1": "kāraṇaṃ. Tadevāti tayā saddhiṃ yaṃ maraṇaṃ atthi, tadeva maraṇaṃ seyyo. Tatthāti",
  "atk-s0514a3:3820_2": "tasmiṃ ekajālabhūte dārucitake. Jessantanti vicarantaṃ.",
  "atk-s0514a3:3821": "Evañca pana vatvā sā puna diṭṭhapubbaṃ viya himavantappadesaṃ vaṇṇentī āha –",
  "atk-s0514a3:3822": "1721.",
  "atk-s0514a3:3823": "“Ime kumāre passanto, mañjuke piyabhāṇine;",
  "atk-s0514a3:3824": "Āsīne vanagumbasmiṃ, na rajjassa sarissasi.",
  "atk-s0514a3:3825": "1722.",
  "atk-s0514a3:3826": "“Ime kumāre passanto, mañjuke piyabhāṇine;",
  "atk-s0514a3:3827": "Kīḷante vanagumbasmiṃ, na rajjassa sarissasi.",
  "atk-s0514a3:3828": "1723.",
  "atk-s0514a3:3829": "“Ime kumāre passanto, mañjuke piyabhāṇine;",
  "atk-s0514a3:3830": "Assame ramaṇīyamhi, na rajjassa sarissasi.",
  "atk-s0514a3:3831": "1724.",
  "atk-s0514a3:3832": "“Ime kumāre passanto, mañjuke piyabhāṇine;",
  "atk-s0514a3:3833": "Kīḷante assame ramme, na rajjassa sarissasi.",
  "atk-s0514a3:3834": "1725.",
  "atk-s0514a3:3835": "“Ime kumāre passanto, māladhārī alaṅkate;",
  "atk-s0514a3:3836": "Assame ramaṇīyamhi, na rajjassa sarissasi.",
  "atk-s0514a3:3837": "1726.",
  "atk-s0514a3:3838": "“Ime kumāre passanto, māladhārī alaṅkate;",
  "atk-s0514a3:3839": "Kīḷante assame ramme, na rajjassa sarissasi.",
  "atk-s0514a3:3840": "1727.",
  "atk-s0514a3:3841": "“Yadā dakkhisi naccante, kumāre māladhārine;",
  "atk-s0514a3:3842": "Assame ramaṇīyamhi, na rajjassa sarissasi.",
  "atk-s0514a3:3843": "1728.",
  "atk-s0514a3:3844": "“Yadā dakkhisi naccante, kumāre māladhārine;",
  "atk-s0514a3:3845": "Kīḷante assame ramme, na rajjassa sarissasi.",
  "atk-s0514a3:3846": "1729.",
  "atk-s0514a3:3847": "“Yadā dakkhisi mātaṅgaṃ, kuñjaraṃ saṭṭhihāyanaṃ;",
  "atk-s0514a3:3848": "Ekaṃ araññe carantaṃ, na rajjassa sarissasi.",
  "atk-s0514a3:3849": "1730.",
  "atk-s0514a3:3850": "“Yadā dakkhisi mātaṅgaṃ, kuñjaraṃ saṭṭhihāyanaṃ;",
  "atk-s0514a3:3851": "Sāyaṃ pāto vicarantaṃ, na rajjassa sarissasi.",
  "atk-s0514a3:3852": "1731.",
  "atk-s0514a3:3853": "“Yadā kareṇusaṅghassa, yūthassa purato vajaṃ;",
  "atk-s0514a3:3854": "Koñcaṃ kāhati mātaṅgo, kuñjaro saṭṭhihāyano;",
  "atk-s0514a3:3855": "Tassa taṃ nadato sutvā, na rajjassa sarissasi.",
  "atk-s0514a3:3856": "1732.",
  "atk-s0514a3:3857": "“Dubhato vanavikāse, yadā dakkhisi kāmado;",
  "atk-s0514a3:3858": "Vane vāḷamigākiṇṇe, na rajjassa sarissasi.",
  "atk-s0514a3:3859": "1733.",
  "atk-s0514a3:3860": "“Migaṃ disvāna sāyanhaṃ, pañcamālinamāgataṃ;",
  "atk-s0514a3:3861": "Kimpurise ca naccante, na rajjassa sarissasi.",
  "atk-s0514a3:3862": "1734.",
  "atk-s0514a3:3863": "“Yadā sossasi nigghosaṃ, sandamānāya sindhuyā;",
  "atk-s0514a3:3864": "Gītaṃ kimpurisānañca, na rajjassa sarissasi.",
  "atk-s0514a3:3865": "1735.",
  "atk-s0514a3:3866": "“Yadā sossasi nigghosaṃ, girigabbharacārino;",
  "atk-s0514a3:3867": "Vassamānassulūkassa, na rajjassa sarissasi.",
  "atk-s0514a3:3868": "1736.",
  "atk-s0514a3:3869": "“Yadā sīhassa byagghassa, khaggassa gavayassa ca;",
  "atk-s0514a3:3870": "Vane sossasi vāḷānaṃ, na rajjassa sarissasi.",
  "atk-s0514a3:3871": "1737.",
  "atk-s0514a3:3872": "“Yadā morīhi parikiṇṇaṃ, barihīnaṃ matthakāsinaṃ;",
  "atk-s0514a3:3873": "Moraṃ dakkhisi naccantaṃ, na rajjassa sarissasi.",
  "atk-s0514a3:3874": "1738.",
  "atk-s0514a3:3875": "“Yadā morīhi parikiṇṇaṃ, aṇḍajaṃ citrapakkhinaṃ;",
  "atk-s0514a3:3876": "Moraṃ dakkhisi naccantaṃ, na rajjassa sarissasi.",
  "atk-s0514a3:3877": "1739.",
  "atk-s0514a3:3878": "“Yadā morīhi parikiṇṇaṃ, nīlagīvaṃ sikhaṇḍinaṃ;",
  "atk-s0514a3:3879": "Moraṃ dakkhisi naccantaṃ, na rajjassa sarissasi.",
  "atk-s0514a3:3880": "1740.",
  "atk-s0514a3:3881": "“Yadā dakkhisi hemante, pupphite dharaṇīruhe;",
  "atk-s0514a3:3882": "Surabhiṃ sampavāyante, na rajjassa sarissasi.",
  "atk-s0514a3:3883": "1741.",
  "atk-s0514a3:3884": "“Yadā hemantike māse, haritaṃ dakkhisi medaniṃ;",
  "atk-s0514a3:3885": "Indagopakasañchannaṃ, na rajjassa sarissasi.",
  "atk-s0514a3:3886": "1742.",
  "atk-s0514a3:3887": "“Yadā dakkhisi hemante, pupphite dharaṇīruhe;",
  "atk-s0514a3:3888": "Kuṭajaṃ bimbajālañca, pupphitaṃ loddapaddhakaṃ;",
  "atk-s0514a3:3889": "Suratiṃ sampavāyante, na rajjassa sarissasi.",
  "atk-s0514a3:3890": "1743.",
  "atk-s0514a3:3891": "“Yadā hemantike māse, vanaṃ dakkhisi pupphitaṃ;",
  "atk-s0514a3:3892": "Opupphāni ca paddhāni, na rajjassa sarissasī”ti.",
  "atk-s0514a3:3893_0": "Tattha mañjuketi madhurakathe. Kareṇusaṅghassāti hatthinighaṭāya. Yūthassāti hatthiyūthassa",
  "atk-s0514a3:3893_1": "purato vajanto gacchanto. Dubhatoti ubhayapassesu. Vanavikāseti vanaghaṭāyo. Kāmadoti",
  "atk-s0514a3:3893_2": "mayhaṃ sabbakāmado. Sindhuyāti nadiyā. Vassamānassulūkassāti ulūkasakuṇassa vassamānassa.",
  "atk-s0514a3:3893_3": "Vāḷānanti vāḷamigānaṃ. Tesañhi sāyanhasamaye so saddo pañcaṅgikatūriyasaddo viya",
  "atk-s0514a3:3893_4": "bhavissati, tasmā tesaṃ saddaṃ sutvā rajjassa na sarissasīti vadati, barihīnanti",
  "atk-s0514a3:3893_5": "kalāpasañchannaṃ. Matthakāsinanti niccaṃ pabbatamatthake nisinnaṃ. “Mattakāsina”ntipi",
  "atk-s0514a3:3893_6": "pāṭho, kāmamadamattaṃ hutvā āsīnanti attho. Bimbajālanti rattaṅkurarukkhaṃ. Opupphānīti",
  "atk-s0514a3:3893_7": "olambakapupphāni patitapupphāni.",
  "atk-s0514a3:3894": "Evaṃ maddī himavantavāsinī viya ettakāhi gāthāhi himavantaṃ vaṇṇesīti.",
  "atk-s0514a3:3895": "Hīmavantavaṇṇanā niṭṭhitā.",
  "atk-s0514a3:3896": "Dānakaṇḍavaṇṇanā",
  "atk-s0514a3:3897_0": "Phussatīpi kho devī “puttassa me kaṭukasāsanaṃ gataṃ, kiṃ nu kho karoti, gantvā jānissāmī”ti",
  "atk-s0514a3:3897_1": "paṭicchannayoggena gantvā sirigabbhadvāre ṭhitā tesaṃ taṃ sallāpaṃ sutvā kalunaṃ",
  "atk-s0514a3:3897_2": "paridevi. Tamatthaṃ pakāsento satthā āha –",
  "atk-s0514a3:3898": "1744.",
  "atk-s0514a3:3899": "“Tesaṃ lālappitaṃ sutvā, puttassa suṇisāya ca;",
  "atk-s0514a3:3900": "Kalunaṃ paridevesi, rājaputtī yasassinī.",
  "atk-s0514a3:3901": "1745.",
  "atk-s0514a3:3902": "“Seyyo visaṃ me khāyitaṃ, papātā papateyyahaṃ;",
  "atk-s0514a3:3903": "Rajjuyā bajjha miyyāhaṃ, kasmā vessantaraṃ puttaṃ;",
  "atk-s0514a3:3904": "Pabbājenti adūsakaṃ.",
  "atk-s0514a3:3905": "1746.",
  "atk-s0514a3:3906": "“Ajjhāyakaṃ dānapatiṃ, yācayogaṃ amacchariṃ;",
  "atk-s0514a3:3907": "Pūjitaṃ paṭirājūhi, kittimantaṃ yasassinaṃ;",
  "atk-s0514a3:3908": "Kasmā vessantaraṃ puttaṃ, pabbājenti adūsakaṃ.",
  "atk-s0514a3:3909": "1747.",
  "atk-s0514a3:3910": "“Mātāpettibharaṃ jantuṃ, kule jeṭṭhāpacāyikaṃ;",
  "atk-s0514a3:3911": "Kasmā vessantaraṃ puttaṃ, pabbājenti adūsakaṃ.",
  "atk-s0514a3:3912": "1748.",
  "atk-s0514a3:3913": "“Rañño hitaṃ devihitaṃ, ñātīnaṃ sakhinaṃ hitaṃ;",
  "atk-s0514a3:3914": "Hitaṃ sabbassa raṭṭhassa, kasmā vessantaraṃ puttaṃ;",
  "atk-s0514a3:3915": "Pabbājenti adūsaka”nti.",
  "atk-s0514a3:3916_0": "Tattha rājaputtīti phussatī maddarājadhītā. Papateyyahanti papateyyaṃ ahaṃ. Rajjuyā",
  "atk-s0514a3:3916_1": "bajjha miyyāhanti rajjuyā gīvaṃ bandhitvā mareyyaṃ ahaṃ. Kasmāti evaṃ amatāyameva",
  "atk-s0514a3:3916_2": "mayi kena kāraṇena mama puttaṃ adūsakaṃ raṭṭhā pabbājenti. Ajjhāyakanti tiṇṇaṃ vedānaṃ",
  "atk-s0514a3:3916_3": "pāraṅgataṃ, nānāsippesu ca nipphattiṃ pattaṃ.",
  "atk-s0514a3:3917": "Iti sā kalunaṃ paridevitvā puttañca suṇisañca assāsetvā rañño santikaṃ gantvā āha –",
  "atk-s0514a3:3918": "1749.",
  "atk-s0514a3:3919": "“Madhūniva palātāni, ambāva patitā chamā;",
  "atk-s0514a3:3920": "Evaṃ hessati te raṭṭhaṃ, pabbājenti adūsakaṃ.",
  "atk-s0514a3:3921": "1750.",
  "atk-s0514a3:3922": "“Haṃso nikhīṇapattova, pallalasmiṃ anūdake;",
  "atk-s0514a3:3923": "Apaviddho amaccehi, eko rājā vihiyyasi.",
  "atk-s0514a3:3924": "1751.",
  "atk-s0514a3:3925": "“Taṃ taṃ brūmi mahārāja, attho te mā upaccagā;",
  "atk-s0514a3:3926": "Mā naṃ sivīnaṃ vacanā, pabbājesi adūsaka”nti.",
  "atk-s0514a3:3927_0": "Tattha palātānīti palātamakkhikāni madhūni viya. Ambāva patitā chamāti bhūmiyaṃ patitaambapakkāni",
  "atk-s0514a3:3927_1": "viya. Evaṃ mama putte pabbājite tava raṭṭhaṃ sabbasādhāraṇaṃ bhavissatīti dīpeti.",
  "atk-s0514a3:3927_2": "Nikhīṇapattovāti paggharitapatto viya. Apaviddho amaccehīti mama puttena sahajātehi",
  "atk-s0514a3:3927_3": "saṭṭhisahassehi amaccehi chaḍḍito hutvā. Vihiyyasīti kilamissasi. Sivīnaṃ vacanāti",
  "atk-s0514a3:3927_4": "sivīnaṃ vacanena mā naṃ adūsakaṃ mama puttaṃ pabbājesīti.",
  "atk-s0514a3:3928": "Taṃ sutvā rājā āha –",
  "atk-s0514a3:3929": "1752.",
  "atk-s0514a3:3930": "“Dhammassāpacitiṃ kummi, sivīnaṃ vinayaṃ dhajaṃ;",
  "atk-s0514a3:3931": "Pabbājemi sakaṃ puttaṃ, pāṇā piyataro hi me”ti.",
  "atk-s0514a3:3932_0": "Tassattho – bhadde, ahaṃ sivīnaṃ dhajaṃ vessantaraṃ kumāraṃ vinayanto pabbājento",
  "atk-s0514a3:3932_1": "siviraṭṭhe porāṇakarājūnaṃ paveṇidhammassa apacitiṃ kummi karomi, tasmā sacepi me",
  "atk-s0514a3:3932_2": "pāṇā piyataro so, tathāpi naṃ pabbājemīti.",
  "atk-s0514a3:3933": "Taṃ sutvā sā paridevamānā āha –",
  "atk-s0514a3:3934": "1753.",
  "atk-s0514a3:3935": "“Yassa pubbe dhajaggāni, kaṇikārāva pupphitā;",
  "atk-s0514a3:3936": "Yāyantamanuyāyanti, svajjekova gamissati.",
  "atk-s0514a3:3937": "1754.",
  "atk-s0514a3:3938": "“Yassa pubbe dhajaggāni, kaṇikāravanāniva;",
  "atk-s0514a3:3939": "Yāyantamanuyāyanti, svajjekova gamissati.",
  "atk-s0514a3:3940": "1755.",
  "atk-s0514a3:3941": "“Yassa pubbe anīkāni, kaṇikārāva pupphitā;",
  "atk-s0514a3:3942": "Yāyantamanuyāyanti, svajjekova gamissati.",
  "atk-s0514a3:3943": "1756.",
  "atk-s0514a3:3944": "“Yassa pubbe anīkāni, kaṇikāravanāniva;",
  "atk-s0514a3:3945": "Yāyantamanuyāyanti, svajjekova gamissati.",
  "atk-s0514a3:3946": "1757.",
  "atk-s0514a3:3947": "“Indagopakavaṇṇābhā, gandhārā paṇḍukambalā;",
  "atk-s0514a3:3948": "Yāyantamanuyāyanti, svajjekova gamissati.",
  "atk-s0514a3:3949": "1758.",
  "atk-s0514a3:3950": "“Yo pubbe hatthinā yāti, sivikāya rathena ca;",
  "atk-s0514a3:3951": "Svajja vessantaro rājā, kathaṃ gacchati pattiko.",
  "atk-s0514a3:3952": "1759.",
  "atk-s0514a3:3953": "“Kathaṃ candanalittaṅgo, naccagītappabodhano;",
  "atk-s0514a3:3954": "Khurājinaṃ pharasuñca, khārikājañca hāhiti.",
  "atk-s0514a3:3955": "1760.",
  "atk-s0514a3:3956": "“Kasmā nābhiharissanti, kāsāvā ajināni ca;",
  "atk-s0514a3:3957": "Pavisantaṃ brahāraññaṃ, kasmā cīraṃ na bajjhare.",
  "atk-s0514a3:3958": "1761.",
  "atk-s0514a3:3959": "“Kathaṃ nu cīraṃ dhārenti, rājapabbajitā janā;",
  "atk-s0514a3:3960": "Kathaṃ kusamayaṃ cīraṃ, maddī paridahissati.",
  "atk-s0514a3:3961": "1762.",
  "atk-s0514a3:3962": "“Kāsiyāni ca dhāretvā, khomakoṭumbarāni ca;",
  "atk-s0514a3:3963": "Kusacīrāni dhārentī, kathaṃ maddī karissati.",
  "atk-s0514a3:3964": "1763.",
  "atk-s0514a3:3965": "“Vayhāhi pariyāyitvā, sivikāya rathena ca;",
  "atk-s0514a3:3966": "Sā kathajja anujjhaṅgī, pathaṃ gacchati pattikā.",
  "atk-s0514a3:3967": "1764.",
  "atk-s0514a3:3968": "“Yassā mudutalā hatthā, caraṇā ca sukhedhitā;",
  "atk-s0514a3:3969": "Sā kathajja anujjhaṅgī, pathaṃ gacchati pattikā.",
  "atk-s0514a3:3970": "1765.",
  "atk-s0514a3:3971": "“Yassā mudutalā pādā, caraṇā ca sukhedhitā;",
  "atk-s0514a3:3972": "Pādukāhi suvaṇṇāhi, pīḷamānāva gacchati;",
  "atk-s0514a3:3973": "Sā kathajja anujjhaṅgī, pathaṃ gacchati pattikā.",
  "atk-s0514a3:3974": "1766.",
  "atk-s0514a3:3975": "“Yāssu itthisahassānaṃ, purato gacchati mālinī;",
  "atk-s0514a3:3976": "Sā kathajja anujjhaṅgī, vanaṃ gacchati ekikā.",
  "atk-s0514a3:3977": "1767.",
  "atk-s0514a3:3978": "“Yāssu sivāya sutvāna, muhuṃ uttasate pure;",
  "atk-s0514a3:3979": "Sā kathajja anujjhaṅgī, vanaṃ gacchati bhīrukā.",
  "atk-s0514a3:3980": "1768.",
  "atk-s0514a3:3981": "“Yāssu indasagottassa, ulūkassa pavassato;",
  "atk-s0514a3:3982": "Sutvāna nadato bhītā, vāruṇīva pavedhati;",
  "atk-s0514a3:3983": "Sā kathajja anujjhaṅgī, vanaṃ gacchati bhīrukā.",
  "atk-s0514a3:3984": "1769.",
  "atk-s0514a3:3985": "“Sakuṇī hataputtāva, suññaṃ disvā kulāvakaṃ;",
  "atk-s0514a3:3986": "Ciraṃ dukkhena jhāyissaṃ, suññaṃ āgammimaṃ puraṃ.",
  "atk-s0514a3:3987": "1770.",
  "atk-s0514a3:3988": "“Sakuṇī hataputtāva, suññaṃ disvā kulāvakaṃ;",
  "atk-s0514a3:3989": "Kisā paṇḍu bhavissāmi, piye putte apassatī.",
  "atk-s0514a3:3990": "1771.",
  "atk-s0514a3:3991": "“Sakuṇī hataputtāva, suññaṃ disvā kulāvakaṃ;",
  "atk-s0514a3:3992": "Tena tena padhāvissaṃ, piye putte apassatī.",
  "atk-s0514a3:3993": "1772.",
  "atk-s0514a3:3994": "“Kurarī hatachāpāva, suññaṃ disvā kulāvakaṃ;",
  "atk-s0514a3:3995": "Ciraṃ dukkhena jhāyissaṃ, suññaṃ āgammimaṃ puraṃ.",
  "atk-s0514a3:3996": "1773.",
  "atk-s0514a3:3997": "“Kurarī hatachāpāva, suññaṃ disvā kulāvakaṃ;",
  "atk-s0514a3:3998": "Kisā paṇḍu bhavissāmi, piye putte apassatī.",
  "atk-s0514a3:3999": "1774.",
  "atk-s0514a3:4000": "“Kurarī hatachāpāva, suññaṃ disvā kulāvakaṃ;",
  "atk-s0514a3:4001": "Tena tena padhāvissaṃ, piye putte apassatī.",
  "atk-s0514a3:4002": "1775.",
  "atk-s0514a3:4003": "“Sā nūna cakkavākīva, pallalasmiṃ anūdake;",
  "atk-s0514a3:4004": "Ciraṃ dukkhena jhāyissaṃ, suññaṃ āgammimaṃ puraṃ.",
  "atk-s0514a3:4005": "1776.",
  "atk-s0514a3:4006": "“Sā nūna cakkavākīva, pallalasmiṃ anūdake;",
  "atk-s0514a3:4007": "Kisā paṇḍu bhavissāmi, piye putte apassatī.",
  "atk-s0514a3:4008": "1777.",
  "atk-s0514a3:4009": "“Sā nūna cakkavākīva, pallalasmiṃ anūdake;",
  "atk-s0514a3:4010": "Tena tena padhāvissaṃ, piye putte apassatī.",
  "atk-s0514a3:4011": "1778.",
  "atk-s0514a3:4012": "“Evaṃ me vilapantiyā, rājā puttaṃ adūsakaṃ;",
  "atk-s0514a3:4013": "Pabbājesi vanaṃ raṭṭhā, maññe hissāmi jīvita”nti.",
  "atk-s0514a3:4014_0": "Tattha kaṇikārāvāti suvaṇṇābharaṇasuvaṇṇavatthapaṭimaṇḍitattā supupphitā kaṇikārā",
  "atk-s0514a3:4014_1": "viya. Yāyantamanuyāyantīti uyyānavanakīḷādīnaṃ atthāya gacchantaṃ vessantaraṃ anugacchanti.",
  "atk-s0514a3:4014_2": "Svajjekovāti so ajja ekova hutvā gamissati. Anīkānīti hatthānīkādīni. Gandhārā paṇḍukambalāti",
  "atk-s0514a3:4014_3": "gandhāraraṭṭhe uppannā satasahassagghanakā senāya pārutā rattakambalā. Hāhitīti khandhe",
  "atk-s0514a3:4014_4": "katvā harissati. Pavisantanti pavisantassa. Kasmā cīraṃ na bajjhareti kasmā bandhituṃ",
  "atk-s0514a3:4014_5": "jānantā vākacīraṃ na bandhanti. Rājapabbajitāti rājāno hutvā pabbajitā. Khomakoṭumbarānīti",
  "atk-s0514a3:4014_6": "khomaraṭṭhe koṭumbararaṭṭhe uppannāni sāṭakāni.",
  "atk-s0514a3:4015_0": "Sā kathajjāti sā kathaṃ ajja. Anujjhaṅgīti agarahitaaṅgī. Pīḷamānāva gacchatīti kampitvā",
  "atk-s0514a3:4015_1": "kampitvā tiṭṭhantī viya gacchati. Yāssu itthisahassānantiādīsu assūti nipāto, yāti",
  "atk-s0514a3:4015_2": "attho. “Yā sā”tipi pāṭho. Sivāyāti siṅgāliyā. Pureti pubbe nagare vasantī. Indasagottassāti",
  "atk-s0514a3:4015_3": "kosiyagottassa. Vāruṇīvāti devatāpaviṭṭhā yakkhadāsī viya. Dukkhenāti puttaviyogasokadukkhena.",
  "atk-s0514a3:4015_4": "Āgammi maṃ puranti imaṃ mama putte gate puttanivesanaṃ āgantvā. Piye putteti vessantarañceva",
  "atk-s0514a3:4015_5": "maddiñca sandhāyāha. Hatachāpāti hatapotakā. Pabbājesi vanaṃ raṭṭhāti yadi naṃ raṭṭhā pabbājesīti.",
  "atk-s0514a3:4016_0": "Deviyā paridevitasaddaṃ sutvā sabbā sañjayassa sivikaññā samāgatā pakkandiṃsu. Tāsaṃ",
  "atk-s0514a3:4016_1": "pakkanditasaddaṃ sutvā mahāsattassapi nivesane tatheva pakkandiṃsu. Iti dvīsu rājakulesu",
  "atk-s0514a3:4016_2": "keci sakabhāvena saṇṭhātuṃ asakkontā vātavegena pamadditā sālā viya patitvā parivattamānā",
  "atk-s0514a3:4016_3": "parideviṃsu. Tamatthaṃ pakāsento satthā āha –",
  "atk-s0514a3:4017": "1779.",
  "atk-s0514a3:4018": "“Tassā lālappitaṃ sutvā, sabbā antepure bahū;",
  "atk-s0514a3:4019": "Bāhā paggayha pakkanduṃ, sivikaññā samāgatā.",
  "atk-s0514a3:4020": "1780.",
  "atk-s0514a3:4021": "“Sālāva sampamathitā, mālutena pamadditā;",
  "atk-s0514a3:4022": "Senti puttā ca dārā ca, vessantaranivesane.",
  "atk-s0514a3:4023": "1781.",
  "atk-s0514a3:4024": "“Orodhā ca kumārā ca, vesiyānā ca brāhmaṇā;",
  "atk-s0514a3:4025": "Bāhā paggayha pakkanduṃ, vessantaranivesane.",
  "atk-s0514a3:4026": "1782.",
  "atk-s0514a3:4027": "“Hatthārohā anīkaṭṭhā, rathikā pattikārakā;",
  "atk-s0514a3:4028": "Bāhā paggayha pakkanduṃ, vessantaranivesane.",
  "atk-s0514a3:4029": "1783.",
  "atk-s0514a3:4030": "“Tato ratyā vivasāne, sūriyassuggamanaṃ pati;",
  "atk-s0514a3:4031": "Atha vessantaro rājā, dānaṃ dātuṃ upāgami.",
  "atk-s0514a3:4032": "1784.",
  "atk-s0514a3:4033": "“Vatthāni vatthakāmānaṃ, soṇḍānaṃ detha vāruṇiṃ;",
  "atk-s0514a3:4034": "Bhojanaṃ bhojanatthīnaṃ, sammadeva pavecchatha.",
  "atk-s0514a3:4035": "1785.",
  "atk-s0514a3:4036": "“Mā ca kañci vanibbake, heṭṭhayittha idhāgate;",
  "atk-s0514a3:4037": "Tappetha annapānena, gacchantu paṭipūjitā.",
  "atk-s0514a3:4038": "1786.",
  "atk-s0514a3:4039": "“Athettha vattatī saddo, tumulo bheravo mahā;",
  "atk-s0514a3:4040": "Dānena taṃ nīharanti, puna dānaṃ adā tuvaṃ.",
  "atk-s0514a3:4041": "1787.",
  "atk-s0514a3:4042": "“Te su mattā kilantāva, sampatanti vanibbakā;",
  "atk-s0514a3:4043": "Nikkhamante mahārāje, sivīnaṃ raṭṭhavaḍḍhane.",
  "atk-s0514a3:4044": "1788.",
  "atk-s0514a3:4045": "“Acchecchuṃ vata bho rukkhaṃ, nānāphaladharaṃ dumaṃ;",
  "atk-s0514a3:4046": "Yathā vessantaraṃ raṭṭhā, pabbājenti adūsakaṃ.",
  "atk-s0514a3:4047": "1789.",
  "atk-s0514a3:4048": "“Acchecchuṃ vata bho rukkhaṃ, sabbakāmadadaṃ dumaṃ;",
  "atk-s0514a3:4049": "Yathā vessantaraṃ raṭṭhā, pabbājenti adūsakaṃ.",
  "atk-s0514a3:4050": "1790.",
  "atk-s0514a3:4051": "“Acchecchuṃ vata bho rukkhaṃ, sabbakāmarasāharaṃ;",
  "atk-s0514a3:4052": "Yathā vessantaraṃ raṭṭhā, pabbājenti adūsakaṃ.",
  "atk-s0514a3:4053": "1791.",
  "atk-s0514a3:4054": "“Ye vuḍḍhā ye ca daharā, ye ca majjhimaporisā;",
  "atk-s0514a3:4055": "Bāhā paggayha pakkanduṃ, nikkhamante mahārāje;",
  "atk-s0514a3:4056": "Sivīnaṃ raṭṭhavaḍḍhane.",
  "atk-s0514a3:4057": "1792.",
  "atk-s0514a3:4058": "“Atiyakkhā vassavarā, itthāgārā ca rājino;",
  "atk-s0514a3:4059": "Bāhā paggayha pakkanduṃ, nikkhamante mahārāje;",
  "atk-s0514a3:4060": "Sivīnaṃ raṭṭhavaḍḍhane.",
  "atk-s0514a3:4061": "1793.",
  "atk-s0514a3:4062": "“Thiyopi tattha pakkanduṃ, yā tamhi nagare ahu;",
  "atk-s0514a3:4063": "Nikkhamante mahārāje, sivīnaṃ raṭṭhavaḍḍhane.",
  "atk-s0514a3:4064": "1794.",
  "atk-s0514a3:4065": "“Ye brāhmaṇā ye ca samaṇā, aññe vāpi vanibbakā;",
  "atk-s0514a3:4066": "Bāhā paggayha pakkanduṃ, ‘adhammo kira bho’ iti.",
  "atk-s0514a3:4067": "1795.",
  "atk-s0514a3:4068": "“Yathā vessantaro rājā, yajamāno sake pure;",
  "atk-s0514a3:4069": "Sivīnaṃ vacanatthena, samhā raṭṭhā nirajjati.",
  "atk-s0514a3:4070": "1796.",
  "atk-s0514a3:4071": "“Satta hatthisate datvā, sabbālaṅkārabhūsite;",
  "atk-s0514a3:4072": "Suvaṇṇakacche mātaṅge, hemakappanavāsase;",
  "atk-s0514a3:4073": "1797.",
  "atk-s0514a3:4074": "“Ārūḷhe gāmaṇīyehi, tomaraṅkusapāṇibhi;",
  "atk-s0514a3:4075": "Esa vessantaro rājā, samhā raṭṭhā nirajjati.",
  "atk-s0514a3:4076": "1798.",
  "atk-s0514a3:4077": "“Satta assasate datvā, sabbālaṅkārabhūsite;",
  "atk-s0514a3:4078": "Ājānīyeva jātiyā, sindhave sīghavāhane.",
  "atk-s0514a3:4079": "1799.",
  "atk-s0514a3:4080": "“Ārūḷhe gāmaṇīyehi, illiyācāpadhāribhi;",
  "atk-s0514a3:4081": "Esa vessantaro rājā, samhā raṭṭhā nirajjati.",
  "atk-s0514a3:4082": "1800.",
  "atk-s0514a3:4083": "“Satta rathasate datvā, sannaddhe ussitaddhaje;",
  "atk-s0514a3:4084": "Dīpe athopi veyagghe, sabbālaṅkārabhūsite.",
  "atk-s0514a3:4085": "1801.",
  "atk-s0514a3:4086": "“Ārūḷhe gāmaṇīyehi, cāpahatthehi vammibhi;",
  "atk-s0514a3:4087": "Esa vessantaro rājā, samhā raṭṭhā nirajjati.",
  "atk-s0514a3:4088": "1802.",
  "atk-s0514a3:4089": "“Satta itthisate datvā, ekamekā rathe ṭhitā;",
  "atk-s0514a3:4090": "Sannaddhā nikkharajjūhi, suvaṇṇehi alaṅkatā.",
  "atk-s0514a3:4091": "1803.",
  "atk-s0514a3:4092": "“Pītālaṅkārā pītavasanā, pītābharaṇabhūsitā;",
  "atk-s0514a3:4093": "Āḷārapamhā hasulā, susaññā tanumajjhimā;",
  "atk-s0514a3:4094": "Esa vessantarā rājā, samhā raṭṭhā nirajjati.",
  "atk-s0514a3:4095": "1804.",
  "atk-s0514a3:4096": "“Satta dhenusate datvā, sabbā kaṃsupadhāraṇā;",
  "atk-s0514a3:4097": "Esa vessantaro rājā, samhā raṭṭhā nirajjati.",
  "atk-s0514a3:4098": "1805.",
  "atk-s0514a3:4099": "“Satta dāsisate datvā, satta dāsasatāni ca;",
  "atk-s0514a3:4100": "Esa vessantaro rājā, samhā raṭṭhā nirajjati.",
  "atk-s0514a3:4101": "1806.",
  "atk-s0514a3:4102": "“Hatthī assarathe datvā, nāriyo ca alaṅkatā;",
  "atk-s0514a3:4103": "Esa vessantaro rājā, samhā raṭṭhā nirajjati.",
  "atk-s0514a3:4104": "1807.",
  "atk-s0514a3:4105": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:4106": "Mahādāne padinnamhi, medanī sampakampatha.",
  "atk-s0514a3:4107": "1808.",
  "atk-s0514a3:4108": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:4109": "Yaṃ pañjalikato rājā, samhā raṭṭhā nirajjatī”ti.",
  "atk-s0514a3:4110_0": "Tattha sivikaññāti bhikkhave, phussatiyā paridevitasaddaṃ sutvā sabbāpi sañjayassa",
  "atk-s0514a3:4110_1": "sivirañño itthiyo samāgatā hutvā pakkanduṃ parideviṃsu. Vessantaranivesaneti tattha",
  "atk-s0514a3:4110_2": "itthīnaṃ pakkanditasaddaṃ sutvā vessantarassapi nivesane tatheva pakkanditvā dvīsu",
  "atk-s0514a3:4110_3": "rājakulesu keci sakabhāvena saṇṭhātuṃ asakkontā vātavegena sampamathitā sālā viya",
  "atk-s0514a3:4110_4": "patitvā parivattantā parideviṃsu. Tato ratyā vivasāneti bhikkhave, tato tassā rattiyā",
  "atk-s0514a3:4110_5": "accayena sūriye uggate dānaveyyāvatikā “dānaṃ paṭiyādita”nti rañño ārocayiṃsu. Atha",
  "atk-s0514a3:4110_6": "vessantaro rājā pātova nhatvā sabbālaṅkārappaṭimaṇḍito sādurasabhojanaṃ bhuñjitvā",
  "atk-s0514a3:4110_7": "mahājanaparivuto sattasatakaṃ mahādānaṃ dātuṃ dānaggaṃ upāgami.",
  "atk-s0514a3:4111_0": "Dethāti tattha gantvā saṭṭhisahassaamacce āṇāpento evamāha. Vāruṇinti “majjadānaṃ",
  "atk-s0514a3:4111_1": "nāma nipphala”nti jānāti, evaṃ santepi “surāsoṇḍā dānaggaṃ patvā ‘vessantarassa dānagge",
  "atk-s0514a3:4111_2": "suraṃ na labhimhā’ti vattuṃ mā labhantū”ti dāpesi. Vanibbaketi vanibbakajanesu kañci",
  "atk-s0514a3:4111_3": "ekampi mā viheṭhayittha. Paṭipūjitāti mayā pūjitā hutvā yathā maṃ thomayamānā gacchanti,",
  "atk-s0514a3:4111_4": "tathā tumhe karothāti vadati.",
  "atk-s0514a3:4112_0": "Iti so suvaṇṇālaṅkārānaṃ suvaṇṇadhajānaṃ hemajālappaṭicchannānaṃ hatthīnaṃ sattasatāni",
  "atk-s0514a3:4112_1": "ca, tathārūpānaññeva assānaṃ sattasatāni ca, sīhacammādīhi parikkhittānaṃ nānāratanavicitrānaṃ",
  "atk-s0514a3:4112_2": "suvaṇṇadhajānaṃ rathānaṃ sattasatāni, sabbālaṅkārappaṭimaṇḍitānaṃ uttamarūpadharānaṃ",
  "atk-s0514a3:4112_3": "khattiyakaññādīnaṃ itthīnaṃ sattasatāni, suvinītānaṃ susikkhitānaṃ dāsānaṃ sattasatāni,",
  "atk-s0514a3:4112_4": "tathā dāsīnaṃ sattasatāni, varausabhajeṭṭhakānaṃ kuṇḍopadohinīnaṃ dhenūnaṃ sattasatāni,",
  "atk-s0514a3:4112_5": "aparimāṇāni pānabhojanānīti sattasatakaṃ mahādānaṃ adāsi. Tasmiṃ evaṃ dānaṃ dadamāne",
  "atk-s0514a3:4112_6": "jetuttaranagaravāsino khattiyabrāhmaṇavessasuddādayo “sāmi, vessantara siviraṭṭhavāsino",
  "atk-s0514a3:4112_7": "taṃ ‘dānaṃ detī’ti pabbājenti, tvaṃ puna dānameva desī”ti parideviṃsu. Tena vuttaṃ –",
  "atk-s0514a3:4113": "1809.",
  "atk-s0514a3:4114": "“Athettha vattatī saddo, tumulo bheravo mahā;",
  "atk-s0514a3:4115": "Dānena taṃ nīharanti, puna dānaṃ adā tuva”nti.",
  "atk-s0514a3:4116_0": "Dānapaṭiggāhakā pana dānaṃ gahetvā “idāni kira vessantaro rājā amhe anāthe katvā",
  "atk-s0514a3:4116_1": "araññaṃ pavisissati, ito paṭṭhāya kassa santikaṃ gamissāmā”ti chinnapādā viya patantā",
  "atk-s0514a3:4116_2": "āvattantā parivattantā mahāsaddena parideviṃsu. Tamatthaṃ pakāsento satthā āha –",
  "atk-s0514a3:4117": "1810.",
  "atk-s0514a3:4118": "“Te su mattā kilantāva, sampatanti vanibbakā;",
  "atk-s0514a3:4119": "Nikkhamante mahārāje, sivīnaṃ raṭṭhavaḍḍhane”ti.",
  "atk-s0514a3:4120_0": "Tattha te su mattāti su-kāro nipātamatto, te vanibbakāti attho. Mattā kilantāvāti",
  "atk-s0514a3:4120_1": "mattā viya kilantā viya ca hutvā. Sampatantīti parivattitvā bhūmiyaṃ patanti. Acchecchuṃ",
  "atk-s0514a3:4120_2": "vatāti chindiṃsu, vatāti nipātamattaṃ. Yathāti yena kāraṇena. Atiyakkhāti bhūtavijjā",
  "atk-s0514a3:4120_3": "ikkhaṇikāpi. Vassavarāti uddhaṭabījā orodhapālakā. Vacanatthenāti vacanakāraṇena.",
  "atk-s0514a3:4120_4": "Samhā raṭṭhā nirajjatīti attano raṭṭhā niggacchati. Gāmaṇīyehīti hatthācariyehi.",
  "atk-s0514a3:4120_5": "Ājānīyevāti jātisampanne. Gāmaṇīyehīti assācariyehi. Illiyācāpadhāribhīti illiyañca",
  "atk-s0514a3:4120_6": "cāpañca dhārentehi. Dīpe athopi veyyaggheti dīpicammabyagghacammaparikkhitte. Ekamekā",
  "atk-s0514a3:4120_7": "rathe ṭhitāti so kira ekamekaṃ itthiratanaṃ rathe ṭhapetvā aṭṭhaaṭṭhavaṇṇadāsīhi",
  "atk-s0514a3:4120_8": "parivutaṃ katvā adāsi.",
  "atk-s0514a3:4121_0": "Nikkharajjūhīti suvaṇṇasuttamayehi pāmaṅgehi. Āḷārapamhāti visālakkhigaṇḍā. Hasulāti",
  "atk-s0514a3:4121_1": "mhitapubbaṅgamakathā. Susaññāti sussoṇiyo. Tanumajjhimāti karatalamiva tanumajjhimabhāgā.",
  "atk-s0514a3:4121_2": "Tadā pana devatāyo jambudīpatale rājūnaṃ “vessantaro rājā mahādānaṃ detī”ti ārocayiṃsu,",
  "atk-s0514a3:4121_3": "tasmā te khattiyā devatānubhāvenāgantvā tā gaṇhitvā pakkamiṃsu. Kaṃsupadhāraṇāti",
  "atk-s0514a3:4121_4": "idha kaṃsanti rajatassa nāmaṃ, rajatamayena khīrapaṭicchanabhājanena saddhiññeva",
  "atk-s0514a3:4121_5": "adāsīti attho. Padinnamhīti dīyamāne. Sampakampathāti dānatejena kampittha. Yaṃ pañjalikatoti",
  "atk-s0514a3:4121_6": "yaṃ so vessantaro rājā mahādānaṃ datvā añjaliṃ paggayha attano dānaṃ namassamāno",
  "atk-s0514a3:4121_7": "“sabbaññutaññāṇassa me idaṃ paccayo hotū”ti pañjalikato ahosi, tadāpi bhīsanakameva",
  "atk-s0514a3:4121_8": "ahosi, tasmiṃ khaṇe pathavī kampitthāti attho. Nirajjatīti evaṃ katvā niggacchatiyeva,",
  "atk-s0514a3:4121_9": "na koci naṃ nivāretīti attho.",
  "atk-s0514a3:4122_0": "Apica kho tassa dānaṃ dadantasseva sāyaṃ ahosi. So attano nivesanameva gantvā “mātāpitaro",
  "atk-s0514a3:4122_1": "vanditvā sve gamissāmī”ti cintetvā alaṅkatarathena mātāpitūnaṃ vasanaṭṭhānaṃ gato.",
  "atk-s0514a3:4122_2": "Maddīdevīpi “ahaṃ sāminā saddhiṃ gantvā mātāpitaro anujānāpessāmī”ti teneva saddhiṃ",
  "atk-s0514a3:4122_3": "gatā. Mahāsatto pitaraṃ vanditvā attano gamanabhāvaṃ kathesi. Tamatthaṃ pakāsento satthā āha –",
  "atk-s0514a3:4123": "1811.",
  "atk-s0514a3:4124": "“Āmantayittha rājānaṃ, sañjayaṃ dhamminaṃ varaṃ;",
  "atk-s0514a3:4125": "Avaruddhasi maṃ deva, vaṅkaṃ gacchāmi pabbataṃ.",
  "atk-s0514a3:4126": "1812.",
  "atk-s0514a3:4127": "“Ye hi keci mahārāja, bhūtā ye ca bhavissare;",
  "atk-s0514a3:4128": "Atittāyeva kāmehi, gacchanti yamasādhanaṃ.",
  "atk-s0514a3:4129": "1813.",
  "atk-s0514a3:4130": "“Svāhaṃ sake abhissasiṃ, yajamāno sake pure;",
  "atk-s0514a3:4131": "Sivīnaṃ vacanatthena, samhā raṭṭhā nirajjahaṃ.",
  "atk-s0514a3:4132": "1814.",
  "atk-s0514a3:4133": "“Aghaṃ taṃ paṭisevissaṃ, vane vāḷamigākiṇṇe;",
  "atk-s0514a3:4134": "Khaggadīpinisevite, ahaṃ puññāni karomi;",
  "atk-s0514a3:4135": "Tumhe paṅkamhi sīdathā”ti.",
  "atk-s0514a3:4136_0": "Tattha dhamminaṃ varanti dhammikarājūnaṃ antare uttamaṃ. Avaruddhasīti raṭṭhā nīharasi.",
  "atk-s0514a3:4136_1": "Bhūtāti atītā. Bhavissareti ye ca anāgate bhavissanti, paccuppanne ca nibbattā. Yamasādhananti",
  "atk-s0514a3:4136_2": "yamarañño āṇāpavattiṭṭhānaṃ. Svāhaṃ sake abhissasinti so ahaṃ attano nagaravāsinoyeva",
  "atk-s0514a3:4136_3": "pīḷesiṃ. Kiṃ karonto? Yajamāno sake pureti. Pāḷiyaṃ pana “so aha”nti likhitaṃ. Nirajjahanti",
  "atk-s0514a3:4136_4": "nikkhanto ahaṃ. Aghaṃ tanti yaṃ araññe vasantena paṭisevitabbaṃ dukkhaṃ, taṃ paṭisevissāmi.",
  "atk-s0514a3:4136_5": "Paṅkamhīti tumhe pana kāmapaṅkamhi sīdathāti vadati.",
  "atk-s0514a3:4137": "Iti mahāsatto imāhi catūhi gāthāhi pitarā saddhiṃ kathetvā mātu santikaṃ gantvā vanditvā pabbajjaṃ anujānāpento evamāha –",
  "atk-s0514a3:4138": "1815.",
  "atk-s0514a3:4139": "“Anujānāhi maṃ amma, pabbajjā mama ruccati;",
  "atk-s0514a3:4140": "Svāhaṃ sake abhissasiṃ, yajamāno sake pure;",
  "atk-s0514a3:4141": "Sivīnaṃ vacanatthena, samhā raṭṭhā nirajjahaṃ.",
  "atk-s0514a3:4142": "1816.",
  "atk-s0514a3:4143": "“Aghaṃ taṃ paṭisevissaṃ, vane vāḷamigākiṇṇe;",
  "atk-s0514a3:4144": "Khaggadīpinisevite, ahaṃ puññāni karomi;",
  "atk-s0514a3:4145": "Tumhe paṅkamhi sīdathā”ti.",
  "atk-s0514a3:4146": "Taṃ sutvā phussatī āha –",
  "atk-s0514a3:4147": "1817.",
  "atk-s0514a3:4148": "“Anujānāmi taṃ putta, pabbajjā te samijjhatu;",
  "atk-s0514a3:4149": "Ayañca maddī kalyāṇī, susaññā tanumajjhimā;",
  "atk-s0514a3:4150": "Acchataṃ saha puttehi, kiṃ araññe karissatī”ti.",
  "atk-s0514a3:4151": "Tattha samijjhatūti jhānena samiddhā hotu. Acchatanti acchatu, idheva hotūti vadati.",
  "atk-s0514a3:4152": "Vessantaro āha –",
  "atk-s0514a3:4153": "1818.",
  "atk-s0514a3:4154": "“Nāhaṃ akāmā dāsimpi, araññaṃ netumussahe;",
  "atk-s0514a3:4155": "Sace icchati anvetu, sace nicchati acchatū”ti.",
  "atk-s0514a3:4156": "Tattha akāmāti amma, kiṃ nāmetaṃ kathetha, ahaṃ anicchāya dāsimpi netuṃ na ussahāmīti.",
  "atk-s0514a3:4157": "Tato puttassa kathaṃ sutvā rājā suṇhaṃ yācituṃ paṭipajji. Tamatthaṃ pakāsento satthā āha –",
  "atk-s0514a3:4158": "1819.",
  "atk-s0514a3:4159": "“Tato suṇhaṃ mahārājā, yācituṃ paṭipajjatha;",
  "atk-s0514a3:4160": "Mā candanasamācāre, rajojallaṃ adhārayi.",
  "atk-s0514a3:4161": "1820.",
  "atk-s0514a3:4162": "“Mā kāsiyāni dhāretvā, kusacīraṃ adhārayi;",
  "atk-s0514a3:4163": "Dukkho vāso araññasmiṃ, mā hi tvaṃ lakkhaṇe gamī”ti.",
  "atk-s0514a3:4164_0": "Tattha paṭipajjathāti bhikkhave, puttassa kathaṃ sutvā rājā suṇhaṃ yācituṃ paṭipajji.",
  "atk-s0514a3:4164_1": "Candanasamācāreti lohitacandanena parikiṇṇasarīre. Mā hi tvaṃ lakkhaṇe gamīti subhalakkhaṇena",
  "atk-s0514a3:4164_2": "samannāgate mā tvaṃ araññaṃ gamīti.",
  "atk-s0514a3:4165": "1821.",
  "atk-s0514a3:4166": "“Tamabravi rājaputtī, maddī sabbaṅgasobhanā;",
  "atk-s0514a3:4167": "Nāhaṃ taṃ sukhamiccheyyaṃ, yaṃ me vessantaraṃ vinā”ti.",
  "atk-s0514a3:4168": "Tattha tamabravīti taṃ sasuraṃ abravi.",
  "atk-s0514a3:4169": "1822.",
  "atk-s0514a3:4170": "“Tamabravi mahārājā, sivīnaṃ raṭṭhavaḍḍhano;",
  "atk-s0514a3:4171": "Iṅgha maddi nisāmehi, vane ye honti dussahā.",
  "atk-s0514a3:4172": "1823.",
  "atk-s0514a3:4173": "“Bahū kīṭā paṭaṅgā ca, makasā madhumakkhikā;",
  "atk-s0514a3:4174": "Tepi taṃ tattha hiṃ seyyuṃ, taṃ te dukkhataraṃ siyā.",
  "atk-s0514a3:4175": "1824.",
  "atk-s0514a3:4176": "“Apare passa santāpe, nadīnupanisevite;",
  "atk-s0514a3:4177": "Sappā ajagarā nāma, avisā te mahabbalā.",
  "atk-s0514a3:4178": "1825.",
  "atk-s0514a3:4179": "“Te manussaṃ migaṃ vāpi, api māsannamāgataṃ;",
  "atk-s0514a3:4180": "Parikkhipitvā bhogehi, vasamānenti attano.",
  "atk-s0514a3:4181": "1826.",
  "atk-s0514a3:4182": "“Aññepi kaṇhajaṭino, acchā nāma aghammigā;",
  "atk-s0514a3:4183": "Na tehi puriso diṭṭho, rukkhamāruyha muccati.",
  "atk-s0514a3:4184": "1827.",
  "atk-s0514a3:4185": "“Saṅghaṭṭayantā siṅgāni, tikkhaggātippahārino;",
  "atk-s0514a3:4186": "Mahiṃsā vicarantettha, nadiṃ sotumbaraṃ pati.",
  "atk-s0514a3:4187": "1828.",
  "atk-s0514a3:4188": "“Disvā migānaṃ yūthānaṃ, gavaṃ sañcarataṃ vane;",
  "atk-s0514a3:4189": "Dhenuva vacchagiddhāva, kathaṃ maddi karissasi.",
  "atk-s0514a3:4190": "1829.",
  "atk-s0514a3:4191": "“Disvā sampatite ghore, dumaggesu plavaṅgame;",
  "atk-s0514a3:4192": "Akhettaññāya te maddi, bhavissate mahabbhayaṃ.",
  "atk-s0514a3:4193": "1830.",
  "atk-s0514a3:4194": "“Yā tvaṃ sivāya sutvāna, muhuṃ uttasayī pure;",
  "atk-s0514a3:4195": "Sā tvaṃ vaṅkamanuppattā, kathaṃ maddi karissasi.",
  "atk-s0514a3:4196": "1831.",
  "atk-s0514a3:4197": "“Ṭhite majjhanhike kāle, sannisinnesu pakkhisu;",
  "atk-s0514a3:4198": "Saṇateva brahāraññaṃ, tattha kiṃ gantumicchasī”ti.",
  "atk-s0514a3:4199_0": "Tattha tamabravīti taṃ suṇhaṃ abravi. Apare passa santāpeti aññepi santāpe bhayajanake",
  "atk-s0514a3:4199_1": "pekkha. Nadīnupaniseviteti nadīnaṃ upanisevite āsannaṭṭhāne, nadīkūle vasanteti attho.",
  "atk-s0514a3:4199_2": "Avisāti nibbisā. Api māsannanti āsannaṃ attano sarīrasamphassaṃ āgatanti attho. Aghammigāti",
  "atk-s0514a3:4199_3": "aghakarā migā, dukkhāvahā migāti attho. Nadiṃ sotumbaraṃ patīti sotumbarāya nāma",
  "atk-s0514a3:4199_4": "nadiyā tīre. Yūthānanti yūthāni, ayameva vā pāṭho. Dhenuva vacchagiddhāvāti tava",
  "atk-s0514a3:4199_5": "dārake apassantī vacchagiddhā dhenu viya kathaṃ karissasi. Va-kāro panettha nipātamattova.",
  "atk-s0514a3:4199_6": "Sampatiteti sampatante. Ghoreti bhīsanake virūpe. Plavaṅgameti makkaṭe. Akhettaññāyāti",
  "atk-s0514a3:4199_7": "araññabhūmiakusalatāya. Bhavissateti bhavissati. Sivāya sutvānāti siṅgāliyā saddaṃ",
  "atk-s0514a3:4199_8": "sutvā. Muhunti punappunaṃ. Uttasayīti uttasasi. Saṇatevāti nadati viya saṇantaṃ viya bhavissati.",
  "atk-s0514a3:4200": "1832.",
  "atk-s0514a3:4201": "“Tamabravi rājaputtī, maddī sabbaṅgasobhanā;",
  "atk-s0514a3:4202": "Yāni etāni akkhāsi, vane paṭibhayāni me;",
  "atk-s0514a3:4203": "Sabbāni abhisambhossaṃ, gacchaññeva rathesabha.",
  "atk-s0514a3:4204": "1833.",
  "atk-s0514a3:4205": "“Kāsaṃ kusaṃ poṭakilaṃ, usiraṃ muñcapabbajaṃ;",
  "atk-s0514a3:4206": "Urasā panudahissāmi, nassa hessāmi dunnayā.",
  "atk-s0514a3:4207": "1834.",
  "atk-s0514a3:4208": "“Bahūhi vata cariyāhi, kumārī vindate patiṃ;",
  "atk-s0514a3:4209": "Udarassuparodhena, gohanuveṭhanena ca.",
  "atk-s0514a3:4210": "1835.",
  "atk-s0514a3:4211": "“Aggissa pāricariyāya, udakummujjanena ca;",
  "atk-s0514a3:4212": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4213": "1836.",
  "atk-s0514a3:4214": "“Apissā hoti appatto, ucchiṭṭhamapi bhuñjituṃ;",
  "atk-s0514a3:4215": "Yo naṃ hatthe gahetvāna, akāmaṃ parikaḍḍhati;",
  "atk-s0514a3:4216": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4217": "1837.",
  "atk-s0514a3:4218": "“Kesaggahaṇamukkhepā, bhūmyā ca parisumbhanā;",
  "atk-s0514a3:4219": "Datvā ca no pakkamati, bahuṃ dukkhaṃ anappakaṃ;",
  "atk-s0514a3:4220": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4221": "1838.",
  "atk-s0514a3:4222": "“Sukkacchavī vedhaverā, datvā subhagamānino;",
  "atk-s0514a3:4223": "Akāmaṃ parikaḍḍhanti, ulūkaññeva vāyasā;",
  "atk-s0514a3:4224": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4225": "1839.",
  "atk-s0514a3:4226": "“Api ñātikule phīte, kaṃsapajjotane vasaṃ;",
  "atk-s0514a3:4227": "Nevātivākyaṃ na labhe, bhātūhi sakhinīhipi;",
  "atk-s0514a3:4228": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4229": "1840.",
  "atk-s0514a3:4230": "“Naggā nadī anudakā, naggaṃ raṭṭhaṃ arājakaṃ;",
  "atk-s0514a3:4231": "Itthīpi vidhavā naggā, yassāpi dasa bhātaro;",
  "atk-s0514a3:4232": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4233": "1841.",
  "atk-s0514a3:4234": "“Dhajo rathassa paññāṇaṃ, dhūmo paññāṇamaggino;",
  "atk-s0514a3:4235": "Rājā raṭṭhassa paññāṇaṃ, bhattā paññāṇamitthiyā;",
  "atk-s0514a3:4236": "Vedhabyaṃ kaṭukaṃ loke, gacchaññeva rathesabha.",
  "atk-s0514a3:4237": "1842.",
  "atk-s0514a3:4238": "“Yā daliddī daliddassa, aḍḍhā aḍḍhassa kittimā;",
  "atk-s0514a3:4239": "Taṃ ve devā pasaṃsanti, dukkarañhi karoti sā.",
  "atk-s0514a3:4240": "1843.",
  "atk-s0514a3:4241": "“Sāmikaṃ anubandhissaṃ, sadā kāsāyavāsinī;",
  "atk-s0514a3:4242": "Pathabyāpi abhijjantyā, vedhabyaṃ kaṭukitthiyā.",
  "atk-s0514a3:4243": "1844.",
  "atk-s0514a3:4244": "“Api sāgarapariyantaṃ, bahuvittadharaṃ mahiṃ;",
  "atk-s0514a3:4245": "Nānāratanaparipūraṃ, nicche vessantaraṃ vinā.",
  "atk-s0514a3:4246": "1845.",
  "atk-s0514a3:4247": "“Kathaṃ nu tāsaṃ hadayaṃ, sukharā vata itthiyo;",
  "atk-s0514a3:4248": "Yā sāmike dukkhitamhi, sukhamicchanti attano.",
  "atk-s0514a3:4249": "1846.",
  "atk-s0514a3:4250": "“Nikkhamante mahārāje, sivīnaṃ raṭṭhavaḍḍhane;",
  "atk-s0514a3:4251": "Tamahaṃ anubandhissaṃ, sabbakāmadado hi me”ti.",
  "atk-s0514a3:4252_0": "Tattha tamabravīti bhikkhave, maddī rañño vacanaṃ sutvā taṃ rājānaṃ abravi. Abhisambhossanti",
  "atk-s0514a3:4252_1": "sahissāmi adhivāsessāmi. Poṭakilanti poṭakilatiṇaṃ. Panudahissāmīti dvedhā katvā",
  "atk-s0514a3:4252_2": "vessantarassa purato gamissāmi. Udarassuparodhenāti upavāsena khudādhivāsena. Gohanuveṭhanena",
  "atk-s0514a3:4252_3": "cāti visālakaṭiyo onatapassā ca itthiyo sāmikaṃ labhantīti katvā gohanunā kaṭiphalakaṃ",
  "atk-s0514a3:4252_4": "koṭṭāpetvā veṭhanena ca passāni onāmetvā kumārikā patiṃ labhati. Kaṭukanti asātaṃ.",
  "atk-s0514a3:4252_5": "Gacchaññevāti gamissāmiyeva.",
  "atk-s0514a3:4253_0": "Apissā hoti appattoti tassā vidhavāya ucchiṭṭhakampi bhuñjituṃ ananucchavikova. Yo",
  "atk-s0514a3:4253_1": "nanti yo nīcajacco taṃ vidhavaṃ anicchamānaññeva hatthe gahetvā kaḍḍhati. Kesaggahaṇamukkhepā,",
  "atk-s0514a3:4253_2": "bhūmyā ca parisumbhanāti asāmikaṃ itthiṃ hatthapādehi kesaggahaṇaṃ, ukkhepā, bhūmiyaṃ",
  "atk-s0514a3:4253_3": "pātananti etāni avamaññanāni katvā atikkamanti. Datvā cāti asāmikāya itthiyā evarūpaṃ",
  "atk-s0514a3:4253_4": "bahuṃ anappakaṃ dukkhaṃ parapuriso datvā ca no pakkamati nirāsaṅko olokentova tiṭṭhati.",
  "atk-s0514a3:4254_0": "Sukkacchavīti nhānīyacuṇṇena uṭṭhāpitacchavivaṇṇā. Vedhaverāti vidhavitthikāmā purisā.",
  "atk-s0514a3:4254_1": "Datvāti kiñcideva appamattakaṃ dhanaṃ datvā. Subhagamāninoti mayaṃ subhagāti maññamānā.",
  "atk-s0514a3:4254_2": "Akāmanti taṃ vidhavaṃ asāmikaṃ akāmaṃ. Ulūkaññeva vāyasāti kākā viyaulūkaṃ parikaḍḍhanti.",
  "atk-s0514a3:4254_3": "Kaṃsapajjotaneti suvaṇṇabhājanābhāya pajjotante. Vasanti evarūpepi ñātikule vasamānā.",
  "atk-s0514a3:4254_4": "Nevātivākyaṃ na labheti “ayaṃ itthī nissāmikā, yāvajīvaṃ amhākaññeva bhāro jāto”tiādīni",
  "atk-s0514a3:4254_5": "vacanāni vadantehi bhātūhipi sakhinīhipi ativākyaṃ garahavacanaṃ neva na labhati.",
  "atk-s0514a3:4254_6": "Paññāṇanti pākaṭabhāvakāraṇaṃ.",
  "atk-s0514a3:4255_0": "Yā daliddī daliddassāti deva, kittisampannā yā itthī attano sāmikassa daliddassa",
  "atk-s0514a3:4255_1": "dukkhappattakāle sayampi daliddī samānā dukkhāva hoti, tassa aḍḍhakāle teneva saddhiṃ",
  "atk-s0514a3:4255_2": "aḍḍhā sukhappattā hoti, taṃ ve devā pasaṃsanti. Abhijjantyāti abhijjantiyā. Sacepi",
  "atk-s0514a3:4255_3": "hi itthiyā sakalapathavī na bhijjati, tāya sakalāya pathaviyā sāva issarā hoti, tathāpi",
  "atk-s0514a3:4255_4": "vedhabyaṃ kaṭukamevāti attho. Sukharā vata itthiyoti suṭṭhu kharā vata itthiyo.",
  "atk-s0514a3:4256": "1847.",
  "atk-s0514a3:4257": "“Tamabravi mahārājā, maddiṃ sabbaṅgasobhanaṃ;",
  "atk-s0514a3:4258": "Ime te daharā puttā, jālī kaṇhājinā cubho;",
  "atk-s0514a3:4259": "Nikkhippa lakkhaṇe gaccha, mayaṃ te posayāmase”ti.",
  "atk-s0514a3:4260": "Tattha jālī kaṇhājinā cubhoti jālī ca kaṇhājinā cāti ubho. Nikkhippāti ime nikkhipitvā gacchāhīti.",
  "atk-s0514a3:4261": "1848.",
  "atk-s0514a3:4262": "“Tamabravi rājaputtī, maddī sabbaṅgasobhanā;",
  "atk-s0514a3:4263": "Piyā me puttakā deva, jālī kaṇhājinā cubho;",
  "atk-s0514a3:4264": "Tyamhaṃ tattha ramessanti, araññe jīvasokina”nti.",
  "atk-s0514a3:4265": "Tattha tyamhanti te dārakā amhākaṃ tattha araññe. Jīvasokinanti avigatasokānaṃ hadayaṃ ramayissantīti attho.",
  "atk-s0514a3:4266": "1849.",
  "atk-s0514a3:4267": "“Tamabravi mahārājā, sivīnaṃ raṭṭhavaḍḍhano;",
  "atk-s0514a3:4268": "Sālīnaṃ odanaṃ bhutvā, suciṃ maṃsūpasecanaṃ;",
  "atk-s0514a3:4269": "Rukkhaphalāni bhuñjantā, kathaṃ kāhanti dārakā.",
  "atk-s0514a3:4270": "1850.",
  "atk-s0514a3:4271": "“Bhutvā satapale kaṃse, sovaṇṇe satarājike;",
  "atk-s0514a3:4272": "Rukkhapattesu bhuñjantā, kathaṃ kāhanti dārakā.",
  "atk-s0514a3:4273": "1851.",
  "atk-s0514a3:4274": "“Kāsiyāni ca dhāretvā, khomakoṭumbarāni ca;",
  "atk-s0514a3:4275": "Kusacīrāni dhārentā, kathaṃ kāhanti dārakā.",
  "atk-s0514a3:4276": "1852.",
  "atk-s0514a3:4277": "“Vayhāhi pariyāyitvā, sivikāya rathena ca;",
  "atk-s0514a3:4278": "Pattikā paridhāvantā, kathaṃ kāhanti dārakā.",
  "atk-s0514a3:4279": "1853.",
  "atk-s0514a3:4280": "“Kūṭāgāre sayitvāna, nivāte phusitaggaḷe;",
  "atk-s0514a3:4281": "Sayantā rukkhamūlasmiṃ, kathaṃ kāhanti dārakā.",
  "atk-s0514a3:4282": "1854.",
  "atk-s0514a3:4283": "“Pallaṅkesu sayitvāna, gonake cittasanthate;",
  "atk-s0514a3:4284": "Sayantā tiṇasanthāre, kathaṃ kāhanti dārakā.",
  "atk-s0514a3:4285": "1855.",
  "atk-s0514a3:4286": "“Gandhakena vilimpitvā, agarucandanena ca;",
  "atk-s0514a3:4287": "Rajojallāni dhārentā, kathaṃ kāhanti dārakā.",
  "atk-s0514a3:4288": "1856.",
  "atk-s0514a3:4289": "“Cāmaramorahatthehi, bījitaṅgā sukhedhitā;",
  "atk-s0514a3:4290": "Phuṭṭhā ḍaṃsehi makasehi, kathaṃ kāhanti dārakā”ti.",
  "atk-s0514a3:4291_0": "Tattha palasate kaṃseti palasatena katāya kañcanapātiyā. Gonake cittasanthateti mahāpiṭṭhiyaṃ",
  "atk-s0514a3:4291_1": "kāḷakojave ceva vicittake santhare ca. Cāmaramorahatthehīti cāmarehi ceva morahatthehi ca bījitaṅgā.",
  "atk-s0514a3:4292_0": "Evaṃ tesaṃ sallapantānaññeva ratti vibhāyi, sūriyo uggañchi. Mahāsattassa catusindhavayuttaṃ",
  "atk-s0514a3:4292_1": "alaṅkatarathaṃ ānetvā rājadvāre ṭhapayiṃsu. Maddīpi sassusasure vanditvā sesitthiyo",
  "atk-s0514a3:4292_2": "apaloketvā dve putte ādāya vessantarato paṭhamataraṃ gantvā rathe aṭṭhāsi. Tamatthaṃ",
  "atk-s0514a3:4292_3": "pakāsento satthā āha –",
  "atk-s0514a3:4293": "1857.",
  "atk-s0514a3:4294": "“Tamabravi rājaputtī, maddī sabbaṅgasobhanā;",
  "atk-s0514a3:4295": "Mā deva paridevesi, mā ca tvaṃ vimano ahu;",
  "atk-s0514a3:4296": "Yathā mayaṃ bhavissāma, tathā hessanti dārakā.",
  "atk-s0514a3:4297": "1858.",
  "atk-s0514a3:4298": "“Idaṃ vatvāna pakkāmi, maddī sabbaṅgasobhanā;",
  "atk-s0514a3:4299": "Sivimaggena anvesi, putte ādāya lakkhaṇā”ti.",
  "atk-s0514a3:4300": "Tattha sivimaggenāti sivirañño gantabbamaggena. Anvesīti taṃ agamāsi, pāsādā otaritvā rathaṃ abhiruhīti attho.",
  "atk-s0514a3:4301": "1859.",
  "atk-s0514a3:4302": "“Tato vessantaro rājā, dānaṃ datvāna khattiyo;",
  "atk-s0514a3:4303": "Pitu mātu ca vanditvā, katvā ca naṃ padakkhiṇaṃ.",
  "atk-s0514a3:4304": "1860.",
  "atk-s0514a3:4305": "“Catuvāhiṃ rathaṃ yuttaṃ, sīghamāruyha sandanaṃ;",
  "atk-s0514a3:4306": "Ādāya puttadārañca, vaṅkaṃ pāyāsi pabbata”nti.",
  "atk-s0514a3:4307": "Tattha tatoti bhikkhave, tassā maddiyā rathaṃ abhiruhitvā ṭhitakāle. Datvāti hiyyo dānaṃ datvā. Katvā ca naṃ padakkhiṇanti padakkhiṇañca katvā. Nanti nipātamattaṃ.",
  "atk-s0514a3:4308": "1861.",
  "atk-s0514a3:4309": "“Tato vessantaro rājā, yenāsi bahuko jano;",
  "atk-s0514a3:4310": "Āmanta kho taṃ gacchāma, arogā hontu ñātayo”ti.",
  "atk-s0514a3:4311_0": "Tassattho – bhikkhave, tato vessantaro rājā yattha “vessantaraṃ rājānaṃ passissāmā”ti",
  "atk-s0514a3:4311_1": "bahuko jano ṭhito āsi, tattha rathaṃ pesetvā mahājanaṃ āpucchanto “āmanta kho taṃ",
  "atk-s0514a3:4311_2": "gacchāma, arogā hontu ñātayo”ti āha. Tattha tanti nipātamattaṃ. Bhikkhave, tato vessantaro",
  "atk-s0514a3:4311_3": "rājā ñātake āha – “tumhe āmantetvā mayaṃ gacchāma, tumhe sukhitā hotha nidukkhā”ti.",
  "atk-s0514a3:4312_0": "Evaṃ mahāsatto mahājanaṃ āmantetvā “appamattā hotha, dānādīni puññāni karothā”ti",
  "atk-s0514a3:4312_1": "tesaṃ ovaditvā pakkāmi. Gacchante pana bodhisatte mātā “putto me dānavittako dānaṃ",
  "atk-s0514a3:4312_2": "detū”ti ābharaṇehi saddhiṃ sattaratanapūrāni sakaṭāni ubhosu passesu pesesi. Sopi",
  "atk-s0514a3:4312_3": "attano kāyāruḷhameva ābharaṇabhaṇḍaṃ omuñcitvā sampattayācakānaṃ aṭṭhārasa vāre datvā",
  "atk-s0514a3:4312_4": "avasesaṃ sabbaṃ adāsi. So nagarā nikkhamitvā ca nivattitvā oloketukāmo ahosi. Athassa",
  "atk-s0514a3:4312_5": "manaṃ paṭicca rathappamāṇaṭṭhāne mahāpathavī bhijjitvā kulālacakkaṃ viya parivattitvā",
  "atk-s0514a3:4312_6": "rathaṃ nagarābhimukhaṃ akāsi. So mātāpitūnaṃ vasanaṭṭhānaṃ olokesi. Tena kāraṇena",
  "atk-s0514a3:4312_7": "pathavīkampo ahosi. Tena vuttaṃ –",
  "atk-s0514a3:4313": "“Nikkhamitvāna nagarā, nivattitvā vilokite;",
  "atk-s0514a3:4314": "Tadāpi pathavī kampi, sineruvanavaṭaṃsakā”ti. ;",
  "atk-s0514a3:4315": "Sayaṃ pana oloketvā maddimpi olokāpetuṃ gāthamāha –",
  "atk-s0514a3:4316": "1862.",
  "atk-s0514a3:4317": "“Iṅgha maddi nisāmehi, rammarūpaṃva dissati;",
  "atk-s0514a3:4318": "Āvāsaṃ siviseṭṭhassa, pettikaṃ bhavanaṃ mamā”ti.",
  "atk-s0514a3:4319": "Tattha nisāmehīti olokehi.",
  "atk-s0514a3:4320_0": "Atha mahāsatto sahajāte saṭṭhisahassaamacce ca sesajanañca nivattāpetvā rathaṃ pājento",
  "atk-s0514a3:4320_1": "maddiṃ āha – “bhadde, sace pacchato yācakā āgacchanti, upadhāreyyāsī”ti. Sāpi olokentī",
  "atk-s0514a3:4320_2": "nisīdi. Athassa sattasatakaṃ mahādānaṃ sampāpuṇituṃ asakkontā cattāro brāhmaṇā nagaraṃ",
  "atk-s0514a3:4320_3": "āgantvā “kuhiṃ vessantaro rājā”ti pucchitvā “dānaṃ datvā gato”ti vutte “kiñci gahetvā",
  "atk-s0514a3:4320_4": "gato”ti pucchitvā “rathena gato”ti sutvā “asse naṃ yācissāmā”ti anubandhiṃsu. Atha",
  "atk-s0514a3:4320_5": "maddī te āgacchante disvā “yācakā āgacchanti, devā”ti ārocesi. Mahāsatto rathaṃ ṭhapesi.",
  "atk-s0514a3:4320_6": "Te āgantvā asse yāciṃsu. Mahāsatto asse adāsi. Tamatthaṃ pakāsento satthā āha –",
  "atk-s0514a3:4321": "1863.",
  "atk-s0514a3:4322": "“Taṃ brāhmaṇā anvagamuṃ, te naṃ asse ayācisuṃ;",
  "atk-s0514a3:4323": "Yācito paṭipādesi, catunnaṃ caturo haye”ti.",
  "atk-s0514a3:4324_0": "Assesu pana dinnesu rathadhuraṃ ākāseyeva aṭṭhāsi. Atha brāhmaṇesu gatamattesuyeva",
  "atk-s0514a3:4324_1": "cattāro devaputtā rohiccamigavaṇṇena āgantvā rathadhuraṃ sampaṭicchitvā agamaṃsu.",
  "atk-s0514a3:4324_2": "Mahāsatto tesaṃ devaputtabhāvaṃ ñatvā imaṃ gāthamāha –",
  "atk-s0514a3:4325": "1864.",
  "atk-s0514a3:4326": "“Iṅgha maddi nisāmehi, cittarūpaṃva dissati;",
  "atk-s0514a3:4327": "Migarohiccavaṇṇena, dakkhiṇassā vahanti ma”nti.",
  "atk-s0514a3:4328": "Tattha dakkhiṇassāti susikkhitā assā viya maṃ vahanti.",
  "atk-s0514a3:4329_0": "Atha naṃ evaṃ gacchantaṃ aparo brāhmaṇo āgantvā rathaṃ yāci. Mahāsatto puttadāraṃ",
  "atk-s0514a3:4329_1": "otāretvā tassa rathaṃ adāsi. Rathe pana dinne devaputtā antaradhāyiṃsu. Rathassa",
  "atk-s0514a3:4329_2": "dinnabhāvaṃ pakāsento satthā āha –",
  "atk-s0514a3:4330": "1865.",
  "atk-s0514a3:4331": "“Athettha pañcamo āgā, so taṃ rathamayācatha;",
  "atk-s0514a3:4332": "Tassa taṃ yācitodāsi, na cassupahato mano.",
  "atk-s0514a3:4333": "1866.",
  "atk-s0514a3:4334": "“Tato vessantaro rājā, oropetvā sakaṃ janaṃ;",
  "atk-s0514a3:4335": "Assāsayi assarathaṃ, brāhmaṇassa dhanesino”ti.",
  "atk-s0514a3:4336": "Tattha athetthāti atha tasmiṃ vane. Na cassupahato manoti na cassa mano olīno. Assāsayīti paritosento niyyādesi.",
  "atk-s0514a3:4337": "Tato paṭṭhāya pana te sabbepi pattikāva ahesuṃ. Atha mahāsatto maddiṃ avoca –",
  "atk-s0514a3:4338": "1867.",
  "atk-s0514a3:4339": "“Tvaṃ maddi kaṇhaṃ gaṇhāhi, lahu esā kaniṭṭhikā;",
  "atk-s0514a3:4340": "Ahaṃ jāliṃ gahessāmi, garuko bhātiko hi so”ti.",
  "atk-s0514a3:4341": "Evañca pana vatvā ubhopi khattiyā dve dārake aṅkenādāya pakkamiṃsu. Tamatthaṃ pakāsento satthā āha –",
  "atk-s0514a3:4342": "1868.",
  "atk-s0514a3:4343": "“Rājā kumāramādāya, rājaputtī ca dārikaṃ;",
  "atk-s0514a3:4344": "Sammodamānā pakkāmuṃ, aññamaññaṃ piyaṃvadā”ti.",
  "atk-s0514a3:4345": "Dānakaṇḍavaṇṇanā niṭṭhitā.",
  "atk-s0514a3:4346": "Vanapavesanakaṇḍavaṇṇanā",
  "atk-s0514a3:4347": "Te paṭipathaṃ āgacchante manusse disvā “kuhiṃ vaṅkapabbato”ti pucchanti. Manussā “dūre”ti vadanti. Tena vuttaṃ –",
  "atk-s0514a3:4348": "1869.",
  "atk-s0514a3:4349": "“Yadi keci manujā enti, anumagge paṭipathe;",
  "atk-s0514a3:4350": "Maggaṃ te paṭipucchāma, ‘kuhiṃ vaṅkatapabbato’.",
  "atk-s0514a3:4351": "1870.",
  "atk-s0514a3:4352": "“Te tattha amhe passitvā, kalunaṃ paridevayuṃ;",
  "atk-s0514a3:4353": "Dukkhaṃ te paṭivedenti, dūre vaṅkatapabbato”ti.",
  "atk-s0514a3:4354_0": "Maggassa ubhosu passesu vividhaphaladhārino rukkhe disvā dārakā kandanti. Mahāsattassānubhāvena",
  "atk-s0514a3:4354_1": "phaladhārino rukkhā onamitvā hatthasamphassaṃ āgacchanti. Tato supakkaphalāphalāni",
  "atk-s0514a3:4354_2": "uccinitvā tesaṃ deti. Taṃ disvā maddī acchariyaṃ pavedesi. Tena vuttaṃ –",
  "atk-s0514a3:4355": "1871.",
  "atk-s0514a3:4356": "“Yadi passanti pavane, dārakā phaline dume;",
  "atk-s0514a3:4357": "Tesaṃ phalānaṃ hetumhi, uparodanti dārakā.",
  "atk-s0514a3:4358": "1872.",
  "atk-s0514a3:4359": "“Rodante dārake disvā, ubbiddhā vipulā dumā;",
  "atk-s0514a3:4360": "Sayamevonamitvāna, upagacchanti dārake.",
  "atk-s0514a3:4361": "1873.",
  "atk-s0514a3:4362": "“Idaṃ accherakaṃ disvā, abbhutaṃ lomahaṃsanaṃ;",
  "atk-s0514a3:4363": "Sādhukāraṃ pavattesi, maddī sabbaṅgasobhanā.",
  "atk-s0514a3:4364": "1874.",
  "atk-s0514a3:4365": "“Accheraṃ vata lokasmiṃ, abbhutaṃ lomahaṃsanaṃ;",
  "atk-s0514a3:4366": "Vessantarassa tejena, sayamevonatā dumā”ti.",
  "atk-s0514a3:4367_0": "Jetuttaranagarato suvaṇṇagiritālo nāma pabbato pañca yojanāni, tato kontimārā nāma",
  "atk-s0514a3:4367_1": "nadī pañca yojanāni, tato añcaragiri nāma pabbato pañca yojanāni, tato dunniviṭṭhabrāhmaṇagāmo",
  "atk-s0514a3:4367_2": "nāma pañca yojanāni, tato mātulanagaraṃ dasa yojanāni. Iti taṃ maggaṃ jetuttaranagarato",
  "atk-s0514a3:4367_3": "tiṃsayojanaṃ hoti. Devatā taṃ maggaṃ saṃkhipiṃsu. Te ekadivaseneva mātulanagaraṃ",
  "atk-s0514a3:4367_4": "pāpuṇiṃsu. Tena vuttaṃ –",
  "atk-s0514a3:4368": "1875.",
  "atk-s0514a3:4369": "“Saṅkhipiṃsu pathaṃ yakkhā, anukampāya dārake;",
  "atk-s0514a3:4370": "Nikkhantadivaseneva, cetaraṭṭhaṃ upāgamu”nti.",
  "atk-s0514a3:4371": "Upagacchantā ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṃ pattā. Tamatthaṃ pakāsento satthā āha –",
  "atk-s0514a3:4372": "1876.",
  "atk-s0514a3:4373": "“Te gantvā dīghamaddhānaṃ, cetaraṭṭhaṃ upāgamuṃ;",
  "atk-s0514a3:4374": "Iddhaṃ phītaṃ janapadaṃ, bahumaṃsasurodana”nti.",
  "atk-s0514a3:4375_0": "Tadā mātulanagare saṭṭhi khattiyasahassāni vasanti. Mahāsatto antonagaraṃ apavisitvā",
  "atk-s0514a3:4375_1": "nagaradvāreyeva sālāyaṃ nisīdi. Athassa maddī bodhisattassa pādesu rajaṃ puñchitvā",
  "atk-s0514a3:4375_2": "pāde sambāhitvā “vessantarassa āgatabhāvaṃ jānāpessāmī”ti sālāto nikkhamitvā tassa",
  "atk-s0514a3:4375_3": "cakkhupathe sālādvāre aṭṭhāsi. Nagaraṃ pavisantiyo ca nikkhamantiyo ca itthiyo taṃ",
  "atk-s0514a3:4375_4": "disvā parivāresuṃ. Tamatthaṃ pakāsento satthā āha –",
  "atk-s0514a3:4376": "1877.",
  "atk-s0514a3:4377": "“Cetiyo parivāriṃsu, disvā lakkhaṇamāgataṃ;",
  "atk-s0514a3:4378": "Sukhumālī vata ayyā, pattikā paridhāvati.",
  "atk-s0514a3:4379": "1878.",
  "atk-s0514a3:4380": "“Vayhāhi pariyāyitvā, sivikāya rathena ca;",
  "atk-s0514a3:4381": "Sājja maddī araññasmiṃ, pattikā paridhāvatī”ti.",
  "atk-s0514a3:4382_0": "Tattha lakkhaṇamāgatanti lakkhaṇasampannaṃ maddiṃ āgataṃ. Paridhāvatīti evaṃ sukhumālī",
  "atk-s0514a3:4382_1": "hutvā pattikāva vicarati. Pariyāyitvāti jetuttaranagare vicaritvā. Sivikāyāti suvaṇṇasivikāya.",
  "atk-s0514a3:4383_0": "Mahājano maddiñca vessantarañca dve putte cassa anāthāgamanena āgate disvā gantvā",
  "atk-s0514a3:4383_1": "rājūnaṃ ācikkhi. Saṭṭhisahassā rājāno rodantā paridevantā tassa santikaṃ āgamaṃsu.",
  "atk-s0514a3:4383_2": "Tamatthaṃ pakāsento satthā āha –",
  "atk-s0514a3:4384": "1879.",
  "atk-s0514a3:4385": "“Taṃ disvā cetapāmokkhā, rodamānā upāgamuṃ;",
  "atk-s0514a3:4386": "Kacci nu deva kusalaṃ, kacci deva anāmayaṃ;",
  "atk-s0514a3:4387": "Kacci pitā arogo te, sivīnañca anāmayaṃ.",
  "atk-s0514a3:4388": "1880.",
  "atk-s0514a3:4389": "“Ko te balaṃ mahārāja, ko nu te rathamaṇḍalaṃ;",
  "atk-s0514a3:4390": "Anassako arathako, dīghamaddhānamāgato;",
  "atk-s0514a3:4391": "Kaccāmittehi pakato, anuppattosimaṃ disa”nti.",
  "atk-s0514a3:4392_0": "Tattha disvāti dūratova passitvā. Cetapāmokkhāti cetarājāno. Upāgamunti upasaṅkamiṃsu.",
  "atk-s0514a3:4392_1": "Kusalanti ārogyaṃ. Anāmayanti niddukkhabhāvaṃ. Ko te balanti kuhiṃ tava balakāyo.",
  "atk-s0514a3:4392_2": "Rathamaṇḍalanti yenāsi rathena āgato, so kuhinti pucchanti. Anassakoti assavirahito.",
  "atk-s0514a3:4392_3": "Arathakoti ayānako. Dīghamaddhānamāgatoti dīghamaggaṃ āgato. Pakatoti abhibhūto.",
  "atk-s0514a3:4393": "Atha nesaṃ mahāsatto attano āgatakāraṇaṃ kathento āha –",
  "atk-s0514a3:4394": "1881.",
  "atk-s0514a3:4395": "“Kusalañceva me sammā, atho sammā anāmayaṃ;",
  "atk-s0514a3:4396": "Atho pitā arogo me, sivīnañca anāmayaṃ.",
  "atk-s0514a3:4397": "1882.",
  "atk-s0514a3:4398": "“Ahañhi kuñjaraṃ dajjaṃ, īsādantaṃ urūḷhavaṃ;",
  "atk-s0514a3:4399": "Khettaññuṃ sabbayuddhānaṃ, sabbasetaṃ gajuttamaṃ.",
  "atk-s0514a3:4400": "1883.",
  "atk-s0514a3:4401": "“Paṇḍukambalasañchannaṃ, pabhinnaṃ sattumaddanaṃ;",
  "atk-s0514a3:4402": "Dantiṃ savālabījaniṃ, setaṃ kelāsasādisaṃ.",
  "atk-s0514a3:4403": "1884.",
  "atk-s0514a3:4404": "“Sasetacchattaṃ saupādheyyaṃ, sāthabbanaṃ sahatthipaṃ;",
  "atk-s0514a3:4405": "Aggayānaṃ rājavāhiṃ, brāhmaṇānaṃ adāsahaṃ.",
  "atk-s0514a3:4406": "1885.",
  "atk-s0514a3:4407": "“Tasmiṃ me sivayo kuddhā, pitā cupahatomano;",
  "atk-s0514a3:4408": "Avaruddhasi maṃ rājā, vaṅkaṃ gacchāmi pabbataṃ;",
  "atk-s0514a3:4409": "Okāsaṃ sammā jānātha, vane yattha vasāmase”ti.",
  "atk-s0514a3:4410": "Tattha tasmiṃ meti tasmiṃ kāraṇe mayhaṃ sivayo kuddhā. Upahatomanoti upahatacitto kuddhova maṃ raṭṭhā pabbājesi. Yatthāti yasmiṃ vane mayaṃ vaseyyāma, tattha vasanokāsaṃ jānāthāti.",
  "atk-s0514a3:4411": "Te rājāno āhaṃsu –",
  "atk-s0514a3:4412": "1886.",
  "atk-s0514a3:4413": "“Svāgataṃ te mahārāja, atho te adurāgataṃ;",
  "atk-s0514a3:4414": "Issarosi anuppatto, yaṃ idhatthi pavedaya.",
  "atk-s0514a3:4415": "1887.",
  "atk-s0514a3:4416": "“Sākaṃ bhisaṃ madhuṃ maṃsaṃ, suddhaṃ sālīnamodanaṃ;",
  "atk-s0514a3:4417": "Paribhuñja mahārāja, pāhuno nosi āgato”ti.",
  "atk-s0514a3:4418": "Tattha pavedayāti kathehi, sabbaṃ paṭiyādetvā dassāma. Bhisanti bhisamūlaṃ, yaṃkiñci kandajātaṃ vā.",
  "atk-s0514a3:4419": "Vessantaro āha –",
  "atk-s0514a3:4420": "1888.",
  "atk-s0514a3:4421": "“Paṭiggahitaṃ yaṃ dinnaṃ, sabbassa agghiyaṃ kataṃ;",
  "atk-s0514a3:4422": "Avaruddhasi maṃ rājā, vaṅkaṃ gacchāmi pabbataṃ;",
  "atk-s0514a3:4423": "Okāsaṃ sammā jānātha, vane yattha vasāmase”ti.",
  "atk-s0514a3:4424_0": "Tattha paṭiggahitanti sabbametaṃ tumhehi dinnaṃ mayā ca paṭiggahitameva hotu, sabbassa",
  "atk-s0514a3:4424_1": "tumhehi mayhaṃ agghiyaṃ nivedanaṃ kataṃ. Rājā pana maṃ avaruddhasi raṭṭhā pabbājesi,",
  "atk-s0514a3:4424_2": "tasmā vaṅkameva gamissāmi, tasmiṃ me araññe vasanaṭṭhānaṃ jānāthāti.",
  "atk-s0514a3:4425": "Te rājāno āhaṃsu –",
  "atk-s0514a3:4426": "1889.",
  "atk-s0514a3:4427": "“Idheva tāva acchassu, cetaraṭṭhe rathesabha;",
  "atk-s0514a3:4428": "Yāva cetā gamissanti, rañño santika yācituṃ.",
  "atk-s0514a3:4429": "1890.",
  "atk-s0514a3:4430": "“Nijjhāpetuṃ mahārājaṃ, sivīnaṃ raṭṭhavaḍḍhanaṃ;",
  "atk-s0514a3:4431": "Taṃ taṃ cetā purakkhatvā, patītā laddhapaccayā;",
  "atk-s0514a3:4432": "Parivāretvāna gacchanti, evaṃ jānāhi khattiyā”ti.",
  "atk-s0514a3:4433": "Tattha rañño santika yācitunti rañño santikaṃ yācanatthāya gamissanti. Nijjhāpetunti tumhākaṃ niddosabhāvaṃ jānāpetuṃ. Laddhapaccayāti laddhapatiṭṭhā. Gacchantīti gamissanti.",
  "atk-s0514a3:4434": "Mahāsatto āha –",
  "atk-s0514a3:4435": "1891.",
  "atk-s0514a3:4436": "“Mā vo ruccittha gamanaṃ, rañño santika yācituṃ;",
  "atk-s0514a3:4437": "Nijjhāpetuṃ mahārājaṃ, rājāpi tattha nissaro.",
  "atk-s0514a3:4438": "1892.",
  "atk-s0514a3:4439": "“Accuggatā hi sivayo, balaggā negamā ca ye;",
  "atk-s0514a3:4440": "Te vidhaṃsetumicchanti, rājānaṃ mama kāraṇā”ti.",
  "atk-s0514a3:4441": "Tattha tatthāti tasmiṃ mama niddosabhāvaṃ nijjhāpane rājāpi anissaro. Accuggatāti atikuddhā. Balaggāti balakāyā. Vidhaṃsetunti rajjato nīharituṃ. Rājānanti rājānampi.",
  "atk-s0514a3:4442": "Te rājāno āhaṃsu –",
  "atk-s0514a3:4443": "1893.",
  "atk-s0514a3:4444": "“Sace esā pavattettha, raṭṭhasmiṃ raṭṭhavaḍḍhana;",
  "atk-s0514a3:4445": "Idheva rajjaṃ kārehi, cetehi parivārito.",
  "atk-s0514a3:4446": "1894.",
  "atk-s0514a3:4447": "“Iddhaṃ phītañcidaṃ raṭṭhaṃ, iddho janapado mahā;",
  "atk-s0514a3:4448": "Matiṃ karohi tvaṃ deva, rajjassa manusāsitu”nti.",
  "atk-s0514a3:4449": "Tattha sace esā pavattetthāti sace etasmiṃ raṭṭhe esā pavatti. Rajjassa manusāsitunti rajjaṃ samanusāsituṃ, ayameva vā pāṭho.",
  "atk-s0514a3:4450": "Vessantaro āha –",
  "atk-s0514a3:4451": "1895.",
  "atk-s0514a3:4452": "“Na me chando mati atthi, rajjassa anusāsituṃ;",
  "atk-s0514a3:4453": "Pabbājitassa raṭṭhasmā, cetaputtā suṇātha me.",
  "atk-s0514a3:4454": "1896.",
  "atk-s0514a3:4455": "“Atuṭṭhā sivayo āsuṃ, balaggā negamā ca ye;",
  "atk-s0514a3:4456": "Pabbājitassa raṭṭhasmā, cetā rajjebhisecayuṃ.",
  "atk-s0514a3:4457": "1897.",
  "atk-s0514a3:4458": "“Asammodiyampi vo assa, accantaṃ mama kāraṇā;",
  "atk-s0514a3:4459": "Sivīhi bhaṇḍanaṃ cāpi, viggaho me na ruccati.",
  "atk-s0514a3:4460": "1898.",
  "atk-s0514a3:4461": "“Athassa bhaṇḍanaṃ ghoraṃ, sampahāro anappako;",
  "atk-s0514a3:4462": "Ekassa kāraṇā mayhaṃ, hiṃseyya bahuko jano.",
  "atk-s0514a3:4463": "1899.",
  "atk-s0514a3:4464": "“Paṭiggahitaṃ yaṃ dinnaṃ, sabbassa agghiyaṃ kataṃ;",
  "atk-s0514a3:4465": "Avaruddhasi maṃ rājā, vaṅkaṃ gacchāmi pabbataṃ;",
  "atk-s0514a3:4466": "Okāsaṃ sammā jānātha, vane yattha vasāmase”ti.",
  "atk-s0514a3:4467_0": "Tattha cetā rajjebhisecayunti cetaraṭṭhavāsino kira vessantaraṃ rajje abhisiñciṃsūti",
  "atk-s0514a3:4467_1": "tumhākampi te atuṭṭhā āsuṃ. Asammodiyanti asāmaggiyaṃ. Assāti bhaveyya. Athassāti",
  "atk-s0514a3:4467_2": "atha mayhaṃ ekassa kāraṇā tumhākaṃ bhaṇḍanaṃ bhavissatīti.",
  "atk-s0514a3:4468_0": "Evaṃ mahāsatto anekapariyāyena yācitopi rajjaṃ na icchi. Athassa te cetarājāno mahantaṃ",
  "atk-s0514a3:4468_1": "sakkāraṃ kariṃsu. So nagaraṃ pavisituṃ na icchi. Atha naṃ sālameva alaṅkaritvā sāṇiyā",
  "atk-s0514a3:4468_2": "parikkhepaṃ katvā mahāsayanaṃ paññāpetvā sabbe ārakkhaṃ kariṃsu. So ekarattiṃ tehi",
  "atk-s0514a3:4468_3": "saṅgahitārakkho sālāyaṃ sayitvā punadivase pātova nhatvā nānaggarasabhojanaṃ bhuñjitvā",
  "atk-s0514a3:4468_4": "tehi parivuto nikkhami. Saṭṭhisahassā khattiyā tena saddhiṃ pannarasayojanamaggaṃ",
  "atk-s0514a3:4468_5": "gantvā vanadvāre ṭhatvā purato pannarasayojanamaggaṃ ācikkhantā āhaṃsu –",
  "atk-s0514a3:4469": "1900.",
  "atk-s0514a3:4470": "“Taggha te mayamakkhāma, yathāpi kusalā tathā;",
  "atk-s0514a3:4471": "Rājisī yattha sammanti, āhutaggī samāhitā.",
  "atk-s0514a3:4472": "1901.",
  "atk-s0514a3:4473": "“Esa selo mahārāja, pabbato gandhamādano;",
  "atk-s0514a3:4474": "Yattha tvaṃ saha puttehi, saha bhariyāya cacchasi.",
  "atk-s0514a3:4475": "1902.",
  "atk-s0514a3:4476": "“Taṃ cetā anusāsiṃsu, assunettā rudaṃmukhā;",
  "atk-s0514a3:4477": "Ito gaccha mahārāja, ujuṃ yenuttarāmukho.",
  "atk-s0514a3:4478": "1903.",
  "atk-s0514a3:4479": "“Atha dakkhisi bhaddante, vepullaṃ nāma pabbataṃ;",
  "atk-s0514a3:4480": "Nānādumagaṇākiṇṇaṃ, sītacchāyaṃ manoramaṃ.",
  "atk-s0514a3:4481": "1904.",
  "atk-s0514a3:4482": "“Tamatikkamma bhaddante, atha dakkhisi āpagaṃ;",
  "atk-s0514a3:4483": "Nadiṃ ketumatiṃ nāma, gambhīraṃ girigabbharaṃ.",
  "atk-s0514a3:4484": "1905.",
  "atk-s0514a3:4485": "“Puthulomamacchākiṇṇaṃ, supatitthaṃ mahodakaṃ;",
  "atk-s0514a3:4486": "Tattha nhatvā pivitvā ca, assāsetvā saputtake.",
  "atk-s0514a3:4487": "1906.",
  "atk-s0514a3:4488": "“Atha dakkhisi bhaddante, nigrodhaṃ madhupipphalaṃ;",
  "atk-s0514a3:4489": "Rammake sikhare jātaṃ, sītacchāyaṃ manoramaṃ.",
  "atk-s0514a3:4490": "1907.",
  "atk-s0514a3:4491": "“Atha dakkhisi bhaddante, nāḷikaṃ nāma pabbataṃ;",
  "atk-s0514a3:4492": "Nānādijagaṇākiṇṇaṃ, selaṃ kimpurisāyutaṃ.",
  "atk-s0514a3:4493": "1908.",
  "atk-s0514a3:4494": "“Tassa uttarapubbena, mucalindo nāma so saro;",
  "atk-s0514a3:4495": "Puṇḍarīkehi sañchanno, setasogandhikehi ca.",
  "atk-s0514a3:4496": "1909.",
  "atk-s0514a3:4497": "“So vanaṃ meghasaṅkāsaṃ, dhuvaṃ haritasaddalaṃ;",
  "atk-s0514a3:4498": "Sīhovāmisapekkhīva, vanasaṇḍaṃ vigāhaya;",
  "atk-s0514a3:4499": "Puppharukkhehi sañchannaṃ, phalarukkhehi cūbhayaṃ.",
  "atk-s0514a3:4500": "1910.",
  "atk-s0514a3:4501": "“Tattha bindussarā vaggū, nānāvaṇṇā bahū dijā;",
  "atk-s0514a3:4502": "Kūjantamupakūjanti, utusaṃpupphite dume.",
  "atk-s0514a3:4503": "1911.",
  "atk-s0514a3:4504": "“Gantvā girividuggānaṃ, nadīnaṃ pabhavāni ca;",
  "atk-s0514a3:4505": "So dakkhisi pokkharaṇiṃ, karañjakakudhāyutaṃ.",
  "atk-s0514a3:4506": "1912.",
  "atk-s0514a3:4507": "“Puthulomamacchākiṇṇaṃ, supatitthaṃ mahodakaṃ;",
  "atk-s0514a3:4508": "Samañca caturaṃsañca, sāduṃ appaṭigandhiyaṃ.",
  "atk-s0514a3:4509": "1913.",
  "atk-s0514a3:4510": "“Tassā uttarapubbena, paṇṇasālaṃ amāpaya;",
  "atk-s0514a3:4511": "Paṇṇasālaṃ amāpetvā, uñchācariyāya īhathā”ti.",
  "atk-s0514a3:4512_0": "Tattha rājisīti rājāno hutvā pabbajitā. Samāhitāti ekaggacittā. Esāti dakkhiṇahatthaṃ",
  "atk-s0514a3:4512_1": "ukkhipitvā iminā pabbatapādena gacchathāti ācikkhantā vadanti. Acchasīti vasissasi.",
  "atk-s0514a3:4512_2": "Āpaganti udakavāhanadiāvaṭṭaṃ. Girigabbharanti girīnaṃ kucchito pavattaṃ. Madhupipphalanti",
  "atk-s0514a3:4512_3": "madhuraphalaṃ. Rammaketi ramaṇīye. Kimpurisāyutanti kimpurisehi āyutaṃ parikiṇṇaṃ.",
  "atk-s0514a3:4512_4": "Setasogandhīkehi cāti nānappakārehi setuppalehi ceva sogandhikehi ca sañchanno. Sīhovāmisapekkhīvāti",
  "atk-s0514a3:4512_5": "āmisaṃ pekkhanto sīho viya.",
  "atk-s0514a3:4513_0": "Bindussarāti sampiṇḍitassarā. Vaggūti madhurassarā. Kūjantamupakūjantīti paṭhamaṃ",
  "atk-s0514a3:4513_1": "kūjamānaṃ pakkhiṃ pacchā upakūjanti. Utusaṃpupphite dumeti utusamaye pupphite dume",
  "atk-s0514a3:4513_2": "nilīyitvā kūjantaṃ upakūjanti. So dakkhisīti so tvaṃ passissasīti attho. Karañjakakudhāyutanti",
  "atk-s0514a3:4513_3": "karañjarukkhehi ca kakudharukkhehi ca samparikiṇṇaṃ. Appaṭigandhiyanti paṭikūlagandhavirahitaṃ",
  "atk-s0514a3:4513_4": "madhurodakaparikiṇṇaṃnānappakārapadumuppalādīhi sañchannaṃ. Paṇṇasālaṃ amāpayāti",
  "atk-s0514a3:4513_5": "paṇṇasālaṃ māpeyyāsi. Amāpetvāti māpetvā. Uñchācariyāya īhathāti atha tumhe, deva,",
  "atk-s0514a3:4513_6": "uñchācariyāya yāpentā appamattā īhatha, āraddhavīriyā hutvā vihareyyāthāti attho.",
  "atk-s0514a3:4514_0": "Evaṃ te rājāno tassa pannarasayojanamaggaṃ ācikkhitvā taṃ uyyojetvā vessantarassa",
  "atk-s0514a3:4514_1": "antarāyabhayassa vinodanatthaṃ “mā kocideva paccāmitto okāsaṃ labheyyā”ti cintetvā",
  "atk-s0514a3:4514_2": "ekaṃ byattaṃ susikkhitaṃ cetaputtaṃ āmantetvā “tvaṃ gacchante ca āgacchante ca pariggaṇhāhī”ti",
  "atk-s0514a3:4514_3": "vanadvāre ārakkhaṇatthāya ṭhapetvā sakanagaraṃ gamiṃsu. Vessantaropi saputtadāro",
  "atk-s0514a3:4514_4": "gandhamādanapabbataṃ patvā, taṃ divasaṃ tattha vasitvā tato uttarābhimukho vepullapabbatapādena",
  "atk-s0514a3:4514_5": "gantvā, ketumatiyā nāma nadiyā tīre nisīditvā vanacarakena dinnaṃ madhumaṃsaṃ khāditvā",
  "atk-s0514a3:4514_6": "tassa suvaṇṇasūciṃ datvā tattha nhatvā pivitvā paṭippassaddhadaratho nadito uttaritvā",
  "atk-s0514a3:4514_7": "sānupabbatasikhare ṭhitassa nigrodhassa mūle thokaṃ nisīditvā nigrodhaphalāni khāditvā",
  "atk-s0514a3:4514_8": "uṭṭhāya gacchanto nāḷikaṃ nāma pabbataṃ patvā taṃ pariharanto mucalindasaraṃ gantvā",
  "atk-s0514a3:4514_9": "sarassa tīrena pubbuttarakaṇṇaṃ patvā, ekapadikamaggena vanaghaṭaṃ pavisitvā taṃ",
  "atk-s0514a3:4514_10": "atikkamma girividuggānaṃ nadippabhavānaṃ purato caturaṃsapokkharaṇiṃ pāpuṇi.",
  "atk-s0514a3:4515_0": "Tasmiṃ khaṇe sakko āvajjento “mahāsatto himavantaṃ paviṭṭho”ti ñatvā “tassa vasanaṭṭhānaṃ",
  "atk-s0514a3:4515_1": "laddhuṃ vaṭṭatī”ti cintetvā vissakammaṃ pakkosāpetvā “gaccha, tāta, tvaṃ vaṅkapabbatakujhacchimhi",
  "atk-s0514a3:4515_2": "ramaṇīye ṭhāne assamapadaṃ māpetvā ehī”ti pesesi. So “sādhu, devā”ti devalokato otaritvā",
  "atk-s0514a3:4515_3": "tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṃ",
  "atk-s0514a3:4515_4": "tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre",
  "atk-s0514a3:4515_5": "paṭiyādetvā “ye keci pabbajitukāmā, te ime gaṇhantū”ti akkharāni likhitvā amanusse",
  "atk-s0514a3:4515_6": "ca bheravasadde migapakkhino ca paṭikkamāpetvā sakaṭṭhānameva gato.",
  "atk-s0514a3:4516_0": "Mahāsatto ekapadikamaggaṃ disvā “pabbajitānaṃ vasanaṭṭhānaṃ bhavissatī”ti maddiñca",
  "atk-s0514a3:4516_1": "putte ca assamapadadvāre ṭhapetvā assamapadaṃ pavisitvā akkharāni oloketvā “sakkenamhi",
  "atk-s0514a3:4516_2": "diṭṭho”ti ñatvā paṇṇasālaṃ pavisitvā khaggañca dhanuñca apanetvā sāṭake omuñcitvā",
  "atk-s0514a3:4516_3": "rattavākacīraṃ nivāsetvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā",
  "atk-s0514a3:4516_4": "kattaradaṇḍaṃ ādāya paṇṇasālato nikkhamitvā pabbajitasiriṃ samubbahanto “aho sukhaṃ,",
  "atk-s0514a3:4516_5": "aho sukhaṃ, pabbajjā me adhigatā”ti udānaṃ udānetvā caṅkamaṃ āruyha aparāparaṃ caṅkamitvā",
  "atk-s0514a3:4516_6": "paccekabuddhasadisena upasamena puttadārānaṃ santikaṃ agamāsi. Maddīpi mahāsattassa",
  "atk-s0514a3:4516_7": "pādesu patitvā roditvā teneva saddhiṃ assamapadaṃ pavisitvā attano paṇṇasālaṃ gantvā",
  "atk-s0514a3:4516_8": "isivesaṃ gaṇhi. Pacchā puttepi tāpasakumārake kariṃsu. Cattāro khattiyā vaṅkapabbatakucchimhi",
  "atk-s0514a3:4516_9": "vasiṃsu. Atha maddī mahāsattaṃ varaṃ yāci “deva, tumhe phalāphalatthāya vanaṃ agantvā",
  "atk-s0514a3:4516_10": "putte gahetvā idheva hotha, ahaṃ phalāphalaṃ āharissāmī”ti. Tato paṭṭhāya sā araññato",
  "atk-s0514a3:4516_11": "phalāphalāni āharitvā tayo jane paṭijaggati.",
  "atk-s0514a3:4517_0": "Bodhisattopi taṃ varaṃ yāci “bhadde, maddi mayaṃ ito paṭṭhāya pabbajitā nāma, itthī",
  "atk-s0514a3:4517_1": "ca nāma brahmacariyassa malaṃ, ito paṭṭhāya akāle mama santikaṃ mā āgacchāhī”ti.",
  "atk-s0514a3:4517_2": "Sā “sādhū”ti sampaṭicchi. Mahāsattassa mettānubhāvena samantā tiyojane sabbe tiracchānāpi",
  "atk-s0514a3:4517_3": "aññamaññaṃ mettacittaṃ paṭilabhiṃsu. Maddīdevīpi pātova uṭṭhāya pānīyaparibhojanīyaṃ",
  "atk-s0514a3:4517_4": "upaṭṭhāpetvā mukhodakaṃ āharitvā dantakaṭṭhaṃ datvā assamapadaṃ sammajjitvā dve putte",
  "atk-s0514a3:4517_5": "pitu santike ṭhapetvā pacchikhaṇittiaṅkusahatthā araññaṃ pavisitvā vanamūlaphalāphalāni",
  "atk-s0514a3:4517_6": "ādāya pacchiṃ pūretvā sāyanhasamaye araññato āgantvā paṇṇasālāya phalāphalaṃ ṭhapetvā",
  "atk-s0514a3:4517_7": "nhatvā putte nhāpesi. Atha cattāropi janā paṇṇasālādvāre nisīditvā phalāphalaṃ paribhuñjanti.",
  "atk-s0514a3:4517_8": "Tato maddī putte gahetvā attano paṇṇasālaṃ pāvisi. Iminā niyāmena te pabbatakucchimhi",
  "atk-s0514a3:4517_9": "satta māse vasiṃsūti.",
  "atk-s0514a3:4518": "Vanapavesanakaṇḍavaṇṇanā niṭṭhitā.",
  "atk-s0514a3:4519": "Jūjakapabbavaṇṇanā",
  "atk-s0514a3:4520_0": "Tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya",
  "atk-s0514a3:4520_1": "kahāpaṇasataṃ labhitvā ekasmiṃ brāhmaṇakule ṭhapetvā puna dhanapariyesanatthāya gato.",
  "atk-s0514a3:4520_2": "Tasmiṃ cirāyante brāhmaṇakulā kahāpaṇasataṃ valañjetvā pacchā itarena āgantvā codiyamānā",
  "atk-s0514a3:4520_3": "kahāpaṇe dātuṃ asakkontā amittatāpanaṃ nāma dhītaraṃ tassa adaṃsu. So taṃ ādāya kāliṅgaraṭṭhe",
  "atk-s0514a3:4520_4": "dunniviṭṭhabrāhmaṇagāmaṃ gantvā vasi. Amittatāpanā sammā brāhmaṇaṃ paricarati. Atha",
  "atk-s0514a3:4520_5": "aññe taruṇabrāhmaṇā tassā ācārasampattiṃ disvā “ayaṃ mahallakabrāhmaṇaṃ sammā paṭijaggati,",
  "atk-s0514a3:4520_6": "tumhe pana amhesu kiṃ pamajjathā”ti attano attano bhariyāyo tajjenti. Tā “imaṃ amittatāpanaṃ",
  "atk-s0514a3:4520_7": "imamhā gāmā palāpessāmā”ti nadītitthādīsu sannipatitvā taṃ paribhāsiṃsu. Tamatthaṃ",
  "atk-s0514a3:4520_8": "pakāsento satthā āha –",
  "atk-s0514a3:4521": "1914.",
  "atk-s0514a3:4522": "“Ahu vāsī kaliṅgesu, jūjako nāma brāhmaṇo;",
  "atk-s0514a3:4523": "Tassāsi daharā bhariyā, nāmenāmittatāpanā.",
  "atk-s0514a3:4524": "1915.",
  "atk-s0514a3:4525": "“Tā naṃ tattha gatāvocuṃ, nadiṃ udakahāriyā;",
  "atk-s0514a3:4526": "Thiyo naṃ paribhāsiṃsu, samāgantvā kutūhalā.",
  "atk-s0514a3:4527": "1916.",
  "atk-s0514a3:4528": "“Amittā nūna te mātā, amitto nūna te pitā;",
  "atk-s0514a3:4529": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4530": "1917.",
  "atk-s0514a3:4531": "“Ahitaṃ vata te ñātī, mantayiṃsu rahogatā;",
  "atk-s0514a3:4532": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4533": "1918.",
  "atk-s0514a3:4534": "“Amittā vata te ñātī, mantayiṃsu rahogatā;",
  "atk-s0514a3:4535": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4536": "1919.",
  "atk-s0514a3:4537": "“Dukkaṭaṃ vata te ñātī, mantayiṃsu rahogatā;",
  "atk-s0514a3:4538": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4539": "1920.",
  "atk-s0514a3:4540": "“Pāpakaṃ vata te ñātī, mantayiṃsu rahogatā;",
  "atk-s0514a3:4541": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4542": "1921.",
  "atk-s0514a3:4543": "“Amanāpaṃ vata te ñātī, mantayiṃsu rahogatā;",
  "atk-s0514a3:4544": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4545": "1922.",
  "atk-s0514a3:4546": "“Amanāpavāsaṃ vasi, jiṇṇena patinā saha;",
  "atk-s0514a3:4547": "Yā tvaṃ vasasi jiṇṇassa, mataṃ te jīvitā varaṃ.",
  "atk-s0514a3:4548": "1923.",
  "atk-s0514a3:4549": "“Na hi nūna tuyhaṃ kalyāṇi, pitā mātā ca sobhane;",
  "atk-s0514a3:4550": "Aññaṃ bhattāraṃ vindiṃsu, ye taṃ jiṇṇassa pādaṃsu;",
  "atk-s0514a3:4551": "Evaṃ dahariyaṃ satiṃ.",
  "atk-s0514a3:4552": "1924.",
  "atk-s0514a3:4553": "“Duyiṭṭhaṃ te navamiyaṃ, akataṃ aggihuttakaṃ;",
  "atk-s0514a3:4554": "Ye taṃ jiṇṇassa pādaṃsu, evaṃ dahariyaṃ satiṃ.",
  "atk-s0514a3:4555": "1925.",
  "atk-s0514a3:4556": "“Samaṇe brāhmaṇe nūna, brahmacariyaparāyaṇe;",
  "atk-s0514a3:4557": "Sā tvaṃ loke abhisapi, sīlavante bahussute;",
  "atk-s0514a3:4558": "Yā tvaṃ vasasi jiṇṇassa, evaṃ dahariyā satī.",
  "atk-s0514a3:4559": "1926.",
  "atk-s0514a3:4560": "“Na dukkhaṃ ahinā daṭṭhaṃ, na dukkhaṃ sattiyā hataṃ;",
  "atk-s0514a3:4561": "Tañca dukkhañca tibbañca, yaṃ passe jiṇṇakaṃ patiṃ.",
  "atk-s0514a3:4562": "1927.",
  "atk-s0514a3:4563": "“Natthi khiḍḍā natthi rati, jiṇṇena patinā saha;",
  "atk-s0514a3:4564": "Natthi ālāpasallāpo, jagghitampi na sobhati.",
  "atk-s0514a3:4565": "1928.",
  "atk-s0514a3:4566": "“Yadā ca daharo daharā, mantayanti rahogatā;",
  "atk-s0514a3:4567": "Sabbesaṃ sokā nassanti, ye keci hadayassitā.",
  "atk-s0514a3:4568": "1929.",
  "atk-s0514a3:4569": "“Daharā tvaṃ rūpavatī, purisānaṃbhipatthitā;",
  "atk-s0514a3:4570": "Gaccha ñātikule accha, kiṃ jiṇṇo ramayissatī”ti.",
  "atk-s0514a3:4571_0": "Tattha ahūti ahosi. Vāsī kaliṅgesūti kāliṅgaraṭṭhesu dunniviṭṭhabrāhmaṇagāmavāsī.",
  "atk-s0514a3:4571_1": "Tā naṃ tattha gatāvocunti tattha gāme tā itthiyo nadītitthe udakahārikā hutvā gatā",
  "atk-s0514a3:4571_2": "naṃ avocuṃ. Thiyo naṃ paribhāsiṃsūti itthiyo na aññaṃ kiñci avocuṃ, atha kho naṃ",
  "atk-s0514a3:4571_3": "paribhāsiṃsu. Kutūhalāti kotūhalajātā viya hutvā. Samāgantvāti samantā parikkhipitvā.",
  "atk-s0514a3:4571_4": "Dahariyaṃ satinti dahariṃ taruṇiṃ sobhaggappattaṃ samānaṃ. Jiṇṇassāti jarājiṇṇassa",
  "atk-s0514a3:4571_5": "gehe. Duyiṭṭhaṃ te navamiyanti tava navamiyaṃ yāgaṃ duyiṭṭhaṃ bhavissati, so te yāgapiṇḍo",
  "atk-s0514a3:4571_6": "paṭhamaṃ mahallakakākena gahito bhavissati. “Duyiṭṭhā te navamiyā”tipi pāṭho, navamiyā",
  "atk-s0514a3:4571_7": "tayā duyiṭṭhā bhavissatīti attho. Akataṃ aggihuttakanti aggijuhanampi tayā akataṃ",
  "atk-s0514a3:4571_8": "bhavissati. Abhisapīti samaṇabrāhmaṇe samitapāpe vā bāhitapāpe vā akkosi. Tassa te",
  "atk-s0514a3:4571_9": "pāpassa idaṃ phalanti adhippāyeneva āhaṃsu. Jagghitampi na sobhatīti khaṇḍadante",
  "atk-s0514a3:4571_10": "vivaritvā hasantassa mahallakassa hasitampi na sobhati. Sabbesaṃ sokā nassantīti",
  "atk-s0514a3:4571_11": "sabbe etesaṃ sokā vinassanti. Kiṃ jiṇṇoti ayaṃ jiṇṇo taṃ pañcahi kāmaguṇehi kathaṃ ramayissatīti.",
  "atk-s0514a3:4572": "Sā tāsaṃ santikā paribhāsaṃ labhitvā udakaghaṭaṃ ādāya rodamānā gharaṃ gantvā “kiṃ bhoti rodasī”ti brāhmaṇena puṭṭhā tassa ārocentī imaṃ gāthamāha –",
  "atk-s0514a3:4573": "1930.",
  "atk-s0514a3:4574": "“Na te brāhmaṇa gacchāmi, nadiṃ udakahāriyā;",
  "atk-s0514a3:4575": "Thiyo maṃ paribhāsanti, tayā jiṇṇena brāhmaṇā”ti.",
  "atk-s0514a3:4576": "Tassattho – brāhmaṇa, tayā jiṇṇena maṃ itthiyo paribhāsanti, tasmā ito paṭṭhāya tava udakahārikā hutvā nadiṃ na gacchāmīti.",
  "atk-s0514a3:4577": "Jūjako āha –",
  "atk-s0514a3:4578": "1931.",
  "atk-s0514a3:4579": "“Mā me tvaṃ akarā kammaṃ, mā me udakamāhari;",
  "atk-s0514a3:4580": "Ahaṃ udakamāhissaṃ, mā bhoti kupitā ahū”ti.",
  "atk-s0514a3:4581": "Tattha udakamāhissanti bhoti ahaṃ udakaṃ āharissāmi.",
  "atk-s0514a3:4582": "Brāhmaṇī āha –",
  "atk-s0514a3:4583": "1932.",
  "atk-s0514a3:4584": "“Nāhaṃ tamhi kule jātā, yaṃ tvaṃ udakamāhare;",
  "atk-s0514a3:4585": "Evaṃ brāhmaṇa jānāhi, na te vacchāmahaṃ ghare.",
  "atk-s0514a3:4586": "1933.",
  "atk-s0514a3:4587": "“Sace me dāsaṃ dāsiṃ vā, nānayissasi brāhmaṇa;",
  "atk-s0514a3:4588": "Evaṃ brāhmaṇa jānāhi, na te vacchāmi santike”ti.",
  "atk-s0514a3:4589": "Tattha nāhanti brāhmaṇa, yamhi kule sāmiko kammaṃ karoti, nāhaṃ tattha jātā. Yaṃ tvanti tasmā yaṃ udakaṃ tvaṃ āharissasi, na mayhaṃ tena attho.",
  "atk-s0514a3:4590": "Jūjako āha –",
  "atk-s0514a3:4591": "1934.",
  "atk-s0514a3:4592": "“Natthi me sippaṭhānaṃ vā, dhanaṃ dhaññañca brāhmaṇi;",
  "atk-s0514a3:4593": "Kutohaṃ dāsaṃ dāsiṃ vā, ānayissāmi bhotiyā;",
  "atk-s0514a3:4594": "Ahaṃ bhotiṃ upaṭṭhissaṃ, mā bhoti kupitā ahū”ti.",
  "atk-s0514a3:4595": "Brāhmaṇī āha –",
  "atk-s0514a3:4596": "1935.",
  "atk-s0514a3:4597": "“Ehi te ahamakkhissaṃ, yathā me vacanaṃ sutaṃ;",
  "atk-s0514a3:4598": "Esa vessantaro rājā, vaṅke vasati pabbate.",
  "atk-s0514a3:4599": "1936.",
  "atk-s0514a3:4600": "“Taṃ tvaṃ gantvāna yācassu, dāsaṃ dāsiñca brāhmaṇa;",
  "atk-s0514a3:4601": "So te dassati yācito, dāsaṃ dāsiñca khattiyo”ti.",
  "atk-s0514a3:4602": "Tattha ehi te ahamakkhissanti ahaṃ te ācikkhissāmi. Idaṃ sā devatādhiggahitā hutvā āha.",
  "atk-s0514a3:4603": "Jūjako āha –",
  "atk-s0514a3:4604": "1937.",
  "atk-s0514a3:4605": "“Jiṇṇohamasmi dubbalo, dīgho caddhā suduggamo;",
  "atk-s0514a3:4606": "Mā bhoti paridevesi, mā ca tvaṃ vimanā ahu;",
  "atk-s0514a3:4607": "Ahaṃ bhotiṃ upaṭṭhissaṃ, mā bhoti kupitā ahū”ti.",
  "atk-s0514a3:4608": "Tattha jiṇṇohamasmīti bhadde, ahaṃ jiṇṇo amhi, kathaṃ gamissāmīti.",
  "atk-s0514a3:4609": "Brāhmaṇī āha –",
  "atk-s0514a3:4610": "1938.",
  "atk-s0514a3:4611": "“Yathā agantvā saṅgāmaṃ, ayuddhova parājito;",
  "atk-s0514a3:4612": "Evameva tuvaṃ brahme, agantvāva parājito.",
  "atk-s0514a3:4613": "1939.",
  "atk-s0514a3:4614": "“Sace me dāsaṃ dāsiṃ vā, nānayissasi brāhmaṇa;",
  "atk-s0514a3:4615": "Evaṃ brāhmaṇa jānāhi, na te vacchāmahaṃ ghare;",
  "atk-s0514a3:4616": "Amanāpaṃ te karissāmi, taṃ te dukkhaṃ bhavissati.",
  "atk-s0514a3:4617": "1940.",
  "atk-s0514a3:4618": "“Nakkhatte utupubbesu, yadā maṃ dakkhisilaṅkataṃ;",
  "atk-s0514a3:4619": "Aññehi saddhiṃ ramamānaṃ, taṃ te dukkhaṃ bhavissati.",
  "atk-s0514a3:4620": "1941.",
  "atk-s0514a3:4621": "“Adassanena mayhaṃ te, jiṇṇassa paridevato;",
  "atk-s0514a3:4622": "Bhiyyo vaṅkā ca palitā, bahū hessanti brāhmaṇā”ti.",
  "atk-s0514a3:4623_0": "Tattha amanāpaṃ teti vessantarassa santikaṃ gantvā dāsaṃ vā dāsiṃ vā anāharantassa",
  "atk-s0514a3:4623_1": "tava aruccanakaṃ kammaṃ karissāmi. Nakkhatte utupubbesūti nakkhattayogavasena vā",
  "atk-s0514a3:4623_2": "channaṃ utūnaṃ tassa tassa pubbavasena vā pavattesu chaṇesu.",
  "atk-s0514a3:4624": "Taṃ sutvā brāhmaṇo bhīto ahosi. Tamatthaṃ pakāsento satthā āha –",
  "atk-s0514a3:4625": "1942.",
  "atk-s0514a3:4626": "“Tato so brāhmaṇo bhīto, brāhmaṇiyā vasānugo;",
  "atk-s0514a3:4627": "Aṭṭito kāmarāgena, brāhmaṇiṃ etadabravi.",
  "atk-s0514a3:4628": "1943.",
  "atk-s0514a3:4629": "“Pātheyyaṃ me karohi tvaṃ, saṃkulyā saguḷāni ca;",
  "atk-s0514a3:4630": "Madhupiṇḍikā ca sukatāyo, sattubhattañca brāhmaṇi.",
  "atk-s0514a3:4631": "1944.",
  "atk-s0514a3:4632": "“Ānayissaṃ methunake, ubho dāsakumārake;",
  "atk-s0514a3:4633": "Te taṃ paricarissanti, rattindivamatanditā”ti.",
  "atk-s0514a3:4634_0": "Tattha aṭṭitoti upadduto pīḷito. Saguḷāni cāti saguḷapūve ca. Sattubhattanti baddhasattuabaddhasattuñceva",
  "atk-s0514a3:4634_1": "puṭabhattañca. Methunaketi jātigottakulapadesehi sadise. Dāsakumāraketi tava dāsatthāya kumārake.",
  "atk-s0514a3:4635_0": "Sā khippaṃ pātheyyaṃ paṭiyādetvā brāhmaṇassa ārocesi. So gehe dubbalaṭṭhānaṃ thiraṃ",
  "atk-s0514a3:4635_1": "katvā dvāraṃ saṅkharitvā araññā dārūni āharitvā ghaṭena udakaṃ āharitvā gehe sabbabhājanāni",
  "atk-s0514a3:4635_2": "pūretvā tattheva tāpasavesaṃ gahetvā “bhadde, ito paṭṭhāya vikāle mā nikkhami, yāva",
  "atk-s0514a3:4635_3": "mamāgamanā appamattā hohī”ti ovaditvā upāhanaṃ āruyha pātheyyapasibbakaṃ aṃse laggetvā",
  "atk-s0514a3:4635_4": "amittatāpanaṃ padakkhiṇaṃ katvā assupuṇṇehi nettehi roditvā pakkāmi. Tamatthaṃ pakāsento satthā āha –",
  "atk-s0514a3:4636": "1945.",
  "atk-s0514a3:4637": "“Idaṃ vatvā brahmabandhu, paṭimuñci upāhanā;",
  "atk-s0514a3:4638": "Tato so mantayitvāna, bhariyaṃ katvā padakkhiṇaṃ.",
  "atk-s0514a3:4639": "1946.",
  "atk-s0514a3:4640": "“Pakkāmi so ruṇṇamukho, brāhmaṇo sahitabbato;",
  "atk-s0514a3:4641": "Sivīnaṃ nagaraṃ phītaṃ, dāsapariyesanaṃ cara”nti.",
  "atk-s0514a3:4642": "Tattha ruṇṇamukhoti rudaṃmukho. Sahitabbatoti samādinnavato, gahitatāpasavesoti attho. Caranti dāsapariyesanaṃ caranto sivīnaṃ nagaraṃ ārabbha pakkāmi.",
  "atk-s0514a3:4643": "So taṃ nagaraṃ gantvā sannipatitaṃ janaṃ “vessantaro kuhi”nti pucchati. Tamatthaṃ pakāsento satthā āha –",
  "atk-s0514a3:4644": "1947.",
  "atk-s0514a3:4645": "“So tattha gantvā avaca, ye tatthāsuṃ samāgatā;",
  "atk-s0514a3:4646": "Kuhiṃ vessantaro rājā, kattha passemu khattiyaṃ.",
  "atk-s0514a3:4647": "1948.",
  "atk-s0514a3:4648": "“Te janā taṃ avaciṃsu, ye tatthāsuṃ samāgatā;",
  "atk-s0514a3:4649": "Tumhehi brahme pakato, atidānena khattiyo;",
  "atk-s0514a3:4650": "Pabbājito sakā raṭṭhā, vaṅke vasati pabbate.",
  "atk-s0514a3:4651": "1949.",
  "atk-s0514a3:4652": "“Tumhehi brahme pakato, atidānena khattiyo;",
  "atk-s0514a3:4653": "Ādāya puttadārañca, vaṅke vasati pabbate”ti.",
  "atk-s0514a3:4654": "Tattha pakatoti upadduto pīḷito attano nagare vasituṃ alabhitvā idāni vaṅkapabbate vasati.",
  "atk-s0514a3:4655_0": "Evaṃ “tumhe amhākaṃ rājānaṃ nāsetvā punapi āgatā idha tiṭṭhathā”ti te leḍḍudaṇḍādihatthā",
  "atk-s0514a3:4655_1": "brāhmaṇaṃ anubandhiṃsu. So devatādhiggahito hutvā vaṅkapabbatamaggameva gaṇhi. Tamatthaṃ",
  "atk-s0514a3:4655_2": "pakāsento satthā āha –",
  "atk-s0514a3:4656": "1950.",
  "atk-s0514a3:4657": "“So codito brāhmaṇiyā, brāhmaṇo kāmagiddhimā;",
  "atk-s0514a3:4658": "Aghaṃ taṃ paṭisevittha, vane vāḷamigākiṇṇe;",
  "atk-s0514a3:4659": "Khaggadīpinisevite.",
  "atk-s0514a3:4660": "1951.",
  "atk-s0514a3:4661": "“Ādāya beḷuvaṃ daṇḍaṃ, aggihuttaṃ kamaṇḍaluṃ;",
  "atk-s0514a3:4662": "So pāvisi brahāraññaṃ, yattha assosi kāmadaṃ.",
  "atk-s0514a3:4663": "1952.",
  "atk-s0514a3:4664": "“Taṃ paviṭṭhaṃ brahāraññaṃ, kokā naṃ parivārayuṃ;",
  "atk-s0514a3:4665": "Vikkandi so vippanaṭṭho, dūre panthā apakkami.",
  "atk-s0514a3:4666": "1953.",
  "atk-s0514a3:4667": "“Tato so brāhmaṇo gantvā, bhogaluddho asaññato;",
  "atk-s0514a3:4668": "Vaṅkassorohaṇe naṭṭhe, imā gāthā abhāsathā”ti.",
  "atk-s0514a3:4669_0": "Tattha aghaṃ tanti taṃ mahājanena anubandhanadukkhañceva vanapariyogāhanadukkhañca.",
  "atk-s0514a3:4669_1": "Aggihuttanti aggijuhanakaṭacchuṃ. Kokā naṃ parivārayunti so hi araññaṃ pavisitvā",
  "atk-s0514a3:4669_2": "vaṅkapabbatagāmimaggaṃ ajānanto maggamūḷho hutvā araññe vicari. Atha naṃ ārakkhaṇatthāya",
  "atk-s0514a3:4669_3": "nisinnassa cetaputtassa sunakhā parivārayiṃsūti attho. Vikkandi soti so ekarukkhaṃ",
  "atk-s0514a3:4669_4": "āruyha mahantena ravena kandi. Vippanaṭṭhoti vinaṭṭhamaggo. Dūre panthāti vaṅkapabbatagāmipanthato",
  "atk-s0514a3:4669_5": "dūre pakkāmi. Bhogaluddhoti bhogaratto. Asaññatoti dussīlo. Vaṅkassorohaṇe naṭṭheti",
  "atk-s0514a3:4669_6": "vaṅkapabbatassa gamanamagge vinaṭṭhe.",
  "atk-s0514a3:4670": "So sunakhehi parivārito rukkhe nisinnova imā gāthā abhāsatha –",
  "atk-s0514a3:4671": "1954.",
  "atk-s0514a3:4672": "“Ko rājaputtaṃ nisabhaṃ, jayantamaparājitaṃ;",
  "atk-s0514a3:4673": "Bhaye khemassa dātāraṃ, ko me vessantaraṃ vidū.",
  "atk-s0514a3:4674": "1955.",
  "atk-s0514a3:4675": "“Yo yācataṃ patiṭṭhāsi, bhūtānaṃ dharaṇīriva;",
  "atk-s0514a3:4676": "Dharaṇūpamaṃ mahārājaṃ, ko me vessantaraṃ vidū.",
  "atk-s0514a3:4677": "1956.",
  "atk-s0514a3:4678": "“Yo yācataṃ gatī āsi, savantīnaṃva sāgaro;",
  "atk-s0514a3:4679": "Sāgarūpamaṃ mahārājaṃ, ko me vessantaraṃ vidū.",
  "atk-s0514a3:4680": "1957.",
  "atk-s0514a3:4681": "“Kalyāṇatitthaṃ sucimaṃ, sītūdakaṃ manoramaṃ;",
  "atk-s0514a3:4682": "Puṇḍarīkehi sañchannaṃ, yuttaṃ kiñjakkhareṇunā;",
  "atk-s0514a3:4683": "Rahadūpamaṃ mahārājaṃ, ko me vessantaraṃ vidū.",
  "atk-s0514a3:4684": "1958.",
  "atk-s0514a3:4685": "“Assatthaṃva pathe jātaṃ, sītacchāyaṃ manoramaṃ;",
  "atk-s0514a3:4686": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4687": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4688": "1959.",
  "atk-s0514a3:4689": "“Nigrodhaṃva pathe jātaṃ, sītacchāyaṃ manoramaṃ;",
  "atk-s0514a3:4690": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4691": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4692": "1960.",
  "atk-s0514a3:4693": "“Ambaṃ iva pathe jātaṃ, sītacchāyaṃ manoramaṃ;",
  "atk-s0514a3:4694": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4695": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4696": "1961.",
  "atk-s0514a3:4697": "“Sālaṃ iva pathe jātaṃ, sītacchāyaṃ manoramaṃ;",
  "atk-s0514a3:4698": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4699": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4700": "1962.",
  "atk-s0514a3:4701": "“Dumaṃ iva pathe jātaṃ, sītacchāyaṃ manoramaṃ;",
  "atk-s0514a3:4702": "Santānaṃ visametāraṃ, kilantānaṃ paṭiggahaṃ;",
  "atk-s0514a3:4703": "Tathūpamaṃ mahārājaṃ, ko me vessantaraṃ vidū.",
  "atk-s0514a3:4704": "1963.",
  "atk-s0514a3:4705": "“Evañca me vilapato, paviṭṭhassa brahāvane;",
  "atk-s0514a3:4706": "Ahaṃ jānanti yo vajjā, nandiṃ so janaye mama.",
  "atk-s0514a3:4707": "1964.",
  "atk-s0514a3:4708": "“Evañca me vilapato, paviṭṭhassa brahāvane;",
  "atk-s0514a3:4709": "Ahaṃ jānanti yo vajjā, tāya so ekavācāya;",
  "atk-s0514a3:4710": "Pasave puññaṃ anappaka”nti.",
  "atk-s0514a3:4711_0": "Tattha jayantanti maccheracittaṃ vijayantaṃ. Ko me vessantaraṃ vidūti ko mayhaṃ vessantaraṃ",
  "atk-s0514a3:4711_1": "ācikkheyyāti vadati. Patiṭṭhāsīti patiṭṭhā āsi. Santānanti parissantānaṃ. Kilantānanti",
  "atk-s0514a3:4711_2": "maggakilantānaṃ. Paṭiggahanti paṭiggāhakaṃ patiṭṭhābhūtaṃ. Ahaṃ jānanti yo vajjāti",
  "atk-s0514a3:4711_3": "ahaṃ vessantarassa vasanaṭṭhānaṃ jānāmīti yo vadeyyāti attho.",
  "atk-s0514a3:4712_0": "Tassa taṃ paridevasaddaṃ sutvā ārakkhaṇatthāya ṭhapito cetaputto migaluddako hutvā",
  "atk-s0514a3:4712_1": "araññe vicaranto “ayaṃ brāhmaṇo vessantarassa vasanaṭṭhānatthāya paridevati, na kho",
  "atk-s0514a3:4712_2": "panesa dhammatāya āgato, maddiṃ vā dārake vā yācissati, idheva naṃ māressāmī”ti tassa",
  "atk-s0514a3:4712_3": "santikaṃ gantvā “brāhmaṇa, na te jīvitaṃ dassāmī”ti dhanuṃ āropetvā ākaḍḍhitvā tajjesi.",
  "atk-s0514a3:4712_4": "Tamatthaṃ pakāsento satthā āha –",
  "atk-s0514a3:4713": "1965.",
  "atk-s0514a3:4714": "“Tassa ceto paṭissosi, araññe luddako caraṃ;",
  "atk-s0514a3:4715": "Tumhehi brahme pakato, atidānena khattiyo;",
  "atk-s0514a3:4716": "Pabbājito sakā raṭṭhā, vaṅke vasati pabbate.",
  "atk-s0514a3:4717": "1966.",
  "atk-s0514a3:4718": "“Tumhehi brahme pakato, atidānena khattiyo;",
  "atk-s0514a3:4719": "Ādāya puttadārañca, vaṅke vasati pabbate.",
  "atk-s0514a3:4720": "1967.",
  "atk-s0514a3:4721": "“Akiccakārī dummedho, raṭṭhā pavanamāgato;",
  "atk-s0514a3:4722": "Rājaputtaṃ gavesanto, bako macchamivodake.",
  "atk-s0514a3:4723": "1968.",
  "atk-s0514a3:4724": "“Tassa tyāhaṃ na dassāmi, jīvitaṃ idha brāhmaṇa;",
  "atk-s0514a3:4725": "Ayañhi te mayā nunno, saro pissati lohitaṃ.",
  "atk-s0514a3:4726": "1969.",
  "atk-s0514a3:4727": "“Siro te vajjhayitvāna, hadayaṃ chetvā sabandhanaṃ;",
  "atk-s0514a3:4728": "Panthasakuṇaṃ yajissāmi, tuyhaṃ maṃsena brāhmaṇa.",
  "atk-s0514a3:4729": "1970.",
  "atk-s0514a3:4730": "“Tuyhaṃ maṃsena medena, matthakena ca brāhmaṇa;",
  "atk-s0514a3:4731": "Āhutiṃ paggahessāmi, chetvāna hadayaṃ tava.",
  "atk-s0514a3:4732": "1971.",
  "atk-s0514a3:4733": "“Taṃ me suyiṭṭhaṃ suhutaṃ, tuyhaṃ maṃsena brāhmaṇa;",
  "atk-s0514a3:4734": "Na ca tvaṃ rājaputtassa, bhariyaṃ putte ca nessasī”ti.",
  "atk-s0514a3:4735_0": "Tattha akiccakārīti tvaṃ akiccakārako. Dummedhoti nippañño. Raṭṭhā pavanamāgatoti",
  "atk-s0514a3:4735_1": "raṭṭhato mahāraññaṃ āgato. Saro pissatīti ayaṃ saro tava lohitaṃ pivissati. Vajjhayitvānāti",
  "atk-s0514a3:4735_2": "taṃ māretvā rukkhā patitassa te sīsaṃ tālaphalaṃ viya luñcitvā sabandhanaṃ hadayamaṃsaṃ",
  "atk-s0514a3:4735_3": "chinditvā panthadevatāya panthasakuṇaṃ nāma yajissāmi. Na ca tvanti evaṃ sante na",
  "atk-s0514a3:4735_4": "tvaṃ rājaputtassa bhariyaṃ vā putte vā nessasīti.",
  "atk-s0514a3:4736": "So tassa vacanaṃ sutvā maraṇabhayatajjito musāvādaṃ kathento āha –",
  "atk-s0514a3:4737": "1972.",
  "atk-s0514a3:4738": "“Avajjho brāhmaṇo dūto, cetaputta suṇohi me;",
  "atk-s0514a3:4739": "Tasmā hi dūtaṃ na hanti, esa dhammo sanantano.",
  "atk-s0514a3:4740": "1973.",
  "atk-s0514a3:4741": "“Nijjhattā sivayo sabbe, pitā naṃ daṭṭhumicchati;",
  "atk-s0514a3:4742": "Mātā ca dubbalā tassa, acirā cakkhūni jīyare.",
  "atk-s0514a3:4743": "1974.",
  "atk-s0514a3:4744": "“Tesāhaṃ pahito dūto, cetaputta suṇohi me;",
  "atk-s0514a3:4745": "Rājaputtaṃ nayissāmi, yadi jānāsi saṃsa me”ti.",
  "atk-s0514a3:4746": "Tattha nijjhattāti saññattā. Acirā cakkhūni jīyareti niccarodanena na cirasseva cakkhūni jīyissanti.",
  "atk-s0514a3:4747": "Tadā cetaputto “vessantaraṃ kira ānetuṃ āgato”ti somanassappatto hutvā sunakhe bandhitvā ṭhapetvā brāhmaṇaṃ otāretvā sākhāsanthare nisīdāpetvā bhojanaṃ datvā imaṃ gāthamāha –",
  "atk-s0514a3:4748": "1975.",
  "atk-s0514a3:4749": "“Piyassa me piyo dūto, puṇṇapattaṃ dadāmi te;",
  "atk-s0514a3:4750": "Imañca madhuno tumbaṃ, migasatthiñca brāhmaṇa;",
  "atk-s0514a3:4751": "Tañca te desamakkhissaṃ, yattha sammati kāmado”ti.",
  "atk-s0514a3:4752": "Tattha piyassa meti mama piyassa vessantarassa tvaṃ piyo dūto. Puṇṇapattanti tava ajjhāsayapūraṇaṃ puṇṇapattaṃ dadāmīti.",
  "atk-s0514a3:4753": "Jūjakapabbavaṇṇanā niṭṭhitā.",
  "atk-s0514a3:4754": "Cūḷavanavaṇṇanā",
  "atk-s0514a3:4755": "Evaṃ cetaputto brāhmaṇaṃ bhojetvā pātheyyatthāya tassa madhuno tumbañceva pakkamigasatthiñca datvā magge ṭhatvā dakkhiṇahatthaṃ ukkhipitvā mahāsattassa vasanokāsaṃ ācikkhanto āha –",
  "atk-s0514a3:4756": "1976.",
  "atk-s0514a3:4757": "“Esa selo mahābrahme, pabbato gandhamādano;",
  "atk-s0514a3:4758": "Yattha vessantaro rājā, saha puttehi sammati.",
  "atk-s0514a3:4759": "1977.",
  "atk-s0514a3:4760": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4761": "Cammavāsī chamā seti, jātavedaṃ namassati.",
  "atk-s0514a3:4762": "1978.",
  "atk-s0514a3:4763": "“Ete nīlā padissanti, nānāphaladharā dumā;",
  "atk-s0514a3:4764": "Uggatā abbhakūṭāva, nīlā añjanapabbatā.",
  "atk-s0514a3:4765": "1979.",
  "atk-s0514a3:4766": "“Dhavassakaṇṇā khadirā, sālā phandanamāluvā;",
  "atk-s0514a3:4767": "Sampavedhanti vātena, sakiṃ pītāva māṇavā.",
  "atk-s0514a3:4768": "1980.",
  "atk-s0514a3:4769": "“Upari dumapariyāyesu, saṅgītiyova suyyare;",
  "atk-s0514a3:4770": "Najjuhā kokilasaṅghā, sampatanti dumā dumaṃ.",
  "atk-s0514a3:4771": "1981.",
  "atk-s0514a3:4772": "“Avhayanteva gacchantaṃ, sākhāpattasamīritā;",
  "atk-s0514a3:4773": "Ramayanteva āgantaṃ, modayanti nivāsinaṃ;",
  "atk-s0514a3:4774": "Yattha vessantaro rājā, saha puttehi sammati.",
  "atk-s0514a3:4775": "1982.",
  "atk-s0514a3:4776": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4777": "Cammavāsī chamā seti, jātavedaṃ namassatī”ti.",
  "atk-s0514a3:4778_0": "Tattha gandhamādanoti esa gandhamādanapabbato, etassa pādena uttarābhimukho gacchanto",
  "atk-s0514a3:4778_1": "yattha sakkadattiye assamapade vessantaro rājā saha puttadārehi vasati, taṃ passissasīti",
  "atk-s0514a3:4778_2": "attho. Brāhmaṇavaṇṇanti seṭṭhapabbajitavesaṃ. Āsadañca masaṃ jaṭanti ākaḍḍhitvā phalānaṃ",
  "atk-s0514a3:4778_3": "gahaṇatthaṃ aṅkusañca aggijuhanakaṭacchuñca jaṭāmaṇḍalañca dhārento. Cammavāsīti",
  "atk-s0514a3:4778_4": "ajinacammadharo. Chamā setīti pathaviyaṃ paṇṇasanthare sayati. Dhavassakaṇṇā khadirāti",
  "atk-s0514a3:4778_5": "dhavā ca assakaṇṇā ca khadirā ca. Sakiṃ pītāva māṇavāti ekavārameva pītā surāsoṇḍā",
  "atk-s0514a3:4778_6": "viya. Upari dumapariyāyesūti rukkhasākhāsu. Saṅgītiyova suyyareti nānāsakuṇānaṃ vassantānaṃ",
  "atk-s0514a3:4778_7": "saddā dibbasaṅgītiyo viya suyyare. Najjuhāti najjuhasakuṇā. Sampatantīti vikūjantā",
  "atk-s0514a3:4778_8": "vicaranti. Sākhāpattasamīritāti sākhānaṃ pattehi saṅghaṭṭitā hutvā vikūjantā sakuṇā,",
  "atk-s0514a3:4778_9": "vātena samīritā pattasākhāyeva vā. Āgantanti āgacchantaṃ janaṃ. Yatthāti yasmiṃ assame",
  "atk-s0514a3:4778_10": "vessantaro vasati, tattha gantvā imaṃ assamapadasampattiṃ passissasīti.",
  "atk-s0514a3:4779": "Tato uttaripi assamapadaṃ vaṇṇento āha –",
  "atk-s0514a3:4780": "1983.",
  "atk-s0514a3:4781": "“Ambā kapitthā panasā, sālā jambū vibhītakā;",
  "atk-s0514a3:4782": "Harītakī āmalakā, assatthā badarāni ca.",
  "atk-s0514a3:4783": "1984.",
  "atk-s0514a3:4784": "“Cārutimbarukkhā cettha, nigrodhā ca kapitthanā;",
  "atk-s0514a3:4785": "Madhumadhukā thevanti, nīce pakkā cudumbarā.",
  "atk-s0514a3:4786": "1985.",
  "atk-s0514a3:4787": "“Pārevatā bhaveyyā ca, muddikā ca madhutthikā;",
  "atk-s0514a3:4788": "Madhuṃ anelakaṃ tattha, sakamādāya bhuñjare.",
  "atk-s0514a3:4789": "1986.",
  "atk-s0514a3:4790": "“Aññettha pupphitā ambā, aññe tiṭṭhanti dovilā;",
  "atk-s0514a3:4791": "Aññe āmā ca pakkā ca, bhekavaṇṇā tadūbhayaṃ.",
  "atk-s0514a3:4792": "1987.",
  "atk-s0514a3:4793": "“Athettha heṭṭhā puriso, ambapakkāni gaṇhati;",
  "atk-s0514a3:4794": "Āmāni ceva pakkāni, vaṇṇagandharasuttame.",
  "atk-s0514a3:4795": "1988.",
  "atk-s0514a3:4796": "“Ateva me acchariyaṃ, hīṅkāro paṭibhāti maṃ;",
  "atk-s0514a3:4797": "Devānamiva āvāso, sobhati nandanūpamo.",
  "atk-s0514a3:4798": "1989.",
  "atk-s0514a3:4799": "“Vibhedikā nāḷikerā, khajjurīnaṃ brahāvane;",
  "atk-s0514a3:4800": "Mālāva ganthitā ṭhanti, dhajaggāneva dissare;",
  "atk-s0514a3:4801": "Nānāvaṇṇehi pupphehi, nabhaṃ tārācitāmiva.",
  "atk-s0514a3:4802": "1990.",
  "atk-s0514a3:4803": "“Kuṭajī kuṭṭhatagarā, pāṭaliyo ca pupphitā;",
  "atk-s0514a3:4804": "Punnāgā giripunnāgā, koviḷārā ca pupphitā.",
  "atk-s0514a3:4805": "1991.",
  "atk-s0514a3:4806": "“Uddālakā somarukkhā, agaruphalliyā bahū;",
  "atk-s0514a3:4807": "Puttajīvā ca kakudhā, asanā cettha pupphitā.",
  "atk-s0514a3:4808": "1992.",
  "atk-s0514a3:4809": "“Kuṭajā salaḷā nīpā, kosambā labujā dhavā;",
  "atk-s0514a3:4810": "Sālā ca pupphitā tattha, palālakhalasannibhā.",
  "atk-s0514a3:4811": "1993.",
  "atk-s0514a3:4812": "“Tassāvidūre pokkharaṇī, bhūmibhāge manorame;",
  "atk-s0514a3:4813": "Padumuppalasañchannā, devānamiva nandane.",
  "atk-s0514a3:4814": "1994.",
  "atk-s0514a3:4815": "“Athettha puppharasamattā, kokilā mañjubhāṇikā;",
  "atk-s0514a3:4816": "Abhinādenti pavanaṃ, utusampupphite dume.",
  "atk-s0514a3:4817": "1995.",
  "atk-s0514a3:4818": "“Bhassanti makarandehi, pokkhare pokkhare madhū;",
  "atk-s0514a3:4819": "Athettha vātā vāyanti, dakkhiṇā atha pacchimā;",
  "atk-s0514a3:4820": "Padumakiñjakkhareṇūhi, okiṇṇo hoti assamo.",
  "atk-s0514a3:4821": "1996.",
  "atk-s0514a3:4822": "“Thūlā siṅghāṭakā cettha, saṃsādiyā pasādiyā;",
  "atk-s0514a3:4823": "Macchakacchapabyāviddhā, bahū cettha mupayānakā;",
  "atk-s0514a3:4824": "Madhuṃ bhisehi savati, khīrasappi muḷālibhi.",
  "atk-s0514a3:4825": "1997.",
  "atk-s0514a3:4826": "“Surabhī taṃ vanaṃ vāti, nānāgandhasamoditaṃ;",
  "atk-s0514a3:4827": "Sammaddateva gandhena, pupphasākhāhi taṃ vanaṃ;",
  "atk-s0514a3:4828": "Bhamarā pupphagandhena, samantā mabhināditā.",
  "atk-s0514a3:4829": "1998.",
  "atk-s0514a3:4830": "“Athettha sakuṇā santi, nānāvaṇṇā bahū dijā;",
  "atk-s0514a3:4831": "Modanti saha bhariyāhi, aññamaññaṃ pakūjino.",
  "atk-s0514a3:4832": "1999.",
  "atk-s0514a3:4833": "“Nandikā jīvaputtā ca, jīvaputtā piyā ca no;",
  "atk-s0514a3:4834": "Piyā puttā piyā nandā, dijā pokkharaṇīgharā.",
  "atk-s0514a3:4835": "2000.",
  "atk-s0514a3:4836": "“Mālāva ganthitā ṭhanti, dhajaggāneva dissare;",
  "atk-s0514a3:4837": "Nānāvaṇṇehi pupphehi, kusaleheva suganthitā;",
  "atk-s0514a3:4838": "Yattha vessantaro rājā, saha puttehi sammati.",
  "atk-s0514a3:4839": "2001.",
  "atk-s0514a3:4840": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4841": "Cammavāsī chamā seti, jātavedaṃ namassatī”ti.",
  "atk-s0514a3:4842_0": "Tattha cārutimbarukkhāti suvaṇṇatimbarukkhā. Madhumadhukāti madhurasā madhukā. Thevantīti",
  "atk-s0514a3:4842_1": "virocanti. Pārevatāti pārevatapādasadisā rukkhā. Bhaveyyāti dīghaphalā kadaliyo.",
  "atk-s0514a3:4842_2": "Madhutthikāti madhuttheve paggharantiyo, madhuratāya vā madhutthevasadisā. Sakamādāyāti",
  "atk-s0514a3:4842_3": "taṃ sayameva gahetvā paribhuñjanti. Dovilāti patitapupphapattā sañjāyamānaphalā.",
  "atk-s0514a3:4842_4": "Bhekavaṇṇā tadūbhayanti te ubhopi āmā ca pakkā ca maṇḍūkapiṭṭhivaṇṇāyeva. Athettha",
  "atk-s0514a3:4842_5": "heṭṭhā purisoti atha ettha assame tesaṃ ambānaṃ heṭṭhā ṭhitakova puriso ambaphalāni",
  "atk-s0514a3:4842_6": "gaṇhāti, ārohaṇakiccaṃ natthi. Vaṇṇagandharasuttameti etehi vaṇṇādīhi uttamāni.",
  "atk-s0514a3:4843_0": "Ateva me acchariyanti ativiya me acchariyaṃ. Hiṅkāroti hinti karaṇaṃ. Vibhedikāti",
  "atk-s0514a3:4843_1": "tālā. Mālāva ganthitāti supupphitarukkhānaṃ upari ganthitā mālā viya pupphāni tiṭṭhanti.",
  "atk-s0514a3:4843_2": "Dhajaggāneva dissareti tāni rukkhāni alaṅkatadhajaggāni viya dissanti. Kuṭajī kuṭṭhatagarāti",
  "atk-s0514a3:4843_3": "kuṭaji nāmekā rukkhajāti kuṭṭhagacchā ca tagaragacchā ca. Giripunnāgāti mahāpunnāgā.",
  "atk-s0514a3:4843_4": "Koviḷārāti koviḷārarukkhā nāma. Uddālakāti uddālarukkhā. Somarukkhāti pītapupphavaṇṇā",
  "atk-s0514a3:4843_5": "rājarukkhā. Phalliyāti phalliyarukkhā nāma. Puttajīvāti mahānigrodhā. Labujāti labujarukkhā",
  "atk-s0514a3:4843_6": "nāma. Palālakhalasannibhāti tesaṃ heṭṭhā paggharitapupphapuñjā palālakhalasannibhāti vadati.",
  "atk-s0514a3:4844_0": "Pokkharaṇīti caturassapokkharaṇī. Nandaneti nandanavane nandāpokkharaṇī viya. Puppharasamattāti",
  "atk-s0514a3:4844_1": "puppharasena mattā calitā. Makarandehīti kiñjakkhehi. Pokkhare pokkhareti paduminipaṇṇe",
  "atk-s0514a3:4844_2": "paduminipaṇṇe. Tesu hi kiñjakkhato reṇu bhassitvā pokkharamadhu nāma hoti. Dakkhiṇā",
  "atk-s0514a3:4844_3": "atha pacchimāti ettāvatā sabbā disā vidisāpi vātā dassitā honti. Thūlā siṅghāṭakāti",
  "atk-s0514a3:4844_4": "mahantā siṅghāṭakā ca. Saṃsādiyāti sayaṃ jātasālī, sukasālītipi vuccanti. Pasādiyāti",
  "atk-s0514a3:4844_5": "teyeva bhūmiyaṃ patitā. Byāviddhāti pasanne udake byāviddhā paṭipāṭiyā gacchantā",
  "atk-s0514a3:4844_6": "dissanti. Mupayānakāti kakkaṭakā. Madhaunti bhisakoṭiyā bhinnāya paggharaṇaraso madhusadiso",
  "atk-s0514a3:4844_7": "hoti. Khīrasappi muḷālibhīti muḷālehi paggharaṇaraso khīramissakanavanītasappi viya hoti.",
  "atk-s0514a3:4845_0": "Sammaddatevāti sampattajanaṃ madayati viya. Samantā mabhināditāti samantā abhinadantā",
  "atk-s0514a3:4845_1": "vicaranti. “Nandikā”tiādīni tesaṃ nāmāni. Tesu hi paṭhamā “sāmi vessantara, imasmiṃ",
  "atk-s0514a3:4845_2": "vane vasanto nandā”ti vadanti. Dutiyā “tvañca sukhena jīva, puttā ca te”ti vadanti.",
  "atk-s0514a3:4845_3": "Tatiyā “tvañca jīva, piyā puttā ca te”ti vadanti. Catutthā “tvañca nanda, piyā puttā",
  "atk-s0514a3:4845_4": "ca te”ti vadanti. Tena tesaṃ etāneva nāmāni ahesuṃ. Pokkharaṇīgharāti pokkharaṇivāsino.",
  "atk-s0514a3:4846": "Evaṃ cetaputtena vessantarassa vasanaṭṭhāne akkhāte jūjako tussitvā paṭisanthāraṃ karonto imaṃ gāthamāha –",
  "atk-s0514a3:4847": "2002.",
  "atk-s0514a3:4848": "“Idañca me sattubhattaṃ, madhunā paṭisaṃyutaṃ;",
  "atk-s0514a3:4849": "Madhupiṇḍikā ca sukatāyo, sattubhattaṃ dadāmi te”ti.",
  "atk-s0514a3:4850": "Tattha sattubhattanti pakkamadhusannibhaṃ sattusaṅkhātaṃ bhattaṃ. Idaṃ vuttaṃ hoti – idaṃ mama atthi, taṃ te dammi, gaṇhāhi nanti.",
  "atk-s0514a3:4851": "Taṃ sutvā cetaputto āha –",
  "atk-s0514a3:4852": "2003.",
  "atk-s0514a3:4853": "“Tuyheva sambalaṃ hotu, nāhaṃ icchāmi sambalaṃ;",
  "atk-s0514a3:4854": "Itopi brahme gaṇhāhi, gaccha brahme yathāsukhaṃ.",
  "atk-s0514a3:4855": "2004.",
  "atk-s0514a3:4856": "“Ayaṃ ekapadī eti, ujuṃ gacchati assamaṃ;",
  "atk-s0514a3:4857": "Isīpi accuto tattha, paṅkadanto rajassiro;",
  "atk-s0514a3:4858": "Dhārento brāhmaṇavaṇṇaṃ, āsadañca masaṃ jaṭaṃ.",
  "atk-s0514a3:4859": "2005.",
  "atk-s0514a3:4860": "“Cammavāsī chamā seti, jātavedaṃ namassati;",
  "atk-s0514a3:4861": "Taṃ tvaṃ gantvāna pucchassu, so te maggaṃ pavakkhatī”ti.",
  "atk-s0514a3:4862": "Tattha sambalanti pātheyyaṃ. Etīti yo ekapadikamaggo amhākaṃ abhimukho eti, esa assamaṃ ujuṃ gacchati. Accutoti evaṃnāmako isi tattha vasati.",
  "atk-s0514a3:4863": "2006.",
  "atk-s0514a3:4864": "“Idaṃ sutvā brahmabandhu, cetaṃ katvā padakkhiṇaṃ;",
  "atk-s0514a3:4865": "Udaggacitto pakkāmi, yenāsi accuto isī”ti.",
  "atk-s0514a3:4866": "Tattha yenāsīti yasmiṃ ṭhāne accuto isi ahosi, tattha gatoti.",
  "atk-s0514a3:4867": "Cūḷavanavaṇṇanā niṭṭhitā.",
  "atk-s0514a3:4868": "Mahāvanavaṇṇanā",
  "atk-s0514a3:4869": "2007.",
  "atk-s0514a3:4870": "“Gacchanto so bhāradvājo, addassa accutaṃ isiṃ;",
  "atk-s0514a3:4871": "Disvāna taṃ bhāradvājo, sammodi isinā saha.",
  "atk-s0514a3:4872": "2008.",
  "atk-s0514a3:4873": "“Kacci nu bhoto kusalaṃ, kacci bhoto anāmayaṃ;",
  "atk-s0514a3:4874": "Kacci uñchena yāpesi, kacci mūlaphalā bahū.",
  "atk-s0514a3:4875": "2009.",
  "atk-s0514a3:4876": "“Kacci ḍaṃsā makasā ca, appameva sarīsapā;",
  "atk-s0514a3:4877": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:4878": "Tattha bhāradvājoti jūjako. Appamevāti appāyeva. Hiṃsāti tesaṃ vasena tumhākaṃ vihiṃsā.",
  "atk-s0514a3:4879": "Tāpaso āha –",
  "atk-s0514a3:4880": "2010.",
  "atk-s0514a3:4881": "“Kusalañceva me brahme, atho brahme anāmayaṃ;",
  "atk-s0514a3:4882": "Atho uñchena yāpemi, atho mūlaphalā bahū.",
  "atk-s0514a3:4883": "2011.",
  "atk-s0514a3:4884": "“Atho ḍaṃsā makasā ca, appameva sarīsapā;",
  "atk-s0514a3:4885": "Vane vāḷamigākiṇṇe, hiṃsā mayhaṃ na vijjati.",
  "atk-s0514a3:4886": "2012.",
  "atk-s0514a3:4887": "“Bahūni vassapūgāni, assame vasato mama;",
  "atk-s0514a3:4888": "Nābhijānāmi uppannaṃ, ābādhaṃ amanoramaṃ.",
  "atk-s0514a3:4889": "2013.",
  "atk-s0514a3:4890": "“Svāgataṃ te mahābrahme, atho te adurāgataṃ;",
  "atk-s0514a3:4891": "Anto pavisa bhaddante, pāde pakkhālayassu te.",
  "atk-s0514a3:4892": "2014.",
  "atk-s0514a3:4893": "“Tindukāni piyālāni, madhuke kāsumāriyo;",
  "atk-s0514a3:4894": "Phalāni khuddakappāni, bhuñja brahme varaṃ varaṃ.",
  "atk-s0514a3:4895": "2015.",
  "atk-s0514a3:4896": "“Idampi pānīyaṃ sītaṃ, ābhataṃ girigabbharā;",
  "atk-s0514a3:4897": "Tato piva mahābrahme, sace tvaṃ abhikaṅkhasī”ti.",
  "atk-s0514a3:4898": "Jūjako āha –",
  "atk-s0514a3:4899": "2016.",
  "atk-s0514a3:4900": "“Paṭiggahitaṃ yaṃ dinnaṃ, sabbassa agghiyaṃ kataṃ;",
  "atk-s0514a3:4901": "Sañjayassa sakaṃ puttaṃ, sivīhi vippavāsitaṃ;",
  "atk-s0514a3:4902": "Tamahaṃ dassanamāgato, yadi jānāsi saṃsa me”ti.",
  "atk-s0514a3:4903": "Tattha tamahaṃ dassanamāgatoti taṃ ahaṃ dassanāya āgato. Tāpaso āha –",
  "atk-s0514a3:4904": "2017.",
  "atk-s0514a3:4905": "“Na bhavaṃ eti puññatthaṃ, sivirājassa dassanaṃ;",
  "atk-s0514a3:4906": "Maññe bhavaṃ patthayati, rañño bhariyaṃ patibbataṃ;",
  "atk-s0514a3:4907": "Maññe kaṇhājinaṃ dāsiṃ, jāliṃ dāsañca icchasi.",
  "atk-s0514a3:4908": "2018.",
  "atk-s0514a3:4909": "“Atha vā tayo mātāputte, araññā netumāgato;",
  "atk-s0514a3:4910": "Na tassa bhogā vijjanti, dhanaṃ dhaññañca brāhmaṇā”ti.",
  "atk-s0514a3:4911_0": "Tattha na tassa bhogāti bho brāhmaṇa, tassa vessantarassa araññe viharantassa neva",
  "atk-s0514a3:4911_1": "bhogā vijjanti, dhanadhaññañca na vijjati, duggato hutvā vasati, tassa santikaṃ gantvā kiṃ karissasīti?",
  "atk-s0514a3:4912": "Taṃ sutvā jūjako āha –",
  "atk-s0514a3:4913": "2019.",
  "atk-s0514a3:4914": "“Akuddharūpohaṃ bhoto, nāhaṃ yācitumāgato;",
  "atk-s0514a3:4915": "Sādhu dassanamariyānaṃ, sannivāso sadā sukho.",
  "atk-s0514a3:4916": "2020.",
  "atk-s0514a3:4917": "“Adiṭṭhapubbo sivirājā, sivīhi vippavāsito;",
  "atk-s0514a3:4918": "Tamahaṃ dassanamāgato, yadi jānāsi saṃsa me”ti.",
  "atk-s0514a3:4919_0": "Tassattho – ahaṃ, bho tāpasa, akuddharūpo, alaṃ ettāvatā, ahaṃ pana na kiñci vessantaraṃ",
  "atk-s0514a3:4919_1": "yācitumāgato, ariyānaṃ pana dassanaṃ sādhu, sannivāso ca tehi saddhiṃ sukho. Ahaṃ",
  "atk-s0514a3:4919_2": "tassa ācariyabrāhmaṇo, mayā ca so yato sivīhi vippavāsito, tato paṭṭhāya adiṭṭhapubbo,",
  "atk-s0514a3:4919_3": "tenāhaṃ taṃ dassanatthāya āgato. Yadi tassa vasanaṭṭhānaṃ jānāsi, saṃsa meti.",
  "atk-s0514a3:4920": "So tassa vacanaṃ sutvā saddahitvā “hotu sve saṃsissāmi te, ajja tāva idheva vasāhī”ti taṃ phalāphalehi santappetvā punadivase maggaṃ dassento dakkhiṇahatthaṃ pasāretvā āha –",
  "atk-s0514a3:4921": "2021.",
  "atk-s0514a3:4922": "“Esa selo mahābrahme, pabbato gandhamādano;",
  "atk-s0514a3:4923": "Yattha vessantaro rājā, saha puttehi sammati.",
  "atk-s0514a3:4924": "2022.",
  "atk-s0514a3:4925": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4926": "Cammavāsī chamā seti, jātavedaṃ namassati.",
  "atk-s0514a3:4927": "2023.",
  "atk-s0514a3:4928": "“Ete nīlā padissanti, nānāphaladharā dumā;",
  "atk-s0514a3:4929": "Uggatā abbhakūṭāva, nīlā añjanapabbatā.",
  "atk-s0514a3:4930": "2024.",
  "atk-s0514a3:4931": "“Dhavassakaṇṇā khadirā, sālā phandanamāluvā;",
  "atk-s0514a3:4932": "Sampavedhanti vātena, sakiṃ pītāva māṇavā.",
  "atk-s0514a3:4933": "2025.",
  "atk-s0514a3:4934": "“Upari dumapariyāyesu, saṃgītiyova suyyare;",
  "atk-s0514a3:4935": "Najjuhā kokilasaṅghā, sampatanti dumā dumaṃ.",
  "atk-s0514a3:4936": "2026.",
  "atk-s0514a3:4937": "“Avhayanteva gacchantaṃ, sākhāpattasamīritā;",
  "atk-s0514a3:4938": "Ramayanteva āgantaṃ, modayanti nivāsinaṃ;",
  "atk-s0514a3:4939": "Yattha vessantaro rājā, saha puttehi sammati.",
  "atk-s0514a3:4940": "2027.",
  "atk-s0514a3:4941": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:4942": "Cammavāsī chamā seti, jātavedaṃ namassati.",
  "atk-s0514a3:4943": "2028.",
  "atk-s0514a3:4944": "“Karerimālā vitatā, bhūmibhāge manorame;",
  "atk-s0514a3:4945": "Saddalāharitā bhūmi, na tatthuddhaṃsate rajo.",
  "atk-s0514a3:4946": "2029.",
  "atk-s0514a3:4947": "“Mayūragīvasaṅkāsā, tūlaphassasamūpamā;",
  "atk-s0514a3:4948": "Tiṇāni nātivattanti, samantā caturaṅgulā.",
  "atk-s0514a3:4949": "2030.",
  "atk-s0514a3:4950": "“Ambā jambū kapitthā ca, nīce pakkā cudumbarā;",
  "atk-s0514a3:4951": "Paribhogehi rukkhehi, vanaṃ taṃ rativaḍḍhanaṃ.",
  "atk-s0514a3:4952": "2031.",
  "atk-s0514a3:4953": "“Veḷuriyavaṇṇasannibhaṃ, macchagumbanisevitaṃ;",
  "atk-s0514a3:4954": "Suciṃ sugandhaṃ salilaṃ, āpo tatthapi sandati.",
  "atk-s0514a3:4955": "2032.",
  "atk-s0514a3:4956": "“Tassāvidūre pokkharaṇī, bhūmibhāge manorame;",
  "atk-s0514a3:4957": "Padumuppalasañchannā, devānamiva nandane.",
  "atk-s0514a3:4958": "2033.",
  "atk-s0514a3:4959": "“Tīṇi uppalajātāni, tasmiṃ sarasi brāhmaṇa;",
  "atk-s0514a3:4960": "Vicittaṃ nīlānekāni, setā lohitakāni cā”ti.",
  "atk-s0514a3:4961_0": "Tassattho heṭṭhā vuttasadisoyeva. Karerimālā vitatāti kareripupphehi vitatā. Saddalāharitāti",
  "atk-s0514a3:4961_1": "dhuvasaddalena haritā. Na tatthuddhaṃsate rajoti tasmiṃ vane appamattakopi rajo na",
  "atk-s0514a3:4961_2": "uddhaṃsate. Tūlaphassasamūpamāti mudusamphassatāya tūlaphassasadisā. Tiṇāni nātivattantīti",
  "atk-s0514a3:4961_3": "tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti,",
  "atk-s0514a3:4961_4": "tato pana uttari na vaḍḍhanti. Ambā jambū kapitthā cāti ambā ca jambū ca kapitthā",
  "atk-s0514a3:4961_5": "ca. Paribhogehīti nānāvidhehi pupphūpagaphalūpagehi paribhogarukkhehi. Sandatīti",
  "atk-s0514a3:4961_6": "tasmiṃ vanasaṇḍe vaṅkapabbate kunnadīhi otarantaṃ udakaṃ sandati, pavattatīti attho.",
  "atk-s0514a3:4961_7": "Vicittaṃ nīlānekāni, setā lohitakāni cāti ekāni nīlāni, ekāni setāni, ekāni lohitakānīti",
  "atk-s0514a3:4961_8": "imehi tīhi uppalajātehi taṃ saraṃ vicittaṃ. Susajjitapupphacaṅkoṭakaṃ viya sobhatīti dasseti.",
  "atk-s0514a3:4962": "Evaṃ caturassapokkharaṇiṃ vaṇṇetvā puna mucalindasaraṃ vaṇṇento āha –",
  "atk-s0514a3:4963": "2034.",
  "atk-s0514a3:4964": "“Khomāva tattha padumā, setasogandhikehi ca;",
  "atk-s0514a3:4965": "Kalambakehi sañchanno, mucalindo nāma so saro.",
  "atk-s0514a3:4966": "2035.",
  "atk-s0514a3:4967": "“Athettha padumā phullā, apariyantāva dissare;",
  "atk-s0514a3:4968": "Gimhā hemantikā phullā, jaṇṇutagghā upattharā.",
  "atk-s0514a3:4969": "2036.",
  "atk-s0514a3:4970": "“Surabhī sampavāyanti, vicittapupphasanthatā;",
  "atk-s0514a3:4971": "Bhamarā pupphagandhena, samantā mabhināditā”ti.",
  "atk-s0514a3:4972_0": "Tattha khomāvāti khomamayā viya paṇḍarā. Setasogandhikehi cāti setuppalehi ca sogandhikehi",
  "atk-s0514a3:4972_1": "ca kalambakehi ca so saro sañchanno. Apariyantāva dissareti aparimāṇā viya dissanti.",
  "atk-s0514a3:4972_2": "Gimhā hemantikāti gimhe ca hemantike ca pupphitapadumā. Jaṇṇutagghā upattharāti jaṇṇupamāṇe",
  "atk-s0514a3:4972_3": "udake upattharā phullā honti, santhatā viya khāyanti. Vicittapupphasanthatāti vicittā",
  "atk-s0514a3:4972_4": "hutvā pupphehi santhatā sadā surabhī sampavāyanti.",
  "atk-s0514a3:4973": "2037.",
  "atk-s0514a3:4974": "“Athettha udakantasmiṃ, rukkhā tiṭṭhanti brāhmaṇa;",
  "atk-s0514a3:4975": "Kadambā pāṭalī phullā, koviḷārā ca pupphitā.",
  "atk-s0514a3:4976": "2038.",
  "atk-s0514a3:4977": "“Aṅkolā kacchikārā ca, pārijaññā ca pupphitā;",
  "atk-s0514a3:4978": "Vāraṇā vayanā rukkhā, mucalindamubhato saraṃ.",
  "atk-s0514a3:4979": "2039.",
  "atk-s0514a3:4980": "“Sirīsā setapārisā, sādhu vāyanti paddhakā;",
  "atk-s0514a3:4981": "Nigguṇḍī sirīnigguṇḍī, asanā cettha pupphitā.",
  "atk-s0514a3:4982": "2040.",
  "atk-s0514a3:4983": "“Paṅgurā bahulā selā, sobhañjanā ca pupphitā;",
  "atk-s0514a3:4984": "Ketakā kaṇikārā ca, kaṇaverā ca pupphitā.",
  "atk-s0514a3:4985": "2041.",
  "atk-s0514a3:4986": "“Ajjunā ajjukaṇṇā ca, mahānāmā ca pupphitā;",
  "atk-s0514a3:4987": "Supupphitaggā tiṭṭhanti, pajjalanteva kiṃsukā.",
  "atk-s0514a3:4988": "2042.",
  "atk-s0514a3:4989": "“Setapaṇṇī sattapaṇṇā, kadaliyo kusumbharā;",
  "atk-s0514a3:4990": "Dhanutakkārī pupphehi, sīsapāvaraṇāni ca.",
  "atk-s0514a3:4991": "2043.",
  "atk-s0514a3:4992": "“Acchivā sallavā rukkhā, sallakiyo ca pupphitā;",
  "atk-s0514a3:4993": "Setageru ca tagarā, maṃsikuṭṭhā kulāvarā.",
  "atk-s0514a3:4994": "2044.",
  "atk-s0514a3:4995": "“Daharā rukkhā ca vuddhā ca, akuṭilā cettha pupphitā;",
  "atk-s0514a3:4996": "Assamaṃ ubhato ṭhanti, agyāgāraṃ samantato”ti.",
  "atk-s0514a3:4997_0": "Tattha tiṭṭhantīti saraṃ parikkhipitvā tiṭṭhanti. Kadambāti kadambarukkhā. Kacchikārā",
  "atk-s0514a3:4997_1": "cāti evaṃnāmakā rukkhā. Pārijaññāti rattamālā. Vāraṇā vayanāti vāraṇarukkhā ca vayanarukkhā",
  "atk-s0514a3:4997_2": "ca. Mucalindamubhato saranti mucalindassa sarassa ubhayapassesu. Setapārisāti setagaccharukkhā.",
  "atk-s0514a3:4997_3": "Te kira setakkhandhā mahāpaṇṇā kaṇikārasadisapupphā honti. Nigguṇḍī sirīnigguṇḍīti",
  "atk-s0514a3:4997_4": "pakatinigguṇḍī ceva kāḷanigguṇḍī ca. Paṅgurāti paṅgurarukkhā. Kusumbharāti ekagacchā.",
  "atk-s0514a3:4997_5": "Dhanutakkārī pupphehīti dhanūnañca takkārīnañca pupphehi sobhitā. Sīsapāvaraṇāni",
  "atk-s0514a3:4997_6": "cāti sīsapehi ca varaṇehi ca sobhitā. Acchivātiādayopi rukkhāyeva. Setageru ca tagarāti",
  "atk-s0514a3:4997_7": "setageru ca tagarā ca. Maṃsikuṭṭhā kulāvarāti maṃsigacchā ca kuṭṭhagacchā ca kulāvarā",
  "atk-s0514a3:4997_8": "ca. Akuṭilāti ujukā. Agyāgāraṃ samantatoti agyāgāraṃ parikkhipitvā ṭhitāti attho.",
  "atk-s0514a3:4998": "2045.",
  "atk-s0514a3:4999": "“Athettha udakantasmiṃ, bahujāto phaṇijjako;",
  "atk-s0514a3:5000": "Muggatiyo karatiyo, sevālasīsakā bahū.",
  "atk-s0514a3:5001": "2046.",
  "atk-s0514a3:5002": "“Uddāpavattaṃ ulluḷitaṃ, makkhikā hiṅgujālikā;",
  "atk-s0514a3:5003": "Dāsimakañjako cettha, bahū nīcekalambakā.",
  "atk-s0514a3:5004": "2047.",
  "atk-s0514a3:5005": "“Elamphurakasañchannā, rukkhā tiṭṭhanti brāhmaṇa;",
  "atk-s0514a3:5006": "Sattāhaṃ dhāriyamānānaṃ, gandho tesaṃ na chijjati.",
  "atk-s0514a3:5007": "2048.",
  "atk-s0514a3:5008": "“Ubhato saraṃ mucalindaṃ, pupphā tiṭṭhanti sobhanā;",
  "atk-s0514a3:5009": "Indīvarehi sañchannaṃ, vanaṃ taṃ upasobhati.",
  "atk-s0514a3:5010": "2049.",
  "atk-s0514a3:5011": "“Aḍḍhamāsaṃ dhāriyamānānaṃ, gandho tesaṃ na chijjati;",
  "atk-s0514a3:5012": "Nīlapupphī setavārī, pupphitā girikaṇṇikā;",
  "atk-s0514a3:5013": "Kalerukkhehi sañchannaṃ, vanaṃ taṃ tulasīhi ca.",
  "atk-s0514a3:5014": "2050.",
  "atk-s0514a3:5015": "“Sammaddateva gandhena, pupphasākhāhi taṃ vanaṃ;",
  "atk-s0514a3:5016": "Bhamarā pupphagandhena, samantā mabhināditā.",
  "atk-s0514a3:5017": "2051.",
  "atk-s0514a3:5018": "“Tīṇi kakkārujātāni, tasmiṃ sarasi brāhmaṇa;",
  "atk-s0514a3:5019": "Kumbhamattāni cekāni, murajamattāni tā ubho”ti.",
  "atk-s0514a3:5020_0": "Tattha phaṇijjakoti bhūtanako. Muggatiyoti ekā muggajāti. Karatiyoti rājamāso. Sevālasīsakāti",
  "atk-s0514a3:5020_1": "imepi gacchāyeva, api ca sīsakāti rattacandanaṃ vuttaṃ. Uddāpavattaṃ ulluḷitanti",
  "atk-s0514a3:5020_2": "taṃ udakaṃ tīramariyādabandhaṃ vātāpahataṃ ulluḷitaṃ hutvā tiṭṭhati. Makkhikā hiṅgujālikāti",
  "atk-s0514a3:5020_3": "hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo",
  "atk-s0514a3:5020_4": "tattha vicarantīti attho. Dāsimakañjako cetthāti imāni dve rukkhajātiyo ca ettha.",
  "atk-s0514a3:5020_5": "Nīcekalambakāti nīcakalambakā. Elamphurakasañchannāti evaṃnāmikāya valliyā sañchannā.",
  "atk-s0514a3:5020_6": "Tesanti tesaṃ tassā valliyā pupphānaṃ sabbesampi vā etesaṃ dāsimakañjakādīnaṃ pupphānaṃ",
  "atk-s0514a3:5020_7": "sattāhaṃ gandho na chijjati. Evaṃ gandhasampannāni pupphāni, rajatapaṭṭasadisavālukapuṇṇā",
  "atk-s0514a3:5020_8": "bhūmibhāgā. Gandho tesanti tesaṃ indīvarapupphādīnaṃ gandho aḍḍhamāsaṃ na chijjati.",
  "atk-s0514a3:5020_9": "Nīlapupphītiādikā pupphavalliyo. Tulasīhi cāti tulasigacchehi ca. Kakkārujātānīti",
  "atk-s0514a3:5020_10": "valliphalāni. Tattha ekissā valliyā phalāni mahāghaṭamattāni, dvinnaṃ mudiṅgamattāni.",
  "atk-s0514a3:5020_11": "Tena vuttaṃ “murajamattāni tā ubho”ti.",
  "atk-s0514a3:5021": "2052.",
  "atk-s0514a3:5022": "“Athettha sāsapo bahuko, nādiyo haritāyuto;",
  "atk-s0514a3:5023": "Asī tālāva tiṭṭhanti, chejjā indīvarā bahū.",
  "atk-s0514a3:5024": "2053.",
  "atk-s0514a3:5025": "“Apphoṭā sūriyavallī ca, kāḷīyā madhugandhiyā;",
  "atk-s0514a3:5026": "Asokā mudayantī ca, vallibho khuddapupphiyo.",
  "atk-s0514a3:5027": "2054.",
  "atk-s0514a3:5028": "“Koraṇḍakā anojā ca, pupphitā nāgamallikā;",
  "atk-s0514a3:5029": "Rukkhamāruyha tiṭṭhanti, phullā kiṃsukavalliyo.",
  "atk-s0514a3:5030": "2055.",
  "atk-s0514a3:5031": "“Kaṭeruhā ca vāsantī, yūthikā madhugandhiyā;",
  "atk-s0514a3:5032": "Niliyā sumanā bhaṇḍī, sobhati padumuttaro.",
  "atk-s0514a3:5033": "2056.",
  "atk-s0514a3:5034": "“Pāṭalī samuddakappāsī, kaṇikārā ca pupphitā;",
  "atk-s0514a3:5035": "Hemajālāva dissanti, ruciraggi sikhūpamā.",
  "atk-s0514a3:5036": "2057.",
  "atk-s0514a3:5037": "“Yāni tāni ca pupphāni, thalajānudakāni ca;",
  "atk-s0514a3:5038": "Sabbāni tattha dissanti, evaṃ rammo mahodadhī”ti.",
  "atk-s0514a3:5039_0": "Tattha sāsapoti siddhatthako. Bahukoti bahu. Nādiyo haritāyutoti haritena āyuto nādiyo.",
  "atk-s0514a3:5039_1": "Imā dvepi lasuṇajātiyo, sopi lasuṇo tattha bahukoti attho. Asī tālāva tiṭṭhantīti",
  "atk-s0514a3:5039_2": "asīti evaṃnāmakā rukkhā siniddhāya bhūmiyā ṭhitā tālā viya tiṭṭhanti. Chejjā indīvarā",
  "atk-s0514a3:5039_3": "bahūti udakapariyante bahū suvaṇṇaindīvarā muṭṭhinā chinditabbā hutvā ṭhitā. Apphoṭāti",
  "atk-s0514a3:5039_4": "apphoṭavalliyo. Vallibho khuddapupphiyoti vallibho ca khuddapupphiyo ca. Nāgamallikāti",
  "atk-s0514a3:5039_5": "vallināgā ca mallikā ca. Kiṃsukavalliyoti sugandhapattā vallijātī. Kaṭeruhā ca vāsantīti",
  "atk-s0514a3:5039_6": "ime ca dve pupphagacchā. Madhugandhiyāti madhusamānagandhā. Niliyā sumanā bhaṇḍīti",
  "atk-s0514a3:5039_7": "nīlavallisumanā ca pakatisumanā ca bhaṇḍī ca. Padumuttaroti evaṃnāmako rukkho. Kaṇikārāti",
  "atk-s0514a3:5039_8": "vallikaṇikārā rukkhakaṇikārā. Hemajālāvāti pasāritahemajālā viya dissanti. Mahodadhīti",
  "atk-s0514a3:5039_9": "mahato udakakkhandhassa ādhārabhūto mucalindasaroti.",
  "atk-s0514a3:5040": "2058.",
  "atk-s0514a3:5041": "“Athassā pokkharaṇiyā, bahukā vārigocarā;",
  "atk-s0514a3:5042": "Rohitā naḷapī siṅgū, kumbhilā makarā susū.",
  "atk-s0514a3:5043": "2059.",
  "atk-s0514a3:5044": "“Madhu ca madhulaṭṭhi ca, tālisā ca piyaṅgukā;",
  "atk-s0514a3:5045": "Kuṭandajā bhaddamuttā, setapupphā ca lolupā.",
  "atk-s0514a3:5046": "2060.",
  "atk-s0514a3:5047": "“Surabhī ca rukkhā tagarā, bahukā tuṅgavaṇṭakā;",
  "atk-s0514a3:5048": "Paddhakā naradā kuṭṭhā, jhāmakā ca hareṇukā.",
  "atk-s0514a3:5049": "2061.",
  "atk-s0514a3:5050": "“Haliddakā gandhasilā, hiriverā ca guggulā;",
  "atk-s0514a3:5051": "Vibhedikā corakā kuṭṭhā, kappūrā ca kaliṅgukā”ti.",
  "atk-s0514a3:5052_0": "Tattha athassā pokkharaṇiyāti idha pokkharaṇisadisatāya sarameva pokkharaṇīti vadati.",
  "atk-s0514a3:5052_1": "Rohitātiādīni tesaṃ vārigocarānaṃ nāmāni. Madhu cāti nimmakkhikamadhu ca. Madhulaṭṭhi",
  "atk-s0514a3:5052_2": "cāti laṭṭhimadhukañca. Tālisā cātiādikā sabbā gandhajātiyo.",
  "atk-s0514a3:5053": "2062.",
  "atk-s0514a3:5054": "“Athettha sīhabyagghā ca, purisālū ca hatthiyo;",
  "atk-s0514a3:5055": "Eṇeyyā pasadā ceva, rohiccā sarabhā migā.",
  "atk-s0514a3:5056": "2063.",
  "atk-s0514a3:5057": "“Koṭṭhasuṇā suṇopi ca, tuliyā naḷasannibhā;",
  "atk-s0514a3:5058": "Cāmarī calanī laṅghī, jhāpitā makkaṭā picu.",
  "atk-s0514a3:5059": "2064.",
  "atk-s0514a3:5060": "“Kakkaṭā kaṭamāyā ca, ikkā goṇasirā bahū;",
  "atk-s0514a3:5061": "Khaggā varāhā nakulā, kāḷakettha bahūtaso.",
  "atk-s0514a3:5062": "2065.",
  "atk-s0514a3:5063": "“Mahiṃsā soṇasiṅgālā, pampakā ca samantato;",
  "atk-s0514a3:5064": "Ākucchā pacalākā ca, citrakā cāpi dīpiyo.",
  "atk-s0514a3:5065": "2066.",
  "atk-s0514a3:5066": "“Pelakā ca vighāsādā, sīhā gogaṇisādakā;",
  "atk-s0514a3:5067": "Aṭṭhapādā ca morā ca, bhassarā ca kukutthakā.",
  "atk-s0514a3:5068": "2067.",
  "atk-s0514a3:5069": "“Caṅkorā kukkuṭā nāgā, aññamaññaṃ pakūjino;",
  "atk-s0514a3:5070": "Bakā balākā najjuhā, dindibhā kuñjavājitā.",
  "atk-s0514a3:5071": "2068.",
  "atk-s0514a3:5072": "“Byagghinasā lohapiṭṭhā, pampakā jīvajīvakā;",
  "atk-s0514a3:5073": "Kapiñjarā tittirāyo, kulā ca paṭikutthakā.",
  "atk-s0514a3:5074": "2069.",
  "atk-s0514a3:5075": "“Mandālakā celakeṭu, bhaṇḍutittiranāmakā;",
  "atk-s0514a3:5076": "Celāvakā piṅgalāyo, goṭakā aṅgahetukā.",
  "atk-s0514a3:5077": "2070.",
  "atk-s0514a3:5078": "“Karaviyā ca saggā ca, uhuṅkārā ca kukkuhā;",
  "atk-s0514a3:5079": "Nānādijagaṇākiṇṇaṃ, nānāsaranikūjita”nti.",
  "atk-s0514a3:5080_0": "Tattha purisālūti vaḷavāmukhayakkhiniyo. Rohiccā sarabhā migāti rohitā ceva sarabhā",
  "atk-s0514a3:5080_1": "migā ca. Koṭṭhasukāti siṅgālasunakhā. “Kotthusuṇā”tipi pāṭho. Suṇopi cāti esāpekā",
  "atk-s0514a3:5080_2": "khuddakamigajāti. Tuliyāti pakkhibiḷārā. Naḷasannibhāti naḷapupphavaṇṇā rukkhasunakhā.",
  "atk-s0514a3:5080_3": "Cāmarī calanī laṅghīti cāmarīmigā ca calanīmigā ca laṅghīmigā ca. Jhāpitā makkaṭāti",
  "atk-s0514a3:5080_4": "dve makkaṭajātiyova. Picūti sarapariyante gocaraggāhī eko makkaṭo. Kakkaṭā kaṭamāyā",
  "atk-s0514a3:5080_5": "cāti dve mahāmigā. Ikkāti acchā. Goṇasirāti araññagoṇā. Kāḷakettha bahūtasoti kāḷamigā",
  "atk-s0514a3:5080_6": "nāmettha bahūtaso. Soṇasiṅgālāti rukkhasunakhā ca siṅgālā ca. Pampakāti assamapadaṃ",
  "atk-s0514a3:5080_7": "parikkhipitvā ṭhitā mahāveḷupampakā. Ākucchāti godhā. Pacalākā cāti gajakumbhamigā.",
  "atk-s0514a3:5080_8": "Citrakā cāpi dīpiyoti citrakamigā ca dīpimigā ca.",
  "atk-s0514a3:5081_0": "Pelakā cāti sasā. Vighāsādāti ete gijjhā sakuṇā. Sīhāti kesarasīhā. Gogaṇisādakāti",
  "atk-s0514a3:5081_1": "gogaṇe gahetvā khādanasīlā duṭṭhamigā. Aṭṭhapādāti sarabhā migā. Bhassarāti setahaṃsā.",
  "atk-s0514a3:5081_2": "Kukutthakāti kukutthakasakuṇā. Caṅkorāti caṅkorasakuṇā. Kukkuṭāti vanakukkuṭā. Dindibhā",
  "atk-s0514a3:5081_3": "kuñjavājitāti ime tayopi sakuṇāyeva. Byagghinasāti senā. Lohapiṭṭhāti lohitavaṇṇasakuṇā.",
  "atk-s0514a3:5081_4": "Pampakāti pampaṭakā. Kapiñjarā tittirāyoti kapiñjarā ca tittirā ca. Kulā ca paṭikutthakāti",
  "atk-s0514a3:5081_5": "imepi dve sakuṇā. Mandālakā celakeṭūti mandālakā ceva celakeṭu ca. Bhaṇḍutittiranāmakāti",
  "atk-s0514a3:5081_6": "bhaṇḍū ca tittirā ca nāmakā ca. Celāvakā piṅgalāyoti dve sakuṇajātiyo ca, tathā goṭakā",
  "atk-s0514a3:5081_7": "aṅgahetukā. Saggāti cātakasakuṇā. Uhuṅkārāti ulūkā.",
  "atk-s0514a3:5082": "2071.",
  "atk-s0514a3:5083": "“Athettha sakuṇā santi, nīlakā mañjubhāṇakā;",
  "atk-s0514a3:5084": "Modanti saha bhariyāhi, aññamaññaṃ pakūjino.",
  "atk-s0514a3:5085": "2072.",
  "atk-s0514a3:5086": "“Athettha sakuṇā santi, dijā mañjussarā sitā;",
  "atk-s0514a3:5087": "Setacchikūṭā bhadrakkhā, aṇḍajā citrapekhuṇā.",
  "atk-s0514a3:5088": "2073.",
  "atk-s0514a3:5089": "“Athettha sakuṇā santi, dijā mañjussarā sitā;",
  "atk-s0514a3:5090": "Sikhaṇḍī nīlagīvāhi, aññamaññaṃ pakūjino.",
  "atk-s0514a3:5091": "2074.",
  "atk-s0514a3:5092": "“Kukutthakā kuḷīrakā, koṭṭhā pokkharasātakā;",
  "atk-s0514a3:5093": "Kālāmeyyā balīyakkhā, kadambā suvasāḷikā.",
  "atk-s0514a3:5094": "2075.",
  "atk-s0514a3:5095": "“Haliddā lohitā setā, athettha nalakā bahū;",
  "atk-s0514a3:5096": "Vāraṇā bhiṅgarājā ca, kadambā suvakokilā.",
  "atk-s0514a3:5097": "2076.",
  "atk-s0514a3:5098": "“Ukkusā kurarā haṃsā, āṭā parivadentikā;",
  "atk-s0514a3:5099": "Pākahaṃsā atibalā, najjuhā jīvajīvakā.",
  "atk-s0514a3:5100": "2077.",
  "atk-s0514a3:5101": "“Pārevatā ravihaṃsā, cakkavākā nadīcarā;",
  "atk-s0514a3:5102": "Vāraṇābhirudā rammā, ubho kālūpakūjino.",
  "atk-s0514a3:5103": "2078.",
  "atk-s0514a3:5104": "“Athettha sakuṇā santi, nānāvaṇṇā bahū dijā;",
  "atk-s0514a3:5105": "Modanti saha bhariyāhi, aññamaññaṃ pakūjino.",
  "atk-s0514a3:5106": "2079.",
  "atk-s0514a3:5107": "“Athettha sakuṇā santi, nānāvaṇṇā bahū dijā;",
  "atk-s0514a3:5108": "Sabbe mañjū nikūjanti, mucalindamubhato saraṃ.",
  "atk-s0514a3:5109": "2080.",
  "atk-s0514a3:5110": "“Athettha sakuṇā santi, karaviyā nāma te dijā;",
  "atk-s0514a3:5111": "Modanti saha bhariyāhi, aññamaññaṃ pakūjino.",
  "atk-s0514a3:5112": "2081.",
  "atk-s0514a3:5113": "“Athettha sakuṇā santi, karaviyā nāma te dijā;",
  "atk-s0514a3:5114": "Sabbe mañjū nikūjanti, mucalindamubhato saraṃ.",
  "atk-s0514a3:5115": "2082.",
  "atk-s0514a3:5116": "“Eṇeyyapasadākiṇṇaṃ, nāgasaṃsevitaṃ vanaṃ;",
  "atk-s0514a3:5117": "Nānālatāhi sañchannaṃ, kadalīmigasevitaṃ.",
  "atk-s0514a3:5118": "2083.",
  "atk-s0514a3:5119": "“Athettha sāsapo bahuko, nīvāro varako bahu;",
  "atk-s0514a3:5120": "Sāli akaṭṭhapāko ca, ucchu tattha anappako.",
  "atk-s0514a3:5121": "2084.",
  "atk-s0514a3:5122": "“Ayaṃ ekapadī eti, ujuṃ gacchati assamaṃ;",
  "atk-s0514a3:5123": "Khudaṃ pipāsaṃ aratiṃ, tattha patto na vindati;",
  "atk-s0514a3:5124": "Yattha vessantaro rājā, saha puttehi sammati.",
  "atk-s0514a3:5125": "2085.",
  "atk-s0514a3:5126": "“Dhārento brāhmaṇavaṇṇaṃ, āsadañca masaṃ jaṭaṃ;",
  "atk-s0514a3:5127": "Cammavāsī chamā seti, jātavedaṃ namassatī”ti.",
  "atk-s0514a3:5128_0": "Tattha nīlakāti citrarājipattā. Mañjūssarā sitāti nibaddhamadhurassarā. Setacchikūṭā",
  "atk-s0514a3:5128_1": "bhadrakkhāti ubhayapassesu setehi akkhikūṭehi samannāgatā sundarakkhā. Citrapekhuṇāti",
  "atk-s0514a3:5128_2": "vicitrapattā. Kuḷīrakāti kakkaṭakā. Koṭṭhātiādayo sakuṇāva. Vāraṇāti hatthiliṅgasakuṇā.",
  "atk-s0514a3:5128_3": "Kadambāti mahākadambā gahitā. Suvakokilāti kokilehi saddhiṃ vicaraṇasuvakā ceva kokilā",
  "atk-s0514a3:5128_4": "ca. Ukkusāti kāḷakurarā. Kurarāti setakurarā. Haṃsāti sakuṇahaṃsā. Āṭāti dabbisaṇṭhānamukhasakuṇā.",
  "atk-s0514a3:5128_5": "Parivadentikāti ekā sakuṇajāti. Vāraṇābhirudā rammāti rammābhirudā vāraṇā. Ubho kālūpakūjinoti",
  "atk-s0514a3:5128_6": "sāyaṃ pāto pabbatapādaṃ ekaninnādaṃ karontā nikūjanti. Eṇeyyapasadākiṇṇanti eṇeyyamigehi",
  "atk-s0514a3:5128_7": "ca pasadamigehi ca ākiṇṇaṃ. Tattha patto na vindatīti brāhmaṇa, vessantarassa assamapadaṃ",
  "atk-s0514a3:5128_8": "patto puriso tattha assame chātakaṃ vā pānīyapipāsaṃ vā ukkaṇṭhitaṃ vā na paṭilabhati.",
  "atk-s0514a3:5129": "2086.",
  "atk-s0514a3:5130": "“Idaṃ sutvā brahmabandhu, isiṃ katvā padakkhiṇaṃ;",
  "atk-s0514a3:5131": "Udaggacitto pakkāmi, yattha vessantaro ahū”ti.",
  "atk-s0514a3:5132": "Tattha yattha vessantaro ahūti yasmiṃ ṭhāne vessantaro ahosi, taṃ ṭhānaṃ gatoti.",
  "atk-s0514a3:5133": "Mahāvanavaṇṇanā niṭṭhitā.",
  "atk-s0514a3:5134": "Dārakapabbavaṇṇanā",
  "atk-s0514a3:5135_0": "Jūjakopi accutatāpasena kathitamaggena gacchanto caturassapokkharaṇiṃ patvā cintesi",
  "atk-s0514a3:5135_1": "“ajja atisāyanho, idāni maddī araññato āgamissati. Mātugāmo hi nāma dānassa antarāyakaro",
  "atk-s0514a3:5135_2": "hoti, sve tassā araññaṃ gatakāle assamaṃ gantvā vessantaraṃ upasaṅkamitvā dārake",
  "atk-s0514a3:5135_3": "yācitvā tāya anāgatāya te gahetvā pakkamissāmī”ti. Athassa avidūre ekaṃ sānupabbataṃ",
  "atk-s0514a3:5135_4": "āruyha ekasmiṃ phāsukaṭṭhāne nipajji. Taṃ pana rattiṃ paccūsakāle maddī supinaṃ addasa.",
  "atk-s0514a3:5135_5": "Evarūpo supino ahosi – eko puriso kaṇho dve kāsāyāni paridahitvā dvīsu kaṇṇesu rattamālaṃ",
  "atk-s0514a3:5135_6": "piḷandhitvā āvudhahattho tajjento āgantvā paṇṇasālaṃ pavisitvā maddiṃ jaṭāsu gahetvā",
  "atk-s0514a3:5135_7": "ākaḍḍhitvā bhūmiyaṃ uttānakaṃ pātetvā viravantiyā tassā dve akkhīni uppāṭetvā bāhāni",
  "atk-s0514a3:5135_8": "chinditvā uraṃ bhinditvā paggharantalohitabinduṃ hadayamaṃsaṃ ādāya pakkāmīti. Sā",
  "atk-s0514a3:5135_9": "pabujjhitvā bhītatasitā “pāpako supino me diṭṭho, supinapāṭhako pana vessantarena",
  "atk-s0514a3:5135_10": "sadiso nāma natthi, pucchissāmi na”nti cintetvā paṇṇasālaṃ gantvā mahāsattassa paṇṇasāladvāraṃ",
  "atk-s0514a3:5135_11": "ākoṭesi. Mahāsatto “ko eso”ti āha. “Ahaṃ deva, maddī”ti. “Bhadde, amhākaṃ katikavattaṃ",
  "atk-s0514a3:5135_12": "bhinditvā kasmā akāle āgatāsī”ti. “Deva, nāhaṃ kilesavasena āgacchāmi, apica kho",
  "atk-s0514a3:5135_13": "pana me pāpako supino diṭṭho”ti. “Tena hi kathehi, maddī”ti. Sā attanā diṭṭhaniyāmeneva kathesi.",
  "atk-s0514a3:5136_0": "Mahāsattopi supinaṃ pariggaṇhitvā “mayhaṃ dānapāramī pūrissati, sve maṃ yācako āgantvā",
  "atk-s0514a3:5136_1": "putte yācissati, maddiṃ assāsetvā uyyojessāmī”ti cintetvā “maddi, tava dussayanadubbhojanehi",
  "atk-s0514a3:5136_2": "cittaṃ āluḷitaṃ bhavissati, mā bhāyī”ti saṃmohetvā assāsetvā uyyojesi. Sā vibhātāya",
  "atk-s0514a3:5136_3": "rattiyā sabbaṃ kattabbakiccaṃ katvā dve putte āliṅgitvā sīse cumbitvā “tātā, ajja",
  "atk-s0514a3:5136_4": "me dussupino diṭṭho, appamattā bhaveyyāthā”ti ovaditvā “deva, tumhe dvīsu kumāresu",
  "atk-s0514a3:5136_5": "appamattā hothā”ti mahāsattaṃ putte paṭicchāpetvā pacchikhaṇittiādīni ādāya assūni",
  "atk-s0514a3:5136_6": "puñchantī mūlaphalāphalatthāya vanaṃ pāvisi. Tadā jūjakopi “idāni maddī araññaṃ gatā",
  "atk-s0514a3:5136_7": "bhavissatī”ti sānupabbatā oruyha ekapadikamaggena assamābhimukho pāyāsi. Mahāsattopi",
  "atk-s0514a3:5136_8": "paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno “idāni",
  "atk-s0514a3:5136_9": "yācako āgamissatī”ti pipāsito viya surāsoṇḍo tassāgamanamaggaṃ olokentova nisīdi.",
  "atk-s0514a3:5136_10": "Puttāpissa pādamūle kīḷanti. So maggaṃ olokento brāhmaṇaṃ āgacchantaṃ disvā satta",
  "atk-s0514a3:5136_11": "māse nikkhittaṃ dānadhuraṃ ukkhipanto viya ‘ehi, tvaṃ bho brāhmaṇā”ti somanassajāto",
  "atk-s0514a3:5136_12": "jālikumāraṃ āmantento imaṃ gāthamāha –",
  "atk-s0514a3:5137": "2087.",
  "atk-s0514a3:5138": "“Uṭṭhehi jāli patiṭṭha, porāṇaṃ viya dissati;",
  "atk-s0514a3:5139": "Brāhmaṇaṃ viya passāmi, nandiyo mābhikīrare”ti.",
  "atk-s0514a3:5140_0": "Tattha porāṇaṃ viya dissatīti pubbe jetuttaranagare nānādisāhi yācakānaṃ āgamanaṃ",
  "atk-s0514a3:5140_1": "viya ajja yācakānaṃ āgamanaṃ dissati. Nandiyo mābhikīrareti etassa brāhmaṇassa diṭṭhakālato",
  "atk-s0514a3:5140_2": "paṭṭhāya maṃ somanassāni abhikīranti, ghammābhitattassa purisassa sīse sītūdakaghaṭasahassehi",
  "atk-s0514a3:5140_3": "abhisecanakālo viya jātoti.",
  "atk-s0514a3:5141": "Taṃ sutvā kumāro āha –",
  "atk-s0514a3:5142": "2088.",
  "atk-s0514a3:5143": "“Ahampi tāta passāmi, yo so brahmāva dissati;",
  "atk-s0514a3:5144": "Addhiko viya āyāti, atithī no bhavissatī”ti.",
  "atk-s0514a3:5145_0": "Vatvā ca pana kumāro mahāsattassa apacitiṃ karonto uṭṭhāyāsanā brāhmaṇaṃ paccuggantvā",
  "atk-s0514a3:5145_1": "parikkhāraggahaṇaṃ āpucchi. Brāhmaṇo taṃ olokento “ayaṃ vessantarassa putto jālikumāro",
  "atk-s0514a3:5145_2": "nāma bhavissati, ādito paṭṭhāyeva pharusavacanaṃ kathessāmī”ti cintetvā “apehi apehī”ti",
  "atk-s0514a3:5145_3": "accharaṃ pahari. Kumāro apagantvā “ayaṃ brāhmaṇo atipharuso, kiṃ nu kho”ti tassa",
  "atk-s0514a3:5145_4": "sarīraṃ olokento aṭṭhārasa purisadose passi. Brāhmaṇopi bodhisattaṃ upasaṅkamitvā",
  "atk-s0514a3:5145_5": "paṭisanthāraṃ karonto āha –",
  "atk-s0514a3:5146": "2089.",
  "atk-s0514a3:5147": "“Kacci nu bhoto kusalaṃ, kacci bhoto anāmayaṃ;",
  "atk-s0514a3:5148": "Kacci uñchena yāpetha, kacci mūlaphalā bahū.",
  "atk-s0514a3:5149": "2090.",
  "atk-s0514a3:5150": "“Kacci ḍaṃsā makasā ca, appameva sarīsapā;",
  "atk-s0514a3:5151": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:5152": "Bodhisattopi tena saddhiṃ paṭisanthāraṃ karonto āha –",
  "atk-s0514a3:5153": "2091.",
  "atk-s0514a3:5154": "“Kusalañceva no brahme, atho brahme anāmayaṃ;",
  "atk-s0514a3:5155": "Atho uñchena yāpema, atho mūlaphalā bahū.",
  "atk-s0514a3:5156": "2092.",
  "atk-s0514a3:5157": "“Atho ḍaṃsā makasā ca, appameva sarīsavā;",
  "atk-s0514a3:5158": "Vane vāḷamigākiṇṇe, hiṃsā amhaṃ na vijjati.",
  "atk-s0514a3:5159": "2093.",
  "atk-s0514a3:5160": "“Satta no māse vasataṃ, araññe jīvasokinaṃ;",
  "atk-s0514a3:5161": "Imampi paṭhamaṃ passāma, brāhmaṇaṃ devavaṇṇinaṃ;",
  "atk-s0514a3:5162": "Ādāya veḷuvaṃ daṇḍaṃ, aggihuttaṃ kamaṇḍaluṃ.",
  "atk-s0514a3:5163": "2094.",
  "atk-s0514a3:5164": "“Svāgataṃ te mahābrahme, atho te adurāgataṃ;",
  "atk-s0514a3:5165": "Anto pavisa bhaddante, pāde pakkhālayassu te.",
  "atk-s0514a3:5166": "2095.",
  "atk-s0514a3:5167": "“Tiṇḍukāni piyālāni, madhuke kāsumāriyo;",
  "atk-s0514a3:5168": "Phalāni khuddakappāni, bhuñja brahme varaṃ varaṃ.",
  "atk-s0514a3:5169": "2096.",
  "atk-s0514a3:5170": "“Idampi pānīyaṃ sītaṃ, ābhataṃ girigabbharā;",
  "atk-s0514a3:5171": "Tato piva mahābrahme, sace tvaṃ abhikaṅkhasī”ti.",
  "atk-s0514a3:5172": "Evañca pana vatvā mahāsatto “ayaṃ brāhmaṇo na akāraṇena imaṃ brahāraññaṃ āgato, āgamanakāraṇaṃ papañcaṃ akatvā pucchissāmi na”nti cintetvā imaṃ gāthamāha –",
  "atk-s0514a3:5173": "2097.",
  "atk-s0514a3:5174": "“Atha tvaṃ kena vaṇṇena, kena vā pana hetunā;",
  "atk-s0514a3:5175": "Anuppatto brahāraññaṃ, taṃ me akkhāhi pucchito”ti.",
  "atk-s0514a3:5176": "Tattha vaṇṇenāti kāraṇena. Hetunāti paccayena.",
  "atk-s0514a3:5177": "Jūjako āha –",
  "atk-s0514a3:5178": "2098.",
  "atk-s0514a3:5179": "“Yathā vārivaho pūro, sabbakālaṃ na khīyati;",
  "atk-s0514a3:5180": "Evaṃ taṃ yācitāgacchiṃ, putte me dehi yācito”ti.",
  "atk-s0514a3:5181_0": "Tattha vārivahoti pañcasu mahānadīsu udakavāho. Na khīyatīti pipāsitehi āgantvā hatthehipi",
  "atk-s0514a3:5181_1": "bhājanehipi ussiñcitvā piviyamāno na khīyati. Evaṃ taṃ yācitāgacchinti tvampi saddhāya",
  "atk-s0514a3:5181_2": "pūritattā evarūpoyevāti maññamāno ahaṃ taṃ yācituṃ āgacchiṃ. Putte me dehi yācitoti",
  "atk-s0514a3:5181_3": "mayā yācito tava putte mayhaṃ dāsatthāya dehīti.",
  "atk-s0514a3:5182": "Taṃ sutvā mahāsatto somanassajāto pasāritahatthe sahassatthavikaṃ ṭhapento viya pabbatapādaṃ unnādento imā gāthā āha –",
  "atk-s0514a3:5183": "2099.",
  "atk-s0514a3:5184": "“Dadāmi na vikampāmi, issaro naya brāhmaṇa;",
  "atk-s0514a3:5185": "Pāto gatā rājaputtī, sāyaṃ uñchāto ehiti.",
  "atk-s0514a3:5186": "2100.",
  "atk-s0514a3:5187": "“Ekarattiṃ vasitvāna, pāto gacchasi brāhmaṇa;",
  "atk-s0514a3:5188": "Tassā nhāte upaghāte, atha ne māladhārine.",
  "atk-s0514a3:5189": "2101.",
  "atk-s0514a3:5190": "“Ekarattiṃ vasitvāna, pāto gacchasi brāhmaṇa;",
  "atk-s0514a3:5191": "Nānāpupphehi sañchanne, nānāgandhehi bhūsite;",
  "atk-s0514a3:5192": "Nānāmūlaphalākiṇṇe, gaccha svādāya brāhmaṇā”ti.",
  "atk-s0514a3:5193_0": "Tattha issaroti tvaṃ mama puttānaṃ issaro sāmiko hutvā ete naya, apica kho panekaṃ",
  "atk-s0514a3:5193_1": "kāraṇaṃ atthi. Etesaṃ mātā rājaputtī phalāphalatthāya pāto gatā sāyaṃ araññato āgamissati,",
  "atk-s0514a3:5193_2": "tāya ānītāni madhuraphalāphalāni bhuñjitvā idheva ṭhāne ajjekarattiṃ vasitvā pātova",
  "atk-s0514a3:5193_3": "dārake gahetvā gamissasi. Tassā nhāteti tāya nhāpite. Upaghāteti sīsamhi upasiṅghite.",
  "atk-s0514a3:5193_4": "Atha ne māladhārineti atha ne vicitrāya mālāya alaṅkate taṃ mālaṃ vahamāne. Pāḷipotthakesu",
  "atk-s0514a3:5193_5": "pana “atha ne māladhārino”ti likhitaṃ, tassattho na vicārito. Nānāmūlaphalākiṇṇeti",
  "atk-s0514a3:5193_6": "magge pātheyyatthāya dinnehi nānāmūlaphalāphalehi ākiṇṇe.",
  "atk-s0514a3:5194": "Jūjako āha –",
  "atk-s0514a3:5195": "2102.",
  "atk-s0514a3:5196": "“Na vāsamabhirocāmi, gamanaṃ mayha ruccati;",
  "atk-s0514a3:5197": "Antarāyopi me assa, gacchaññeva rathesabha.",
  "atk-s0514a3:5198": "2103.",
  "atk-s0514a3:5199": "“Na hetā yācayogī naṃ, antarāyassa kāriyā;",
  "atk-s0514a3:5200": "Itthiyo mantaṃ jānanti, sabbaṃ gaṇhanti vāmato.",
  "atk-s0514a3:5201": "2104.",
  "atk-s0514a3:5202": "“Saddhāya dānaṃ dadato, māsaṃ adakkhi mātaraṃ;",
  "atk-s0514a3:5203": "Antarāyampi sā kayirā, gacchaññeva rathesabha.",
  "atk-s0514a3:5204": "2105.",
  "atk-s0514a3:5205": "“Āmantayassu te putte, mā te mātaramaddasuṃ;",
  "atk-s0514a3:5206": "Saddhāya dānaṃ dadato, evaṃ puññaṃ pavaḍḍhati.",
  "atk-s0514a3:5207": "2106.",
  "atk-s0514a3:5208": "“Āmantayassu te putte, mā te mātaramaddasuṃ;",
  "atk-s0514a3:5209": "Mādisassa dhanaṃ datvā, rāja saggaṃ gamissasī”ti.",
  "atk-s0514a3:5210_0": "Tattha na hetā yācayogī nanti ettha nanti nipātamattaṃ. Idaṃ vuttaṃ hoti – mahārāja,",
  "atk-s0514a3:5210_1": "etā itthiyo ca nāma na hi yācayogī, na yācanāya anucchavikā honti, kevalaṃ antarāyassa",
  "atk-s0514a3:5210_2": "kāriyā dāyakānaṃ puññantarāyaṃ, yācakānañca lābhantarāyaṃ karontīti. Itthiyo mantanti",
  "atk-s0514a3:5210_3": "itthī māyaṃ nāma jānanti. Vāmatoti sabbaṃ vāmato gaṇhanti, na dakkhiṇato. Saddhāya",
  "atk-s0514a3:5210_4": "dānaṃ dadatoti kammañca phalañca saddahitvā dānaṃ dadato. Māsanti mā etesaṃ mātaraṃ",
  "atk-s0514a3:5210_5": "adakkhi. Kayirāti kareyya. Āmantayassūti jānāpehi, mayā saddhiṃ pesehīti vadati.",
  "atk-s0514a3:5210_6": "Dadatoti dadantassa.",
  "atk-s0514a3:5211": "Vessantaro āha –",
  "atk-s0514a3:5212": "2107.",
  "atk-s0514a3:5213": "“Sace tvaṃ nicchase daṭṭhuṃ, mama bhariyaṃ patibbataṃ;",
  "atk-s0514a3:5214": "Ayyakassapi dassehi, jāliṃ kaṇhājinaṃ cubho.",
  "atk-s0514a3:5215": "2108.",
  "atk-s0514a3:5216": "“Ime kumāre disvāna, mañjuke piyabhāṇine;",
  "atk-s0514a3:5217": "Patīto sumano vitto, bahuṃ dassati te dhana”nti.",
  "atk-s0514a3:5218": "Tattha ayyakassāti mayhaṃ pituno sañjayamahārājassa dvinnaṃ kumārānaṃ ayyakassa. Dassati te dhananti so rājā tuyhaṃ bahuṃ dhanaṃ dassati.",
  "atk-s0514a3:5219": "Jūjako āha –",
  "atk-s0514a3:5220": "2109.",
  "atk-s0514a3:5221": "“Acchedanassa bhāyāmi, rājaputta suṇohi me;",
  "atk-s0514a3:5222": "Rājadaṇḍāya maṃ dajjā, vikkiṇeyya haneyya vā;",
  "atk-s0514a3:5223": "Jino dhanañca dāse ca, gārayhassa brahmabandhuyā”ti.",
  "atk-s0514a3:5224_0": "Tattha acchedanassāti acchinditvā gahaṇassa bhāyāmi. Rājadaṇḍāya maṃ dajjāti “ayaṃ",
  "atk-s0514a3:5224_1": "brāhmaṇo dārakacoro, daṇḍamassa dethā”ti evaṃ daṇḍatthāya maṃ amaccānaṃ dadeyya.",
  "atk-s0514a3:5224_2": "Gārayhassa brahmabandhuyāti kevalaṃ brāhmaṇiyāva garahitabbo bhavissāmīti.",
  "atk-s0514a3:5225": "Vessantaro āha –",
  "atk-s0514a3:5226": "2110.",
  "atk-s0514a3:5227": "“Ime kumāre disvāna, mañjuke piyabhāṇine;",
  "atk-s0514a3:5228": "Dhamme ṭhito mahārājā, sivīnaṃ raṭṭhavaḍḍhano;",
  "atk-s0514a3:5229": "Laddhā pītisomanassaṃ, bahuṃ dassati te dhana”nti.",
  "atk-s0514a3:5230": "Jūjako āha –",
  "atk-s0514a3:5231": "2111.",
  "atk-s0514a3:5232": "“Nāhaṃ tampi karissāmi, yaṃ maṃ tvaṃ anusāsasi;",
  "atk-s0514a3:5233": "Dārakeva ahaṃ nessaṃ, brāhmaṇyā paricārake”ti.",
  "atk-s0514a3:5234": "Tattha dārakevāti alaṃ mayhaṃ aññena dhanena, ahaṃ ime dārakeva attano brāhmaṇiyā paricārake nessāmīti.",
  "atk-s0514a3:5235_0": "Taṃ tassa pharusavacanaṃ sutvā dārakā bhītā palāyitvā piṭṭhipaṇṇasālaṃ gantvā tatopi",
  "atk-s0514a3:5235_1": "palāyitvā gumbagahane nilīyitvā tatrāpi jūjakenāgantvā gahitā viya attānaṃ sampassamānā",
  "atk-s0514a3:5235_2": "kampantā katthaci ṭhātuṃ asamatthā ito cito ca dhāvitvā caturassapokkharaṇitīraṃ",
  "atk-s0514a3:5235_3": "gantvā daḷhaṃ vākacīraṃ nivāsetvā udakaṃ oruyha pokkharapattaṃ sīse ṭhapetvā udakena",
  "atk-s0514a3:5235_4": "paṭicchannā hutvā aṭṭhaṃsu. Tamatthaṃ pakāsento satthā āha –",
  "atk-s0514a3:5236": "2112.",
  "atk-s0514a3:5237": "“Tato kumārā byathitā, sutvā luddassa bhāsitaṃ;",
  "atk-s0514a3:5238": "Tena tena padhāviṃsu, jālī kaṇhājinā cubho”ti.",
  "atk-s0514a3:5239_0": "Jūjakopi kumāre adisvā bodhisattaṃ apasādesi “bho vessantara, idāneva tvaṃ mayhaṃ",
  "atk-s0514a3:5239_1": "dārake datvā mayā ‘nāhaṃ jetuttaranagaraṃ gamissāmi, dārake mama brāhmaṇiyā paricārake",
  "atk-s0514a3:5239_2": "nessāmī’ti vutte iṅghitasaññaṃ datvā putte palāpetvā ajānanto viya nisinno, natthi",
  "atk-s0514a3:5239_3": "maññe lokasmiṃ tayā sadiso musāvādī”ti. Taṃ sutvā mahāsatto pakampitacitto hutvā",
  "atk-s0514a3:5239_4": "“dārakā palātā bhavissantī”ti cintetvā “bho brāhmaṇa, mā cintayi, ānessāmi te kumāre”ti",
  "atk-s0514a3:5239_5": "uṭṭhāya piṭṭhipaṇṇasālaṃ gantvā tesaṃ vanagahanaṃ paviṭṭhabhāvaṃ ñatvā padavalañjānusārena",
  "atk-s0514a3:5239_6": "pokkharaṇitīraṃ gantvā udake otiṇṇapadaṃ disvā “kumārā udakaṃ oruyha ṭhitā bhavissantī”ti",
  "atk-s0514a3:5239_7": "ñatvā “tāta, jālī”ti pakkosanto imaṃ gāthādvayamāha –",
  "atk-s0514a3:5240": "2113.",
  "atk-s0514a3:5241": "“Ehi tāta piyaputta, pūretha mama pāramiṃ;",
  "atk-s0514a3:5242": "Hadayaṃ mebhisiñcetha, karotha vacanaṃ mama.",
  "atk-s0514a3:5243": "2114.",
  "atk-s0514a3:5244": "“Yānā nāvā ca me hotha, acalā bhavasāgare;",
  "atk-s0514a3:5245": "Jātipāraṃ tarissāmi, santāressaṃ sadevaka”nti.",
  "atk-s0514a3:5246_0": "Kumāro pitu vacanaṃ sutvā “brāhmaṇo maṃ yathāruci karotu, pitarā saddhiṃ dve kathā",
  "atk-s0514a3:5246_1": "na kathessāmī”ti sīsaṃ nīharitvā pokkharapattāni viyūhitvā udakā uttaritvā mahāsattassa",
  "atk-s0514a3:5246_2": "dakkhiṇapāde nipatitvā gopphakasandhiṃ daḷhaṃ gahetvā parodi. Atha naṃ mahāsatto",
  "atk-s0514a3:5246_3": "āha “tāta, bhaginī te kuhi”nti. “Tāta, ime sattā nāma bhaye uppanne attānameva rakkhantī”ti.",
  "atk-s0514a3:5246_4": "Atha mahāsatto “puttehi me katikā katā bhavissatī”ti ñatvā “ehi amma kaṇhe”ti pakkosanto gāthādvayamāha –",
  "atk-s0514a3:5247": "2115.",
  "atk-s0514a3:5248": "“Ehi amma piyadhīti, pūretha mama pāramiṃ;",
  "atk-s0514a3:5249": "Hadayaṃ mebhisiñcetha, karotha vacanaṃ mama.",
  "atk-s0514a3:5250": "2116.",
  "atk-s0514a3:5251": "“Yānā nāvā ca me hotha, acalā bhavasāgare;",
  "atk-s0514a3:5252": "Jātipāraṃ tarissāmi, uddharissaṃ sadevaka”nti.",
  "atk-s0514a3:5253_0": "Sāpi “pitarā saddhiṃ dve kathā na kathessāmī”ti tatheva udakā uttaritvā mahāsattassa",
  "atk-s0514a3:5253_1": "vāmapāde nipatitvā gopphakasandhiṃ daḷhaṃ gahetvā parodi. Tesaṃ assūni mahāsattassa",
  "atk-s0514a3:5253_2": "phullapadumavaṇṇe pādapiṭṭhe patanti. Tassa assūni tesaṃ suvaṇṇaphalakasadisāya piṭṭhiyā",
  "atk-s0514a3:5253_3": "patanti. Atha mahāsatto kumāre uṭṭhāpetvā assāsetvā “tāta, jāli kiṃ tvaṃ mama dānavittakabhāvaṃ",
  "atk-s0514a3:5253_4": "na jānāsi, ajjhāsayaṃ me, tāta, matthakaṃ pāpehī”ti vatvā goṇe agghāpento viya tattheva",
  "atk-s0514a3:5253_5": "ṭhito kumāre agghāpesi. So kira puttaṃ āmantetvā āha “tāta, jāli tvaṃ bhujisso hotukāmo",
  "atk-s0514a3:5253_6": "brāhmaṇassa nikkhasahassaṃ datvā bhujisso bhaveyyāsi, bhaginī kho pana te uttamarūpadharā,",
  "atk-s0514a3:5253_7": "koci nīcajātiko brāhmaṇassa kiñcideva dhanaṃ datvā tava bhaginiṃ bhujissaṃ katvā",
  "atk-s0514a3:5253_8": "jātisambhedaṃ kareyya, aññatraraññā sabbasatadāyako nāma natthi, tasmā bhaginī te",
  "atk-s0514a3:5253_9": "bhujissā hotukāmā brāhmaṇassa dāsasataṃ dāsīsataṃ hatthisataṃ assasataṃ usabhasataṃ",
  "atk-s0514a3:5253_10": "nikkhasatanti evaṃ sabbasatāni datvā bhujissā hotū”ti evaṃ kumāre agghāpetvā samassāsetvā",
  "atk-s0514a3:5253_11": "assamapadaṃ gantvā kamaṇḍalunā udakaṃ gahetvā “ehi vata, bho brāhmaṇā”ti āmantetvā",
  "atk-s0514a3:5253_12": "sabbaññutaññāṇassa paccayo hotūti patthanaṃ katvā udakaṃ pātetvā “ambho brāhmaṇa,",
  "atk-s0514a3:5253_13": "puttehi me sataguṇena sahassaguṇena satasahassaguṇena sabbaññutaññāṇameva piyatara”nti",
  "atk-s0514a3:5253_14": "pathaviṃ unnādento brāhmaṇassa piyaputtadānaṃ adāsi. Tamatthaṃ pakāsento satthā āha –",
  "atk-s0514a3:5254": "2117.",
  "atk-s0514a3:5255": "“Tato kumāre ādāya, jāliṃ kaṇhājinaṃ cubho;",
  "atk-s0514a3:5256": "Brāhmaṇassa adā dānaṃ, sivīnaṃ raṭṭhavaḍḍhano.",
  "atk-s0514a3:5257": "2118.",
  "atk-s0514a3:5258": "“Tato kumāre ādāya, jāliṃ kaṇhājinaṃ cubho;",
  "atk-s0514a3:5259": "Brāhmaṇassa adā vitto, puttake dānamuttamaṃ.",
  "atk-s0514a3:5260": "2119.",
  "atk-s0514a3:5261": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:5262": "Yaṃ kumāre padinnamhi, medanī sampakampatha.",
  "atk-s0514a3:5263": "2120.",
  "atk-s0514a3:5264": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:5265": "Yaṃ pañjalikato rājā, kumāre sukhavacchite;",
  "atk-s0514a3:5266": "Brāhmaṇassa adā dānaṃ, sivīnaṃ raṭṭhavaḍḍhano”ti.",
  "atk-s0514a3:5267_0": "Tattha vittoti pītisomanassajāto hutvā. Tadāsi yaṃ bhiṃsanakanti tadā dānatejena",
  "atk-s0514a3:5267_1": "unnadantī mahāpathavī catunahutādhikadviyojanasatasahassabahalā mattavāraṇo viya",
  "atk-s0514a3:5267_2": "gajjamānā kampi, sāgaro saṅkhubhi. Sinerupabbatarājā suseditavettaṅkuro viya onamitvā",
  "atk-s0514a3:5267_3": "vaṅkapabbatābhimukho aṭṭhāsi. Sakko devarājā apphoṭesi, mahābrahmā sādhukāramadāsi.",
  "atk-s0514a3:5267_4": "Yāva brahmalokā ekakolāhalaṃ ahosi. Pathavisaddena devo gajjanto khaṇikavassaṃ vassi,",
  "atk-s0514a3:5267_5": "akālavijjulatā nicchariṃsu. Himavantavāsino sīhādayo sakalahimavantaṃ ekaninnādaṃ",
  "atk-s0514a3:5267_6": "kariṃsūti evarūpaṃ bhiṃsanakaṃ ahosi. Pāḷiyaṃ pana “medanī sampakampathā”ti ettakameva",
  "atk-s0514a3:5267_7": "vuttaṃ. Yanti yadā. Sukhavacchiteti sukhavasite sukhasaṃvaḍḍhite. Adā dānanti ambho",
  "atk-s0514a3:5267_8": "brāhmaṇa, puttehi me sataguṇena sahassaguṇena satasahassaguṇena sabbaññutaññāṇameva",
  "atk-s0514a3:5267_9": "piyataranti tassatthāya adāsi.",
  "atk-s0514a3:5268_0": "Mahāsatto dānaṃ datvā “sudinnaṃ vata me dāna”nti pītiṃ uppādetvā kumāre olokentova",
  "atk-s0514a3:5268_1": "aṭṭhāsi. Jūjakopi vanagumbaṃ pavisitvā valliṃ dantehi chinditvā ādāya kumārassa dakkhiṇahatthaṃ",
  "atk-s0514a3:5268_2": "kumārikāya vāmahatthena saddhiṃ ekato bandhitvā tameva vallikoṭiṃ gahetvā pothayamāno",
  "atk-s0514a3:5268_3": "pāyāsi. Tamatthaṃ pakāsento satthā āha –",
  "atk-s0514a3:5269": "2121.",
  "atk-s0514a3:5270": "“Tato so brāhmaṇo luddo, lataṃ dantehi chindiya;",
  "atk-s0514a3:5271": "Latāya hatthe bandhitvā, latāya anumajjatha.",
  "atk-s0514a3:5272": "2122.",
  "atk-s0514a3:5273": "“Tato so rajjumādāya, daṇḍañcādāya brāhmaṇo;",
  "atk-s0514a3:5274": "Ākoṭayanto te neti, sivirājassa pekkhato”ti.",
  "atk-s0514a3:5275": "Tattha sivirājassāti vessantarassa.",
  "atk-s0514a3:5276_0": "Tesaṃ pahaṭapahaṭaṭṭhāne chavi chijjati, lohitaṃ paggharati. Paharaṇakāle aññamaññassa",
  "atk-s0514a3:5276_1": "piṭṭhiṃ dadanti. Athekasmiṃ visamaṭṭhāne brāhmaṇo pakkhalitvā pati. Kumārānaṃ muduhatthehi",
  "atk-s0514a3:5276_2": "baddhavalli gaḷitvā gatā. Te rodamānā palāyitvā mahāsattassa santikaṃ āgamaṃsu. Tamatthaṃ",
  "atk-s0514a3:5276_3": "pakāsento satthā āha –",
  "atk-s0514a3:5277": "2123.",
  "atk-s0514a3:5278": "“Tato kumārā pakkāmuṃ, brāhmaṇassa pamuñciya;",
  "atk-s0514a3:5279": "Assupuṇṇehi nettehi, pitaraṃ so udikkhati.",
  "atk-s0514a3:5280": "2124.",
  "atk-s0514a3:5281": "“Vedhamassatthapattaṃva, pitu pādāni vandati;",
  "atk-s0514a3:5282": "Pitu pādāni vanditvā, idaṃ vacanamabravi.",
  "atk-s0514a3:5283": "2125.",
  "atk-s0514a3:5284": "“Ammā ca tāta nikkhantā, tvañca no tāta dassasi;",
  "atk-s0514a3:5285": "Yāva ammampi passemu, atha no tāta dassasi.",
  "atk-s0514a3:5286": "2126.",
  "atk-s0514a3:5287": "“Ammā ca tāta nikkhantā, tvañca no tāta dassasi;",
  "atk-s0514a3:5288": "Mā no tvaṃ tāta adadā, yāva ammāpi etu no;",
  "atk-s0514a3:5289": "Tadāyaṃ brāhmaṇo kāmaṃ, vikkiṇātu hanātu vā.",
  "atk-s0514a3:5290": "2127.",
  "atk-s0514a3:5291": "“Balaṅkapādo andhanakho, atho ovaddhapiṇḍiko;",
  "atk-s0514a3:5292": "Dīghuttaroṭṭho capalo, kaḷāro bhagganāsako.",
  "atk-s0514a3:5293": "2128.",
  "atk-s0514a3:5294": "“Kumbhodaro bhaggapiṭṭhi, atho visamacakkhuko;",
  "atk-s0514a3:5295": "Lohamassu haritakeso, valīnaṃ tilakāhato.",
  "atk-s0514a3:5296": "2129.",
  "atk-s0514a3:5297": "“Piṅgalo ca vinato ca, vikaṭo ca brahā kharo;",
  "atk-s0514a3:5298": "Ajināni ca sannaddho, amanusso bhayānako.",
  "atk-s0514a3:5299": "2130.",
  "atk-s0514a3:5300": "“Manusso udāhu yakkho, maṃsalohitabhojano;",
  "atk-s0514a3:5301": "Gāmā araññamāgamma, dhanaṃ taṃ tāta yācati.",
  "atk-s0514a3:5302": "2131.",
  "atk-s0514a3:5303": "“Nīyamāne pisācena, kiṃ nu tāta udikkhasi;",
  "atk-s0514a3:5304": "Asmā nūna te hadayaṃ, āyasaṃ daḷhabandhanaṃ.",
  "atk-s0514a3:5305": "2132.",
  "atk-s0514a3:5306": "“Yo no baddhe na jānāsi, brāhmaṇena dhanesinā;",
  "atk-s0514a3:5307": "Accāyikena luddena, yo no gāvova sumbhati.",
  "atk-s0514a3:5308": "2133.",
  "atk-s0514a3:5309": "“Idheva acchataṃ kaṇhā, na sā jānāti kismiñci;",
  "atk-s0514a3:5310": "Migīva khirasammattā, yūthā hīnā pakandatī”ti.",
  "atk-s0514a3:5311_0": "Tattha udikkhatīti so pitu santikaṃ gantvā kampamāno oloketi. Vedhanti vedhamāno.",
  "atk-s0514a3:5311_1": "Tvañca no tāta, dassasīti tvañca amhe tāya anāgatāya eva brāhmaṇassa dadāsi, evaṃ",
  "atk-s0514a3:5311_2": "mā kari, adhivāsehi tvaṃ tāva. Yāva ammaṃ passemu, atha no tāya diṭṭhakāle tvaṃ puna",
  "atk-s0514a3:5311_3": "dassasi. Vikkiṇātu hanātu vāti tāta, ammāya āgatakāle esa amhe vikkiṇātu vā hanatu",
  "atk-s0514a3:5311_4": "vā. Yaṃ icchati, taṃ karotu. Apica kho panesa kakkhaḷo pharuso, aṭṭhārasahi purisadosehi",
  "atk-s0514a3:5311_5": "samannāgatoti aṭṭhārasa purisadose kathesi.",
  "atk-s0514a3:5312_0": "Tattha balaṅkapādoti patthaṭapādo. Andhanakhoti pūtinakho. Ovaddhapiṇḍikoti heṭṭhāgalitapiṇḍikamaṃso.",
  "atk-s0514a3:5312_1": "Dīghuttaroṭṭhoti mukhaṃ pidahitvā ṭhitena dīghena uttaroṭṭhena samannāgato. Capaloti",
  "atk-s0514a3:5312_2": "paggharitalālo. Kaḷāroti sūkaradāṭhāhi viya nikkhantadantehi samannāgato. Bhagganāsakoti",
  "atk-s0514a3:5312_3": "bhaggāya visamāya nāsāya samannāgato. Lohamassūti tambalohavaṇṇamassu. Haritakesoti",
  "atk-s0514a3:5312_4": "suvaṇṇavaṇṇavirūḷhakeso. Valīnanti sarīracammamassa valiggahitaṃ. Tilakāhatoti kāḷatilakehi",
  "atk-s0514a3:5312_5": "parikiṇṇo. Piṅgaloti nibbiddhapiṅgalo biḷārakkhisadisehi akkhīhi samannāgato. Vinatoti",
  "atk-s0514a3:5312_6": "kaṭiyaṃ piṭṭhiyaṃ khandheti tīsu ṭhānesu vaṅko. Vikaṭoti vikaṭapādo. “Abaddhasandhī”tipi",
  "atk-s0514a3:5312_7": "vuttaṃ, “kaṭakaṭā”ti viravantehi aṭṭhisandhīhi samannāgato. Brahāti dīgho. Amanussoti",
  "atk-s0514a3:5312_8": "na manusso, manussavesena vicarantopi yakkho esa. Bhayānakoti ativiya bhiṃsanako.",
  "atk-s0514a3:5313_0": "Manusso udāhu yakkhoti tāta, sace koci imaṃ brāhmaṇaṃ disvā evaṃ puccheyya “manussoyaṃ",
  "atk-s0514a3:5313_1": "brāhmaṇo, udāhu yakkho”ti. “Na manusso, atha kho maṃsalohitabhojano yakkho”ti vattuṃ",
  "atk-s0514a3:5313_2": "yuttaṃ. Dhanaṃ taṃ tāta yācatīti tāta, esa amhākaṃ maṃsaṃ khāditukāmo tumhe puttadhanaṃ",
  "atk-s0514a3:5313_3": "yācati. Udikkhasīti ajjhupekkhasi. Asmā nūna te hadayanti tāta, mātāpitūnaṃ hadayaṃ",
  "atk-s0514a3:5313_4": "nāma puttesu mudukaṃ hoti, puttānaṃ dukkhaṃ na sahati, tvaṃ ajānanto viya acchasi,",
  "atk-s0514a3:5313_5": "tava pana hadayaṃ pāsāṇo viya maññe, atha vā āyasaṃ daḷhabandhanaṃ. Tena amhākaṃ",
  "atk-s0514a3:5313_6": "evarūpe dukkhe uppanne na rujati.",
  "atk-s0514a3:5314_0": "Na jānāsīti ajānanto viya acchasi. Accāyikena luddenāti ativiya luddena pamāṇātikkantena.",
  "atk-s0514a3:5314_1": "Yo noti brāhmaṇena no amhe kaniṭṭhabhātike baddhe bandhite yo tvaṃ na jānāsi. Sumbhatīti",
  "atk-s0514a3:5314_2": "potheti. Idheva acchatanti tāta, ayaṃ kaṇhājinā kiñci dukkhaṃ na jānāti. Yathā nāma",
  "atk-s0514a3:5314_3": "khīrasammattā migapotikā yūthā parihīnā mātaraṃ apassantī khīratthāya kandati, evaṃ",
  "atk-s0514a3:5314_4": "ammaṃ apassantī kanditvā sussitvā marissati, tasmā maṃyeva brāhmaṇassa dehi, ahaṃ",
  "atk-s0514a3:5314_5": "gamissāmi, ayaṃ kaṇhājinā idheva hotūti.",
  "atk-s0514a3:5315": "Evaṃ vuttepi mahāsatto na kiñci katheti. Tato kumāro mātāpitaro ārabbha paridevanto āha –",
  "atk-s0514a3:5316": "2134.",
  "atk-s0514a3:5317": "“Na me idaṃ tathā dukkhaṃ, labbhā hi pumunā idaṃ;",
  "atk-s0514a3:5318": "Yañca ammaṃ na passāmi, taṃ me dukkhataraṃ ito.",
  "atk-s0514a3:5319": "2135.",
  "atk-s0514a3:5320": "“Na me idaṃ tathā dukkhaṃ, labbhā hi pumunā idaṃ;",
  "atk-s0514a3:5321": "Yañca tātaṃ na passāmi, taṃ me dukkhataraṃ ito.",
  "atk-s0514a3:5322": "2136.",
  "atk-s0514a3:5323": "“Sā nūna kapaṇā ammā, cirarattāya rucchati;",
  "atk-s0514a3:5324": "Kaṇhājinaṃ apassantī, kumāriṃ cārudassaniṃ.",
  "atk-s0514a3:5325": "2137.",
  "atk-s0514a3:5326": "“So nūna kapaṇo tāto, cirarattāya rucchati;",
  "atk-s0514a3:5327": "Kaṇhājinaṃ apassanto, kumāriṃ cārudassaniṃ.",
  "atk-s0514a3:5328": "2138.",
  "atk-s0514a3:5329": "“Sā nūna kapaṇā ammā, ciraṃ rucchati assame;",
  "atk-s0514a3:5330": "Kaṇhājinaṃ apassantī, kumāriṃ cārudassaniṃ.",
  "atk-s0514a3:5331": "2139.",
  "atk-s0514a3:5332": "“So nūna kapaṇo tāto, ciraṃ rucchati assame;",
  "atk-s0514a3:5333": "Kaṇhājinaṃ apassanto, kumāriṃ cārudassaniṃ.",
  "atk-s0514a3:5334": "2140.",
  "atk-s0514a3:5335": "“Sā nūna kapaṇā ammā, cirarattāya rucchati;",
  "atk-s0514a3:5336": "Aḍḍharatte va ratte vā, nadīva avasucchati.",
  "atk-s0514a3:5337": "2141.",
  "atk-s0514a3:5338": "“So nūna kapaṇo tāto, cirarattāya rucchati;",
  "atk-s0514a3:5339": "Aḍḍharatte va ratte vā, nadīva avasucchati.",
  "atk-s0514a3:5340": "2142.",
  "atk-s0514a3:5341": "“Ime te jambukā rukkhā, vedisā sinduvārakā;",
  "atk-s0514a3:5342": "Vividhāni rukkhajātāni, tāni ajja jahāmase.",
  "atk-s0514a3:5343": "2143.",
  "atk-s0514a3:5344": "“Assatthā panasā ceme, nigrodhā ca kapitthanā;",
  "atk-s0514a3:5345": "Vividhāni phalajātāni, tāni ajja jahāmase.",
  "atk-s0514a3:5346": "2144.",
  "atk-s0514a3:5347": "“Ime tiṭṭhanti ārāmā, ayaṃ sītūdakā nadī;",
  "atk-s0514a3:5348": "Yatthassu pubbe kīḷāma, tāni ajja jahāmase.",
  "atk-s0514a3:5349": "2145.",
  "atk-s0514a3:5350": "“Vividhāni pupphajātāni, asmiṃ uparipabbate;",
  "atk-s0514a3:5351": "Yānassu pubbe dhārema, tāni ajja jahāmase.",
  "atk-s0514a3:5352": "2146.",
  "atk-s0514a3:5353": "“Vividhāni phalajātāni, asmiṃ uparipabbate;",
  "atk-s0514a3:5354": "Yānassu pubbe bhuñjāma, tāni ajja jahāmase.",
  "atk-s0514a3:5355": "2147.",
  "atk-s0514a3:5356": "“Ime no hatthikā assā, balibaddā ca no ime;",
  "atk-s0514a3:5357": "Yehissu pubbe kīḷāma, tāni ajja jahāmase”ti.",
  "atk-s0514a3:5358_0": "Tattha pumunāti bhave vicarantena purisena. Labbhāti labhitabbaṃ. Taṃ me dukkhataraṃ",
  "atk-s0514a3:5358_1": "itoti yaṃ me ammaṃ passituṃ alabhantassa dukkhaṃ, taṃ ito pothanadukkhato sataguṇena",
  "atk-s0514a3:5358_2": "sahassaguṇena satasahassaguṇena dukkhataraṃ. Rucchatīti rodissati. Aḍḍharatte va",
  "atk-s0514a3:5358_3": "ratte vāti aḍḍharatte vā sakalaratte vā amhe saritvā ciraṃ rodissati. Avasucchatīti",
  "atk-s0514a3:5358_4": "appodakā kunnadī avasussati. Yathā sā khippameva sussati, evaṃ aruṇe uggacchanteyeva",
  "atk-s0514a3:5358_5": "sussitvā marissatīti adhippāyenevamāha. Vedisāti olambanasākhā. Tānīti yesaṃ no mūlapupphaphalāni",
  "atk-s0514a3:5358_6": "gaṇhantehi ciraṃ kīḷitaṃ, tāni ajja ubhopi mayaṃ jahāma. Hatthikāti tātena amhākaṃ",
  "atk-s0514a3:5358_7": "kīḷanatthāya katā hatthikā.",
  "atk-s0514a3:5359": "Taṃ evaṃ paridevamānameva saddhiṃ bhaginiyā jūjako āgantvā pothento gahetvā pakkāmi. Tamatthaṃ pakāsento satthā āha –",
  "atk-s0514a3:5360": "2148.",
  "atk-s0514a3:5361": "“Nīyamānā kumārā te, pitaraṃ etadabravuṃ;",
  "atk-s0514a3:5362": "Ammaṃ ārogyaṃ vajjāsi, tvañca tāta sukhī bhava.",
  "atk-s0514a3:5363": "2149.",
  "atk-s0514a3:5364": "“Ime no hatthikā assā, balibaddā ca no ime;",
  "atk-s0514a3:5365": "Tāni ammāya dajjesi, sokaṃ tehi vinessati.",
  "atk-s0514a3:5366": "2150.",
  "atk-s0514a3:5367": "“Ime no hatthikā assā, balibaddā ca no ime;",
  "atk-s0514a3:5368": "Tāni ammā udikkhantī, sokaṃ paṭivinessatī”ti.",
  "atk-s0514a3:5369_0": "Tadā bodhisattassa putte ārabbha balavasoko uppajji, hadayamaṃsaṃ uṇhaṃ ahosi. So",
  "atk-s0514a3:5369_1": "kesarasīhena gahitamattavāraṇo viya rāhumukhaṃ paviṭṭhacando viya ca kampamāno sakabhāvena",
  "atk-s0514a3:5369_2": "saṇṭhātuṃ asakkonto assupuṇṇehi nettehi paṇṇasālaṃ pavisitvā kalunaṃ paridevi. Tamatthaṃ",
  "atk-s0514a3:5369_3": "pakāsento satthā āha –",
  "atk-s0514a3:5370": "2151.",
  "atk-s0514a3:5371": "“Tato vessantaro rājā, dānaṃ datvāna khattiyo;",
  "atk-s0514a3:5372": "Paṇṇasālaṃ pavisitvā, kalunaṃ paridevayī”ti.",
  "atk-s0514a3:5373": "Tato parā mahāsattassa vilāpagāthā honti –",
  "atk-s0514a3:5374": "2152.",
  "atk-s0514a3:5375": "“Kaṃ nvajja chātā tasitā, uparucchanti dārakā;",
  "atk-s0514a3:5376": "Sāyaṃ saṃvesanākāle, ko ne dassati bhojanaṃ.",
  "atk-s0514a3:5377": "2153.",
  "atk-s0514a3:5378": "“Kaṃ nvajja chātā tasitā, uparucchanti dārakā;",
  "atk-s0514a3:5379": "Sāyaṃ saṃvesanākāle, ‘ammā chātamha detha no’.",
  "atk-s0514a3:5380": "2154.",
  "atk-s0514a3:5381": "“Kathaṃ nu pathaṃ gacchanti, pattikā anupāhanā;",
  "atk-s0514a3:5382": "Santā sūnehi pādehi, ko ne hatthe gahessati.",
  "atk-s0514a3:5383": "2155.",
  "atk-s0514a3:5384": "“Kathaṃ nu so na lajjeyya, sammukhā paharaṃ mama;",
  "atk-s0514a3:5385": "Adūsakānaṃ puttānaṃ, alajjī vata brāhmaṇo.",
  "atk-s0514a3:5386": "2156.",
  "atk-s0514a3:5387": "“Yopi me dāsidāsassa, añño vā pana pesiyo;",
  "atk-s0514a3:5388": "Tassāpi suvihīnassa, ko lajjī paharissati.",
  "atk-s0514a3:5389": "2157.",
  "atk-s0514a3:5390": "“Vārijasseva me sato, baddhassa kumināmukhe;",
  "atk-s0514a3:5391": "Akkosati paharati, piye putte apassato”ti.",
  "atk-s0514a3:5392_0": "Tattha kaṃ nvajjāti kaṃ nu ajja. Uparucchantīti saṭṭhiyojanamaggaṃ gantvā uparodissanti.",
  "atk-s0514a3:5392_1": "Saṃvesanākāleti mahājanassa parivesanākāle. Kone dassatīti ko nesaṃ bhojanaṃ dassati.",
  "atk-s0514a3:5392_2": "Kathaṃ nu pathaṃ gacchantīti kathaṃ nu saṭṭhiyojanamaggaṃ gamissanti. Pattikāti hatthiyānādīhi",
  "atk-s0514a3:5392_3": "virahitā. Anupāhanāti upāhanamattenapi viyuttā sukhumālapādā. Gahessatīti kilamathavinodanatthāya",
  "atk-s0514a3:5392_4": "ko gaṇhissati. Dāsidāsassāti dāsiyā dāso assa. Añño vā pana pesiyoti tassapi dāso,",
  "atk-s0514a3:5392_5": "tassapi dāsoti evaṃ dāsapatidāsaparamparāya “yo mayhaṃ catuttho pesiyo pesanakārako",
  "atk-s0514a3:5392_6": "assa, tassa evaṃ suvihīnassapi ayaṃ vessantarassa dāsapatidāso”ti ñatvā. Ko lajjīti",
  "atk-s0514a3:5392_7": "ko lajjāsampanno pahareyya, yuttaṃ nu kho tassa nillajjassa mama putte paharitunti.",
  "atk-s0514a3:5392_8": "Vārijassevāti kumināmukhe baddhassa macchasseva sato mama. Apassatoti a-kāro nipātamatto,",
  "atk-s0514a3:5392_9": "passantasseva piyaputte akkosati ceva paharati ca, aho vata dāruṇoti.",
  "atk-s0514a3:5393_0": "Athassa kumāresu sinehena evaṃ parivitakko udapādi “ayaṃ brāhmaṇo mama putte ativiya",
  "atk-s0514a3:5393_1": "viheṭheti, sokaṃ sandhāretuṃ na sakkomi, brāhmaṇaṃ anubandhitvā jīvitakkhayaṃ pāpetvā",
  "atk-s0514a3:5393_2": "ānessāmi te kumāre”ti. Tato “aṭṭhānametaṃ kumārānaṃ pīḷanaṃ atidukkhanti dānaṃ datvā",
  "atk-s0514a3:5393_3": "pacchānutappaṃ nāma sataṃ dhammo na hotī”ti cintesi. Tadatthajotanā imā dve parivitakkagāthā nāma honti –",
  "atk-s0514a3:5394": "2158.",
  "atk-s0514a3:5395": "“Adu cāpaṃ gahetvāna, khaggaṃ bandhiya vāmato;",
  "atk-s0514a3:5396": "Ānessāmi sake putte, puttānañhi vadho dukho.",
  "atk-s0514a3:5397": "2159.",
  "atk-s0514a3:5398": "“Aṭṭhānametaṃ dukkharūpaṃ, yaṃ kumārā vihaññare;",
  "atk-s0514a3:5399": "Satañca dhammamaññāya, ko datvā anutappatī”ti.",
  "atk-s0514a3:5400": "Tattha satanti pubbabodhisattānaṃ paveṇidhammaṃ.",
  "atk-s0514a3:5401_0": "So kira tasmiṃ khaṇe bodhisattānaṃ paveṇiṃ anussari. Tato “sabbabodhisattānaṃ dhanapariccāgaṃ,",
  "atk-s0514a3:5401_1": "aṅgapariccāgaṃ, puttapariccāgaṃ, bhariyapariccāgaṃ, jīvitapariccāganti ime pañca",
  "atk-s0514a3:5401_2": "mahāpariccāge apariccajitvā buddhabhūtapubbo nāma natthi. Ahampi tesaṃ abbhantaro",
  "atk-s0514a3:5401_3": "homi, mayāpi piyaputtadhītaro adatvā na sakkā buddhena bhavitu”nti cintetvā “kiṃ",
  "atk-s0514a3:5401_4": "tvaṃ vessantara paresaṃ dāsatthāya dinnaputtānaṃ dukkhabhāvaṃ na jānāsi, yena brāhmaṇaṃ",
  "atk-s0514a3:5401_5": "anubandhitvā jīvitakkhayaṃ pāpessāmīti saññaṃ uppādesi, dānaṃ datvā pacchānutappo",
  "atk-s0514a3:5401_6": "nāma tava nānurūpo”ti evaṃ attānaṃ paribhāsitvā “sacepi eso kumāre māressati, dinnakālato",
  "atk-s0514a3:5401_7": "paṭṭhāya mama na kiñci hotī”ti daḷhasamādānaṃ adhiṭṭhāya paṇṇasālato nikkhamitvā",
  "atk-s0514a3:5401_8": "paṇṇasāladvāre pāsāṇaphalake kañcanapaṭimā viya nisīdi. Jūjakopi bodhisattassa sammukhe",
  "atk-s0514a3:5401_9": "kumāre pothetvā neti. Tato kumāro vilapanto āha –",
  "atk-s0514a3:5402": "2160.",
  "atk-s0514a3:5403": "“Saccaṃ kirevamāhaṃsu, narā ekacciyā idha;",
  "atk-s0514a3:5404": "Yassa natthi sakā mātā, yathā natthi tatheva so.",
  "atk-s0514a3:5405": "2161.",
  "atk-s0514a3:5406": "“Ehi kaṇhe marissāma, natthattho jīvitena no;",
  "atk-s0514a3:5407": "Dinnamhāti janindena, brāhmaṇassa dhanesino;",
  "atk-s0514a3:5408": "Accāyikassa luddassa, yo no gāvova sumbhati.",
  "atk-s0514a3:5409": "2162.",
  "atk-s0514a3:5410": "“Ime te jambukā rukkhā, vedisā sinduvārakā;",
  "atk-s0514a3:5411": "Vividhāni rukkhajātāni, tāni kaṇhe jahāmase.",
  "atk-s0514a3:5412": "2163.",
  "atk-s0514a3:5413": "“Assatthā panasā ceme, nigrodhā ca kapitthanā;",
  "atk-s0514a3:5414": "Vividhāni phalajātāni, tāni kaṇhe jahāmase.",
  "atk-s0514a3:5415": "2164.",
  "atk-s0514a3:5416": "“Ime tiṭṭhanti ārāmā, ayaṃ sītūdakā nadī;",
  "atk-s0514a3:5417": "Yatthassu pubbe kīḷāma, tāni kaṇhe jahāmase.",
  "atk-s0514a3:5418": "2165.",
  "atk-s0514a3:5419": "“Vividhāni pupphajātāni, asmiṃ uparipabbate;",
  "atk-s0514a3:5420": "Yānassu pubbe dhārema, tāni kaṇhe jahāmase.",
  "atk-s0514a3:5421": "2166.",
  "atk-s0514a3:5422": "“Vividhāni phalajātāni, asmiṃ uparipabbate;",
  "atk-s0514a3:5423": "Yānassu pubbe bhuñjāma, tāni kaṇhe jahāmase.",
  "atk-s0514a3:5424": "2167.",
  "atk-s0514a3:5425": "“Ime no hatthikā assā, balibaddā ca no ime;",
  "atk-s0514a3:5426": "Yehissu pubbe kīḷāma, tāni kaṇhe jahāmase”ti.",
  "atk-s0514a3:5427": "Tattha yassāti yassa santike sakā mātā natthi. Pitā atthi, yathā natthiyeva.",
  "atk-s0514a3:5428_0": "Puna brāhmaṇo ekasmiṃ visamaṭṭhāne pakkhalitvā pati. Tesaṃ hatthato bandhanavalli",
  "atk-s0514a3:5428_1": "muccitvā gatā. Te pahaṭakukkuṭā viya kampantā palāyitvā ekavegeneva pitu santikaṃ",
  "atk-s0514a3:5428_2": "āgamiṃsu. Tamatthaṃ pakāsento satthā āha –",
  "atk-s0514a3:5429": "2168.",
  "atk-s0514a3:5430": "“Nīyamānā kumārā te, brāhmaṇassa pamuñciya;",
  "atk-s0514a3:5431": "Tena tena padhāviṃsu, jālī kaṇhājinā cubho”ti.",
  "atk-s0514a3:5432": "Tattha tena tenāti tena muttakhaṇena yena disābhāgena tesaṃ pitā atthi, tena padhāviṃsu, padhāvitvā pitu santikaññeva āgamiṃsūti attho.",
  "atk-s0514a3:5433": "Jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā “ativiya palāyituṃ chekā tumhe”ti hatthe bandhitvā puna nesi. Tamatthaṃ pakāsento satthā āha –",
  "atk-s0514a3:5434": "2169.",
  "atk-s0514a3:5435": "“Tato so rajjumādāya, daṇḍañcādāya brāhmaṇo;",
  "atk-s0514a3:5436": "Ākoṭayanto te neti, sivirājassa pekkhato”ti.",
  "atk-s0514a3:5437": "Evaṃ nīyamānesu kaṇhājinā nivattitvā olokentī pitarā saddhiṃ sallapi. Tamatthaṃ pakāsento satthā āha –",
  "atk-s0514a3:5438": "2170.",
  "atk-s0514a3:5439": "“Taṃ taṃ kaṇhājināvoca, ayaṃ maṃ tāta brāhmaṇo;",
  "atk-s0514a3:5440": "Laṭṭhiyā paṭikoṭeti, ghare jātaṃva dāsiyaṃ.",
  "atk-s0514a3:5441": "2171.",
  "atk-s0514a3:5442": "“Na cāyaṃ brāhmaṇo tāta, dhammikā honti brāhmaṇā;",
  "atk-s0514a3:5443": "Yakkho brāhmaṇavaṇṇena, khādituṃ tāta neti no;",
  "atk-s0514a3:5444": "Nīyamāne pisācena, kiṃ nu tāta udikkhasī”ti.",
  "atk-s0514a3:5445_0": "Tattha tanti taṃ passamānaṃ nisinnaṃ pitaraṃ sivirājānaṃ. Dāsiyanti dāsikaṃ. Khāditunti",
  "atk-s0514a3:5445_1": "khādanatthāya ayaṃ no giridvāraṃ asampatteyeva ubhohi cakkhūhi rattalohitabinduṃ",
  "atk-s0514a3:5445_2": "paggharantehi khādissāmīti neti, tvañca khādituṃ vā pacituṃ vā nīyamāne kiṃ amhe",
  "atk-s0514a3:5445_3": "udikkhasi, sabbadā sukhito hohīti paridevi.",
  "atk-s0514a3:5446_0": "Daharakumārikāya vilapantiyā kampamānāya gacchantiyā mahāsattassa balavasoko uppajji,",
  "atk-s0514a3:5446_1": "hadayavatthu uṇhaṃ ahosi. Nāsikāya appahontiyā mukhena uṇhe assāsapassāse vissajjesi.",
  "atk-s0514a3:5446_2": "Assūni lohitabindūni hutvā nettehi nikkhamiṃsu. So “idaṃ evarūpaṃ dukkhaṃ sinehadosena",
  "atk-s0514a3:5446_3": "jātaṃ, na aññena kāraṇena. Sinehaṃ akatvā majjhatteneva bhavitabba”nti tathārūpaṃ",
  "atk-s0514a3:5446_4": "sokaṃ attano ñāṇabalena vinodetvā pakatinisinnākāreneva nisīdi. Giridvāraṃ asampattāyeva",
  "atk-s0514a3:5446_5": "kumārikā vilapantī agamāsi.",
  "atk-s0514a3:5447": "2172.",
  "atk-s0514a3:5448": "“Ime no pādakā dukkhā, dīgho caddhā suduggamo;",
  "atk-s0514a3:5449": "Nīce colambate sūriyo, brāhmaṇo ca dhāreti no.",
  "atk-s0514a3:5450": "2173.",
  "atk-s0514a3:5451": "“Okandāmase bhūtāni, pabbatāni vanāni ca;",
  "atk-s0514a3:5452": "Sarassa sirasā vandāma, supatitthe ca āpake.",
  "atk-s0514a3:5453": "2174.",
  "atk-s0514a3:5454": "“Tiṇalatāni osadhyo, pabbatāni vanāni ca;",
  "atk-s0514a3:5455": "Ammaṃ ārogyaṃ vajjātha, ayaṃ no neti brāhmaṇo.",
  "atk-s0514a3:5456": "2175.",
  "atk-s0514a3:5457": "“Vajjantu bhonto ammañca, maddiṃ asmāka mātaraṃ;",
  "atk-s0514a3:5458": "Sace anupatitukāmāsi, khippaṃ anupatiyāsi no.",
  "atk-s0514a3:5459": "2176.",
  "atk-s0514a3:5460": "“Ayaṃ ekapadī eti, ujuṃ gacchati assamaṃ;",
  "atk-s0514a3:5461": "Tamevānupateyyāsi, api passesi ne lahuṃ.",
  "atk-s0514a3:5462": "2177.",
  "atk-s0514a3:5463": "“Aho vata re jaṭinī, vanamūlaphalahārike;",
  "atk-s0514a3:5464": "Suññaṃ disvāna assamaṃ, taṃ te dukkhaṃ bhavissati.",
  "atk-s0514a3:5465": "2178.",
  "atk-s0514a3:5466": "“Ativelaṃ nu ammāya, uñchā laddho anappako;",
  "atk-s0514a3:5467": "Yā no baddhe na jānāsi, brāhmaṇena dhanesinā.",
  "atk-s0514a3:5468": "2179.",
  "atk-s0514a3:5469": "“Accāyikena luddena, yo no gāvova sumbhati;",
  "atk-s0514a3:5470": "Apajja ammaṃ passemu, sāyaṃ uñchāto āgataṃ.",
  "atk-s0514a3:5471": "2180.",
  "atk-s0514a3:5472": "“Dajjā ammā brāhmaṇassa, phalaṃ khuddena missitaṃ;",
  "atk-s0514a3:5473": "Tadāyaṃ asito dhāto, na bāḷhaṃ dhārayeyya no.",
  "atk-s0514a3:5474": "2181.",
  "atk-s0514a3:5475": "“Sūnā ca vata no pādā, bāḷhaṃ dhāreti brāhmaṇo;",
  "atk-s0514a3:5476": "Iti tattha vilapiṃsu, kumārā mātugiddhino”ti.",
  "atk-s0514a3:5477_0": "Tattha pādakāti khuddakapādā. Okandāmaseti avakandāma, apacitiṃ nīcavuttiṃ dassentā",
  "atk-s0514a3:5477_1": "jānāpema. Sarassāti imassa padumasarassa pariggāhakāneva nāgakulāni sirasā vandāma.",
  "atk-s0514a3:5477_2": "Supatitthe ca āpaketi supatitthāya nadiyā adhivatthā devatāpi vandāma. Tiṇalatānīti",
  "atk-s0514a3:5477_3": "tiṇāni ca olambakalatāyo ca. Osadhyoti osadhiyo. Sabbattha adhivatthā devatā sandhāyevamāha.",
  "atk-s0514a3:5477_4": "Anupatitukāmāsīti sacepi sā amhākaṃ padānupadaṃ āgantukāmāsi. Api passesi ne lahunti",
  "atk-s0514a3:5477_5": "api nāma etāya ekapadiyā anupatamānā puttake te lahuṃ passeyyāsīti evaṃ taṃ vadeyyāthāti.",
  "atk-s0514a3:5477_6": "Jaṭinīti baddhajaṭaṃ ārabbha mātaraṃ parammukhālapanena ālapantī āha. Ativelanti",
  "atk-s0514a3:5477_7": "pamāṇātikkantaṃ katvā. Uñchāti uñchācariyāya. Phalanti vanamūlaphalāphalaṃ. Khuddena",
  "atk-s0514a3:5477_8": "missitanti khuddakamadhunā missitaṃ. Asitoti asitāsano paribhuttaphalo. Dhātoti suhito.",
  "atk-s0514a3:5477_9": "Na bāḷhaṃ dhārayeyya noti na no bāḷhaṃ vegena nayeyya. Mātugiddhinoti mātari giddhena",
  "atk-s0514a3:5477_10": "samannāgatā balavasinehā evaṃ vilaviṃsūti.",
  "atk-s0514a3:5478": "Dārakapabbavaṇṇanā niṭṭhitā.",
  "atk-s0514a3:5479": "Maddīpabbavaṇṇanā",
  "atk-s0514a3:5480_0": "Yaṃ pana taṃ raññā pathaviṃ unnādetvā brāhmaṇassa piyaputtesu dinnesu yāva brahmalokā",
  "atk-s0514a3:5480_1": "ekakolāhalaṃ jātaṃ, tenapi bhijjamānahadayā viya himavantavāsino devā tesaṃ brāhmaṇena",
  "atk-s0514a3:5480_2": "niyamānānaṃ taṃ vilāpaṃ sutvā mantayiṃsu “sace maddī kālasseva assamaṃ āgamissati,",
  "atk-s0514a3:5480_3": "tattha puttake adisvā vessantaraṃ pucchitvā brāhmaṇassa dinnabhāvaṃ sutvā balavasinehena",
  "atk-s0514a3:5480_4": "padānupadaṃ dhāvitvā mahantaṃ dukkhaṃ anubhaveyyā”ti. Atha te tayo devaputte “tumhe",
  "atk-s0514a3:5480_5": "sīhabyagghadīpivese nimminitvā deviyā āgamanamaggaṃ sannirumbhitvā yāciyamānāpi yāva",
  "atk-s0514a3:5480_6": "sūriyatthaṅgamanā maggaṃ adatvā yathā candālokena assamaṃ pavisissati, evamassā sīhādīnampi",
  "atk-s0514a3:5480_7": "aviheṭhanatthāya ārakkhaṃ susaṃvihitaṃ kareyyāthā”ti āṇāpesuṃ. Tamatthaṃ pakāsento satthā āha –",
  "atk-s0514a3:5481": "2182.",
  "atk-s0514a3:5482": "“Tesaṃ lālappitaṃ sutvā, tayo vāḷā vane migā;",
  "atk-s0514a3:5483": "Sīho byaggho ca dīpi ca, idaṃ vacanamabravuṃ.",
  "atk-s0514a3:5484": "2183.",
  "atk-s0514a3:5485": "“Mā heva no rājaputtī, sāyaṃ uñchāto āgamā;",
  "atk-s0514a3:5486": "Mā hevamhāka nibbhoge, heṭhayittha vane migā.",
  "atk-s0514a3:5487": "2184.",
  "atk-s0514a3:5488": "“Sīho ce naṃ viheṭheyya, byaggho dīpi ca lakkhaṇaṃ;",
  "atk-s0514a3:5489": "Neva jālīkumārassa, kuto kaṇhājinā siyā;",
  "atk-s0514a3:5490": "Ubhayeneva jīyetha, patiṃ putte ca lakkhaṇā”ti.",
  "atk-s0514a3:5491_0": "Tattha idaṃ vacanamabravunti “tumhe tayo janā sīho ca byaggho ca dīpi cāti evaṃ tayo",
  "atk-s0514a3:5491_1": "vāḷā vane migā hothā”ti idaṃ tā devatā tayo devaputte vacanamabravuṃ. Mā heva noti",
  "atk-s0514a3:5491_2": "maddī rājaputtī uñchāto sāyaṃ mā āgami, candālokena sāyaṃ āgacchatūti vadanti. Mā",
  "atk-s0514a3:5491_3": "hevamhāka nibbhogeti amhākaṃ nibbhoge vijite vanaghaṭāyaṃ mā naṃ kocipi vane vāḷamigo",
  "atk-s0514a3:5491_4": "viheṭhesi. Na yathā viheṭheti, evamassā ārakkhaṃ gaṇhathāti vadanti. Sīho ce nanti",
  "atk-s0514a3:5491_5": "sace hi taṃ anārakkhaṃ sīhādīsu koci viheṭheyya, athassā jīvitakkhayaṃ pattāya neva",
  "atk-s0514a3:5491_6": "jālikumāro assa, kuto kaṇhājinā siyā. Evaṃ sā lakkhaṇasampannā ubhayeneva jīyetha",
  "atk-s0514a3:5491_7": "patiṃ putte cāti dvīhi koṭṭhāsehi jīyetheva, tasmā susaṃvihitamassā ārakkhaṃ karothāti.",
  "atk-s0514a3:5492_0": "Atha te tayo devaputtā “sādhū”ti tāsaṃ devatānaṃ taṃ vacanaṃ paṭissuṇitvā sīhabyagghadīpino",
  "atk-s0514a3:5492_1": "hutvā āgantvā tassā āgamanamagge paṭipāṭiyā nipajjiṃsu. Maddīpi kho “ajja mayā dussupino",
  "atk-s0514a3:5492_2": "diṭṭho, kālasseva mūlaphalāphalaṃ gahetvā assamaṃ gamissāmī”ti kampamānā mūlaphalāphalāni",
  "atk-s0514a3:5492_3": "upadhāresi. Athassā hatthato khaṇitti pati, tathā aṃsato uggīvañca pati, dakkhiṇakkhica",
  "atk-s0514a3:5492_4": "phandati, phalino rukkhā aphalā viya aphalā ca phalino viya khāyiṃsu, dasa disā na",
  "atk-s0514a3:5492_5": "paññāyiṃsu. Sā “kiṃ nu kho idaṃ, pubbe abhūtapubbaṃ ajja me hoti, kiṃ bhavissati,",
  "atk-s0514a3:5492_6": "mayhaṃ vā antarāyo bhavissati, mama puttānaṃ vā, udāhu vessantarassā”ti cintetvā āha –",
  "atk-s0514a3:5493": "2185.",
  "atk-s0514a3:5494": "“Khaṇittikaṃ me patitaṃ, dakkhiṇakkhi ca phandati;",
  "atk-s0514a3:5495": "Aphalā phalino rukkhā, sabbā muyhanti me disā”ti.",
  "atk-s0514a3:5496": "Evaṃ sā paridevantī pakkāmi.",
  "atk-s0514a3:5497": "2186.",
  "atk-s0514a3:5498": "“Tassā sāyanhakālasmiṃ, assamāgamanaṃ pati;",
  "atk-s0514a3:5499": "Atthaṅgatamhi sūriye, vāḷā panthe upaṭṭhahuṃ.",
  "atk-s0514a3:5500": "2187.",
  "atk-s0514a3:5501": "“Nīce colambate sūriyo, dūre ca vata assamo;",
  "atk-s0514a3:5502": "Yañca nesaṃ ito hassaṃ, taṃ te bhuñjeyyu bhojanaṃ.",
  "atk-s0514a3:5503": "2188.",
  "atk-s0514a3:5504": "“So nūna khattiyo eko, paṇṇasālāya acchati;",
  "atk-s0514a3:5505": "Tosento dārake chāte, mamaṃ disvā anāyatiṃ.",
  "atk-s0514a3:5506": "2189.",
  "atk-s0514a3:5507": "“Te nūna puttakā mayhaṃ, kapaṇāya varākiyā;",
  "atk-s0514a3:5508": "Sāyaṃ saṃvesanākāle, khīrapītāva acchare.",
  "atk-s0514a3:5509": "2190.",
  "atk-s0514a3:5510": "“Te nūna puttakā mayhaṃ, kapaṇāya varākiyā;",
  "atk-s0514a3:5511": "Sāyaṃ saṃvesanākāle, vāripītāva acchare.",
  "atk-s0514a3:5512": "2191.",
  "atk-s0514a3:5513": "“Te nūna puttakā mayhaṃ, kapaṇāya varākiyā;",
  "atk-s0514a3:5514": "Paccuggatā maṃ tiṭṭhanti, vacchā bālāva mātaraṃ.",
  "atk-s0514a3:5515": "2192.",
  "atk-s0514a3:5516": "“Te nūna puttakā mayhaṃ, kapaṇāya varākiyā;",
  "atk-s0514a3:5517": "Paccuggatā maṃ tiṭṭhanti, haṃsāvuparipallale.",
  "atk-s0514a3:5518": "2193.",
  "atk-s0514a3:5519": "“Te nūna puttakā mayhaṃ, kapaṇāya varākiyā;",
  "atk-s0514a3:5520": "Paccuggatā maṃ tiṭṭhanti, assamassāvidūrato.",
  "atk-s0514a3:5521": "2194.",
  "atk-s0514a3:5522": "“Ekāyano ekapatho, sarā sobbhā ca passato;",
  "atk-s0514a3:5523": "Aññaṃ maggaṃ na passāmi, yena gaccheyya assamaṃ.",
  "atk-s0514a3:5524": "2195.",
  "atk-s0514a3:5525": "“Migā namatthu rājāno, kānanasmiṃ mahabbalā;",
  "atk-s0514a3:5526": "Dhammena bhātaro hotha, maggaṃ me detha yācitā.",
  "atk-s0514a3:5527": "2196.",
  "atk-s0514a3:5528": "“Avaruddhassāhaṃ bhariyā, rājaputtassa sirīmato;",
  "atk-s0514a3:5529": "Taṃ cāhaṃ nātimaññāmi, rāmaṃ sītāvanubbatā.",
  "atk-s0514a3:5530": "2197.",
  "atk-s0514a3:5531": "“Tumhe ca putte passatha, sāyaṃ saṃvesanaṃ pati;",
  "atk-s0514a3:5532": "Ahañca putte passeyyaṃ, jāliṃ kaṇhājinaṃ cubho.",
  "atk-s0514a3:5533": "2198.",
  "atk-s0514a3:5534": "“Bahuṃ cidaṃ mūlaphalaṃ, bhakkho cāyaṃ anappako;",
  "atk-s0514a3:5535": "Tato upaḍḍhaṃ dassāmi, maggaṃ me detha yācitā.",
  "atk-s0514a3:5536": "2199.",
  "atk-s0514a3:5537": "“Rājaputtī ca no mātā, rājaputto ca no pitā;",
  "atk-s0514a3:5538": "Dhammena bhātaro hotha, maggaṃ me detha yācitā”ti.",
  "atk-s0514a3:5539_0": "Tattha tassāti tassā mama. Assamāgamanaṃ patīti assamaṃ paṭicca sandhāya āgacchantiyā.",
  "atk-s0514a3:5539_1": "Upaṭṭhahunti uṭṭhāya ṭhitā. Te kira paṭhamaṃ paṭipāṭiyā nipajjitvā tāya āgamanakāle",
  "atk-s0514a3:5539_2": "uṭṭhāya vijambhitvā maggaṃ rumbhantā paṭipāṭiyā tiriyaṃ aṭṭhaṃsu. Yañca tesanti ahañca",
  "atk-s0514a3:5539_3": "yaṃ ito mūlaphalāphalaṃ tesaṃ harissaṃ, tameva vessantaro ca ubho puttakā cāti te",
  "atk-s0514a3:5539_4": "tayopi janā bhuñjeyyuṃ, aññaṃ tesaṃ bhojanaṃ natthi. Anāyatinti anāgacchantiṃ maṃ",
  "atk-s0514a3:5539_5": "ñatvā ekakova nūna dārake tosento nisinno. Saṃvesanākāleti aññesu divasesu attano",
  "atk-s0514a3:5539_6": "khādāpanapivāpanakāle khīrapītāvāti yathā khīrapītā migapotakā khīratthāya kanditvā",
  "atk-s0514a3:5539_7": "taṃ alabhitvā kandantāva niddaṃ okkamanti, evaṃ me puttakā phalāphalatthāya kanditvā",
  "atk-s0514a3:5539_8": "taṃ alabhitvā kandantāva niddaṃ upagatā bhavissantīti vadati.",
  "atk-s0514a3:5540_0": "Vāripītāvāti yathā pipāsitā migapotakā pānīyatthāya kanditvā taṃ alabhitvā kandantāva",
  "atk-s0514a3:5540_1": "niddaṃ okkamantīti imināva nayena attho veditabbo. Acchareti acchanti. Paccuggatā",
  "atk-s0514a3:5540_2": "maṃ tiṭṭhantīti maṃ paccuggatā hutvā tiṭṭhanti. “Paccuggantunā”tipi pāṭho, paccuggantvāti",
  "atk-s0514a3:5540_3": "attho. Ekāyanoti ekasseva ayano ekapadikamaggo. Ekapathoti so ca ekova, dutiyo natthi,",
  "atk-s0514a3:5540_4": "okkamitvā gantuṃ na sakkā. Kasmā? Yasmā sarā sobbhā ca passato. Migā namatthūti sā",
  "atk-s0514a3:5540_5": "aññaṃ maggaṃ adisvā “ete yācitvā paṭikkamāpessāmī”ti phalapacchiṃ sīsato otāretvā",
  "atk-s0514a3:5540_6": "añjaliṃ paggayha namassamānā evamāha. Bhātaroti ahampi manussarājaputtī, tumhīpi",
  "atk-s0514a3:5540_7": "migarājaputtā, iti me dhammena bhātaro hotha.",
  "atk-s0514a3:5541_0": "Avaruddhassāti raṭṭhato pabbājitassa. Rāmaṃ sītāvanubbatāti yathā dasaratharājaputtaṃ",
  "atk-s0514a3:5541_1": "rāmaṃ tassa kaniṭṭhabhaginī sītādevī tasseva aggamahesī hutvā taṃ anubbatā patidevatā",
  "atk-s0514a3:5541_2": "hutvā appamattā upaṭṭhāsi, tathā ahampi vessantaraṃ upaṭṭhahāmi, nātimaññāmīti vadati.",
  "atk-s0514a3:5541_3": "Tumhe cāti tumhe ca mayhaṃ maggaṃ datvā sāyaṃ gocaraggahaṇakāle putte passatha, ahañca",
  "atk-s0514a3:5541_4": "attano putte passeyyaṃ, detha me magganthi yācati.",
  "atk-s0514a3:5542": "Atha te tayo devaputtā velaṃ oloketvā “idānissā maggaṃ dātuṃ velā”ti ñatvā uṭṭhāya apagacchiṃsu. Tamatthaṃ pakāsento satthā āha –",
  "atk-s0514a3:5543": "2200.",
  "atk-s0514a3:5544": "“Tassā lālappamānāya, bahuṃ kāruññasañhitaṃ;",
  "atk-s0514a3:5545": "Sutvā nelapatiṃ vācaṃ, vāḷā panthā apakkamu”nti.",
  "atk-s0514a3:5546": "Tattha nelapatinti na elapatiṃ elapātavirahitaṃ visaṭṭhaṃ madhuravācaṃ.",
  "atk-s0514a3:5547": "Sāpi vāḷesu apagatesu assamaṃ agamāsi. Tadā ca puṇṇamuposatho hoti. Sā caṅkamanakoṭiṃ patvā yesu yesu ṭhānesu pubbe putte passati, tesu tesu ṭhānesu apassantī āha –",
  "atk-s0514a3:5548": "2201.",
  "atk-s0514a3:5549": "“Imamhi naṃ padesamhi, puttakā paṃsukuṇṭhitā;",
  "atk-s0514a3:5550": "Paccuggatā maṃ tiṭṭhanti, vacchā bālāva mātaraṃ.",
  "atk-s0514a3:5551": "2202.",
  "atk-s0514a3:5552": "“Imamhi naṃ padesamhi, puttakā paṃsukuṇṭhitā;",
  "atk-s0514a3:5553": "Paccuggatā maṃ tiṭṭhanti, haṃsāvuparipallale.",
  "atk-s0514a3:5554": "2203.",
  "atk-s0514a3:5555": "“Imamhi naṃ padesamhi, puttakā paṃsukuṇṭhitā;",
  "atk-s0514a3:5556": "Paccuggatā maṃ tiṭṭhanti, assamassāvidūrato.",
  "atk-s0514a3:5557": "2204.",
  "atk-s0514a3:5558": "“Dve migā viya ukkaṇṇā, samantā mabhidhāvino;",
  "atk-s0514a3:5559": "Ānandino pamuditā, vaggamānāva kampare;",
  "atk-s0514a3:5560": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5561": "2205.",
  "atk-s0514a3:5562": "“Chakalīva migī chāpaṃ, pakkhī muttāva pañjarā;",
  "atk-s0514a3:5563": "Ohāya putte nikkhamiṃ, sīhīvāmisagiddhinī;",
  "atk-s0514a3:5564": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5565": "2206.",
  "atk-s0514a3:5566": "“Idaṃ nesaṃ padakkantaṃ, nāgānamiva pabbate;",
  "atk-s0514a3:5567": "Citakā parikiṇṇāyo, assamassāvidūrato;",
  "atk-s0514a3:5568": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5569": "2207.",
  "atk-s0514a3:5570": "“Vālikāyapi okiṇṇā, puttakā paṃsukuṇṭhitā;",
  "atk-s0514a3:5571": "Samantā abhidhāvanti, te na passāmi dārake.",
  "atk-s0514a3:5572": "2208.",
  "atk-s0514a3:5573": "“Ye maṃ pure paccuṭṭhenti, araññā dūramāyatiṃ;",
  "atk-s0514a3:5574": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5575": "2209.",
  "atk-s0514a3:5576": "“Chakaliṃva migiṃ chāpā, paccuggantuna mātaraṃ;",
  "atk-s0514a3:5577": "Dūre maṃ pavilokenti, te na passāmi dārake.",
  "atk-s0514a3:5578": "2210.",
  "atk-s0514a3:5579": "“Idaṃ nesaṃ kīḷanakaṃ, patitaṃ paṇḍubeluvaṃ;",
  "atk-s0514a3:5580": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5581": "2211.",
  "atk-s0514a3:5582": "“Thanā ca mayhime pūrā, uro ca sampadālati;",
  "atk-s0514a3:5583": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5584": "2212.",
  "atk-s0514a3:5585": "“Ucchaṅgeko vicināti, thanamekāvalambati;",
  "atk-s0514a3:5586": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5587": "2213.",
  "atk-s0514a3:5588": "“Yassu sāyanhasamayaṃ, puttakā paṃsukuṇṭhitā;",
  "atk-s0514a3:5589": "Ucchaṅge me vivattanti, te na passāmi dārake.",
  "atk-s0514a3:5590": "2214.",
  "atk-s0514a3:5591": "“Ayaṃ so assamo pubbe, samajjo paṭibhāti maṃ;",
  "atk-s0514a3:5592": "Tyajja putte apassantyā, bhamate viya assamo.",
  "atk-s0514a3:5593": "2215.",
  "atk-s0514a3:5594": "“Kimidaṃ appasaddova, assamo paṭibhāti maṃ;",
  "atk-s0514a3:5595": "Kākolāpi na vassanti, matā me nūna dārakā.",
  "atk-s0514a3:5596": "2216.",
  "atk-s0514a3:5597": "“Kimidaṃ appasaddova, assamo paṭibhāti maṃ;",
  "atk-s0514a3:5598": "Sakuṇāpi na vassanti, matā me nūna dārakā”ti.",
  "atk-s0514a3:5599_0": "Tattha nanti nipātamattaṃ. Paṃsukuṇṭhitāti paṃsumakkhitā. Paccuggatā manti maṃ paccuggatā",
  "atk-s0514a3:5599_1": "hutvā. “Paccuggantunā”tipi pāṭho, paccuggantvāicceva attho. Ukkaṇṇāti yathā migapotakā",
  "atk-s0514a3:5599_2": "mātaraṃ disvā kaṇṇe ukkhipitvā gīvaṃ pasāretvā mātaraṃ upagantvā haṭṭhatuṭṭhā samantā",
  "atk-s0514a3:5599_3": "abhidhāvino. Vaggamānāva kamparetivajjamānāyeva mātu hadayamaṃsaṃ kampenti viya evaṃ",
  "atk-s0514a3:5599_4": "pubbe mama puttā. Tyajjāti te ajja na passāmi. Chakalīva migī chāpanti yathā chakalī",
  "atk-s0514a3:5599_5": "ca migī ca pañjarasaṅkhātā kulāvakā muttā pakkhī ca āmisagiddhinī sīhī ca attano",
  "atk-s0514a3:5599_6": "chāpaṃ ohāya gocarāya pakkamanti, tathāhampi ohāya putte gocarāya nikkhaminti vadati.",
  "atk-s0514a3:5599_7": "Idaṃ nesaṃ padakkantanti vassāratte sānupabbate nāgānaṃ padavalañjaṃ viya idaṃ nesaṃ",
  "atk-s0514a3:5599_8": "kīḷanaṭṭhāne ādhāvanaparidhāvanapadakkantaṃ paññāyati. Citakāti sañcitanicitā kavālukapuñjā.",
  "atk-s0514a3:5599_9": "Parikiṇṇāyoti vippakiṇṇāyo. Samantā mabhidhāvantīti aññesu divasesu samantā abhidhāvanti.",
  "atk-s0514a3:5600_0": "Paccuṭṭhentīti paccuggacchanti. Dūramāyatinti dūrato āgacchantiṃ. Chakaliṃva migiṃ",
  "atk-s0514a3:5600_1": "chāpāti attano mātaraṃ chakaliṃ viya migiṃ viya ca chāpā. Idaṃ nesaṃ kīḷanakanti",
  "atk-s0514a3:5600_2": "hatthirūpakādīhi kīḷantānaṃ idañca tesaṃ hatthato suvaṇṇavaṇṇaṃ kīḷanabeluvaṃ parigaḷitvā",
  "atk-s0514a3:5600_3": "patitaṃ. Mayhimeti mayhaṃ ime thanā ca khīrassa pūrā. Uro ca sampadālatīti hadayañca",
  "atk-s0514a3:5600_4": "phalati. Ucchaṅge me vivattantīti mama ucchaṅge āvattanti vivattanti. Samajjo paṭibhāti",
  "atk-s0514a3:5600_5": "manti samajjaṭṭhānaṃ viya mayhaṃ upaṭṭhāti. Tyajjāti te ajja. Apassantyāti apassantiyā",
  "atk-s0514a3:5600_6": "mama. Bhamate viyāti kulālacakkaṃ viya bhamati. Kākolāti vanakākā. Matā nūnāti addhā",
  "atk-s0514a3:5600_7": "matā vā kenaci nītā vā bhavissanti. Sakuṇāti avasesasakuṇā.",
  "atk-s0514a3:5601": "Iti sā vilapantī mahāsattassa santikaṃ gantvā phalapacchiṃ otāretvā mahāsattaṃ tuṇhimāsīnaṃ disvā dārake cassa santike apassantī āha –",
  "atk-s0514a3:5602": "2217.",
  "atk-s0514a3:5603": "“Kimidaṃ tuṇhibhūtosi, api ratteva me mano;",
  "atk-s0514a3:5604": "Kākolāpi na vassanti, matā me nūna dārakā.",
  "atk-s0514a3:5605": "2218.",
  "atk-s0514a3:5606": "“Kimidaṃ tuṇhibhūtosi, api ratteva me mano;",
  "atk-s0514a3:5607": "Sakuṇāpi na vassanti, matā me nūna dārakā.",
  "atk-s0514a3:5608": "2219.",
  "atk-s0514a3:5609": "“Kacci nu me ayyaputta, migā khādiṃsu dārake;",
  "atk-s0514a3:5610": "Araññe iriṇe vivane, kena nītā me dārakā.",
  "atk-s0514a3:5611": "2220.",
  "atk-s0514a3:5612": "“Adu te pahitā dūtā, adu suttā piyaṃvadā;",
  "atk-s0514a3:5613": "Adu bahi no nikkhantā, khiḍḍāsu pasutā nu te.",
  "atk-s0514a3:5614": "2221.",
  "atk-s0514a3:5615": "“Nevāsaṃ kesā dissanti, hatthapādā ca jālino;",
  "atk-s0514a3:5616": "Sakuṇānañca opāto, kena nītā me dārakā”ti.",
  "atk-s0514a3:5617_0": "Tattha api ratteva me manoti api balavapaccūse supinaṃ passantiyā viya me mano. Migāti",
  "atk-s0514a3:5617_1": "sīhādayo vāḷamigā. Iriṇeti niroje. Vivaneti vivitte. Dūtāti adu jetuttaranagare sivirañño",
  "atk-s0514a3:5617_2": "santikaṃ tayā dūtā katvā pesitā. Suttāti antopaṇṇasālaṃ pavisitvā sayitā. Adu bahi",
  "atk-s0514a3:5617_3": "noti adu te dārakā khiḍḍāpasutā hutvā bahi nikkhantāti pucchati. Nevāsaṃ kesā dissantīti",
  "atk-s0514a3:5617_4": "sāmi vessantara, neva tesaṃ kāḷañjanavaṇṇā kesā dissanti. Jālinoti kañcanajālavicittā",
  "atk-s0514a3:5617_5": "hatthapādā. Sakuṇānañca opātoti himavantapadese hatthiliṅgasakuṇā nāma atthi, te",
  "atk-s0514a3:5617_6": "opatitvā ādāya ākāseneva gacchanti. Tena taṃ pucchāmi “kiṃ tehi sakuṇehi nītā, ito",
  "atk-s0514a3:5617_7": "aññesampi kesañci tesaṃ sakuṇānaṃ viya opāto jāto, akkhāhi, kena nītā me dārakā”ti?",
  "atk-s0514a3:5618": "Evaṃ vuttepi mahāsatto na kiñci āha. Atha naṃ sā “deva, kasmā mayā saddhiṃ na kathesi, ko mama doso”ti vatvā āha –",
  "atk-s0514a3:5619": "2222.",
  "atk-s0514a3:5620": "“Idaṃ tato dukkhataraṃ, sallaviddho yathā vaṇo;",
  "atk-s0514a3:5621": "Tyajja putte na passāmi, jāliṃ kaṇhājinaṃ cubho.",
  "atk-s0514a3:5622": "2223.",
  "atk-s0514a3:5623": "“Idampi dutiyaṃ sallaṃ, kampeti hadayaṃ mama;",
  "atk-s0514a3:5624": "Yañca putte na passāmi, tvañca maṃ nābhibhāsasi.",
  "atk-s0514a3:5625": "2224.",
  "atk-s0514a3:5626": "“Ajjeva me imaṃ rattiṃ, rājaputta na saṃsati;",
  "atk-s0514a3:5627": "Maññe okkantasantaṃ maṃ, pāto dakkhisi no mata”nti.",
  "atk-s0514a3:5628_0": "Tattha idaṃ tato dukkhataranti sāmi vessantara, yaṃ mama raṭṭhā pabbājitāya araññe",
  "atk-s0514a3:5628_1": "vasantiyā putte ca apassantiyā dukkhaṃ, idaṃ tava mayā saddhiṃ akathanaṃ mayhaṃ tato",
  "atk-s0514a3:5628_2": "dukkhataraṃ. Tvañhi maṃ aggidaḍḍhaṃ paṭidahanto viya papātā patitaṃ daṇḍena pothento",
  "atk-s0514a3:5628_3": "viya sallena vaṇaṃ vijjhanto viya tuṇhībhāvena kilamesi. Idañhi me hadayaṃ sallaviddho",
  "atk-s0514a3:5628_4": "yathā vaṇo tatheva kampati ceva rujati ca. “Sampaviddho”tipi pāṭho, sampatividdhoti",
  "atk-s0514a3:5628_5": "attho. Okkantasantaṃ manti apagatajīvitaṃ maṃ. Dakkhisi no matanti ettha no-kāro",
  "atk-s0514a3:5628_6": "nipātamatto, mataṃ maṃ kālasseva tvaṃ passissasīti attho.",
  "atk-s0514a3:5629": "Atha mahāsatto “kakkhaḷakathāya naṃ puttasokaṃ jahāpessāmī”ti cintetvā imaṃ gāthamāha –",
  "atk-s0514a3:5630": "2225.",
  "atk-s0514a3:5631": "“Nūna maddī varārohā, rājaputtī yasassinī;",
  "atk-s0514a3:5632": "Pāto gatāsi uñchāya, kimidaṃ sāyamāgatā”ti.",
  "atk-s0514a3:5633_0": "Tattha kimidaṃ sāyamāgatāti “maddi, tvaṃ abhirūpā pāsādikā, himavante ca nāma bahū",
  "atk-s0514a3:5633_1": "vanacarakā tāpasavijjādharādayo vicaranti. Ko jānāti, kiṃ bhavissati, kiñci tayā",
  "atk-s0514a3:5633_2": "kataṃ, tvaṃ pātova gantvā kimidaṃ sāyamāgacchasi, daharakumārake ohāya araññagatitthiyo",
  "atk-s0514a3:5633_3": "nāma sasāmikitthiyo evarūpā na honti, ‘kā nu kho me dārakānaṃ pavatti, kiṃ vā me",
  "atk-s0514a3:5633_4": "sāmiko cintessatī’ti ettakampi te nāhosi. Tvaṃ pātova gantvā candālokena āgacchasi,",
  "atk-s0514a3:5633_5": "mama duggatabhāvassevesa doso”ti tajjetvā vañcetvā kathesi.",
  "atk-s0514a3:5634": "Sā tassa kathaṃ sutvā āha –",
  "atk-s0514a3:5635": "2226.",
  "atk-s0514a3:5636": "“Nanu tvaṃ saddamassosi, ye saraṃ pātumāgatā;",
  "atk-s0514a3:5637": "Sīhassapi nadantassa, byagghassa ca nikujjitaṃ.",
  "atk-s0514a3:5638": "2227.",
  "atk-s0514a3:5639": "“Ahu pubbanimittaṃ me, vicarantyā brahāvane;",
  "atk-s0514a3:5640": "Khaṇitto me hatthā patito, uggīvañcāpi aṃsato.",
  "atk-s0514a3:5641": "2228.",
  "atk-s0514a3:5642": "“Tadāhaṃ byathitā bhītā, puthu katvāna añjaliṃ;",
  "atk-s0514a3:5643": "Sabbadisā namassissaṃ, api sotthi ito siyā.",
  "atk-s0514a3:5644": "2229.",
  "atk-s0514a3:5645": "“Mā heva no rājaputto, hato sīhena dīpinā;",
  "atk-s0514a3:5646": "Dārakā vā parāmaṭṭhā, acchakokataracchihi.",
  "atk-s0514a3:5647": "2230.",
  "atk-s0514a3:5648": "“Sīho byaggho ca dīpi ca, tayo vāḷā vane migā;",
  "atk-s0514a3:5649": "Te maṃ pariyāvaruṃ maggaṃ, tena sāyamhi āgatā”ti.",
  "atk-s0514a3:5650_0": "Tattha ye saraṃ pātumāgatāti ye pānīyaṃ pātuṃ imaṃ saraṃ āgatā. Byagghassa cāti byagghassa",
  "atk-s0514a3:5650_1": "ca aññesaṃ hatthiādīnaṃ catuppadānañceva sakuṇasaṅghassa ca nikūjitaṃ ekaninnādasaddaṃ",
  "atk-s0514a3:5650_2": "kiṃ tvaṃ na assosīti pucchati. So pana mahāsattena puttānaṃ dinnavelāya saddo ahosi.",
  "atk-s0514a3:5650_3": "Ahu pubbanimittaṃ meti deva, imassa me dukkhassa anubhavanatthāya pubbanimittaṃ ahosi.",
  "atk-s0514a3:5650_4": "Uggīvanti aṃsakūṭe pacchilagganakaṃ. Puthūti visuṃ visuṃ. Sabbadisā namassissanti",
  "atk-s0514a3:5650_5": "sabbā dasa disā namassiṃ. Mā heva noti amhākaṃ rājaputto sīhādīhi hato mā hotu, dārakāpi",
  "atk-s0514a3:5650_6": "acchādīhi parāmaṭṭhā mā hontūti patthayantī namassissaṃ. Te maṃ pariyāvaruṃ magganti",
  "atk-s0514a3:5650_7": "sāmi vessantara, ahaṃ “imāni ca bhīsanakāni mahantāni, dussupino ca me diṭṭho, ajja",
  "atk-s0514a3:5650_8": "sakālasseva gamissāmī”ti kampamānā mūlaphalāphalāni upadhāresiṃ, atha me phalitarukkhāpi",
  "atk-s0514a3:5650_9": "aphalā viya aphalā ca phalino viya dissanti, kicchena phalāphalāni gahetvā giridvāraṃ",
  "atk-s0514a3:5650_10": "sampāpuṇiṃ. Atha te sīhādayo maṃ disvā maggaṃ paṭipāṭiyā rumbhitvā aṭṭhaṃsu. Tena",
  "atk-s0514a3:5650_11": "sāyaṃ āgatāmhi, khamāhi me, sāmīti.",
  "atk-s0514a3:5651": "Mahāsatto tāya saddhiṃ ettakameva kathaṃ vatvā yāva aruṇuggamanā na kiñci kathesi. Tato paṭṭhāya maddī nānappakārakaṃ vilapantī āha –",
  "atk-s0514a3:5652": "2231.",
  "atk-s0514a3:5653": "“Ahaṃ patiñca putte ca, āceramiva māṇavo;",
  "atk-s0514a3:5654": "Anuṭṭhitā divārattiṃ, jaṭinī brahmacārinī.",
  "atk-s0514a3:5655": "2232.",
  "atk-s0514a3:5656": "“Ajināni paridahitvā, vanamūlaphalahāriyā;",
  "atk-s0514a3:5657": "Vicarāmi divārattiṃ, tumhaṃ kāmā hi puttakā.",
  "atk-s0514a3:5658": "2233.",
  "atk-s0514a3:5659": "“Ahaṃ suvaṇṇahaliddiṃ, ābhataṃ paṇḍubeluvaṃ;",
  "atk-s0514a3:5660": "Rukkhapakkāni cāhāsiṃ, ime vo putta kīḷanā.",
  "atk-s0514a3:5661": "2234.",
  "atk-s0514a3:5662": "“Imaṃ mūḷālivattakaṃ, sālukaṃ ciñcabhedakaṃ;",
  "atk-s0514a3:5663": "Bhuñja khuddehi saṃyuttaṃ, saha puttehi khattiya.",
  "atk-s0514a3:5664": "2235.",
  "atk-s0514a3:5665": "“Padumaṃ jālino dehi, kumudañca kumāriyā;",
  "atk-s0514a3:5666": "Māline passa naccante, sivi puttāni avhaya.",
  "atk-s0514a3:5667": "2236.",
  "atk-s0514a3:5668": "“Tato kaṇhājināyapi, nisāmehi rathesabha;",
  "atk-s0514a3:5669": "Mañjussarāya vagguyā, assamaṃ upayantiyā.",
  "atk-s0514a3:5670": "2237.",
  "atk-s0514a3:5671": "“Samānasukhadukkhamhā, raṭṭhā pabbājitā ubho;",
  "atk-s0514a3:5672": "Api sivi putte passesi, jāliṃ kaṇhājinaṃ cubho.",
  "atk-s0514a3:5673": "2238.",
  "atk-s0514a3:5674": "“Samaṇe brāhmaṇe nūna, brahmacariyaparāyaṇe;",
  "atk-s0514a3:5675": "Ahaṃ loke abhissapiṃ, sīlavante bahussute;",
  "atk-s0514a3:5676": "Tyajja putte na passāmi, jāliṃ kaṇhājinaṃ cubho”ti.",
  "atk-s0514a3:5677_0": "Tattha āceramiva māṇavoti vattasampanno antevāsiko ācariyaṃ viya paṭijaggati. Anuṭṭhitāti",
  "atk-s0514a3:5677_1": "pāricariyānuṭṭhānena anuṭṭhitā appamattā hutvā paṭijaggāmi. Tumhaṃ kāmāti tumhākaṃ",
  "atk-s0514a3:5677_2": "kāmena tumhe patthayantī. Puttakāti kumāre ālapantī paridevati. Suvaṇṇahaliddinti",
  "atk-s0514a3:5677_3": "puttakā ahaṃ tumhākaṃ nhāpanatthāya suvaṇṇavaṇṇaṃ haliddiṃ ghaṃsitvā ādāya āgatā.",
  "atk-s0514a3:5677_4": "Paṇḍubeluvanti kīḷanatthāya ca vo idaṃ suvaṇṇavaṇṇaṃ beluvapakkaṃ mayā ābhataṃ. Rukkhapakkānīti",
  "atk-s0514a3:5677_5": "tumhākaṃ kīḷanatthāya aññānipi manāpāni rukkhaphalāni āhāsiṃ. Ime voti puttakā ime",
  "atk-s0514a3:5677_6": "vo kīḷanāti vadati. Mūḷālivattakanti mūḷālakuṇḍalakaṃ. Sālukanti idaṃ uppalādisālukampi",
  "atk-s0514a3:5677_7": "me bahu ābhataṃ. Ciñcabhedakanti siṅghāṭakaṃ. Bhuñjāti idaṃ sabbaṃ khuddamadhunā",
  "atk-s0514a3:5677_8": "saṃyuttaṃ puttehi saddhiṃ bhuñjāhīti paridevati. Sivi puttāni avhayāti sāmi sivirāja,",
  "atk-s0514a3:5677_9": "paṇṇasālāya sayāpitaṭṭhānato sīghaṃ puttake pakkosāhi. Api sivi putte passesīti sāmi",
  "atk-s0514a3:5677_10": "sivirāja, api putte passasi, sace passasi, mama dassehi, kiṃ maṃ ativiya kilamesi.",
  "atk-s0514a3:5677_11": "Abhissapinti tumhākaṃ puttadhītaro mā passitthāti evaṃ nūna akkosinti.",
  "atk-s0514a3:5678_0": "Evaṃ vilapamānāyapi tāya saddhiṃ mahāsatto na kiñci kathesi. Sā tasmiṃ akathente",
  "atk-s0514a3:5678_1": "kampamānā candālokena putte vicinantī yesu yesu jamburukkhādīsu pubbe kīḷiṃsu, tāni",
  "atk-s0514a3:5678_2": "tāni patvā paridevantī āha –",
  "atk-s0514a3:5679": "2239.",
  "atk-s0514a3:5680": "“Ime te jambukā rukkhā, vedisā sinduvārakā;",
  "atk-s0514a3:5681": "Vividhāni rukkhajātāni, te kumārā na dissare.",
  "atk-s0514a3:5682": "2240.",
  "atk-s0514a3:5683": "“Assatthā panasā ceme, nigrodhā ca kapitthanā;",
  "atk-s0514a3:5684": "Vividhāni phalajātāni, te kumārā na dissare.",
  "atk-s0514a3:5685": "2241.",
  "atk-s0514a3:5686": "“Ime tiṭṭhanti ārāmā, ayaṃ sītūdakā nadī;",
  "atk-s0514a3:5687": "Yatthassu pubbe kīḷiṃsu, te kumārā na dissare.",
  "atk-s0514a3:5688": "2242.",
  "atk-s0514a3:5689": "“Vividhāni pupphajātāni, asmiṃ uparipabbate;",
  "atk-s0514a3:5690": "Yānassu pubbe dhāriṃsu, te kumārā na dissare.",
  "atk-s0514a3:5691": "2243.",
  "atk-s0514a3:5692": "“Vividhāni phalajātāni, asmiṃ uparipabbate;",
  "atk-s0514a3:5693": "Yānassu pubbe bhuñjiṃsu, te kumārā na dissare.",
  "atk-s0514a3:5694": "2244.",
  "atk-s0514a3:5695": "“Ime te hatthikā assā, balibaddā ca te ime;",
  "atk-s0514a3:5696": "Yehissu pubbe kīḷiṃsu, te kumārā na dissare”ti.",
  "atk-s0514a3:5697": "Tattha ime te hatthikāti sā pabbatūpari dārake adisvā paridevamānā tato oruyha puna assamapadaṃ āgantvā tattha te upadhārentī tesaṃ kīḷanabhaṇḍakāni disvā evamāha.",
  "atk-s0514a3:5698": "Athassā paridevanasaddena ceva padasaddena ca migapakkhino caliṃsu. Sā te disvā āha –",
  "atk-s0514a3:5699": "2245.",
  "atk-s0514a3:5700": "“Ime sāmā sasolūkā, bahukā kadalīmigā;",
  "atk-s0514a3:5701": "Yehissu pubbe kīḷiṃsu, te kumārā na dissare.",
  "atk-s0514a3:5702": "2246.",
  "atk-s0514a3:5703": "“Ime haṃsā ca koñcā ca, mayūrā citrapekhuṇā;",
  "atk-s0514a3:5704": "Yehissu pubbe kīḷiṃsu, te kumārā na dissare”ti.",
  "atk-s0514a3:5705": "Tattha sāmāti khuddakā sāmā suvaṇṇamigā. Sasolūkāti sasā ca ulūkā ca.",
  "atk-s0514a3:5706": "Sā assamapade piyaputte adisvā nikkhamitvā pupphitavanaghaṭaṃ pavisitvā taṃ taṃ ṭhānaṃ olokentī āha –",
  "atk-s0514a3:5707": "2247.",
  "atk-s0514a3:5708": "“Imā tā vanagumbāyo, pupphitā sabbakālikā;",
  "atk-s0514a3:5709": "Yatthassu pubbe kīḷiṃsu, te kumārā na dissare.",
  "atk-s0514a3:5710": "2248.",
  "atk-s0514a3:5711": "“Imā tā pokkharaṇī rammā, cakkavākūpakūjitā;",
  "atk-s0514a3:5712": "Mandālakehi sañchannā, padumuppalakehi ca;",
  "atk-s0514a3:5713": "Yatthassu pubbe kīḷiṃsu, te kumārā na dissare”ti.",
  "atk-s0514a3:5714": "Tattha vanagumbāyoti vanaghaṭāyo.",
  "atk-s0514a3:5715": "Sā katthaci piyaputte adisvā puna mahāsattassa santikaṃ āgantvā taṃ dummukhaṃ nisinnaṃ disvā āha –",
  "atk-s0514a3:5716": "2249.",
  "atk-s0514a3:5717": "“Na te kaṭṭhāni bhinnāni, na te udakamāhaṭaṃ;",
  "atk-s0514a3:5718": "Aggipi te na hāpito, kiṃ nu mandova jhāyasi.",
  "atk-s0514a3:5719": "2250.",
  "atk-s0514a3:5720": "“Piyo piyena saṅgamma, samo me byapahaññati;",
  "atk-s0514a3:5721": "Tyajja putte na passāmi, jāliṃ kaṇhājinaṃ cubho”ti.",
  "atk-s0514a3:5722_0": "Tattha na hāpitoti na jalito. Idaṃ vuttaṃ hoti – sāmi, tvaṃ pubbe kaṭṭhāni bhindasi,",
  "atk-s0514a3:5722_1": "udakaṃ āharitvā ṭhapesi, aṅgārakapalle aggiṃ karosi, ajja tesu ekampi akatvā kiṃ",
  "atk-s0514a3:5722_2": "nu mandova jhāyasi, tava kiriyā mayhaṃ na ruccatīti. Piyo piyenāti vessantaro mayhaṃ",
  "atk-s0514a3:5722_3": "piyo, ito me piyataro natthi, iminā me piyena saṅgamma samāgantvā pubbe samo me byapahaññati",
  "atk-s0514a3:5722_4": "dukkhaṃ vigacchati, ajja pana me imaṃ passantiyāpi soko na vigacchati, kiṃ nu kho",
  "atk-s0514a3:5722_5": "kāraṇanti. Tyajjāti hotu, diṭṭhaṃ me kāraṇaṃ, te ajja putte na passāmi, tena me imaṃ",
  "atk-s0514a3:5722_6": "passantiyāpi soko na vigacchatīti.",
  "atk-s0514a3:5723_0": "Tāya evaṃ vuttepi mahāsatto tuṇhībhūtova nisīdi. Sā tasmiṃ akathente sokasamappitā",
  "atk-s0514a3:5723_1": "pahaṭakukkuṭī viya kampamānā puna paṭhamaṃ vicaritaṭṭhānāni vicaritvā mahāsattassa",
  "atk-s0514a3:5723_2": "santikaṃ paccāgantvā āha –",
  "atk-s0514a3:5724": "2251.",
  "atk-s0514a3:5725": "“Na kho no deva passāmi, yena te nīhatā matā;",
  "atk-s0514a3:5726": "Kākolāpi na vassanti, matā me nūna dārakā.",
  "atk-s0514a3:5727": "2252.",
  "atk-s0514a3:5728": "“Na kho no deva passāmi, yena te nīhatā matā;",
  "atk-s0514a3:5729": "Sakuṇāpi na vassanti, matā me nūna dārakā”ti.",
  "atk-s0514a3:5730": "Tattha na kho noti deva, na kho amhākaṃ putte passāmi. Yena te nīhatāti kenaci tesaṃ nīhatabhāvampi na jānāmīti adhippāyenevamāha.",
  "atk-s0514a3:5731_0": "Evaṃ vuttepi mahāsatto na kiñci kathesiyeva. Sā puttasokena phuṭṭhā putte upadhārentī",
  "atk-s0514a3:5731_1": "tatiyampi tāni tāni ṭhānāni vātavegena vicari. Tāya ekarattiṃ vicaritaṭṭhānaṃ pariggayhamānaṃ",
  "atk-s0514a3:5731_2": "pannarasayojanamattaṃ ahosi. Atha ratti vibhāsi, aruṇodayo jāto. Sā puna gantvā mahāsattassa",
  "atk-s0514a3:5731_3": "santike ṭhitā paridevi. Tamatthaṃ pakāsento satthā āha –",
  "atk-s0514a3:5732": "2253.",
  "atk-s0514a3:5733": "“Sā tattha paridevitvā, pabbatāni vanāni ca;",
  "atk-s0514a3:5734": "Punadevassamaṃ gantvā, rodi sāmikasantike.",
  "atk-s0514a3:5735": "2254.",
  "atk-s0514a3:5736": "“Na kho no deva passāmi, yena te nīhatā matā;",
  "atk-s0514a3:5737": "Kākolāpi na vassanti, matā me nūna dārakā.",
  "atk-s0514a3:5738": "2255.",
  "atk-s0514a3:5739": "“Na kho no deva passāmi, yena te nīhatā matā;",
  "atk-s0514a3:5740": "Sakuṇāpi na vassanti, matā me nūna dārakā.",
  "atk-s0514a3:5741": "2256.",
  "atk-s0514a3:5742": "“Nu kho no deva passāmi, yena te nīhatā matā;",
  "atk-s0514a3:5743": "Vicarantī rukkhamūlesu, pabbatesu guhāsu ca.",
  "atk-s0514a3:5744": "2257.",
  "atk-s0514a3:5745": "“Iti maddī varārohā, rājaputtī yasassinī;",
  "atk-s0514a3:5746": "Bāhā paggayha kanditvā, tattheva patitā chamā”ti.",
  "atk-s0514a3:5747_0": "Tattha sāmikasantiketi bhikkhave, sā maddī tattha vaṅkapabbatakucchiyaṃ sānupabbatāni",
  "atk-s0514a3:5747_1": "vanāni ca vicarantī paridevitvā puna gantvā sāmikaṃ nissāya tassa santike ṭhitā puttānaṃ",
  "atk-s0514a3:5747_2": "atthāya rodi, “na kho no”tiādīni vadantī paridevīti attho. Iti maddī varārohāti bhikkhave,",
  "atk-s0514a3:5747_3": "evaṃ sā uttamarūpadharā varārohā maddī rukkhamūlādīsu vicarantī dārake adisvā “nissaṃsayaṃ",
  "atk-s0514a3:5747_4": "matā bhavissantī”ti bāhā paggayha kanditvā tattheva vessantarassa pādamūle chinnasuvaṇṇakadalī viya chamāyaṃ pati.",
  "atk-s0514a3:5748_0": "Atha mahāsatto “matā maddī”ti saññāya kampamāno “aṭṭhāne padese matā maddī. Sace",
  "atk-s0514a3:5748_1": "hissā jetuttaranagare kālakiriyā abhavissa, mahanto parivāro abhavissa, dve raṭṭhāni",
  "atk-s0514a3:5748_2": "caleyyuṃ. Ahaṃ pana araññe ekakova, kiṃ nu kho karissāmī”ti uppannabalavasokopi satiṃ",
  "atk-s0514a3:5748_3": "paccupaṭṭhāpetvā “jānissāmi tāvā”ti uṭṭhāya tassā hadaye hatthaṃ ṭhapetvā santāpapavattiṃ",
  "atk-s0514a3:5748_4": "ñatvā kamaṇḍalunā udakaṃ āharitvā satta māse kāyasaṃsaggaṃ anāpannapubbopi balavasokena",
  "atk-s0514a3:5748_5": "pabbajitabhāvaṃ sallakkhetuṃ asakkonto assupuṇṇehi nettehi tassā sīsaṃ ukkhipitvā",
  "atk-s0514a3:5748_6": "ūrūsu ṭhapetvā udakena paripphositvā mukhañca hadayañca parimajjanto nisīdi. Maddīpi",
  "atk-s0514a3:5748_7": "kho thokaṃ vītināmetvā satiṃ paṭilabhitvā hirottappaṃ paccupaṭṭhāpetvā uṭṭhāya mahāsattaṃ",
  "atk-s0514a3:5748_8": "vanditvā “sāmi vessantara, dārakā te kuhiṃ gatā”ti āha. “Devi, ekassa brāhmaṇassa",
  "atk-s0514a3:5748_9": "dāsatthāya dinnā”ti. Tamatthaṃ pakāsento satthā āha –",
  "atk-s0514a3:5749": "2258.",
  "atk-s0514a3:5750": "“Tamajjhapattaṃ rājaputtiṃ, udakenābhisiñcatha;",
  "atk-s0514a3:5751": "Assatthaṃ naṃ viditvāna, atha naṃ etadabravī”ti.",
  "atk-s0514a3:5752": "Tattha ajjhapattanti attano santikaṃ pattaṃ, pādamūle patitvā visaññibhūtanti attho. Etadabravīti etaṃ “ekassa me brāhmaṇassa dāsatthāya dinnā”ti vacanaṃ abravi.",
  "atk-s0514a3:5753": "Tato tāya “deva, putte brāhmaṇassa datvā mama sabbarattiṃ paridevitvā vicarantiyā kiṃ nācikkhasī”ti vutte mahāsatto āha –",
  "atk-s0514a3:5754": "2259.",
  "atk-s0514a3:5755": "“Ādiyeneva te maddi, dukkhaṃ nakkhātumicchisaṃ;",
  "atk-s0514a3:5756": "Daliddo yācako vuḍḍho, brāhmaṇo gharamāgato.",
  "atk-s0514a3:5757": "2260.",
  "atk-s0514a3:5758": "“Tassa dinnā mayā puttā, maddi mā bhāyi assasa;",
  "atk-s0514a3:5759": "Maṃ passa maddi mā putte, mā bāḷhaṃ paridevasi;",
  "atk-s0514a3:5760": "Lacchāma putte jīvantā, arogā ca bhavāmase.",
  "atk-s0514a3:5761": "2261.",
  "atk-s0514a3:5762": "“Putte pasuñca dhaññañca, yañca aññaṃ ghare dhanaṃ;",
  "atk-s0514a3:5763": "Dajjā sappuriso dānaṃ, disvā yācakamāgataṃ;",
  "atk-s0514a3:5764": "Anumodāhi me maddi, puttake dānamuttama”nti.",
  "atk-s0514a3:5765_0": "Tattha ādiyenevāti ādikeneva. Idaṃ vuttaṃ hoti – sace te ahaṃ āditova tamatthaṃ ācikkhissaṃ,",
  "atk-s0514a3:5765_1": "tato tava sokaṃ sandhāretuṃ asakkontiyā hadayaṃ phaleyya, tasmā ādikeneva te maddi",
  "atk-s0514a3:5765_2": "dukkhaṃ na akkhātuṃ icchissanti. Gharamāgatoti imaṃ amhākaṃ vasanaṭṭhānaṃ āgato.",
  "atk-s0514a3:5765_3": "Arogā ca bhavāmaseti yathā tathā mayaṃ arogā homa, jīvamānā avassaṃ putte brāhmaṇena",
  "atk-s0514a3:5765_4": "nītepi passissāma. Yañca aññanti yañca aññaṃ ghare saviññāṇakaṃ dhanaṃ. Dajjā sappuriso",
  "atk-s0514a3:5765_5": "dānanti sappuriso uttamatthaṃ patthento uraṃ bhinditvā hadayamaṃsampi gahetvā dānaṃ dadeyyāti.",
  "atk-s0514a3:5766": "Maddī āha –",
  "atk-s0514a3:5767": "2262.",
  "atk-s0514a3:5768": "“Anumodāmi te deva, puttake dānamuttamaṃ;",
  "atk-s0514a3:5769": "Datvā cittaṃ pasādehi, bhiyyo dānaṃ dado bhava.",
  "atk-s0514a3:5770": "2263.",
  "atk-s0514a3:5771": "“Yo tvaṃ maccherabhūtesu, manussesu janādhipa;",
  "atk-s0514a3:5772": "Brāhmaṇassa adā dānaṃ, sivīnaṃ raṭṭhavaḍḍhano”ti.",
  "atk-s0514a3:5773_0": "Tattha anumodāmi teti dasa māse kucchiyā dhāretvā divasassa dvattikkhattuṃ nhāpetvā",
  "atk-s0514a3:5773_1": "pāyetvā bhojetvā ure nipajjāpetvā paṭijaggitaputtakesu bodhisattena dinnesu sayaṃ",
  "atk-s0514a3:5773_2": "puttadānaṃ anumodantī evamāha. Iminā kāraṇena jānitabbaṃ “pitāva puttānaṃ sāmiko”ti.",
  "atk-s0514a3:5773_3": "Bhiyyo dānaṃ dado bhavāti mahārāja, uttaripi punappunaṃ dānaṃ dāyakova hohi, “sudinnaṃ",
  "atk-s0514a3:5773_4": "me dāna”nti cittaṃ pasādehi, yo tvaṃ maccherabhūtesu sattesu piyaputte adāsīti.",
  "atk-s0514a3:5774_0": "Evaṃ vutte mahāsatto “maddi, kinnāmetaṃ kathesi, sace hi mayā putte datvā cittaṃ",
  "atk-s0514a3:5774_1": "pasādetuṃ nābhavissa, imāni pana me acchariyāni na pavatteyyu”nti vatvā sabbāni pathavininnādādīni",
  "atk-s0514a3:5774_2": "kathesi. Tato maddī tāni acchariyāni kittetvā dānaṃ anumodantī āha –",
  "atk-s0514a3:5775": "2264.",
  "atk-s0514a3:5776": "“Ninnāditā te pathavī, saddo te tidivaṅgato;",
  "atk-s0514a3:5777": "Samantā vijjutā āguṃ, girīnaṃva patissutā”ti.",
  "atk-s0514a3:5778": "Tattha vijjutā āgunti akālavijjulatā himavantapadese samantā nicchariṃsu. Girīnaṃva patissutāti girīnaṃ patissutasaddā viya viravā uṭṭhahiṃsu.",
  "atk-s0514a3:5779": "2265.",
  "atk-s0514a3:5780": "“Tassa te anumodanti, ubho nāradapabbatā;",
  "atk-s0514a3:5781": "Indo ca brahmā pajāpati, somo yamo vessavaṇo;",
  "atk-s0514a3:5782": "Sabbe devānumodanti, tāvatiṃsā saindakā.",
  "atk-s0514a3:5783": "2266.",
  "atk-s0514a3:5784": "“Iti maddī varārohā, rājaputtī yasassinī;",
  "atk-s0514a3:5785": "Vessantarassa anumodi, puttake dānamuttama”nti.",
  "atk-s0514a3:5786_0": "Tattha ubho nāradapabbatāti imepi dve devanikāyā attano vimānadvāre ṭhitāva “sudinnaṃ",
  "atk-s0514a3:5786_1": "te dāna”nti anumodanti. Tāvatiṃsā saindakāti indajeṭṭhakā tāvatiṃsāpi devā te dānaṃ anumodantīti.",
  "atk-s0514a3:5787_0": "Evaṃ mahāsattena attano dāne vaṇṇite tamevatthaṃ parivattetvā “mahārāja vessantara,",
  "atk-s0514a3:5787_1": "sudinnaṃ nāma te dāna”nti maddīpi tatheva dānaṃ vaṇṇayitvā anumodamānā nisīdi. Tena",
  "atk-s0514a3:5787_2": "satthā “iti maddī varārohā”ti gāthamāha.",
  "atk-s0514a3:5788": "Maddīpabbavaṇṇanā niṭṭhitā.",
  "atk-s0514a3:5789": "Sakkapabbavaṇṇanā",
  "atk-s0514a3:5790_0": "Evaṃ tesu aññamaññaṃ sammodanīyaṃ kathaṃ kathentesu sakko cintesi “ayaṃ vessantaro",
  "atk-s0514a3:5790_1": "rājā hiyyo jūjakassa pathaviṃ unnādetvā dārake adāsi, idāni taṃ koci hīnapuriso upasaṅkamitvā",
  "atk-s0514a3:5790_2": "sabbalakkhaṇasampannaṃ maddiṃ yācitvā rājānaṃ ekakaṃ katvā maddiṃ gahetvā gaccheyya,",
  "atk-s0514a3:5790_3": "tato esa anātho nippaccayo bhaveyya. Ahaṃ brāhmaṇavaṇṇena naṃ upasaṅkamitvā maddiṃ",
  "atk-s0514a3:5790_4": "yācitvā pāramikūṭaṃ gāhāpetvā kassaci avissajjiyaṃ katvā puna naṃ tasseva datvā āgamissāmī”ti.",
  "atk-s0514a3:5790_5": "So sūriyuggamanavelāya tassa santikaṃ agamāsi. Tamatthaṃ pakāsento satthā āha –",
  "atk-s0514a3:5791": "2267.",
  "atk-s0514a3:5792": "“Tato ratyā vivasāne, sūriyassuggamanaṃ pati;",
  "atk-s0514a3:5793": "Sakko brāhmaṇavaṇṇena, pāto tesaṃ adissathā”ti.",
  "atk-s0514a3:5794": "Tattha pāto tesaṃ adissathāti pātova nesaṃ dvinnampi janānaṃ paññāyamānarūpo purato aṭṭhāsi, ṭhatvā ca pana paṭisanthāraṃ karonto āha –",
  "atk-s0514a3:5795": "2268.",
  "atk-s0514a3:5796": "“Kacci nu bhoto kusalaṃ, kacci bhoto anāmayaṃ;",
  "atk-s0514a3:5797": "Kacci uñchena yāpetha, kacci mūlaphalā bahū.",
  "atk-s0514a3:5798": "2269.",
  "atk-s0514a3:5799": "“Kacci ḍaṃsā makasā ca, appameva sarīsapā;",
  "atk-s0514a3:5800": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:5801": "Mahāsatto āha –",
  "atk-s0514a3:5802": "2270.",
  "atk-s0514a3:5803": "“Kusalañceva no brahme, atho brahme anāmayaṃ;",
  "atk-s0514a3:5804": "Atho uñchena yāpema, atho mūlaphalā bahū.",
  "atk-s0514a3:5805": "2271.",
  "atk-s0514a3:5806": "“Atho ḍaṃsā makasā ca, appameva sarīsapā;",
  "atk-s0514a3:5807": "Vane vāḷamigākiṇṇe, hiṃsā mayhaṃ na vijjati.",
  "atk-s0514a3:5808": "2272.",
  "atk-s0514a3:5809": "“Satta no māse vasataṃ, araññe jīvasokinaṃ;",
  "atk-s0514a3:5810": "Idaṃ dutiyaṃ passāma, brāhmaṇaṃ devavaṇṇinaṃ;",
  "atk-s0514a3:5811": "Ādāya veḷuvaṃ daṇḍaṃ, dhārentaṃ ajinakkhipaṃ.",
  "atk-s0514a3:5812": "2273.",
  "atk-s0514a3:5813": "“Svāgataṃ te mahābrahme, atho te adurāgataṃ;",
  "atk-s0514a3:5814": "Anto pavisa bhaddante, pāde pakkhālayassu te.",
  "atk-s0514a3:5815": "2274.",
  "atk-s0514a3:5816": "“Tindukāni piyālāni, madhuke kāsumāriyo;",
  "atk-s0514a3:5817": "Phalāni khuddakappāni, bhuñja brahme varaṃ varaṃ.",
  "atk-s0514a3:5818": "2275.",
  "atk-s0514a3:5819": "“Idampi pānīyaṃ sītaṃ, ābhataṃ girigabbharā;",
  "atk-s0514a3:5820": "Tato piva mahābrahme, sace tvaṃ abhikaṅkhasī”ti.",
  "atk-s0514a3:5821": "Evaṃ tena saddhiṃ paṭisanthāraṃ katvā mahāsatto –",
  "atk-s0514a3:5822": "2276.",
  "atk-s0514a3:5823": "“Atha tvaṃ kena vaṇṇena, kena vā pana hetunā;",
  "atk-s0514a3:5824": "Anuppatto brahāraññaṃ, taṃ me akkhāhi pucchito”ti. –",
  "atk-s0514a3:5825": "Āgamanakāraṇaṃ pucchi. Atha naṃ sakko “mahārāja, ahaṃ mahallako, idhāgacchanto tava bhariyaṃ maddiṃ yācituṃ āgato, taṃ me dehī”ti vatvā imaṃ gāthamāha –",
  "atk-s0514a3:5826": "2277.",
  "atk-s0514a3:5827": "“Yathā vārivaho pūro, sabbakālaṃ na khīyati;",
  "atk-s0514a3:5828": "Evaṃ taṃ yācitāgacchiṃ, bhariyaṃ me dehi yācito”ti.",
  "atk-s0514a3:5829_0": "Evaṃ vutte mahāsatto “hiyyo me brāhmaṇassa dārakā dinnā, araññe ekako hutvā kathaṃ",
  "atk-s0514a3:5829_1": "te maddiṃ dassāmī”ti avatvā pasāritahatthe sahassatthavikaṃ ṭhapento viya asajjitvā",
  "atk-s0514a3:5829_2": "abajjhitvā anolīnamānaso hutvā giriṃ unnādento imaṃ gāthamāha –",
  "atk-s0514a3:5830": "2278.",
  "atk-s0514a3:5831": "“Dadāmi na vikampāmi, yaṃ maṃ yācasi brāhmaṇa;",
  "atk-s0514a3:5832": "Santaṃ nappaṭiguyhāmi, dāne me ramatī mano”ti.",
  "atk-s0514a3:5833": "Tattha santaṃ nappaṭiguyhāmīti saṃvijjamānaṃ na guyhāmi.",
  "atk-s0514a3:5834_0": "Evañca pana vatvā sīghameva kamaṇḍalunā udakaṃ āharitvā udakaṃ hatthe pātetvā piyabhariyaṃ",
  "atk-s0514a3:5834_1": "brāhmaṇassa adāsi. Taṅkhaṇeyeva heṭṭhā vuttappakārāni sabbāni acchariyāni pāturahesuṃ.",
  "atk-s0514a3:5834_2": "Tamatthaṃ pakāsento satthā āha –",
  "atk-s0514a3:5835": "2279.",
  "atk-s0514a3:5836": "“Maddiṃ hatthe gahetvāna, udakassa kamaṇḍaluṃ;",
  "atk-s0514a3:5837": "Brāhmaṇassa adā dānaṃ, sivīnaṃ raṭṭhavaḍḍhano.",
  "atk-s0514a3:5838": "2280.",
  "atk-s0514a3:5839": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0514a3:5840": "Maddiṃ pariccajantassa, medanī sampakampatha.",
  "atk-s0514a3:5841": "2281.",
  "atk-s0514a3:5842": "“Nevassa maddī bhākuṭi, na sandhīyati na rodati;",
  "atk-s0514a3:5843": "Pekkhatevassa tuṇhī sā, eso jānāti yaṃ vara”nti.",
  "atk-s0514a3:5844_0": "Tattha adā dānanti “ambho brāhmaṇa, maddito me sataguṇena sahassaguṇena satasahassaguṇena",
  "atk-s0514a3:5844_1": "sabbaññutaññāṇameva piyataraṃ, idaṃ me dānaṃ sabbaññutaññāṇappaṭivedhassa paccayo",
  "atk-s0514a3:5844_2": "hotū”ti vatvā dānaṃ adāsi vuttampi cetaṃ –",
  "atk-s0514a3:5845": "“Jāliṃ kaṇhājinaṃ dhītaṃ, maddiṃ deviṃ patibbataṃ;",
  "atk-s0514a3:5846": "Cajamāno na cintesiṃ, bodhiyāyeva kāraṇā.",
  "atk-s0514a3:5847": "“Na me dessā ubho puttā, maddī devī na dessiyā;",
  "atk-s0514a3:5848": "Sabbaññutaṃ piyaṃ mayhaṃ, tasmā piye adāsaha”nti. ;",
  "atk-s0514a3:5849_0": "Tattha sampakampathāti pathavī udakapariyantaṃ katvā kampittha. Nevassa maddī bhākuṭīti",
  "atk-s0514a3:5849_1": "bhikkhave, tasmiṃ khaṇe maddī “maṃ mahallakassa brāhmaṇassa rājā detī”ti kodhavasena",
  "atk-s0514a3:5849_2": "bhākuṭipi nāhosi. Na sandhīyati na rodatīti neva maṅku ahosi, na akkhīni pūretvā",
  "atk-s0514a3:5849_3": "rodati, atha kho tuṇhī sā hutvā “mādisaṃ itthiratanaṃ dadamāno na nikkāraṇā dassati,",
  "atk-s0514a3:5849_4": "eso yaṃ varaṃ, taṃ jānātī”ti phullapadumavaṇṇaṃ assa mukhaṃ pekkhateva, olokayamānāva ṭhitāti attho.",
  "atk-s0514a3:5850": "Atha mahāsatto “kīdisā maddī”ti tassā mukhaṃ olokesi. Sāpi “sāmi kiṃ maṃ olokesī”ti vatvā sīhanādaṃ nadantī imaṃ gāthamāha –",
  "atk-s0514a3:5851": "2282.",
  "atk-s0514a3:5852": "“Komārī yassāhaṃ bhariyā, sāmiko mama issaro;",
  "atk-s0514a3:5853": "Yassicche tassa maṃ dajjā, vikkiṇeyya haneyya vā”ti.",
  "atk-s0514a3:5854_0": "Tattha komārī yassāhaṃ bhariyāti ahaṃ yassa tava daharikā bhariyā, so tvaññeva mama",
  "atk-s0514a3:5854_1": "issaro sāmiko. Yassicche tassāti issaro ca nāma dāsiṃ maṃ yassa dātuṃ iccheyya, tassa",
  "atk-s0514a3:5854_2": "dadeyya. Vikkiṇeyya vāti dhanena vā atthe sati vikkiṇeyya, maṃsena vā atthe sati",
  "atk-s0514a3:5854_3": "haneyya, tasmā yaṃ vo ruccati, taṃ karotha, nāhaṃ kujjhāmīti.",
  "atk-s0514a3:5855": "Sakko tesaṃ paṇītajjhāsayataṃ viditvā thutiṃ akāsi. Tamatthaṃ pakāsento satthā āha –",
  "atk-s0514a3:5856": "2283.",
  "atk-s0514a3:5857": "“Tesaṃ saṅkappamaññāya, devindo etadabravi;",
  "atk-s0514a3:5858": "Sabbe jitā te paccūhā, ye dibbā ye ca mānusā.",
  "atk-s0514a3:5859": "2284.",
  "atk-s0514a3:5860": "“Ninnāditā te pathavī, saddo te tidivaṅgato;",
  "atk-s0514a3:5861": "Samantā vijjutā āguṃ, girīnaṃva patissutā.",
  "atk-s0514a3:5862": "2285.",
  "atk-s0514a3:5863": "“Tassa te anumodanti, ubho nāradapabbatā;",
  "atk-s0514a3:5864": "Indo ca brahmā pajāpati, somo yamo vessavaṇo;",
  "atk-s0514a3:5865": "Sabbe devānumodanti, dukkarañhi karoti so.",
  "atk-s0514a3:5866": "2286.",
  "atk-s0514a3:5867": "“Duddadaṃ dadamānānaṃ, dukkaraṃ kamma kubbataṃ;",
  "atk-s0514a3:5868": "Asanto nānukubbanti, sataṃ dhammo durannayo.",
  "atk-s0514a3:5869": "2287.",
  "atk-s0514a3:5870": "“Tasmā satañca asataṃ, nānā hoti ito gati;",
  "atk-s0514a3:5871": "Asanto nirayaṃ yanti, santo saggaparāyaṇā.",
  "atk-s0514a3:5872": "2288.",
  "atk-s0514a3:5873": "“Yametaṃ kumāre adā, bhariyaṃ adā vane vasaṃ;",
  "atk-s0514a3:5874": "Brahmayānamanokkamma, sagge te taṃ vipaccatū”ti.",
  "atk-s0514a3:5875_0": "Tattha paccūhāti paccatthikā. Dibbāti dibbasampattipaṭibāhakā. Mānusāti manussasampattipaṭibāhakā.",
  "atk-s0514a3:5875_1": "Ke pana teti? Macchariyadhammā. Te sabbe puttadāraṃ dentena mahāsattena jitā. Tenāha",
  "atk-s0514a3:5875_2": "“sabbe jitā te paccūhā”ti. Dukkarañhi karoti soti so vessantaro rājā ekakova araññe",
  "atk-s0514a3:5875_3": "vasanto bhariyaṃ brāhmaṇassa dento dukkaraṃ karotīti evaṃ sabbe devā anumodantīti",
  "atk-s0514a3:5875_4": "vadati. “Yameta”nti gāthaṃ anumodanaṃ karonto āha. Vane vasanti vane vasanto. Brahmayānanti",
  "atk-s0514a3:5875_5": "seṭṭhayānaṃ. Tividho hi sucaritadhammo evarūpo ca dānadhammo ariyamaggassa paccayo",
  "atk-s0514a3:5875_6": "hotīti “brahmayāna”nti vuccati. Tasmā yaṃ taṃ idaṃ ajja dānaṃ dadatopi nipphannaṃ",
  "atk-s0514a3:5875_7": "brahmayānaṃ apāyabhūmiṃ anokkamitvā sagge te taṃ vipaccatu, vipākapariyosāne ca sabbaññutaññāṇadāyakaṃ hotūti.",
  "atk-s0514a3:5876": "Evamassa sakko anumodanaṃ katvā “idāni mayā idha papañcaṃ akatvā imaṃ imasseva datvā gantuṃ vaṭṭatī”ti cintetvā āha –",
  "atk-s0514a3:5877": "2289.",
  "atk-s0514a3:5878": "“Dadāmi bhoto bhariyaṃ, maddiṃ sabbaṅgasobhanaṃ;",
  "atk-s0514a3:5879": "Tvañceva maddiyā channo, maddī ca patinā saha.",
  "atk-s0514a3:5880": "2290.",
  "atk-s0514a3:5881": "“Yathā payo ca saṅkho ca, ubho samānavaṇṇino;",
  "atk-s0514a3:5882": "Evaṃ tuvañca maddī ca, samānamanacetasā.",
  "atk-s0514a3:5883": "2291.",
  "atk-s0514a3:5884": "“Avaruddhettha araññasmiṃ, ubho sammatha assame;",
  "atk-s0514a3:5885": "Khattiyā gottasampannā, sujātā mātupettito;",
  "atk-s0514a3:5886": "Yathā puññāni kayirātha, dadantā aparāpara”nti.",
  "atk-s0514a3:5888_0": "Tattha channoti anurūpo. Ubho samānavaṇṇinoti samānavaṇṇā ubhopi parisuddhāyeva.",
  "atk-s0514a3:5888_1": "Samānamanacetasāti ācārādīhi kammehi samānena manasaṅkhātena cetasā samannāgatā.",
  "atk-s0514a3:5888_2": "Avaruddhetthāti raṭṭhato pabbājitā hutvā ettha araññe vasatha. Yathā puññānīti yathā",
  "atk-s0514a3:5888_3": "jetuttaranagare vo bahūni puññāni katāni, hiyyo puttānaṃ ajja bhariyāya dānavasenapi",
  "atk-s0514a3:5888_4": "katānīti ettakeneva paritosaṃ akatvā ito uttaripi aparāparaṃ dadantā yathānurūpāni",
  "atk-s0514a3:5888_5": "puññāni kareyyāthāti.",
  "atk-s0514a3:5889": "Evañca pana vatvā sakko mahāsattassa maddiṃ paṭicchāpetvā varaṃ dātuṃ attānaṃ ācikkhanto āha –",
  "atk-s0514a3:5890": "2292.",
  "atk-s0514a3:5891": "“Sakkohamasmi devindo, āgatosmi tavantike;",
  "atk-s0514a3:5892": "Varaṃ varassu rājisi, vare aṭṭha dadāmi te”ti.",
  "atk-s0514a3:5893": "Kathentoyeva ca dibbattabhāvena jalanto taruṇasūriyo viya ākāse aṭṭhāsi. Tato bodhisatto varaṃ gaṇhanto āha –",
  "atk-s0514a3:5894": "2293.",
  "atk-s0514a3:5895": "“Varaṃ ce me ado sakka, sabbabhūtānamissara;",
  "atk-s0514a3:5896": "Pitā maṃ anumodeyya, ito pattaṃ sakaṃ gharaṃ;",
  "atk-s0514a3:5897": "Āsanena nimanteyya, paṭhametaṃ varaṃ vare.",
  "atk-s0514a3:5898": "2294.",
  "atk-s0514a3:5899": "“Purisassa vadhaṃ na roceyyaṃ, api kibbisakārakaṃ;",
  "atk-s0514a3:5900": "Vajjhaṃ vadhamhā moceyyaṃ, dutiyetaṃ varaṃ vare.",
  "atk-s0514a3:5901": "2295.",
  "atk-s0514a3:5902": "“Ye vuḍḍhā ye ca daharā, ye ca majjhimaporisā;",
  "atk-s0514a3:5903": "Mameva upajīveyyuṃ, tatiyetaṃ varaṃ vare.",
  "atk-s0514a3:5904": "2296.",
  "atk-s0514a3:5905": "“Paradāraṃ na gaccheyyaṃ, sadārapasuto siyaṃ;",
  "atk-s0514a3:5906": "Thīnaṃ vasaṃ na gaccheyyaṃ, catutthetaṃ varaṃ vare.",
  "atk-s0514a3:5907": "2297.",
  "atk-s0514a3:5908": "“Putto me sakka jāyetha, so ca dīghāyuko siyā;",
  "atk-s0514a3:5909": "Dhammena jine pathaviṃ, pañcametaṃ varaṃ vare.",
  "atk-s0514a3:5910": "2298.",
  "atk-s0514a3:5911": "“Tato ratyā vivasāne, sūriyassuggamanaṃ pati;",
  "atk-s0514a3:5912": "Dibbā bhakkhā pātubhaveyyuṃ, chaṭṭhametaṃ varaṃ vare.",
  "atk-s0514a3:5913": "2299.",
  "atk-s0514a3:5914": "“Dadato me na khīyetha, datvā nānutapeyyahaṃ;",
  "atk-s0514a3:5915": "Dadaṃ cittaṃ pasādeyyaṃ, sattametaṃ varaṃ vare.",
  "atk-s0514a3:5916": "2300.",
  "atk-s0514a3:5917": "“Ito vimuccamānāhaṃ, saggagāmī visesagū;",
  "atk-s0514a3:5918": "Anivatti tato assaṃ, aṭṭhametaṃ varaṃ vare”ti.",
  "atk-s0514a3:5919_0": "Tattha anumodeyyāti sampaṭiccheyya na kujjheyya. Ito pattanti imamhā araññā sakaṃ",
  "atk-s0514a3:5919_1": "gharaṃ anuppattaṃ. Āsanenāti rājāsanena. Rajjaṃ me detūti vadati. Api kibbisakārakanti",
  "atk-s0514a3:5919_2": "rājā hutvā rājāparādhikampi vajjhaṃ vadhamhā moceyyaṃ, evarūpassapi me vadho nāma",
  "atk-s0514a3:5919_3": "na ruccatu. Mameva upajīveyyunti sabbete maññeva nissāya upajīveyyuṃ. Dhammena jineti",
  "atk-s0514a3:5919_4": "dhammena jinātu, dhammena rajjaṃ kāretūti attho. Visesagūti visesagamano hutvā tusitapure",
  "atk-s0514a3:5919_5": "nibbatto homīti vadati. Anivatti tato assanti tusitabhavanato cavitvā manussattaṃ",
  "atk-s0514a3:5919_6": "āgato punabhave anivatti assaṃ, sabbaññutaṃ sampāpuṇeyyanti vadati.",
  "atk-s0514a3:5920": "2301.",
  "atk-s0514a3:5921": "“Tassa taṃ vacanaṃ sutvā, devindo etadabravi;",
  "atk-s0514a3:5922": "‘Aciraṃ vata te tato, pitā taṃ daṭṭhumessatī”’ti.",
  "atk-s0514a3:5923_0": "Tattha daṭṭhumessatīti mahārāja, tava mātā ca pitā ca acireneva taṃ passitukāmo hutvā",
  "atk-s0514a3:5923_1": "idhāgamissati, āgantvā ca pana setacchattaṃ datvā rajjaṃ niyyādetvā jetuttaranagarameva",
  "atk-s0514a3:5923_2": "nessati, sabbe te manorathā matthakaṃ pāpuṇissanti, mā cintayi, appamatto hohi, mahārājāti.",
  "atk-s0514a3:5924": "Evaṃ mahāsattassa ovādaṃ datvā sakko sakaṭṭhānameva gato. Tamatthaṃ pakāsento satthā āha –",
  "atk-s0514a3:5925": "2302.",
  "atk-s0514a3:5926": "“Idaṃ vatvāna maghavā, devarājā sujampati;",
  "atk-s0514a3:5927": "Vessantare varaṃ datvā, saggakāyaṃ apakkamī”ti.",
  "atk-s0514a3:5928": "Tattha vessantareti vessantarassa. Apakkamīti gato anuppattoyevāti.",
  "atk-s0514a3:5929": "Sakkapabbavaṇṇanā niṭṭhitā.",
  "atk-s0514a3:5930": "Mahārājapabbavaṇṇanā",
  "atk-s0514a3:5931_0": "Bodhisatto ca maddī ca sammodamānā sakkadattiye assame vasiṃsu. Jūjakopi kumāre gahetvā",
  "atk-s0514a3:5931_1": "saṭṭhiyojanamaggaṃ paṭipajji. Devatā kumārānaṃ ārakkhamakaṃsu. Jūjakopi sūriye atthaṅgate",
  "atk-s0514a3:5931_2": "kumāre gacche bandhitvā bhūmiyaṃ nipajjāpetvā sayaṃ caṇḍavāḷamigabhayena rukkhaṃ",
  "atk-s0514a3:5931_3": "āruyha viṭapantare sayati. Tasmiṃ khaṇe eko devaputto vessantaravaṇṇena, ekā devadhītā",
  "atk-s0514a3:5931_4": "maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṃ",
  "atk-s0514a3:5931_5": "bhojetvā dibbasayane sayāpetvā aruṇuggamanakāle baddhākāreneva nipajjāpetvā antaradhāyi.",
  "atk-s0514a3:5931_6": "Evaṃ te devatāsaṅgahena arogā hutvā gacchanti. Jūjakopi devatādhiggahito hutvā “kāliṅgaraṭṭhaṃ",
  "atk-s0514a3:5931_7": "gacchāmī”ti gacchanto aḍḍhamāsena jetuttaranagaraṃ patto. Taṃ divasaṃ paccūsakāle",
  "atk-s0514a3:5931_8": "sañjayo mahārājā supinaṃ passi. Evarūpo supino ahosi – rañño mahāvinicchaye nisinnassa",
  "atk-s0514a3:5931_9": "eko puriso kaṇho dve padumāni āharitvā rañño hatthe ṭhapesi. Rājā tāni dvīsu kaṇṇesu",
  "atk-s0514a3:5931_10": "piḷandhi. Tesaṃ reṇu bhassitvā rañño ure patati. So pabujjhitvā pātova brāhmaṇe pucchi.",
  "atk-s0514a3:5931_11": "Te “cirapavutthā vo, deva, bandhavā āgamissantī”ti byākariṃsu. So pātova sīsaṃ nhāyitvā",
  "atk-s0514a3:5931_12": "nānaggarasabhojanaṃ bhuñjitvā alaṅkaritvā vinicchaye nisīdi. Devatā brāhmaṇaṃ dvīhi",
  "atk-s0514a3:5931_13": "kumārehi saddhiṃ ānetvā rājaṅgaṇe ṭhapayiṃsu. Tasmiṃ khaṇe rājā maggaṃ olokento kumāre disvā āha –",
  "atk-s0514a3:5932": "2303.",
  "atk-s0514a3:5933": "“Kassetaṃ mukhamābhāti, hemaṃ-vuttattamagginā;",
  "atk-s0514a3:5934": "Nikkhaṃva jātarūpassa, ukkāmukhapahaṃsitaṃ.",
  "atk-s0514a3:5935": "2304.",
  "atk-s0514a3:5936": "“Ubho sadisapaccaṅgā, ubho sadisalakkhaṇā;",
  "atk-s0514a3:5937": "Jālissa sadiso eko, ekā kaṇhājinā yathā.",
  "atk-s0514a3:5938": "2305.",
  "atk-s0514a3:5939": "“Sīhā bilāva nikkhantā, ubho sampatirūpakā;",
  "atk-s0514a3:5940": "Jātarūpamayāyeva, ime dissanti dārakā”ti.",
  "atk-s0514a3:5941": "Tattha hemaṃvuttattamaggināti hemaṃ iva uttattaṃ agginā. Sīhā bilāva nikkhantāti kañcanaguhato nikkhantā sīhā viya.",
  "atk-s0514a3:5942": "Evaṃ rājā tīhi gāthāhi kumāre vaṇṇetvā ekaṃ amaccaṃ āṇāpesi “gacchetaṃ brāhmaṇaṃ dārakehi saddhiṃ ānehī”ti. So vegena gantvā brāhmaṇaṃ ānesi. Atha rājā brāhmaṇaṃ āha –",
  "atk-s0514a3:5943": "2306.",
  "atk-s0514a3:5944": "“Kuto nu bhavaṃ bhāradvāja, ime ānesi dārake;",
  "atk-s0514a3:5945": "Ajja raṭṭhaṃ anuppatto, kuhiṃ gacchasi brāhmaṇā”ti.",
  "atk-s0514a3:5946": "Jūjako āha –",
  "atk-s0514a3:5947": "2307.",
  "atk-s0514a3:5948": "“Mayhaṃ te dārakā deva, dinnā vittena sañjaya;",
  "atk-s0514a3:5949": "Ajja pannarasā ratti, yato laddhā me dārakā”ti.",
  "atk-s0514a3:5950": "Tattha vittenāti tuṭṭhena pasannena. Ajja pannarasā rattīti imesaṃ laddhadivasato paṭṭhāya ajja pannarasā rattīti vadati.",
  "atk-s0514a3:5951": "Rājā āha –",
  "atk-s0514a3:5952": "2308.",
  "atk-s0514a3:5953": "“Kena vā vācapeyyena, sammāñāyena saddahe;",
  "atk-s0514a3:5954": "Ko tetaṃ dānamadadā, puttake dānamuttama”nti.",
  "atk-s0514a3:5955_0": "Tattha kena vā vācapeyyenāti brāhmaṇa, kena piyavacanena te tayā laddhā. Sammāñāyena",
  "atk-s0514a3:5955_1": "saddaheti musāvādaṃ akatvā sammāñāyena kāraṇena amhe saddahāpeyyāsi. Puttaketi attano",
  "atk-s0514a3:5955_2": "piyaputtake uttamaṃ dānaṃ katvā ko te etaṃ dānaṃ adadāti.",
  "atk-s0514a3:5956": "Jūjako āha –",
  "atk-s0514a3:5957": "2309.",
  "atk-s0514a3:5958": "“Yo yācataṃ patiṭṭhāsi, bhūtānaṃ dharaṇīriva;",
  "atk-s0514a3:5959": "So me vessantaro rājā, puttedāsi vane vasaṃ.",
  "atk-s0514a3:5960": "2310.",
  "atk-s0514a3:5961": "“Yo yācataṃ gatī āsi, savantīnaṃva sāgaro;",
  "atk-s0514a3:5962": "So me vessantaro rājā, puttedāsi vane vasa”nti.",
  "atk-s0514a3:5963": "Tattha patiṭṭhāsīti patiṭṭhā āsi.",
  "atk-s0514a3:5964": "Taṃ sutvā amaccā vessantaraṃ garahamānā āhaṃsu –",
  "atk-s0514a3:5965": "2311.",
  "atk-s0514a3:5966": "“Dukkaṭaṃ vata bho raññā, saddhena gharamesinā;",
  "atk-s0514a3:5967": "Kathaṃ nu puttake dajjā, araññe avaruddhako.",
  "atk-s0514a3:5968": "2312.",
  "atk-s0514a3:5969": "“Imaṃ bhonto nisāmetha, yāvantettha samāgatā;",
  "atk-s0514a3:5970": "Kathaṃ vessantaro rājā, puttedāsi vane vasaṃ.",
  "atk-s0514a3:5971": "2313.",
  "atk-s0514a3:5972": "“Dāsiṃ dāsañca so dajjā, assaṃ cassatarīrathaṃ;",
  "atk-s0514a3:5973": "Hatthiñca kuñjaraṃ dajjā, kathaṃ so dajja dārake”ti.",
  "atk-s0514a3:5974_0": "Tattha saddhenāti saddhāya sampannenapi satā gharaṃ āvasantena raññā idaṃ dukkaṭaṃ",
  "atk-s0514a3:5974_1": "vata, ayuttaṃ vata kataṃ. Avaruddhakoti raṭṭhā pabbājito araññe vasanto. Imaṃ bhontoti",
  "atk-s0514a3:5974_2": "bhonto nagaravāsino yāvanto ettha samāgatā, sabbe imaṃ nisāmetha upadhāretha, kathaṃ",
  "atk-s0514a3:5974_3": "nāmeso puttake dāse katvā adāsi, kena nāma evarūpaṃ katapubbanti adhippāyenevamāhaṃsu.",
  "atk-s0514a3:5974_4": "Dajjāti dāsādīsu yaṃ kiñci dhanaṃ detu. Kathaṃ so dajja dāraketi ime pana dārake",
  "atk-s0514a3:5974_5": "kena kāraṇena adāsīti.",
  "atk-s0514a3:5975": "Taṃ sutvā kumāro pitu garahaṃ asahanto vātābhihatassa sineruno bāhaṃ oḍḍento viya imaṃ gāthamāha –",
  "atk-s0514a3:5976": "2314.",
  "atk-s0514a3:5977": "“Yassa nassa ghare dāso, asso cassatarīratho;",
  "atk-s0514a3:5978": "Hatthī ca kuñjaro nāgo, kiṃ so dajjā pitāmahā”ti.",
  "atk-s0514a3:5979": "Rājā āha –",
  "atk-s0514a3:5980": "2315.",
  "atk-s0514a3:5981": "“Dānamassa pasaṃsāma, na ca nindāma puttakā;",
  "atk-s0514a3:5982": "Kathaṃ nu hadayaṃ āsi, tumhe datvā vanibbake”ti.",
  "atk-s0514a3:5983": "Tattha dānamassa pasaṃsāmāti puttakā mayaṃ tava pitu dānaṃ pasaṃsāma na nindāma.",
  "atk-s0514a3:5984": "Taṃ sutvā kumāro āha –",
  "atk-s0514a3:5985": "2316.",
  "atk-s0514a3:5986": "“Dukkhassa hadayaṃ āsi, atho uṇhampi passasi;",
  "atk-s0514a3:5987": "Rohinīheva tambakkhī, pitā assūni vattayī”ti.",
  "atk-s0514a3:5988_0": "Tattha dukkhassa hadayaṃ āsīti pitāmaha kaṇhājināya vuttaṃ etaṃ vacanaṃ sutvā tassa",
  "atk-s0514a3:5988_1": "hadayaṃ dukkhaṃ āsi. Rohinīheva tambakkhīti tambavaṇṇehi viya rattaakkhīhi mama pitā",
  "atk-s0514a3:5988_2": "tasmiṃ khaṇe assūni pavattayi.",
  "atk-s0514a3:5989": "Idānissā taṃ vacanaṃ dassento āha –",
  "atk-s0514a3:5990": "2317.",
  "atk-s0514a3:5991": "“Yaṃ taṃ kaṇhājināvoca, ayaṃ maṃ tāta brāhmaṇo;",
  "atk-s0514a3:5992": "Laṭṭhiyā paṭikoṭeti, ghare jātaṃva dāsiyaṃ.",
  "atk-s0514a3:5993": "2318.",
  "atk-s0514a3:5994": "“Na cāyaṃ brāhmaṇo tāta, dhammikā honti brāhmaṇā;",
  "atk-s0514a3:5995": "Yakkho brāhmaṇavaṇṇena, khādituṃ tāta neti no;",
  "atk-s0514a3:5996": "Nīyamāne pisācena, kiṃ nu tāta udikkhasī”ti.",
  "atk-s0514a3:5997": "Atha ne kumāre brāhmaṇaṃ amuñcante disvā rājā gāthamāha –",
  "atk-s0514a3:5998": "2319.",
  "atk-s0514a3:5999": "“Rājaputtī ca vo mātā, rājaputto ca vo pitā;",
  "atk-s0514a3:6000": "Pubbe me aṅkamāruyha, kiṃ nu tiṭṭhatha ārakā”ti.",
  "atk-s0514a3:6001": "Tattha pubbe meti tumhe ito pubbe maṃ disvā vegenāgantvā mama aṅkamāruyha, idāni kiṃ nu ārakā tiṭṭhathāti?",
  "atk-s0514a3:6002": "Kumāro āha –",
  "atk-s0514a3:6003": "2320.",
  "atk-s0514a3:6004": "“Rājaputtī ca no mātā, rājaputto ca no pitā;",
  "atk-s0514a3:6005": "Dāsā mayaṃ brāhmaṇassa, tasmā tiṭṭhāma ārakā”ti.",
  "atk-s0514a3:6006": "Tattha dāsā mayanti idāni pana mayaṃ brāhmaṇassa dāsā bhavāma.",
  "atk-s0514a3:6007": "Rājā āha –",
  "atk-s0514a3:6008": "2321.",
  "atk-s0514a3:6009": "“Mā sammevaṃ avacuttha, ḍayhate hadayaṃ mama;",
  "atk-s0514a3:6010": "Citakāyaṃva me kāyo, āsane na sukhaṃ labhe.",
  "atk-s0514a3:6011": "2322.",
  "atk-s0514a3:6012": "“Mā sammevaṃ avacuttha, bhiyyo sokaṃ janetha maṃ;",
  "atk-s0514a3:6013": "Nikkiṇissāmi dabbena, na vo dāsā bhavissatha.",
  "atk-s0514a3:6014": "2323.",
  "atk-s0514a3:6015": "“Kimagghiyañhi vo tāta, brāhmaṇassa pitā adā;",
  "atk-s0514a3:6016": "Yathābhūtaṃ me akkhātha, paṭipādentu brāhmaṇa”nti.",
  "atk-s0514a3:6017_0": "Tattha sammāti piyavacanaṃ. Citakāyaṃva me kāyoti idāni mama kāyo aṅgāracitakāyaṃ",
  "atk-s0514a3:6017_1": "āropito viya jāto. Janetha manti janetha me, ayameva vā pāṭho. Nikkiṇissāmi dabbenāti",
  "atk-s0514a3:6017_2": "dhanaṃ datvā mocessāmi. Kimagghiyanti kiṃ agghaṃ katvā. Paṭipādentūti dhanaṃ paṭicchāpentu.",
  "atk-s0514a3:6018": "Kumāro āha –",
  "atk-s0514a3:6019": "2324.",
  "atk-s0514a3:6020": "“Sahassagghañhi maṃ tāta, brāhmaṇassa pitā adā;",
  "atk-s0514a3:6021": "Atha kaṇhājinaṃ kaññaṃ, hatthinā ca satena cā”ti.",
  "atk-s0514a3:6022_0": "Tattha sahassagghaṃ hīti deva, maṃ pitā tadā nikkhasahassaṃ agghāpetvā adāsi. Atha",
  "atk-s0514a3:6022_1": "kaṇhājinanti kaniṭṭhaṃ pana me kaṇhājinaṃ. Hatthinā ca satena cāti hatthīnañca assānañca",
  "atk-s0514a3:6022_2": "usabhānañca nikkhānañcāti sabbesaṃ etesaṃ satena antamaso mañcapīṭhapāduke upādāya",
  "atk-s0514a3:6022_3": "sabbasatena agghāpesīti.",
  "atk-s0514a3:6023": "Rājā kumārānaṃ nikkayaṃ dāpento āha –",
  "atk-s0514a3:6024": "2325.",
  "atk-s0514a3:6025": "“Uṭṭhehi katte taramāno, brāhmaṇassa avākara;",
  "atk-s0514a3:6026": "Dāsisataṃ dāsasataṃ, gavaṃ hatthusabhaṃ sataṃ;",
  "atk-s0514a3:6027": "Jātarūpasahassañca, puttānaṃ dehi nikkaya”nti.",
  "atk-s0514a3:6028": "Tattha avākarāti dehi.",
  "atk-s0514a3:6029": "2326.",
  "atk-s0514a3:6030": "“Tato kattā taramāno, brāhmaṇassa avākari;",
  "atk-s0514a3:6031": "Dāsisataṃ dāsasataṃ, gavaṃ hatthusabhaṃ sataṃ;",
  "atk-s0514a3:6032": "Jātarūpasahassañca, puttānaṃdāsi nikkaya”nti.",
  "atk-s0514a3:6033": "Tattha avākarīti adāsi. Nikkayanti agghassa mūlaṃ.",
  "atk-s0514a3:6034_0": "Evaṃ brāhmaṇassa sabbasatañca nikkhasahassañca kumārānaṃ nikkayaṃ adāsi, sattabhūmikañca",
  "atk-s0514a3:6034_1": "pāsādaṃ, brāhmaṇassa parivāro mahā ahosi. So dhanaṃ paṭisāmetvā pāsādaṃ abhiruyha",
  "atk-s0514a3:6034_2": "sādurasabhojanaṃ bhuñjitvā mahāsayane nipajji. Kumāre sīsaṃ nahāpetvā bhojetvā alaṅkaritvā",
  "atk-s0514a3:6034_3": "ekaṃ ayyako, ekaṃ ayyikāti dvepi ucchaṅge upavesesuṃ. Tamatthaṃ pakāsento satthā āha –",
  "atk-s0514a3:6035": "2327.",
  "atk-s0514a3:6036": "“Nikkiṇitvā nahāpetvā, bhojayitvāna dārake;",
  "atk-s0514a3:6037": "Samalaṅkaritvā bhaṇḍena, ucchaṅge upavesayuṃ.",
  "atk-s0514a3:6038": "2328.",
  "atk-s0514a3:6039": "“Sīsaṃ nhāte sucivatthe, sabbābharaṇabhūsite;",
  "atk-s0514a3:6040": "Rājā aṅke karitvāna, ayyako paripucchatha.",
  "atk-s0514a3:6041": "2329.",
  "atk-s0514a3:6042": "“Kuṇḍale ghusite māle, sabbābharaṇabhūsite;",
  "atk-s0514a3:6043": "Rājā aṅke karitvāna, idaṃ vacanamabravi.",
  "atk-s0514a3:6044": "2330.",
  "atk-s0514a3:6045": "“Kacci ubho arogā te, jāli mātāpitā tava;",
  "atk-s0514a3:6046": "Kacci uñchena yāpenti, kacci mūlaphalā bahū.",
  "atk-s0514a3:6047": "2331.",
  "atk-s0514a3:6048": "“Kacci ḍaṃsā makasā ca, appameva sarīsapā;",
  "atk-s0514a3:6049": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:6050": "Tattha kuṇḍaleti kuṇḍalāni pilandhāpetvā. Ghusiteti ugghosite manoramaṃ ravaṃ ravante. Māleti pupphāni pilandhāpetvā. Aṅke karitvānāti jālikumāraṃ aṅke nisīdāpetvā.",
  "atk-s0514a3:6051": "Kumāro āha –",
  "atk-s0514a3:6052": "2332.",
  "atk-s0514a3:6053": "“Atho ubho arogā me, deva mātāpitā mama;",
  "atk-s0514a3:6054": "Atho uñchena yāpenti, atho mūlaphalā bahū.",
  "atk-s0514a3:6055": "2333.",
  "atk-s0514a3:6056": "“Atho ḍaṃsā makasā ca, appameva sarīsapā;",
  "atk-s0514a3:6057": "Vane vāḷamigākiṇṇe, hiṃsā nesaṃ na vijjati.",
  "atk-s0514a3:6058": "2334.",
  "atk-s0514a3:6059": "“Khaṇantālukalambāni, bilāni takkalāni ca;",
  "atk-s0514a3:6060": "Kolaṃ bhallātakaṃ bellaṃ, sā no āhatva posati.",
  "atk-s0514a3:6061": "2335.",
  "atk-s0514a3:6062": "“Yañceva sā āharati, vanamūlaphalahāriyā;",
  "atk-s0514a3:6063": "Taṃ no sabbe samāgantvā, rattiṃ bhuñjāma no divā.",
  "atk-s0514a3:6064": "2336.",
  "atk-s0514a3:6065": "“Ammāva no kisā paṇḍu, āharantī dumapphalaṃ;",
  "atk-s0514a3:6066": "Vātātapena sukhumālī, padumaṃ hatthagatāmiva.",
  "atk-s0514a3:6067": "2337.",
  "atk-s0514a3:6068": "“Ammāya patanū kesā, vicarantyā brahāvane;",
  "atk-s0514a3:6069": "Vane vāḷamigākiṇṇe, khaggadīpinisevite.",
  "atk-s0514a3:6070": "2338.",
  "atk-s0514a3:6071": "“Kesesu jaṭaṃ bandhitvā, kacche jallamadhārayi;",
  "atk-s0514a3:6072": "Cammavāsī chamā seti, jātavedaṃ namassatī”ti.",
  "atk-s0514a3:6073_0": "Tattha khaṇantālukalambānīti khaṇantī ālūni ca kalambāni ca. Iminā mātāpitūnaṃ kicchajīvikaṃ",
  "atk-s0514a3:6073_1": "vaṇṇeti. Taṃ noti ettha noti nipātamattaṃ. Padumaṃ hatthagatāmivāti hatthena parimadditaṃ",
  "atk-s0514a3:6073_2": "padumaṃ viya jātā. Patanū kesāti deva, ammāya me mahāvane vicarantiyā te bhamarapattavaṇṇā",
  "atk-s0514a3:6073_3": "kāḷakesā rukkhasākhādīhi viluttā patanū jātā. Jallamadhārayīti ubhohi kacchehi jallaṃ",
  "atk-s0514a3:6073_4": "dhāreti, kiliṭṭhavesena vicaratīti.",
  "atk-s0514a3:6074": "So evaṃ mātu dukkhitabhāvaṃ kathetvā ayyakaṃ codento imaṃ gāthamāha –",
  "atk-s0514a3:6075": "2339.",
  "atk-s0514a3:6076": "“Puttā piyā manussānaṃ, lokasmiṃ udapajjisuṃ;",
  "atk-s0514a3:6077": "Na hi nūnamhākaṃ ayyassa, putte sneho ajāyathā”ti.",
  "atk-s0514a3:6078": "Tattha udapajjisunti uppajjiṃsu.",
  "atk-s0514a3:6079": "Tato rājā attano dosaṃ āvikaronto āha –",
  "atk-s0514a3:6080": "2340.",
  "atk-s0514a3:6081": "“Dukkaṭañca hi no putta, bhūnahaccaṃ kataṃ mayā;",
  "atk-s0514a3:6082": "Yohaṃ sivīnaṃ vacanā, pabbājesimadūsakaṃ.",
  "atk-s0514a3:6083": "2341.",
  "atk-s0514a3:6084": "“Yaṃ me kiñci idha atthi, dhanaṃ dhaññañca vijjati;",
  "atk-s0514a3:6085": "Etu vessantaro rājā, siviraṭṭhe pasāsatū”ti.",
  "atk-s0514a3:6086_0": "Tattha puttāti putta jāli etaṃ amhākaṃ dukkaṭaṃ. Bhūnahaccanti vuḍḍhighātakammaṃ.",
  "atk-s0514a3:6086_1": "Yaṃ me kiñcīti tāta, yaṃ me kiñci idha atthi, sabbaṃ te pitu demi. Siviraṭṭhe pasāsatūti",
  "atk-s0514a3:6086_2": "imasmiṃ nagare so rājā hutvā pasāsatūti.",
  "atk-s0514a3:6087": "Kumāro āha –",
  "atk-s0514a3:6088": "2342.",
  "atk-s0514a3:6089": "“Na deva mayhaṃ vacanā, ehiti sivisuttamo;",
  "atk-s0514a3:6090": "Sayameva devo gantvā, siñca bhogehi atraja”nti.",
  "atk-s0514a3:6091": "Tattha sivisuttamoti siviseṭṭho vessantaro. Siñcāti mahāmegho viya vuṭṭhiyā bhogehi abhisiñca.",
  "atk-s0514a3:6092": "2343.",
  "atk-s0514a3:6093": "“Tato senāpatiṃ rājā, sañjayo ajjhabhāsatha;",
  "atk-s0514a3:6094": "Hatthī assā rathā pattī, senā sannāhayantu naṃ;",
  "atk-s0514a3:6095": "Negamā ca maṃ anventu, brāhmaṇā ca purohitā.",
  "atk-s0514a3:6096": "2344.",
  "atk-s0514a3:6097": "“Tato saṭṭhisahassāni, yodhino cārudassanā;",
  "atk-s0514a3:6098": "Khippamāyantu sannaddhā, nānāvaṇṇehilaṅkatā.",
  "atk-s0514a3:6099": "2345.",
  "atk-s0514a3:6100": "“Nīlavatthadharā neke, pītāneke nivāsitā;",
  "atk-s0514a3:6101": "Aññe lohitauṇhīsā, suddhāneke nivāsitā;",
  "atk-s0514a3:6102": "Khippamāyantu sannaddhā, nānāvaṇṇehilaṅkatā.",
  "atk-s0514a3:6103": "2346.",
  "atk-s0514a3:6104": "“Himavā yathā gandhadharo, pabbato gandhamādano;",
  "atk-s0514a3:6105": "Nānārukkhehi sañchanno, mahābhūtagaṇālayo.",
  "atk-s0514a3:6106": "2347.",
  "atk-s0514a3:6107": "“Osadhehi ca dibbehi, disā bhāti pavāti ca;",
  "atk-s0514a3:6108": "Khippamāyantu sannaddhā, disā bhantu pavantu ca.",
  "atk-s0514a3:6109": "2348.",
  "atk-s0514a3:6110": "“Tato nāgasahassāni, yojayantu catuddasa;",
  "atk-s0514a3:6111": "Suvaṇṇakacchā mātaṅgā, hemakappanavāsasā.",
  "atk-s0514a3:6112": "2349.",
  "atk-s0514a3:6113": "“Ārūḷhā gāmaṇīyehi, tomaraṅkusapāṇibhi;",
  "atk-s0514a3:6114": "Khippamāyantu sannaddhā, hatthikkhandhehi dassitā.",
  "atk-s0514a3:6115": "2350.",
  "atk-s0514a3:6116": "“Tato assasahassāni, yojayantu catuddasa;",
  "atk-s0514a3:6117": "Ājānīyāva jātiyā, sindhavā sīghavāhanā.",
  "atk-s0514a3:6118": "2351.",
  "atk-s0514a3:6119": "“Ārūḷhā gāmaṇīyehi, illiyācāpadhāribhi;",
  "atk-s0514a3:6120": "Khippamāyantu sannaddhā, assapiṭṭhehīlaṅkatā.",
  "atk-s0514a3:6121": "2352.",
  "atk-s0514a3:6122": "“Tato rathasahassāni, yojayantu catuddasa;",
  "atk-s0514a3:6123": "Ayosukatanemiyo, suvaṇṇacitapakkhare.",
  "atk-s0514a3:6124": "2353.",
  "atk-s0514a3:6125": "“Āropentu dhaje tattha, cammāni kavacāni ca;",
  "atk-s0514a3:6126": "Vippālentu ca cāpāni, daḷhadhammā pahārino;",
  "atk-s0514a3:6127": "Khippamāyantu sannaddhā, rathesu rathajīvino”ti.",
  "atk-s0514a3:6128_0": "Tattha sannāhayantunanti sannayhantu. Saṭṭhisahassānīti mama puttena sahajātā saṭṭhisahassā",
  "atk-s0514a3:6128_1": "amaccā. Nīlavatthadharā neketi eke nīlavatthanivāsitā hutvā āyantu. Mahābhūtagaṇālayoti",
  "atk-s0514a3:6128_2": "bahuyakkhagaṇānaṃ ālayo. Disā bhantu pavantu cāti vuttappakāro himavā viya ābharaṇavilepanādīhi",
  "atk-s0514a3:6128_3": "obhāsentu ceva pavāyantu ca. Hatthikkhandhehīti te hatthigāmaṇino hatthikkhandhehi",
  "atk-s0514a3:6128_4": "khippamāyantu. Dassitāti dassitavibhūsanā. Ayosukatanemiyoti ayena suṭṭhu parikkhittanemiyo.",
  "atk-s0514a3:6128_5": "Suvaṇṇacitapakkhareti suvaṇṇena khacitapakkhare. Evarūpe cuddasa sahasse rathe yojayantūti",
  "atk-s0514a3:6128_6": "vadati. Vippālentūti āropentu.",
  "atk-s0514a3:6129_0": "Evaṃ rājā senaṅgaṃ vicāretvā “puttassa me jetuttaranagarato yāva vaṅkapabbatā aṭṭhusabhavitthāraṃ",
  "atk-s0514a3:6129_1": "āgamanamaggaṃ samatalaṃ katvā maggālaṅkāratthāya idañcidañca karothā”ti āṇāpento āha –",
  "atk-s0514a3:6130": "2354.",
  "atk-s0514a3:6131": "“Lājā olopiyā pupphā, mālāgandhavilepanā;",
  "atk-s0514a3:6132": "Agghiyāni ca tiṭṭhantu, yena maggena ehiti.",
  "atk-s0514a3:6133": "2355.",
  "atk-s0514a3:6134": "“Gāme gāme sataṃ kumbhā, merayassa surāya ca;",
  "atk-s0514a3:6135": "Maggamhi patitiṭṭhantu, yena maggena ehiti.",
  "atk-s0514a3:6136": "2356.",
  "atk-s0514a3:6137": "“Maṃsā pūvā saṅkuliyo, kummāsā macchasaṃyutā;",
  "atk-s0514a3:6138": "Maggamhi patitiṭṭhantu, yena maggena ehiti.",
  "atk-s0514a3:6139": "2357.",
  "atk-s0514a3:6140": "“Sappi telaṃ dadhi khīraṃ, kaṅgubījā bahū surā;",
  "atk-s0514a3:6141": "Maggamhi patitiṭṭhantu, yena maggena ehiti.",
  "atk-s0514a3:6142": "2358.",
  "atk-s0514a3:6143": "“Āḷārikā ca sūdā ca, naṭanaṭṭakagāyino;",
  "atk-s0514a3:6144": "Pāṇissarā kumbhathūṇiyo, mandakā sokajjhāyikā.",
  "atk-s0514a3:6145": "2359.",
  "atk-s0514a3:6146": "“Āhaññantu sabbavīṇā, bheriyo dindimāni ca;",
  "atk-s0514a3:6147": "Kharamukhāni dhamentu, nadantu ekapokkharā.",
  "atk-s0514a3:6148": "2360.",
  "atk-s0514a3:6149": "“Mudiṅgā paṇavā saṅkhā, godhā parivadentikā;",
  "atk-s0514a3:6150": "Dindimāni ca haññantu, kutumpadindimāni cā”ti.",
  "atk-s0514a3:6151_0": "Tattha lājā olopiyā pupphāti lājehi saddhiṃ lājapañcamakāni pupphāni okirantānaṃ",
  "atk-s0514a3:6151_1": "okiraṇapupphāni paṭiyādethāti āṇāpeti. Mālāgandhavilepanāti maggavitāne olambakamālā",
  "atk-s0514a3:6151_2": "ceva gandhavilepanāni ca. Agghiyāni cāti pupphaagghiyāni ceva ratanaagghiyāni ca",
  "atk-s0514a3:6151_3": "yena maggena mama putto ehiti, tattha tiṭṭhantu. Gāme gāmeti gāmadvāre gāmadvāre.",
  "atk-s0514a3:6151_4": "Patitiṭṭhantūti pipāsitānaṃ pivanatthāya paṭiyāditā hutvā surāmerayamajjakumbhā tiṭṭhantu.",
  "atk-s0514a3:6151_5": "Macchasaṃyutāti macchehi saṃyuttā. Kaṅgubījāti kaṅgupiṭṭhamayā. Mandakāti mandakagāyino.",
  "atk-s0514a3:6151_6": "Sokajjhāyikāti māyākārā, aññepi vā ye keci uppannasokaharaṇasamatthā sokajjhāyikāti",
  "atk-s0514a3:6151_7": "vuccanti, socante jane attano vaṃsaghosaparamparānaṃ nacce kate nissoke katvā sayāpakāti",
  "atk-s0514a3:6151_8": "attho. Kharamukhānīti sāmuddikamahāmukhasaṅkhā. Saṅkhāti dakkhiṇāvaṭṭā muṭṭhisaṅkhā,",
  "atk-s0514a3:6151_9": "nāḷisaṅkhāti dve saṅkhā. Godhā parivadentikā dindimāni kutumpadindimānīti imānipi cattāri tūriyāneva.",
  "atk-s0514a3:6152_0": "Evaṃ rājā maggālaṅkārāni vicāresi. Jūjakopi pamāṇātikkantaṃ bhuñjitvā jīrāpetuṃ asakkonto",
  "atk-s0514a3:6152_1": "tattheva kālamakāsi. Rājā tassa sarīrakiccaṃ kārāpetvā “nagare koci brāhmaṇassa ñātako",
  "atk-s0514a3:6152_2": "atthi, idaṃ gaṇhātū”ti bheriṃ carāpesi. Na kañcissa ñātakaṃ passi, dhanaṃ puna raññoyeva",
  "atk-s0514a3:6152_3": "ahosi. Atha sattame divase sabbā senā sannipati. Atha rājā mahantena parivārena jāliṃ",
  "atk-s0514a3:6152_4": "magganāyakaṃ katvā nikkhami. Tamatthaṃ pakāsento satthā āha –",
  "atk-s0514a3:6153": "2361.",
  "atk-s0514a3:6154": "“Sā senā mahatī āsi, uyyuttā sivivāhinī;",
  "atk-s0514a3:6155": "Jālinā magganāyena, vaṅkaṃ pāyāsi pabbataṃ.",
  "atk-s0514a3:6156": "2362.",
  "atk-s0514a3:6157": "“Koñcaṃ nadati mātaṅgo, kuñjaro saṭṭhihāyano;",
  "atk-s0514a3:6158": "Kacchāya baddhamānāya, koñcaṃ nadati vāraṇo.",
  "atk-s0514a3:6159": "2363.",
  "atk-s0514a3:6160": "“Ājānīyā hasiyanti, nemighoso ajāyatha;",
  "atk-s0514a3:6161": "Abbhaṃ rajo acchādesi, uyyuttā sivivāhinī.",
  "atk-s0514a3:6162": "2364.",
  "atk-s0514a3:6163": "“Sā senā mahatī āsi, uyyuttā hārahārinī;",
  "atk-s0514a3:6164": "Jālinā magganāyena, vaṅkaṃ pāyāsi pabbataṃ.",
  "atk-s0514a3:6165": "2365.",
  "atk-s0514a3:6166": "“Te pāviṃsu brahāraññaṃ, bahusākhaṃ mahodakaṃ;",
  "atk-s0514a3:6167": "Puppharukkhehi sañchannaṃ, phalarukkhehi cūbhayaṃ.",
  "atk-s0514a3:6168": "2366.",
  "atk-s0514a3:6169": "“Tattha bindussarā vaggū, nānāvaṇṇā bahū dijā;",
  "atk-s0514a3:6170": "Kūjantamupakūjanti, utusampupphite dume.",
  "atk-s0514a3:6171": "2367.",
  "atk-s0514a3:6172": "“Te gantvā dīghamaddhānaṃ, ahorattānamaccaye;",
  "atk-s0514a3:6173": "Padesaṃ taṃ upāgacchuṃ, yattha vessantaro ahū”ti.",
  "atk-s0514a3:6174_0": "Tattha mahatīti dvādasaakkhobhaṇisaṅkhātā senā. Uyyuttāti payātā. Koñcaṃ nadatīti",
  "atk-s0514a3:6174_1": "tadā kāliṅgaraṭṭhavāsino brāhmaṇā attano raṭṭhe deve vuṭṭhe taṃ nāgaṃ āharitvā sañjayassa",
  "atk-s0514a3:6174_2": "adaṃsu. So hatthī “sāmikaṃ vata passituṃ labhissāmī”ti tuṭṭho koñcanādamakāsi. Taṃ",
  "atk-s0514a3:6174_3": "sandhāyetaṃ vuttaṃ. Kacchāyāti suvaṇṇakacchāya baddhamānāyapi tussitvā koñcaṃ nadati.",
  "atk-s0514a3:6174_4": "Hasiyantīti hasasaddamakaṃsu. Hārahārinīti haritabbaharaṇasamatthā. Pāviṃsūti pavisiṃsu.",
  "atk-s0514a3:6174_5": "Bahusākhanti bahurukkhasākhaṃ. Dīghamaddhānanti saṭṭhiyojanamaggaṃ. Upāgacchunti",
  "atk-s0514a3:6174_6": "yattha vessantaro ahosi, taṃ padesaṃ upagatāti.",
  "atk-s0514a3:6175": "Mahārājapabbavaṇṇanā niṭṭhitā.",
  "atk-s0514a3:6176": "Chakhattiyakammavaṇṇanā",
  "atk-s0514a3:6177_0": "Jālikumāro mucalindasaratīre khandhāvāraṃ nivāsāpetvā cuddasa rathasahassāni āgatamaggābhimukhāneva",
  "atk-s0514a3:6177_1": "ṭhapāpetvā tasmiṃ tasmiṃ padese sīhabyagghadīpiādīsu ārakkhaṃ saṃvidahi. Hatthiādīnaṃ",
  "atk-s0514a3:6177_2": "saddo mahā ahosi. Atha mahāsatto taṃ saddaṃ sutvā “kiṃ nu kho me paccāmittā mama",
  "atk-s0514a3:6177_3": "pitaraṃ ghātetvā mamatthāya āgatā”ti maraṇabhayabhīto maddiṃ ādāya pabbataṃ āruyha",
  "atk-s0514a3:6177_4": "senaṃ olokesi. Tamatthaṃ pakāsento satthā āha –",
  "atk-s0514a3:6178": "2368.",
  "atk-s0514a3:6179": "“Tesaṃ sutvāna nigghosaṃ, bhīto vessantaro ahu;",
  "atk-s0514a3:6180": "Pabbataṃ abhiruhitvā, bhīto senaṃ udikkhati.",
  "atk-s0514a3:6181": "2369.",
  "atk-s0514a3:6182": "“Iṅgha maddi nisāmehi, nigghoso yādiso vane;",
  "atk-s0514a3:6183": "Ājānīyā hasiyanti, dhajaggāni ca dissare.",
  "atk-s0514a3:6184": "2370.",
  "atk-s0514a3:6185": "“Ime nūna araññasmiṃ, migasaṅghāni luddakā;",
  "atk-s0514a3:6186": "Vāgurāhi parikkhippa, sobbhaṃ pātetvā tāvade;",
  "atk-s0514a3:6187": "Vikkosamānā tibbāhi, hanti nesaṃ varaṃ varaṃ.",
  "atk-s0514a3:6188": "2371.",
  "atk-s0514a3:6189": "“Yathā mayaṃ adūsakā, araññe avaruddhakā;",
  "atk-s0514a3:6190": "Amittahatthattaṃ gatā, passa dubbalaghātaka”nti.",
  "atk-s0514a3:6191_0": "Tattha iṅghāti codanatthe nipāto. Nisāmehīti sakasenā vā parasenā vāti olokehi upadhārehi.",
  "atk-s0514a3:6191_1": "“Ime nūna araññasmi”ntiādīnaṃ aḍḍhateyyagāthānaṃ evamatthasambandho veditabbo “maddi",
  "atk-s0514a3:6191_2": "yathā araññamhi migasaṅghāni luddakā vāgurāhi parikkhippa atha vā pana sobbhaṃ pātetvā",
  "atk-s0514a3:6191_3": "tāvadeva ‘hanatha, are, duṭṭhamige’ti vikkosamānā tibbāhi migamāraṇasattīhi nesaṃ",
  "atk-s0514a3:6191_4": "migānaṃ varaṃ varaṃ thūlaṃ thūlaṃ hananti, ime ca nūna tatheva amhe asabbhāhi vācāhi",
  "atk-s0514a3:6191_5": "vikkosamānā tibbāti sattīhi hanissanti, mayañca adūsakā araññe avaruddhakā raṭṭhā",
  "atk-s0514a3:6191_6": "pabbājitā vane vasāma, evaṃ santepi amittānaṃ hatthattaṃ gatā, passa dubbalaghātaka”nti.",
  "atk-s0514a3:6191_7": "Evaṃ so maraṇabhayena paridevi.",
  "atk-s0514a3:6192": "Sā tassa vacanaṃ sutvā senaṃ oloketvā “sakasenāya bhavitabba”nti mahāsattaṃ assāsentī imaṃ gāthamāha –",
  "atk-s0514a3:6193": "2372.",
  "atk-s0514a3:6194": "“Amittā nappasāheyyuṃ, aggīva udakaṇṇave;",
  "atk-s0514a3:6195": "Tadeva tvaṃ vicintehi, api sotthi ito siyā”ti.",
  "atk-s0514a3:6196_0": "Tattha aggīva udakaṇṇaveti yathā tiṇukkādīnaṃ vasena upanīto aggi aṇṇavasaṅkhātāni",
  "atk-s0514a3:6196_1": "puthulagambhīrāni udakāni nappasahati, tāpetuṃ na sakkoti, tathā taṃ amittā nappasaheyyuṃ",
  "atk-s0514a3:6196_2": "nābhibhavissanti. Tadevāti yaṃ sakkena tuyhaṃ varaṃ datvā “mahārāja, na cirasseva",
  "atk-s0514a3:6196_3": "te pitā ehitī”ti vuttaṃ, tadeva tvaṃ vicintehi, api nāma ito balakāyato amhākaṃ sotthi",
  "atk-s0514a3:6196_4": "siyāti mahāsattaṃ assāsesi.",
  "atk-s0514a3:6197": "Atha mahāsatto sokaṃ tanukaṃ katvā tāya saddhiṃ pabbatā oruyha paṇṇasālādvāre nisīdi, itarāpi attano paṇṇasālādvāre nisīdi. Tamatthaṃ pakāsento satthā āha –",
  "atk-s0514a3:6198": "2373.",
  "atk-s0514a3:6199": "“Tato vessantaro rājā, orohitvāna pabbatā;",
  "atk-s0514a3:6200": "Nisīdi paṇṇasālāyaṃ, daḷhaṃ katvāna mānasa”nti.",
  "atk-s0514a3:6201": "Tattha daḷhaṃ katvāna mānasanti mayaṃ pabbajitā nāma, amhākaṃ ko kiṃ karissatīti thiraṃ hadayaṃ katvā nisīdi.",
  "atk-s0514a3:6202_0": "Tasmiṃ khaṇe sañjayo rājā deviṃ āmantetvā – “bhadde, phussati amhesu sabbesu ekato",
  "atk-s0514a3:6202_1": "gatesu soko mahā bhavissati, paṭhamaṃ tāva ahaṃ gacchāmi, tato ‘idāni sokaṃ vinodetvā",
  "atk-s0514a3:6202_2": "nisinnā bhavissantī’ti sallakkhetvā tvaṃ mahantena parivārena āgaccheyyāsi. Atha",
  "atk-s0514a3:6202_3": "thokaṃ kālaṃ vītināmetvā jālikaṇhājinā pacchato āgacchantū”ti vatvā rathaṃ nivattāpetvā",
  "atk-s0514a3:6202_4": "āgatamaggābhimukhaṃ katvā tattha tattha ārakkhaṃ saṃvidahitvā alaṅkatahatthikkhandhato",
  "atk-s0514a3:6202_5": "oruyha puttassa santikaṃ agamāsi. Tamatthaṃ pakāsento satthā āha –",
  "atk-s0514a3:6203": "2374.",
  "atk-s0514a3:6204": "“Nivattayitvāna rathaṃ, vuṭṭhapetvāna seniyo;",
  "atk-s0514a3:6205": "Ekaṃ araññe viharantaṃ, pitā puttaṃ upāgami.",
  "atk-s0514a3:6206": "2375.",
  "atk-s0514a3:6207": "“Hatthikkhandhato oruyha, ekaṃso pañjalīkato;",
  "atk-s0514a3:6208": "Parikiṇṇo amaccehi, puttaṃ siñcitumāgami.",
  "atk-s0514a3:6209": "2376.",
  "atk-s0514a3:6210": "“Tatthaddasa kumāraṃ so, rammarūpaṃ samāhitaṃ;",
  "atk-s0514a3:6211": "Nisinnaṃ paṇṇasālāyaṃ, jhāyantaṃ akutobhaya”nti.",
  "atk-s0514a3:6212": "Tattha vuṭṭhapetvāna seniyoti ārakkhatthāya balakāye ṭhapetvā. Ekaṃsoti ekaṃsakatauttarāsaṅgo. Siñcitumāgamīti rajje abhisiñcituṃ upāgami. Rammarūpanti anañjitaṃ amaṇḍitaṃ.",
  "atk-s0514a3:6213": "2377.",
  "atk-s0514a3:6214": "“Tañca disvāna āyantaṃ, pitaraṃ puttagiddhinaṃ;",
  "atk-s0514a3:6215": "Vessantaro ca maddī ca, paccuggantvā avandisuṃ.",
  "atk-s0514a3:6216": "2378.",
  "atk-s0514a3:6217": "“Maddī ca sirasā pāde, sasurassābhivādayi;",
  "atk-s0514a3:6218": "Maddī ahañhi te deva, pāde vandāmi te suṇhā;",
  "atk-s0514a3:6219": "Te su tattha palissajja, pāṇinā parimajjathā”ti.",
  "atk-s0514a3:6220_0": "Tattha pāde vandāmi te suṇhāti ahaṃ, deva, tava suṇhā pāde vandāmīti evaṃ vatvā vandi.",
  "atk-s0514a3:6220_1": "Te su tatthāti te ubhopi jane tasmiṃ sakkadattiye assame palissajitvā hadaye nipajjāpetvā",
  "atk-s0514a3:6220_2": "sīse paricumbitvā mudukena pāṇinā parimajjatha, piṭṭhiyo nesaṃ parimajji.",
  "atk-s0514a3:6221": "Tato roditvā paridevitvā rājā soke parinibbute tehi saddhiṃ paṭisanthāraṃ karonto āha –",
  "atk-s0514a3:6222": "2379.",
  "atk-s0514a3:6223": "“Kacci vo kusalaṃ putta, kacci putta anāmayaṃ;",
  "atk-s0514a3:6224": "Kacci uñchena yāpetha, kacci mūlaphalā bahū.",
  "atk-s0514a3:6225": "2380.",
  "atk-s0514a3:6226": "“Kacci ḍaṃsā makasā ca, appameva sarīsapā;",
  "atk-s0514a3:6227": "Vane vāḷamigākiṇṇe, kacci hiṃsā na vijjatī”ti.",
  "atk-s0514a3:6228": "Pitu vacanaṃ sutvā mahāsatto āha –",
  "atk-s0514a3:6229": "2381.",
  "atk-s0514a3:6230": "“Atthi no jīvikā deva, sā ca yādisakīdisā;",
  "atk-s0514a3:6231": "Kasirā jīvikā homa, uñchācariyāya jīvitaṃ.",
  "atk-s0514a3:6232": "2382.",
  "atk-s0514a3:6233": "“Aniddhinaṃ mahārāja, dametassaṃva sārathi;",
  "atk-s0514a3:6234": "Tyamhā aniddhikā dantā, asamiddhi dameti no.",
  "atk-s0514a3:6235": "2383.",
  "atk-s0514a3:6236": "“Api no kisāni maṃsāni, pitu mātu adassanā;",
  "atk-s0514a3:6237": "Avaruddhānaṃ mahārāja, araññe jīvasokina”nti.",
  "atk-s0514a3:6238_0": "Tattha yādisakīdisāti yā vā sā vā, lāmakāti attho. Kasirā jīvikā homāti tāta, amhākaṃ",
  "atk-s0514a3:6238_1": "uñchācariyāya jīvitaṃ nāma kicchaṃ, dukkhā no jīvikā ahosi. Aniddhinanti mahārāja,",
  "atk-s0514a3:6238_2": "aniddhiṃ asamiddhiṃ daliddapurisaṃ nāma sāva aniddhi cheko sārathi assaṃ viya dameti,",
  "atk-s0514a3:6238_3": "nibbisevanaṃ karoti, te mayaṃ idha vasantā aniddhikā dantā nibbisevanā katā, asamiddhiyeva",
  "atk-s0514a3:6238_4": "no dametīti. “Dametha no”tipi pāṭho, damayittha noti attho. Jīvasokinanti avigatasokānaṃ",
  "atk-s0514a3:6238_5": "araññe vasantānaṃ kiṃ nāma amhākaṃ sukhanti vadati.",
  "atk-s0514a3:6239": "Evañca pana vatvā puna puttānaṃ pavattiṃ pucchanto āha –",
  "atk-s0514a3:6240": "2384.",
  "atk-s0514a3:6241": "“Yepi te siviseṭṭhassa, dāyādāpattamānasā;",
  "atk-s0514a3:6242": "Jālī kaṇhājinā cubho, brāhmaṇassa vasānugā;",
  "atk-s0514a3:6243": "Accāyikassa luddassa, yo ne gāvova sumbhati.",
  "atk-s0514a3:6244": "2385.",
  "atk-s0514a3:6245": "“Te rājaputtiyā putte, yadi jānātha saṃsatha;",
  "atk-s0514a3:6246": "Pariyāpuṇātha no khippaṃ, sappadaṭṭhaṃva māṇava”nti.",
  "atk-s0514a3:6247_0": "Tattha dāyādāpattamānasāti mahārāja, yepi te tava siviseṭṭhassa dāyādā apattamānasā",
  "atk-s0514a3:6247_1": "asampuṇṇamanorathā hutvā brāhmaṇassa vasānugā jātā, te dve kumāre yo brāhmaṇo gāvova",
  "atk-s0514a3:6247_2": "sumbhati paharati, te rājaputtiyā putte yadi diṭṭhavasena vā sutavasena vā jānātha",
  "atk-s0514a3:6247_3": "saṃsatha. Sappadaṭṭhaṃva māṇavanti visanimmadanatthāya sappadaṭṭhaṃ māṇavaṃ tikicchantā",
  "atk-s0514a3:6247_4": "viya khippaṃ no pariyāpuṇātha kathethāti vadati.",
  "atk-s0514a3:6248": "Rājā āha –",
  "atk-s0514a3:6249": "2386.",
  "atk-s0514a3:6250": "“Ubho kumārā nikkītā, jālī kaṇhājinā cubho;",
  "atk-s0514a3:6251": "Brāhmaṇassa dhanaṃ datvā, putta mā bhāyi assasā”ti.",
  "atk-s0514a3:6252": "Tattha nikkītāti nikkayaṃ datvā gahitā.",
  "atk-s0514a3:6253": "Taṃ sutvā mahāsatto paṭiladdhassāso pitarā saddhiṃ paṭisanthāramakāsi –",
  "atk-s0514a3:6254": "2387.",
  "atk-s0514a3:6255": "“Kacci nu tāta kusalaṃ, kacci tāta anāmayaṃ;",
  "atk-s0514a3:6256": "Kacci nu tāta me mātu, cakkhu na parihāyatī”ti.",
  "atk-s0514a3:6257": "Tattha cakkhu na parihāyatīti puttasokena rodantiyā cakkhu na parihāyatīti.",
  "atk-s0514a3:6258": "Rājā āha –",
  "atk-s0514a3:6259": "2388.",
  "atk-s0514a3:6260": "“Kusalañceva me putta, atho putta anāmayaṃ;",
  "atk-s0514a3:6261": "Atho ca putta te mātu, cakkhu na parihāyatī”ti.",
  "atk-s0514a3:6262": "Bodhisatto āha –",
  "atk-s0514a3:6263": "2389.",
  "atk-s0514a3:6264": "“Kacci arogaṃ yoggaṃ te, kacci vahati vāhanaṃ;",
  "atk-s0514a3:6265": "Kacci phīto janapado, kacci vuṭṭhi na chijjatī”ti.",
  "atk-s0514a3:6266": "Tattha vuṭṭhīti vuṭṭhidhārā.",
  "atk-s0514a3:6267": "Rājā āha –",
  "atk-s0514a3:6268": "2390.",
  "atk-s0514a3:6269": "“Atho arogaṃ yoggaṃ me, atho vahati vāhanaṃ;",
  "atk-s0514a3:6270": "Atho phīto janapado, atho vuṭṭhi na chijjatī”ti.",
  "atk-s0514a3:6271_0": "Evaṃ tesaṃ sallapantānaññeva phussatī devī “idāni sokaṃ tanukaṃ katvā nisinnā bhavissantī”ti",
  "atk-s0514a3:6271_1": "sallakkhetvā mahāparivārena saddhiṃ puttassa santikaṃ agamāsi. Tamatthaṃ pakāsento satthā āha –",
  "atk-s0514a3:6272": "2391.",
  "atk-s0514a3:6273": "“Iccevaṃ mantayantānaṃ, mātā nesaṃ adissatha;",
  "atk-s0514a3:6274": "Rājaputtī giridvāre, pattikā anupāhanā.",
  "atk-s0514a3:6275": "2392.",
  "atk-s0514a3:6276": "“Tañca disvāna āyantiṃ, mātaraṃ puttagiddhiniṃ;",
  "atk-s0514a3:6277": "Vessantaro ca maddī ca, paccuggantvā avandisuṃ.",
  "atk-s0514a3:6278": "2393.",
  "atk-s0514a3:6279": "“Maddī ca sirasā pāde, sassuyā abhivādayi;",
  "atk-s0514a3:6280": "Maddī ahañhi te ayye, pāde vandāmi te suṇhā”ti.",
  "atk-s0514a3:6281_0": "Tesaṃ phussatideviṃ vanditvā ṭhitakāle puttakā kumārakumārikāhi parivutā āgamiṃsu.",
  "atk-s0514a3:6281_1": "Maddī ca tesaṃ āgamanamaggaṃ olokentīyeva aṭṭhāsi. Sā te sotthinā āgacchante disvā",
  "atk-s0514a3:6281_2": "sakabhāvena saṇṭhātuṃ asakkontī taruṇavacchā viya gāvī paridevamānā tato pāyāsi.",
  "atk-s0514a3:6281_3": "Tepi taṃ disvā paridevantā mātarābhimukhāva padhāviṃsu. Tamatthaṃ pakāsento satthā āha –",
  "atk-s0514a3:6282": "2394.",
  "atk-s0514a3:6283": "“Maddiñca puttakā disvā, dūrato sotthimāgatā;",
  "atk-s0514a3:6284": "Kandantā mabhidhāviṃsu, vacchabālāva mātaraṃ.",
  "atk-s0514a3:6285": "2395.",
  "atk-s0514a3:6286": "“Maddī ca puttake disvā, dūrato sotthimāgate;",
  "atk-s0514a3:6287": "Vāruṇīva pavedhentī, thanadhārābhisiñcathā”ti.",
  "atk-s0514a3:6288": "Tattha kandantā mabhidhāviṃsūti kandantā abhidhāviṃsu. Vāruṇīvāti yakkhāviṭṭhā ikkhaṇikā viya pavedhamānā thanadhārā abhisiñcathāti.",
  "atk-s0514a3:6289_0": "Sā kira mahāsaddena paridevitvā kampamānā visaññī hutvā dīghato pathaviyaṃ pati.",
  "atk-s0514a3:6289_1": "Kumārāpi vegenāgantvā visaññino hutvā mātu upariyeva patiṃsu. Tasmiṃ khaṇe tassā",
  "atk-s0514a3:6289_2": "dvīhi thanehi dve khīradhārā nikkhamitvā tesaṃ mukheyeva pavisiṃsu. Sace kira ettako",
  "atk-s0514a3:6289_3": "assāso nābhavissa, dve kumārā sukkhahadayā hutvā addhā nassissanti. Vessantaropi",
  "atk-s0514a3:6289_4": "piyaputte disvā sokaṃ sandhāretuṃ asakkonto visaññī hutvā tattheva pati. Mātāpitaropissa",
  "atk-s0514a3:6289_5": "visaññino hutvā tattheva patiṃsu, tathā sahajātā saṭṭhisahassā amaccā. Taṃ kāruññaṃ",
  "atk-s0514a3:6289_6": "passantesu ekopi sakabhāvena saṇṭhātuṃ nāsakkhi. Sakalaṃ assamapadaṃ yugantavātena",
  "atk-s0514a3:6289_7": "pamadditaṃ viya sālavanaṃ ahosi. Tasmiṃ khaṇe pabbatā nadiṃsu, mahāpathavī kampi,",
  "atk-s0514a3:6289_8": "mahāsamuddo saṅkhubhi, sineru girirājā onami. Cha kāmāvacaradevalokā ekakolāhalā ahesuṃ.",
  "atk-s0514a3:6290_0": "Sakko devarājā “cha khattiyā saparisā visaññino jātā, tesu ekopi uṭṭhāya kassaci",
  "atk-s0514a3:6290_1": "sarīre udakaṃ siñcituṃ samattho nāma natthi, ahaṃ dāni imesaṃ pokkharavassaṃ vassāpessāmī”ti",
  "atk-s0514a3:6290_2": "cintetvā chakhattiyasamāgame pokkharavassaṃ vassāpesi. Tattha ye temitukāmā, te tementi,",
  "atk-s0514a3:6290_3": "atemitukāmānaṃ upari ekabindumattampi na patati, padumapattato udakaṃ viya nivattitvā",
  "atk-s0514a3:6290_4": "gacchati. Iti pokkharavane patitaṃ vassaṃ viya taṃ vassaṃ ahosi. Cha khattiyā assāsaṃ",
  "atk-s0514a3:6290_5": "paṭilabhiṃsu. Mahājano tampi disvā “aho acchariyaṃ, aho abbhutaṃ evarūpe ñātisamāgame",
  "atk-s0514a3:6290_6": "pokkharavassaṃ vassi, mahāpathavī kampī”ti acchariyaṃ pavedesi. Tamatthaṃ pakāsento satthā āha –",
  "atk-s0514a3:6291": "2396.",
  "atk-s0514a3:6292": "“Samāgatānaṃ ñātīnaṃ, mahāghoso ajāyatha;",
  "atk-s0514a3:6293": "Pabbatā samanādiṃsu, mahī pakampitā ahu.",
  "atk-s0514a3:6294": "2397.",
  "atk-s0514a3:6295": "“Vuṭṭhidhāraṃ pavattento, devo pāvassi tāvade;",
  "atk-s0514a3:6296": "Atha vessantaro rājā, ñātīhi samagacchatha.",
  "atk-s0514a3:6297": "2398.",
  "atk-s0514a3:6298": "“Nattāro suṇisā putto, rājā devī ca ekato;",
  "atk-s0514a3:6299": "Yadā samāgatā āsuṃ, tadāsi lomahaṃsanaṃ.",
  "atk-s0514a3:6300": "2399.",
  "atk-s0514a3:6301": "“Pañjalikā tassa yācanti, rodantā bherave vane;",
  "atk-s0514a3:6302": "Vessantarañca maddiñca, sabbe raṭṭhā samāgatā;",
  "atk-s0514a3:6303": "Tvaṃ nosi issaro rājā, rajjaṃ kāretha no ubho”ti.",
  "atk-s0514a3:6304_0": "Tattha ghosoti kāruññaghoso. Pañjalikāti sabbe nāgarā ceva negamā ca jānapadā ca",
  "atk-s0514a3:6304_1": "paggahitañjalikā hutvā. Tassa yācantīti tassa pādesu patitvā roditvā kanditvā “deva,",
  "atk-s0514a3:6304_2": "tvaṃ no sāmi issaro, pitā te idheva abhisiñcitvā nagaraṃ netukāmo, kulasantakaṃ setacchattaṃ",
  "atk-s0514a3:6304_3": "paṭicchathā”ti yāciṃsu.",
  "atk-s0514a3:6305": "Chakhattiyakammavaṇṇanā niṭṭhitā.",
  "atk-s0514a3:6306": "Nagarakaṇḍavaṇṇanā",
  "atk-s0514a3:6307": "Taṃ sutvā mahāsatto pitarā saddhiṃ sallapanto imaṃ gāthamāha –",
  "atk-s0514a3:6308": "2400.",
  "atk-s0514a3:6309": "“Dhammena rajjaṃ kārentaṃ, raṭṭhā pabbājayittha maṃ;",
  "atk-s0514a3:6310": "Tvañca jānapadā ceva, negamā ca samāgatā”ti.",
  "atk-s0514a3:6311": "Tato rājā puttaṃ attano dosaṃ khamāpento āha –",
  "atk-s0514a3:6312": "2401.",
  "atk-s0514a3:6313": "“Dukkaṭañca hi no putta, bhūnahaccaṃ kataṃ mayā;",
  "atk-s0514a3:6314": "Yohaṃ sivīnaṃ vacanā, pabbājesimadūsaka”nti.",
  "atk-s0514a3:6315": "Imaṃ gāthaṃ vatvā attano dukkhaharaṇatthaṃ puttaṃ yācanto itaraṃ gāthamāha –",
  "atk-s0514a3:6316": "2402.",
  "atk-s0514a3:6317": "“Yena kenaci vaṇṇena, pitu dukkhaṃ udabbahe;",
  "atk-s0514a3:6318": "Mātu bhaginiyā cāpi, api pāṇehi attano”ti.",
  "atk-s0514a3:6319_0": "Tattha udabbaheti hareyya. Api pāṇehīti tāta puttena nāma jīvitaṃ pariccajitvāpi",
  "atk-s0514a3:6319_1": "mātāpitūnaṃ sokadukkhaṃ haritabbaṃ, tasmā mama dosaṃ hadaye akatvā mama vacanaṃ karohi,",
  "atk-s0514a3:6319_2": "imaṃ isiliṅgaṃ hāretvā rājavesaṃ gaṇha tātāti iminā kira naṃ adhippāyenevamāha.",
  "atk-s0514a3:6320_0": "Bodhisatto rajjaṃ kāretukāmopi “ettake pana akathite garukaṃ nāma na hotī”ti kathesi.",
  "atk-s0514a3:6320_1": "Mahāsatto “sādhū”ti sampaṭicchi. Athassa adhivāsanaṃ viditvā sahajātā saṭṭhisahassā",
  "atk-s0514a3:6320_2": "amaccā “nahānakālo mahārāja, rajojallaṃ pavāhayā”ti vadiṃsu. Atha ne mahāsatto “thokaṃ",
  "atk-s0514a3:6320_3": "adhivāsethā”ti vatvā paṇṇasālaṃ pavisitvā isibhaṇḍaṃ omuñcitvā paṭisāmetvā saṅkhavaṇṇasāṭakaṃ",
  "atk-s0514a3:6320_4": "nivāsetvā paṇṇasālato nikkhamitvā “idaṃ mayā nava māse aḍḍhamāsañca vasantena samaṇadhammassa",
  "atk-s0514a3:6320_5": "kataṭṭhānaṃ, pāramīkūṭaṃ gaṇhantena mayā dānaṃ datvā mahāpathaviyā kampāpitaṭṭhāna”nti",
  "atk-s0514a3:6320_6": "paṇṇasālaṃ tikkhattuṃ padakkhiṇaṃ katvā pañcapatiṭṭhitena vanditvā aṭṭhāsi. Athassa",
  "atk-s0514a3:6320_7": "kappakādayo kesamassukammādīni kariṃsu. Tamenaṃ sabbābharaṇabhūsitaṃ devarājānamiva",
  "atk-s0514a3:6320_8": "virocamānaṃ rajje abhisiñciṃsu. Tena vuttaṃ –",
  "atk-s0514a3:6321": "2403.",
  "atk-s0514a3:6322": "“Tato vessantaro rājā, rajojallaṃ pavāhayi;",
  "atk-s0514a3:6323": "Rajojallaṃ pavāhetvā, saṅkhavaṇṇaṃ adhārayī”ti.",
  "atk-s0514a3:6324": "Tattha pavāhayīti hāresi, hāretvā ca pana rājavesaṃ gaṇhīti attho.",
  "atk-s0514a3:6325_0": "Athassa yaso mahā ahosi. Olokitaolokitaṭṭhānaṃ kampati, mukhamaṅgalikā mukhamaṅgalāni",
  "atk-s0514a3:6325_1": "ghosayiṃsu, sabbatūriyāni paggaṇhiṃsu, mahāsamuddakucchiyaṃ meghagajjitaghoso viya",
  "atk-s0514a3:6325_2": "tūriyaghoso ahosi. Hatthiratanaṃ alaṅkaritvā upānayiṃsu. So khaggaratanaṃ bandhitvā",
  "atk-s0514a3:6325_3": "hatthiratanaṃ abhiruhi. Tāvadeva naṃ sahajātā saṭṭhisahassā amaccā sabbālaṅkārappaṭimaṇḍitā",
  "atk-s0514a3:6325_4": "parivārayiṃsu, sabbakaññāyo maddidevimpi nahāpetvā alaṅkaritvā abhisiñciṃsu. Sīse",
  "atk-s0514a3:6325_5": "ca panassā abhisekaudakaṃ abhisiñcamānā “vessantaro taṃ pāletū”tiādīni maṅgalāni",
  "atk-s0514a3:6325_6": "vadiṃsu. Tamatthaṃ pakāsento satthā āha –",
  "atk-s0514a3:6326": "2404.",
  "atk-s0514a3:6327": "“Sīsaṃ nhāto sucivattho, sabbābharaṇabhūsito;",
  "atk-s0514a3:6328": "Paccayaṃ nāgamāruyha, khaggaṃ bandhi parantapaṃ.",
  "atk-s0514a3:6329": "2405.",
  "atk-s0514a3:6330": "“Tato saṭṭhisahassāni, yodhino cārudassanā;",
  "atk-s0514a3:6331": "Sahajātā pakiriṃsu, nandayantā rathesabhaṃ.",
  "atk-s0514a3:6332": "2406.",
  "atk-s0514a3:6333": "“Tato maddimpi nhāpesuṃ, sivikaññā samāgatā;",
  "atk-s0514a3:6334": "Vessantaro taṃ pāletu, jālī kaṇhājinā cubho;",
  "atk-s0514a3:6335": "Athopi taṃ mahārājā, sañjayo abhirakkhatū”ti.",
  "atk-s0514a3:6336_0": "Tattha paccayaṃ nāgamāruyhāti taṃ attano jātadivase uppannaṃ hatthināgaṃ. Parantapanti",
  "atk-s0514a3:6336_1": "amittatāpanaṃ. Pakiriṃsūti parivārayiṃsu. Nandayantāti tosentā. Sivikaññāti sivirañño",
  "atk-s0514a3:6336_2": "pajāpatiyo sannipatitvā gandhodakena nhāpesuṃ. Jālī kaṇhājinā cubhoti ime te puttāpi",
  "atk-s0514a3:6336_3": "mātaraṃ rakkhantūti.",
  "atk-s0514a3:6337": "2407.",
  "atk-s0514a3:6338": "“Idañca paccayaṃ laddhā, pubbe saṃklesamattano;",
  "atk-s0514a3:6339": "Ānandiyaṃ ācariṃsu, ramaṇīye giribbaje.",
  "atk-s0514a3:6340": "2408.",
  "atk-s0514a3:6341": "“Idañca paccayaṃ laddhā, pubbe saṃklesamattano;",
  "atk-s0514a3:6342": "Ānandi vittā sumanā, putte saṅgamma lakkhaṇā.",
  "atk-s0514a3:6343": "2409.",
  "atk-s0514a3:6344": "“Idañca paccayaṃ laddhā, pubbe saṃklesamattano;",
  "atk-s0514a3:6345": "Ānandi vittā patītā, saha puttehi lakkhaṇā”ti.",
  "atk-s0514a3:6346_0": "Tattha idañca paccayaṃ laddhāti bhikkhave, vessantaro maddī ca idañca paccayaṃ laddhā",
  "atk-s0514a3:6346_1": "imaṃ patiṭṭhaṃ labhitvā, rajje patiṭṭhahitvāti attho. Pubbeti ito pubbe attano vanavāsasaṃklesañca",
  "atk-s0514a3:6346_2": "anussaritvā. Ānandiyaṃ ācariṃsu, ramaṇīye giribbajeti ramaṇīye vaṅkagirikucchimhi",
  "atk-s0514a3:6346_3": "“vessantarassa rañño āṇā”ti kañcanalatāvinaddhaṃ ānandabheriṃ carāpetvā ānandachaṇaṃ",
  "atk-s0514a3:6346_4": "ācariṃsu. Ānandi vittā sumanāti lakkhaṇasampannā maddī putte saṅgamma sampāpuṇitvā",
  "atk-s0514a3:6346_5": "vittā sumanā hutvā ativiya nandīti attho. Patītāti somanassā hutvā.",
  "atk-s0514a3:6347": "Evaṃ patītā hutvā ca pana putte āha –",
  "atk-s0514a3:6348": "2410.",
  "atk-s0514a3:6349": "“Ekabhattā pure āsiṃ, niccaṃ thaṇḍilasāyinī;",
  "atk-s0514a3:6350": "Iti metaṃ vataṃ āsi, tumhaṃ kāmā hi puttakā.",
  "atk-s0514a3:6351": "2411.",
  "atk-s0514a3:6352": "“Taṃ me vataṃ samiddhajja, tumhe saṅgamma puttakā;",
  "atk-s0514a3:6353": "Mātujampi taṃ pāletu, pitujampi ca puttaka;",
  "atk-s0514a3:6354": "Athopi taṃ mahārājā, sañjayo abhirakkhatu.",
  "atk-s0514a3:6355": "2412.",
  "atk-s0514a3:6356": "“Yaṃ kiñcitthi kataṃ puññaṃ, mayhañceva pitucca te;",
  "atk-s0514a3:6357": "Sabbena tena kusalena, ajaro amaro bhavā”ti.",
  "atk-s0514a3:6358_0": "Tattha tumhaṃ kāmā hi puttakāti puttakā ahaṃ tumhākaṃ kāmā tumhe patthayamānā pure",
  "atk-s0514a3:6358_1": "tumhesu brāhmaṇena nītesu ekabhattaṃ bhuñjitvā bhūmiyaṃ sayiṃ, iti me tumhākaṃ kāmā",
  "atk-s0514a3:6358_2": "etaṃ vataṃ āsīti vadati. Samiddhajjāti taṃ me vataṃ ajja samiddhaṃ. Mātujampi taṃ",
  "atk-s0514a3:6358_3": "pāletu, pitujampi ca puttakāti puttajāli taṃ mātujātaṃ somanassampi pitujātaṃ somanassampi",
  "atk-s0514a3:6358_4": "pāletu, mātāpitūnaṃ santakaṃ puññaṃ taṃ pāletūti attho. Tenevāha “yaṃ kiñcitthi kataṃ puñña”nti.",
  "atk-s0514a3:6359": "Phussatīpi devī “ito paṭṭhāya mama suṇhā imāneva vatthāni nivāsetu, imāni ābharaṇāni dhāretū”ti suvaṇṇasamugge pūretvā pahiṇi. Tamatthaṃ pakāsento satthā āha –",
  "atk-s0514a3:6360": "2413.",
  "atk-s0514a3:6361": "“Kappāsikañca koseyyaṃ, khomakoṭumbarāni ca;",
  "atk-s0514a3:6362": "Sassu suṇhāya pāhesi, yehi maddī asobhatha.",
  "atk-s0514a3:6363": "2414.",
  "atk-s0514a3:6364": "“Tato hemañca kāyūraṃ, gīveyyaṃ ratanāmayaṃ;",
  "atk-s0514a3:6365": "Sassu suṇhāya pāhesi, yehi maddī asobhatha.",
  "atk-s0514a3:6366": "2415.",
  "atk-s0514a3:6367": "“Tato hemañca kāyūraṃ, aṅgadaṃ maṇimekhalaṃ;",
  "atk-s0514a3:6368": "Sassu suṇhāya pāhesi, yehi maddī asobhatha.",
  "atk-s0514a3:6369": "2416.",
  "atk-s0514a3:6370": "“Uṇṇataṃ mukhaphullañca, nānāratte ca māṇike;",
  "atk-s0514a3:6371": "Sassu suṇhāya pāhesi, yehi maddī asobhatha.",
  "atk-s0514a3:6372": "2417.",
  "atk-s0514a3:6373": "“Uggatthanaṃ giṅgamakaṃ, mekhalaṃ pāṭipādakaṃ;",
  "atk-s0514a3:6374": "Sassu suṇhāya pāhesi, yehi maddī asobhatha.",
  "atk-s0514a3:6375": "2418.",
  "atk-s0514a3:6376": "“Suttañca suttavajjañca, upanijjhāya seyyasi;",
  "atk-s0514a3:6377": "Asobhatha rājaputtī, devakaññāva nandane.",
  "atk-s0514a3:6378": "2419.",
  "atk-s0514a3:6379": "“Sīsaṃ nhātā sucivatthā, sabbālaṅkārabhūsitā;",
  "atk-s0514a3:6380": "Asobhatha rājaputtī, tāvatiṃseva accharā.",
  "atk-s0514a3:6381": "2420.",
  "atk-s0514a3:6382": "“Kadalīva vātacchupitā, jātā cittalatāvane;",
  "atk-s0514a3:6383": "Antāvaraṇasampannā, rājaputtī asobhatha.",
  "atk-s0514a3:6384": "2421.",
  "atk-s0514a3:6385": "“Sakuṇī mānusinīva, jātā cittapattā patī;",
  "atk-s0514a3:6386": "Nigrodhapakkabimboṭṭhī, rājaputtī asobhathā”ti.",
  "atk-s0514a3:6387_0": "Tattha hemañca kāyūranti suvaṇṇamayaṃ vanakhajjūriphalasaṇṭhānaṃ gīvāpasādhanameva.",
  "atk-s0514a3:6387_1": "Ratanamayanti aparampi ratanamayaṃ gīveyyaṃ. Aṅgadaṃ maṇimekhalanti aṅgadābharaṇañca",
  "atk-s0514a3:6387_2": "maṇimayamekhalañca. Uṇṇatanti ekaṃ nalāṭapasādhanaṃ. Mukhaphullanti nalāṭante tilakamālābharaṇaṃ.",
  "atk-s0514a3:6387_3": "Nānāratteti nānāvaṇṇe. Māṇiketi maṇimaye. Uggatthanaṃ giṅgamakanti etānipi dve ābharaṇāni.",
  "atk-s0514a3:6387_4": "Mekhalanti suvaṇṇarajatamayaṃ mekhalaṃ. Pāṭipādakanti pādapasādhanaṃ. Suttañca suttavajjaṃ",
  "atk-s0514a3:6387_5": "cāti suttārūḷhañca asuttārūḷhañca pasādhanaṃ. Pāḷiyaṃ pana “suppañca suppavajjañcā”ti",
  "atk-s0514a3:6387_6": "likhitaṃ. Upanijjhāya seyyasīti etaṃ suttārūḷhañca asuttārūḷhañca ābharaṇaṃ taṃ taṃ",
  "atk-s0514a3:6387_7": "ūnaṭṭhānaṃ oloketvā alaṅkaritvā ṭhitā seyyasī uttamarūpadharā maddī devakaññāva nandane",
  "atk-s0514a3:6387_8": "asobhatha. Vātacchupitāti cittalatāvane jātā vātasamphuṭṭhā suvaṇṇakadalī viya taṃ",
  "atk-s0514a3:6387_9": "divasaṃ sā vijambhamānā asobhatha. Dantāvaraṇasampannāti bimbaphalasadisehi rattadantāvaraṇehi",
  "atk-s0514a3:6387_10": "samannāgatā. Sakuṇī mānusinīva, jātā cittapattā patīti yathā mānusiyā sarīrena jātā",
  "atk-s0514a3:6387_11": "mānusinī nāma sakuṇī cittapattā ākāse uppatamānā pakkhe pasāretvā gacchantī sobhati,",
  "atk-s0514a3:6387_12": "evaṃ sā rattoṭṭhatāya nigrodhapakkabimbaphalasadisaoṭṭhehi asobhatha.",
  "atk-s0514a3:6388": "Saṭṭhisahassā amaccā maddiṃ abhiruhanatthāya sabbālaṅkārappaṭimaṇḍitaṃ nātivaddhaṃ sattisarapahārakkhamaṃ ekaṃ taruṇahatthiṃ upanāmesuṃ. Tena vuttaṃ –",
  "atk-s0514a3:6389": "2422.",
  "atk-s0514a3:6390": "“Tassā ca nāgamānesuṃ, nātivaddhaṃva kuñjaraṃ;",
  "atk-s0514a3:6391": "Sattikkhamaṃ sarakkhamaṃ, īsādantaṃ urūḷhavaṃ.",
  "atk-s0514a3:6392": "2423.",
  "atk-s0514a3:6393": "“Sā maddī nāgamāruhi, nātivaddhaṃva kuñjaraṃ;",
  "atk-s0514a3:6394": "Sattikkhamaṃ sarakkhamaṃ, īsādantaṃ urūḷhava”nti.",
  "atk-s0514a3:6395_0": "Tattha tassā cāti bhikkhave, tassāpi maddiyā sabbālaṅkārappaṭimaṇḍitaṃ katvā nātivaddhaṃ",
  "atk-s0514a3:6395_1": "sattisarapahārakkhamaṃ ekaṃ taruṇahatthiṃ upanesuṃ. Nāgamāruhīti varahatthipiṭṭhiṃ abhiruhi.",
  "atk-s0514a3:6396_0": "Iti te ubhopi mahantena yasena khandhāvāraṃ agamaṃsu. Sañjayarājā dvādasahi akkhobhiṇīhi",
  "atk-s0514a3:6396_1": "saddhiṃ māsamattaṃ pabbatakīḷaṃ vanakīḷaṃ kīḷi. Mahāsattassa tejena tāvamahante araññe",
  "atk-s0514a3:6396_2": "koci vāḷamigo vā pakkhī vā kañci na viheṭhesi. Tamatthaṃ pakāsento satthā āha –",
  "atk-s0514a3:6397": "2424.",
  "atk-s0514a3:6398": "“Sabbamhi taṃ araññamhi, yāvantettha migā ahuṃ;",
  "atk-s0514a3:6399": "Vessantarassa tejena, naññamaññaṃ viheṭhayuṃ.",
  "atk-s0514a3:6400": "2425.",
  "atk-s0514a3:6401": "“Sabbamhi taṃ araññamhi, yāvantettha dijā ahuṃ;",
  "atk-s0514a3:6402": "Vessantarassa tejena, naññamaññaṃ viheṭheyuṃ.",
  "atk-s0514a3:6403": "2426.",
  "atk-s0514a3:6404": "“Sabbamhi taṃ araññamhi, yāvantettha migā ahuṃ;",
  "atk-s0514a3:6405": "Ekajjhaṃ sannipātiṃsu, vessantare payātamhi;",
  "atk-s0514a3:6406": "Sivīnaṃ raṭṭhavaḍḍhane.",
  "atk-s0514a3:6407": "2427.",
  "atk-s0514a3:6408": "“Sabbamhi taṃ araññamhi, yāvantettha dijā ahuṃ;",
  "atk-s0514a3:6409": "Ekajjhaṃ sannipātiṃsu, vessantare payātamhi;",
  "atk-s0514a3:6410": "Sivīnaṃ raṭṭhavaḍḍhane.",
  "atk-s0514a3:6411": "2428.",
  "atk-s0514a3:6412": "“Sabbamhi taṃ araññamhi, yāvantettha migā ahuṃ;",
  "atk-s0514a3:6413": "Nāssu mañjū nikūjiṃsu, vessantare payātamhi;",
  "atk-s0514a3:6414": "Sivīnaṃ raṭṭhavaḍḍhane.",
  "atk-s0514a3:6415": "2429.",
  "atk-s0514a3:6416": "“Sabbamhi taṃ araññamhi, yāvantettha dijā ahuṃ;",
  "atk-s0514a3:6417": "Nāssu mañjū nikūjiṃsu, vessantare payātamhi;",
  "atk-s0514a3:6418": "Sivīnaṃ raṭṭhavaḍḍhane”ti.",
  "atk-s0514a3:6419_0": "Tattha yāvantetthāti yāvanto ettha. Ekajjhaṃ sannipātiṃsūti ekasmiṃ ṭhāne sannipatiṃsu,",
  "atk-s0514a3:6419_1": "sannipatitvā ca pana “ito paṭṭhāya idāni amhākaṃ aññamaññaṃ lajjā vā hirottappaṃ",
  "atk-s0514a3:6419_2": "vā saṃvaro vā na bhavissatī”ti domanassapattā ahesuṃ. Nāssu mañjū nikūjiṃsūti mahāsattassa",
  "atk-s0514a3:6419_3": "viyogadukkhitā madhuraṃ ravaṃ pubbe viya na raviṃsu.",
  "atk-s0514a3:6420_0": "Sañjayanarindo māsamattaṃ pabbatakīḷaṃ, vanakīḷaṃ kīḷitvā senāpatiṃ pakkosāpetvā",
  "atk-s0514a3:6420_1": "“tāta, ciraṃ no araññe vuttaṃ, kiṃ te mama puttassa gamanamaggo alaṅkato”ti pucchitvā",
  "atk-s0514a3:6420_2": "“āma, deva, kālo vo gamanāyā”ti vutte vessantarassa ārocāpetvā senaṃ ādāya nikkhami.",
  "atk-s0514a3:6420_3": "Vaṅkagirikucchito yāva jetuttaranagarā saṭṭhiyojanaṃ alaṅkatamaggaṃ mahāsatto mahantena",
  "atk-s0514a3:6420_4": "parivārena saddhiṃ paṭipajji. Tamatthaṃ pakāsento satthā āha –",
  "atk-s0514a3:6421": "2430.",
  "atk-s0514a3:6422": "“Paṭiyatto rājamaggo, vicitto pupphasanthato;",
  "atk-s0514a3:6423": "Vasi vessantaro yattha, yāvatāva jetuttarā.",
  "atk-s0514a3:6424": "2431.",
  "atk-s0514a3:6425": "“Tato saṭṭhisahassāni, yodhino cārudassanā;",
  "atk-s0514a3:6426": "Samantā parikiriṃsu, vessantare payātamhi;",
  "atk-s0514a3:6427": "Sivīnaṃ raṭṭhavaḍḍhane.",
  "atk-s0514a3:6428": "2432.",
  "atk-s0514a3:6429": "“Orodhā ca kumārā ca, vesiyānā ca brāhmaṇā;",
  "atk-s0514a3:6430": "Samantā parikiriṃsu, vessantare payātamhi;",
  "atk-s0514a3:6431": "Sivīnaṃ raṭṭhavaḍḍhane.",
  "atk-s0514a3:6432": "2433.",
  "atk-s0514a3:6433": "“Hatthārohā anīkaṭṭhā, rathikā pattikārakā;",
  "atk-s0514a3:6434": "Samantā parikiriṃsu, vessantare payātamhi;",
  "atk-s0514a3:6435": "Sivīnaṃ raṭṭhavaḍḍhane.",
  "atk-s0514a3:6436": "2434.",
  "atk-s0514a3:6437": "“Samāgatā jānapadā, negamā ca samāgatā;",
  "atk-s0514a3:6438": "Samantā parikiriṃsu, vessantare payātamhi;",
  "atk-s0514a3:6439": "Sivīnaṃ raṭṭhavaḍḍhane.",
  "atk-s0514a3:6440": "2435.",
  "atk-s0514a3:6441": "“Karoṭiyā cammadharā, illīhatthā suvammino;",
  "atk-s0514a3:6442": "Purato paṭipajjiṃsu, vessantare payātamhi;",
  "atk-s0514a3:6443": "Sivīnaṃ raṭṭhavaḍḍhane”ti.",
  "atk-s0514a3:6444_0": "Tattha paṭiyattoti visākhāpuṇṇamapūjākāle viya alaṅkato. Vicittoti kadalipuṇṇaghaṭadhajapaṭākādīhi",
  "atk-s0514a3:6444_1": "vicitto. Pupphasanthatoti lājāpañcamakehi pupphehi santhato. Yatthāti yasmiṃ vaṅkapabbate",
  "atk-s0514a3:6444_2": "vessantaro vasati, tato paṭṭhāya yāva jetuttaranagarā nirantaraṃ alaṅkatappaṭiyattova.",
  "atk-s0514a3:6444_3": "Karoṭiyāti sīsakaroṭīti laddhanāmāya sīse paṭimukkakaroṭikā yodhā. Cammadharāti kaṇḍavāraṇacammadharā.",
  "atk-s0514a3:6444_4": "Suvamminoti vicitrāhi jālikāhi suṭṭhu vammikā. Purato paṭipajjiṃsūti mattahatthīsupi",
  "atk-s0514a3:6444_5": "āgacchantesu anivattino sūrayodhā rañño vessantarassa purato paṭipajjiṃsu.",
  "atk-s0514a3:6445": "Rājā saṭṭhiyojanamaggaṃ dvīhi māsehi atikkamma jetuttaranagaraṃ patto alaṅkatappaṭiyattanagaraṃ pavisitvā pāsādaṃ abhiruhi. Tamatthaṃ pakāsento satthā āha –",
  "atk-s0514a3:6446": "2436.",
  "atk-s0514a3:6447": "“Te pāvisuṃ puraṃ rammaṃ, mahāpākāratoraṇaṃ;",
  "atk-s0514a3:6448": "Upetaṃ annapānehi, naccagītehi cūbhayaṃ.",
  "atk-s0514a3:6449": "2437.",
  "atk-s0514a3:6450": "“Vittā jānapadā āsuṃ, negamā ca samāgatā;",
  "atk-s0514a3:6451": "Anuppatte kumāramhi, sivīnaṃ raṭṭhavaḍḍhane.",
  "atk-s0514a3:6452": "2438.",
  "atk-s0514a3:6453": "“Celukkhepo avattittha, āgate dhanadāyake;",
  "atk-s0514a3:6454": "Nandiṃ pavesi nagare, bandhanā mokkho aghosathā”ti.",
  "atk-s0514a3:6455_0": "Tattha mahāpākāratoraṇanti mahantehi pākārehi ca toraṇehi ca samannāgataṃ. Naccagītehi",
  "atk-s0514a3:6455_1": "cūbhayanti naccehi ca gītehi ca ubhayehi samannāgataṃ. Vittāti tuṭṭhā somanassappattā.",
  "atk-s0514a3:6455_2": "Āgate dhanadāyaketi mahājanassa dhanadāyake mahāsatte āgate. Nandiṃ pavesīti “vessantarassa",
  "atk-s0514a3:6455_3": "mahārājassa āṇā”ti nagare nandibherī cari. Bandhanā mokkho aghosathāti sabbasattānaṃ",
  "atk-s0514a3:6455_4": "bandhanā mokkho ghosito. Antamaso biḷāraṃ upādāya vessantaramahārājā sabbasatte bandhanā vissajjāpesi.",
  "atk-s0514a3:6456_0": "So nagaraṃ paviṭṭhadivaseyeva paccūsakāle cintesi “ye vibhātāya rattiyā mama āgatabhāvaṃ",
  "atk-s0514a3:6456_1": "sutvā yācakā āgamissanti, tesāhaṃ kiṃ dassāmī”ti? Tasmiṃ khaṇe sakkassa bhavanaṃ",
  "atk-s0514a3:6456_2": "uṇhākāraṃ dassesi. So āvajjento taṃ kāraṇaṃ ñatvā tāvadeva rājanivesanassa purimavatthuñca",
  "atk-s0514a3:6456_3": "pacchimavatthuñca kaṭippamāṇaṃ pūrento ghanamegho viya sattaratanavassaṃ vassāpesi,",
  "atk-s0514a3:6456_4": "sakalanagare jāṇuppamāṇaṃ vassāpesi. Punadivase mahāsatto “tesaṃ tesaṃ kulānaṃ purimapacchimavatthūsu",
  "atk-s0514a3:6456_5": "vuṭṭhadhanaṃ tesaṃ tesaññeva hotū”ti dāpetvā avasesaṃ āharāpetvā attano gehavatthusmiṃ",
  "atk-s0514a3:6456_6": "saddhiṃ dhanena koṭṭhāgāresu okirāpetvā dānamukhe ṭhapesi. Tamatthaṃ pakāsento satthā āha –",
  "atk-s0514a3:6457": "2439.",
  "atk-s0514a3:6458": "“Jātarūpamayaṃ vassaṃ, devo pāvassi tāvade;",
  "atk-s0514a3:6459": "Vessantare paviṭṭhamhi, sivīnaṃ raṭṭhavaḍḍhane.",
  "atk-s0514a3:6460": "2440.",
  "atk-s0514a3:6461": "“Tato vessantaro rājā, dānaṃ datvāna khattiyo;",
  "atk-s0514a3:6462": "Kāyassa bhedā sappañño, saggaṃ so upapajjathā”ti.",
  "atk-s0514a3:6463": "Tattha saggaṃ so upapajjathāti tato cuto dutiyacittena tusitapure uppajjīti.",
  "atk-s0514a3:6464": "Nagarakaṇḍavaṇṇanā niṭṭhitā.",
  "atk-s0514a3:6465_0": "Satthā imaṃ gāthāsahassappaṭimaṇḍitaṃ mahāvessantaradhammadesanaṃ āharitvā jātakaṃ",
  "atk-s0514a3:6465_1": "samodhānesi – “tadā jūjako devadatto ahosi, amittatāpanā ciñcamāṇavikā, cetaputto",
  "atk-s0514a3:6465_2": "channo, accutatāpaso sāriputto, sakko anuruddho, sañcayanarindo suddhodanamahārājā,",
  "atk-s0514a3:6465_3": "phussatī devī sirimahāmāyā, maddī devī rāhulamātā, jālikumāro rāhulo, kaṇhājinā uppalavaṇṇā,",
  "atk-s0514a3:6465_4": "sesaparisā buddhaparisā, mahāvessantaro rājā pana ahameva sammāsambuddho ahosi”nti.",
  "atk-s0514a3:6466": "Vessantarajātakavaṇṇanā dasamā.",
  "atk-s0514a3:6467": "Mahānipātavaṇṇanā niṭṭhitā.",
  "atk-s0514a3:6468": "Jātaka-aṭṭhakathā samattā."
}