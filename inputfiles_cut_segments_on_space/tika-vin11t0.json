{
  "tika-vin11t0:0": "Namo tassa bhagavato arahato sammāsambuddhassa",
  "tika-vin11t0:1": "Vinayavinicchayaṭīkā",
  "tika-vin11t0:2": "(Paṭhamo bhāgo)",
  "tika-vin11t0:3": "Ganthārambhakathā",
  "tika-vin11t0:4": "(Ka)",
  "tika-vin11t0:5": "Ādiccavaṃsambarapātubhūtaṃ;",
  "tika-vin11t0:6": "Byāmappabhāmaṇḍaladevacāpaṃ;",
  "tika-vin11t0:7": "Dhammambunijjhāpitapāpaghammaṃ;",
  "tika-vin11t0:8": "Vandāmahaṃ buddha mahambuvantaṃ.",
  "tika-vin11t0:9": "(Kha)",
  "tika-vin11t0:10": "Pasannagambhīrapadāḷisotaṃ;",
  "tika-vin11t0:11": "Nānānayānantataraṅgamālaṃ;",
  "tika-vin11t0:12": "Sīlādikhandhāmitamacchagumbaṃ;",
  "tika-vin11t0:13": "Vandāmahaṃ dhamma mahāsavantiṃ.",
  "tika-vin11t0:14": "(Ga)",
  "tika-vin11t0:15": "Sīloruvelaṃ dhutasaṅkhamālaṃ;",
  "tika-vin11t0:16": "Santosatoyaṃ samathūmicittaṃ;",
  "tika-vin11t0:17": "Padhānakiccaṃ adhicittasāraṃ;",
  "tika-vin11t0:18": "Vandāmahaṃ saṅgha mahāsamuddaṃ.",
  "tika-vin11t0:19": "(Gha)",
  "tika-vin11t0:20": "Ye tantidhammaṃ munirājaputtā;",
  "tika-vin11t0:21": "Yāvajjakālaṃ paripālayantā;",
  "tika-vin11t0:22": "Saṃvaṇṇanaṃ nimmalamānayiṃsu;",
  "tika-vin11t0:23": "Te pubbake cācariye namāmi.",
  "tika-vin11t0:24": "(Ṅa)",
  "tika-vin11t0:25": "Yo dhammasenāpatitulyanāmo;",
  "tika-vin11t0:26": "Tathūpamo sīhaḷadīpadīpo;",
  "tika-vin11t0:27": "Mamaṃ mahāsāmimahāyatindo;",
  "tika-vin11t0:28": "Pāpesi vuḍḍhiṃ jinasāsanamhi.",
  "tika-vin11t0:29": "(Ca)",
  "tika-vin11t0:30": "Ṭīkā katā aṭṭhakathāya yena;",
  "tika-vin11t0:31": "Samantapāsādikanāmikāya;",
  "tika-vin11t0:32": "Aṅguttarāyaṭṭhakathāya ceva;",
  "tika-vin11t0:33": "Satthantarassāpi ca jotisatthaṃ.",
  "tika-vin11t0:34": "(Cha)",
  "tika-vin11t0:35": "Nikāyasāmaggividhāyakena;",
  "tika-vin11t0:36": "Raññā parakkantibhujena sammā;",
  "tika-vin11t0:37": "Laṅkissarenāpi katopahāraṃ;",
  "tika-vin11t0:38": "Vande garuṃ gāravabhājanaṃ taṃ.",
  "tika-vin11t0:39": "(Ja)",
  "tika-vin11t0:40": "Namassamānohamalatthamevaṃ;",
  "tika-vin11t0:41": "Vatthuttayaṃ vanditavandaneyyaṃ;",
  "tika-vin11t0:42": "Yaṃ puññasandohamamandabhūtaṃ;",
  "tika-vin11t0:43": "Tassānubhāvena hatantarāyo.",
  "tika-vin11t0:44": "(Jha)",
  "tika-vin11t0:45": "Yo buddhaghosācariyāsabhena;",
  "tika-vin11t0:46": "Viññuppasatthenapi suppasattho;",
  "tika-vin11t0:47": "So buddhadattācariyābhidhāno;",
  "tika-vin11t0:48": "Mahākavī theriyavaṃsadīpo.",
  "tika-vin11t0:49": "(Ña)",
  "tika-vin11t0:50": "Akāsi yaṃ vinayavinicchayavhayaṃ;",
  "tika-vin11t0:51": "Sauttaraṃ pakaraṇamuttamaṃ hitaṃ;",
  "tika-vin11t0:52": "Apekkhataṃ vinayanayesu pāṭavaṃ;",
  "tika-vin11t0:53": "Purāsi yaṃ vivaraṇamassa sīhaḷaṃ.",
  "tika-vin11t0:54": "(Ṭa)",
  "tika-vin11t0:55": "Yasmā na dīpantarikānamatthaṃ;",
  "tika-vin11t0:56": "Sādheti bhikkhūnamasesato taṃ;",
  "tika-vin11t0:57": "Tasmā hi sabbattha yatīnamatthaṃ;",
  "tika-vin11t0:58": "Āsīsamānena dayālayena.",
  "tika-vin11t0:59": "(Ṭha)",
  "tika-vin11t0:60": "Sumaṅgalattheravarena yasmā;",
  "tika-vin11t0:61": "Sakkacca kalyāṇamanorathena;",
  "tika-vin11t0:62": "Nayaññunāraññanivāsikena;",
  "tika-vin11t0:63": "Ajjhesito sādhuguṇākarena.",
  "tika-vin11t0:64": "(Ḍa)",
  "tika-vin11t0:65": "Ākaṅkhamānena cirappavattiṃ;",
  "tika-vin11t0:66": "Dhammassa dhammissaradesitassa;",
  "tika-vin11t0:67": "Coḷappadīpena ca buddhamitta-",
  "tika-vin11t0:68": "Ttherena saddhādiguṇoditena.",
  "tika-vin11t0:69": "(Ḍha)",
  "tika-vin11t0:70": "Tathā mahākassapaavhayena;",
  "tika-vin11t0:71": "Therena sikkhāsu sagāravena;",
  "tika-vin11t0:72": "Kudiṭṭhimattebhavidārakena;",
  "tika-vin11t0:73": "Sīhena coḷāvanipūjitena.",
  "tika-vin11t0:74": "(Ṇa)",
  "tika-vin11t0:75": "Yo dhammakittīti pasatthanāmo;",
  "tika-vin11t0:76": "Tenāpi saddhena upāsakena;",
  "tika-vin11t0:77": "Sīlādinānāguṇamaṇḍitena;",
  "tika-vin11t0:78": "Saddhammakāmenidha paṇḍitena.",
  "tika-vin11t0:79": "(Ta)",
  "tika-vin11t0:80": "Saddhena paññāṇavatā vaḷattā-;",
  "tika-vin11t0:81": "Maṅgalyavaṃsena mahāyasena;",
  "tika-vin11t0:82": "Āyācito vāṇijabhāṇunāpi;",
  "tika-vin11t0:83": "Varaññunā sādhuguṇodayena.",
  "tika-vin11t0:84": "(Tha)",
  "tika-vin11t0:85": "Tasmā tamāropiya pāḷibhāsaṃ;",
  "tika-vin11t0:86": "Nissāya pubbācariyopadesaṃ;",
  "tika-vin11t0:87": "Hitvā nikāyantaraladdhidosaṃ;",
  "tika-vin11t0:88": "Katvātivitthāranayaṃ samāsaṃ.",
  "tika-vin11t0:89": "(Da)",
  "tika-vin11t0:90": "Avuttamatthañca pakāsayanto;",
  "tika-vin11t0:91": "Pāṭhakkamañcāpi avokkamanto;",
  "tika-vin11t0:92": "Saṃvaṇṇayissāmi tadatthasāraṃ;",
  "tika-vin11t0:93": "Ādāya ganthantaratopi sāraṃ.",
  "tika-vin11t0:94": "(Dha)",
  "tika-vin11t0:95": "Ciraṭṭhitiṃ patthayatā janānaṃ;",
  "tika-vin11t0:96": "Hitāvahassāmalasāsanassa;",
  "tika-vin11t0:97": "Mayā samāsena vidhīyamānaṃ;",
  "tika-vin11t0:98": "Saṃvaṇṇanaṃ sādhu suṇantu santoti.",
  "tika-vin11t0:99": "Ganthārambhakathāvaṇṇanā",
  "tika-vin11t0:100": "1-5",
  "tika-vin11t0:101_0": ". Suvipulāmalasaddhāpaññādiguṇasamudayāvahaṃ sakalajanahitekahetujinasāsanaṭṭhitimūlabhūtaṃ",
  "tika-vin11t0:101_1": "vinayappakaraṇamidamārabhantoyamācariyo pakaraṇārambhe ratanattayappaṇāmapakaraṇābhidhānābhidheyyakaraṇappakārapayojananimittakattuparimāṇādīni",
  "tika-vin11t0:101_2": "dassetumāha “vanditvā”tiādi. Tattha ratanattayaṃ nāma.",
  "tika-vin11t0:102": "“Cittīkataṃ mahagghañca, atulaṃ dullabhadassanaṃ;",
  "tika-vin11t0:103": "Anomasattaparibhogaṃ, ratanaṃ tena vuccatī”ti. –",
  "tika-vin11t0:104": "Niddiṭṭhasabhāvaṃ",
  "tika-vin11t0:105": "“Buddho sabbaññutaññāṇaṃ, dhammo lokuttaro nava;",
  "tika-vin11t0:106": "Saṅgho maggaphalaṭṭho ca, iccetaṃ ratanattaya”nti. –",
  "tika-vin11t0:107": "Vibhāvitappabhedaṃ sakalabhavadukkhavinivāraṇaṃ tibhavenekapaṭisaraṇaṃ vatthuttayaṃ.",
  "tika-vin11t0:108_0": "Tassa paṇāmo nāma paṇāmakiriyānipphādikā cetanā. Sā tividhā kāyapaṇāmo vacīpaṇāmo",
  "tika-vin11t0:108_1": "manopaṇāmoti. Tattha kāyapaṇāmo nāma ratanattayaguṇānussaraṇapubbikā añjalikammādikāyakiriyāvasappavattikā",
  "tika-vin11t0:108_2": "kāyaviññattisamuṭṭhāpikā cetanā. Vacīpaṇāmo nāma tatheva pavattā nānāvidhaguṇavisesavibhāvanasabhāvathomanākiriyāvasappavattikā",
  "tika-vin11t0:108_3": "vacīviññattisamuṭṭhāpikā cetanā. Manopaṇāmo nāma ubhayaviññattiyo asamuṭṭhāpetvā",
  "tika-vin11t0:108_4": "kevalaṃ guṇānussaraṇena cittasantānassa tanninnatappoṇatappabbhāratāya gāravabahumānanavasappavattisādhikā cetanā.",
  "tika-vin11t0:109_0": "Imassa tāva ratanattayapaṇāmassa dassanaṃ yathādhippetatthasādhanatthaṃ. Guṇātisayayogena",
  "tika-vin11t0:109_1": "hi paṇāmārahe ratanattaye kato paṇāmo puññavisesabhāvato icchitatthābhinipphattivibandhakena",
  "tika-vin11t0:109_2": "upaghātakena, upapīḷakena ca apuññakammena upanīyamānassa upaddavajālassa vinivāraṇena",
  "tika-vin11t0:109_3": "yathāladdhasampattinimittakassa puññakammassa anubalappadānena ca tabbipākasantatiyā",
  "tika-vin11t0:109_4": "āyusukhabalādivaḍḍhanena ca cirakālappavattihetukoti yathādhippetapakaraṇanipphattinibandhanako",
  "tika-vin11t0:109_5": "hoti. Athāpi sotūnañca vandanīyavandanāpubbakenārambhena anantarāyena uggahaṇadhāraṇādikkamena",
  "tika-vin11t0:109_6": "pakaraṇāvabodhappayojanasādhanatthaṃ. Apica sotūnameva viññātasatthukānaṃ bhagavato",
  "tika-vin11t0:109_7": "yathābhūtaguṇavisesānussavanena samupajātappasādānaṃ pakaraṇe gāravuppādanatthaṃ,",
  "tika-vin11t0:109_8": "aviññātasatthukānaṃ pana pakaraṇassa svākhyātatāya tappabhave satthari gāravuppādanatthañca",
  "tika-vin11t0:109_9": "sotujanānuggahameva padhānaṃ katvā ācariyehi ganthārambhe thutippaṇāmaparidīpakānaṃ",
  "tika-vin11t0:109_10": "gāthāvākyānaṃ nikkhepo vidhīyati. Itarathā vināpi tannikkhepaṃ kāyamanopaṇāmenāpi",
  "tika-vin11t0:109_11": "yathādhippetappayojanasiddhito kimetena ganthagāravakarenāti ayamettha saṅkhepo.",
  "tika-vin11t0:109_12": "Vitthārato pana paṇāmappayojanaṃ sāratthadīpaniyādīsu dassitanayeneva ñātabbaṃ.",
  "tika-vin11t0:110_0": "Abhidhānakathanaṃ pana vohārasukhatthaṃ. Abhidheyyassa samuditena pakaraṇena paṭipādetabbassa",
  "tika-vin11t0:110_1": "kathanaṃ pakaraṇassa ārabhitabbasabhāvadassanatthaṃ. Viditāninditasātthakasukarānuṭṭhānābhi",
  "tika-vin11t0:110_2": "dheyyameva hi pakaraṇaṃ parikkhakajanā ārabhitabbaṃ maññantīti. Karaṇappakārasandassanaṃ",
  "tika-vin11t0:110_3": "sotujanasamussāhanatthaṃ. Anākulamasaṃkiṇṇatādippakārena hi viracitaṃ pakaraṇaṃ sotāro",
  "tika-vin11t0:110_4": "sotumussahantīti. Payojanakathanaṃ pana pakaraṇajjhāyane sotujanasamuttejanatthaṃ.",
  "tika-vin11t0:110_5": "Asati hi payojanakathane aviññātappayojanā ajjhāyane byāvaṭā na hontīti. Nimittakathanaṃ",
  "tika-vin11t0:110_6": "sarikkhakajanānaṃ pakaraṇe gāravuppādanatthaṃ. Pasatthakāraṇuppanneyeva hi pakaraṇe",
  "tika-vin11t0:110_7": "sarikkhakā gāravaṃ janentīti.",
  "tika-vin11t0:111_0": "Kattukathanaṃ puggalagarukassa pakaraṇe gāravo puggalagāravenapi hotūti. Parimāṇakathanaṃ",
  "tika-vin11t0:111_1": "asajjhāyanādipasutānaṃ sampahaṃsanatthaṃ. Pakaraṇaparimāṇassavanena hi te sampahaṭṭhā",
  "tika-vin11t0:111_2": "“kittakamidamappakaṃ na cireneva parisamāpessāmā”ti sajjhāyanādīsu vattantīti. Ādi-saddena",
  "tika-vin11t0:111_3": "sakkaccasavananiyojanaṃ saṅgahitaṃ, taṃ sabbasampattinidānasutamayañāṇanipphādanatthaṃ.",
  "tika-vin11t0:111_4": "Asakkaccaṃ suṇamānassa ca savanābhāvato taṃhetukassa sutamayañāṇassāpi abhāvoti.",
  "tika-vin11t0:111_5": "Tathā hi vikkhittacitto puggalo sabbasampattiyā vuccamānopi “na mayā sutaṃ, puna",
  "tika-vin11t0:111_6": "bhaṇitabba”nti bhaṇati.",
  "tika-vin11t0:112_0": "Tattha paṭhamagāthāyaṃ tāva “vanditvā”ti iminā tividhopi paṇāmo avisesato dassito.",
  "tika-vin11t0:112_1": "Visesato pana “seṭṭhaṃ, appaṭipuggalaṃ, bhavābhāvakaraṃ, niraṅgaṇa”nti imehi catūhi",
  "tika-vin11t0:112_2": "padehi vacīpaṇāmo, “sirasā”ti iminā kāyappaṇāmo, “buddhaṃ, dhammaṃ, gaṇañcā”ti imehi",
  "tika-vin11t0:112_3": "pana tīhi padehi paṇāmakiriyāya kammabhūtaṃ ratanattayaṃ dassitanti daṭṭhabbaṃ.",
  "tika-vin11t0:113_0": "“Vinayassavinicchaya”nti iminā abhidhānaṃ dassitaṃ aluttasamāsena vinayavinicchayanāmassa",
  "tika-vin11t0:113_1": "dassanato. Tassa anvatthabhāvena saddappavattinimittabhūtaṃ sakalenānena pakaraṇena",
  "tika-vin11t0:113_2": "paṭipādetabbamabhidheyyampi teneva dassitaṃ. “Samāsenā”ti ca “anākulamasaṃkiṇṇaṃ,",
  "tika-vin11t0:113_3": "madhuratthapadakkama”nti ca etehi karaṇappakāro dassito. “Hitatthāyā”ti ca “paṭubhāvakaraṃ",
  "tika-vin11t0:113_4": "vinayakkame”ti ca “apāraṃ otarantāna”ntiādinā ca payojanaṃ. “Bhikkhūnaṃ bhikkhunīna”nti",
  "tika-vin11t0:113_5": "iminā bāhiranimittaṃ dassitaṃ. Abbhantaranimittaṃ pana bāhiranimittabhūtabhikkhubhikkhunivisayā",
  "tika-vin11t0:113_6": "karuṇā, sā ācariyassa pakaraṇārambheneva viññāyatīti visuṃ na vuttā. “Pavakkhāmī”ti",
  "tika-vin11t0:113_7": "iminā samānādhikaraṇabhāvena labbhamāno “aha”nti suddhakattā sāmaññena dassito. Visesato",
  "tika-vin11t0:113_8": "pana pakaraṇāvasāne –",
  "tika-vin11t0:114": "“Racito buddhadattena, suddhacittena dhīmatā;",
  "tika-vin11t0:115": "Suciraṭṭhitikāmena, sāsanassa mahesino”ti. –",
  "tika-vin11t0:116_0": "Imāya gāthāya ceva “iti tambapaṇṇiyena paramaveyyākaraṇena tipiṭakanayavidhikusalena",
  "tika-vin11t0:116_1": "paramakavivarajana hadayapadumavanavikasanakarena kavivarāsabhena paramaratikaravaramadhuravacanuggārena",
  "tika-vin11t0:116_2": "uragapurena buddhadattena racitoyaṃ vinayavinicchayo”ti iminā vākyena ca dassito",
  "tika-vin11t0:116_3": "– “mādisāpi kavī honti, buddhadatte divaṅgate”tiādinā pacchimakehi ca pasatthatarehi",
  "tika-vin11t0:116_4": "kavivarehi abhitthutaguṇo bhadantabuddhadattācariyo veditabbo. Hetukattā ca tattheva",
  "tika-vin11t0:116_5": "vakkhamāno pakaraṇajjhesane katādhīno buddhasīhamahāthero, so –",
  "tika-vin11t0:117": "“Vuttassa buddhasīhena;",
  "tika-vin11t0:118": "Vinayassa vinicchayo;",
  "tika-vin11t0:119": "Buddhasīhaṃ samuddissa;",
  "tika-vin11t0:120": "Mama saddhivihārikaṃ;",
  "tika-vin11t0:121": "Katoyaṃ pana bhikkhūnaṃ;",
  "tika-vin11t0:122": "Hitatthāya samāsato”ti. –",
  "tika-vin11t0:123": "Evaṃ dassito.",
  "tika-vin11t0:124": "Uttarappakaraṇassa hetukattā pana saṅghapālamahāthero, sopi –",
  "tika-vin11t0:125": "“Khantisoraccasosilya-buddhisaddhādayādayo;",
  "tika-vin11t0:126": "Patiṭṭhitā guṇā yasmiṃ, ratanānīva sāgare.",
  "tika-vin11t0:127": "“Vinayācārayuttena, tena sakkacca sādaraṃ;",
  "tika-vin11t0:128": "Yācito saṅghapālena, therena thiracetasā.",
  "tika-vin11t0:129": "“Suciraṭṭhitikāmena, vinayassa mahesino;",
  "tika-vin11t0:130": "Bhikkhūnaṃ pāṭavatthāya, vinayassavinicchaye;",
  "tika-vin11t0:131": "Akāsiṃ paramaṃ etaṃ, uttaraṃ nāma nāmato”ti. –",
  "tika-vin11t0:132": "Evaṃ dassito. Na kevalamete dveyeva mahātherā hetukattāro, atha kho mahāvaṃsādīsu –",
  "tika-vin11t0:133": "“Buddhassa viya gambhīra-",
  "tika-vin11t0:134": "Ghosattā taṃ viyākaruṃ;",
  "tika-vin11t0:135": "‘Buddhaghoso’ti yo so hi;",
  "tika-vin11t0:136": "Buddho viya mahītale”ti. –",
  "tika-vin11t0:137": "Ādinā nayena abhitthutaguṇo tipiṭakapariyattiyā aṭṭhakathākāro bhadantabuddhaghosācariyo ca anussutivasena “hetukattā”ti veditabbo.",
  "tika-vin11t0:138_0": "Kathaṃ? Ayaṃ kira bhadantabuddhadattācariyo laṅkādīpato sajātibhūmiṃ jambudīpamāgacchanto",
  "tika-vin11t0:138_1": "bhadantabuddhaghosācariyaṃ jambudīpavāsikehi paṭipattiparāyanehi yuttabyattaguṇopetehi",
  "tika-vin11t0:138_2": "mahātheravarehi katārādhanaṃ sīhaḷaṭṭhakathaṃ parivattetvā sakalajanasādhāraṇāya",
  "tika-vin11t0:138_3": "mūlabhāsāya tipiṭakapariyattiyā aṭṭhakathaṃ likhituṃ laṅkādīpaṃ gacchantaṃ antarāmagge",
  "tika-vin11t0:138_4": "disvā sākacchāya samupaparikkhitvā sabbalokātītena asadisena paṇḍiccaguṇena ratananidhidassane",
  "tika-vin11t0:138_5": "paramadaliddo viya balavaparitosaṃ patvā aṭṭhakathamassa kātukāmataṃ ñatvā “tumhe",
  "tika-vin11t0:138_6": "yathādhippetapariyantalikhitamaṭṭhakathaṃ amhākaṃ pesetha, mayamassā pakaraṇaṃ likhāmā”ti",
  "tika-vin11t0:138_7": "tassa sammukhā paṭijānitvā tena ca “sādhu tathā kātabba”nti ajjhesito abhidhammaṭṭhakathāya",
  "tika-vin11t0:138_8": "abhidhammāvatāraṃ, vinayaṭṭhakathāya sauttaraṃ vinayavinicchayapakaraṇañca akāsīti anussuyyateti.",
  "tika-vin11t0:139_0": "“Samāsenā”ti iminā ca parimāṇampi sāmaññena dassitaṃ vitthāraparimāṇe tassa parimāṇasāmaññassa",
  "tika-vin11t0:139_1": "viññāyamānattā. Visesato pana paricchedaparimāṇaṃ ganthaparimāṇanti duvidhaṃ. Tattha",
  "tika-vin11t0:139_2": "paricchedaparimāṇaṃ imasmiṃ pakaraṇe kathāvohārena vuccati.",
  "tika-vin11t0:140_0": "Seyyathidaṃ? – Pārājikakathā saṅghādisesakathā aniyatakathā nissaggiyakathā pācittiyakathā",
  "tika-vin11t0:140_1": "pāṭidesanīyakathā sekhiyakathāti bhikkhuvibhaṅgakathā sattavidhā, tato aniyatakathaṃ",
  "tika-vin11t0:140_2": "vajjetvā tatheva bhikkhunivibhaṅgakathā chabbidhā, mahākhandhakakathādikā bhikkhunikkhandhakakathāvasānā",
  "tika-vin11t0:140_3": "vīsatividhā khandhakakathā, kammakathā, kammavipattikathā, pakiṇṇakavinicchayo, kammaṭṭhānabhāvanāvidhānanti",
  "tika-vin11t0:140_4": "vinayavinicchaye kathāparicchedo sattatiṃsa.",
  "tika-vin11t0:141_0": "Uttarappakaraṇe ca vuttanayena bhikkhuvibhaṅge sattavidhā kathā, bhikkhunivibhaṅge",
  "tika-vin11t0:141_1": "chabbidhā, tadanantarā vipattikathā, adhikaraṇapaccayakathā, khandhakapañhākathā,",
  "tika-vin11t0:141_2": "samuṭṭhānasīsakathā, āpattisamuṭṭhānakathā, ekuttaranayakathā, sedamocanakathā, vibhaṅgadvayanidānādikathā,",
  "tika-vin11t0:141_3": "sabbaṅgalakkhaṇakathā, parivārasaṅkalanakathāti chattiṃsa kathāparicchedā.",
  "tika-vin11t0:142_0": "Nissandehe pana “aṭṭhatiṃsa kathāparicchedā”ti vuttaṃ, taṃ ekuttaranaye adassitehipi",
  "tika-vin11t0:142_1": "dvādasakapannarasakanayehi saha soḷasaparicchede gahetvā appakaṃ ūnamadhikaṃ gaṇanūpagaṃ",
  "tika-vin11t0:142_2": "na hotīti katvā vuttanti daṭṭhabbaṃ. Ubhayattha kathāparicchedaparimāṇaṃ tesattatividhaṃ",
  "tika-vin11t0:142_3": "hoti. Nissandehe “pañcasattatividhā”ti vacane parihāro vuttanayova. Ganthaparimāṇaṃ",
  "tika-vin11t0:142_4": "pana vinayavinicchaye asītiganthādhikāni cattāri ganthasahassāni, uttare paññāsaganthādhikāni",
  "tika-vin11t0:142_5": "nava ganthasatāni honti. Tena vuttaṃ uttarāvasāne –",
  "tika-vin11t0:143": "“Gāthā catusahassāni, satañca ūnavīsati;",
  "tika-vin11t0:144": "Parimāṇatoti viññeyyo, vinayassavinicchayo.",
  "tika-vin11t0:145": "Paññāsādhikasaṅkhāni, nava gāthāsatāni hi;",
  "tika-vin11t0:146": "Gaṇanā uttarassāyaṃ, chandasānuṭṭhubhena tū”ti. ;",
  "tika-vin11t0:147_0": "Iccevaṃ vinayavinicchayo uttaro cāti dve pakaraṇāni tiṃsādhikāni pañcagāthāsahassāni.",
  "tika-vin11t0:147_1": "Ettha ca vinayavinicchayo nāma ubhatovibhaṅgakhandhakāgatavinicchayasaṅgāhakapakaraṇaṃ.",
  "tika-vin11t0:147_2": "Tato paraṃ parivāratthasaṅgāhakapakaraṇaṃ uttaro nāma. Teneva vakkhati –",
  "tika-vin11t0:148": "“Yo mayā racito sāro, vinayassavinicchayo;",
  "tika-vin11t0:149": "Tassa dāni karissāmi, sabbānuttaramuttara”nti.",
  "tika-vin11t0:150": "Taṃ kasmā uttaranāmena vohariyatīti? Pañhuttaravasena ṭhite parivāre tatheva saṅgahetabbepi tena pakārena pārājikakathāmattaṃ dassetvā –",
  "tika-vin11t0:151": "“Ito paṭṭhāya muñcitvā, pañhāpucchanamattakaṃ;",
  "tika-vin11t0:152": "Vissajjanavaseneva, hoti atthavinicchayo”ti. –",
  "tika-vin11t0:153": "Vatvā pañhaṃ pahāya tato paṭṭhāya uttaramattasseva dassitattā tathā voharīyanti.",
  "tika-vin11t0:154_0": "“Tasmā vinayanūpāya”ntiādinā pana sotujanaṃ sakkaccasavane niyojeti. Sakkaccasavanapaṭibaddhā",
  "tika-vin11t0:154_1": "hi sabbāpi lokiyalokuttarasampattīti ayamettha samudāyattho. Ayaṃ pana avayavattho",
  "tika-vin11t0:154_2": "– so yasmā atthayojanakkamena padayojanaṃ katvā vaṇṇite suviññeyyo hoti, tasmā tathā",
  "tika-vin11t0:154_3": "padayojanaṃ katvā atthavaṇṇanaṃ karissāma –",
  "tika-vin11t0:155_0": "Seṭṭhaṃ appaṭipuggalaṃ buddhañceva bhavābhāvakaraṃ dhammañceva niraṅgaṇaṃ gaṇañceva",
  "tika-vin11t0:155_1": "sirasā vanditvā bhikkhūnaṃ bhikkhunīnañca hitatthāya samāsena samāhito vinayassavinicchayaṃ vakkhāmīti yojanā.",
  "tika-vin11t0:156_0": "Tattha seṭṭhanti sabbe ime pasatthā ayametesaṃ atisayena pasatthoti seṭṭho. Tathā",
  "tika-vin11t0:156_1": "hi so bhagavā “ahañhi brāhmaṇa jeṭṭho seṭṭho lokassā”ti verañjabrāhmaṇassa attano",
  "tika-vin11t0:156_2": "jeṭṭhaseṭṭhabhāvassa parijānanavinicchayahetubhūtāhi jhānādīhi niratisayaguṇasampattīhi samannāgatattā –",
  "tika-vin11t0:157": "“Tvameva asi sambuddho, tuvaṃ satthā anuttaro;",
  "tika-vin11t0:158": "Sadevakasmiṃ lokasmiṃ, natthi te paṭipuggalo. ;",
  "tika-vin11t0:159": "Tuvaṃ buddho tuvaṃ satthā, tuvaṃ mārābhibhū muni;",
  "tika-vin11t0:160": "Tuvaṃ anusaye chetvā, tiṇṇo tāresimaṃ pajaṃ.",
  "tika-vin11t0:161": "Upadhī te samatikkantā, āsavā te padālitā;",
  "tika-vin11t0:162": "Sīhosi anupādāno, pahīnabhayabheravo. ;",
  "tika-vin11t0:163": "Mahāvīra mahāpañña, iddhiyā yasasā jala;",
  "tika-vin11t0:164": "Sabbaverabhayātīta, pāde vandāmi cakkhumā”ti. ; –",
  "tika-vin11t0:165": "Ādīhī nānānayehi sadevakena lokena abhitthaviyatāya pasatthatamo, tameva seṭṭhaṃ pasatthatamanti attho.",
  "tika-vin11t0:166": "Appaṭipuggalanti natthi etassa paṭipuggalo adhiko, sadiso vāti appaṭipuggalo. Tathā hi guṇavasena anantāparimāṇāsu lokadhātūsu attanā adhikassa, sadisassa vā puggalassa abhāvato –",
  "tika-vin11t0:167": "“Na me ācariyo atthi, sadiso me na vijjati;",
  "tika-vin11t0:168": "Sadevakasmiṃ lokasmiṃ, natthi me paṭipuggalo”ti. –",
  "tika-vin11t0:169": "Attanāva attano aviparīto appaṭipuggalabhāvo paṭiññāto, tasmā taṃ appaṭipuggalaṃ sabbalokuttamanti attho.",
  "tika-vin11t0:170_0": "Buddhanti anantamaparimeyyaṃ ñeyyamaṇḍalamanavasesaṃ buddhavāti buddho, etena anekakappakoṭisatasahassaṃ",
  "tika-vin11t0:170_1": "sambhatapuññañāṇasambhārānubhāvasiddhidhammarūpakāyasirivilāsapaṭimaṇḍito saddhammavaracakkavattī",
  "tika-vin11t0:170_2": "sammāsambuddho dassito. Atha vā cattāri saccāni sayaṃ vicitopacitapāramitāparipācitena",
  "tika-vin11t0:170_3": "savāsanānavasesakilesappahāyakena sayambhuñāṇena bujjhīti buddho. Yathāha –",
  "tika-vin11t0:171": "“Abhiññeyyaṃ abhiññātaṃ, bhāvetabbañca bhāvitaṃ;",
  "tika-vin11t0:172": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "tika-vin11t0:173_0": "Vitthāro panassa “bujjhitā saccānīti buddho, bodhetā pajāyāti buddho”tiādinā niddesādīsu",
  "tika-vin11t0:173_1": "vuttanayena veditabbo. Saddasiddhi sāsanikānaṃ avagamanatthe vattamānā budha-dhātuto",
  "tika-vin11t0:173_2": "“bhāvakammesu ta” iti ito tātivattamāne “budhagamāditthe kattarī”ti iminā kaccāyanasuttena",
  "tika-vin11t0:173_3": "kattari tappaccayavidhānato veditabbā. Lokiyānaṃ pana bodhanatthadhātūnampi gamanatthatāya",
  "tika-vin11t0:173_4": "vuttattā gatyatthākammakādi suttato kattari ta-ppaccayakaraṇena veditabbā.",
  "tika-vin11t0:174_0": "Atha vā dhātūnaṃ anekatthatāya budha-iccayaṃ dhātu jāgaraṇavikasanatthesu vattamāno",
  "tika-vin11t0:174_1": "akammakoti “pabuddho puriso, pabuddhaṃ paduma”ntiādīsu viya buddhavā aññāṇaniddāvigamena",
  "tika-vin11t0:174_2": "ñāṇacakkhūni ummīlanto pabuddho, guṇehi vā vikasitoti kattari siddhena buddha-saddena",
  "tika-vin11t0:174_3": "“buddho”ti tibhavanekacūḷāmaṇipādapaṅkajarāgaratano bhagavā lokanātho vuccati, imasmiṃ",
  "tika-vin11t0:174_4": "pakkhepi gatyatthādisutte akammakaggahaṇena paccayavidhānaṃ daṭṭhabbaṃ.",
  "tika-vin11t0:175_0": "Atha vā sakammakānaṃ dhātūnaṃ kammavacanicchāya abhāve akammakabhāvato “phalaṃ sayameva",
  "tika-vin11t0:175_1": "pakka”ntiādīsu viya bodhanattheyeva budha-dhātuto kattari vidhānaṃ sijjhati. Atha",
  "tika-vin11t0:175_2": "vā nīlaguṇayogena paṭādīsu nīlavohāro viya bhāvasādhanaṃ buddha-saddaṃ gahetvā buddhaguṇayogato",
  "tika-vin11t0:175_3": "“buddho”ti voharīyati. Evamanekadhā siddhena buddha-saddena vuccamānaṃ taṃ bhagavantaṃ",
  "tika-vin11t0:175_4": "taṃ dhammarājanti attho.",
  "tika-vin11t0:176_0": "“Seṭṭhaṃ appaṭipuggala”nti padadvayaṃ “buddha”nti etassa visesanaṃ. Ettha ca “buddhaṃ,",
  "tika-vin11t0:176_1": "seṭṭhaṃ, appaṭipuggala”nti imehi tīhi padehi nayato “itipi so bhagavā arahaṃ sammāsambuddho”tiādinā,",
  "tika-vin11t0:176_2": "“yo vadataṃ pavaro manujesu, sakyamunī bhagavā katakicco”tiādīhi ca anekehi suttapadehi",
  "tika-vin11t0:176_3": "dassitadūrāvidūrasantikanidānahetuphalasattopakārāvatthādhammattha- lokuddhārattikattayasaṅgahitaṃ",
  "tika-vin11t0:176_4": "suparisuddhaṃ buddhaguṇasamudayaṃ niravasesaṃ dasseti. Ayameva hi buddhaguṇānaṃ niravasesato",
  "tika-vin11t0:176_5": "dassanūpāyo, yadidaṃ nayadassanaṃ. Itarathā paṭipadavaṇṇanāya aparimitānaṃ buddhaguṇānaṃ",
  "tika-vin11t0:176_6": "ko hi nāma samattho pariyantaṃ gantuṃ. Yathāha –",
  "tika-vin11t0:177": "“Buddhopi buddhassa bhaṇeyya vaṇṇaṃ;",
  "tika-vin11t0:178": "Kappampi ce aññamabhāsamāno;",
  "tika-vin11t0:179": "Khīyetha kappo ciradīghamantare;",
  "tika-vin11t0:180": "Vaṇṇo na khīyetha tathāgatassā”ti. ;",
  "tika-vin11t0:181_0": "Evametehi tīhi padehi niravasesaguṇasaṃkittanathutiyā vasena “vanditvā”ti iminā paṇāmassa",
  "tika-vin11t0:181_1": "ca vuttattā imāya aḍḍhagāthāya buddharatanasaṅkhātapaṭhamavandanīyavatthuvisayā thutipaṇāmasabhāvā",
  "tika-vin11t0:181_2": "vandanā dassitāti daṭṭhabbaṃ.",
  "tika-vin11t0:182_0": "Tadanantaraṃ dhammaratanassa paṇāmaṃ dassetumāha “bhavābhāvakaraṃ dhamma”nti. Ettha",
  "tika-vin11t0:182_1": "bhava-saddena dve bhavā vuttā kammabhavo, upapattibhavoti. Tattha kammabhavo bhavati",
  "tika-vin11t0:182_2": "etasmā phalanti “bhavo”ti vuccati. Vipākakkhandhakaṭattārūpasaṅkhāto pana upapattibhavo",
  "tika-vin11t0:182_3": "avijjātaṇhupādānasaṅkhārādisahakārikāraṇayuttena kusalākusalacetanāsaṅkhātakammabhavapaccayena",
  "tika-vin11t0:182_4": "yathārahaṃ bhavatīti “bhavo”ti vuccati. So pana kāmabhavarūpabhavaarūpabhavasaññībhavaasaññībhavanevasaññīnāsaññībhava-",
  "tika-vin11t0:182_5": "ekavokārabhavacatuvokārabhavapañcavokārabhavavasena navavidho. Evametesu navasu bhavesu",
  "tika-vin11t0:182_6": "dasavidhopi dhammo attānaṃ dhārentassa puggalasantānassa anupādisesanibbānadhātuyā",
  "tika-vin11t0:182_7": "paraṃ appaṭisandhikatāsādhanena bhavesu, bhavassa vā abhāvaṃ karotīti bhavābhāvakaro,",
  "tika-vin11t0:182_8": "taṃ, aparāparajātippabandhassa hetusamugghātena appavattidhammatāpādakanti attho.",
  "tika-vin11t0:183_0": "Dhammanti attānaṃ dhārente catūsu apāyesu, saṃsāre ca apatamāne dhāretīti dhammo,",
  "tika-vin11t0:183_1": "so catumaggaphalanibbānasaṅkhātanavalokuttaradhammo ca tappaṭipādako navaṅgasāsanāparanāmadheyyacaturāsītisahassadhammakkhandhappabhedabhinno",
  "tika-vin11t0:183_2": "pariyattidhammo cāti dasavidho. Sopi nippariyāyadhammo, pariyāyadhammo cāti duvidho.",
  "tika-vin11t0:183_3": "Tattha nippariyāyadhammo nāma apāye, saṃsāre vā padhānahetubhūtānaṃ uddhambhāgiyānaṃ,",
  "tika-vin11t0:183_4": "orambhāgiyānañca dasannaṃ saṃyojanānaṃ samucchindanena maggadhammo, tassa taṃkiccanipphattinimittabhāvena",
  "tika-vin11t0:183_5": "nibbānadhammo cāti pañcavidhopi nippariyāyena puggalasantānaṃ dhāretīti katvā “nippariyāyadhammo”ti",
  "tika-vin11t0:183_6": "vuccati. Cattāri pana sāmaññaphalāni paṭippassaddhipahānena maggānuguṇappavattiyā,",
  "tika-vin11t0:183_7": "pariyatti ca magganibbānādhigamassa mūlakāraṇabhāvatoti pañcavidhopi pariyāyadhammo nāma.",
  "tika-vin11t0:184_0": "Ettāvatā “svākkhāto bhagavatā dhammo”tiādinā, “rāgavirāgamanejamasoka”ntiādīhi ca",
  "tika-vin11t0:184_1": "suttantehi vuttassa, tadaṭṭhakathādīsu ca vaṇṇitassa saraṇānussaraṇavasenāpi saggamokkhasampattipaṭilābhakāraṇassa",
  "tika-vin11t0:184_2": "anavasesassa dhammaratanaguṇassa nayato uddiṭṭhattā ca “vanditvā”ti iminā paṇāmassa",
  "tika-vin11t0:184_3": "dassitattā ca dhammaratanasaṅkhātassa dutiyassa vandanīyassa thutipaṇāmasabhāvā vandanā",
  "tika-vin11t0:184_4": "dassitāti daṭṭhabbaṃ.",
  "tika-vin11t0:185_0": "Tadanantaraṃ saṅgharatanassa vandanāsandassanatthaṃ vuttaṃ “gaṇañceva niraṅgaṇa”nti.",
  "tika-vin11t0:185_1": "Ettha “rāgo aṅgaṇaṃ doso aṅgaṇaṃ moho aṅgaṇa”nti vuttehi rāgādiaṅgaṇehi tadaṅgavikkhambhanasamucchedapaṭippassaddhinissaraṇavimuttivasena",
  "tika-vin11t0:185_2": "niggato vimuttoti niraṅgaṇo, taṃ niraṅgaṇaṃ. Ariyavaṃse sīlasamādhipaññāvimuttivimuttiñāṇadassanasaṅkhātehi",
  "tika-vin11t0:185_3": "guṇagaṇehi gaṇīyatīti gaṇo, taṃ.",
  "tika-vin11t0:186_0": "Ettāvatā “suppaṭipanno bhagavato sāvakasaṅgho”tiādinā, “yattha ca dinnaṃ mahapphalamāhu,",
  "tika-vin11t0:186_1": "catūsu sucīsu purisayugesū”tiādīhi ca tehi tehi suttapadehi vuttānaṃ, tadaṭṭhakathādīsu",
  "tika-vin11t0:186_2": "ca vaṇṇitānaṃ vimalātulanikhilavisālapesalasīlādinānappakārānagghasaṅgharatanaguṇānaṃ",
  "tika-vin11t0:186_3": "saṃkittanasabhāvāya thutiyā ca “vanditvā”ti etena yathāvuttasarūpapabhedapaṇāmassa",
  "tika-vin11t0:186_4": "vuttattā ca saṅgharatanasaṅkhātatatiyavandanīyavatthuvisayā thutippaṇāmasaṅkhātā",
  "tika-vin11t0:186_5": "vandanā dassitāti veditabbā. Sirasāti attappasādagāravāvahantena muddhanā. Vanditvāti",
  "tika-vin11t0:186_6": "paṇamitvā thomitvā vā.",
  "tika-vin11t0:187_0": "Evaṃ paṭhamagāthāya vandanīyassa ratanattayassa thutippaṇāmasaṅkhātaṃ vandanaṃ dassetvā",
  "tika-vin11t0:187_1": "tadanantarāya sandassetabbapayojanādipaṭipādikāya gāthāya “bhikkhūna”nti iminā kiñcāpi",
  "tika-vin11t0:187_2": "saṃsāre bhayaṃ ikkhatīti “bhikkhū”ti kalyāṇaputhujjanena saddhiṃ aṭṭha ariyapuggalā",
  "tika-vin11t0:187_3": "vuccanti, pāḷiyaṃ pana “bhinnapaṭaṃ dhāretīti bhikkhu, bhikkhanasīloti bhikkhū”tiādinā",
  "tika-vin11t0:187_4": "bhikkhusaddassa atthuddhāravasena nibbacanantarāni dassetvā pātimokkhasaṃvarasaṃvaraṇārahasseva",
  "tika-vin11t0:187_5": "adhippetabhāvaṃ dassetuṃ “samaggena saṅghena ñatticatutthena kammena akuppena ṭhānārahena",
  "tika-vin11t0:187_6": "upasampanno, ayaṃ imasmiṃ atthe adhippeto bhikkhū”ti dassitā sikkhākāmā sāsanāvacārā",
  "tika-vin11t0:187_7": "kulaputtā idhādhippetā, tesaṃ bhikkhūnañca. Bhikkhunīnañcāti aṭṭhavācikaupasampadākammena",
  "tika-vin11t0:187_8": "ubhatosaṅghe upasampannātādisāyeva kuladhītaro dassitā. Ekatopasampannāpi sāmaññena",
  "tika-vin11t0:187_9": "gayhanti. Ekatopasampannāti ca bhikkhunisaṅghe upasampajjitvā yāva bhikkhusaṅghe",
  "tika-vin11t0:187_10": "na upasampajjanti, tāva, bhikkhunī ca liṅgaparivattanena bhikkhunibhāvappattā adhippetā,",
  "tika-vin11t0:187_11": "tāsaṃ bhikkhunīnañca.",
  "tika-vin11t0:188_0": "Hitatthāyāti sabbasampattinipphādakaraṇatthāya hinoti gacchati yathādhippetaphalasādhane",
  "tika-vin11t0:188_1": "pavattatīti hitanti arogatādikāraṇaṃ amatosadhādi vuccati. Idha pana saggamokkhasampattisiddhikāraṇaṃ",
  "tika-vin11t0:188_2": "pātimokkhasaṃvarasīlarakkhanaṃ vuccati, tadatthāya.",
  "tika-vin11t0:189_0": "Samāhito sammā āhito pavattito vinicchayamaggo etenāti “samāhito”ti pakaraṇakārako",
  "tika-vin11t0:189_1": "dassito. Atha vā sammā āhitaṃ vinayavinicchaye ṭhapitaṃ pavattitaṃ cittametassāti",
  "tika-vin11t0:189_2": "“samāhitacitto”ti vattabbe uttarapadalopena “samāhito”ti vutto. Paramagambhīrasuduttaravinayapiṭakatthavinicchaye",
  "tika-vin11t0:189_3": "pavattanārahassa iminā visesanena attani samāhitacittappavattinimittabhūto attano",
  "tika-vin11t0:189_4": "ñāṇassa padaṭṭhānabhūto samādhi dassito tena samādhinā samāhito hutvāti attho.",
  "tika-vin11t0:190_0": "Pavakkhāmīti pakārena vakkhāmi, yena pakārena vinayavinicchaye vutte ajjatanā mandasatimativīriyā",
  "tika-vin11t0:190_1": "paṭipajjanakā gambhīrataraṃ vinayapiṭakatthavinicchayaṃ sukhena uggaṇhituṃ, dhāretuñca",
  "tika-vin11t0:190_2": "sakkonti, tādisena pakāravisesena vakkhāmīti attho. Samāsenāti samasanaṃ saṃkhipanaṃ",
  "tika-vin11t0:190_3": "samāso, tena, saṃkhittarucikānamugghāṭitaññūnaṃ katādhikārānaṃ ñāṇuttarānaṃ puggalānañca",
  "tika-vin11t0:190_4": "papañcabhīrukānaṃ gahaṇadhāraṇe mandayantānaṃ mandabuddhīnañca upakārakena nātivitthārakkamenāti",
  "tika-vin11t0:190_5": "attho. Vinayassāti vinayapiṭakassa. Tañhi –",
  "tika-vin11t0:191": "“Vividhavisesanayattā;",
  "tika-vin11t0:192": "Vinayanato ceva kāyavācānaṃ;",
  "tika-vin11t0:193": "Vinayatthavidūhi ayaṃ;",
  "tika-vin11t0:194": "Vinayo ‘vinayo’ti akkhāto”ti. –",
  "tika-vin11t0:195_0": "Vuttehi atthavisesehi “vinayo”ti vuccati. Tassa evaṃ sandassitasabhāvassa “vinayo",
  "tika-vin11t0:195_1": "nāma sāsanassa āyū”ti saṅgītikārakehi mahākassapādīhi abhitthutaguṇassa vinayapiṭakuttamassa.",
  "tika-vin11t0:195_2": "Vinicchayanti visesena, vividhena vā ākārena vippaṭipattinīharaṇavasena cīyati vibhajīyatīti",
  "tika-vin11t0:195_3": "“vinicchayo”ti laddhanāmaṃ vibhajanaṃ, vinayavinicchayaṃ nāma pakaraṇanti vuttaṃ",
  "tika-vin11t0:195_4": "hoti. “Vinayassavinicchaya”nti ca aluttasamāsoyaṃ “devānaṃpiyatisso, kaṇṭhekāḷo”tiādīsu viya.",
  "tika-vin11t0:196_0": "Evaṃ dutiyagāthāya kattunimittapayojanābhidhānābhidheyyapakaraṇappakārekadesaṃ dassetvā",
  "tika-vin11t0:196_1": "sakkaccasavanakāraṇanidassanamukhenāpi pakaraṇappakārādiṃ dassetumāha “anākula”miccādi.",
  "tika-vin11t0:196_2": "Tattha anākulanti natthi ettha saddato, atthato, vinicchayato vā ākulaṃ pubbāparavirodho,",
  "tika-vin11t0:196_3": "missatā vāti anākulo, vinayavinicchayo, taṃ vadato me nibodhathāti sambandho. Asaṃkiṇṇanti",
  "tika-vin11t0:196_4": "nikāyantaraladdhīhi asammissaṃ.",
  "tika-vin11t0:197": "Madhuratthapadakkamanti padānaṃ kamo padakkamo, padagati, saddānamuccāraṇanti attho. Madhuro attho ca padakkamo ca yassa so madhuratthapadakkamo, taṃ –",
  "tika-vin11t0:198": "“Padāsattaṃ padatthānaṃ, madhuratthamudīritaṃ;",
  "tika-vin11t0:199": "Yena majjanti dhīmanto, madhuneva madhubbatā”ti. –",
  "tika-vin11t0:200": "Iminā lakkhaṇena saddānamatthānañca vasena padāsattāparanāmadheyyamādhuriyālaṅkārena samalaṅkatattā madhuratthapadakkamaṃ.",
  "tika-vin11t0:201_0": "Paṭubhāvakaranti paṭati gacchati pajānātīti paṭu, paññavā, paṭuno bhāvo, saddappavattinimittabhūtā",
  "tika-vin11t0:201_1": "paññā, taṃ paṭubhāvaṃ paññāvisesaṃ karoti janetīti paṭubhāvakaro, taṃ, paññāvisesajanakanti",
  "tika-vin11t0:201_2": "attho. Etaṃ vinayassa vinicchayanti yojanā. Paramanti uttamaṃ. Vinayakkameti vinayapiṭake,",
  "tika-vin11t0:201_3": "tadatthe ca, pavattikkame paṭubhāvakaranti attho.",
  "tika-vin11t0:202_0": "Evaṃ tatiyagāthāya pakaraṇaguṇāpadesena sotujanaṃ samussāhetvā idāni “apāra”ntiādicatutthagāthāya",
  "tika-vin11t0:202_1": "pakaraṇañca tannissayaṃ vinayapiṭakañca nāvāsāgarabhāvena dassetvā tirobhūtopameyyopamānabhedena",
  "tika-vin11t0:202_2": "rūpakālaṅkārena pakaraṇaguṇaṃ pakāsento sotujanaṃ samuttejeti. Tattha apāranti natthi",
  "tika-vin11t0:202_3": "pāraṃ etassāti apāro, vinayasāgaro. So hi purimabuddhuppādesu sāsanaṃ pasīditvā vinayapiṭake",
  "tika-vin11t0:202_4": "uggahaṇadhāraṇapaṭipādanapaṭipattivasena akatādhikārehi puggalehi duradhigamanīyadhammatthaniruttipaṭibhānapariyantatāya “apāro”ti vuccati.",
  "tika-vin11t0:203_0": "Otarantānanti sajjhāyanasavanadhāraṇādivasena ajjhogāhantānaṃ. Sāranti nibbānasampāpakabhāvena",
  "tika-vin11t0:203_1": "sārabhūtāya ariyamaggasambhārāya pubbabhāgapaṭipattiyā mūlabhūtapātimokkhasaṃvarasaṅkhātasīlasārappakāsakatāya",
  "tika-vin11t0:203_2": "sāraṃ. Vinayasāgaranti vinayapiṭakasaṅkhātaṃ sāgaraṃ. Vinayo hi sikkhāpadapaññattiyā",
  "tika-vin11t0:203_3": "kālappattajānanassāpi dhammasenāpatiādīnampi avisayattā atigambhīrātivitthiṇṇabhāvena",
  "tika-vin11t0:203_4": "sāgaro viyāti sāgaro, vinayo ca so sāgaro cāti vinayasāgaro, taṃ, agādhāpāraguṇayogato",
  "tika-vin11t0:203_5": "sāgaropamaṃ vinayapiṭakanti attho.",
  "tika-vin11t0:204_0": "Dutiyagāthāya “bhikkhūnaṃ bhikkhunīna”nti vatvāpi “hitatthāyā”ti iminā sambandhattā",
  "tika-vin11t0:204_1": "ca vākyantarehi antaritabhāvena dūrattā ca taṃ anādiyitvā ettha vinayasāgarajjhogāhanatadatthapaṭipajjanārahakattuvisesasandassanatthāya",
  "tika-vin11t0:204_2": "“bhikkhūnaṃ bhikkhunīna”nti puna vuttanti daṭṭhabbaṃ. Nāvā viya bhūto nāvābhūto,",
  "tika-vin11t0:204_3": "taṃ, nāvāṭṭhāniyaṃ mahānāvāsadisanti attho. Manoramanti mano ramati ettha, etenāti",
  "tika-vin11t0:204_4": "vā manoramo, taṃ, ajjhāyanavohārapasutānaṃ paṭipattiparāyanānañca sādhūnaṃ manoramanti attho.",
  "tika-vin11t0:205_0": "Ettāvatā pakaraṇaguṇasaṃkittanena sotujanaṃ samuttejetvā idāni sakkaccasavane niyojento",
  "tika-vin11t0:205_1": "“tasmā vinayanūpāya”ntiādimāha. Tattha tasmāti yasmā yathāvuttaṃ anākulatādivividhānagghaguṇālaṅkārapaṭimaṇḍitaṃ,",
  "tika-vin11t0:205_2": "tena hetunāti attho. Vinayanūpāyanti vividhākārena, visesanayato vā kāyavācānaṃ nayanaṃ",
  "tika-vin11t0:205_3": "damanaṃ akattabbato nivattetvā kattabbesu niyojanaṃ vinayanaṃ, upecca taṃ phalaṃ",
  "tika-vin11t0:205_4": "āyati uppajjatīti upāyo, hetu, vinayanassa upāyo vinayanūpāyo, taṃ, kāyajīvitānapekkhānaṃ",
  "tika-vin11t0:205_5": "sikkhākāmānaṃ pesalānaṃ bhikkhūnaṃ bhikkhunīnaṃ kāyavācānaṃ ananulomikavipphanditāpanayanasaṅkhātadamanassa",
  "tika-vin11t0:205_6": "kāraṇabhūtanti vuttaṃ hoti.",
  "tika-vin11t0:206_0": "Ettāvatā attanā kattumicchite pakaraṇe paṇḍitānaṃ pavattihetubhūtānaṃ anākulatādiguṇānaṃ",
  "tika-vin11t0:206_1": "vibhāvanavasena “anākula”ntiādivisesanāni vatvā idāni sakkaccasavanāvabodhe visayaṃ",
  "tika-vin11t0:206_2": "visesitabbaṃ dassetumāha “vinayassavinicchaya”nti. Ettha ca dutiyagāthāya “vinayassavinicchaya”nti",
  "tika-vin11t0:206_3": "“pavakkhāmī”ti kiriyāya kammadassanavasena vuttaṃ, taṃ idha ānetvā sambandhiyamānampi",
  "tika-vin11t0:206_4": "dūrasambandhaṃ hotīti tamanānetvā “nibodhathā”ti imissā kiriyāya kammasandassanatthaṃ",
  "tika-vin11t0:206_5": "“vinayassavinicchaya”nti vuttattā punaruttidosābhāvoti daṭṭhabbaṃ.",
  "tika-vin11t0:207_0": "Avikkhittena cittenāti ettha vividhe ārammaṇe khittaṃ pesitaṃ vikkhittaṃ, uddhaccavicikicchādiparetaṃ",
  "tika-vin11t0:207_1": "asamāhitaṃ cittaṃ, na vikkhittaṃ avikkhittaṃ, tappaṭipakkhaṃ samāhitaṃ kusalacittaṃ,",
  "tika-vin11t0:207_2": "tena, etassa pakaraṇuttamassa savanādibyāpāraṃ vinā nānārammaṇesu pavattivasena vikkhepamanāpannena",
  "tika-vin11t0:207_3": "samāhitena cittenāti attho. “Avikkhittena…pe… nibodhathā”ti vadantena ca “avikkhittassāyaṃ",
  "tika-vin11t0:207_4": "dhammo, nāyaṃ dhammo vikkhittassā”ti vacanato vikkhittassa dhammesu dāyādābhāvato",
  "tika-vin11t0:207_5": "attano pakaraṇatthabhūtāya adhisīlasikkhāya sammāpaṭipajjanāpadeso kato hoti.",
  "tika-vin11t0:208_0": "Vadato meti ettha “gāravena cā”ti pāṭhaseso. Tatthāyamattho – bhāsamāne mayi gāravena,",
  "tika-vin11t0:208_1": "yathāvuttena kāraṇena cāti sāmibhummānamavisesatāya “me”ti sāmivacanassa “mayī”ti",
  "tika-vin11t0:208_2": "atthasambhavato ayamattho vutto. Pakaraṇassa anākulatādiguṇasamannāgatattā ca vattari",
  "tika-vin11t0:208_3": "mayi gāravena ca samāhitena cetasāti adhippāyo. Nibodhathāti vākyatthapadatthaṃ sandhāyabhāsitatthabhāvatthādivasena",
  "tika-vin11t0:208_4": "nisesato bodhatha, sakkaccaṃ sutvā vinayavinicchayaṃ bujjhatha vijānāthāti attho,",
  "tika-vin11t0:208_5": "cintābhāvanāmayañāṇānaṃ mūlabhūtapakaraṇavisayaṃ sutamayañāṇaṃ nipphādethāti adhippāyo.",
  "tika-vin11t0:209": "Ganthārambhakathāvaṇṇanā niṭṭhitā.",
  "tika-vin11t0:210": "Bhikkhuvibhaṅgo",
  "tika-vin11t0:211": "Pārājikakathā",
  "tika-vin11t0:212": "Paṭhamapārājikakathāvaṇṇanā",
  "tika-vin11t0:213_0": "6. Evaṃ pañcahi gāthāhi ratanattayapaṇāmādiṃ dassetvā idāni yathāpaṭiññātavinicchayaṃ",
  "tika-vin11t0:213_1": "dassetumāha “tividhe”tiādi. Tattha “tividhe”tiādinā paṭhamapārājikasikkhāpadavinicchayaṃ",
  "tika-vin11t0:213_2": "dasseti. Tividheti vaccapassāvamukhamaggānaṃ vasena tippakāre maggeti iminā sambandho.",
  "tika-vin11t0:213_3": "Tilamattampīti tilabījamattampi aṅgajātanti sambandho. Maggeti vaccapassāvānaṃ nikkhamanadvāratāya,",
  "tika-vin11t0:213_4": "annapānapittasemhādīnaṃ pavesananikkhamanadvāratāya ca maggavohāragate sarīrappadese,",
  "tika-vin11t0:213_5": "allokāseti sambandho. “Maggesu tilamattampi, tīsu sevanacetano”ti vattabbepi “tividhe”ti",
  "tika-vin11t0:213_6": "pakāravācividhasaddopādānena sajātisaṅgahavasena tīhi rāsīhi saṅgahetvā pabhedavasena",
  "tika-vin11t0:213_7": "tiṃsavidho maggo dassito hoti.",
  "tika-vin11t0:214_0": "Seyyathidaṃ? Pārājikavatthubhūtamukhādimaggānaṃ nissayabhūte satte dassetuṃ “tisso",
  "tika-vin11t0:214_1": "itthiyo manussitthī amanussitthī tiracchānagatitthī”tiādinā nayena pāḷiyaṃ dassitamanussāmanussatiracchānagatitthīnaṃ",
  "tika-vin11t0:214_2": "paccekaṃ tiṇṇaṃ maggānaṃ vasena nava maggā, tatheva dassitānaṃ tiṇṇaṃ ubhatobyañjanakānaṃ",
  "tika-vin11t0:214_3": "vasena nava maggā, tiṇṇaṃ pana paṇḍakānaṃ mukhamaggavaccamaggānaṃ vasena paccekaṃ",
  "tika-vin11t0:214_4": "dve dve maggāti cha maggā, tathā tiṇṇaṃ pana purisānanti evaṃ tiṃsavidho hoti.",
  "tika-vin11t0:215_0": "Sevanacetanoti sevane methunapayoge cetanā assāti viggaho, methunarāgūpasaṃhitāya",
  "tika-vin11t0:215_1": "cetanāya samannāgatoti attho. Allokāseti tiṃsamaggānamaññatare magge pakativātena",
  "tika-vin11t0:215_2": "asaṃphuṭṭhe allapadese, iminā bāhiraṃ pārājikakkhettaṃ na hotīti dīpeti. Visesanassa",
  "tika-vin11t0:215_3": "visesāpekkhattā dutiyagāthāya “sasikkho so”ti padadvayaṃ āharitvā “sevanacetano sasikkho",
  "tika-vin11t0:215_4": "so bhikkhū”ti yojetabbaṃ.",
  "tika-vin11t0:216_0": "Aṅge sarīre jātanti aṅgajātaṃ, purisanimittaṃ. Satipi avasesasarīrāvayavānaṃ tathābhāve",
  "tika-vin11t0:216_1": "ruḷhivasena tadeva tathā vuttaṃ. Pavesentoti dvayaṃdvayasamāpattisaṅkhātakāyikakiriyaṃ",
  "tika-vin11t0:216_2": "nipphādento. Parājitoti dullabhāya khaṇasampattiyā laddhabbato dullabhā lokiyalokuttaraguṇasampattisukhato",
  "tika-vin11t0:216_3": "parihāpetvā kilesasapattehi parājayamāpāditoti attho.",
  "tika-vin11t0:217": "Ayamettha yojanā – sasikkho sevanacetano tividhe magge allokāse aṅgajātaṃ tilamattampi pavesento so bhikkhu parājito hotīti. Ettāvatā –",
  "tika-vin11t0:218": "“Yo pana bhikkhu bhikkhūnaṃ sikkhāsājīvasamāpanno sikkhaṃ apaccakkhāya dubbalyaṃ anāvikatvā methunaṃ dhammaṃ paṭiseveyya, antamaso tiracchānagatāyapi, pārājiko hoti asaṃvāso”ti –",
  "tika-vin11t0:219": "Bhagavatā paññattasikkhāpadaṃ saṅgahitanti daṭṭhabbaṃ.",
  "tika-vin11t0:220_0": "7. Evaṃ imissā gāthāya attūpakkamamūlakaṃ pārājikaṃ dassetvā idāni “bhikkhupaccatthikā",
  "tika-vin11t0:220_1": "manussitthiṃ bhikkhussa santike ānetvā vaccamaggena aṅgajāte abhinisīdentī”tiādinayappavattaṃ",
  "tika-vin11t0:220_2": "paropakkamamūlakaṃ pārājikañca dassetumāha “pavesana”ntiādi. Tattha pavesananti bhikkhupaccatthikehi",
  "tika-vin11t0:220_3": "suttapamattādimanussitthiādīnamaññataraṃ ānetvā yathāvuttamaggānamaññataraṃ maggaṃ",
  "tika-vin11t0:220_4": "yathā pavisati, tathā bhikkhuno aṅgajāte abhinisīdāpane sambhavantaṃ maggappavesanamāha.",
  "tika-vin11t0:220_5": "Pavesanaṃ sādiyanto sasikkho soti yojanā. Ettha “pavesanaṃ sādiyati adhivāseti, tasmiṃ",
  "tika-vin11t0:220_6": "khaṇe sevanacittaṃ upaṭṭhāpetī”ti aṭṭhakathāvacanato aggato yāva mūlaṃ pavesentesu",
  "tika-vin11t0:220_7": "assādacittaṃ upaṭṭhāpento taṅkhaṇeyeva sāsanato cutoti attho. Paviṭṭhantiādīsu padesupi evameva yojanā.",
  "tika-vin11t0:221_0": "Paviṭṭhanti paviṭṭhakkhaṇo. “Paviṭṭha”ntiādinā tāya tāya kiriyāya upalakkhito khaṇo",
  "tika-vin11t0:221_1": "gahetabbo. Tenevettha accantasaṃyoge upayogavacanaṃ kataṃ. Ṭhitanti ettha “sukkavissaṭṭhisamaye”ti",
  "tika-vin11t0:221_2": "aṭṭhakathāvacanassa sabbathā byāpārarahitaṃ kālaṃ sandhāya vuttattā sukkavissaṭṭhisamayopi",
  "tika-vin11t0:221_3": "gahetabbo. Teneva gaṇṭhipade vuttanayena paviṭṭhassa ca yāva uddharaṇārambho, tāva",
  "tika-vin11t0:221_4": "sambhavanto ṭhitakālopi gahetabbo. Uddharaṇanti nīharaṇakālo.",
  "tika-vin11t0:222_0": "Vāti vikappe, apīti samuccaye, so vā-saddena vikappitānaṃ pakkhānaṃ tulyabalataṃ",
  "tika-vin11t0:222_1": "joteti. Iti imehi dvīhipi “so ce pavesanaṃ sādiyati, paviṭṭhaṃ sādiyatī”tiādinā pāḷiyaṃ",
  "tika-vin11t0:222_2": "āgatanayena labbhamānaṃ pavesanādiekakkhaṇampi sādiyanapaccayā āpajjamānaṃ pārājikaṃ",
  "tika-vin11t0:222_3": "dasseti. Sasikkhoti sikkhāya saha vattatīti sasikkho, apaccakkhātasikkhoti attho.",
  "tika-vin11t0:222_4": "Sādiyantoti sevanacittaṃ upaṭṭhāpento. So bhikkhu. Ṭhapetvā kiriyanti attūpakkamanaṃ",
  "tika-vin11t0:222_5": "vinā. Cutoti “bhikkhupaccatthikehi katamidaṃ, na mayā”ti lesena na muccati, sādiyanacitte",
  "tika-vin11t0:222_6": "sati sāsanato cutoyeva hotīti adhippāyo.",
  "tika-vin11t0:223_0": "Ettha ca sasikkhoti idaṃ “sikkhaṃ apaccakkhāya dubbalyaṃ anāvikatvā”ti sikkhāpadapāṭhassa",
  "tika-vin11t0:223_1": "atthadassanavasena niddiṭṭhaṃ. Tassa padabhājane, tadaṭṭhakathāya ca vibhattaṃ sikkhāpaccakkhānaṃ",
  "tika-vin11t0:223_2": "saṅkhepato evaṃ veditabbaṃ – cittakhettakālapayogapuggalavijānanavasena sikkhāpaccakkhānaṃ",
  "tika-vin11t0:223_3": "hoti, na tadabhāvena. Upasampannabhāvato cavitukāmatācitteneva hi sikkhāpaccakkhānaṃ",
  "tika-vin11t0:223_4": "hoti, na davā vā ravā vā vadantassa. Evaṃ cittavasena sikkhāpaccakkhānaṃ hoti, na tadabhāvena.",
  "tika-vin11t0:224_0": "Tathā “buddhaṃ paccakkhāmi, dhammaṃ paccakkhāmi, saṅghaṃ paccakkhāmi, sikkhaṃ, vinayaṃ,",
  "tika-vin11t0:224_1": "pātimokkhaṃ, uddesaṃ, upajjhāyaṃ, ācariyaṃ, saddhivihārikaṃ, antevāsikaṃ, samānupajjhāyakaṃ,",
  "tika-vin11t0:224_2": "samānācariyakaṃ, sabrahmacāriṃ paccakkhāmī”ti evaṃ vuttānaṃ buddhādīnaṃ catuddasannaṃ,",
  "tika-vin11t0:224_3": "“gihīti maṃ dhārehi, upāsako, ārāmiko, sāmaṇero, titthiyo, titthiyasāvako, assamaṇo,",
  "tika-vin11t0:224_4": "asakyaputtiyoti maṃ dhārehī”ti evaṃ vuttānaṃ gihiādīnaṃ aṭṭhannañcāti imesaṃ bāvīsatiyā",
  "tika-vin11t0:224_5": "khettapadānaṃ yassa kassaci savevacanassa vasena tesu yaṃ kiñci vattukāmassa yaṃ",
  "tika-vin11t0:224_6": "kiñci vadato sikkhāpaccakkhānaṃ hoti, na rukkhādīnaṃ aññatarassa nāmaṃ gahetvā sikkhaṃ",
  "tika-vin11t0:224_7": "paccakkhantassa. Evaṃ khettavasena sikkhāpaccakkhānaṃ hoti, na tadabhāvena.",
  "tika-vin11t0:225_0": "Tattha yadetaṃ “paccakkhāmī”ti ca “maṃ dhārehī”ti cāti vuttaṃ vattamānakālavacanaṃ,",
  "tika-vin11t0:225_1": "yāni ca “alaṃ me buddhena, kiṃ nu me buddhena, na mamattho buddhena, sumuttāhaṃ buddhenā”tiādinā",
  "tika-vin11t0:225_2": "nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni",
  "tika-vin11t0:225_3": "“alaṃ me”tiādīni cattāri padāni, tesaṃyeva savevacanānaṃ vasena paccakkhānaṃ hoti,",
  "tika-vin11t0:225_4": "na “paccakkhāsi”nti vā “paccakkhissa”nti vā “maṃ dhāresī”ti vā “maṃ dhāressatī”ti",
  "tika-vin11t0:225_5": "vā “yaṃ nūnāhaṃ paccakkheyya”nti vātiādīni atītānāgataparikappavacanāni bhaṇantassa.",
  "tika-vin11t0:225_6": "Evaṃ vattamānakālavasena ceva anāmaṭṭhakālavasena ca paccakkhānaṃ hoti, na tadabhāvena.",
  "tika-vin11t0:226_0": "Payogo pana duvidho kāyiko ca vācasiko ca. Tattha “buddhaṃ paccakkhāmī”tiādinā nayena",
  "tika-vin11t0:226_1": "yāya kāyaci bhāsāya vacībhedaṃ katvā vācasikapayogeneva paccakkhānaṃ hoti, na akkharalikhanaṃ",
  "tika-vin11t0:226_2": "vā hatthamuddādidassanaṃ vā kāyapayogaṃ karontassa. Evaṃ vācasikapayogeneva paccakkhānaṃ",
  "tika-vin11t0:226_3": "hoti, na tadabhāvena.",
  "tika-vin11t0:227_0": "Puggalo pana duvidho yo ca paccakkhāti, yassa ca paccakkhāti. Tattha yo paccakkhāti,",
  "tika-vin11t0:227_1": "so sace ummattakakhittacittavedanaṭṭānaṃ aññataro na hoti. Yassa pana paccakkhāti,",
  "tika-vin11t0:227_2": "so sace manussajātiko hoti, na ca ummattakādīnaṃ aññataro, sammukhībhūto ca sikkhāpaccakkhānaṃ",
  "tika-vin11t0:227_3": "hoti. Na hi asammukhībhūtassa dūtena vā paṇṇena vā ārocanaṃ ruhati. Evaṃ yathāvuttassa",
  "tika-vin11t0:227_4": "puggalassa vasena paccakkhānaṃ hoti, na tadabhāvena.",
  "tika-vin11t0:228_0": "Vijānanampi niyamitāniyamitavasena duvidhaṃ. Tattha yassa, yesaṃ vā niyametvā “imassa,",
  "tika-vin11t0:228_1": "imesaṃ vā ārocemī”ti vadati. Sace te yathā pakatiyā loke manussā vacanaṃ sutvā āvajjanasamaye",
  "tika-vin11t0:228_2": "jānanti, evaṃ tassa vacanānantarameva tassa “ayaṃ ukkaṇṭhito”ti vā “gihibhāvaṃ patthayatī”ti",
  "tika-vin11t0:228_3": "vā yena kenaci ākārena sikkhāpaccakkhānabhāvaṃ jānanti, paccakkhātāva hoti sikkhā.",
  "tika-vin11t0:228_4": "Atha aparabhāge “kiṃ iminā vutta”nti cintetvā jānanti, aññe vā jānanti, apaccakkhātāva",
  "tika-vin11t0:228_5": "hoti sikkhā. Aniyametvā ārocentassa pana sace vuttanayena yo koci manussajātiko vacanatthaṃ",
  "tika-vin11t0:228_6": "jānāti, paccakkhātāva hoti sikkhā. Evaṃ vijānanavasena paccakkhānaṃ hoti, na tadabhāvena.",
  "tika-vin11t0:228_7": "Yo pana antamaso davāyapi paccakkhāti, tena apaccakkhātāva hoti sikkhā.",
  "tika-vin11t0:229": "Iti imesaṃ vuttappakārānaṃ cittādīnaṃ vasena apaccakkhātasikkho “sasikkho”ti vutto.",
  "tika-vin11t0:230_0": "8-10. “Idāni santhatena santhatassa ghaṭṭane upādinnakaghaṭṭanābhāvato doso natthī”ti",
  "tika-vin11t0:230_1": "pāpabhikkhūnaṃ lesakappanaṃ paṭikkhipituṃ “bhikkhupaccatthikā manussitthiṃ bhikkhussa",
  "tika-vin11t0:230_2": "santike ānetvā vaccamaggena, passāvamaggena, mukhena aṅgajātaṃ abhinisīdenti santhatāya",
  "tika-vin11t0:230_3": "asanthatassā”tiādinā nayena pāḷiyaṃ vuttasanthatavārānamatthaṃ saṅgaṇhanto āha “santhatenā”tiādi.",
  "tika-vin11t0:230_4": "Tattha santhatenāti cammacoḷatipupaṭṭādīhi paṭicchāditena. “Pavesento”ti iminā santhatavārassa",
  "tika-vin11t0:230_5": "paropakkamaṃ nissāya dassanamupalakkhaṇanti attūpakkamepi yojetabbataṃ dasseti, tassa",
  "tika-vin11t0:230_6": "vakkhamānena “parājito”ti iminā sambandho. “Tathevā”ti iminā pavesentotiādippakāraṃ parāmasati.",
  "tika-vin11t0:231_0": "Evaṃ pavesento kadā parājito hotīti āha “upādinnenā”tiādi. Ettha upādinnenāti taṇhādiṭṭhīhi",
  "tika-vin11t0:231_1": "upetena kammunā attano phalabhāveneva ādinnaṃ gahitanti upādinnaṃ, etena attano aṅgajātassa,",
  "tika-vin11t0:231_2": "vatthupuggalānaṃ maggassa ca ghaṭṭanaṭṭhānagataṃ kāyappasādaṃ dasseti. Imināva aṅgajātagataṃ",
  "tika-vin11t0:231_3": "anaṭṭhakāyappasādaṃ cammakhilaṃ, piḷakādi ca gahetabbaṃ. “Upādinnakaṃ nāma kāyindriya”nti",
  "tika-vin11t0:231_4": "gaṇṭhipade vuttaṃ. Tabbipariyāyena “anupādinnaka”nti tappaṭicchādakaṃ coḷādi vuttaṃ.",
  "tika-vin11t0:231_5": "Upādinnena upādinne, anupādinne vā pārājikakkhette ghaṭṭite, anupādinnakena vā upādinne",
  "tika-vin11t0:231_6": "anupādinne vā pārājikakkhette ghaṭṭiteti yojanā. Ettha ca karaṇavacanantāni padāni",
  "tika-vin11t0:231_7": "“aṅgajātenā”ti imassa visesanāni.",
  "tika-vin11t0:232_0": "Ettāvatā santhatacatukkavasena attūpakkame sati pārājikakkhette pārājikaṃ dassetvā",
  "tika-vin11t0:232_1": "idāni parūpakkamepi dassetumāha “sace”tiādi. Etthāti etesu catūsu vikappesu. Pārājikakkhette",
  "tika-vin11t0:232_2": "paviṭṭhe tūti ettha tu-saddena pavesanaṭṭhituddhārakkhaṇattayaṃ samuccinoti. Yaṃtaṃ-saddānaṃ",
  "tika-vin11t0:232_3": "niccasambandhattā hi “so”ti taṃ-saddopādāne “yo”ti yaṃ-saddopi ajjhāharitabbo, sāmatthiyena",
  "tika-vin11t0:232_4": "sampiṇḍanattho apisaddo ca. Ayamettha atthayojanā – bhikkhupaccatthikehi ānetvā bhikkhuno",
  "tika-vin11t0:232_5": "aṅgajāte abhinisīdāpitamanussitthiādīnaṃ tīsu maggesu aññataramaggasaṅkhātaṃ pārājikakkhettaṃ",
  "tika-vin11t0:232_6": "paviṭṭhe vā tu-saddena sampiṇḍitapavesanaṭṭhituddhārānamaññatarakkhaṇe vā sace yo",
  "tika-vin11t0:232_7": "sādiyati, sappamukhādippavesanakāle viya anuttasitvā kāmarāgapipāsābhibhūto yadi",
  "tika-vin11t0:232_8": "sādiyati, sopi bhikkhu parājito hotīti yojanā. “Sace sādiyatī”ti iminā sāsaṅkavacanena",
  "tika-vin11t0:232_9": "na sādiyati, anāpattīti sūcitaṃ hoti.",
  "tika-vin11t0:233_0": "“Pārājikakkhette”ti iminā byavacchinne aññasmiṃ ṭhāne vītikkamantassa imasmiṃyeva",
  "tika-vin11t0:233_1": "vikappe sambhavantiyo itarāpattiyo dassetumāha “khette”tiādi. “Etthā”ti ānetvā sambandhanīyaṃ.",
  "tika-vin11t0:233_2": "“Khette”ti sāmaññaniddesepi heṭṭhā “pārājikakkhette”ti visesitattā, uparithullaccayādīnañca",
  "tika-vin11t0:233_3": "vidhīyamānattā aññathānupapattilakkhaṇāya sāmatthiyā thullaccayadukkaṭānaṃ khetteti",
  "tika-vin11t0:233_4": "ayamattho labbhati. “Kaṇṇacchiddakkhināsāsū”tiādinā nayena vakkhamānesu jīvamānakasarīragatathullaccayadukkaṭakkhettesūti vuttaṃ hoti.",
  "tika-vin11t0:234_0": "Imesu dvīsu khettesu “santhatādinā santhatādiṃ pavesentassa upādinnādīhi upādinnādīnaṃ",
  "tika-vin11t0:234_1": "ghaṭṭane adhivāsentassa anāpattī”ti vattumasakkuṇeyyatāya pārājikakkhette vuttasabbavikappe",
  "tika-vin11t0:234_2": "ettha yojentehi evaṃ yojetabbaṃ – thullaccayakkhette santhate vā asanthate vā santhatena",
  "tika-vin11t0:234_3": "vā asanthatena vā aṅgajātena sevantassa upādinne vā anupādinne vā upādinnena, tathā",
  "tika-vin11t0:234_4": "anupādinnena vā ghaṭṭite thullaccayaṃ tassa viniddiseti. Evaṃ dukkaṭakkhette santhate",
  "tika-vin11t0:234_5": "vā…pe… ghaṭṭite dukkaṭañca tassa viniddiseti yojetabbaṃ.",
  "tika-vin11t0:235_0": "Iha sabbattha tīsupi khettesu upādinna-saddena anaṭṭhakāyappasādaṃ aṅgajātañca tatthajātacammakhilapiḷakā",
  "tika-vin11t0:235_1": "ca gayhanti, dukkaṭakkhette pana aṅguliādiitarāvayavāpi. Tīsupi khettesu anupādinna-saddena",
  "tika-vin11t0:235_2": "aṅgajātādipaṭicchāditavatthādayo ca gayhanti, dukkaṭakkhette pana nimitte naṭṭhakāyappasādacammakhilapiḷakaromādīni.",
  "tika-vin11t0:235_3": "Imāni ca anupādinnāni. Aṅgajātetaropādinnāvayave ca tīsupi khettesu pavesentassa dukkaṭameva.",
  "tika-vin11t0:236_0": "11. Ettāvatā jīvamānasarīre santhatāsanthatavasena paccekaṃ tividhesupi pārājikathullaccayadukkaṭakkhettesu",
  "tika-vin11t0:236_1": "santhatāsanthatavaseneva duvidhena nimittena sevantassa paropakkame sati sādiyantassa",
  "tika-vin11t0:236_2": "labbhamānapārājikathullaccayadukkaṭāpattiyo yathāsambhavaṃ dassetvā idāni “matasarīre",
  "tika-vin11t0:236_3": "pana tathā tathā sevantānaṃ doso natthī”ti pāpabhikkhūnaṃ lesokāsapaṭibāhanatthaṃ",
  "tika-vin11t0:236_4": "pāḷiyaṃ dassitesu yathāvuttesu tīsu khettesu labbhamānā tisso āpattiyo dassetumāha “mate”tiādi.",
  "tika-vin11t0:237_0": "Tattha “mate”ti etassa “manussitthiādīnaṃ sarīre”ti ajjhāharitvā atthayojanā kātabbā.",
  "tika-vin11t0:237_1": "Iminā “akkhāyite”tiādinā dassitānaṃ nimittānaṃ nissayaṃ dassitaṃ hoti. “Nimittamattaṃ",
  "tika-vin11t0:237_2": "sesetvā”tiādinā nayena vakkhamānagāthāyaṃ viya sakalasarīre khāditepi nimittassa",
  "tika-vin11t0:237_3": "vijjamānāvijjamānabhāvoyeva āpattiyābhāvābhāvassa pamāṇanti “akkhāyite”ti etena “mate”ti",
  "tika-vin11t0:237_4": "etaṃ avisesetvā “nimitte”ti ajjhāharitvā taṃ tena visesitabbaṃ. Atha vā “nimittamatta”ntiādinā",
  "tika-vin11t0:237_5": "vakkhamānagāthāya “nimitte”ti padaṃ ānetvā yojetabbaṃ.",
  "tika-vin11t0:238_0": "Akkhāyiteti sabbathā akkhāyite pārājikavatthubhūte nimitte. Yebhuyyakkhāyitepi cāti",
  "tika-vin11t0:238_1": "kiñci kiñci khāditvā bahukāvasiṭṭhe nimitte. “Yassa catūsu bhāgesu tibhāgamattaṃ",
  "tika-vin11t0:238_2": "khāditaṃ, taṃ nimittaṃ yebhuyyakkhāyitaṃ nāmā”ti vadanti. Methunanti rāgapariyuṭṭhānena",
  "tika-vin11t0:238_3": "sadisabhāvāpattiyā mithunānaṃ idaṃ methunaṃ, matitthiādīnaṃ rāgapariyuṭṭhānena sadisattābhāvepi",
  "tika-vin11t0:238_4": "tattha vītikkamo ruḷhiyā “methuna”nti vuccati.",
  "tika-vin11t0:239_0": "Pārājikotiparājito, parājayamāpannoti attho. Ayañhi pārājika-saddo sikkhāpadāpattipuggalesu",
  "tika-vin11t0:239_1": "vattati. Tattha “aṭṭhānametaṃ ānanda anavakāso, yaṃ tathāgato vajjīnaṃ vā vajjiputtakānaṃ",
  "tika-vin11t0:239_2": "vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā”ti evaṃ sikkhāpade",
  "tika-vin11t0:239_3": "vattamāno veditabbo. “Āpatti tvaṃ bhikkhu āpanno pārājika”nti āpattiyā. “Na mayaṃ",
  "tika-vin11t0:239_4": "pārājikā, yo avahaṭo, so pārājiko”ti evaṃ puggale. “Pārājikena dhammena anuddhaṃseyyā”tiādīsu",
  "tika-vin11t0:239_5": "pana dhamme vattatīti vadanti. Yasmā pana tattha dhammoti katthaci āpatti, katthaci",
  "tika-vin11t0:239_6": "sikkhāpadameva adhippetaṃ, tasmā so visuṃ na vattabbo.",
  "tika-vin11t0:240_0": "Tattha sikkhāpadaṃ yo taṃ atikkamati taṃ parājeti, tasmā “pārājika”nti vuccati. Āpatti",
  "tika-vin11t0:240_1": "pana yo naṃ ajjhāpajjati taṃ parājeti, tasmā “pārājikā”ti vuccati. Puggalo yasmā",
  "tika-vin11t0:240_2": "parājito parājayamāpanno, tasmā “pārājiko”ti vuccati. Sikkhāpadāpattīsu pārājika-saddo",
  "tika-vin11t0:240_3": "parājetīti “pārājiko”ti kattusādhano, puggale pana parājīyatīti kammasādhanoti veditabbo.",
  "tika-vin11t0:240_4": "“Naro”ti iminā pubbe vuttabhikkhuyeva adhippeto. Sāmaññajotanā visese avatiṭṭhatīti.",
  "tika-vin11t0:241_0": "12. Yebhuyyakkhāyiteti catūsu koṭṭhāsesu ekakoṭṭhāsāvasesaṃ katvā khādite. Upaḍḍhakkhāyiteti",
  "tika-vin11t0:241_1": "samabhāgāvasesaṃ khādite. Thūlo accayo thullaccayo, soyeva āpajjīyatīti āpattīti",
  "tika-vin11t0:241_2": "thullaccayāpatti. Pācittiyādayo sandhāyettha thullaccayavohāro, na pārājikasaṅghādiseseti",
  "tika-vin11t0:241_3": "daṭṭhabbaṃ. Seseti avasese upakacchakādīsu. Vuttañhi aṭṭhakathāyaṃ “avasesasarīre",
  "tika-vin11t0:241_4": "upakacchakādīsu dukkaṭa”nti. Duṭṭhu katanti dukkaṭaṃ, dukkaṭa-saddo niyatanapuṃsakattā",
  "tika-vin11t0:241_5": "itthiliṅgassāpi āpatti-saddassa saliṅgena visesanaṃ hoti.",
  "tika-vin11t0:242_0": "13. Nimittamattaṃ sesetvā khāyitepīti ettha tiṇṇamaññataraṃ nimittaṃ sesetvā sakalasarīre",
  "tika-vin11t0:242_1": "khāditepi. Pi-saddo byatireke, pageva itareti dīpeti. Tasmiṃ nimitte akkhāyite vā",
  "tika-vin11t0:242_2": "yebhuyyakkhāyite vāti dvidhā vuttesu tīsu nimittesu aññatarasmiṃ nimitte methunaṃ",
  "tika-vin11t0:242_3": "sevatopi parājayo pārājikāpatti hotīti adhippāyo. Sevatopīti ettha pi-saddo apekkhāyaṃ.",
  "tika-vin11t0:242_4": "Tasmā na kevalaṃ heṭṭhā vuttānamevāti apekkhati. Santhatādayo vikappā yathāvuttanayena etthāpi yojetabbā.",
  "tika-vin11t0:243_0": "14. “Uddhumātādisampatte”ti ettha “yadā pana sarīraṃ uddhumātakaṃ hoti kuthitaṃ nīlamakkhikāsamākiṇṇaṃ",
  "tika-vin11t0:243_1": "kimikulasamākulaṃ navahi vaṇamukhehi paggharitapubbakuṇapabhāvena upagantumpi asakkuṇeyyaṃ,",
  "tika-vin11t0:243_2": "tadā pārājikavatthuñca thullaccayavatthuñca jahati, tādise sarīre yattha katthaci",
  "tika-vin11t0:243_3": "upakkamato dukkaṭamevā”ti aṭṭhakathāvacanato sabbatthāpi cāti akkhāyitādisabbavikappopagatāni",
  "tika-vin11t0:243_4": "pārājikathullaccayadukkaṭakkhettāni gahitānīti daṭṭhabbaṃ. Tatthāpi vītikkamo anāpatti",
  "tika-vin11t0:243_5": "na hotīti dassetumāha “dukkaṭa”nti. “Khāyitakkhāyita”ntiādīsu khāyitakkhāyitañca",
  "tika-vin11t0:243_6": "nāmetaṃ sabbaṃ matasarīrakeyeva veditabbaṃ, na jīvamāneti yojetabbaṃ.",
  "tika-vin11t0:244_0": "15. Jīvamāne kathanti āha “chinditvā panā”tiādi. Tattha vaṇasaṅkhepatoti vaṇasaṅgahato.",
  "tika-vin11t0:244_1": "Tasminti yattha ṭhitaṃ nimittaṃ uppāṭitaṃ, tasmiṃ padese. Ettha dutiyo pana-saddo",
  "tika-vin11t0:244_2": "idha adassitaṃ aṭṭhakathāyaṃ āgatanayena viññāyamānaṃ atthavisesaṃ joteti. Aṭṭhakathāyahi",
  "tika-vin11t0:244_3": "“yadipi nimittaṃ sabbaso khāyitaṃ, chavicammampi natthi, nimittasaṇṭhānaṃ paññāyati,",
  "tika-vin11t0:244_4": "pavesanaṃ jāyati, pārājikamevā”ti evaṃ ajīvamāne vuttavinicchayānusārena jīvamānepi",
  "tika-vin11t0:244_5": "chavicammamattaṃ ce sabbaso uppāṭitaṃ, nimittasaṇṭhānaṃ paññāyati, pavesanakkhamaṃ",
  "tika-vin11t0:244_6": "hoti, tattha sevantassa pārājikamevāti viññāyamānamatthaṃ jotetīti vuttaṃ hoti.",
  "tika-vin11t0:245_0": "16. Tato nimittatoti sambandho. Patitāyāti patitāyaṃ, ayameva vā pāṭho. Nimittatoti",
  "tika-vin11t0:245_1": "nimittappadesato patitāyaṃ maṃsapesiyanti sambandho. Chinditvā vā tacchetvā vā patitāyaṃ",
  "tika-vin11t0:245_2": "tassaṃ nimittamaṃsapesiyanti attho. Methunarāgena upakkamantassa dukkaṭaṃ viniddiseti yojanā.",
  "tika-vin11t0:246_0": "17. “Nakhapiṭṭhippamāṇepī”tiādigāthāya “chinditvā”tiādikā aṭṭhakathā ānetvā sambandhitabbā.",
  "tika-vin11t0:246_1": "Satīti ettha “avasiṭṭhe”ti pāṭhaseso. Jīvamāneti ettha “sarīre”ti pāṭhaseso. Jīvamānasarīre",
  "tika-vin11t0:246_2": "pana chinditvā tacchetvā nimitte uppāṭite nakhapiṭṭhippamāṇepi maṃse, nhārumhi vā",
  "tika-vin11t0:246_3": "avasiṭṭhe sati methunaṃ paṭisevanto parājitoti yojanā.",
  "tika-vin11t0:247_0": "18. “Kaṇṇacchiddakkhī”ti gāthāya “jīvamāne”ti ānetvā sambandhitabbaṃ, “sarīre”ti",
  "tika-vin11t0:247_1": "pāṭhaseso. “Assagomahisādīna”ntiādinā assādīnaṃ vakkhamānattā pārisesato “manussāna”nti",
  "tika-vin11t0:247_2": "labbhati. Manussānaṃ jīvamānasarīre kaṇṇa…pe… vaṇesu vāti yojanā. Vatthikoseti muttapathabbhantare.",
  "tika-vin11t0:247_3": "Vaṇesu vāti satthakādīhi katavaṇesu. Aṅgajātanti tilamattampi aṅgajātekadesaṃ. Rāgāti methunarāgena.",
  "tika-vin11t0:248_0": "19. Avasesasarīrasminti kaṇṇacchiddādiyathāvuttasarīrāvayavavajjitasarīrappadese.",
  "tika-vin11t0:248_1": "Tenāha “upakacchūrukādisū”ti upakacchaṃ nāma bāhumūlantaraṃ. Ūrukādisūti ūruvemajjhādīsu.",
  "tika-vin11t0:248_2": "Ādi-saddena vuttāvasesaṃ sarīrappadesaṃ saṅgaṇhāti. “Aṅgajāta”nti ānetvā sambandhitabbaṃ.",
  "tika-vin11t0:248_3": "“Pavesetvā”ti sāmatthiyā labbhati, aṅgajātaṃ tilabījamattaṃ pavesetvāti vuttaṃ hoti.",
  "tika-vin11t0:248_4": "Vasā methunarāgassa sevamānassāti methunarāgena vītikkamantassāti attho. “Santhatenā”tiādinā",
  "tika-vin11t0:248_5": "vuttappakāro etthāpi yojetabbo.",
  "tika-vin11t0:249_0": "20. Assagomahisādīnanti ādi-saddena gokaṇṇagavajādayo saṅgahitā. Assādayo pākaṭāyeva.",
  "tika-vin11t0:249_1": "“Matāna”nti vakkhamānattā “jīvamānāna”nti sāmatthiyā labbhati. Sevanti “vasā methunarāgassā”ti",
  "tika-vin11t0:249_2": "anuvattamānattā methunarāgavasena tilabījamattampi aṅgajātappadesaṃ pavesento thullaccayaṃ",
  "tika-vin11t0:249_3": "phuseti yojanā. Ettha ca “oṭṭhagadrabhadantīnaṃ, assagomahisādina”nti pāṭhena bhavitabbaṃ.",
  "tika-vin11t0:249_4": "Evañhi sati aṭṭhakathāvasāne niddiṭṭhena pakāratthavācinā ādi-saddena thullaccayavītikkamārahanāsāvatthikosavanto",
  "tika-vin11t0:249_5": "avuttā sabbepi sattā gayhanti. “Assagomahisādīna”nti paṭhamapādāvasāne niddiṭṭhena",
  "tika-vin11t0:249_6": "ādi-saddena oṭṭhagadrabhadantīnampi saṅgaho hotīti tesaṃ punavacanaṃ niratthakaṃ siyāti.",
  "tika-vin11t0:250_0": "21. Tathā sevamānassa dukkaṭanti sambandho. Sabbatiracchānanti tiriyaṃ añcanti vaḍḍhantīti",
  "tika-vin11t0:250_1": "tiracchā, sabbe ca te tiracchācāti sabbatiracchā, tesaṃ sabbatiracchānaṃ. “Tathā”ti",
  "tika-vin11t0:250_2": "iminā “vasā methunarāgassā”tiādīnaṃ parāmaṭṭhattā sabbatiracchānānaṃ akkhiādīsu tilabījamattampi",
  "tika-vin11t0:250_3": "aṅgajātappadesaṃ methunarāgena pavesentassa dukkaṭanti vuttaṃ hoti. Etthāpi santhatādivikappe",
  "tika-vin11t0:250_4": "niddosabhāvo na sakkā vattunti tampi yojetabbaṃ.",
  "tika-vin11t0:251_0": "22. Evaṃ tiracchānānaṃ jīvamānakasarīre labbhamānā āpattiyo dassetvā tesaṃyeva matasarīrepi",
  "tika-vin11t0:251_1": "sambhavanakaāpattiyo dassetumāha “tesa”ntiādi. “Tesa”nti iminā manussatiracchānagatānaṃ",
  "tika-vin11t0:251_2": "gahaṇanti vadanti. Manussānaṃ matāmatasarīre pārājikathullaccayadukkaṭakkhettesu",
  "tika-vin11t0:251_3": "tissannaṃ āpattīnaṃ dassitattā, puna gahaṇe payojanābhāvā te vajjetvā anuvattamānasabbatiracchānanti",
  "tika-vin11t0:251_4": "iminā yojetabbaṃ, tesaṃ sabbatiracchānagatānanti attho. Allasarīresūti uddhumātakādibhāvamasampattesu",
  "tika-vin11t0:251_5": "allamatasarīresu tividhe khettasmiṃ asanthate, santhate vā sati methunarāgassa vasā",
  "tika-vin11t0:251_6": "sevato tividhāpi āpatti siyāti anuvattamānapadehi saha yojanā.",
  "tika-vin11t0:252_0": "Tividhe khettasminti matamanussasarīre vuttanayena akkhāyitayebhuyyakkhāyitabhede",
  "tika-vin11t0:252_1": "maggattayasaṅkhāte pārājikakkhette ca yebhuyyakkhāyitaupaḍḍhakkhāyitabhede tasmiṃyeva",
  "tika-vin11t0:252_2": "maggattayasaṅkhāte ca, akkhāyitayebhuyyakkhāyitabhede kaṇṇacchiddakkhināsāvatthikosavaṇasaṅkhāte",
  "tika-vin11t0:252_3": "ca thullaccayakkhette upaḍḍhakkhāyitayebhuyyakkhāyitabhede tasmiṃyeva kaṇṇacchiddakkhināsāvatthikosavaṇasaṅkhāte",
  "tika-vin11t0:252_4": "ca, akkhāyitayebhuyyakkhāyitaupaḍḍhakkhāyita yebhuyyakkhāyitabhede avasesasarīrasaṅkhāte",
  "tika-vin11t0:252_5": "dukkaṭakkhette cāti tividhepi khette. Satīti vijjamāne. Santhate vā asanthate vā",
  "tika-vin11t0:252_6": "methunarāgassa vasā sevato yathārahaṃ pārājikathullaccayadukkaṭasaṅkhātā tividhā",
  "tika-vin11t0:252_7": "āpatti bhaveyyāti attho.",
  "tika-vin11t0:253_0": "Etesameva ca uddhumātādibhāvaṃ sampatte sarīre santhatādivuttavikappayuttesu tīsu",
  "tika-vin11t0:253_1": "maggesu yattha katthaci methunarāgena sevato āpajjitabbadukkaṭañca uddhumātādisampatte",
  "tika-vin11t0:253_2": "sabbatthāpi ca dukkaṭanti manussasarīre vuttanayena viññātuṃ sakkāti imasmiṃ tiracchānagatasarīre",
  "tika-vin11t0:253_3": "visesamattaṃ dassetuṃ “tesaṃ allasarīresū”tiādīnaṃ vuttattā dukkaṭaṃ pubbe vuttanayena",
  "tika-vin11t0:253_4": "veditabbaṃ. Yathāha aṭṭhakathāyaṃ “kuthitakuṇape pana pubbe vuttanayeneva sabbattha dukkaṭa”nti.",
  "tika-vin11t0:254_0": "23. Bahi chupantassāti yojanā. Nimittaṃ muttakaraṇaṃ. “Itthiyā”ti sāmaññena vuttepi",
  "tika-vin11t0:254_1": "catutthagāthāya “tiracchānagatitthiyā”ti vakkhamānattā pārisesato iminā manussāmanussitthīnameva",
  "tika-vin11t0:254_2": "gahaṇaṃ, iminā amanussitthiyāpi gahaṇassa. Imissānantaragāthāya ito “itthiyā”ti anuvattite",
  "tika-vin11t0:254_3": "tatrāpi amanussitthiyāpi gahaṇaṃ siyāti tampi vajjetvā kāyasaṃsaggasaṅghādisesassa",
  "tika-vin11t0:254_4": "vatthubhūtaṃ manussitthimeva dassetuṃ tattha vuttaṃ “itthiyā”tiadhikavacanameva ñāpakanti veditabbaṃ.",
  "tika-vin11t0:255_0": "Mahāaṭṭhakathāyaṃ “itthinimittaṃ methunarāgena mukhena chupati, thullaccaya”nti sāmaññena",
  "tika-vin11t0:255_1": "vuttattā ca dhammakkhandhake “na ca bhikkhave rattacittena aṅgajātaṃ chupitabbaṃ,",
  "tika-vin11t0:255_2": "yo chupeyya, āpatti thullaccayassā”ti sāmaññavacanato ca uddhumātādibhāvamasampattāya",
  "tika-vin11t0:255_3": "allamatamanussitthiyā ca akkhāyite vā yebhuyyakkhāyite vā nimitte sati pārājikavatthubhāvato",
  "tika-vin11t0:255_4": "tatthāpi bahi chupantassa thullaccayanti ayamatthopi matāmatavisesaṃ akatvā “itthiyā”ti",
  "tika-vin11t0:255_5": "imināva sāmaññavacanena gahetabbo.",
  "tika-vin11t0:256_0": "24. Nimittenāti attano aṅgajātena. Mukhenāti pakatimukhena. Nimittaṃ itthiyāti jīvamānakamanussitthiyā",
  "tika-vin11t0:256_1": "aṅgajātaṃ. Yasmā pana kāyasaṃsaggasikkhāpadavinītavatthūsu matitthivatthumhi matitthiyā",
  "tika-vin11t0:256_2": "sarīre kāyasaṃsaggarāgena yo chupati, tassa “anāpatti bhikkhu saṅghādisesassa, āpatti",
  "tika-vin11t0:256_3": "thullaccayassā”ti vuttattā matamanussitthī na gahetabbā. Tatheva yakkhivatthumhi",
  "tika-vin11t0:256_4": "kāyasaṃsaggarāgena yakkhiniyā sarīraṃ yena phuṭṭhaṃ, tassa “anāpatti bhikkhu saṅghādisesassa,",
  "tika-vin11t0:256_5": "āpatti thullaccayassā”ti vuttattā, idheva upari dutiyasaṅghādisese “paṇḍake yakkhipetīsu,",
  "tika-vin11t0:256_6": "tassa thullaccayaṃ siyā”ti vakkhamānattā ca amanussitthīpi na gahetabbā. Tena vuttaṃ",
  "tika-vin11t0:256_7": "“jīvamānakamanussitthiyā aṅgajāta”nti. Anto pavesetukāmatāya sati kāyasaṃsaggarāgāsambhavato",
  "tika-vin11t0:256_8": "“kāyasaṃsaggarāgenā”ti iminā ca bahi chupitukāmatā viññāyatīti “bahī”ti anuvattanaṃ",
  "tika-vin11t0:256_9": "vināpi tadattho labbhati. Garukanti saṅghādiseso.",
  "tika-vin11t0:257_0": "25. Tatheva bahi chupantassāti yojanā, anto appavesetvā bahiyeva chupantassāti vuttaṃ",
  "tika-vin11t0:257_1": "hoti. Ubhayarāgenāti kāyasaṃsaggarāgena, methunarāgena vā. Purisassāpīti jīvamānakapurisassapi.",
  "tika-vin11t0:257_2": "Pi-saddo na kevalaṃ vuttanayena itthiyā nimittaṃ phusantasseva āpatti, atha kho purisassāpīti",
  "tika-vin11t0:257_3": "dīpeti. “Nimitta”nti muttakaraṇameva vuccati. “Jīvamānakapurisassā”ti ayaṃ viseso",
  "tika-vin11t0:257_4": "kuto labbhatīti ce? “Kāyasaṃsaggarāgena vā methunarāgena vā jīvamānakapurisassa vatthikosaṃ",
  "tika-vin11t0:257_5": "appavesento nimittena nimittaṃ chupati, dukkaṭa”nti ito aṭṭhakathāvacanato labbhati.",
  "tika-vin11t0:258_0": "26. Aciravatitarantānaṃ gunnaṃ piṭṭhiṃ abhiruhantā chabbaggiyā bhikkhū methunarāgena",
  "tika-vin11t0:258_1": "aṅgajātena aṅgajātaṃ chupiṃsūti imasmiṃ vatthumhi “na ca bhikkhave rattacittena aṅgajātaṃ",
  "tika-vin11t0:258_2": "chupitabbaṃ, yo chupeyya, āpatti thullaccayassā”ti āgatanayaṃ dassetumāha “nimittenā”tiādi.",
  "tika-vin11t0:258_3": "Etthāpi “tathā”ti imassānuvattanato “bahī”ti labbhati. Attano nimittena tiracchānagatitthiyā",
  "tika-vin11t0:258_4": "nimittaṃ methunarāgato bahi chupantassa thullaccayaṃ hotīti yojanā.",
  "tika-vin11t0:259_0": "27. “Methunarāgato”ti iminā byavacchinnamatthaṃ dassetumāha “kāyasaṃsaggarāgenā”tiādi.",
  "tika-vin11t0:259_1": "Etthāpi “kāyasaṃsaggarāgenā”tivacanasāmatthiyā bahi chupanaṃ veditabbaṃ. Nimittassāti",
  "tika-vin11t0:259_2": "passāvamaggassa. Chupaneti phusane.",
  "tika-vin11t0:260_0": "28. Tamāvaṭṭakateti ettha “taṃ āvaṭṭakate”ti padacchedo. Āvaṭṭakateti vivaṭe. “Mukhe”ti",
  "tika-vin11t0:260_1": "sambandhisaddattā, aññassa sambandhino ca aniddiṭṭhattā sutānulomikānaṃ sutasambandhasseva",
  "tika-vin11t0:260_2": "balavattā ca purimānantaragāthāya “tiracchānagatitthiyā mukhe”ti kiñcāpi sutasseva",
  "tika-vin11t0:260_3": "sambandho viññāyati, tathāpi imāya gāthāya vinītavatthumhi “aññataro bhikkhu sivathikaṃ",
  "tika-vin11t0:260_4": "gantvā chinnasīsaṃ passitvā vaṭṭakate mukhe acchupantaṃ aṅgajātaṃ pavesesī”ti dassitachinnasīsavatthussa",
  "tika-vin11t0:260_5": "saṅgahitattā manussamukhameva gahetabbaṃ siyā. Tiracchānagatānaṃ, pana amanussānañca",
  "tika-vin11t0:260_6": "mukhe tathā paveso niddosoti vattumasakkuṇeyyattā tatthāpi idameva upalakkhaṇanti",
  "tika-vin11t0:260_7": "pārājikappahonakānaṃ sabbesaṃ mukheti daṭṭhabbaṃ. Taṃ aṅgajātaṃ. Tattha āvaṭṭakate",
  "tika-vin11t0:260_8": "pārājikappahonakānaṃ mukhe ākāsagataṃ katvā katthaci aphusāpetvā nīharantassa ukkhipantassa",
  "tika-vin11t0:260_9": "dukkaṭanti yojanā. Atha vā tiracchānānaṃ āvaṭṭakate mukheti yojetvā tadaññasaṅgaho",
  "tika-vin11t0:260_10": "upalakkhaṇavasena kātabbo.",
  "tika-vin11t0:261_0": "29. Tathāti “ākāsagataṃ katvā”ti yathāvuttappakāraṃ parāmasati. Catūhi passehīti",
  "tika-vin11t0:261_1": "sahatthe karaṇavacanaṃ. “Passehī”ti sambandhisaddattā “nimittassā”ti sāmatthiyā labbhati.",
  "tika-vin11t0:261_2": "“Itthiyā”ti sāmaññasaddattā “sabbassā”ti pāṭhaseso. Jātivācakattā ekavacanaṃ. “Catūhi",
  "tika-vin11t0:261_3": "passehi, heṭṭhimattala”nti ca imesaṃ sambandhipadassa aniddesepi methunapārājikādhikārattā",
  "tika-vin11t0:261_4": "ca santhatacatukkassa aṭṭhakathāvasāne imāya gāthāya saṅgahitassa imassa vinicchayassa",
  "tika-vin11t0:261_5": "pariyosāne “yathā ca itthinimitte vuttaṃ, evaṃ sabbattha lakkhaṇaṃ veditabba”nti",
  "tika-vin11t0:261_6": "nimittavinicchayassātidesassa katattā ca sāmatthiyena “nimittassā”ti labbhati. Idameva",
  "tika-vin11t0:261_7": "“pavesetvā”ti etassa ādhāravasena gahetabbaṃ. “Aṅgajāta”nti anuvattati.",
  "tika-vin11t0:262_0": "Evaṃ vākyaṃ pūretvā “yathā āvaṭṭakate mukhe aṅgajātaṃ pavesetvā tamākāsagataṃ katvā",
  "tika-vin11t0:262_1": "nīharantassa dukkaṭaṃ, tathā sabbassā itthiyā nimitte passāvamaggasaṅkhāte aṅgajātaṃ",
  "tika-vin11t0:262_2": "pavesetvā tassa catūhi passehi saha heṭṭhimattalaṃ cattāro passe, heṭṭhimattalañca",
  "tika-vin11t0:262_3": "acchupantaṃ ākāsagataṃ katvā nīharantassa dukkaṭa”nti yojetvā attho vattabbo.",
  "tika-vin11t0:263_0": "30. Uppāṭitoṭṭhamaṃsesūti uppāṭitaṃ oṭṭhamaṃsaṃ yesanti viggaho. Tesu dantesu. Bahinikkhantakesu",
  "tika-vin11t0:263_1": "vāti pakatiyā oṭṭhamaṃsato bahi nikkhamitvā ṭhitesu vā dantesu. Vāyamantassāti aṅgajātena chupantassa.",
  "tika-vin11t0:264_0": "31. Aṭṭhisaṅghaṭṭanaṃ katvāti nimittamaṃsasannissayāni aṭṭhīni saṅghaṭṭetvā. Maggeti",
  "tika-vin11t0:264_1": "aṭṭhisaṅghātamaye magge. Duvidharāgatoti methunarāgena vā kāyasaṃsaggarāgena vā.",
  "tika-vin11t0:264_2": "Vāyamantassāti aṅgajātaṃ pavesetvā cārentassa.",
  "tika-vin11t0:265_0": "32. Āliṅgantassāti parissajantassa. Hatthagāhādīsu hattho nāma kapparato paṭṭhāya",
  "tika-vin11t0:265_1": "yāva agganakhā. Hatthassa, tappaṭibandhassa ca gahaṇaṃ hatthaggāho. Avasesasarīrassa,",
  "tika-vin11t0:265_2": "tappaṭibandhassa ca parāmasanaṃ parāmāso. Nissandehe pana “mātugāmassa sarīrassa",
  "tika-vin11t0:265_3": "vā tappaṭibandhassa vā hatthena gahaṇaṃ hatthaggāho”ti vuttaṃ, taṃ aṭṭhakathāya na",
  "tika-vin11t0:265_4": "sameti. Tasmā yathāvuttanayasseva aṭṭhakathāsu āgatattā soyeva sārato paccetabbo.",
  "tika-vin11t0:265_5": "Parāmasepi “hatthena sarīrassa, tappaṭibandhassa ca parāmasana”nti yaṃ tattha vuttaṃ,",
  "tika-vin11t0:265_6": "tampi na yujjati. Avasesasarīrāvayavenāpi parāmasato dukkaṭameva hotīti. Cumbanādīsūti",
  "tika-vin11t0:265_7": "ādi-saddena veṇiggāhādiṃ saṅgaṇhāti. “Ayaṃ nayo”ti etena “itthiyā methunarāgena hatthaggāhādīsu",
  "tika-vin11t0:265_8": "dukkaṭa”nti imamatthaṃ atidisati.",
  "tika-vin11t0:266_0": "33. Manussāmanussehi aññesu tiracchānagatesu heṭṭhimaparicchedena methunadhammapārājikavatthubhūte",
  "tika-vin11t0:266_1": "satte dassetumāha “apade”tiādi. “Apade, dvipade, catuppade”ti imehi visesanehi visesitabbaṃ",
  "tika-vin11t0:266_2": "“sattanikāye”ti idaṃ vattabbaṃ. Apade sattanikāye. Ahayoti thalacaresu ukkaṭṭhaparicchedato",
  "tika-vin11t0:266_3": "hatthigilanake ajagare upādāya heṭṭhimaparicchedena nāgā ca. Macchāti jalajesu uparimakoṭiyā",
  "tika-vin11t0:266_4": "pañcasatayojanikāni timirapiṅgalādimacche upādāya heṭṭhimantato pāṭhīnapāvusādayo",
  "tika-vin11t0:266_5": "macchā ca. Dvipade sattanikāye. Kapotāti uparimakoṭiyā garuḷe upādāya heṭṭhimantato",
  "tika-vin11t0:266_6": "kapotākapotapakkhī ca. Pārāvatāti keci. Catuppade sattanikāye. Godhāti uparimakoṭiyā",
  "tika-vin11t0:266_7": "hatthiṃ upādāya heṭṭhimantato godhā cāti ime sattā. Heṭṭhāti heṭṭhimaparicchedato.",
  "tika-vin11t0:266_8": "Pārājikassavatthūti methunadhammapārājikassa vatthūnīti pāṭhaseso.",
  "tika-vin11t0:267_0": "34. Sevetukāmatā methunasevāya taṇhā, tāya methunarāgasaṅkhātāya sampayuttaṃ cittaṃ",
  "tika-vin11t0:267_1": "sevetukāmatācittaṃ. Maggeti vaccamaggādīnaṃ aññatare magge. Maggassa attano muttakaraṇassa",
  "tika-vin11t0:267_2": "pavesanaṃ. Pabbajjāya, pātimokkhasaṃvarasīlassa vā ante vināse bhavoti antimo, pārājikāpanno",
  "tika-vin11t0:267_3": "puggalo, tassa vatthu antimabhāvassa kāraṇattā pārājikāpatti antimavatthūti vuccati,",
  "tika-vin11t0:267_4": "tadeva paṭhamaṃ catunnaṃ pārājikānaṃ ādimhi desitattā paṭhamantimavatthu, tassa paṭhamantimavatthuno,",
  "tika-vin11t0:267_5": "paṭhamapārājikassāti vuttaṃ hoti.",
  "tika-vin11t0:268_0": "35. Sāmantā āpattisamīpe bhavaṃ sāmantaṃ, pārājikāpattiyā samīpe pubbabhāge bhavanti",
  "tika-vin11t0:268_1": "attho. Sesānaṃ pana tiṇṇampīti avasesānaṃ adinnādānādīnaṃ tiṇṇaṃ pārājikadhammānaṃ.",
  "tika-vin11t0:268_2": "Thullaccayaṃ sāmantamiti udīritanti sambandho. Kathamudīritaṃ? “Phandāpeti, āpatti",
  "tika-vin11t0:268_3": "thullaccayassā”ti dutiye, “manussaṃ uddissa opātaṃ khaṇati, patitvā dukkhavedanaṃ",
  "tika-vin11t0:268_4": "uppādeti, āpatti thullaccayassā”ti, tatiye, “paṭivijānantassa āpatti pārājikassa,",
  "tika-vin11t0:268_5": "appaṭivijānantassa āpatti thullaccayassā”ti catutthe samudīritaṃ.",
  "tika-vin11t0:269_0": "Ettha ca catutthapārājikassa thullaccayāpattiyā sāmantāpattibhāvo yassa uttarimanussadhammaṃ",
  "tika-vin11t0:269_1": "samullapati, so yāva na paṭivijānāti, tāva samullapanapaccayā thullaccayāpattisambhāve,",
  "tika-vin11t0:269_2": "samullapite tasmiṃ samullapitamatthe paṭivijānante pārājikāpattisambhāve ca yujjati.",
  "tika-vin11t0:269_3": "So ca “appaṭivijānantassa vutte thullaccaya”nti imināva saṅgahitoti daṭṭhabbaṃ.",
  "tika-vin11t0:270_0": "36. Ajānantassa vātūpatthaddhaṃ aṅgajātaṃ disvā attano ruciyā vītikkamaṃ katvā mātugāmesu",
  "tika-vin11t0:270_1": "gacchantesu ajānamānassa, mahāvane divā niddupagatabhikkhuno viya parehi kiriyamānaṃ",
  "tika-vin11t0:270_2": "ajānantassāti vuttaṃ hoti. Tathevāti iminā “anāpattīti ñātabba”nti idamākaḍḍhati.",
  "tika-vin11t0:270_3": "Assādiyantassāti bhikkhupaccatthikesu abhibhavitvā vītikkamaṃ karontesu ca kārāpentesu",
  "tika-vin11t0:270_4": "ca, sappamukhaṃ paviṭṭhakāle viya uttasitvā anadhivāsentassa ca, mahāvane divāvihāropagatabhikkhuno",
  "tika-vin11t0:270_5": "viya paropakkamaṃ ñatvāpi kāye ādittaagginā viya uttasitvā anadhivāsentassāti attho.",
  "tika-vin11t0:270_6": "“Ajānantassā”ti ettha api-saddo yojetabbo. Buddhasāsane khīrasāgarasalilanimmale",
  "tika-vin11t0:270_7": "sabbapaṭhamaṃ pātubhūtattā ādi ca taṃ vītikkamasaṅkhātaṃ kammañcāti ādikammaṃ, taṃ",
  "tika-vin11t0:270_8": "etassa atthīti ādikammī, ettha sudinno bhikkhu, tassa ādikamminoti gahetabbo. Uparipi",
  "tika-vin11t0:270_9": "imesaṃ padānaṃ āgatāgataṭṭhāne imināva nayena attho veditabbo. Idha ca upari sabbasikkhāpadesu",
  "tika-vin11t0:270_10": "ca nidānādivasena sattarasavidho sādhāraṇavinicchayo pakiṇṇake saṅkhepato, uttare",
  "tika-vin11t0:270_11": "vitthārato ca āvi bhavissati. Tasmā ettha na dassitoti veditabbaṃ.",
  "tika-vin11t0:271_0": "37-38. Vinayeti vinayapiṭake. Anayūparameti neti pāpeti sīlasampadaṃ samādhisampadaṃ",
  "tika-vin11t0:271_1": "paññāsampadañcāti nayo, kāyavacīdvārehi avītikkamasaṅkhāto saṃvaro, tappaṭipakkho",
  "tika-vin11t0:271_2": "asaṃvaro anayo nāma, tassa uparamo nivatti etthāti anayūparamo, vinayo, tattha anayūparame vinaye.",
  "tika-vin11t0:272_0": "Tato eva parame ukkaṭṭhe. Anayassa vā uparame nivattane parame ukkaṭṭheti gahetabbaṃ.",
  "tika-vin11t0:272_1": "Parā uttamā mā sāsanasirī etthāti paramo, vinayoti evampi gahetabbaṃ. “Vinayo nāma",
  "tika-vin11t0:272_2": "sāsanassa āyū”ti vacanato uttamasāsanasampattiyutteti attho.",
  "tika-vin11t0:273_0": "Sujanassāti sobhaṇo jano sujano, sikkhākāmo adhisīlasikkhāya sobhamāno piyasīlo kulaputto,",
  "tika-vin11t0:273_1": "tassa nayane nayanūpame vinayeti sambandho. Anayūparamattā, paramattā ca sujanassa",
  "tika-vin11t0:273_2": "kulaputtassa nayane nayanūpame. Sukhānayaneti lokiyalokuttarabhedaṃ sukhaṃ ānetīti",
  "tika-vin11t0:273_3": "sukhānayanaṃ, tasmiṃ. Idañca “nayane”ti etassa visesanaṃ.",
  "tika-vin11t0:274_0": "Etaṃ visesanaṃ kimatthanti ce? Upamābhāvena gahitapakatinayanato idha sambhavantaṃ",
  "tika-vin11t0:274_1": "visesaṃ dassetunti veditabbaṃ. Kataro so visesoti ce? Pakatinayanaṃ rāgadosādikilesūpanissayo",
  "tika-vin11t0:274_2": "hutvā diṭṭhadhammikasamparāyikadukkhassa ca paccayo hoti. Idaṃ pana vinayanayanaṃ",
  "tika-vin11t0:274_3": "imassa kulaputtassa evaṃ ahutvā ekaṃsena mokkhāvahanasukhasseva paccayo hotīti imassa",
  "tika-vin11t0:274_4": "visesassa dassanatthaṃ. Yathā vinayamavirādhetvā paṭipajjanena sijjhanakasīlasaṃvaramūlakaavippaṭisārādianupādisesaparinibbānāvasā-",
  "tika-vin11t0:274_5": "naphalasampattivasena uppajjanakalokiyalokuttarasukhāvahane vinayeti vuttaṃ hoti.",
  "tika-vin11t0:275_0": "Padhānaratoti ettha “apī”ti pāṭhaseso. Padhāne vinayābhiyoge ratopi, vinaye ajjhāyanasavanacintanādivasena",
  "tika-vin11t0:275_1": "vāyamantopīti attho. Atha vā “virāgo seṭṭho dhammāna”nti vacanato padhānaṃ nibbānaṃ,",
  "tika-vin11t0:275_2": "tasmiṃ ratoti attho. Sāramateti “sāra”nti adhimate. Atha vā sāraṃ apheggumataṃ mahāvihāravāsīnaṃ",
  "tika-vin11t0:275_3": "ācariyamataṃ etthāti “sāramato”ti vinayavinicchayo vutto, tasmiṃ. Idhāti imasmiṃ",
  "tika-vin11t0:275_4": "vinayavinicchaye. Ratoti accantābhirato. “Na rato”ti ettha na-kāraṃ “ramate”ti osānapadena",
  "tika-vin11t0:275_5": "yojetvā yo pana na ramateti sambandho.",
  "tika-vin11t0:276_0": "Theranavamajjhimabhikkhubhikkhunīnaṃ antare yo pana puggalo niccaparivattanasavanānussaraṇacintanavasena",
  "tika-vin11t0:276_1": "na ramate na kīḷati, so puggalo vinaye padhānaratopi vinayapiṭake ajjhayanasavanādivasena",
  "tika-vin11t0:276_2": "yuttapayuttopi paṭu hoti kiṃ, na hotevāti dasseti. Vinayapiṭake pāṭavamākaṅkhantehi",
  "tika-vin11t0:276_3": "paṭhamaṃ tāvettha sakkaccaṃ abhiyogo kātabboti adhippāyo.",
  "tika-vin11t0:277_0": "Imamevatthaṃ ānisaṃsapāraṃpariyapayojanena saha dassetumāha “ima”ntiādi. Imanti vuccamānaṃ",
  "tika-vin11t0:277_1": "vinayavinicchayaṃ, “avedī”ti iminā sambandho. “Yo”ti pāṭhaseso. Yo kulaputto satisampajaññasaddhāsampanno",
  "tika-vin11t0:277_2": "imaṃ vinayavinicchayaṃ sammā avedi aññāsi. Kiṃ bhūtanti āha “hitavibhāvana”nti. Lokiyalokuttarasampattiyā",
  "tika-vin11t0:277_3": "mūlasādhanattā sīlamidha hitaṃ nāma, taṃ vibhāveti pakāsetīti hitavibhāvanoti viggaho.",
  "tika-vin11t0:277_4": "“Sīle patiṭṭhāya…pe… vijaṭaye jaṭa”nti vuttattā sabbakilesajaṭāvijaṭanalokuttarañāṇassa",
  "tika-vin11t0:277_5": "padaṭṭhānasopacārasābhiññārūpārūpaaṭṭhasamādhīnaṃ padaṭṭhānatāya sabbalokiyalokuttaraguṇasampadānaṃ",
  "tika-vin11t0:277_6": "mūlabhūtesu catupārisuddhisīlesu padhānaṃ pātimokkhasaṃvarasīlaṃ, tappakāsakattā",
  "tika-vin11t0:277_7": "ayaṃ vinayavinicchayo “hitavibhāvano”ti vutto.",
  "tika-vin11t0:278_0": "Bhāvananti bhāvīyati punappunaṃ cetasi nivesīyatīti bhāvano, bhāvanīyoti vuttaṃ hoti.",
  "tika-vin11t0:278_1": "Hitavibhāvakattāyeva hitatthīhi punappunaṃ citte vāsetabboti vuttaṃ hoti, taṃ evaṃvidhaṃ",
  "tika-vin11t0:278_2": "vinayavinicchayaṃ. Surasambhavanti rasīyati assādīyatīti raso, saddaraso attharaso",
  "tika-vin11t0:278_3": "karuṇādiraso vimuttiraso ca, sobhaṇo raso etassāti suraso, vinayavinicchayo, taṃ",
  "tika-vin11t0:278_4": "surasaṃ. Bhavaṃ bhavantaṃ, santanti vuttaṃ hoti, surasaṃ samānaṃ, surasaṃ bhūtanti",
  "tika-vin11t0:278_5": "attho. Kiṃ vuttaṃ hoti? “Sileso pasādo samatā madhuratā sukhumālatā atthabyatti udāratā",
  "tika-vin11t0:278_6": "ojo kanti samādhī”ti evaṃ vuttehi kavijanehi assādetabbasilesādidasavidhasaddajīvitaguṇasaṅkhātasaddarasasampattīhi",
  "tika-vin11t0:278_7": "ca sabhāvākhyānaṃ upamā rūpakaṃ dīpakaṃ āvuttīti evamādikkamaniddiṭṭhapañcatiṃsaatthālaṅkāresu",
  "tika-vin11t0:278_8": "anurūpasabhāvākhyānādippadhānaatthālaṅkārasaṅkhātaattharasasampattīhi ca yathāsambhavaṃ",
  "tika-vin11t0:278_9": "pakāsitabbakaruṇārasaabbhutarasasantarasādīhi ca yuttattā surasaṃ imaṃ vinayavinicchayanti vuttaṃ hoti.",
  "tika-vin11t0:279_0": "Atha vā iminā pakaraṇena padhānato vidhīyamānapātimokkhasaṃvarasīlassa ekantena samādhisaṃvattanikattā",
  "tika-vin11t0:279_1": "samādhissa ca paññāya padaṭṭhānattā paññāya ca nibbānapāpanato mūlakāraṇaṃ hutvā",
  "tika-vin11t0:279_2": "kamena nibbānāmataphalarasasampadāyakaṃ imaṃ vinayavinicchayaṃ paramassādanīyarūpena",
  "tika-vin11t0:279_3": "dhitivimuttirasena surasabhūtanti vuttaṃ hotīti ca veditabbaṃ. Sambhavanti ettha",
  "tika-vin11t0:279_4": "saṃ vuccati sukhaṃ kāyikaṃ cetasikañca, taṃ bhavati etasmāti sambhavo, vinayavinicchayo,",
  "tika-vin11t0:279_5": "taṃ, kāyacittasukhānaṃ mūlakāraṇabhūtaṃ, vuttanayena surasattā ca yathāvuttarasasampadasāramahussavena",
  "tika-vin11t0:279_6": "sambhūtamānasikasukhassa, taṃsamuṭṭhānarūpanissayakāyikasukhassa ca pabhavabhūtanti",
  "tika-vin11t0:279_7": "attho. Ettāvatā imassa vinayavinicchayassa sammā viññātabbatāya kāraṇaṃ dassitaṃ hoti.",
  "tika-vin11t0:280_0": "Evaṃ nānāguṇaratanākaraṃ imaṃ vinayavinicchayaṃ sampajānanto so kulaputto kiṃ hotīti",
  "tika-vin11t0:280_1": "ce? Pālinā upālinā samo bhavati. Pālināti sāsanaṃ pāletīti “pālo”ti vinayo vuccati,",
  "tika-vin11t0:280_2": "vuttañhi “vinayo nāma sāsanassa āyū”ti so assa atthīti pālī, pariyattipaṭipattipaṭivedhavasena",
  "tika-vin11t0:280_3": "tividhasāsanassa jīvitabhūtavinayapaññattisaṅkhātasāsanadharattā “pālī”ti laddhanāmena",
  "tika-vin11t0:280_4": "upālinā, “etadaggaṃ bhikkhave mama sāvakānaṃ bhikkhūnaṃ vinayadharānaṃ yadidaṃ upālī”ti",
  "tika-vin11t0:280_5": "catuparisamajjhe nisinnena saddhammavaracakkavattinā sammāsambuddhena mukhapadumaṃ",
  "tika-vin11t0:280_6": "vikāsetvā pakāsitaetadaggaṭṭhānena visesato sāyanarakkhanakabhāvena paṭiladdhapālītināmadheyyena",
  "tika-vin11t0:280_7": "upālimahātherena samo hotīti vuttaṃ hoti.",
  "tika-vin11t0:281_0": "Kasmiṃ visaye samo bhavatīti ce? Sāsane. Sāsaneti yathāvutte tividhe sāsane, tatrāpi",
  "tika-vin11t0:281_1": "thāvarajaṅgamasakalavatthuvitthārādharamaṇḍalasadise paṭipattipaṭivedhadvayadhāre",
  "tika-vin11t0:281_2": "pariyattisāsane, tatthāpi vinayakathādhikārattā labbhamāne vinayapiṭakasaṅkhātapariyattisāsanekadese",
  "tika-vin11t0:281_3": "samo bhavatīti attho.",
  "tika-vin11t0:282_0": "Kiṃbhūte sāsane? Mārabalisāsane. Mārassa bali mārabali, māragocaro, tassa sāsanaṃ",
  "tika-vin11t0:282_1": "hiṃsakaṃ mārabalisāsanaṃ, tasmiṃ. Khandhādīsu pañcasu māresu padhānabhūtakāmarāgādipabhavakilesamārassa",
  "tika-vin11t0:282_2": "gocarabhāvena balisaṅkhātaitthisarīrādinissayaphoṭṭhabbādivisayassa pariccajāpanatthaṃ",
  "tika-vin11t0:282_3": "“yo pana bhikkhu…pe… asaṃvāso”tiādinā nayena vuttattā tassa mārabalissa hiṃsakaṃ",
  "tika-vin11t0:282_4": "hotīti mārabalisāsananāmadheyyavinayapaññattisaṅkhātasāsaneti attho.",
  "tika-vin11t0:283_0": "Atha vā “baḷisenapi jālena, hatthena kuminena vā”ti udakaṭṭhakathāya vakkhamānattā",
  "tika-vin11t0:283_1": "baḷisa-saddena macchamāraṇakaṇṭakamāha, taṃ mārassa baḷisaṃ asati khipati vajjetīti",
  "tika-vin11t0:283_2": "mārabaḷisāsanaṃ, tasmiṃ, “samantapāso mārassā”ti vuttattā saṃsārasāgare parivattamānakasaṃkilesadāsaputhujjanasaṅkhātamacche",
  "tika-vin11t0:283_3": "gaṇhituṃ māramahākevaṭṭena pakkhittabaḷisasaṅkhātaitthirūpasaddādipañcakāmaguṇā-",
  "tika-vin11t0:283_4": "misāvutakāmarāgādikilesamahābaḷisaṃ tadaṅgappahānavītikkamappahānādivasena pajahante",
  "tika-vin11t0:283_5": "vinayapaññattisaṅkhāte sāsaneti adhippāyo.",
  "tika-vin11t0:284_0": "Ettha ca sāramate idha imasmiṃ vinayavinicchaye yo pana na ramate, so puggalo anayūparame",
  "tika-vin11t0:284_1": "tato eva parame uttame sujanassa sukhānayane nayane nayanupame vinaye rato abhirato",
  "tika-vin11t0:284_2": "padhānaratopi vinaye ajjhāyanādīsu yogamāpajjantopi paṭu hoti paṭutaro hoti kiṃ,",
  "tika-vin11t0:284_3": "na hoteva. Tasmā vinaye pāṭavatthinā ettheva sakkaccābhiyogo kātabboti saṅkhepato",
  "tika-vin11t0:284_4": "sādhippāyā atthayojanā veditabbā. Atha vā padhāne catubbidhe sammappadhāne vīriye",
  "tika-vin11t0:284_5": "rato abhirato yo pana naro sāramate idha imasmiṃ vinayavinicchaye yato ramate, ato",
  "tika-vin11t0:284_6": "tasmā so anayūparame sujanassa sukhānayane vinaye paṭu hoti kusalo hotīti yojanāti no khanti.",
  "tika-vin11t0:285_0": "Hitavibhāvanaṃ hitappakāsakaṃ bhāvanaṃ bhāvanīyaṃ āsevitabbaṃ surasambhavaṃ surasaṃ",
  "tika-vin11t0:285_1": "samānaṃ surasaṃ bhūtaṃ sambhavaṃ sukhahetukaṃ imaṃ vinayavinicchayaṃ yo avedi aññāsi,",
  "tika-vin11t0:285_2": "so puggalo mārabaḷisāsane māravisayappahānakare, atha vā mārabaḷisassa mārassa vatthukāmāmisāvutakilesakāmabaḷisassa",
  "tika-vin11t0:285_3": "asane vajjamāne sāsane tividhepi jinasāsane, tatthāpi paṭipattipaṭivedhānaṃ patiṭṭhānabhūte",
  "tika-vin11t0:285_4": "pariyattisāsane, tatrāpi sakalasāsanassa jīvitasamāne vinayapaññattisaṅkhātapariyattisāsanekadese",
  "tika-vin11t0:285_5": "pālinā vinayapariyattiyaṃ etadagge ṭhapanena sāsanapālane taṃmūlabhāvato pālasaṅkhātavinayapariyattiyā",
  "tika-vin11t0:285_6": "pasatthatarena upālinā upālimahātherena samo bhavatīti yojanā.",
  "tika-vin11t0:286": "Iti vinayatthasārasandīpaniyā",
  "tika-vin11t0:287": "Vinayavinicchayavaṇṇanāya",
  "tika-vin11t0:288": "Paṭhamapārājikakathāvaṇṇanā niṭṭhitā.",
  "tika-vin11t0:289": "Dutiyapārājikakathāvaṇṇanā",
  "tika-vin11t0:290_0": "39. Idāni dutiyaṃ pārājikavinicchayaṃ dassetumāha “ādiyanto”tiādi. Tattha “theyyacittenā”ti",
  "tika-vin11t0:290_1": "pāṭhaseso. So ca paccattekavacanantehi sabbapadehi yojetabbo, theyyacittena ādiyanto",
  "tika-vin11t0:290_2": "parājitoti sambandho. Parasantakaṃ ārāmādiṃ abhiyuñjitvā sāmikaṃ parājetvā theyyacittena",
  "tika-vin11t0:290_3": "gaṇhanto tadatthāya kate pubbapayoge dukkaṭaṃ, sāmikassa vimatuppādane thullaccayañca",
  "tika-vin11t0:290_4": "āpajjitvā tassa ca attano ca dhuranikkhepena pātimokkhasaṃvarasīlasampattiyā adāyādo",
  "tika-vin11t0:290_5": "hutvā parājito hotīti vuttaṃ hoti.",
  "tika-vin11t0:291_0": "“Tathā”ti ca “apī”ti ca “parājito”ti ca “theyyacittenā”ti iminā saha ekato katvā",
  "tika-vin11t0:291_1": "“haranto”tiādīhi catūhipi padehi yojetabbaṃ. Theyyacittena harantopi tathā parājitoti",
  "tika-vin11t0:291_2": "yojanā sīsādīhi parasantakaṃ bhaṇḍaṃ haranto theyyacittena bhaṇḍassa āmasane dukkaṭañca",
  "tika-vin11t0:291_3": "phandāpane thullaccayañca āpajjitvā sīsato khandhoharaṇādipayogaṃ karontopi tathā",
  "tika-vin11t0:291_4": "parājito hotīti attho.",
  "tika-vin11t0:292_0": "Theyyacittena avaharantopi tathā parājitoti yojanā. Ayaṃ panettha attho – aññehi",
  "tika-vin11t0:292_1": "saṅgopanādiṃ sandhāya attani upanikkhittabhaṇḍaṃ “dehi me bhaṇḍa”nti codiyamāno “na",
  "tika-vin11t0:292_2": "mayā gahita”ntiādinā musā vatvā theyyacittena gaṇhantopi tassa vimatuppādane thullaccayamāpajjitvā",
  "tika-vin11t0:292_3": "tatheva dhuranikkhepena parājito hotīti. “Nāhaṃ aggahesi”ntiādinā avajānitvā paṭikkhipitvā",
  "tika-vin11t0:292_4": "haranto “avaharanto”ti vutto.",
  "tika-vin11t0:293_0": "Theyyacittena iriyāpathaṃ vikopentopi tathā parājitoti yojanā. Yaṃ pana aññesaṃ bhaṇḍaharaṇakamanussādīnamaññataraṃ",
  "tika-vin11t0:293_1": "“tena bhaṇḍena saha gaṇhāmī”ti bhaṇḍaṃ harantaṃ theyyacittena nivāretvā attanā icchitadisābhimukhaṃ",
  "tika-vin11t0:293_2": "katvā tassa pakatiiriyāpathaṃ vikopentopi paṭhamapāduddhārena thullaccayamāpajjitvā",
  "tika-vin11t0:293_3": "dutiyapadavārātikkamena tatheva parājito hotīti attho.",
  "tika-vin11t0:294_0": "Theyyacittena ṭhānā cāventopi tathā parājitoti yojanā. Thalādīsu ṭhitaṃ bhaṇḍaṃ theyyacittena",
  "tika-vin11t0:294_1": "avaharitukāmatāya ṭhitaṭṭhānato apanentopi dutiyapariyesanādīsu āmasanāvasānesu sabbesupi",
  "tika-vin11t0:294_2": "payogesu dukkaṭāni ca phandāpane thullaccayañca āpajjitvā upari vakkhamānappakāresu",
  "tika-vin11t0:294_3": "viya ṭhitaṭṭhānato kesaggamattampi apanento tatheva parājito hotīti attho.",
  "tika-vin11t0:295_0": "Evametāya gāthāya “ādiyeyya hareyya avahareyya iriyāpathaṃ vikopeyya ṭhānācāveyya",
  "tika-vin11t0:295_1": "saṅketaṃ vītināmeyyā”ti padabhājanāgatesu chasu padesu ādo pañca padāni saṅgahetvā",
  "tika-vin11t0:295_2": "chaṭṭhaṃ padaṃ kasmā na saṅgahitanti ce? Ayaṃ gāthā na taṃpadabhājanaṃ dassetuṃ vuttā,",
  "tika-vin11t0:295_3": "atha kho tesaṃ padānaṃ vinicchayaṃ sandhāya aṭṭhakathāsu vuttapañcavīsatiavahāre",
  "tika-vin11t0:295_4": "dassetuṃ tadavayavabhūtapañcapañcakāni dassetukāmena vuttā, tasmā ettha chaṭṭhaṃ",
  "tika-vin11t0:295_5": "padaṃ na vuttanti daṭṭhabbaṃ. Atha vā vakkhamāne tatiyapañcake nissaggiyāvahārapadena,",
  "tika-vin11t0:295_6": "pañcamapañcake parikappāvahārapadena ca saṅgayhamānattā ettha nānekabhaṇḍapañcakadvayaṃ",
  "tika-vin11t0:295_7": "asaṅkarato dassetuṃ chaṭṭhaṃ padaṃ na gahitanti veditabbaṃ.",
  "tika-vin11t0:296_0": "40. Imasmiṃ adinnādānapārājike vatthumhi otiṇṇe kattabbavinicchayassa pañcavīsatiavahārānaṃ",
  "tika-vin11t0:296_1": "aṅgāni honti, te ca nānābhaṇḍapañcakaṃ ekabhaṇḍapañcakaṃ sāhatthikapañcakaṃ pubbapayogapañcakaṃ",
  "tika-vin11t0:296_2": "theyyāvahārapañcakanti niddiṭṭhā pañcapañcakabhedā, tattha imāya gāthāya nānekabhaṇḍapañcakadvayappabhede",
  "tika-vin11t0:296_3": "dasa avahāre saṅgahetvā avasesapañcakattayaṃ dassetuṃ “tatthā”ti āraddhaṃ. Tattha",
  "tika-vin11t0:296_4": "tatthāti tissaṃ gāthāyaṃ. Nānekabhaṇḍānanti nānā, eko ca bhaṇḍo yesanti viggaho.",
  "tika-vin11t0:296_5": "Saviññāṇakaaviññāṇakabhaṇḍavasena nānābhaṇḍapañcakañca saviññāṇakabhaṇḍavaseneva",
  "tika-vin11t0:296_6": "ekabhaṇḍapañcakañca veditabbaṃ. Pañca parimāṇā yesante pañcakā, tesaṃ. Avahārāti",
  "tika-vin11t0:296_7": "avaharaṇāni, corakammānīti vuttaṃ hoti. Eteti anantaragāthāya “ādiyanto”tiādinā niddiṭṭhā",
  "tika-vin11t0:296_8": "ādiyantādayo. Paṭipattisantāne visesaṃ vinicchayaṃ bhāveti uppādetīti vibhāvī, vinayadharo,",
  "tika-vin11t0:296_9": "tena vibhāvinā. Viññātabbāti paresaṃ ārāmādisaviññāṇakavatthūni vā dāsamayūrādiṃ",
  "tika-vin11t0:296_10": "kevalaṃ saviññāṇakavatthumattaṃ vā avaharituṃ katā yathāvuttasarūpā ādiyanādayo ṭhānācāvanapariyosānā",
  "tika-vin11t0:296_11": "pañca avahārā yathāvuttanānābhaṇḍaekabhaṇḍavisayā hutvā pavattantīti nānābhaṇḍapañcakaṃ",
  "tika-vin11t0:296_12": "ekabhaṇḍapañcakanti dasa avahārā bhavantīti vinayadharena otiṇṇassa vatthuno vinicchayopakārakattā",
  "tika-vin11t0:296_13": "tathato ñātabbāti attho.",
  "tika-vin11t0:297_0": "41. Evaṃ pañcavīsati avahāre dassetuṃ vattabbesu pañcasu pañcakesu nānekabhaṇḍapañcakāni",
  "tika-vin11t0:297_1": "dve dassetvā idāni avasesapañcakattayaṃ dassetumāha “sāhatthā”tiādi. Tattha sāhatthoti",
  "tika-vin11t0:297_2": "sako hattho, tena nibbatto, tassa vā sambandhīti sāhattho, avahāro, corena sahatthā",
  "tika-vin11t0:297_3": "kato avahāroti attho. Āṇattiko cevāti āṇattiyā nibbatto āṇattiko, avahāro, corassa",
  "tika-vin11t0:297_4": "“imaṃ nāma bhaṇḍaṃ gaṇhā”ti yassa kassaci āṇāpanena siddho avahāro ca. Nissaggoti",
  "tika-vin11t0:297_5": "nissajjanaṃ nissaggo, avahāro, suṅkaghātaṭṭhāne, parikappitokāse vā ṭhatvā bhaṇḍassa",
  "tika-vin11t0:297_6": "bahi pātananti vuttaṃ hoti.",
  "tika-vin11t0:298_0": "Atthasādhakoti pārājikāpattisaṅkhātaṃ atthaṃ sādhetīti atthasādhako, so avahāro ca",
  "tika-vin11t0:298_1": "yathāṇattikaṃ avirādhetvā ekaṃsena avaharantassa “asukassa bhaṇḍaṃ avaharā”ti avisesena",
  "tika-vin11t0:298_2": "vā avaharitabbavatthuviseso gahaṇakālo gahaṇadeso gahaṇākāro cāti evamādivisesānamaññatarena",
  "tika-vin11t0:298_3": "visesetvā vā āṇāpanañca ekaṃsena pādagghanakatelapivanakaṃ upāhanādikiñcivatthuṃ",
  "tika-vin11t0:298_4": "telabhājanādīsu pātanādippayogo cāti evamādippayogo ca kiriyāsiddhiyā puretarameva",
  "tika-vin11t0:298_5": "pārājikasaṅkhātassa atthassa sādhanato atthasādhako avahāro cāti vuttaṃ hoti.",
  "tika-vin11t0:299_0": "Dhuranikkhepanañcāti dhurassa nikkhepanaṃ dhuranikkhepanaṃ, tañca avahāro, parasantakānaṃ",
  "tika-vin11t0:299_1": "ārāmādīnaṃ abhiyogavisaye ca upanikkhittassa bhaṇḍādino visaye ca corassa sāmino",
  "tika-vin11t0:299_2": "vissajjane ca sāmino ca, yadā kadāci yathākathañci gaṇhissāmīti gahaṇe nirussāhabhāvasaṅkhāto",
  "tika-vin11t0:299_3": "dhuranikkhepāvahāro cāti vuttaṃ hoti. Iti idaṃ dhuranikkhepanañca yathāvuttappakāraṃ",
  "tika-vin11t0:299_4": "sāhatthādicatukkañca pañcannaṃ avahārānaṃ samūho pañcakaṃ, sāhatthādipañcakaṃ “sāhatthapañcaka”nti",
  "tika-vin11t0:299_5": "vuccati. Ādi-saddo luttaniddiṭṭhoti veditabbaṃ.",
  "tika-vin11t0:300_0": "42. Pubbasahapayogā cāti ettha “pubbapayogo sahapayogo”ti payoga-saddo paccekaṃ yojetabbo.",
  "tika-vin11t0:300_1": "“Āṇattivasena pubbapayogo veditabbo”ti aṭṭhakathāvacanato yathāṇattikamavirādhetvā",
  "tika-vin11t0:300_2": "gaṇhato “asukassa itthannāmaṃ bhaṇḍaṃ avaharā”ti āṇāpanaṃ pubbapayogo nāma avahāro.",
  "tika-vin11t0:300_3": "Kāyena, vācāya vā payujjanaṃ āṇāpanaṃ payogo, āṇattassa bhaṇḍaggahaṇato pubbattā",
  "tika-vin11t0:300_4": "pubbo ca so payogo cāti pubbapayogo avahāroti daṭṭhabbaṃ. “Ṭhānācāvanavasena sahapayogo",
  "tika-vin11t0:300_5": "veditabbo”ti aṭṭhakathāvacanassa upalakkhaṇapadattā ṭhānācāvanañca parāyattabhūmigahaṇe",
  "tika-vin11t0:300_6": "khīlasaṅkamanādikañca sahapayogo avahāroti veditabbo.",
  "tika-vin11t0:301_0": "Saṃvidāharaṇanti bahūhi ekato hutvā “idaṃ nāma bhaṇḍaṃ avaharissāmā”ti saṃvidahitvā",
  "tika-vin11t0:301_1": "sabbehi, ekato vā sabbesaṃ anumatiyā ekena vā gantvā parasantakassa theyyacittena",
  "tika-vin11t0:301_2": "haraṇasaṅkhāto saṃvidāvahāro ca. Samaṃ ekī hutvā visuṃ ekenāpi theyyacittena pāde",
  "tika-vin11t0:301_3": "vā pādārahe vā gahite katamantanānaṃ sabbesampi pārājikaṃ hotīti daṭṭhabbaṃ. Saṃvidahitvā",
  "tika-vin11t0:301_4": "mantetvā avaharaṇaṃ saṃvidāharaṇaṃ. Niruttinayena saddasiddhi veditabbā. “Saṃvidāharaṇa”nti",
  "tika-vin11t0:301_5": "“saṃvidāvahāro”ti imassa vevacanaṃ. “Sambahulā saṃvidahitvā eko bhaṇḍaṃ avaharati,",
  "tika-vin11t0:301_6": "āpatti sabbesaṃ pārājikassā”ti vacanato evaṃ sahakatamantanesu ekenāpi theyyacittena",
  "tika-vin11t0:301_7": "pāde vā pādārahe vā gahite katamantanānaṃ sabbesaṃ pārājikaṃ hotīti daṭṭhabbaṃ.",
  "tika-vin11t0:302_0": "Saṅketakammanti pubbaṇhādikālaparicchedena sañjānanaṃ saṅketo, tena kataṃ kammaṃ",
  "tika-vin11t0:302_1": "avaharaṇaṃ saṅketakammaṃ nāma. Taṃ pana purebhattādīsu kañci kālaṃ paricchinditvā",
  "tika-vin11t0:302_2": "“imasmiṃ kāle itthannāmaṃ bhaṇḍaṃ avaharā”ti vutte tasmiṃyeva kāle taṃyeva yathāvuttaṃ",
  "tika-vin11t0:302_3": "bhaṇḍaṃ avaharati ce, saṅketakārakassa saṅketakkhaṇeyeva pārājikanti saṅkhepato veditabbaṃ.",
  "tika-vin11t0:303_0": "Nemittanti parabhaṇḍāvahārassa hetuttā akkhinikhaṇanādi nimittaṃ nāma, tena nibbattaṃ",
  "tika-vin11t0:303_1": "nemittaṃ, avaharaṇasaṅkhātakammaṃ avahāro. “Mayā akkhimhi nikhaṇite vā bhamumhi ukkhitte",
  "tika-vin11t0:303_2": "vā itthannāmaṃ bhaṇḍaṃ avaharā”ti āṇattena taṃ nimittaṃ disvā vuttameva bhaṇḍaṃ vuttaniyāmamavirādhetvā",
  "tika-vin11t0:303_3": "gahitaṃ ce, nimittakārakassa nimittakaraṇakkhaṇeyeva pārājikaṃ hoti. Vuttaniyāmaṃ",
  "tika-vin11t0:303_4": "virādhetvā gahitaṃ ce, nimittakārako muccati, avahārakasseva pārājikaṃ. Pubbapayogo",
  "tika-vin11t0:303_5": "ādi yassa taṃ pubbapayogādi, pubbapayogādi ca taṃ pañcakañcāti viggaho.",
  "tika-vin11t0:304_0": "43. Theyyañca pasayhañca parikappo ca paṭicchanno ca kuso ca theyyapasayhaparikappapaṭicchannakusā,",
  "tika-vin11t0:304_1": "te ādī upapadabhūtā yesaṃ avahārānaṃ te theyya…pe… kusādikā, avahārā, iminā theyyāvahāro",
  "tika-vin11t0:304_2": "ca…pe… kusāvahāro cāti vuttaṃ hoti. Tattha theyyāvahāroti theno vuccati coro, tassa",
  "tika-vin11t0:304_3": "bhāvo theyyaṃ, ettha na-kāralopo niruttinayena daṭṭhabbo, tena avaharaṇaṃ theyyāvahāro,",
  "tika-vin11t0:304_4": "sandhicchedādivasena adissamānena gahaṇañca kūṭamānakūṭakahāpaṇādīhi vañcetvā gahaṇañca theyyāvahāro.",
  "tika-vin11t0:305": "Pasayha abhibhavitvā avaharaṇaṃ pasayhāvahāro, gāmavilopakā viya sāmike abhibhavitvā gahaṇañca rājabhaṭādayo viya abhibhavitvā nibaddhakaraggahaṇe adhikaggahaṇañca pasayhāvahāro.",
  "tika-vin11t0:306_0": "Vatthasuttādikaṃ paricchijja kappetvā avaharaṇaṃ parikappāvahāro, so ca bhaṇḍokāsaparikappavasena",
  "tika-vin11t0:306_1": "duvidho hoti. Tattha nikkhittabhaṇḍaṃ andhakārappadesaṃ pavisitvā suttādibhaṇḍāni",
  "tika-vin11t0:306_2": "tattha nikkhittāni, te peḷādayo gaṇhantassa “vatthāni ce gaṇhissāmi, suttāni ce na",
  "tika-vin11t0:306_3": "gaṇhissāmī”tiādinā nayena parikappetvā ukkhipanaṃ bhaṇḍaparikappapubbakattā bhaṇḍaparikappāvahāro",
  "tika-vin11t0:306_4": "nāma. Ārāmapariveṇādīni pavisitvā lobhanīyaṃ bhaṇḍaṃ disvā gabbhapāsādatalapamukhamāḷakapākāradvārakoṭṭhakādiṃ",
  "tika-vin11t0:306_5": "yaṃ kiñci ṭhānaṃ parikappetvā “etthantare diṭṭho ce, oloketuṃ gahitaṃ viya dassāmi,",
  "tika-vin11t0:306_6": "no ce, harissāmī”ti parikappetvā ādāya gantvā parikappitaṭṭhānātikkamo okāsaparikappapubbakattā",
  "tika-vin11t0:306_7": "okāsaparikappāvahāro nāmāti saṅkhepato veditabbo.",
  "tika-vin11t0:307_0": "Tiṇapaṇṇādīhi paṭicchannassa bhaṇḍassa avaharaṇaṃ paṭicchannāvahāro, uyyānādīsu kīḷamānehi",
  "tika-vin11t0:307_1": "vā saṅghaparivisantehi vā manussehi omuñcitvā ṭhapitaṃ alaṅkārādikaṃ yaṃ kiñci bhaṇḍaṃ",
  "tika-vin11t0:307_2": "disvā “oṇamitvā gaṇhante āsaṅkantī”ti ṭhatvā tiṇapaṇṇapaṃsuvālukādīhi paṭicchādetvā",
  "tika-vin11t0:307_3": "sāmikesu pariyesitvā adisvā sālayesu gatesu pacchā theyyacittena gahaṇañca tadeva",
  "tika-vin11t0:307_4": "bhaṇḍaṃ kaddamādīsu theyyacittena aṅguṭṭhādīhi pīḷetvā osīdāpetvā heṭṭhābhāgena phuṭṭhaṭṭhānaṃ",
  "tika-vin11t0:307_5": "uparibhāgena atikkamanañca paṭicchannāvahāroti vuttaṃ hoti.",
  "tika-vin11t0:308_0": "Kusena avahāro kusāvahāro, theyyacittena kusaṃ saṅkāmetvā parakoṭṭhāsassa agghena",
  "tika-vin11t0:308_1": "mahantassa vā samasamassa vā gahaṇanti attho. Yo pana bhikkhu kusapātanena saṅghassa",
  "tika-vin11t0:308_2": "cīvaresu bhājiyamānesu attano koṭṭhāsena samaṃ vā adhikaṃ vā ūnakaṃ vā agghena pañcamāsakaṃ",
  "tika-vin11t0:308_3": "vā atirekapañcamāsakaṃ vā agghanakaṃ aññassa koṭṭhāsaṃ avaharitukāmo attano koṭṭhāse",
  "tika-vin11t0:308_4": "patitaṃ kusaṃ parakoṭṭhāse pātetukāmo uddharati, taṅkhaṇe ca parassa koṭṭhāse pātitakkhaṇe",
  "tika-vin11t0:308_5": "ca na pārājikaṃ anāpajjitvā parakoṭṭhāsato paranāmalikhitaṃ kusaṃ ukkhipento tato",
  "tika-vin11t0:308_6": "kesaggamattampi apanāmeti, pārājiko hoti. Yadi paṭhamaṃ parakoṭṭhāsato kusaṃ uddharati,",
  "tika-vin11t0:308_7": "uddhaṭakkhaṇe ca attano koṭṭhāse pātitakkhaṇe ca sakanāmalikhitaṃ kusaṃ uddharaṇakkhaṇe",
  "tika-vin11t0:308_8": "ca pārājikaṃ anāpajjitvā parakoṭṭhāse pātanakkhaṇe hatthato kesaggamattampi mutte pārājiko hoti.",
  "tika-vin11t0:309_0": "Yadi dvepi kuse paṭicchādetvā sabbesu bhikkhūsu sakasakakoṭṭhāsaṃ ādāya gatesu yasmiṃ",
  "tika-vin11t0:309_1": "kusaṃ paṭicchādesi, tassa sāmikena āgantvā “mayhaṃ kuso kasmā na dissatī”ti vutte",
  "tika-vin11t0:309_2": "coro “mayhampi kuso na dissatī”ti vatvā attano koṭṭhāsaṃ tassa santakaṃ viya dassetvā",
  "tika-vin11t0:309_3": "tasmiṃ vivaditvā vā avivaditvā vā gahetvā gate itaraṃ koṭṭhāsaṃ uddharati ce, uddhaṭakkhaṇeyeva",
  "tika-vin11t0:309_4": "pārājiko hoti. Yadi paro “mayhaṃ koṭṭhāsaṃ tuyhaṃ na demi, tvaṃ tuyhaṃ koṭṭhāsaṃ",
  "tika-vin11t0:309_5": "vicinitvā gaṇhāhī”ti vadati, evaṃ vutte so attano assāmikabhāvaṃ jānantopi parassa",
  "tika-vin11t0:309_6": "koṭṭhāsaṃ uddharati, uddhaṭakkhaṇe pārājiko hoti. Yadi paro vivādabhīrukattā “kiṃ",
  "tika-vin11t0:309_7": "vivādenā”ti cintetvā “mayhaṃ vā pattaṃ hotu tuyhaṃ vā, varakoṭṭhāsaṃ tvaṃ gaṇhāhī”ti",
  "tika-vin11t0:309_8": "vadeyya, dinnakaṃ nāma gahitaṃ hotīti pārājikaṃ na hotīti. Yadi “tava ruccanakaṃ",
  "tika-vin11t0:309_9": "gaṇhāhī”ti vutto vivādabhayena attano pattaṃ varabhāgaṃ ṭhapetvā lāmakabhāgaṃ gahetvā",
  "tika-vin11t0:309_10": "gato, coro pacchā gaṇhanto vicitāvasesaṃ nāma aggahesīti pārājiko na hoti. Evaṃ kusāvahāravinicchayo",
  "tika-vin11t0:309_11": "veditabbo. Ayamettha pañcavīsatiyā avahāresu saṅkhepo, vitthāro pana samantapāsādikāya",
  "tika-vin11t0:309_12": "vinayasaṃvaṇṇanāya vuttanayeneva veditabbo.",
  "tika-vin11t0:310_0": "44. Ettāvatā adinnādānapārājikassa vinicchayāvayavarūpena uggahetabbe pañcavīsati",
  "tika-vin11t0:310_1": "avahāre dassetvā idāni adinnādānavinicchaye sampatte sahasā āpattiṃ anāropetvā paṭhamaṃ",
  "tika-vin11t0:310_2": "oloketabbāni pañca ṭhānāni dassetuṃ “vatthukālagghadese cā”tiādi āraddhaṃ.",
  "tika-vin11t0:311_0": "Tattha vatthu nāma avahaṭabhaṇḍaṃ. Kiṃ vuttaṃ hoti? Avahārakena “mayā itthannāmaṃ",
  "tika-vin11t0:311_1": "bhaṇḍaṃ avahaṭa”nti vuttepi tassa bhaṇḍassa sassāmikaassāmikabhāvaṃ upaparikkhitvā",
  "tika-vin11t0:311_2": "sassāmikaṃ ce, avahārakāle tesaṃ sālayabhāvaṃ vā nirālayabhāvaṃ vā niyametvā sālayakāle",
  "tika-vin11t0:311_3": "ce gahitaṃ, bhaṇḍaṃ agghāpetvā māsakaṃ vā ūnamāsakaṃ vā hoti, dukkaṭena, atirekamāsakaṃ",
  "tika-vin11t0:311_4": "vā ūnapañcamāsakaṃ vā hoti, thullaccayena, pañcamāsakaṃ vā atirekapañcamāsakaṃ vā",
  "tika-vin11t0:311_5": "hoti, pārājikena kātabbo. Sāmikānaṃ nirālayakāle ce gahitaṃ, natthi pārājikaṃ. Bhaṇḍasāmike",
  "tika-vin11t0:311_6": "pana bhaṇḍaṃ āharāpente taṃ vā bhaṇḍaṃ tadagghanakaṃ vā dātabbanti.",
  "tika-vin11t0:312_0": "Kālo nāma avahārakālo. Bhaṇḍaṃ nāmetaṃ kadāci mahagghaṃ hoti, kadāci samagghaṃ. Tasmā",
  "tika-vin11t0:312_1": "avahaṭabhaṇḍassa agghaṃ paricchindantehi avahaṭakālānurūpaṃ katvā paricchindanatthaṃ",
  "tika-vin11t0:312_2": "kālavinicchayo kātabboti vuttaṃ hoti.",
  "tika-vin11t0:313_0": "Aggho nāma avahaṭabhaṇḍassa aggho. Ettha ca sabbadā bhaṇḍānaṃ aggho samānarūpo na",
  "tika-vin11t0:313_1": "hoti, navabhaṇḍaṃ mahagghaṃ hoti, purāṇaṃ ce samagghaṃ. Tasmā avahārakāle bhaṇḍassa",
  "tika-vin11t0:313_2": "navabhāvaṃ vā purāṇabhāvaṃ vā niyametvā aggho paricchinditabboti adhippāyo.",
  "tika-vin11t0:314_0": "Deso cāti bhaṇḍāvahāradeso. Ettha ca sabbassāpi bhaṇḍassa uṭṭhānadese samagghaṃ hutvā",
  "tika-vin11t0:314_1": "aññattha mahagghattā avahaṭabhaṇḍe agghaṃ paricchinditvā tadanurūpā āpattiyo niyamantehi",
  "tika-vin11t0:314_2": "agghaṃ paricchindanatthāya avahāradesaṃ niyametvā tasmiṃ dese agghavasena tadanurūpā",
  "tika-vin11t0:314_3": "āpattiyo kāretabbāti adhippāyo.",
  "tika-vin11t0:315_0": "Paribhogo nāma avahaṭabhaṇḍe avahārato pubbe parehi kataparibhogo. Ettha ca yassa",
  "tika-vin11t0:315_1": "kassaci bhaṇḍassa paribhogena aggho parihāyatīti bhaṇḍasāmikaṃ pucchitvā tasmiṃ bhaṇḍe",
  "tika-vin11t0:315_2": "navepi ekavārampi yena kenaci pakārena paribhutte parihāpetvā aggho paricchinditabboti vuttaṃ hoti.",
  "tika-vin11t0:316": "Evamādinā nayena etāni pañca ṭhānāni upaparikkhitvāva vinicchayo kātabboti dassetumāha “pañcapi ñatvā etāni kattabbo paṇḍitena vinicchayo”ti.",
  "tika-vin11t0:317_0": "45. Ettāvatā adinnādānavinicchayāvayavabhūte pañcavīsati avahāre ca pañcaṭṭhānāvalokanañca",
  "tika-vin11t0:317_1": "dassetvā idāni anāgate pāpabhikkhūnaṃ lesokāsapidahanatthaṃ parasantakaṃ yaṃ kiñci",
  "tika-vin11t0:317_2": "vatthuṃ yattha katthaci ṭhitaṃ yena kenaci pakārena gaṇhato mokkhābhāvaṃ dassetukāmena",
  "tika-vin11t0:317_3": "tathāgatena yā panetā –",
  "tika-vin11t0:318": "Bhūmaṭṭhañca thalaṭṭhañca;",
  "tika-vin11t0:319": "Ākāsaṭṭha mathāparaṃ;",
  "tika-vin11t0:320": "Vehāsaṭṭho dakaṭṭhañca;",
  "tika-vin11t0:321": "Nāvā yānaṭṭhameva ca.",
  "tika-vin11t0:322": "Bhārā rāma vihāraṭṭhaṃ;",
  "tika-vin11t0:323": "Khetta vatthuṭṭhameva ca;",
  "tika-vin11t0:324": "Gāmā raññaṭṭha mudakaṃ;",
  "tika-vin11t0:325": "Dantapono vanappati.",
  "tika-vin11t0:326": "Haraṇako panidhi ceva;",
  "tika-vin11t0:327": "Suṅkaghātakaṃ pāṇakā;",
  "tika-vin11t0:328": "Apadaṃ dvipadañceva;",
  "tika-vin11t0:329": "Catuppadaṃ bahuppadaṃ.",
  "tika-vin11t0:330": "Ocarakoṇirakkho ca;",
  "tika-vin11t0:331": "Saṃvidāharaṇampi ca;",
  "tika-vin11t0:332": "Saṅketakammaṃ nimitta-",
  "tika-vin11t0:333": "Miti tiṃ settha mātikā. –",
  "tika-vin11t0:334": "Nikkhittā, tāsaṃ yathākkamaṃ padabhājane, tadaṭṭhakathāya ca āgatanayena vinicchayaṃ dassetukāmo paṭhamaṃ tāva bhūmaṭṭhe vinicchayaṃ dassetumāha “dutiyaṃ vāpī”tiādi.",
  "tika-vin11t0:335_0": "Tattha dutiyaṃ theyyacittena pariyesato dukkaṭanti sambandho. Evaṃ sabbapadesu. Upari",
  "tika-vin11t0:335_1": "sañjātāhi rukkhalatāhi, iṭṭhakapāsāṇādīhi ca sañchannaṃ mahānidhiṃ uddharitukāmena",
  "tika-vin11t0:335_2": "“mayā ekeneva na sakkā”ti attano aññaṃ sahāyaṃ pariyesituṃ theyyacittena sayitaṭṭhānā",
  "tika-vin11t0:335_3": "uṭṭhānādīsu sabbapayogesu dukkaṭaṃ hotīti attho. Kudālaṃ bhūmikhaṇanatthāya piṭakaṃ",
  "tika-vin11t0:335_4": "vāpi paṃsuuddharaṇatthāya yaṃ kiñci bhājanaṃ. Imesu dvīsu kudālassa ce daṇḍo natthi,",
  "tika-vin11t0:335_5": "daṇḍatthāya rukkhato daṇḍaṃ chindato ca kudālo ce na hoti, kudālakaraṇatthāya ayobījaṃ",
  "tika-vin11t0:335_6": "uddharaṇatthāya akappiyapathaviṃ khaṇantassapi pacchikaraṇatthāya paṇṇāni chindatopi",
  "tika-vin11t0:335_7": "piṭakavāyanatthāya valliṃ chindatopi ubhayatthāpi pariyesane musā bhaṇatopi dukkaṭañceva",
  "tika-vin11t0:335_8": "pācittiyañca, itarapayogesu dukkaṭamevāti veditabbaṃ.",
  "tika-vin11t0:336_0": "Gacchatoti dutiyādiṃ pariyesitvā laddhā vā aladdhā vā nidhiṭṭhānaṃ gacchantassa pade",
  "tika-vin11t0:336_1": "pade dukkaṭanti attho. Ettha ca “theyyacitto dutiyaṃ vā pariyesatī”tiādi pāḷiyaṃ",
  "tika-vin11t0:336_2": "“theyyacitto”ti vuttattā, idha “theyyacittenā”ti vacanato “imaṃ nidhiṃ labhitvā buddhapūjaṃ",
  "tika-vin11t0:336_3": "vā karissāmi, saṅghabhattaṃ vā karissāmī”ti evamādinā nayena kusalacittappavattiyā",
  "tika-vin11t0:336_4": "sati anāpattīti daṭṭhabbaṃ. Pubbayogatoti adinnādānassa pubbapayogabhāvato, dutiyapariyesanādīsu",
  "tika-vin11t0:336_5": "pubbapayogesu dukkaṭanti attho.",
  "tika-vin11t0:337_0": "Dukkaṭañca aṭṭhavidhaṃ hoti pubbapayogadukkaṭaṃ sahapayogadukkaṭaṃ anāmāsadukkaṭaṃ",
  "tika-vin11t0:337_1": "durupaciṇṇadukkaṭaṃ vinayadukkaṭaṃ ñātadukkaṭaṃ ñattidukkaṭaṃ paṭissavadukkaṭanti.",
  "tika-vin11t0:337_2": "Tattha “theyyacitto dutiyaṃ vā kudālaṃ vā piṭakaṃ vā pariyesati gacchati vā, āpatti",
  "tika-vin11t0:337_3": "dukkaṭassā”ti vuttaṃ pubbapayogadukkaṭaṃ nāma. Idha pācittiyaṭṭhāne pācittiyaṃ, itaresu",
  "tika-vin11t0:337_4": "pubbapayogesu dukkaṭaṃ. “Tatthajātakaṃ kaṭṭhaṃ vā lataṃ vā chindati, āpatti dukkaṭassā”ti",
  "tika-vin11t0:337_5": "vuttaṃ sahapayogadukkaṭaṃ. Idha adinnādānasahitapayogattā pācittiyavatthumhi, itaratra",
  "tika-vin11t0:337_6": "ca dukkaṭamevāti ayamettha viseso. Muttāmaṇiādīsu dasasu ratanesu, sāliādīsu sattasu",
  "tika-vin11t0:337_7": "dhaññesu, sabbesu ca āvudhabhaṇḍādīsu āmasanapaccayā dukkaṭaṃ anāmāsadukkaṭaṃ. Kadalināḷikerapanasādirukkhaṭṭhameva",
  "tika-vin11t0:337_8": "phalaṃ āmasantassa vuttaṃ dukkaṭaṃ durupaciṇṇadukkaṭaṃ. Upacaraṇaṃ upaciṇṇaṃ, parāmasananti",
  "tika-vin11t0:337_9": "attho. Duṭṭhu upaciṇṇaṃ durupaciṇṇaṃ, durupaciṇṇe dukkaṭaṃ durupaciṇṇadukkaṭaṃ. Bhikkhācārakāle",
  "tika-vin11t0:337_10": "patte rajasmiṃ patite pattaṃ appaṭiggahetvā vā adhovitvā vā bhikkhāpaṭiggahaṇena",
  "tika-vin11t0:337_11": "dukkaṭaṃ vinayadukkaṭaṃ, vinaye paññattaṃ dukkaṭaṃ vinayadukkaṭaṃ. Kiñcāpi avasesadukkaṭānipi",
  "tika-vin11t0:337_12": "vinaye paññattāneva, tathāpi ruḷhiyā mayūrādisaddehi morādayo viya idameva tathā",
  "tika-vin11t0:337_13": "vuccati. “Sutvā na vadanti, āpatti dukkaṭassā”ti vuttaṃ ñātadukkaṭaṃ nāma. Ekādasasu",
  "tika-vin11t0:337_14": "samanubhāsanāsu “ñattiyā dukkaṭa”nti vuttaṃ ñattidukkaṭaṃ. “Tassa bhikkhave bhikkhuno",
  "tika-vin11t0:337_15": "purimikā ca na paññāyati, paṭissave ca āpatti dukkaṭassā”ti vuttaṃ paṭissavadukkaṭaṃ",
  "tika-vin11t0:337_16": "nāma. Imesu aṭṭhasu dukkaṭesu idha āpajjitabbaṃ dukkaṭaṃ pubbapayogadukkaṭaṃ nāma.",
  "tika-vin11t0:337_17": "Tenāha “pubbayogato”ti. Gāthābandhasukhatthaṃ upasaggaṃ anādiyitvā “pubbapayogato”ti",
  "tika-vin11t0:337_18": "vattabbe “pubbayogato”ti vuttanti gahetabbaṃ.",
  "tika-vin11t0:338_0": "Ettha ca kiñcāpi imesu dukkaṭesu asaṅgahitāni ubhatovibhaṅgāgatāni divāseyyādidukkaṭāni",
  "tika-vin11t0:338_1": "ceva khandhakāgatāni ca bahūni dukkaṭāni santi, tāni panettha vinayadukkaṭeyeva saṅgahitabbāni.",
  "tika-vin11t0:338_2": "“Vinaye paññattaṃ dukkaṭaṃ vinayadukkaṭa”nti hi sāratthadīpaniyaṃ vuttanti. Aṭṭhakathāyaṃ",
  "tika-vin11t0:338_3": "pana rajokiṇṇadukkaṭasseva “vinayadukkaṭa”nti gahaṇaṃ upalakkhaṇamattaṃ. Itarathā",
  "tika-vin11t0:338_4": "aṭṭha dukkaṭānīti gaṇanāparicchedoyeva niratthako siyāti pubbapayoge dukkaṭādīnampi",
  "tika-vin11t0:338_5": "vinayadukkaṭeyeva saṅgahetabbabhāvepi katipayāni dassetvā itaresamekato dassanatthaṃ",
  "tika-vin11t0:338_6": "tesaṃ visuṃ gahaṇaṃ suttaṅgasaṅgahitattepi geyyagāthādīnaṃ aṭṭhannaṃ visuṃ dassanaṃ viyāti veditabbaṃ.",
  "tika-vin11t0:339_0": "46. Tatthajātakaṃ kaṭṭhaṃ vāti tasmiṃ ciranihitanidhūpari jātaṃ allaṃ sukkhaṃ kaṭṭhaṃ",
  "tika-vin11t0:339_1": "vā. Lataṃ vāti tādisaṃ valliṃ vā. Idaṃ upalakkhaṇaṃ tiṇādīnaṃ khuddakagacchānañca",
  "tika-vin11t0:339_2": "gahetabbattā. Ubhayatthāpīti alle ca sukkhe cāti vuttaṃ hoti. Allarukkhādīni chindato",
  "tika-vin11t0:339_3": "pācittiyaṃ ahutvā dukkaṭamattassa bhavane kāraṇaṃ dasseti “sahapayogato”ti. Avahārena",
  "tika-vin11t0:339_4": "sahitapayogattā pācittiyaṭṭhānepi dukkaṭamevāti vuttaṃ hoti. “Sahapayogato ubhayatthāpi",
  "tika-vin11t0:339_5": "dukkaṭa”nti vadanto paṭhamagāthāya dassitapubbapayogato imāya dassitasahapayogassa visesaṃ dasseti.",
  "tika-vin11t0:340_0": "47. Pathavinti kappiyaṃ vā akappiyaṃ vā pathaviṃ. Akappiyapathaviṃ khaṇato sahapayogattā",
  "tika-vin11t0:340_1": "dukkaṭameva. Byūhatoti paṃsuṃ ekato rāsiṃ karontassa. “Viyūhati ekapasse rāsiṃ karotī”ti",
  "tika-vin11t0:340_2": "aṭṭhakathāvacanato ūha-iccetassa dhātuno vitakke uppannattepi dhātūnamanekatthattā",
  "tika-vin11t0:340_3": "vi-upasaggavasena idha rāsikaraṇe vattatīti gahetabbaṃ. Rāsibhūtaṃ paṃsuṃ kudālena",
  "tika-vin11t0:340_4": "vā hatthena vā pacchiyā vā uddharantassa ca apanentassa ca payogagaṇanāya dukkaṭaṃ",
  "tika-vin11t0:340_5": "paṃsumeva vāti ettha avuttasamuccayatthena vā-saddena saṅgahitanti daṭṭhabbaṃ. Āmasantassāti",
  "tika-vin11t0:340_6": "nidhikumbhiṃ hatthena parāmasantassa. Vāti samuccaye. Dukkaṭanti duṭṭhu kataṃ kiriyaṃ",
  "tika-vin11t0:340_7": "satthārā vuttaṃ virādhetvā khalitvā katattāti dukkaṭaṃ. Vuttañcetaṃ parivāre –",
  "tika-vin11t0:341": "“Dukkaṭanti hi yaṃ vuttaṃ, taṃ suṇohi yathātathaṃ;",
  "tika-vin11t0:342": "Aparaddhaṃ viraddhañca, khalitaṃ yañca dukkaṭa”nti.",
  "tika-vin11t0:343": "Duṭṭhu vā virūpaṃ kataṃ kiriyāti dukkaṭaṃ. Vuttampi cetaṃ parivāre –",
  "tika-vin11t0:344": "“Yaṃ manusso kare pāpaṃ, āvi vā yadi vā raho;",
  "tika-vin11t0:345": "‘Dukkaṭa’nti pavedenti, tenetaṃ iti vuccatī”ti.",
  "tika-vin11t0:346_0": "Evaṃ “tatthajātaka”ntiādigāthādvayāgataṃ chedanadukkaṭaṃ khaṇanadukkaṭaṃ byūhanadukkaṭaṃ",
  "tika-vin11t0:346_1": "uddharaṇadukkaṭaṃ āmasanadukkaṭanti pañcasu sahapayogadukkaṭesu purimapurimapayogehi",
  "tika-vin11t0:346_2": "āpannā dukkaṭāpattiyo pacchimaṃ pacchimaṃ dukkaṭaṃ patvā paṭipassambhanti, taṃtaṃpayogāvasāne",
  "tika-vin11t0:346_3": "lajjidhammaṃ okkamitvā oramati ce, taṃtaṃdukkaṭamattaṃ desetvā parisuddho hoti. Dhuranikkhepamakatvā",
  "tika-vin11t0:346_4": "phandāpentassa thullaccayaṃ patvā āmasanadukkaṭaṃ paṭipassambhatīti mahāaṭṭhakathāyaṃ",
  "tika-vin11t0:346_5": "vuttaṃ. Yathāpāḷiyā gayhamāne purimapurimāpattīnaṃ paṭipassaddhi “ñattiyā dukkaṭaṃ,",
  "tika-vin11t0:346_6": "dvīhi kammavācāhi thullaccayā paṭipassambhantī”ti pāḷiyaṃ āgatattā anussāvanāya eva",
  "tika-vin11t0:346_7": "labbhatīti daṭṭhabbaṃ. Imassa pana suttassa anulomavasena mahāaṭṭhakathāyaṃ vuttā",
  "tika-vin11t0:346_8": "imasmiṃ adinnādānasikkhāpadepi āpattipaṭipassaddhi pamāṇanti niṭṭhamettha gantabbaṃ.",
  "tika-vin11t0:347_0": "48. “Phandāpeti, āpatti thullaccayassa. Ṭhānā cāveti, āpatti pārājikassā”ti vuttaṃ",
  "tika-vin11t0:347_1": "ṭhānācāvane pārājikañca tassa sāmantāpattibhūtaṃ thullaccayañca ṭhānabhedaviññāpanamukhena",
  "tika-vin11t0:347_2": "vattabbanti idāni taṃ dassetumāha “mukhepāsa”ntiādi. Tattha mukhe kumbhimukhavaṭṭiyaṃ.",
  "tika-vin11t0:347_3": "Pāsaṃ pavesetvāti bandhanaṃ pāsaṃ pakkhipitvā. Khāṇuketi ayokhāṇumhi, khadirakhāṇuke",
  "tika-vin11t0:347_4": "vā. Baddhakumbhiyā ṭhānabhedo bandhanānaṃ vasā ñeyyoti sambandho.",
  "tika-vin11t0:348_0": "49. Idāni ṭhānabhedaṃ dasseti “dve”tiādinā. “Ekasmiṃ khāṇuke”ti iminā dvīsu disāsu",
  "tika-vin11t0:348_1": "vā tīsu catūsu vā disāsu khāṇuke khaṇitvā baddhakhāṇugaṇanāya sambhavanto ṭhānabhedo",
  "tika-vin11t0:348_2": "upalakkhito hoti. Valayaṃ…pe… katāya vā dve ṭhānānīti yojanā. Vāti samuccaye upalakkhito hoti.",
  "tika-vin11t0:349_0": "50. Evaṃ ṭhānabhedaṃ dassetvā idāni ṭhānavasena āpajjitabbā āpattiyo dassetumāha",
  "tika-vin11t0:349_1": "“uddharantassā”tiādi. Saṅkhalinti dāmaṃ. Thullaccayanti ekassa santike desetabbāsu",
  "tika-vin11t0:349_2": "āpattīsu thūlattā, accayattā ca thullaccayaṃ nāma. Vuttañhetaṃ parivāre –",
  "tika-vin11t0:350": "“Thullaccayanti yaṃ vuttaṃ;",
  "tika-vin11t0:351": "Taṃ suṇohi yathātathaṃ;",
  "tika-vin11t0:352": "Ekassa mūle yo deseti;",
  "tika-vin11t0:353": "Yo ca taṃ paṭigaṇhati;",
  "tika-vin11t0:354": "Accayo tena samo natthi;",
  "tika-vin11t0:355": "Tenetaṃ iti vuccatī”ti. ;",
  "tika-vin11t0:356_0": "Ettha ca thūlaccayanti vattabbe “samparāye ca suggati, taṃ hoti kaṭukapphala”ntiādīsu",
  "tika-vin11t0:356_1": "viya lakārassa dvittaṃ, saṃyoge ūkārassa rasso ca veditabbo. Tato saṅkhalikabhedato",
  "tika-vin11t0:356_2": "paraṃ. Ṭhānā cāvetīti ṭhitaṭṭhānato kesaggamattampi apaneti. Ettha ca nāvaṭṭhakathāyaṃ",
  "tika-vin11t0:356_3": "“uddhaṃ vā adho vā tiriyaṃ vā antamaso kesaggamattampi saṅkāmeti, āpatti pārājikassā”ti",
  "tika-vin11t0:356_4": "vuttanayena “tiriya”nti vuttā catasso disā, uddhamadho cāti chaṭṭhānāni. Tāsu ekaṃ",
  "tika-vin11t0:356_5": "disaṃ apanīyamānāya kumbhiyā taṃdisābhimukhaṃ itaradisāyaṃ ṭhitapasse orimadisāya",
  "tika-vin11t0:356_6": "ṭhitapassena phuṭṭhokāsassa kesaggamattampi anatikkante phandāpanavasena thullaccayaṃ",
  "tika-vin11t0:356_7": "hoti, atikkante ṭhānā cāvitattā pārājikaṃ hotīti veditabbo. Imameva sandhāyāha “ṭhānā",
  "tika-vin11t0:356_8": "cāveti ce cuto”ti. Eseva nayo phandanarahitāya nidhikumbhiyā ṭhānācāvanepi.",
  "tika-vin11t0:357_0": "51. Evaṃ paṭhamaṃ bandhanaṃ chinditvā pacchā kumbhiggahaṇe nayaṃ dassetvā idāni paṭhamaṃ",
  "tika-vin11t0:357_1": "kumbhiṃ apanetvā pacchā bandhanāpanayane nayaṃ dassetumāha “paṭhama”ntiādi. So nayoti",
  "tika-vin11t0:357_2": "“paṭhamuddhāre thullaccayaṃ, dutiyuddhāre pārājika”nti tamevatthamatidisati.",
  "tika-vin11t0:358_0": "52. Valayanti kumbhiyā baddhasaṅkhalikāya mūle pavesitaṃ valayaṃ. Mūle ghaṃsanto",
  "tika-vin11t0:358_1": "ito cito ca sāretīti yojanā. Ghaṃsantoti phusāpento. Ito cito ca sāretīti orato ca",
  "tika-vin11t0:358_2": "pārato ca sañcāleti. Rakkhatīti ettha “sīlaṃ bhikkhu”nti pāṭhaseso, pārājikaṃ nāpajjatīti",
  "tika-vin11t0:358_3": "vuttaṃ hoti. Tatthāti tasmiṃ mūle. Khegataṃ karontovāti sabbapassato mūlaṃ aphusāpetvā",
  "tika-vin11t0:358_4": "ākāsagataṃ karontova. Parājitoti ṭhānācāvanassa katattā parājayamāpanno hoti.",
  "tika-vin11t0:359_0": "53. Kumbhimatthake jātanti yojanā. Cirakālaṃ nihitattā mūlehi kumbhiṃ vinandhitvā",
  "tika-vin11t0:359_1": "ṭhitanti attho. Samīpe jātaṃ rukkhaṃ chindatoti yojanā. Ettha ca “tatthajātakaṃ kaṭṭhaṃ",
  "tika-vin11t0:359_2": "vā”tiādikāya gāthāya nidhimatthake bhūmiyaṃ ṭhitarukkhalatādiṃ chindantassa āpatti",
  "tika-vin11t0:359_3": "vuttā, imāya pana gāthāya bhūmiṃ nikhaṇitvā otiṇṇakāle nidhiṃ vinandhitvā ṭhitamūlaṃ",
  "tika-vin11t0:359_4": "allarukkhaṃ, khāṇukaṃ vā gahetvā āhāti punaruttidosābhāvo veditabbo. “Atatthaja”nti",
  "tika-vin11t0:359_5": "iminā sahapayogābhāvamāha. Imināva purimagāthāya vuttaṃ kaṭṭhalatādīni nidhisambandhāni",
  "tika-vin11t0:359_6": "ce, yathāvuttadukkaṭassa vatthūni, samīpāni ce, pācittiyasseva vatthūnīti dīpeti.",
  "tika-vin11t0:360_0": "54. Idāni evaṃ pariyesitvā diṭṭhanidhibhājanaṃ ṭhitaṭṭhānato acāletvā antoṭhitaṃ",
  "tika-vin11t0:360_1": "bhaṇḍamattaṃ gaṇhato vinicchayaṃ dassetumāha “antokumbhigata”ntiādi. Tattha phandāpetīti",
  "tika-vin11t0:360_2": "antocāṭiyā pakkhitte attano bhājane pakkhipituṃ rāsikaraṇādivasena phandāpeti. Apabyūhati",
  "tika-vin11t0:360_3": "vāti heṭṭhā ṭhitaṃ gaṇhituṃ upari ṭhitāni apanento viyūhati vā. Atha vā apabyūhantoti",
  "tika-vin11t0:360_4": "aṭṭhakathāvacanassa dvidhā karontoti gaṇṭhipade attho vuttoti attano bhājane pakkhipituṃ",
  "tika-vin11t0:360_5": "ito cito ca rāsiṃ karontoti attho veditabbo. Tatthevāti antokumbhiyameva.",
  "tika-vin11t0:361_0": "55. Harantoti avaharanto. Muṭṭhiṃ chindatīti attano bhājanaṃ pakkhipitvā gaṇhituṃ",
  "tika-vin11t0:361_1": "asakkuṇeyyo antokumbhimhi hatthaṃ otāretvā kumbhigatabhaṇḍena yathā abaddhaṃ hoti,",
  "tika-vin11t0:361_2": "tathā muṭṭhiyā paricchindati, kumbhigataṃ muṭṭhiyā gaṇhanto kumbhigatena muṭṭhigataṃ",
  "tika-vin11t0:361_3": "yathā asammissaṃ hoti, tathā paricchinditvā pādagghanakaṃ vā atirekapādagghanakaṃ",
  "tika-vin11t0:361_4": "vā gaṇhātīti vuttaṃ hoti. Attano bhājane gataṃ katvā vā chindatīti yojanā. Attano",
  "tika-vin11t0:361_5": "bhājanagataṃ katvā kumbhigatena yathā asammissaṃ hoti, tathā paricchindatīti attho,",
  "tika-vin11t0:361_6": "sace attano bhājanagataṃ hutvā kumbhigatena asammissaṃ bhaṇḍaṃ pañcamāsakaṃ vā atirekapañcamāsakaṃ",
  "tika-vin11t0:361_7": "vā agghati, pārājikoti vuttaṃ hoti.",
  "tika-vin11t0:362_0": "56. Hāraṃ vāti muttāhāraṃ vā. Pāmaṅgaṃ vāti suvaṇṇamayaṃ, rajatamayaṃ vā pāmaṅgaṃ",
  "tika-vin11t0:362_1": "dāmaṃ. Suttāruḷhanti sutte āruḷhaṃ suttāruḷhaṃ, suttañca suttāruḷhañca suttāruḷhanti",
  "tika-vin11t0:362_2": "ekadesasarūpekaseso daṭṭhabbo. “Suttena āvutassāpi suttamayassāpi etaṃ adhivacana”nti",
  "tika-vin11t0:362_3": "aṭṭhakathāvacanato paṭhamamuttāhāraṃ vinā suvaṇṇarajatapavāḷādimaṇikaṃ vā suttesu",
  "tika-vin11t0:362_4": "āvuṇitvā katā nānāvaliyo ceva suttamayāni ca bhaṇḍāni gahetabbāni. Kumbhiyā ṭhitanti",
  "tika-vin11t0:362_5": "pāṭhaseso. Phandāpetīti theyyacittena gaṇhitukāmatāya cāleti. Yathāvatthunti vītikkamānurūpaṃ",
  "tika-vin11t0:362_6": "thullaccayaṃ hotīti adhippāyo. Ṭhānā cāvetīti ṭhitaṭṭhānato kesaggamattampi atikkāmeti.",
  "tika-vin11t0:362_7": "Cutoti pātimokkhasaṃvarasīlā parihīnoti attho.",
  "tika-vin11t0:363_0": "Aparipuṇṇāya kumbhiyāekadesaṭṭhaṃ bhaṇḍaṃ tato tato kesaggamattampi ṭhānaṃ apanetvā",
  "tika-vin11t0:363_1": "tattheva antokumbhiyā aññaṃ ṭhānaṃ nentassa ca tattheva ākāsagataṃ karontassa ca",
  "tika-vin11t0:363_2": "“attano bhājanagataṃ vā karoti, muṭṭhiṃ vā chindatī”ti etehi sadisattā vatthumhi",
  "tika-vin11t0:363_3": "pādaṃ agghante pārājikā hotīti mahāaṭṭhakathāyaṃ idaṃ sanniṭṭhānaṃ. Bhājanatale koṭiṃ",
  "tika-vin11t0:363_4": "ṭhapetvā kamena sakalabhājanakucchiṃ teneva pūretvā mukhavaṭṭiyā ekā koṭi nikkhittā",
  "tika-vin11t0:363_5": "ce, tathāṭhapitassa hārādino sakalabhājanaṃ aṭṭhānanti koṭiṃ gahetvā ujukaṃ ukkhipantassa",
  "tika-vin11t0:363_6": "osānakoṭi bhājanatalato kesaggamattampi ākāsagataṃ karoto ca mukhavaṭṭiyaṃ ghaṃsitvā",
  "tika-vin11t0:363_7": "ākaḍḍhantassa sakalabhājanodaraṃ khepetvā mukhavaṭṭiyā ṭhapitakoṭiyā phuṭṭhaṭṭhānaṃ",
  "tika-vin11t0:363_8": "aparāya koṭiyā kesaggamattampi atikkāmayato ca bhājanakucchiyā upaḍḍhaṃ vatthādinā",
  "tika-vin11t0:363_9": "kenaci pūretvā tassopari ṭhapitahārādisuttāruḷhassa ṭhitokāsameva ṭhānanti tato kesaggamattaṃ",
  "tika-vin11t0:363_10": "apanentassapi pārājikaṃ hotīti vuttaṃ hoti.",
  "tika-vin11t0:364_0": "57. Sappiādīsūti bhājanagatesu sappiādidravavatthūsu yaṃ kiñci. Pādapūraṇanti pādaṃ",
  "tika-vin11t0:364_1": "pūretīti pādapūraṇaṃ, pādagghanakanti attho. Pivato parājayoti sambandho. Kadāti",
  "tika-vin11t0:364_2": "ce? Ekeneva payogena pītamatte pādapūraṇeti yojanā. “Mukhagataṃ vinā”ti pāṭhaseso.",
  "tika-vin11t0:364_3": "Tattha ekeneva payogenāti dhuranikkhepamakatvā ekābaddhaṃ katvā ākaḍḍhetvā pivanapayogena.",
  "tika-vin11t0:364_4": "“Mukhagataṃ vinā”ti iminā sace galagateneva pādo pūrati, antogalaṃ paviṭṭheti vuttaṃ",
  "tika-vin11t0:364_5": "hoti. Mukhagatena pūrati, mukhagataṃ bhājanagatena viyojetvā oṭṭhesu pihitesūti vuttaṃ",
  "tika-vin11t0:364_6": "hoti. Veḷunaḷādīhi ākaḍḍhetvā pivantassa nāḷagatena pūrati, nāḷagataṃ bhājanagatena",
  "tika-vin11t0:364_7": "viyojetvā nāḷikoṭiyaṃ aṅguliyā pihitāyanti vuttaṃ hoti. Idaṃ “attano bhājanagataṃ",
  "tika-vin11t0:364_8": "vā karoti, muṭṭhiṃ vā chindatī”ti vuttanayassa anulomavasena mahāpaccariyādīsu aṭṭhakathāsu",
  "tika-vin11t0:364_9": "vuttanayena gahetabbanti adhippāyo.",
  "tika-vin11t0:365_0": "“Ekeneva payogena pītamatte parājayo”ti iminā sappiādīsu mahagghesu tattakeneva pādapūraṇañce",
  "tika-vin11t0:365_1": "hoti, ekavārameva mukhena vā sappiādinā vā bhājanagatena ekābaddhabhāve chinnamattepi",
  "tika-vin11t0:365_2": "attano bhājane kumbhiṃ paṇāmetvā pakkhittena kumbhigate chinnamattepi pārājiko hotīti gahetabbaṃ.",
  "tika-vin11t0:366_0": "58. “Dhuranikkhepaṃ katvā punappunaṃ pivantassa na parājayo”ti iminā dhuranikkhepamakatvā",
  "tika-vin11t0:366_1": "punappunaṃ pivato parājayoti sāmatthiyā vuttaṃ hoti. Dhuranikkhepaṃ akatvā punappunaṃ",
  "tika-vin11t0:366_2": "mukhena gahetvā vā puṭādīhi vā gahetvā pādapūraṇamattaṃ pivantassa parājayo hotīti gahetabbaṃ.",
  "tika-vin11t0:367_0": "59-60. Sace khipati theyyacittoti sambandho. Yaṃ kiñci bhaṇḍakanti telapivanārahaṃ",
  "tika-vin11t0:367_1": "dukūlasāṭakacammakhaṇḍādikaṃ bhaṇḍaṃ. Telakumbhiyaṃ parassāti labbhati. Taṃ nikkhittabhaṇḍaṃ.",
  "tika-vin11t0:367_2": "Dhuvanti ekaṃsena. Tāvade vinassatīti sambandho. Tāvadeti tasmiṃ khaṇeyeva. Katarasmiṃ",
  "tika-vin11t0:367_3": "khaṇeti āha “hatthato muttamatte”ti, telassa pītakālaṃ anāgamma pubbapayogattā paṭhamameva",
  "tika-vin11t0:367_4": "hotīti adhippāyo. Vinassatīti sīlavināsaṃ pāpuṇāti. Āviñjetvāti paṇāmetvā. Gāḷetīti",
  "tika-vin11t0:367_5": "paggharāpeti. “Sāḷetī”tipi paṭhanti, soyeva attho. Sāḷa savaneti dhātu. Tathāti “theyyacitto",
  "tika-vin11t0:367_6": "vinassatī”ti ākaḍḍhati, theyyacittena evaṃ karontassa pārājiko hotīti vuttaṃ hoti.",
  "tika-vin11t0:368_0": "61. Tanti telassa okiraṇabhāvaṃ ñatvā paṭhamameva tucchabhājane theyyacittena nikkhittaṃ",
  "tika-vin11t0:368_1": "pādagghanakatelapivanakaṃ taṃ vatthādibhaṇḍaṃ. “Uddharantovā”ti sāvadhāraṇavacanena",
  "tika-vin11t0:368_2": "“pītamatte parājayo”ti dassitaṃ mahāaṭṭhakathāmataṃ paṭikkhittaṃ hoti. Dhaṃsitoti",
  "tika-vin11t0:368_3": "“sāsanakapparukkhā pātito, pārājikāpannoti adhippāyo. “Theyyacitto”ti ākaḍḍhanatthaṃ",
  "tika-vin11t0:368_4": "“tathā”ti ānetvā sambandhanīyaṃ. Iminā suddhacittena gopanatthāya tucchabhājane vatthādiṃ",
  "tika-vin11t0:368_5": "nikkhipitvā aññena taṃ anoloketvā tele āsitte pacchā suddhacitteneva uddharato na",
  "tika-vin11t0:368_6": "dosoti dīpitaṃ hoti.",
  "tika-vin11t0:369_0": "62. Tatthevāti ṭhitaṭṭhāneyeva. Bhindatoti ṭhānā acāvetvā tiṇajjhāpakassa viya bhikkhuno",
  "tika-vin11t0:369_1": "ṭhānācāvanādhippāyaṃ vinā pāsāṇādinā kenaci paharitvā bhindato. “Mantosadhānubhāvena",
  "tika-vin11t0:369_2": "bhindato”ti ca vadanti. Chaḍḍentassāti achaḍḍetukāmassāpi sato paripuṇṇatelaghaṭādīsu",
  "tika-vin11t0:369_3": "cāpallena vālukaṃ vā udakaṃ vā okiritvā uttarāpentassāti attho. “Udakamātikaṃ ghaṭābhimukhaṃ",
  "tika-vin11t0:369_4": "katvā opilāpentassā”ti vadanti. Ṭhānācāvanādhippāye satipi theyyacittābhāvena pārājikā",
  "tika-vin11t0:369_5": "na vijjati, bhaṇḍadeyyaṃ pana hotīti sanniṭṭhānaṃ. Jhāpentassāti kaṭṭhāni pakkhipitvā",
  "tika-vin11t0:369_6": "jhāpentassa. Aparibhogaṃ karontassāti uccārapassāvādimokiritvā aparibhogaṃ karontassa.",
  "tika-vin11t0:369_7": "Dukkaṭanti etesu bhindanādīsu catūsupi ṭhānesu padabhājaniyaṃ dukkaṭameva āgatattā vuttaṃ.",
  "tika-vin11t0:370": "Bhūmaṭṭhakathāvaṇṇanā.",
  "tika-vin11t0:371_0": "63. Idāni thalaṭṭhe vinicchayaṃ dassetumāha “ṭhapita”ntiādi. Tattha pattharitvāti",
  "tika-vin11t0:371_1": "attharitvā. Ettha ca-saddo avuttasampiṇḍanattho, tena thale rāsikatadhaññādīsu vinicchayo",
  "tika-vin11t0:371_2": "nimikumbhiyā vuttavinicchayānusārena viññātuṃ sakkāti taṃ sarūpato avuttaṃ samuccinoti.",
  "tika-vin11t0:371_3": "Attharaṇādikanti paccattharaṇādikaṃ. Veṭhetvā uddharantassāti kilañjasaṃharaṇaniyāmena",
  "tika-vin11t0:371_4": "vaṭṭetvā saṃharitvā uddharantassa. Mutte ṭhānāti kamena saṃharitvā ṭhitaṭṭhānato",
  "tika-vin11t0:371_5": "kesaggamattampi mutte sati. Parābhavoti sāsanato parihīno.",
  "tika-vin11t0:372_0": "64. Evaṃ attharitvā ṭhapitavatthādīnaṃ saṃharitvā gahaṇe vinicchayaṃ dassetvā tiriyato",
  "tika-vin11t0:372_1": "ākaḍḍhane vinicchayaṃ dassetumāha “orimantenā”tiādi. Pi, vāti pakārantarameva samuccinoti.",
  "tika-vin11t0:372_2": "Ujukaṃ kaḍḍhatopi vāti attharitvā ṭhapitavatthādikaṃ catūsu disāsu ekaṃ disaṃ ujukamākaḍḍhato",
  "tika-vin11t0:372_3": "ca pārājikaṃ hoti. Kadāti ce? Etthāpi orimantena phuṭṭhamokāsaṃ pārimantato atikkante",
  "tika-vin11t0:372_4": "pārājikanti yojanā. Orimantena phuṭṭhamokāsanti gahetvā ākaḍḍhantassa attano ṭhitadisāgatapariyantena",
  "tika-vin11t0:372_5": "phusitvā ṭhitaṭṭhānaṃ. Pārimantatoti pārimantena, karaṇatthe to-paccayo.",
  "tika-vin11t0:373": "Thalaṃ nāma paṭicchannāpaṭicchannabhūmipāsādapabbatatalādīni, tatraṭṭhaṃ dhaññādibhaṇḍaṃ thalaṭṭhaṃ nāma hoti. Tattha sabbattha vinicchayo vuttanayena veditabbo.",
  "tika-vin11t0:374": "Thalaṭṭhakathāvaṇṇanā.",
  "tika-vin11t0:375": "65-6. Paricchedāti ṭhānaparicchedā. Sesaṃ suviññeyyameva.",
  "tika-vin11t0:376": "67-8. Khegatanti ākāsagataṃ. Assāti morassa. Tanti moraṃ.",
  "tika-vin11t0:377": "69. Ṭhānāti yathāparicchinnā chabbidhā ṭhānā. Tassāti morassa phandāpaneti yojanā. Tassāti vā bhikkhussa thullaccayamudīritaṃ.",
  "tika-vin11t0:378_0": "70. Aggahetvā hatthena leḍḍukhipanādipayogena moraṃ tāsetvā ṭhitaṭṭhānato apaneti.",
  "tika-vin11t0:378_1": "Attano ṭhānāti morassa attano chappakāraṭṭhānā. Sayaṃ ṭhānāti bhikkhu sakaṭṭhānā,",
  "tika-vin11t0:378_2": "samaṇabhāvatoti vuttaṃ hoti.",
  "tika-vin11t0:379": "71-2. Idāni “ṭhānā cāveti ce mora”nti dassitaṃ ṭhānācāvanaṃ vibhāvetumāha “phuṭṭhokāsa”ntiādi.",
  "tika-vin11t0:380": "73. Kare nilīyatīti pasāritahatthatale nisīdati.",
  "tika-vin11t0:381": "75. Uḍḍetvāti ākāsaṃ uppatitvā.",
  "tika-vin11t0:382": "76. Aṅge nilīnanti aṃsakūṭādisarīrāvayave nilīnaṃ. Pādeti attano paṭhamuddhārapāde. Dutiye pāde.",
  "tika-vin11t0:383": "77. Pādānanti dvinnaṃ pādānaṃ. Kalāpassāti bhūmiyaṃ phusiyamānassa kalāpaggassa.",
  "tika-vin11t0:384_0": "78. Tato pathavitoti tīhi avayavehi patiṭṭhitapathavippadesato, na paṭhamato tattha",
  "tika-vin11t0:384_1": "dukkaṭattā, na dutiyato tattha thullaccayattā, tatiyā pana ṭhānā kesaggamattampi",
  "tika-vin11t0:384_2": "cāvayato pārājikanti vuttaṃ hoti.",
  "tika-vin11t0:385": "Ettāvatā –",
  "tika-vin11t0:386_0": "“Pañjare ṭhitaṃ moraṃ saha pañjarena uddharati, pārājikaṃ. Yadi pana pādaṃ nagghati,",
  "tika-vin11t0:386_1": "sabbattha agghavasena kattabbaṃ. Antovatthumhi carantaṃ moraṃ theyyacitto padasā",
  "tika-vin11t0:386_2": "bahivatthuṃ nīharanto dvāraparicchedaṃ atikkāmeti, pārājikaṃ. Vaje ṭhitabalibaddassa",
  "tika-vin11t0:386_3": "hi vajo viya antovatthu tassa ṭhānaṃ. Hatthena pana gahetvā antovatthusmimpi ākāsagataṃ",
  "tika-vin11t0:386_4": "karontassa pārājikameva. Antogāme carantampi gāmaparicchedaṃ atikkāmentassa pārājikaṃ.",
  "tika-vin11t0:386_5": "Sayameva nikkhamitvā gāmūpacāre vā vatthūpacāre vā carantaṃ pana theyyacitto kaṭṭhena",
  "tika-vin11t0:386_6": "vā kathalāya vā utrāsetvā aṭavībhimukhaṃ karoti, moro uḍḍetvā antogāme vā antovatthumhi",
  "tika-vin11t0:386_7": "vā chadanapiṭṭhe vā nilīyati, rakkhati. Sace pana aṭavībhimukho uḍḍeti vā gacchati",
  "tika-vin11t0:386_8": "vā, ‘aṭaviṃ pavesetvā gahessāmī’ti parikappe asati pathavito kesaggamattampi uppatitamatte",
  "tika-vin11t0:386_9": "vā dutiyapadavāre vā pārājikaṃ. Kasmā? Yasmā gāmato nikkhamantassa ṭhitaṭṭhānameva ṭhānaṃ hotī”ti –",
  "tika-vin11t0:387": "Aṭṭhakathāgato vinicchayo upalakkhitoti veditabbaṃ. Kapiñjarādiparasantakasakuṇesu ca eseva vinicchayo daṭṭhabbo.",
  "tika-vin11t0:388": "79. Patteti dvāre bhikkhāya ṭhitaṃ bhikkhuno hatthagate patte. Tassa theyyacittassa.",
  "tika-vin11t0:389": "80. Anuddharitvāvāti patte patitaṃ suvaṇṇādiṃ hatthena anukkhipitvāva paṭhamapadavāre thullaccayaṃ gammamānattā na vuttaṃ.",
  "tika-vin11t0:390_0": "81. Hattheti hatthatale. Vattheti cīvare. Matthaketi sirasi. Gāthāchandavasena vā-sadde",
  "tika-vin11t0:390_1": "ākārassa rassattaṃ. Patiṭṭhitanti patitaṃ. Tanti chijjamānaṃ taṃ suvaṇṇakhaṇḍādi.",
  "tika-vin11t0:390_2": "Yadi ākāse gacchantaṃ, patantaṃ vā hatthena gaṇhāti. Gahitahatthe ṭhitaṭṭhānameva",
  "tika-vin11t0:390_3": "ṭhānaṃ, tato kesaggamattampi apanentassa pārājikaṃ. Tathā gahetvā theyyacittena gacchato",
  "tika-vin11t0:390_4": "dutiyapāduddhāre. Vatthādīsu patitepi eseva nayo.",
  "tika-vin11t0:391": "Ākāsaṭṭhakathāvaṇṇanā.",
  "tika-vin11t0:392_0": "82. Mañcapīṭhādīsūti ettha ādi-saddena mañcapīṭhasadise vehāsabhūte aṭṭavitānādayo",
  "tika-vin11t0:392_1": "saṅgaṇhāti. Āmāsampīti hatthena vā kāyena vā āmasitabbaṃ vatthādiñca. Anāmāsampīti",
  "tika-vin11t0:392_2": "tathā aparāmasitabbaṃ suvaṇṇādiṃ. Āmasantassāti hatthādīhi parāmasantassa. “Dukkaṭa”nti",
  "tika-vin11t0:392_3": "iminā phandāpane thullaccayañca ṭhānācāvane pārājikañca heṭṭhā thalaṭṭhe vuttanayena",
  "tika-vin11t0:392_4": "viññātuṃ sakkāti atidisati. Ṭhānaparicchedo pana mañcādīhi eva ukkhipantassa catunnaṃ",
  "tika-vin11t0:392_5": "pādānaṃ vasena, tatraṭṭhameva gaṇhantassa mañcassa catūsu pādasīsesu phusitvā majjhe",
  "tika-vin11t0:392_6": "aphusitvā ṭhitassa khalimakkhitathaddhasāṭakassa catunnaṃ pādasīsānaṃ vasena, aṭanīsu",
  "tika-vin11t0:392_7": "phusitvā ṭhitassa aṭanīnaṃ vasena vā veditabbo.",
  "tika-vin11t0:393_0": "83. Vaṃseti cīvaravaṃse, iminā cīvaranikkhepanatthāya ṭhapitarukkhadaṇḍasalākārajjuādayo",
  "tika-vin11t0:393_1": "upalakkhitā. Oratoti attano ṭhitadisābhimukhato. Bhoganti saṃharitvā cīvaraṃ tassa",
  "tika-vin11t0:393_2": "nāmetvā ṭhapitamajjhaṭṭhānaṃ. Antanti nāmetvā ekato kataṃ, ubhayānaṃ vā antaṃ. Pārato",
  "tika-vin11t0:393_3": "katvāti vaṃsato parabhāge katvā.",
  "tika-vin11t0:394": "84. Cīvarena phuṭṭhokāsoti cīvarena phuṭṭhaṭṭhānaṃ. Tassāti tathā ṭhapitassa cīvarassa. So sakalo cīvaravaṃso ṭhānaṃ na tu hotīti matoti sambandho.",
  "tika-vin11t0:395_0": "85-6. Orimantena phuṭṭhaṃ vā taṃ okāsanti sambandho. Cīvarabhogaṃ gahetvā theyyacittena",
  "tika-vin11t0:395_1": "attano abhimukhaṃ ākaḍḍhato attano ṭhitadisāya cīvaravaṃse cīvarena phusitvā ṭhitaṭṭhānapariyantaṃ",
  "tika-vin11t0:395_2": "itarena atikkāmayato cutīti sambandho. Itarena pārimantena bhittidisāya cīvarassa",
  "tika-vin11t0:395_3": "phuṭṭhokāsapariyantaṃ itarena phuṭṭhaṃ taṃ okāsaṃ orimantena atikkāmayato vā cutīti",
  "tika-vin11t0:395_4": "yojanā. Itarenāti pārimantena bhittipasse cīvaravaṃse phusitvā ṭhitacīvarapariyantena.",
  "tika-vin11t0:395_5": "Phuṭṭhaṃ cīvaravaṃsokāsaṃ. Orimantenāti attano ṭhitadisāya cīvaravaṃse phusitvā ṭhapitacīvarappadesena.",
  "tika-vin11t0:395_6": "Atikkāmayatoti kesaggamattampi atikkāmentassa.",
  "tika-vin11t0:396_0": "Evaṃ dīghantākaḍḍhane sambhavantaṃ vikappaṃ dassetvā idāni tiriyantena atikkamanavidhiṃ",
  "tika-vin11t0:396_1": "dassetumāha “dakkhiṇantenā”tiādi. Punāti atha vā. Dakkhiṇantena phuṭṭhaṭṭhānaṃ vāmantena",
  "tika-vin11t0:396_2": "atikkāmayato cutīti yojanā. Cīvaraṃ harituṃ cīvarābhimukhaṃ ṭhitassa attano dakkhiṇapasse",
  "tika-vin11t0:396_3": "cīvarakoṭiyā phuṭṭhaṃ cīvaraṭṭhitappadesaṃ vāmapasse cīvarantena atikkāmayato pārājikamevāti",
  "tika-vin11t0:396_4": "attho. Vāmantena phuṭṭhaṭṭhānaṃ itarena atikkāmayato vā cutīti yojanā. Vāmantena",
  "tika-vin11t0:396_5": "phuṭṭhaṭṭhānanti cīvarābhimukhaṃ ṭhitassa vāmapasse cīvarantena phuṭṭhaṃ cīvaraṭṭhitappadesaṃ.",
  "tika-vin11t0:396_6": "Itarena dakkhiṇapasse cīvarantena atikkāmayato vā cuti pārājikā hotīti attho.",
  "tika-vin11t0:397_0": "87. Vaṃsatoti cīvarena phusitvā ṭhitacīvaravaṃsappadesato. “Kesaggamatta”nti katthaci",
  "tika-vin11t0:397_1": "potthake likhanti, taṃ na gahetabbaṃ. “Ukkhitte”ti bhummekavacanantena samānādhikaraṇattā",
  "tika-vin11t0:397_2": "paccattekavacanantatā na yujjatīti. “Kesaggamatte ukkhitte”ti katthaci pāṭho dissati, so ca pamāṇaṃ.",
  "tika-vin11t0:398_0": "88. Vimocento thullaccayaṃ phuseti yojanā. Cīvaravaṃse phusāpetvā, aphusāpetvā vā",
  "tika-vin11t0:398_1": "rajjuyā bandhitvā ṭhapitacīvaraṃ gaṇhitukāmo theyyacittena bandhanaṃ mocento thullaccayaṃ",
  "tika-vin11t0:398_2": "āpajjatīti attho. Mutteti muttamatte. Pārājiko hoti ṭhānā cutabhāvatoti adhippāyo.",
  "tika-vin11t0:399_0": "89. Veṭhetvāti ettha “vaṃsamevā”ti sāmatthiyato labbhati. Cīvaravaṃsaṃ paliveṭhetvā",
  "tika-vin11t0:399_1": "tattheva ṭhapitacīvaraṃ nibbeṭhentassa bhikkhunopi ayaṃ nayoti sambandho. Nibbeṭhentassāti",
  "tika-vin11t0:399_2": "viniveṭhentassa. Ayaṃ nayoti “nibbeṭhentassa thullaccayaṃ, nibbeṭhite pārājika”nti",
  "tika-vin11t0:399_3": "yathāvuttanayamatidisati. Valayaṃ chindato vāpi ayaṃ nayoti sambandho. “Bhikkhuno,",
  "tika-vin11t0:399_4": "vaṃse, ṭhapitaṃ, cīvara”nti ca ānetvā yojetabbaṃ. Cīvaravaṃse pavesetvā ṭhapitaṃ",
  "tika-vin11t0:399_5": "cīvaravalayaṃ yathā chinnamatte ṭhānā cavati, tathā chindantassa bhikkhuno chedane",
  "tika-vin11t0:399_6": "thullaccayaṃ, chinne pārājikanti attho. Mocentassāpyayaṃ nayoti etthāpi “valaya”nti",
  "tika-vin11t0:399_7": "iminā saddhiṃ “bhikkhuno”tiādipadāni yojetabbāni. Cīvaravaṃse ṭhapitaṃ cīvaraṃ valayaṃ",
  "tika-vin11t0:399_8": "mocentassāpi thullaccayapārājikāni pubbe vuttanayāneva.",
  "tika-vin11t0:400_0": "Iha purimena api-saddena yathāvuttapakāradvaye sampiṇḍite itarena api-saddena avuttasampiṇḍanamantarena",
  "tika-vin11t0:400_1": "atthavisesābhāvato avuttamatthaṃ sampiṇḍeti, tena “ākāsagataṃ vā karoti, nīharati",
  "tika-vin11t0:400_2": "vā”ti pakāradvayaṃ saṅgaṇhāti. Tena rukkhamūle pavesetvā ṭhapitanidhisaṅkhalikavalayamiva",
  "tika-vin11t0:400_3": "cīvaravaṃse sabbaṭṭhānehipi aphusāpetvā cīvaravalayaṃ ākāsagataṃ karontassāpi cīvaravaṃsakoṭiyā",
  "tika-vin11t0:400_4": "bahi nīharantassāpi thullaccayapārājikāni vuttanayeneva ñātabbānīti eteyeva saṅgaṇhāti.",
  "tika-vin11t0:400_5": "“Valayaṃ chindato vāpi, mocentassa vāpi, valayaṃ ākāsagataṃ vā karoti, nīharati vā”ti",
  "tika-vin11t0:400_6": "imesu catūsu vikappesu ekampi tathā akatvā cīvaravalayaṃ cīvaravaṃse ghaṃsetvā ito",
  "tika-vin11t0:400_7": "cito ca sañcārentassa cīvaravalayassa sabbopi cīvaravaṃso ṭhānanti “ṭhānācāvanaṃ",
  "tika-vin11t0:400_8": "natthī”ti vuttabyatirekavasena dassitabbanti gahetabbaṃ.",
  "tika-vin11t0:401_0": "90. Ṭhapitassa hīti ettha pasiddhisūcakaṃ hi-saddaṃ ānetvā “cīvare viya hī”ti yojetvā",
  "tika-vin11t0:401_1": "visesatthajotakaṃ tu-saddaṃ ānetvā “ṭhapitassa tū”ti yojetabbaṃ. Atha vā nipātānamanekatthattā",
  "tika-vin11t0:401_2": "yathāṭhāne ṭhitānameva visesatthe hi-saddo, pasiddhiyaṃ tu-saddo ca yojetabbo. Vinicchayo",
  "tika-vin11t0:401_3": "veditabboti yojanā. Dīghato vā tiriyato vā pasāretvā cīvaravaṃse nikkhittassa cīvarassa",
  "tika-vin11t0:401_4": "vinicchayo pana saṃharitvā cīvaravaṃse ṭhapitacīvaravinicchayo viya vutto, “orimantena…pe…",
  "tika-vin11t0:401_5": "pārājikaṃ bhave”ti gāthāttaye vuttanayena veditabboti attho.",
  "tika-vin11t0:402_0": "91. Sikkāyāti olambikādhāre. Yaṃ bhaṇḍakanti sambandho. Pakkhipitvāti nivesetvā.",
  "tika-vin11t0:402_1": "Laggitaṃ hotīti olambitaṃ hoti. “Sikkāto taṃ haranto vā cuto”ti etasmiṃ vikappe sikkāya",
  "tika-vin11t0:402_2": "phuṭṭhaṭṭhānavasena ṭhānācāvanaṃ veditabbaṃ. Dutiyavikappe sikkāya, bandhanaṭṭhānassa",
  "tika-vin11t0:402_3": "ca bhittipasse phuṭṭhaṭṭhānaṃ yadi siyā, tassa ca vasena ṭhānācāvanaṃ veditabbaṃ.",
  "tika-vin11t0:403_0": "92-3. Kuntādīti ādi-saddena bhindivālādi dīghavatthu gahetabbaṃ. Taṭṭikākhāṇukā viya",
  "tika-vin11t0:403_1": "bhittiyaṃ paṭipāṭiyā nivesitāni migasiṅgāni vā sūlāni vā nāgadantā nāma. Agge vāti",
  "tika-vin11t0:403_2": "kuntaphalakoṭiyaṃ vā. Bunde vāti kuntadantamūle vā. Parikaḍḍhatoti ujukaṃ ākaḍḍhato.",
  "tika-vin11t0:404_0": "Phuṭṭhokāsanti tasmiṃ tasmiṃ nāgadante phuṭṭhaṭṭhānaṃ atikkāmayato kesaggamattena",
  "tika-vin11t0:404_1": "parājayo siyāti sambandho, ṭhapitaṭṭhapitaṭṭhānaṃ vihāya kesaggamattampi atikkāmayato",
  "tika-vin11t0:404_2": "pārājikanti attho. Kesaggena antarena hetunā parājayoti gahetabbaṃ, kesaggamattampi",
  "tika-vin11t0:404_3": "apanayanahetu pārājikaṃ hotīti attho.",
  "tika-vin11t0:405_0": "94-5. Evaṃ dīghato ākaḍḍhane, ukkhipane ca vinicchayaṃ dassetvā tiriyaṃ ākaḍḍhane,",
  "tika-vin11t0:405_1": "parato nayane ca vinicchayaṃ dassetumāha “pākārābhimukho”tiādi. Ākaḍḍhatīti attano",
  "tika-vin11t0:405_2": "ṭhitaṭṭhānābhimukhaṃ āviñchati. Orimantaphuṭṭhokāsanti orimantena phuṭṭhokāsaṃ, attano",
  "tika-vin11t0:405_3": "disāya kuntadaṇḍena phuṭṭhokāsanti attho. Ettha accayanakiriyāsambandhe sāmivacanappasaṅge",
  "tika-vin11t0:405_4": "upayogavacanaṃ. “Sakammakadhātuppayoge upayogavacanassa māgadhikavohāre dassanato",
  "tika-vin11t0:405_5": "kammattheyeva upayogavacana”nti eke vadanti, etaṃ kaccāyanalakkhaṇena samānaṃ. Itarantaccayeti",
  "tika-vin11t0:405_6": "itarantena kato accayoti itarantaccayo, majjhepadalopasamāso, pārimantena kattabbātikkame",
  "tika-vin11t0:405_7": "kateti attho. Kesaggena cutoti yojanā. Yathāvuttoyeva attho.",
  "tika-vin11t0:406_0": "Parato pellantassāti parato katvā pellantassa, bhittipassābhimukhaṃ katvā nippīḷentassāti",
  "tika-vin11t0:406_1": "attho. Tathevāti “kesaggena cuto”ti ākaḍḍhati. Ṭhapitepi ca kuntādimhi ayaṃ nayoti",
  "tika-vin11t0:406_2": "yojanā. “Kesaggenā”tiādinā ayameva vinicchayanayo vattabboti attho.",
  "tika-vin11t0:407": "96. Tālassa phalaṃ cālentassa assa bhikkhuno yena phalena vatthu pañcamāsakaṃ pūrati, tasmiṃ phale bandhanā mutte pārājikaṃ bhaveti yojanā.",
  "tika-vin11t0:408_0": "97. Tālassa piṇḍiṃ chindatīti tālaphalakaṇṇikaṃ chindati. Yāya vatthu pūrati, tassā",
  "tika-vin11t0:408_1": "chinnamattāya “assa pārājikaṃ siyā”ti heṭṭhā vuttanayo idhāpi yojetabbo. Tālapiṇḍi",
  "tika-vin11t0:408_2": "sace ākāsagatā hoti, piṇḍimūlameva ṭhānaṃ. Paṇṇadaṇḍe vā paṇṇe vā apassāya ṭhitā",
  "tika-vin11t0:408_3": "ce, ṭhitaṭṭhānehi saha piṇḍimūlaṃ gahetvā ṭhānabhedaṃ ñatvā ṭhānācāvanena pārājikampi",
  "tika-vin11t0:408_4": "daṭṭhabbaṃ. Eseva nayoti “yena vatthu pūrati, tasmiṃ bandhanā mutte assa pārājikaṃ",
  "tika-vin11t0:408_5": "siyā”ti yathāvutto eva nayo. Etesu sabbesu ṭhānesu pārājikavītikkamato pubbabhāgānantarappayoge",
  "tika-vin11t0:408_6": "thullaccayañca sahapayoge pācittiyaṭṭhāne dukkaṭañca tatopi pubbapayoge pācittiyaṭṭhāne",
  "tika-vin11t0:408_7": "pācittiyañca dukkaṭañca gamanadutiyapariyesanādiavasesapayogesu adinnādānapubbakattā",
  "tika-vin11t0:408_8": "dukkaṭañca asammuyhantehi veditabbaṃ.",
  "tika-vin11t0:409": "Vehāsaṭṭhakathāvaṇṇanā.",
  "tika-vin11t0:410_0": "98. Udake nidhiṭṭhānaṃ gacchatoti sambandho. Agambhīrodake nidhiṭṭhānaṃ padavārena",
  "tika-vin11t0:410_1": "gacchato pade pade pubbapayoge dukkaṭaṃ hotīti yojanā. Gambhīre pana tathāti “padavārena",
  "tika-vin11t0:410_2": "gacchato dukkaṭa”nti yathāvuttamatidisati. Gacchatoti tarato, hatthaṃ acāletvā tarantassa",
  "tika-vin11t0:410_3": "padavāragaṇanāya, hatthena ca vāyamantassa “padavārenā”ti idaṃ upalakkhaṇanti katvā",
  "tika-vin11t0:410_4": "hatthavāragaṇanāya padavāragaṇanāya dukkaṭāni veditabbāni. Tena vuttaṃ aṭṭhakathāyaṃ",
  "tika-vin11t0:410_5": "“gambhīre hatthehi vā pādehi vā payogaṃ karontassa hatthavārehi vā padavārehi vā",
  "tika-vin11t0:410_6": "payoge payoge dukkaṭa”nti.",
  "tika-vin11t0:411_0": "Ummujjanādisūti ettha ādi-saddena nimujjanaṃ saṅgaṇhāti. Etthāpi “tathā”ti anuvattamānattā",
  "tika-vin11t0:411_1": "payoge payoge dukkaṭanti ayamattho veditabbo. Nihitakumbhiyā gahaṇatthaṃ nimujjanummujjanesupi",
  "tika-vin11t0:411_2": "hatthavārena, padavārena, hatthapadavārehi ca dukkaṭamevāti vuttaṃ hoti. Tenāha aṭṭhakathāyaṃ",
  "tika-vin11t0:411_3": "“eseva nayo kumbhigahaṇatthaṃ nimujjanummujjanesū”ti.",
  "tika-vin11t0:412_0": "Imissā gāthāya “nidhiṭṭhānaṃ gacchato dukkaṭa”nti vacanato tathā gacchantassa udakasappacaṇḍamacchadassanena",
  "tika-vin11t0:412_1": "bhāyitvā palāyantassa gamanassa atadatthattā anāpattīti byatirekena viññāyati. Ettha",
  "tika-vin11t0:412_2": "dutiyapariyesanādisabbapayogesu pācittiyaṭṭhāne pācittiyañca pācittiyena saha dukkaṭañca",
  "tika-vin11t0:412_3": "avasesapayogesu suddhadukkaṭañca sahapayoge bhājanāmasane anāmāsadukkaṭañca phandāpane",
  "tika-vin11t0:412_4": "thullaccayañca ṭhānācāvane pārājikañca nidhikumbhiyā vuttanayena viññātuṃ sakkāti",
  "tika-vin11t0:412_5": "na vuttanti daṭṭhabbaṃ. Tattha ṭhānabhedo pañcadhā hoti, idha pīḷetvā osāretuṃ sakkuṇeyyattā",
  "tika-vin11t0:412_6": "adhodisāya saha chabbidhaṃ hotīti ayametesaṃ viseso.",
  "tika-vin11t0:413_0": "99. Tattha jātakapupphesūti tasmiṃ jale ruḷhesu uppalādikusumesu, niddhāraṇe bhummaṃ.",
  "tika-vin11t0:413_1": "Yena pupphenāti niddhāritabbaṃ. Chindatoti ettha vattamānakālavasena atthaṃ aggahetvā",
  "tika-vin11t0:413_2": "“chinnavato”ti bhūtavasena attho gahetabbo. Evaṃ aggahite antimassa payogassa yāva",
  "tika-vin11t0:413_3": "anuparamo, thullaccayārahattā pārājikavacanassa vatthuvirodhitāya ca imasseva pacchimakusumassa",
  "tika-vin11t0:413_4": "kantanakāle pupphanāḷapasse tacamattepi acchinne pārājikaṃ natthīti dassetuṃ “ekanāḷa…pe…",
  "tika-vin11t0:413_5": "parirakkhatī”ti ettheva anantare vuccamānanayassa viruddhattā ca imaṃ vinicchayaṃ",
  "tika-vin11t0:413_6": "dassetuṃ likhitassa “yasmiṃ pupphe vatthu pūrati, tasmiṃ chinnamatte pārājika”nti",
  "tika-vin11t0:413_7": "aṭṭhakathāvacanassa viruddhattā ca vattamānakālamagahetvā bhūtakālasseva gahetabbattā",
  "tika-vin11t0:413_8": "“kadā devadatta āgatosī”ti pañhassa “esohamāgacchāmi, āgacchantaṃ mā maṃ vijjhā”ti",
  "tika-vin11t0:413_9": "uttare viya vattamānasamīpe vattamānevāti bhūte vattamānabyapadesato vuttanti daṭṭhabbaṃ.",
  "tika-vin11t0:414_0": "100. “Uppalajātiyā”ti iminā “padumajātiyā”ti byatirekato vuttattā “padumajātikānaṃ",
  "tika-vin11t0:414_1": "pana daṇḍe chinne abbhantare suttaṃ acchinnampi rakkhatī”ti aṭṭhakathānayo saṅgahitoti",
  "tika-vin11t0:414_2": "daṭṭhabbaṃ. Ekanāḷassa vā passeti “nāḷassa ekapasse”ti vattabbe gāthābandhasukhatthaṃ",
  "tika-vin11t0:414_3": "vuttanti veditabbaṃ. Tatoti nāḷato.",
  "tika-vin11t0:415_0": "101. Bhārabaddhakusumesu vinicchayassa vakkhamānattā chinditvā ṭhapitesūti abaddhakusumavasena",
  "tika-vin11t0:415_1": "gahetabbaṃ. Pubbe vuttanayenāti tatrajātakakusumesu vuttavinicchayānusārena. “Yena",
  "tika-vin11t0:415_2": "pupphena pūrati, tasmiṃ chinnamatte”ti avatvā gahitamatte pārājikanti yojanā cettha viseso.",
  "tika-vin11t0:416_0": "102. Bhāraṃ katvā baddhāni bhārabaddhānīti majjhapadalopīsamāso. Pupphānīti pādagghanakāni",
  "tika-vin11t0:416_1": "uppalādikusumāni. Chasvākāresūti udake osīdāpetuṃ sakkuṇeyyattā adhodisāya saha catasso",
  "tika-vin11t0:416_2": "disā, uddhanti imāsu chasu disāsu, niddhāraṇe bhummaṃ. Kenaci ākārenāti niddhāretabbadassanaṃ.",
  "tika-vin11t0:416_3": "Ṭhānācāvanassa sādhakatamattā karaṇeyeva karaṇavacanaṃ. Nassatīti pādagghanakapupphānaṃ",
  "tika-vin11t0:416_4": "ṭhānācāvanena pārājikamāpajjitvā lokiyalokuttarānaṃ anavasesaguṇānaṃ patiṭṭhānabhūtaṃ",
  "tika-vin11t0:416_5": "pātimokkhasaṃvarasīlaṃ nāsetvā sayaṃ guṇamaraṇena mīyatīti attho.",
  "tika-vin11t0:417_0": "103. Pupphānaṃ kalāpanti pādagghanakauppalādikusumakalāpaṃ. Udakaṃ cāletvāti yathā",
  "tika-vin11t0:417_1": "vīci uṭṭhāti, tathā cāletvā. Pupphaṭṭhānāti pupphānaṃ ṭhitaṭṭhānā. Cāvetīti kalāpaṃ",
  "tika-vin11t0:417_2": "kesaggamattampi apaneti. “Pupphaṃ ṭhānā cāvetī”ti katthaci potthakesu pāṭho dissati.",
  "tika-vin11t0:417_3": "Pupphakalāpasseva gahitattā purimoyeva gahetabbo.",
  "tika-vin11t0:418_0": "104. “Ettha gataṃ gahessāmī”ti saha pāṭhasesena yojanā. Parikappetīti “ettha gataṃ",
  "tika-vin11t0:418_1": "gahessāmī”ti ṭhānaṃ paricchinditvā takketi. Rakkhatīti ṭhānācāvanepi sati so parikappo",
  "tika-vin11t0:418_2": "pārājikāpattito taṃ bhikkhuṃ rakkhati. Gataṭṭhānāti pupphakalāpena gataṃ sampattañca",
  "tika-vin11t0:418_3": "taṃ ṭhānañcāti viggaho. “Uddharanto”ti etena “pupphānaṃ kalāpa”nti ānetvā sambandhitabbaṃ.",
  "tika-vin11t0:418_4": "“Kataṭṭhānā”tipi pāṭho, katā pupphānaṃ ṭhānā uddharantoti sambandho. Udakaṃ cāletvā",
  "tika-vin11t0:418_5": "vīciyo uṭṭhāpetvā vīcippahārena udakapiṭṭhena parikappitaṭṭhānaṃ sampattaṃ pupphakalāpaṃ",
  "tika-vin11t0:418_6": "ṭhitaṭṭhānā uddharanto kesaggamattampi ṭhānā cāventoti attho. “Ṭhānā”ti idaṃ “bhaṭṭho”ti",
  "tika-vin11t0:418_7": "iminā sambandhanīyaṃ. Bhaṭṭho nāma pavuccatīti attanā samādāya rakkhiyamānā pātimokkhasaṃvarasīlasaṅkhātasabbaguṇaratanaṅkurābhinibbattaṭṭhānā",
  "tika-vin11t0:418_8": "patito nāma hotīti pavuccati.",
  "tika-vin11t0:419_0": "105. Jalato accuggatassāti ettha “pupphassā”ti sāmatthiyā labbhati. Jalapiṭṭhito",
  "tika-vin11t0:419_1": "accuggatassa pupphassa sakalajalaṃ ṭhānaṃ, kaddamapiṭṭhito paṭṭhāya udakapiṭṭhipariyantaṃ",
  "tika-vin11t0:419_2": "pupphadaṇḍena pharitvā ṭhitaṃ sabbamudakaṃ ṭhānanti vuttaṃ hoti. Uppāṭetvāti pupphaggaṃ",
  "tika-vin11t0:419_3": "ākaḍḍhitvā uppīḷetvā. Tatoti tasmā pupphaṭṭhānabhūtasakalajalarāsito. Ujunti ujuṃ",
  "tika-vin11t0:419_4": "katvā. Uddharatoti uppāṭentassa.",
  "tika-vin11t0:420_0": "106. Nāḷanteti uppāṭitapupphanāḷassa mūlakoṭiyā. Jalatoti udakapiṭṭhito. Muttamatte",
  "tika-vin11t0:420_1": "kesaggamattaṃ dūraṃ katvāti pāṭhasesayojanā kātabbā. “Jalato”ti paṭhamatatiyapādesu",
  "tika-vin11t0:420_2": "dvikkhattuṃ vacanaṃ atthāvisesepi padāvuttialaṅkāre aḍḍhayamakavasena vuttattā punaruttidoso",
  "tika-vin11t0:420_3": "na hotīti veditabbaṃ. “Muttamatte, amutte”ti ca sambandhitabbaṃ, atthānaṃ vā visesato",
  "tika-vin11t0:420_4": "ubhayattha vuttanti veditabbaṃ. Tasmiṃ nāḷanteti sambandho.",
  "tika-vin11t0:421_0": "107. Tassa nāmetvā uppāṭitassa. Saha gacchena uppāṭitassāpi ayameva vinicchayo. Idha",
  "tika-vin11t0:421_1": "pana sabbapupphapaṇṇanāḷāni mūlato pabhuti paṭhamaṃ ṭhitaṭṭhānato apanāmanavasena",
  "tika-vin11t0:421_2": "ṭhānācāvanaṃ veditabbaṃ. Evaṃ pupphādīni uppāṭentassa bhūtagāmavikopanāpattiyā ṭhāne",
  "tika-vin11t0:421_3": "sahapayogadukkaṭaṃ hotīti veditabbaṃ.",
  "tika-vin11t0:422_0": "108-9. Baḷisādimacchaggahaṇopakaraṇānaṃ vacanato, jale ṭhitamatamacchānaṃ vinicchayassa",
  "tika-vin11t0:422_1": "ca vakkhamānattā maccheti jīvamānakamacchānaṃ gahaṇaṃ. Upalakkhaṇavasena vā avuttasamuccayattha",
  "tika-vin11t0:422_2": "vā-saddena vā khipakādīni macchavadhopakaraṇāni vuttānevāti daṭṭhabbaṃ. Vatthūti",
  "tika-vin11t0:422_3": "pādo. Tasmiṃ macche. Uddhaṭoyeva uddhaṭamatto, maccho, tasmiṃ. Jalāti udakato kesaggamattampi",
  "tika-vin11t0:422_4": "apanetvā ukkhittamatteti vuttaṃ hoti.",
  "tika-vin11t0:423_0": "110. Pupphānaṃ viya macchānampi ṭhitaṭṭhānameva ṭhānanti aggahetvā sakalajalaṃ ṭhānaṃ",
  "tika-vin11t0:423_1": "katvā kasmā vuttanti āha “ṭhānaṃ salilajānaṃ hī”tiādi. Salile jātā salilajā, iti",
  "tika-vin11t0:423_2": "pakaraṇato macchāyeva vuccanti. Atthappakaraṇasaddantarasannidhānādīhi saddā visesatthaṃ",
  "tika-vin11t0:423_3": "vadantīti. Hīti pasiddhiyaṃ. Kevalanti avadhāraṇe, jalamevāti vuttaṃ hoti. Iminā",
  "tika-vin11t0:423_4": "bahiudakaṃ nivattitaṃ hoti. Sakalaṃ jalameva ṭhānaṃ yasmā, tasmā salilaṭṭhaṃ jalā",
  "tika-vin11t0:423_5": "vimocento pārājiko hotīti hetuhetumantabhāvena yojanā veditabbā. Āpannaṃ parājetīti",
  "tika-vin11t0:423_6": "pārājikā, āpatti, sā etassa atthīti pārājiko, puggalo.",
  "tika-vin11t0:424_0": "111. Nīraṃ udakaṃ. Vārimhi jale jāto vārijo, iti pakaraṇato macchova gayhati. Eteneva",
  "tika-vin11t0:424_1": "ākāse uppatitamaccho, gocaratthāya ca thalamuggatakummādayo upalakkhitāti veditabbaṃ.",
  "tika-vin11t0:424_2": "Tesaṃ gahaṇe vinicchayo ākāsaṭṭhathalaṭṭhakathāya vuttanayena veditabbo. Bhaṇḍagghena",
  "tika-vin11t0:424_3": "viniddiseti dukkaṭādivatthuno bhaṇḍassa agghavasena dukkaṭathullaccayapārājikāpattiyo vadeyyāti attho.",
  "tika-vin11t0:425_0": "112. Taḷāketi sarasmiṃ, iminā ca vāpipokkharaṇisobbhādijalāsayā saṅgayhanti. Nadiyāti",
  "tika-vin11t0:425_1": "ninnagāya, iminā ca kandarādayo saṅgayhanti. Ninneti āvāṭe. Macchavisaṃ nāmāti ettha",
  "tika-vin11t0:425_2": "nāma-saddo saññāyaṃ. Macchavisanāmakaṃ madanaphalādikaṃ daṭṭhabbaṃ. Gateti visapakkhipake macchaghātake gate.",
  "tika-vin11t0:426_0": "114. Sāmikesūti visaṃ yojetvā gatesu macchasāmikesu. Āharantesūti āharāpentesu. Bhaṇḍadeyyanti",
  "tika-vin11t0:426_1": "bhaṇḍañca taṃ deyyañcāti viggaho, attanā gahitavatthuṃ vā tadagghanakaṃ vā bhaṇḍaṃ dātabbanti attho.",
  "tika-vin11t0:427": "115. Maccheti matamacche. Seseti namatamacche.",
  "tika-vin11t0:428_0": "116. Amatesu gahitesūti pakaraṇato labbhati, nimittatthe cetaṃ bhummaṃ. Anāpattiṃ",
  "tika-vin11t0:428_1": "vadantīti adinnādānāpattiyā anāpattiṃ vadanti, māraṇappattiyā pācittiyaṃ hoteva.",
  "tika-vin11t0:428_2": "Ayañca vinicchayo arakkhitaagopitesu assāmikataḷākādīsu veditabbo.",
  "tika-vin11t0:429": "Udakaṭṭhakathāvaṇṇanā.",
  "tika-vin11t0:430_0": "117. Nāvanti ettha “nāvā nāma yāya taratī”ti vacanato jalatāraṇārahaṃ antamaso ekampi",
  "tika-vin11t0:430_1": "vahantaṃ rajanadoṇiveṇukalāpādikaṃ veditabbaṃ. Nāvaṭṭhaṃ nāma bhaṇḍaṃ yaṃ kiñci indriyabaddhaṃ",
  "tika-vin11t0:430_2": "vā anindriyabaddhaṃ vā. “Thenetvā gaṇhissāmī”ti iminā “theyyacittassā”ti imamatthaṃ",
  "tika-vin11t0:430_3": "viññāpeti. Pāduddhāreti dutiyapariyesanādiatthaṃ gacchantassa pade pade. Dosāti dukkaṭāpattiyo.",
  "tika-vin11t0:430_4": "Vuttāti “nāvaṭṭhaṃ bhaṇḍaṃ avaharissāmī’ti theyyacitto dutiyaṃ vā pariyesati gacchati",
  "tika-vin11t0:430_5": "vā, āpatti dukkaṭassā”ti padabhājaniyaṃ bhagavatā vuttā, iminā pubbapayogasahapayogadukkaṭāni,",
  "tika-vin11t0:430_6": "phandāpane thullaccayaṃ, ṭhānācāvane pārājikañca upalakkhaṇavasena dassitanti veditabbaṃ.",
  "tika-vin11t0:431_0": "118. Caṇḍasoteti vegena gacchante udakappavāhe, “caṇḍasote”ti iminā bandhanaṃ vinā",
  "tika-vin11t0:431_1": "sabhāvena aṭṭhitabhāvassa sūcanato “bandhanameva ṭhāna”nti vuttaṭṭhānaparicchedassa",
  "tika-vin11t0:431_2": "kāraṇaṃ dassitanti veditabbaṃ. Yasmā caṇḍasote baddhā, tasmā bandhanamekameva ṭhānaṃ",
  "tika-vin11t0:431_3": "matanti vuttaṃ hoti. Tasminti bandhane. Dhīrā vinayadharā.",
  "tika-vin11t0:432_0": "119-120. “Niccale udake nāva-mabandhanamavaṭṭhita”nti iminā chadhā ṭhānaparicchedassa",
  "tika-vin11t0:432_1": "labbhamānatte kāraṇaṃ dasseti. Nāvaṃ kaḍḍhato tassa pārājikanti sambandho. Punapi",
  "tika-vin11t0:432_2": "kiṃ karontoti āha “ekenantena samphuṭṭha”ntiādi. Taṃ nāvaṃ atikkāmayatoti sambandho.",
  "tika-vin11t0:432_3": "Etthāpi “kaḍḍhitavato atikkamitavato”ti bhūtavasena attho yojetabbo. Yamettha vattabbaṃ,",
  "tika-vin11t0:432_4": "taṃ heṭṭhā vuttanayameva.",
  "tika-vin11t0:433_0": "121. Evaṃ catupassākaḍḍhane vinicchayaṃ dassetvā idāni uddhaṃ, adho ca ukkhipanaosīdāpanesu",
  "tika-vin11t0:433_1": "vinicchayaṃ dassetumāha “tathā”tiādi. Tathāti “tassa pārājika”nti ākaḍḍhati. Kasmiṃ",
  "tika-vin11t0:433_2": "kāleti āha “uddhaṃ kesaggamattampī”tiādi. Adhonāvātalanti nāvātalassa adho adhonāvātalaṃ,",
  "tika-vin11t0:433_3": "tasmiṃ uddhaṃ kesaggamattampi udakamhā vimociteti iminā sambandho. Tena phuṭṭhaṃ",
  "tika-vin11t0:433_4": "kesaggamattampi mukhavaṭṭiyā vimociteti yojanā. Tenāti adhonāvātalena phuṭṭhe udake",
  "tika-vin11t0:433_5": "mukhavaṭṭiyā karaṇabhūtāya kesaggamattampi vimociteti gahetabbaṃ.",
  "tika-vin11t0:434": "122. Tīre bandhitvā pana niccale jale ṭhapitā yā nāvā, tassā nāvāya ṭhānaṃ bandhanañca ṭhitokāso cāti dvidhā matanti yojanā.",
  "tika-vin11t0:435_0": "123. Pubbaṃ paṭhamaṃ bandhanassa vimocane thullaccayaṃ hotīti yojanā. Kenacupāyenāti",
  "tika-vin11t0:435_1": "“purato pacchato vāpī”tiādikkamena yathāvuttopāyachakkesu yena kenaci upāyenāti attho. Ṭhānā cāveti nāvaṃ.",
  "tika-vin11t0:436_0": "124. Paṭhamaṃ ṭhānā cāvetvāti “purato pacchato vā”tiādinā yathāvuttesu chasu ākāresu",
  "tika-vin11t0:436_1": "aññatarena ākārena nāvaṃ ṭhapitaṭṭhānato paṭhamaṃ cāvetvā. Eseva ca nayoti nāvāya",
  "tika-vin11t0:436_2": "paṭhamaṃ ṭhitaṭṭhānato cāvane thullaccayaṃ, pacchā bandhanamocane pārājikanti eseva",
  "tika-vin11t0:436_3": "nayo netabboti attho. Ettha ca “tīre bandhitvā niccale udake ṭhapitanāvāya bandhanañca",
  "tika-vin11t0:436_4": "ṭhitokāso cāti dve ṭhānāni, taṃ paṭhamaṃ bandhanā moceti, thullaccayaṃ. Pacchā channaṃ",
  "tika-vin11t0:436_5": "ākārānaṃ aññatarena ṭhānā cāveti, pārājikaṃ. Paṭhamaṃ ṭhānā cāvetvā pacchā bandhanamocanepi",
  "tika-vin11t0:436_6": "eseva nayo”ti aṭṭhakathāyaṃ vuttavinicchayo saṅgahito. Āmasanaphandāpanesu dukkaṭathullaccayāni",
  "tika-vin11t0:436_7": "heṭṭhā kumbhiyaṃ vuttanayeneva ñātuṃ sakkuṇeyyattā na vuttānīti veditabbaṃ. Evamuparipi.",
  "tika-vin11t0:437_0": "125. Ussāretvāti udakato thalaṃ āropetvā. Nikujjitvāti adhomukhaṃ katvā. Thale ṭhapitāya",
  "tika-vin11t0:437_1": "nāvāya mukhavaṭṭiyā phuṭṭhokāso eva ṭhānanti yojanā. Hīti viseso, tena jalaṭṭhato",
  "tika-vin11t0:437_2": "thalaṭṭhāya nāvāya vuttaṃ visesaṃ joteti.",
  "tika-vin11t0:438_0": "126. Ettha adho osīdāpanassa alabbhamānatāya taṃ vinā itaresaṃ pañcannaṃ ākārānaṃ",
  "tika-vin11t0:438_1": "vasena ṭhānācāvanaṃ dassetumāha “ñeyyo”tiādi. Yato kutocīti tiriyaṃ catassannaṃ,",
  "tika-vin11t0:438_2": "uparidisāya ca vasena yaṃ kiñci disābhimukhaṃ kesaggamattampi atikkamento.",
  "tika-vin11t0:439_0": "127. Ukkujjitāyapīti uddhaṃmukhaṃ ṭhapitāyapi. Ghaṭikānanti dārukhaṇḍānaṃ. “Tathā”ti",
  "tika-vin11t0:439_1": "iminā “ñeyyo ṭhānaparicchedo”tiādinā vuttanayaṃ atidisati. So pana ukkujjitvā bhūmiyaṃ",
  "tika-vin11t0:439_2": "ṭhapitanāvāya yujjati. Ghaṭikānaṃ upari ṭhapitāya pana nāgadantesu ṭhapitakunte vuttavinicchayo yujjati.",
  "tika-vin11t0:440_0": "128. “Theyyā”ti idaṃ “pājentassā”ti visesanaṃ. Tittheti titthāsannajale. Arittenāti",
  "tika-vin11t0:440_1": "kenipātena. Phiyenāti pājanaphalakena. Pājentassāti pesentassa. “Taṃ pājetī”tipi",
  "tika-vin11t0:440_2": "pāṭho dissati, taṃ nāvaṃ yo pājeti, tassa parājayoti attho.",
  "tika-vin11t0:441_0": "129-30. Chattanti ātapavāraṇaṃ. Paṇāmetvāti yathā vātaṃ gaṇhāti, tathā paṇāmetvā.",
  "tika-vin11t0:441_1": "Ussāpetvāva cīvaranti cīvaraṃ uddhaṃ uccāretvā vā. Gāthāchandavasena ‘va’iti rassattaṃ.",
  "tika-vin11t0:441_2": "Laṅkārasadisanti pasāritapaṭasarikkhakaṃ. Samīraṇanti mālutaṃ. Na doso tassa vijjatīti",
  "tika-vin11t0:441_3": "idaṃ vātassa avijjamānakkhaṇe evaṃ karoto pacchā āgatena vātena nītanāvāya vasena",
  "tika-vin11t0:441_4": "vuttaṃ. Vāyamāne pana vāte evaṃ karontassa āpattiyevāti daṭṭhabbaṃ.",
  "tika-vin11t0:442_0": "131-2. Sayameva upāgatanti sambandho. Gāmasamīpe titthaṃ gāmatitthaṃ. Tanti nāvaṃ.",
  "tika-vin11t0:442_1": "Ṭhānāti chattena vā cīvarena vā gahitavātena gantvā gāmatitthe ṭhitaṭṭhānā. Acālentoti",
  "tika-vin11t0:442_2": "phandāpanampi akaronto, iminā thullaccayassāpi abhāvaṃ dasseti. “Acāvento”tipi pāṭho,",
  "tika-vin11t0:442_3": "ṭhitaṭṭhānato kesaggamattampi anapanentoti attho, iminā pārājikābhāvaṃ dasseti. Kiṇitvāti",
  "tika-vin11t0:442_4": "mūlena vikkiṇitvā. Sayameva ca gacchantinti ettha ca-kāro vattabbantarasamuccaye.",
  "tika-vin11t0:442_5": "Tathā paṇāmitachattena vā ussāpitacīvarena vā gahitavātena attanā gacchantiṃ. Ṭhānā",
  "tika-vin11t0:442_6": "cāvetīti attanā icchitadisābhimukhaṃ katvā pājanavasena gamanaṭṭhānā cāveti.",
  "tika-vin11t0:443": "Nāvaṭṭhakathāvaṇṇanā.",
  "tika-vin11t0:444_0": "133-4. Yanti etenāti yānaṃ. Ramayatīti ratho. Vahati, vuyhati, vahanti etenāti vā",
  "tika-vin11t0:444_1": "vayhaṃ. “Upari maṇḍapasadisaṃ padaracchannaṃ, sabbapāliguṇṭhimaṃ vā chādetvā”ti aṭṭhakathāyaṃ",
  "tika-vin11t0:444_2": "vuttanayena kataṃ sakaṭaṃ vayhaṃ nāma. Sandamānikāti “ubhosu passesu suvaṇṇarajatādimayā",
  "tika-vin11t0:444_3": "gopānasiyo datvā garuḷapakkhakanayena katā sandamānikā”ti aṭṭhakathāyaṃ vuttanayena",
  "tika-vin11t0:444_4": "katayānaviseso. Ṭhānā cāvanayogasminti ṭhānā cāvanappayoge.",
  "tika-vin11t0:445_0": "135-6. Dasaṭṭhānācāvanavasena pārājikaṃ vadantehi paṭhamaṃ ṭhānabhedassa ñātabbattā",
  "tika-vin11t0:445_1": "taṃ dassetvā āpattibhedaṃ dassetumāha “yānassa dukayuttassā”tiādi. Dukayuttassāti",
  "tika-vin11t0:445_2": "dukaṃ goyugaṃ yuttassa yassāti, yutte yasminti vā viggaho. Dasa ṭhānānīti dvinnaṃ",
  "tika-vin11t0:445_3": "goṇānaṃ aṭṭha pādā, dve ca cakkānīti etesaṃ dasannaṃ patiṭṭhitaṭṭhānānaṃ vasena dasa",
  "tika-vin11t0:445_4": "ṭhānāni vadeyyāti attho. Eteneva nayena catuyuttādiyāne aṭṭhārasāti ṭhānabhedassa",
  "tika-vin11t0:445_5": "nayo dassito hoti. Yānaṃ pājayatoti sakaṭādiyānaṃ pesayato. “Dhureti yugāsanne”ti",
  "tika-vin11t0:445_6": "aṭṭhakathāya gaṇṭhipade vuttaṃ. Rathīsāya yugena saddhiṃ bandhanaṭṭhānāsanneti vuttaṃ",
  "tika-vin11t0:445_7": "hoti. “Dhura”nti ca yugasseva nāmaṃ. “Dhuraṃ chaḍḍetvā, dhuraṃ āropetvā”ti aṭṭhakathāvacanato",
  "tika-vin11t0:445_8": "taṃsahacariyāya sambandhanaṭṭhānampi dhuraṃ nāma. Idha pana gaṅgā-saddo viya gaṅgāsamīpe",
  "tika-vin11t0:445_9": "dhurasamīpe pājakassa nisajjārahaṭṭhāne dhurassa vattamānatā labbhati.",
  "tika-vin11t0:446_0": "Goṇānaṃ pāduddhāre tassa thullaccayaṃ viniddiseti yojanā. Idañca goṇānaṃ avilomakālaṃ",
  "tika-vin11t0:446_1": "sandhāya vuttaṃ. Vilomakāle sambhavantaṃ visesaṃ jotetuṃ “thullaccayaṃ tu” iccatra",
  "tika-vin11t0:446_2": "tu-saddena aṭṭhakathāyaṃ “sace pana goṇā ‘nāyaṃ amhākaṃ sāmiko’ti ñatvā dhuraṃ chaḍḍetvā",
  "tika-vin11t0:446_3": "ākaḍḍhantā tiṭṭhanti vā phandanti vā, rakkhati tāva. Goṇe puna ujukaṃ paṭipādetvā",
  "tika-vin11t0:446_4": "dhuraṃ āropetvā daḷhaṃ yojetvā pācanena vijjhitvā pājentassa vuttanayeneva tesaṃ",
  "tika-vin11t0:446_5": "pāduddhārena thullaccaya”nti vuttaviseso saṅgahitoti daṭṭhabbo. Cakkānaṃ hīti ettha",
  "tika-vin11t0:446_6": "adhikena hi-saddena “sacepi sakaddame magge ekaṃ cakkaṃ kaddame laggaṃ hoti, dutiyaṃ",
  "tika-vin11t0:446_7": "cakkaṃ goṇā parivattentā pavattenti, ekassa pana ṭhitattā na tāva avahāro hoti. Goṇe",
  "tika-vin11t0:446_8": "pana puna ujukaṃ paṭipādetvā pājentassa ṭhitacakke kesaggamattaṃ phuṭṭhokāsaṃ atikkante",
  "tika-vin11t0:446_9": "pārājika”nti aṭṭhakathāyaṃ vuttaviseso dassito hotīti daṭṭhabbaṃ.",
  "tika-vin11t0:447_0": "137-9. Ettāvatā yuttayānavinicchayaṃ dassetvā idāni ayuttayānavinicchayaṃ dassetumāha",
  "tika-vin11t0:447_1": "“ayuttakassā”tiādi. Dhurena upatthambhaniyaṃ ṭhitassa tassa ayuttakassāpi ca yānakassa",
  "tika-vin11t0:447_2": "upatthambhanicakkakānaṃ vasena tīṇeva ṭhānāni bhavantīti yojanā. Tattha ayuttakassāti",
  "tika-vin11t0:447_3": "goṇehi ayuttakassa. Dhurenāti yathāvuttanayena dhurayuttaṭṭhānasamīpadesena, sakaṭasīsenāti",
  "tika-vin11t0:447_4": "vuttaṃ hoti. Upatthambhaniyanti sakaṭasīsopatthambhaniyā upari ṭhitassa. Upatthambhayati",
  "tika-vin11t0:447_5": "dhuranti upatthambhanī. Sakaṭassa pacchimabhāgopatthambhanatthaṃ dīyamānaṃ daṇḍadvayaṃ",
  "tika-vin11t0:447_6": "pacchimopatthambhanī nāma, purimabhāgassa dīyamānassa upatthambhanī purimopatthambhanī",
  "tika-vin11t0:447_7": "nāmāti ayamupatthambhanīnaṃ viseso. Idha purimopatthambhanī adhippetā. “Upatthambhanicakkakānaṃ",
  "tika-vin11t0:447_8": "vasena tīṇeva ṭhānānī”ti idaṃ heṭṭhā akappakatāya upatthambhaniyā vasena vuttaṃ,",
  "tika-vin11t0:447_9": "kappakatāya pana vasena “cattārī”ti vattabbaṃ.",
  "tika-vin11t0:448_0": "“Tathā”ti iminā “ṭhānāni tīṇevā”ti ākaḍḍhati, dārucakkadvayavasena tīṇi ṭhānānīti",
  "tika-vin11t0:448_1": "attho. “Dārūna”nti iminā bahuvacananiddesena rāsikatadārūnaṃ dārukassa ekassāpi phalakassāpi",
  "tika-vin11t0:448_2": "gahaṇaṃ veditabbaṃ. “Bhūmiyampi dhureneva, tatheva ṭhapitassa cā”ti iminā tīṇiyeva",
  "tika-vin11t0:448_3": "ṭhānānīti atidisati. Ettha dhuracakkānaṃ patiṭṭhitokāsavasena tīṇi ṭhānāni. Ettha",
  "tika-vin11t0:448_4": "ca upariṭṭhapitassa cāti ca-kāraṃ “bhūmiyaṃ ṭhapitassā”ti etthāpi yojetvā samuccayaṃ",
  "tika-vin11t0:448_5": "kātuṃ sakkāti. Tattha adhikavacanena ca-kārena aṭṭhakathāyaṃ “yaṃ pana ayuttakaṃ",
  "tika-vin11t0:448_6": "dhure ekāya, pacchato ca dvīhi upatthambhanīhi upatthambhetvā ṭhapitaṃ, tassa tiṇṇaṃ",
  "tika-vin11t0:448_7": "upatthambhanīnaṃ, cakkānañca vasena pañca ṭhānāni. Sace dhure upatthambhanī heṭṭhābhāge",
  "tika-vin11t0:448_8": "kappakatā hoti, cha ṭhānānī”ti vuttavinicchayaṃ saṅgaṇhāti.",
  "tika-vin11t0:449_0": "Purato pacchato vāpīti ettha “kaḍḍhitvā”ti pāṭhaseso. Api-saddena “ukkhipitvāpī”ti",
  "tika-vin11t0:449_1": "avuttaṃ samuccinoti. Yo pana purato kaḍḍhitvā ṭhānā cāveti, yo vā pana pacchato kaḍḍhitvā",
  "tika-vin11t0:449_2": "ṭhānā cāveti, yo vā pana ukkhipitvā ṭhānā cāvetīti yojanā. Tiṇṇanti ime tayo gahitā,",
  "tika-vin11t0:449_3": "“tesa”nti sāmatthiyā labbhati, tesaṃ tiṇṇaṃ puggalānanti vuttaṃ hoti. Kadā kiṃ hotīti",
  "tika-vin11t0:449_4": "āha “thullaccayaṃ tu…pe… parājayo”ti. “Ṭhānā cāve”ti idaṃ “thullaccaya”nti imināpi",
  "tika-vin11t0:449_5": "sambandhanīyaṃ. Tu-saddassa visesajotanatthaṃ upāttattā sāvasesaṭṭhānācāvane phandāpanathullaccayaṃ,",
  "tika-vin11t0:449_6": "niravasesaṭṭhānācāvane pana kate ṭhānācāvanapārājikā vuttā hotīti daṭṭhabbaṃ.",
  "tika-vin11t0:450_0": "140. Akkhānaṃ sīsakehīti akkhassa ubhayakoṭīhi. “Jātyākhyāyamekasmiṃ bahuvacanamaññatarāya”miti",
  "tika-vin11t0:450_1": "vacanato ekasmiṃ atthe bahuvacanaṃ yujjati. “Ṭhitassā”ti etassa visesanassa “yānassā”ti",
  "tika-vin11t0:450_2": "visesitabbaṃ sāmatthiyā labbhati. “Ṭhānāni dve”ti vuttattā yathā sakaṭadhuraṃ bhūmiṃ",
  "tika-vin11t0:450_3": "na phusati, evaṃ uccataresu dvīsu tulādidārūsu dve akkhasīse āropetvā ṭhapitaṃ yānameva gayhati.",
  "tika-vin11t0:451_0": "141. Kaḍḍhantoti dvinnaṃ akkhasīsānaṃ ādhārabhūtesu dārūsu ghaṃsitvā ito cito ca",
  "tika-vin11t0:451_1": "kaḍḍhanto. Ukkhipantoti ujuṃ ṭhitaṭṭhānato uccārento. Phuṭṭhokāsaccayeti phuṭṭhokāsato",
  "tika-vin11t0:451_2": "kesaggamattātikkame. Aññassāti yathāvuttappakārato itarassa. Yassa kassaci rathādikassa yānassa.",
  "tika-vin11t0:452_0": "142. Akkhuddhīnanti catunnaṃ akkharuddhanakaāṇīnaṃ. Akkhassa ubhayakoṭīsu cakkāvuṇanaṭṭhānato",
  "tika-vin11t0:452_1": "anto dvīsu sakaṭabāhāsu akkharuddhanatthāya dve aṅguliyo viya ākoṭitā catasso āṇiyo",
  "tika-vin11t0:452_2": "akkhuddhi nāma. Dhurassāti dhurabandhanaṭṭhānāsannassa rathasīsaggassa. Taṃ yānaṃ.",
  "tika-vin11t0:452_3": "Vā-saddena passe vā gahetvā kaḍḍhanto, majjhe vā gahetvā ukkhipentoti kiriyantaraṃ",
  "tika-vin11t0:452_4": "vikappeti. Gahetvāti ettha “kaḍḍhanto”ti pāṭhaseso. Ṭhānā cāvetīti uddhīsu gahetvā",
  "tika-vin11t0:452_5": "kaḍḍhanto attano disāya uddhiantena phuṭṭhaṭṭhānaṃ itarena uddhipariyantena kesaggamattampi atikkāmeti.",
  "tika-vin11t0:453_0": "“Uddhīsu vā”ti sāsaṅkavacanena anuddhikayānassāpi vijjamānattaṃ sūcitaṃ hoti. Aṭṭhakathāyaṃ",
  "tika-vin11t0:453_1": "“atha uddhikhāṇukā na honti, samameva bāhaṃ katvā majjhe vijjhitvā akkhasīsāni pavesitāni",
  "tika-vin11t0:453_2": "honti, taṃ heṭṭhimatalassa samantā sabbaṃ pathaviṃ phusitvā tiṭṭhati, tattha catūsu",
  "tika-vin11t0:453_3": "disāsu, uddhañca phuṭṭhaṭṭhānātikkamavasena pārājikaṃ veditabba”nti vuttavinicchayañca",
  "tika-vin11t0:453_4": "byatirekavasena saṅgaṇhāti.",
  "tika-vin11t0:454_0": "143. Nābhiyāti nābhimukhena. Ekameva siyā ṭhānanti ekaṃ nābhiyā phuṭṭhaṭṭhānameva",
  "tika-vin11t0:454_1": "ṭhānaṃ bhavatīti attho. “Ekamassa siyā ṭhāna”nti potthakesu dissati, tato purimapāṭhova",
  "tika-vin11t0:454_2": "sundarataro. Paricchedopīti ettha pi-saddo visesatthajotako, paricchedo panāti attho.",
  "tika-vin11t0:454_3": "Pañcadhāti nābhiyā catupassapariyantaṃ, uddhañca pañcadhā, ṭhānācāvanākāro hotīti attho.",
  "tika-vin11t0:455_0": "144. Ṭhānāni dveti nemiyā, nābhiyā ca phuṭṭhaṭṭhānavasena dve ṭhānāni. Assāti cakkassa.",
  "tika-vin11t0:455_1": "Tesaṃ dvinnaṃ ṭhānānaṃ. Bhittiādiṃ apassāya ṭhapitacakkassāpi hi aṭṭhakathāyaṃ vutto",
  "tika-vin11t0:455_2": "ayampi vinicchayo vutto, yopi iminā ca pāṭhena dassito hoti.",
  "tika-vin11t0:456": "145. Anārakkhanti sāmikena asaṃvihitārakkhaṃ. Adhodetvāti goṇe apesetvā. Vaṭṭati, pārājikaṃ na hotīti adhippāyo. Sāmike āharāpente pana bhaṇḍadeyyaṃ hoti.",
  "tika-vin11t0:457": "Yānaṭṭhakathāvaṇṇanā.",
  "tika-vin11t0:458_0": "146. Bhāraṭṭhakathāya sīsakkhandhakaṭolambavasāti evaṃnāmakānaṃ sarīrāvayavānaṃ vasena",
  "tika-vin11t0:458_1": "bhāro catubbidho hoti. Tattha sīsabhārādīsu asammohatthaṃ sīsādīnaṃ paricchedo veditabbo",
  "tika-vin11t0:458_2": "– sīsassa tāva purimagale galavāṭako piṭṭhigale kesañci kesante āvaṭṭo hoti, galasseva",
  "tika-vin11t0:458_3": "ubhosu passesu kesañci kesāvaṭṭā oruyha jāyanti, ye “kaṇṇacūḷikā”ti vuccanti, tesaṃ",
  "tika-vin11t0:458_4": "adhobhāgo cāti ayaṃ heṭṭhimaparicchedo, tato upari sīsaṃ, etthantare ṭhitabhāro sīsabhāro nāma.",
  "tika-vin11t0:459_0": "Ubhosu passesu kaṇṇacūḷikāhi paṭṭhāya heṭṭhā, kapparehi paṭṭhāya upari, piṭṭhigalāvaṭṭato",
  "tika-vin11t0:459_1": "ca galavāṭakato ca paṭṭhāya heṭṭhā, piṭṭhivemajjhāvaṭṭato ca uraparicchedamajjhe",
  "tika-vin11t0:459_2": "hadayaāvāṭato ca paṭṭhāya upari khandho, etthantare ṭhitabhāro khandhabhāro nāma.",
  "tika-vin11t0:460": "Piṭṭhivemajjhāvaṭṭato, pana hadayaāvāṭato ca paṭṭhāya heṭṭhā yāva pādanakhasikhā, ayaṃ kaṭiparicchedo, etthantare samantato sarīre ṭhitabhāro kaṭibhāro nāma.",
  "tika-vin11t0:461": "Kapparato paṭṭhāya pana heṭṭhā yāva hatthanakhasikhā, ayaṃ olambakaparicchedo, etthantare ṭhitabhāro olambako nāma.",
  "tika-vin11t0:462_0": "Bharatīti bhāro, bharati etena, etasminti vā bhāro, iti yathāvuttasīsādayo avayavā",
  "tika-vin11t0:462_1": "vuccanti. Bhāre tiṭṭhatīti bhāraṭṭhaṃ. Iti sīsādīsu ṭhitaṃ bhaṇḍaṃ vuccati. “Bhāroyeva",
  "tika-vin11t0:462_2": "bhāraṭṭha”nti aṭṭhakathāvacanato bharīyatīti bhāro, kammani siddhena bhāra-saddena bhaṇḍameva vuccati.",
  "tika-vin11t0:463": "147. Sirasmiṃyevāti yathāparicchinne sirasi eva. Sāretīti anukkhipanto ito cito ca sāreti. Thullaccayaṃ siyāti phandāpanathullaccayaṃ bhaveyya.",
  "tika-vin11t0:464_0": "148. Khandhanti yathāparicchinnameva khandhaṃ. Oropiteti ohārite. Sīsatoti ettha",
  "tika-vin11t0:464_1": "“uddha”nti pāṭhaseso, yathāparicchinnasīsato uparīti attho. Kesaggamattampīti kesaggamattaṃ",
  "tika-vin11t0:464_2": "dūraṃ katvā. Pi-saddo pageva tato adhikanti dīpeti. Mocentopīti kesaggena aphusantaṃ",
  "tika-vin11t0:464_3": "apanento. Etthāpi pi-saddena na kevalaṃ khandhaṃ oropentasseva pārājikaṃ, apica kho",
  "tika-vin11t0:464_4": "mocentopi parājitoti heṭṭhā vuttamapekkhati. Pasibbakādiyamakabhāraṃ pana sīse ca",
  "tika-vin11t0:464_5": "piṭṭhiyañcāti dvīsu ṭhānesu ṭhitattā dvīhi ṭhānehi apanayanena pārājikaṃ hoti, tañca",
  "tika-vin11t0:464_6": "“sīsato mocento”ti imināva ekadesavasena saṅgahitanti daṭṭhabbaṃ.",
  "tika-vin11t0:465_0": "149-50. Evaṃ sīsabhāre vinicchayaṃ dassetvā tadanantaraṃ uddesakkamesu khandhabhārādīsu",
  "tika-vin11t0:465_1": "vinicchaye dassetabbepi avasāne vuttaolambakabhāre vinicchayaṃ dassetvā ādyantabhārānaṃ",
  "tika-vin11t0:465_2": "vuttanayānusārena sesesupi vinicchayaṃ atidisitumāha “bhāra”ntiādi. Suddhamānasoti",
  "tika-vin11t0:465_3": "pātarāsādikāraṇena atheyyacitto, hatthagatabhāraṃ theyyacittena bhūmiyaṃ ṭhapananissajjanādiṃ",
  "tika-vin11t0:465_4": "karontassa hatthato muttamatte pārājikanti idametena upalakkhitanti daṭṭhabbaṃ.",
  "tika-vin11t0:466_0": "Ettha vuttanayenevāti sīsabhāraolambakabhāresu vuttānusārena. Sesesupi bhāresūti",
  "tika-vin11t0:466_1": "khandhabhārādikesupi. Matisārena sāramatinā. Veditabbo vinicchayoti yathāparicchinnesu",
  "tika-vin11t0:466_2": "ṭhānesu ṭhitaṃ pādagghanakaṃ yaṃ kiñci vatthuṃ theyyacittena “gaṇhissāmī”ti āmasantassa",
  "tika-vin11t0:466_3": "dukkaṭaṃ, ṭhānā acāvetvā phandāpentassa thullaccayaṃ, yathāparicchinnaṭṭhānātikkamanavasena",
  "tika-vin11t0:466_4": "vā uddhaṃukkhipanavasena vā ṭhānā cāventassa pārājikaṃ hotīti ayaṃ vinicchayo veditabboti attho.",
  "tika-vin11t0:467": "Bhāraṭṭhakathāvaṇṇanā.",
  "tika-vin11t0:468_0": "151-3. Idāni ārāmaṭṭhavinicchayaṃ dassetumāha “dukkaṭa”ntiādi. Ārāmanti campakādipupphārāmañca",
  "tika-vin11t0:468_1": "ambādiphalārāmañcāti dvīsu ārāmesu yaṃ kañci ārāmaṃ. Āramanti ettha pupphādikāminoti",
  "tika-vin11t0:468_2": "viggaho, taṃ ārāmaṃ, abhi-saddayoge upayogavacanaṃ. Abhiyuñjatoti parāyattabhāvaṃ",
  "tika-vin11t0:468_3": "jānanto “mama santaka”nti aṭṭaṃ katvā gaṇhituṃ theyyacittena sahāyādibhāvatthaṃ dutiyakapariyesanādivasena",
  "tika-vin11t0:468_4": "abhiyuñjantassa dukkaṭaṃ muninā vuttanti iminā sambandhanīyaṃ, adinnādānassa pubbapayogattā",
  "tika-vin11t0:468_5": "sahapayogagaṇanāya dukkaṭanti bhagavatā vuttanti attho. Dhammaṃ carantoti aṭṭaṃ karonto.",
  "tika-vin11t0:468_6": "Paraṃ sāmikaṃ parājeti ce, sayaṃ sāsanato parājitoti yojanā.",
  "tika-vin11t0:469_0": "Tassāti bhaṇḍasāmino. Vimatiṃ janayantassāti “iminā saha aṭṭaṃ katvā mama santakaṃ",
  "tika-vin11t0:469_1": "labhissāmi vā, na vā”ti saṃsayaṃ uppādentassa corassa. Yopi dhammaṃ caranto sayaṃ",
  "tika-vin11t0:469_2": "parajjati, tassa ca thullaccayanti yojanā.",
  "tika-vin11t0:470_0": "Sāmino dhuranikkhepeti “ayaṃ thaddho kakkhaḷo jīvitabrahmacariyantarāyampi me kareyya,",
  "tika-vin11t0:470_1": "alaṃ dāni mayhaṃ iminā ārāmenā”ti sāmino dhuranikkhepe sati, attano “na dassāmī”ti",
  "tika-vin11t0:470_2": "dhuranikkhepe cāti yojanā. Evaṃ ubhinnaṃ dhuranikkhepe pārājikaṃ. Tassāti abhiyuñjantassa.",
  "tika-vin11t0:470_3": "Sabbesaṃ kūṭasakkhīnañcāti ca-kāro luttaniddiṭṭhoti veditabbo. Corassa assāmikabhāvaṃ",
  "tika-vin11t0:470_4": "ñatvāpi tadāyattakaraṇatthaṃ yaṃ kiñci vadantā kūṭasakkhino, tesaṃ sabbesampi bhikkhūnaṃ",
  "tika-vin11t0:470_5": "pārājikaṃ hotīti attho.",
  "tika-vin11t0:471": "Ārāmaṭṭhakathāvaṇṇanā.",
  "tika-vin11t0:472_0": "154. Vihāraṭṭhakathāyaṃ vihāranti upalakkhaṇattā “pariveṇaṃ vā, āvāsaṃ vā”ti ca gahetabbaṃ.",
  "tika-vin11t0:472_1": "Saṅghikanti cātuddisaṃ saṅghaṃ uddissa bhikkhūnaṃ dinnattā saṅghasantakaṃ. Kañcīti",
  "tika-vin11t0:472_2": "khuddakaṃ, mahantaṃ vāti attho. Acchinditvāna gaṇhituṃ abhiyuñjantassa pārājikā na",
  "tika-vin11t0:472_3": "sijjhatītipi pāṭhasesayojanā. Hetuṃ dasseti “sabbesaṃ dhuranikkhepābhāvato”ti, sabbasseva",
  "tika-vin11t0:472_4": "cātuddisikasaṅghassa dhuranikkhepassa asambhavatoti attho. “Vihāra”nti ettakameva",
  "tika-vin11t0:472_5": "avatvā “saṅghika”nti visesanena dīghabhāṇakādibhedassa gaṇassa, ekapuggalassa vā",
  "tika-vin11t0:472_6": "dinnavihārādiṃ acchinditvā gaṇhante dhuranikkhepasambhavā pārājikanti vuttaṃ hoti.",
  "tika-vin11t0:472_7": "Ettha vinicchayo ārāme viya veditabbo. Imesu tatraṭṭhabhaṇḍe vinicchayo bhūmaṭṭhathalaṭṭhaākāsaṭṭhavehāsaṭṭhesu",
  "tika-vin11t0:472_8": "vuttanayena ñātuṃ sakkāti na vuttoti veditabbo.",
  "tika-vin11t0:473": "Vihāraṭṭhakathāvaṇṇanā.",
  "tika-vin11t0:474_0": "155-6. Khettaṭṭhe sīsānīti valliyo. Nidampitvānāti yathā dhaññamattaṃ hatthagataṃ",
  "tika-vin11t0:474_1": "hoti, tathā katvā. Asitenāti dāttena. Lāyitvāti dāyitvā. Sabbakiriyāpadesu “sāliādīnaṃ",
  "tika-vin11t0:474_2": "sīsānī”ti sambandhanīyaṃ. Sāliādīnaṃ sīsāni nidampitvā gaṇhato yasmiṃ bīje gahite",
  "tika-vin11t0:474_3": "vatthu pūrati, tasmiṃ bandhanā mocite tassa pārājikaṃ bhaveti yojanā. Asitena lāyitvā",
  "tika-vin11t0:474_4": "gaṇhato yasmiṃ sīse gahite…pe… bhave, karena chinditvā gaṇhato yassaṃ muṭṭhiyaṃ gahitāyaṃ…pe…",
  "tika-vin11t0:474_5": "bhaveti yojanā. Bījeti vīhādiphale. Vatthu pūratīti pādagghanakaṃ hotīti. Muṭṭhiyanti",
  "tika-vin11t0:474_6": "sīsamuṭṭhiyaṃ, bījamuṭṭhiyaṃ vā. Bandhanā mociteti bandhanaṭṭhānato mocite.",
  "tika-vin11t0:475_0": "157. Daṇḍo vāti vatthupūrakavīhidaṇḍo vā. Acchinno rakkhatīti sambandho. Taco vāti",
  "tika-vin11t0:475_1": "tassa daṇḍassa ekapasse challi vā acchinno rakkhaticceva sambandho. Vā-ggahaṇena",
  "tika-vin11t0:475_2": "idhāvuttaṃ aṭṭhakathāgataṃ “vāko”ti idaṃ saṅgaṇhāti. Vāko nāma daṇḍe vā tace vā bāhiraṃ.",
  "tika-vin11t0:475_3": "Idhāpi taco vā acchinno rakkhatīti yojanā. Vīhināḷampi vāti gahitadhaññasālisīsena",
  "tika-vin11t0:475_4": "patiṭṭhitaṃ vīhikudrūsādigacchānaṃ nāḷaṃ, tacagabbhoti vuttaṃ hoti. Dīghanti dīghaṃ",
  "tika-vin11t0:475_5": "ce hoti. “Anikkhantovā”ti iminā “daṇḍo”ti sambandho. “Tato”ti pāṭhaseso. Tato dīghavīhināḷato",
  "tika-vin11t0:475_6": "sabījavīhisīsadaṇḍo sabbaso chinno chinnakoṭiyā kesaggamattampi bahi anikkhantoti",
  "tika-vin11t0:475_7": "attho. Rakkhatīti taṃ bhikkhuṃ dukkaṭathullaccayapārājikavatthūnaṃ anurūpāpattito",
  "tika-vin11t0:475_8": "pāleti. Mutto ce, na rakkhatīti attho.",
  "tika-vin11t0:476_0": "Vuttañcetaṃ aṭṭhakathāyaṃ “vīhināḷaṃ dīghampi hoti, yāva antonāḷato vīhisīsadaṇḍako",
  "tika-vin11t0:476_1": "na nikkhamati, tāva rakkhati. Kesaggamattampi nāḷato daṇḍakassa heṭṭhimatale nikkhantamatte",
  "tika-vin11t0:476_2": "bhaṇḍagghavasena kāretabbo”ti. Tathā imināva vinicchayena aṭṭhakathāyaṃ “lāyitabbavatthupūrakavīhisīsamuṭṭhiyā",
  "tika-vin11t0:476_3": "mūle chinnepi sīsesu acchinnavīhisīsaggehi saddhiṃ jaṭetvā ṭhitesu rakkhati, jaṭaṃ",
  "tika-vin11t0:476_4": "vijaṭetvā viyojitesu yathāvuttapārājikādiāpattiyo hontī”ti evamādiko vinicchayo ca sūcitoti gahetabbo.",
  "tika-vin11t0:477_0": "158. Madditvāti vīhisīsāni madditvā. Papphoṭetvāti bhusādīni ophunitvā. Ito sāraṃ",
  "tika-vin11t0:477_1": "gaṇhissāmīti parikappetīti yojanā. Itoti vīhisīsato. Sāraṃ gaṇhissāmīti sārabhāgaṃ",
  "tika-vin11t0:477_2": "ādiyissāmi. Sace parikappetīti yojanā. Rakkhatīti vatthupahonakappamāṇaṃ dāttena",
  "tika-vin11t0:477_3": "lāyitvā vā hatthena chinditvā vā ṭhānā cāvetvā gahitampi yāva parikappo na niṭṭhāti,",
  "tika-vin11t0:477_4": "tāva āpattito rakkhatīti attho.",
  "tika-vin11t0:478_0": "159. Maddanepīti vīhisīsamaddanepi. Uddharaṇepīti palālāpanayanepi. Papphoṭanepīti",
  "tika-vin11t0:478_1": "bhusādikacavarāpanayanepi. Doso natthīti agghavasena pārājikādiāpattiyo na bhavanti,",
  "tika-vin11t0:478_2": "sahapayogadukkaṭaṃ pana hoteva. Attano…pe… parājayoti attano paṭhamaṃ parikappitākārena",
  "tika-vin11t0:478_3": "sabbaṃ katvā sārabhāgaṃ gaṇhituṃ attano bhājane pakkhittamatte yathāvuttapārājikādayo hontīti attho.",
  "tika-vin11t0:479_0": "160. Ettāvatā “khettaṭṭhaṃ nāma bhaṇḍaṃ khette catūhi ṭhānehi nikkhittaṃ hoti bhūmaṭṭhaṃ",
  "tika-vin11t0:479_1": "thalaṭṭhaṃ ākāsaṭṭhaṃ vehāsaṭṭha”nti vuttāni khettaṭṭhāni cattāri yathāvuttasadisānīti",
  "tika-vin11t0:479_2": "tāni pahāya “tatthajātaka”ntiādi pāḷiyaṃ āgate tatrajāte vinicchayaṃ dassetvā idāni",
  "tika-vin11t0:479_3": "“khettaṃ nāma yattha pubbaṇṇaṃ vā aparaṇṇaṃ vā jāyatī”ti evamāgate khettepi vinicchayaṃ",
  "tika-vin11t0:479_4": "dassetumāha “jāna”ntiādi. Jānanti parasantakabhāvaṃ jānanto. Khīlanti appitakkharaṃ",
  "tika-vin11t0:479_5": "vā itaraṃ vā pāsāṇādikhīlaṃ. Saṅkāmetīti parāyattabhūmiṃ sāmikā yathā passanti, tathā",
  "tika-vin11t0:479_6": "vā aññathā vā attano santakaṃ kātukāmatāya kesaggamattampi ṭhānaṃ yathā sasantakaṃ",
  "tika-vin11t0:479_7": "hoti, tathā theyyacittena nikhaṇatīti attho.",
  "tika-vin11t0:480_0": "161. Taṃ pārājikattaṃ tassa kadā hotīti āha “sāmikānaṃ tu dhuranikkhepane satī”ti.",
  "tika-vin11t0:480_1": "“Hotī”ti pāṭhaseso. Tu-saddena “attano vā”ti visesassa saṅgahitattā sāmino nirālayabhāvasaṅkhātadhuranikkhepe",
  "tika-vin11t0:480_2": "ca “sāmikassa na dassāmī”ti attano dhuranikkhepe ca tassa pārājikattaṃ hotīti attho.",
  "tika-vin11t0:480_3": "Evamudīritanti “kesaggamattampī”ti evaṃ niyamitaṃ kathitaṃ.",
  "tika-vin11t0:481_0": "162. Yā panāti yā bhūmi pana. Tesu dvīsu khīlesu. Ādo thullaccayanti paṭhame khīle",
  "tika-vin11t0:481_1": "saṅkāmite so bhikkhu thullaccayaṃ āpajjati. Dutiyeti dutiye khīle saṅkāmite parājayo",
  "tika-vin11t0:481_2": "hotīti yojanā. Bahūhi khīlehi gahetabbaṭṭhāne pariyantakhīlesu dvīsu vinicchayo ca",
  "tika-vin11t0:481_3": "eteneva vutto hoti. Ettha pana ante khīladvayaṃ vinā avasesakhīlanikhaṇane ca itaresu",
  "tika-vin11t0:481_4": "tadatthesu sabbapayogesu ca dukkaṭaṃ hotīti viseso.",
  "tika-vin11t0:482_0": "163-4. “Mamedaṃ santaka”nti ñāpetukāmoti sambandho. Parasantakāya bhūmiyā parāyattabhāvaṃ",
  "tika-vin11t0:482_1": "ñatvāva theyyacittena kesaggamattampi ṭhānaṃ gaṇhitukāmatāya “ettakaṃ ṭhānaṃ mama",
  "tika-vin11t0:482_2": "santaka”nti rajjuyā vā yaṭṭhiyā vā minitvā parassa ñāpetukāmoti attho. Yehi dvīhi",
  "tika-vin11t0:482_3": "payogehīti sabbapacchimakehi rajjupasāraṇayaṭṭhipātanānamaññatarehi dvīhi payogehi.",
  "tika-vin11t0:482_4": "Tesūti niddhāraṇe bhummaṃ.",
  "tika-vin11t0:483_0": "Idha rajjuṃ vāpīti vikappatthavā-saddena “yaṭṭhiṃ vā”ti yojetabbepi avuttasamuccayatthaṃ",
  "tika-vin11t0:483_1": "adhikavacanabhāvena vuttapi-saddena idhāvuttamariyādavatīnaṃ vinicchayassa ñāpitattā",
  "tika-vin11t0:483_2": "yathāvuttarajjuyaṭṭhivinicchayesu viya parasantakāya bhūmiyā kesaggamattampi ṭhānaṃ",
  "tika-vin11t0:483_3": "theyyacittena gaṇhitukāmatāya vatipāde nikhaṇitvā vā sākhāmattena vā vatiṃ karontassa",
  "tika-vin11t0:483_4": "mariyādaṃ vā bandhantassa pākāraṃ vā cinantassa paṃsumattikā vā vaḍḍhentassa pubbapayoge",
  "tika-vin11t0:483_5": "pācittiyaṭṭhāne pācittiyañca dukkaṭañca sahapayoge kevaladukkaṭañca pacchimapayogesu",
  "tika-vin11t0:483_6": "dvīsu paṭhamapayoge thullaccayañca avasānapayoge pārājikañca hotīti vinicchayopi",
  "tika-vin11t0:483_7": "saṅgahitoti daṭṭhabbaṃ.",
  "tika-vin11t0:484": "Khettaṭṭhakathāvaṇṇanā.",
  "tika-vin11t0:485_0": "165. Vatthaṭṭhādīsu vatthaṭṭhassāti ettha “vatthu nāma ārāmavatthu vihāravatthū”ti",
  "tika-vin11t0:485_1": "padabhājane vuttattā pupphādiārāme kātuṃ saṅkharitvā ṭhapitabhūmi ca pubbakatārāmānaṃ",
  "tika-vin11t0:485_2": "vināse tucchabhūmi ca vihāraṃ kātuṃ abhisaṅkhatā bhūmi ca naṭṭhavihārabhūmi cāti",
  "tika-vin11t0:485_3": "evaṃ vibhāgavati vasati ettha uparopo vā vihāro vāti “vatthū”ti vuccati iccevaṃ duvidhaṃ",
  "tika-vin11t0:485_4": "vatthuñca “vatthuṭṭhaṃ nāma bhaṇḍaṃ vatthusmiṃ catūhi ṭhānehi nikkhittaṃ hoti bhūmaṭṭhaṃ",
  "tika-vin11t0:485_5": "thalaṭṭhaṃ ākāsaṭṭhaṃ vehāsaṭṭha”nti vacanato evaṃ catubbidhaṃ bhaṇḍañcāti idaṃ dvayaṃ",
  "tika-vin11t0:485_6": "vatthu ca vatthuṭṭhañca vatthuvatthuṭṭhanti vattabbe ekadesasarūpekasesavasena samāsetvā,",
  "tika-vin11t0:485_7": "u-kārassa ca akāraṃ katvā “vatthaṭṭhassā”ti dassitanti gahetabbaṃ. Yathāvuttaduvidhavatthuno,",
  "tika-vin11t0:485_8": "vatthaṭṭhassa ca bhaṇḍassāti attho. Khettaṭṭheti etthāpi ayameva samāsoti khette",
  "tika-vin11t0:485_9": "ca khettaṭṭhe cāti gahetabbaṃ. Nāvaṭṭhādivohārepi eseva nayo. Gāmaṭṭhepi cāti “gāmaṭṭhaṃ",
  "tika-vin11t0:485_10": "nāma bhaṇḍaṃ gāme catūhi ṭhānehi nikkhittaṃ hoti bhūmaṭṭhaṃ…pe… vehāsaṭṭha”nti vutte",
  "tika-vin11t0:485_11": "catubbidhe gāmaṭṭhabhaṇḍepīti attho.",
  "tika-vin11t0:486": "Vatthaṭṭhagāmaṭṭhakathāvaṇṇanā.",
  "tika-vin11t0:487_0": "166. Araññaṭṭhakathāyaṃ “tiṇaṃ vā”tiādipadānaṃ “tatthajātaka”nti padena sambandho.",
  "tika-vin11t0:487_1": "Tatthajātakanti “araññaṃ nāma yaṃ manussānaṃ pariggahitaṃ hotī”ti vacanato tatthajātaṃ",
  "tika-vin11t0:487_2": "yaṃ kiñci manussasantakaṃ sāmikānaṃ akāmā agahetabbato sārakkhe araññe uppannanti",
  "tika-vin11t0:487_3": "attho. Tiṇaṃ vāti parehi lāyitvā ṭhapitaṃ vā attanā lāyitabbaṃ vā gehacchādanārahaṃ",
  "tika-vin11t0:487_4": "tiṇaṃ vā. Paṇṇaṃ vāti evarūpameva gehacchādanārahaṃ tālapaṇṇādipaṇṇaṃ vā. Lataṃ vāti",
  "tika-vin11t0:487_5": "tathārūpameva vettalatādikaṃ valliṃ vā. Yā pana dīghā hoti, mahārukkhe ca gacche",
  "tika-vin11t0:487_6": "ca vinivijjhitvā vā veṭhetvā vā gatā, sā mūle chinnāpi avahāraṃ na janeti, agge chinnāpi.",
  "tika-vin11t0:487_7": "Yadā pana aggepi mūlepi chinnā hoti, tadā avahāraṃ janeti. Sace pana veṭhetvā ṭhitā",
  "tika-vin11t0:487_8": "hoti, veṭhetvā ṭhitā pana rukkhato mocitamattā avahāraṃ janetīti ayamettha viseso.",
  "tika-vin11t0:487_9": "Sāmikena avissajjitālayaṃ challivākādiavasesabhaṇḍañca imināva upalakkhitvā saṅgahitanti",
  "tika-vin11t0:487_10": "veditabbaṃ. Kaṭṭhameva vāti dāruṃ vā. Bhaṇḍaggheneva kātabboti ettha antobhūtahetutthavasena",
  "tika-vin11t0:487_11": "kāretabboti attho gahetabbo. Tenāha aṭṭhakathāyaṃ “bhaṇḍagghena kāretabbo”ti. Avahaṭatiṇādibhaṇḍesu",
  "tika-vin11t0:487_12": "agghavasena māsakaṃ vā ūnamāsakaṃ vā hoti, dukkaṭaṃ. Atirekamāsakaṃ vā ūnapañcamāsakaṃ",
  "tika-vin11t0:487_13": "vā hoti, thullaccayaṃ. Pañcamāsakaṃ vā atirekapañcamāsakaṃ vā hoti, pārājikaṃ. Pārājikaṃ",
  "tika-vin11t0:487_14": "ce anāpanno, āmasanadukkaṭaṃ, phandāpanathullaccayañca kāretabboti attho. Gaṇhantoti avaharanto.",
  "tika-vin11t0:488_0": "167-74. Idāni “kaṭṭhameva vā”ti vuttarukkhadārūsu vinicchayaṃ dassetumāha “mahagghe”tiādi.",
  "tika-vin11t0:488_1": "Mahaggheti pañcamāsakaṃ vā atirekapañcamāsakaṃ vā agghakaṃ hutvā mahagghe. Nassatīti",
  "tika-vin11t0:488_2": "theyyacittasamaṅgī hutvā chinnamattepi pārājikaṃ āpajjati. Pi-saddo avadhāraṇe. “Kocipī”ti",
  "tika-vin11t0:488_3": "iminā addhagatopi allaṃ vā hotu purāṇaṃ vā, tacchetvā ṭhapitaṃ na gahetabbamevāti attho.",
  "tika-vin11t0:489_0": "Mūleti upalakkhaṇamattaṃ. “Agge ca mūle ca chinno hotī”ti aṭṭhakathāvacanato mūlañca",
  "tika-vin11t0:489_1": "aggañca chinditvāti gahetabbo. Addhagatanti jiṇṇagaḷitapatitatacaṃ, cirakālaṃ ṭhitanti vuttaṃ hoti.",
  "tika-vin11t0:490_0": "Lakkhaṇeti attano santakaṃ ñāpetuṃ rukkhakkhandhe tacaṃ chinditvā katasallakkhaṇe.",
  "tika-vin11t0:490_1": "Challiyonaddheti samantato abhinavuppannāhi challīhi pariyonandhitvā adassanaṃ gamite.",
  "tika-vin11t0:490_2": "Ajjhāvutthañcāti ettha “geha”nti pāṭhaseso. Gehaṃ katañca ajjhāvutthañcāti yojanā.",
  "tika-vin11t0:490_3": "Gehaṃ kātuṃ araññasāmikānaṃ mūlaṃ datvā rukkhe kiṇitvā chinnadārūhi taṃ gehaṃ katañca",
  "tika-vin11t0:490_4": "paribhuttañcāti attho. Vinassantañcāti etthāpi “avasiṭṭhaṃ dāru”nti pāṭhaseso. Taṃ",
  "tika-vin11t0:490_5": "gehaṃ katvā avasiṭṭhaṃ vassātapādīhi vividhā jīritvā vinassamānaṃ, vipannadārunti",
  "tika-vin11t0:490_6": "vuttaṃ hoti. Gaṇhato na doso kocīti sambandho. “Sāmikā nirālayā”ti gaṇhato kācipi",
  "tika-vin11t0:490_7": "āpatti natthīti attho. Kiṃkāraṇanti ce? Araññasāmikehi mūlaṃ gahetvā aññesaṃ dinnattā,",
  "tika-vin11t0:490_8": "tesañca nirālayaṃ chaḍḍitattāti idamettha kāraṇaṃ.",
  "tika-vin11t0:491_0": "Vuttañhetaṃ aṭṭhakathāyaṃ “gehādīnaṃ atthāya rukkhe chinditvā yadā tāni katāni, ajjhāvutthāni",
  "tika-vin11t0:491_1": "ca honti, dārūnipi araññe vassena ca ātapena ca vinassanti, īdisānipi disvā ‘chaḍḍitānī’ti",
  "tika-vin11t0:491_2": "gahetuṃ vaṭṭati. Kasmā? Yasmā araññasāmikā etesaṃ anissarā. Yehi araññasāmikānaṃ",
  "tika-vin11t0:491_3": "deyyadhammaṃ datvā chinnāni, te eva issarā, tehi ca tāni chaḍḍitāni, nirālayā tattha",
  "tika-vin11t0:491_4": "jātā”ti. Evampi sati pacchā sāmikesu āharāpentesu bhaṇḍadeyyaṃ hotīti daṭṭhabbaṃ.",
  "tika-vin11t0:492_0": "Yo cāti araññasāmikānaṃ deyyadhammaṃ pavisanto adatvā “nikkhamanto dassāmī”ti rukkhe",
  "tika-vin11t0:492_1": "gāhāpetvā nikkhamanto yo ca bhikkhu. Ārakkhaṭṭhānaṃ patvāti araññapālakā yattha nisinnā",
  "tika-vin11t0:492_2": "araññaṃ rakkhanti, taṃ ṭhānaṃ patvā. “Cintento”ti kiriyantarasāpekkhattā “atikkameyyā”ti",
  "tika-vin11t0:492_3": "sāmatthiyato labbhati. Tasmā citte kammaṭṭhānādīni katvāti ettha ādi-saddena pakāratthena",
  "tika-vin11t0:492_4": "kusalapakkhiyā vitakkā saṅgayhanti. Aññaṃ cintento vā ārakkhanaṭṭhānaṃ patvāyeva",
  "tika-vin11t0:492_5": "atikkāmeyyāti yojetvā attho vattabbo. Tattha aññaṃ cintento vāti aññaṃ vihito vā,",
  "tika-vin11t0:492_6": "iminā yathāvuttavitakkānaṃ saṅgaho. Assāti ettha “deyya”nti kitayoge kattari sāmivacanattā anenāti attho.",
  "tika-vin11t0:493_0": "“Yocā”ti ettha avuttasamuccayatthena ca-saddena araññapavisanakāle yathāvuttanayena",
  "tika-vin11t0:493_1": "mūlaṃ adatvā araññaṃ pavisitvā dārūni gahetvā gamanakāle “araññapālakā sace yācanti,",
  "tika-vin11t0:493_2": "dassāmī”ti parikappetvā gantvā tehi ayācitattā adatvā gacchantopi tatheva āgantvā",
  "tika-vin11t0:493_3": "ārakkhakesu kīḷāpasutesu vā niddāyantesu vā bahi nikkhantesu vā tattha ṭhatvā ārakkhake",
  "tika-vin11t0:493_4": "pariyesitvā adisvā gacchantopi tatheva āgantvā tattha niyuttaissarajanehi attano",
  "tika-vin11t0:493_5": "hatthato dātabbaṃ datvā vā attānaṃ sammānaṃ katvā vā pālake saññāpetvā vā pālake",
  "tika-vin11t0:493_6": "okāsaṃ yācitvā tehi dinnokāso vā gacchantopīti ettakā vuttena sadisattā saṅgahitāti daṭṭhabbā.",
  "tika-vin11t0:494_0": "Varāhāti sūkarā. Vagghāti byagghā. Acchāti issā. Taracchāti kāḷasīhā. Ādi-saddena",
  "tika-vin11t0:494_1": "dīpimattahatthisīhādayo vāḷamigā saṅgayhanti. Eteyeva varāhādayo samāgamavasena maraṇādianiṭṭhasamīpacāritāya",
  "tika-vin11t0:494_2": "upa aniṭṭhasamīpe davanti pavattantīti “upaddavā”ti vuccanti. Ārakkhaṭṭhānaṃ āgatakāle",
  "tika-vin11t0:494_3": "diṭṭhavarāhādiupaddavatoti vuttaṃ hoti. Muccitukāmatāyāti mokkhādhippāyena. “Tathevā”ti",
  "tika-vin11t0:494_4": "iminā pavisanakāle deyyadhammaṃ adatvā “nikkhamanakāle dassāmī”ti pavisitvā dāruṃ",
  "tika-vin11t0:494_5": "gahetvā ārakkhaṭṭhānaṃ pattoti purimagāthāya sāmatthiyato labbhamānoyevattho dassito.",
  "tika-vin11t0:494_6": "Taṃ ṭhānanti taṃ ārakkhaṭṭhānaṃ. Atikkāmetīti “idaṃ taṃ ṭhāna”ntipi asallakkhaṇamattabhayupaddavo",
  "tika-vin11t0:494_7": "hutvā palāyanto atikkamati, bhaṇḍadeyyaṃ pana hotīti yojanā.",
  "tika-vin11t0:495_0": "Suṅkaghātatoti etthāpi pi-saddo luttaniddiṭṭhoti veditabbo, suṅkagahaṇaṭṭhānatopīti",
  "tika-vin11t0:495_1": "attho. Suṅkassa rañño dātabbabhāgassa ghāto musitvā gahaṇamatto, suṅko haññati etthāti",
  "tika-vin11t0:495_2": "vā suṅkaghātoti viggaho. Suṅkaghātasarūpaṃ parato āvi bhavissati. Tasmāti suṅkaghātato",
  "tika-vin11t0:495_3": "tassa garukattā eva. Tanti taṃ suṅkaghātaṭṭhānaṃ. Anokkamma gacchatoti apavisitvā",
  "tika-vin11t0:495_4": "gacchantassa. Dukkaṭaṃ uddiṭṭhaṃ “suṅkaṃ pariharati, āpatti dukkaṭassā”ti.",
  "tika-vin11t0:496": "Etanti yathāvuttaārakkhaṭṭhānaṃ. Theyyacittena pariharantassāti theyyacittena pariharitvā dūrato gacchantassa. Ākāsenapi gacchato pārājikamanuddiṭṭhaṃ satthunāti sambandho.",
  "tika-vin11t0:497_0": "Nanu ca “idaṃ pana theyyacittena pariharantassa ākāsena gacchatopi pārājikamevā”ti",
  "tika-vin11t0:497_1": "aṭṭhakathāyaṃ vuttavacanaṃ vinā pāḷiyaṃ “araññaṭṭha”nti mātikāpadassa vibhaṅge “tatthajātakaṃ",
  "tika-vin11t0:497_2": "kaṭṭhaṃ vā lataṃ vā tiṇaṃ vā pañcamāsakaṃ vā atirekapañcamāsakaṃ vā agghanakaṃ theyyacitto",
  "tika-vin11t0:497_3": "āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti",
  "tika-vin11t0:497_4": "pārājikassā”ti sāmaññavacanato suṅkaghāte “suṅkaṃ pariharati, āpatti dukkaṭassā”ti",
  "tika-vin11t0:497_5": "vacanaṃ viya ettha ārakkhaṭṭhānaṃ pariharantassa visuṃ vuttapārājikāpattivacane asatipi",
  "tika-vin11t0:497_6": "“aṭṭhakathāya”nti avatvā “satthunā”ti kasmā āhāti? Vuccate – aṭṭhakathācariyena tatheva",
  "tika-vin11t0:497_7": "vuttattā āha. Kasmā pana aṭṭhakathācariyena “apaññattaṃ na paññapessāma, paññattaṃ",
  "tika-vin11t0:497_8": "na samucchindissāmā”ti pāḷipāṭhaṃ jānantenapi pāḷiyaṃ avuttapārājikaṃ niddiṭṭhanti?",
  "tika-vin11t0:497_9": "Ettha vinicchayaṃ bhikkhūhi puṭṭhena bhagavatā vuttanayassa mahāaṭṭhakathāya āgatattā",
  "tika-vin11t0:497_10": "tasseva nayassa samantapāsādikāyaṃ niddiṭṭhabhāvaṃ jānantena imināpi ācariyena idha",
  "tika-vin11t0:497_11": "“satthunā”ti vuttanti gahetabbaṃ.",
  "tika-vin11t0:498_0": "Atha vā “suṅkaṃ pariharati, āpatti dukkaṭassā”ti vatvā ārakkhaṭṭhānavinicchaye avacanaṃ",
  "tika-vin11t0:498_1": "yathāvuttavisayassa adiṭṭhabhāvena vā siyā, imassa tathā anavajjatā vā siyā, vuttānusārena",
  "tika-vin11t0:498_2": "suviññeyyatā vā siyāti tayo vikappā. Tesu paṭhamavikappo sabbaññubhāvabādhanato dubbikappamattaṃ",
  "tika-vin11t0:498_3": "hoti. Dutiyavikappo lokavajjassa imassa anavajjabhāvo nāma anupapannoti anādātabbo.",
  "tika-vin11t0:498_4": "Pārisesato tatiyavikappo yujjati.",
  "tika-vin11t0:499_0": "Tattha “vuttānusārenā”ti kimettha vuttaṃ nāma, tadanusārena imassāpi suviññeyyatā",
  "tika-vin11t0:499_1": "kathanti ce? Paṭhamaniddiṭṭhe araññaṭṭhaniddese sāmaññena “ṭhānā cāveti, āpatti pārājikassā”ti",
  "tika-vin11t0:499_2": "idaṃ vuttaṃ, na pana theyyacittena ārakkhaṭṭhānapariharaṇañca. “Gamanakāle ‘mūlaṃ",
  "tika-vin11t0:499_3": "datvā gamissāmī’ti pubbaparikappitaniyāmena adatvā gacchato parikappāvahārova hotī”ti",
  "tika-vin11t0:499_4": "ca “taṃ pana yena kenaci ākārena parikappitaṭṭhānaṃ pahāya gamanaṃ ṭhānācāvanaṃ nāma",
  "tika-vin11t0:499_5": "hotevāti tena vatthunā pārājikameva hotī”ti ca “ṭhānā cāveti, āpatti pārājikassā’ti",
  "tika-vin11t0:499_6": "iminā ca viññātatthameva hotī”ti ca visuṃ na vuttaṃ. Suṅkaṭṭhānapariharaṇaṃ pana",
  "tika-vin11t0:499_7": "ṭhānapariharaṇasabhāvattā sabhāvato īdisaṃva santampi idaṃ viya parikappitaṭṭhānaṃ",
  "tika-vin11t0:499_8": "na hotīti vakkhamānarājasammataṭṭhānato aññaṃ parikappitaṭṭhānaṃ samānampi theyyacittuppattimattena",
  "tika-vin11t0:499_9": "taṃ pariharitvā gacchantassa theyyacittena attano pattaṃ gaṇhantassa viya pārājikāya",
  "tika-vin11t0:499_10": "avatthutañca dukkaṭasseva vatthubhāvañca viññāpetuṃ “suṅkaṃ pariharati, āpatti dukkaṭassā”ti",
  "tika-vin11t0:499_11": "vuttanti bhagavato adhippāyaññunā aṭṭhakathācariyena “pārājikamevā”ti vuttattā tena",
  "tika-vin11t0:499_12": "aṭṭhakathāyaṃ vuttanīhārameva dassetuṃ ayamācariyopi “satthunā pārājikamanuddiṭṭha”nti",
  "tika-vin11t0:499_13": "āhāti niṭṭhamettha gantabbaṃ.",
  "tika-vin11t0:500_0": "Tasmāti yasmā evaṃ pariharitvā theyyacittena dūrato vajjetvā gacchantassāpi pārājikappahonakatāya",
  "tika-vin11t0:500_1": "accantabhāriyaṃ hoti, tasmā. Etthāti imasmiṃ araññārakkhaṭṭhāne. “Visesenā”ti idaṃ",
  "tika-vin11t0:500_2": "“appamattena hotabba”nti iminā hetubhāvena sambandhanīyaṃ. Satisampannacetasāti ca",
  "tika-vin11t0:500_3": "piyasīlenāti ca “bhikkhunā”ti etassa visesanaṃ. Asikkhākāmassa bhikkhuno imassa ovādassa",
  "tika-vin11t0:500_4": "abhājanatāya taṃ parivajjetumāha “piyasīlenā”ti. Piyasīlassāpi sativirahitassa pamattaṭṭhāne",
  "tika-vin11t0:500_5": "saraṇāsambhavā imassa abhājanatāya taṃ vajjetumāha “satisampannacetasā”ti.",
  "tika-vin11t0:501": "Araññaṭṭhakathāvaṇṇanā.",
  "tika-vin11t0:502_0": "175-6. Toyadullabhakālasminti toyaṃ dullabhaṃ yasmiṃ so toyadullabho, toyadullabho",
  "tika-vin11t0:502_1": "ca so kālo cāti toyadullabhakālo, tasmiṃ. Āvajjetvā vāti udakabhājanaṃ nāmetvā vā.",
  "tika-vin11t0:502_2": "Pavesetvā vāti attano bhājanaṃ tasmiṃ pakkhipitvā vā. Chiddaṃ katvāpi vāti udakabhājane",
  "tika-vin11t0:502_3": "omaṭṭhādibhedaṃ chiddaṃ katvā vā gaṇhantassa bhaṇḍagghena viniddiseti vakkhamānena sambandhanīyaṃ.",
  "tika-vin11t0:503_0": "Tathāti yathā toyadullabhakālasmiṃ bhājane rakkhitagopitaṃ udakaṃ avaharantassa pārājikaṃ",
  "tika-vin11t0:503_1": "vuttaṃ, teneva nīhārena. Vāpiyaṃ vāti parasantakāya sārakkhāya vāpiyaṃ vā. Taḷāke",
  "tika-vin11t0:503_2": "vāti tādise jātassare vā. Evaṃ sārakkhānaṃ pokkharaṇiādīnaṃ etehi vā avuttasamuccayena",
  "tika-vin11t0:503_3": "vā-saddena vā gahaṇaṃ veditabbaṃ. Attano bhājanaṃ pavesetvā gaṇhantassāti upalakkhaṇapadanti",
  "tika-vin11t0:503_4": "bhājanagatajale ca idha ca telabhājane viya mukhena vā vaṃsādīhi vā ākaḍḍhitvā theyyacittena",
  "tika-vin11t0:503_5": "pivantassa yathāvatthukamāpattividhānaṃ veditabbaṃ.",
  "tika-vin11t0:504_0": "177. Mariyādanti vāpiādīnaṃ pāḷivaṭṭabandhaṃ. Chindatoti kudālādīhi paṃsuādīni uddharitvā",
  "tika-vin11t0:504_1": "dvidhā karontassa. Visesatthāvajotakena tu-saddena “mariyādaṃ chinditvā dubbalaṃ",
  "tika-vin11t0:504_2": "katvā tassa chindanatthāya vīciyo uṭṭhāpetuṃ udakaṃ sayaṃ otaritvā vā gomahiṃse vā",
  "tika-vin11t0:504_3": "aññe manusse vā kīḷante dārake vā otāretvā vā attano dhammatāya otiṇṇe tāsetvā vā",
  "tika-vin11t0:504_4": "udake ṭhitaṃ rukkhaṃ chinditvā vā chedāpetvā vā pātetvā vā pātāpetvā vā jalaṃ khobheti,",
  "tika-vin11t0:504_5": "tato uṭṭhitāhi vīcīhi mariyāde chinnepi teneva chinno hoti. Evameva gomahiṃsādayo",
  "tika-vin11t0:504_6": "mariyādaṃ ārohantenāpi aññehi ārohāpentenāpi tesaṃ khurehi mariyāde chinnepi, udakaniddhamanādiṃ",
  "tika-vin11t0:504_7": "pidahitvā vā pidahāpetvā vā vāpimariyādāya nīcaṭṭhānaṃ bandhitvā vā bandhāpetvā vā",
  "tika-vin11t0:504_8": "atirekajalāpagamanamaggato nīharitabbodakaṃ vāretvā vā bāhirato udakaṃ pavesetvā",
  "tika-vin11t0:504_9": "vā pūreti, oghena mariyāde chinnepi teneva chinnaṃ hotī”ti evamādikaṃ aṭṭhakathāgatavisesaṃ",
  "tika-vin11t0:504_10": "saṅgaṇhāti. Adinnādānapubbatoti adinnādānassa pubbapayogattā. Bhūtagāmena saddhimpīti",
  "tika-vin11t0:504_11": "bhūtagāmenapi saddhiṃ. Api-saddena pathavikhaṇanaṃ sampiṇḍeti. Mariyādaṃ chindanto",
  "tika-vin11t0:504_12": "tatthajātaṃ tiṇādiṃ chindati, bhūtagāmapācittiyena saddhiṃ dukkaṭaṃ. Jātapathaviṃ",
  "tika-vin11t0:504_13": "chindati, pathavikhaṇanapācittiyena saddhiṃ dukkaṭaṃ āpajjatīti adhippāyo.",
  "tika-vin11t0:505_0": "178. Kātabboti ettha “bhaṇḍagghena āpattiyā”ti pāṭhaseso. Antobhūtahetvatthavasena",
  "tika-vin11t0:505_1": "kāretabboti gahetabbo. Anto ṭhatvā chindanto bahiantena, bahi ṭhatvā chindanto antoantena,",
  "tika-vin11t0:505_2": "ubhayatthāpi ṭhatvā chindanto majjhato bhaṇḍagghena āpattiyā kāretabboti yojanā.",
  "tika-vin11t0:505_3": "Ayaṃ panettha attho – antovāpiyaṃ ṭhatvā mariyādaṃ chinditvā udake bahi nikkhamite",
  "tika-vin11t0:505_4": "nikkhantaudakagghena dukkaṭathullaccayapārājikāsu yathāpannāya āpattiyā kāretabbo.",
  "tika-vin11t0:505_5": "Bahi ṭhatvā mariyādaṃ chinditvā antovāpiyaṃ pavisantodakassa ṭhitaṭṭhānato cāvitakkhaṇe",
  "tika-vin11t0:505_6": "nikkhantaudakagghena āpattiyā kāretabbo. Kadāci anto kadāci bahi ṭhatvā mariyādaṃ",
  "tika-vin11t0:505_7": "majjhe ṭhapetvā chindanto majjhe ṭhitaṭṭhānaṃ chinditvā udakassa nīhaṭakkhaṇe nīhaṭaudakassa",
  "tika-vin11t0:505_8": "agghena āpattiyā kāretabboti.",
  "tika-vin11t0:506": "Udakaṭṭhakathāvaṇṇanā.",
  "tika-vin11t0:507_0": "179-80. Vārenāti vārena vārena sāmaṇerā araññato yaṃ dantakaṭṭhaṃ saṅghassatthāya",
  "tika-vin11t0:507_1": "ānetvā sace ācariyānampi āharanti, yāva te dantakaṭṭhaṃ pamāṇena chinditvā saṅghassa",
  "tika-vin11t0:507_2": "ca ācariyānañca na niyyādenti, tāva araññato ābhatattā taṃ sabbaṃ saṅghassa ca sakasakaācariyānañca",
  "tika-vin11t0:507_3": "ābhataṃ dantakaṭṭhaṃ tesameva ca dantakaṭṭhahārakānaṃ sāmaṇerānaṃ santakaṃ hotīti atthayojanā.",
  "tika-vin11t0:508_0": "181. Tasmāti yasmā tesameva sāmaṇerānaṃ santakaṃ hoti, tasmā. Taṃ araññato ābhataṃ",
  "tika-vin11t0:508_1": "dantakaṭṭhañca saṅghassa garubhaṇḍañca dantakaṭṭhanti sambandho. Saṅghikāya bhūmiyaṃ",
  "tika-vin11t0:508_2": "uppannaṃ saṅghena rakkhitagopitattā garubhaṇḍabhūtaṃ dantakaṭṭhañcāti vuttaṃ hoti.",
  "tika-vin11t0:508_3": "Gaṇhantassa cāti adhikaca-kārena ihāvuttassa aṭṭhakathāgatassa gaṇapuggalagihiparibaddha",
  "tika-vin11t0:508_4": "ārāmuyyānasañjātachinnāchinnarakkhitagopitadantakaṭṭhassa samuccitattā tañca theyyacittena",
  "tika-vin11t0:508_5": "gaṇhantassa avahaṭadantakaṭṭhassa agghavasena āpattiyo vattabbāti ayamattho dīpito hoti.",
  "tika-vin11t0:509": "182. Tehi dantakaṭṭhahārakehi sāmaṇerehi. Niyyāditanti mahāsaṅghassa paṭipāditaṃ.",
  "tika-vin11t0:510_0": "183. Saṅghikakālato paṭṭhāya theyyacittena gaṇhatopi avahārābhāve kāraṇaṃ dassetumāha",
  "tika-vin11t0:510_1": "“arakkhattā”tiādi. Tattha arakkhattāti saṅghikabhāvena laddhepi rakkhitagopitadantakaṭṭhe",
  "tika-vin11t0:510_2": "viya saṅghena katārakkhāyābhāvā. Yathāvuḍḍhamabhājetabbatoti saṅghikattassāpi sato",
  "tika-vin11t0:510_3": "yathāvuḍḍhaṃ paṭipāṭimanatikkamma bhājetabbaphalapupphādīnaṃ viya bhājetabbatābhāvato.",
  "tika-vin11t0:510_4": "Sabbasādhāraṇattā cāti saṅghapariyāpannānaṃ sabbesameva sādhāraṇattā.",
  "tika-vin11t0:511_0": "Idanti saṅghassa niyyāditadantakaṭṭhaṃ. Aññaṃ viyāti aññaṃ gaṇapuggalādisantakaṃ",
  "tika-vin11t0:511_1": "rakkhitagopitadantakaṭṭhaṃ viya. Evaṃ corikāya gaṇhato avahārābhāve kāraṇena sādhitepi",
  "tika-vin11t0:511_2": "theyyacittena sakaparikkhārampi gaṇhato dukkaṭassa vuttattā tathā gaṇhanto dukkaṭā",
  "tika-vin11t0:511_3": "na muccatīti daṭṭhabbaṃ. Vattaṃ pana jānitabbaṃ – saṅghikadantakaṭṭhaṃ gaṇhantena",
  "tika-vin11t0:511_4": "padhānagharādīsu pavisitvā cirena osarantena bahi vītināmetabbadivase gaṇetvā taṃpamāṇena",
  "tika-vin11t0:511_5": "gahetabbaṃ, maggaṃ gacchantena ekaṃ dve dantakaṭṭhāni thavikāya pakkhipitvā gantabbaṃ,",
  "tika-vin11t0:511_6": "tattheva vasantena divase khāditabbadantakaṭṭhaṃ gahetabbanti.",
  "tika-vin11t0:512": "Dantakaṭṭhakathāvaṇṇanā.",
  "tika-vin11t0:513_0": "184. “Aggiṃ vā detī”tiādīsu “rukkhe”ti pakaraṇato labbhati “rukkho vinassatī”ti vakkhamānattā,",
  "tika-vin11t0:513_1": "rukkho ca “vanappati nāma yo manussānaṃ pariggahito hoti rukkho paribhogo”ti pāḷiyaṃ",
  "tika-vin11t0:513_2": "āgatattā ca aṭṭhakathāya ca vuttanayena ambalabujapanasādiko manussānaṃ paribhogāraho",
  "tika-vin11t0:513_3": "manussāyatto rakkhitagopitoyeva gahetabbo. Aggiṃ vā detīti corikāya aggiṃ ālimpeti",
  "tika-vin11t0:513_4": "vā. Satthena rukkhe samantato ākoṭetīti vāsipharasuādisatthena rukkhatacaṃ chindanto",
  "tika-vin11t0:513_5": "samantato āvāṭaṃ dasseti. Maṇḍūkakaṇṭakanāmakaṃ visaṃ vā rukkhe ākoṭetīti corikāya",
  "tika-vin11t0:513_6": "rukkhaṃ nāsetukāmo rukkhe maṇḍūkakaṇṭakanāmakaṃ visaṃ paveseti.",
  "tika-vin11t0:514_0": "185. Yena vā tena vāti yathāvuttena vā avuttena vā yena kenaci upāyena. Rukkho vinassatīti",
  "tika-vin11t0:514_1": "aggiṃ datvā jhāpito dhaññakalāpo viya, telakumbhī viya ca vināva ṭhānācāvanena yathāṭṭhitamevanassati.",
  "tika-vin11t0:514_2": "“Ḍayhatī”ti idaṃ “aggiṃ detī”ti idaṃ sandhāya vuttaṃ. Vinassatīti maṇḍūkakaṇṭakākoṭanādiavasesapayogaṃ",
  "tika-vin11t0:514_3": "sandhāya vuttanti daṭṭhabbaṃ “theyyacitto chindati, pahāre pahāre āpatti dukkaṭassa,",
  "tika-vin11t0:514_4": "ekaṃ pahāraṃ anāgate āpatti thullaccayassa, tasmiṃ pahāre āgate āpatti pārājikassā”ti",
  "tika-vin11t0:514_5": "ṭhānācāvanena pārājikassa āgatattā. Pakāsitanti ettha “aṭṭhakathāya”nti labbhati.",
  "tika-vin11t0:514_6": "Pāṭhāgataṃ pārājikaṃ pana pārisesato ca sūcīyatīti tabbācakassa vā saṅgāhakassa vā",
  "tika-vin11t0:514_7": "vacanassa ihāvijjamānattā tattha vinicchayo pāsaṃsikopi ihāvutto.",
  "tika-vin11t0:515": "Vanappatikathāvaṇṇanā.",
  "tika-vin11t0:516_0": "186-7. “Haraṇakaṃ nāma aññassa haraṇakaṃ bhaṇḍaṃ. Theyyacitto āmasati, āpatti dukkaṭassa.",
  "tika-vin11t0:516_1": "Phandāpeti, āpatti thullaccayassa. Ṭhānā cāveti, āpatti pārājikassā”ti vuttaharaṇakaniddese",
  "tika-vin11t0:516_2": "“ṭhānā cāveti, āpatti pārājikassā”ti pāṭhe “ṭhāna”nti gahitasīsādiṭṭhānappabhedavasena",
  "tika-vin11t0:516_3": "aṭṭhakathāya āgatavinicchayaṃ dassetumāha “chinditvā mocetvā gaṇhato”ti. Kiriyānaṃ",
  "tika-vin11t0:516_4": "sakammakattā “alaṅkāra”nti pāṭhaseso. Chinditvāti gīveyyakādiṃ. Mocetvāti kaṇṇapiḷandhanādiṃ.",
  "tika-vin11t0:517_0": "Sīsādīhi mocitamattasminti etthāpi visesitabbadassanatthaṃ “alaṅkārasmi”nti tameva",
  "tika-vin11t0:517_1": "bhummekavacanantavasena gahetabbaṃ. Ākaḍḍhanavikaḍḍhananti ettha abhimukhaṃ kaḍḍhanaṃ",
  "tika-vin11t0:517_2": "ākaḍḍhananti katvā attano samīpamāviñchanaṃ ākaḍḍhanaṃ, viparītaṃ kaḍḍhanaṃ vikaḍḍhananti",
  "tika-vin11t0:517_3": "katvā tabbiparītaṃ vikaḍḍhanaṃ.",
  "tika-vin11t0:518_0": "188-9. Valayanti avaṅkaṃ maṭṭhahatthūpagaṃ. Kaṭakampi vāti anekavaṅke yojetvā bubbuḷādīni",
  "tika-vin11t0:518_1": "dassetvā vā adassetvā vā kataṃ hatthūpagaṃ. Aggabāhunti kapparato paṭṭhāya aggahatthaṃ.",
  "tika-vin11t0:518_2": "Aparāparaṃ cāretīti ito cito ca sañcāreti. “Sāretī”ti vā pāṭho, soyeva attho. Taṃ",
  "tika-vin11t0:518_3": "valayaṃ vā kaṭakaṃ vā. Ākāsagataṃ karotīti sabbadisāhi yathā hatthaṃ na phusati,",
  "tika-vin11t0:518_4": "tathā ākāsagataṃ karoti. Nidhivalayassa pavesitarukkhamūle sabbadisāhi aphusantaṃ",
  "tika-vin11t0:518_5": "ākāsagatakaraṇe pārājikaṃ hoti, idha “rakkhatī”ti kasmā vuttanti āha “saviññāṇakato”tiādi.",
  "tika-vin11t0:518_6": "Idanti valayaṃ kaṭakañca.",
  "tika-vin11t0:519_0": "190. “Nivatthaṃ vattha”nti iminā cīvarampi gayhati. Parassa vatthasāmikassa. Paropīti",
  "tika-vin11t0:519_1": "vatthasāmikopi. Tanti corena acchijjamānaṃ attanā nivatthavatthaṃ. Lajjāya sahasā",
  "tika-vin11t0:519_2": "na muñcatīti lajjāya sīghataraṃ na pariccajati.",
  "tika-vin11t0:520": "191. Coropi ākaḍḍhati, so paropi ākaḍḍhatīti yojanā. So paro corato añño, vatthasāmikoti attho. Parassāti vatthasāmikassa.",
  "tika-vin11t0:521_0": "192. “Ṭhānā cāveyyā”ti pāṭhe ṭhāna-saddena saṅgahitasīsādiṭṭhānato harīyateti haraṇakanti",
  "tika-vin11t0:521_1": "vuttālaṅkārādibhaṇḍassa cāvanena pārājikaṃ dassetvā idāni tadeva haraṇakaṃ hārakena",
  "tika-vin11t0:521_2": "saha harantassa hārakassa ṭhitaṭṭhānato apanayanena ṭhānācāvanañca “ṭhānā cāveyyā”ti",
  "tika-vin11t0:521_3": "imināva saṅgayhatīti tatthāpi vinicchayaṃ dassetumāha “sabhaṇḍahāraka”ntiādi. Bhaṇḍaṃ",
  "tika-vin11t0:521_4": "harati netīti bhaṇḍahārako, purisādiko, tena sahāti sabhaṇḍahārakaṃ, alaṅkāravatthādīni",
  "tika-vin11t0:521_5": "ādāya gacchantehi itthipurisādipāṇehi saheva. Bhaṇḍanti tehi hariyamānattā haraṇakasaṅkhātavatthābharaṇādibhaṇḍaṃ.",
  "tika-vin11t0:521_6": "Nentassāti “nento assā”ti padacchedo. Nentoti ṭhitaṭṭhānato cāvetvā attanā icchitadisābhimukhaṃ",
  "tika-vin11t0:521_7": "pāpento. Assa paṭhame pāde atikkante thullaccayaṃ āpajjitvāti pāṭhasesayojanā. Assāti",
  "tika-vin11t0:521_8": "imassa bhaṇḍahārakassa. Paṭhamapāde atikkante attanā paṭhamaṃ gantabbadisato corassābhimatadisaṃ",
  "tika-vin11t0:521_9": "gate thullaccayaṃ āpajjitvā dutiye atikkante cuto siyāti yojanā.",
  "tika-vin11t0:522_0": "193. Theyyacetano sace tajjetvā parassa hatthato bhaṇḍaṃ pātāpeti, parassa hatthato",
  "tika-vin11t0:522_1": "bhaṇḍe muttamatte tajjetvā pātāpakassa parājayoti yojanā. Bhaṇḍe muttamatteti bhaṇḍe",
  "tika-vin11t0:522_2": "hatthato kesaggamattampi muttakkhaṇe.",
  "tika-vin11t0:523_0": "194. Athāpīti atha vā. Parikappetvā pātāpeti vāti ettha “yaṃ mayhaṃ ruccati, taṃ",
  "tika-vin11t0:523_1": "gaṇhissāmī”ti vā “evarūpaṃ ce hoti, gaṇhissāmī”ti visesetvā vā parikappetvā tajjetvā",
  "tika-vin11t0:523_2": "pāteti, dukkaṭaṃ. Evaṃ pātitaṃ bhaṇḍaṃ tassa corassa āmasane dukkaṭaṃ vuttanti yojanā.",
  "tika-vin11t0:524_0": "195. Yathāvatthunti bhaṇḍassa agghānurūpaṃ, thullaccayaṃ hotīti adhippāyo. Chaḍḍitepīti",
  "tika-vin11t0:524_1": "tassa corabhāvaṃ jānitvā bhītatasitena attanā nīyamāne bhaṇḍe chaḍḍitepi sati. Teneva",
  "tika-vin11t0:524_2": "ṭhānācāvanaṃ kārāpitanti pārājikanti na gahetabbanti āha “na doso”ti. “Tiṭṭha tiṭṭhā”ti",
  "tika-vin11t0:524_3": "vutte pana uttasitvā chaḍḍanaṃ tassa āṇattiyā vinā hotīti tattha tassa anāpattīti",
  "tika-vin11t0:524_4": "adhippāyo. Tathā vadato pana adinnādānapubbapayogattā dukkaṭameva.",
  "tika-vin11t0:525_0": "196. Tanti taṃ chaḍḍitaṃ bhaṇḍaṃ. Taduddhāreti tassa chaḍḍitassa bhaṇḍassa uddhāre",
  "tika-vin11t0:525_1": "pārājikaṃ. Pārājikaṃ kadā siyāti āha “sāmike sālaye gate”ti. Nirālayaṃ chaḍḍitaṃ",
  "tika-vin11t0:525_2": "pana gaṇhato asati theyyacitte na dosoti byatirekato dasseti.",
  "tika-vin11t0:526_0": "197. Sāmikassa sālayakāle gaṇhantassāpi pārājikābhāvappakāraṃ dassetumāha “gaṇhato”ti.",
  "tika-vin11t0:526_1": "Pubbagāthāya “ta”nti idhānuvattate. Sakasaññāyagaṇhatoti “tiṭṭha tiṭṭhā”ti vacanato",
  "tika-vin11t0:526_2": "uttasitvā sālayaṃ chaḍḍitaṃ taṃ vatthuṃ sakasaññāya gaṇhantassa. Gahaṇeti sakasaññāya",
  "tika-vin11t0:526_3": "gahaṇahetu, sakasaññāya gahitabhaṇḍaṃ attano gahaṇakāraṇā bhikkhuṃ avahārāpattito",
  "tika-vin11t0:526_4": "rakkhatīti adhippāyo. Tenāha “gahaṇe pana rakkhatī”ti. Bhaṇḍadeyyaṃ pana hotīti yojanā.",
  "tika-vin11t0:526_5": "“Tathā”ti iminā gahaṇe rakkhatīti atidisati.",
  "tika-vin11t0:527_0": "198-9. Dhuranikkhepaṃ katvāti “mayhaṃ kimetena bhaṇḍena, jīvitarakkhanameva varatara”nti",
  "tika-vin11t0:527_1": "nirālayo hutvā. Tenāha “bhīto corā palāyatī”ti. Corāti ettha ca hetumhi nissakkaṃ.",
  "tika-vin11t0:527_2": "Gaṇhatoti ettha “ta”nti pāṭhaseso, tathā chaḍḍitaṃ taṃ bhaṇḍanti attho. Uddhāre dukkaṭanti",
  "tika-vin11t0:527_3": "vatthumhi anavajjepi theyyacittavasena dukkaṭaṃ hoti, asati theyyacitte dukkaṭampi",
  "tika-vin11t0:527_4": "na hotīti vuttaṃ hoti. Āharāpenteti ettha bhāvalakkhaṇe bhummaṃ, tasmiṃ bhaṇḍasāmini",
  "tika-vin11t0:527_5": "āharāpente satīti attho.",
  "tika-vin11t0:528": "200. Nirālayena chaḍḍitavatthuno gahaṇe bhaṇḍadeyyañca adentassa parājayo ca kasmāti āha “tassā”tiādi. Aññāsūti mahāpaccariyādīsu itarāsu aṭṭhakathāsu.",
  "tika-vin11t0:529": "Haraṇakakathāvaṇṇanā.",
  "tika-vin11t0:530_0": "201. Upanidhikathāya “na gaṇhāmī”ti sampajānamusāvādaṃ bhāsatoti yojanā. Yena kenaci",
  "tika-vin11t0:530_1": "rahasi “idaṃ mayhaṃ bhaṇḍaṃ paṭisāmetvā dehī”ti niyyāditaṃ bhaṇḍaṃ pacchā sāmikena",
  "tika-vin11t0:530_2": "“dehi me taṃ bhaṇḍa”nti vutte accantamupagantuṃ “nāhaṃ gaṇhāmī”ti sampajānamusāvādaṃ",
  "tika-vin11t0:530_3": "bhāsatoti attho. Gaṇhāmīti aggahesiṃ. Accantā heso atīte vattamānappayogoyaṃ. “Sampajānamusāvāde",
  "tika-vin11t0:530_4": "pācittiya”nti imassa sikkhāpadassa visaye kasmā dukkaṭaṃ vuttanti āha “adinnādānapubbakattā”tiādi.",
  "tika-vin11t0:530_5": "Tattha adinnādānapubbakattāti adinnādānassa sahapayogavasena pubbaṅgamattā, na pubbapayogattā.",
  "tika-vin11t0:530_6": "Na hi adinnādānassa pubbapayoge pācittiyaṭṭhāne dukkaṭamatthīti. Tenevāha aṭṭhakathāyaṃ",
  "tika-vin11t0:530_7": "“adinnādānassa payogattā”ti.",
  "tika-vin11t0:531": "202. Etassāti etassa samīpe. Kiṃ nu dassatīti dassati kiṃ nu. Vimatuppādeti hetumhi bhummaṃ. Tassāti yassa bhikkhuno santike upanikkhittaṃ, tassa.",
  "tika-vin11t0:532_0": "203. Tasminti yasmiṃ upanikkhittaṃ, tasmiṃ bhikkhumhi. Dāne nirussāheti attani nikkhittassa",
  "tika-vin11t0:532_1": "bhaṇḍassa sāmikassa dānavisaye ussāharahite sati, “na dāni taṃ dassāmī”ti dhuranikkhepe",
  "tika-vin11t0:532_2": "kateti adhippāyo. Tenevāha “ubhinnaṃ dhuranikkhepe”ti. Paroti bhaṇḍasāmiko. Dhuranti",
  "tika-vin11t0:532_3": "“yena kenaci ākārena gaṇhissāmī”ti ussāhaṃ. Nikkhipeti nikkhipeyya.",
  "tika-vin11t0:533_0": "204. Cittenādātukāmovāti ettha “yo tassā”ti pāṭhaseso. Ceti api-saddatthe. Yo coro",
  "tika-vin11t0:533_1": "cittena adātukāmova, tassa corassa “dassāmī”ti mukhena vadatopīti yojanā. Atha vā",
  "tika-vin11t0:533_2": "adātukāmoti ettha “hutvā”ti pāṭhaseso. Ceti vuttattho. Evāti “parājayo”ti iminā yujjati.",
  "tika-vin11t0:533_3": "Cittena adātukāmo hutvā mukhena “dassāmī”ti vadatopi sāmino dhuranikkhepe sati parājayo hotevāti yojanā.",
  "tika-vin11t0:534": "Upanidhikathāvaṇṇanā.",
  "tika-vin11t0:535_0": "205. Suṅkaghātassāti “suṅkaghātaṃ nāma raññā ṭhapitaṃ hoti pabbatakhaṇḍe vā nadītitthe",
  "tika-vin11t0:535_1": "vā gāmadvāre vā”ti pāḷiyaṃ āgatassa “suṅkaṃ tato hananti…pe… vināsentī”ti aṭṭhakathāyaṃ",
  "tika-vin11t0:535_2": "niruttassa “ito paṭṭhāya nīyamāne bhaṇḍe ettakato ettakaṃ rājabhāgaṃ gahetabba”nti",
  "tika-vin11t0:535_3": "rājādīhi taṃtaṃpadesasāmikehi niyamitassa pabbatakhaṇḍādiṭṭhānassa. Bahīti suṅkagahaṇatthāya",
  "tika-vin11t0:535_4": "parikappitasīmato bahi. Pātetīti ettha “theyyacitto”ti pakaraṇato labbhati. “Rājārahaṃ",
  "tika-vin11t0:535_5": "bhaṇḍa”nti pāṭhaseso. Yato kutoci bhaṇḍato pañcamāsakaṃ vā atirekapañcamāsakaṃ vā",
  "tika-vin11t0:535_6": "agghanako bhāgo rājādidesasāmikassa dātabbo hoti, tādisaṃ bhaṇḍaṃ theyyacitto yathā",
  "tika-vin11t0:535_7": "bahi patati, evaṃ khipatīti attho. Dhuvaṃ patatīti etthāpi “ta”nti pāṭhaseso, “bhaṇḍa”nti",
  "tika-vin11t0:535_8": "pakaraṇato labbhati. Yathā khittaṃ taṃ bhaṇḍaṃ ekantena bahi patatīti. Hatthato muttamatte tasmiṃ bhaṇḍe.",
  "tika-vin11t0:536_0": "206. “Dhuvaṃ patatī”ti ettha byatirekaṃ dassetumāha “taṃ rukkhe”tiādi. Tanti theyyāya",
  "tika-vin11t0:536_1": "bahi pātetuṃ khittaṃ bhaṇḍaṃ paṭihataṃ hutvāti yojanā. Vātakkhittampi vāti pāṭho",
  "tika-vin11t0:536_2": "gahetabbo. “Vātakkhitto”ti liṅgavipallāso vā daṭṭhabbo.",
  "tika-vin11t0:537": "207. Pacchāti patitaṭṭhāne thokaṃ cirāyitvā, iminā thokampi cirāyitamatte payogasādhiyaṃ kāriyaṃ siddhamevāti pārājikassa kāraṇaṃ sampannamevāti dasseti. Tenāha “pārājikaṃ siyā”ti.",
  "tika-vin11t0:538_0": "208. “Ṭhatvā”tiādinā patitaṭṭhāne acirāyitvā gatepi tasmiṃ bahi patitaṭṭhānato itaratrāpi",
  "tika-vin11t0:538_1": "cirāyitena bahi pātanappayogena sādhiyaṃ kāriyaṃ siddhamevāti pārājikakāraṇassa siddhataṃ",
  "tika-vin11t0:538_2": "dasseti. Tenevāha “parājayo”ti. “Atiṭṭhamāna”ntiādinā yattha katthaci acirāyanena",
  "tika-vin11t0:538_3": "payogassa niratthakataṃ dasseti. Tenevāha “rakkhatī”ti.",
  "tika-vin11t0:539": "209. Tanti aṭṭhakathāvacanaṃ.",
  "tika-vin11t0:540_0": "210. Sayaṃ vā vaṭṭetīti anto ṭhito sayaṃ vā hatthena vā pādena vā yaṭṭhiyā vā bahisīmāya",
  "tika-vin11t0:540_1": "ninnaṭṭhānaṃ parivaṭṭeti. Aṭṭhatvāti pavaṭṭitamatte anto katthacipi aṭṭhatvā. Vaṭṭamānanti",
  "tika-vin11t0:540_2": "pavaṭṭantaṃ. Gatanti bahisīmaṃ kesaggamattaṭṭhānampi antosīmamatikkamamattaṃ.",
  "tika-vin11t0:541_0": "211. Taṃ bhaṇḍaṃ sace anto ṭhatvā ṭhatvā bahi gacchatīti yojanā. Yadi antosīmāya",
  "tika-vin11t0:541_1": "ṭhatvā ṭhatvā bahisīmaṃ gacchatīti attho. Rakkhatīti antosīmāya paṭhamagatinivattaneneva",
  "tika-vin11t0:541_2": "etassa bhikkhuno payogavegassa nivattattā, tato upari nivattanārahakāraṇassa aladdhabhāvena",
  "tika-vin11t0:541_3": "attanā ca gatattā tathā bahisīmappattaṃ taṃ bhaṇḍaṃ taṃmūlakapayojakaṃ bhikkhuṃ āpattiyā",
  "tika-vin11t0:541_4": "rakkhatīti adhippāyo. Suddhacittena ṭhapiteti “evaṃ ṭhapite vaṭṭitvā gamissatī”ti",
  "tika-vin11t0:541_5": "theyyacittena vinā “kevalaṃ ṭhapessāmī”ti cittena bahisīmābhimukhaṃ ninnaṭṭhānaṃ",
  "tika-vin11t0:541_6": "otāretvā ṭhapite. Sayaṃ vaṭṭatīti bhaṇḍaṃ sayameva ninnaṭṭhānaṃ ninnaṃ hutvā bahisīmaṃ",
  "tika-vin11t0:541_7": "ce pavaṭṭantaṃ gacchati. Vaṭṭatīti āpattiyā akaraṇato vaṭṭati.",
  "tika-vin11t0:542_0": "212. Gacchanteti corassa payogaṃ vinā attanāva gacchante. Tanti rājadeyyapañcamāsakaatirekapañcamāsakamattaṃ",
  "tika-vin11t0:542_1": "suṅkavantaṃ bhaṇḍaṃ. Nīhaṭepi nāvahāroti yojanā. Kevalaṃ theyyacittassa āpattiyā",
  "tika-vin11t0:542_2": "anaṅgabhāvato, yānādipayojakakāyavacīpayogassa abhāvato, bhaṇḍaṭṭhapitayānādino attanāva",
  "tika-vin11t0:542_3": "bahisīmappattattā, teneva bhaṇḍassāpi gatattā ca bhikkhuno avahāro natthīti attho.",
  "tika-vin11t0:543": "213. Payogena vināti corassa sakapayogamantarena. Avahāro na vijjatīti ettha yutti vuttanayāva.",
  "tika-vin11t0:544_0": "214. Maṇinti pādārahaṃ suṅkadātabbamaṇiratanaṃ, eteneva upalakkhaṇapadattā yaṃkiñci",
  "tika-vin11t0:544_1": "bhaṇḍaṃ saṅgahitameva. Pārājikaṃ siyāti yānassa attanā pājitattāti adhippāyo. Sīmātikkamaneti",
  "tika-vin11t0:544_2": "suṅkaggahaṇassa niyamitaṭṭhānātikkamane.",
  "tika-vin11t0:545_0": "215. Matanti “ettakabhaṇḍato ettakaṃ gahetabba”nti rājūhi anumataṃ. Seso kathāmaggoti",
  "tika-vin11t0:545_1": "“suṅkaṭṭhānaṃ patvā suṅkikesu niddāyamānesu, kīḷantesu, bahigatesu vā pariyesitvā",
  "tika-vin11t0:545_2": "adisvā gacchato na doso, bhaṇḍadeyyaṃ hotī”ti evamādiko vinicchayakathāmaggo. Araññaṭṭhakathāsamoti",
  "tika-vin11t0:545_3": "“yo cārakkhaṭṭhānaṃ patvā”tiādinā yathāvuttaaraññaṭṭhakathāya sadiso,",
  "tika-vin11t0:546": "“Kammaṭṭhānaṃ citte katvā;",
  "tika-vin11t0:547": "Cintento aññavihito;",
  "tika-vin11t0:548": "Suṅkaṭṭhānaṃ patvā gacche;",
  "tika-vin11t0:549": "Bhaṇḍadeyyaṃ hotevassā”ti. –",
  "tika-vin11t0:550": "Ādinā nayena vuccamānasadisoyeva. Teneva gatatthatāya idāni na vicārīyatīti adhippāyo.",
  "tika-vin11t0:551": "Suṅkaghātakathāvaṇṇanā.",
  "tika-vin11t0:552_0": "216. “Pāṇo nāma manussapāṇo vuccatī”ti pāḷito ca “tampi bhujissaṃ harantassa avahāro",
  "tika-vin11t0:552_1": "natthī”ti aṭṭhakathāvacanato ca paradāsamanussoyeva adhippetoti tameva dassetumāha",
  "tika-vin11t0:552_2": "“antojāta”ntiādi. Gehadāsiyā kucchimhi dāsassa jāto antojāto nāma, taṃ vā. Dhanena",
  "tika-vin11t0:552_3": "kīto dhanakkīto, taṃ vā. Dinnaṃ vā pana kenacīti mātulaayyakādīsu yena kenaci dāsaṃ",
  "tika-vin11t0:552_4": "katvā dinnaṃ vā. Dāsanti paccekaṃ sambandhanīyaṃ. Karamarānītaṃ vā dāsanti paravisayaṃ",
  "tika-vin11t0:552_5": "vilumpitvā ānetvā dāsabhāvāya gahitasaṅkhātaṃ karamarānītadāsaṃ vā. Harantassa parājayoti",
  "tika-vin11t0:552_6": "ettha “corikāya harissāmī”ti āmasane dukkaṭaṃ, phandāpane thullaccayaṃ āpajjitvā",
  "tika-vin11t0:552_7": "ṭhitaṭṭhānato kesaggamattampi atikkāmayato pārājikaṃ hotīti adhippāyo.",
  "tika-vin11t0:553": "217. Bhujissaṃ vāti yassa kassaci manussassa adāsabhūtaṃ. Mānusanti manussajātikaṃ sattaṃ. Āṭhapitanti upanikkhittaṃ.",
  "tika-vin11t0:554_0": "218. Tanti antojātādīsu dāsesu yaṃ kañci dāsaṃ. Palāyitukāmovāti palāpetukāmo nīharitukāmo.",
  "tika-vin11t0:554_1": "Atha vā taṃ dāsaṃ bhujehi ukkhipitvā ayaṃ palāyitukāmotipi attho gahetabbo. Bhujehīti",
  "tika-vin11t0:554_2": "ubhohi hatthehi. Taṃ ṭhitaṭṭhānatoti tassa ṭhitaṭṭhānaṃ taṃṭhitaṭṭhānaṃ, tato taṃṭhitaṭṭhānato,",
  "tika-vin11t0:554_3": "corena attanā ṭhitaṭṭhānatoti attho na gahetabboti dassetumevaṃ vuttaṃ. Kiñci saṅkāmetīti",
  "tika-vin11t0:554_4": "kesaggamattampi tato aññaṃ ṭhānaṃ pāpeti. Bhujehi vāti ettha vā-saddo vakkhamānapakārantarāpekkho,",
  "tika-vin11t0:554_5": "“saṅkāmeti vā”ti yojetabbaṃ.",
  "tika-vin11t0:555_0": "219. Tajjetvāti bhayakarena vacanena lesena, iṅgitena vā tāsetvā nentassa tassāti",
  "tika-vin11t0:555_1": "sambandho. Padavāratoti padavārena yuttā thullaccayādayo āpattiyo hontīti yojanā.",
  "tika-vin11t0:555_2": "Paṭhamapadavārayuttā thullaccayāpatti, dutiyapadavārayuttā pārājikāpatti hotīti attho.",
  "tika-vin11t0:556_0": "220. Hatthādīsūti ādi-saddena kesavatthādiṃ saṅgaṇhāti. Tanti dāsaṃ. Kaḍḍhatopīti",
  "tika-vin11t0:556_1": "ākaḍḍhatopi. Parājayoti “padavārato”ti anuvattamānattā paṭhamapadavāre thullaccayaṃ,",
  "tika-vin11t0:556_2": "dutiyapadavāre atikkante pārājikanti attho. Ayaṃ nayoti “padavārato yuttā thullaccayādayo",
  "tika-vin11t0:556_3": "āpattiyo hontī”ti vuttanayo.",
  "tika-vin11t0:557": "221. Vegasāvāti vegeneva, corassa vacanena kātabbavisesarahitena balavagamanavegenāti vuttaṃ hoti. Iminā anāpattibhāvassa kāraṇaṃ dasseti.",
  "tika-vin11t0:558": "222. Saṇikanti mandagatiyā. Vadatīti “gaccha, yāhi, palāyā”tiādikaṃ vacanaṃ katheti. Sopi cāti yo mandagatiyā gacchanto evaṃ vutto, sopi ca.",
  "tika-vin11t0:559_0": "223. Palāyitvāti sāmikaṃ pahāya gantvā. Aññanti sāmikāyattaṭṭhānato aññaṃ ṭhānaṃ.",
  "tika-vin11t0:559_1": "Sāpaṇaṃ vīthisannivesayuttaṃ nigamampi vā. Tatoti palāyitvā paviṭṭhagāmādito. Tanti",
  "tika-vin11t0:559_2": "palāyitvā paviṭṭhaṃ taṃ dāsaṃ.",
  "tika-vin11t0:560": "Pāṇakathāvaṇṇanā.",
  "tika-vin11t0:561": "224. Theyyāti theyyacittena. Sappakaraṇḍanti sappasayanapeḷaṃ. Yathāvatthunti thullaccayamāha. Ṭhānatoti sappapeḷāya ṭhitaṭṭhānato. Cāvaneti kesaggamattātikkame.",
  "tika-vin11t0:562": "225. Karaṇḍanti sappapeḷaṃ. Ugghāṭetvāti vivaritvā. Karaṇḍatalatoti antopeḷāya talato. Naṅguṭṭheti naṅguṭṭhapariyante.",
  "tika-vin11t0:563": "226. Ghaṃsitvāti peḷāpasse phusāpetvā. Sappakaraṇḍassa mukhavaṭṭitoti karaṇḍapuṭamukhavaṭṭito. Tassa naṅguṭṭhe muttamatteti yojanā.",
  "tika-vin11t0:564": "227. Nāmatoti nāmena, nāmaṃ vatvāti vuttaṃ hoti. Pakkosantassāti avhāyantassa. Tassāti pakkosakassa.",
  "tika-vin11t0:565": "228. Tathāti karaṇḍaṃ vivaritvā. Maṇḍūkamūsikānaṃ ravaṃ katvā nāmena pakkosantassāti yojanā. Vā-saddena lājāvikiraṇaaccharapahārādikaṃ saṅgaṇhāti.",
  "tika-vin11t0:566_0": "229. Mukhanti sappakaraṇḍassa mukhaṃ. Evameva ca karontassāti maṇḍūkasaññaṃ, mūsikasaññaṃ",
  "tika-vin11t0:566_1": "katvā vā lājā vikiritvā vā accharaṃ paharitvā vā nāmaṃ vatvā pakkosantassa. Yena",
  "tika-vin11t0:566_2": "kenacīti vuttanīhārato yena vā tena vā.",
  "tika-vin11t0:567": "230. Na pakkosati ceti yathāvuttanayena yojetvā nāmaṃ vatvā na pakkosati. Tassāti karaṇḍamukhavivarakassa bhikkhussa.",
  "tika-vin11t0:568": "Apadakathāvaṇṇanā.",
  "tika-vin11t0:569": "231. Hatthinti hatthimhi, bhummatthe eva upayogavacanaṃ.",
  "tika-vin11t0:570_0": "232. Sālāyanti hatthisālāyaṃ. Vasati etthāti vatthu, rājāgāraṃ, tassa anto antovatthu,",
  "tika-vin11t0:570_1": "antorājagehanti attho. Aṅgaṇeti antorājaṅgaṇe. Pi-saddo “antonagare”ti avuttampi",
  "tika-vin11t0:570_2": "sampiṇḍeti. Vatthu cāti ca-saddena aṅgaṇaṃ samuccinoti. Sakalaṃ aṅgaṇaṃ ṭhānanti",
  "tika-vin11t0:570_3": "hatthino vicaraṇayoggaṃ aṅgaṇaṭṭhānaṃ sandhāyāha, sakalasālāti gahetabbaṃ.",
  "tika-vin11t0:571_0": "233. Abaddhassāti yathāvuttasālārājavatthaṅgaṇāpekkhāya vuttaṃ. Abaddhassa hi hatthino",
  "tika-vin11t0:571_1": "sakalasālādayo ṭhānaṃ, tadatikkame ṭhānācāvanaṃ hotīti attho. Hīti avadhāraṇe vā.",
  "tika-vin11t0:571_2": "“Baddhassa hī”ti yojanāya visesatthova daṭṭhabbo, baddhassa panāti vuttaṃ hoti. Baddhassa",
  "tika-vin11t0:571_3": "panāti sālādīsu sannihitassa pana. Ṭhitaṭṭhānañcāti sālādīsu ṭhitaṭṭhānañca, catūhi",
  "tika-vin11t0:571_4": "pādehi akkantaṭṭhānanti vuttaṃ hoti. Bandhanañcāti gīvāya vā pacchā pādadvayabandhanavalaye",
  "tika-vin11t0:571_5": "vā ubhayattha vā bandhanaṭṭhānañca. Tasmāti yasmā ṭhitaṭṭhānañca bandhanañca ṭhānanti",
  "tika-vin11t0:571_6": "cha vā pañca vā ṭhānāni labbhanti, tasmā. Tesaṃ ṭhānānaṃ. Kārayeti ettha “āpatti”nti",
  "tika-vin11t0:571_7": "sāmatthiyā labbhatīti. Haratoti hatthisālādito corikāya harantassa. Kārayeti āmasane",
  "tika-vin11t0:571_8": "dukkaṭaṃ, ṭhānabhedagaṇanāya yāva pacchimaṭṭhānā purimesu thullaccayāni, antimaṭṭhānā",
  "tika-vin11t0:571_9": "kesaggamattampi cāvane pārājikaṃ kāreyyāti attho.",
  "tika-vin11t0:572": "234. Ṭhitaṭṭhānanti catūhi pādehi akkantaṭṭhānaṃ, idañca abaddhahatthiṃ sandhāya vuttaṃ. Baddhassa vinicchayo sālādīsu baddhassa vuttavinicchayasadisoti gatatthatāya na vutto.",
  "tika-vin11t0:573": "235. Ekaṃ ṭhānanti sayitaṭṭhānamattaṃ. Tasminti gaje. Tassāti bhikkhussa. Turaṅgamahisādīsu dvipade ca bahuppade ca.",
  "tika-vin11t0:574_0": "236. Eseva nayo ñeyyo, vattabbaṃ kiñcipi natthīti yojanā. Tattha turaṅgā assā. Mahisā",
  "tika-vin11t0:574_1": "lulāyā. Ādi-saddena gogadrabhaoṭṭhādicatuppadānaṃ saṅgaho. Natthi kiñcipi vattabbanti",
  "tika-vin11t0:574_2": "assasālārājāgāraṅgaṇabahinagarādīsu abandhitasayanaassādīnaṃ ṭhānabhedo yathāvuttasadisattā na vutto.",
  "tika-vin11t0:575_0": "Bandhitvā ṭhapitaassassa pana sace so catūsu pādesu baddho hoti, bandhanānaṃ, khurānañca",
  "tika-vin11t0:575_1": "gaṇanāya aṭṭha ṭhānāni, sace mukhe ca baddho hoti, nava ṭhānāni, mukheyeva baddho,",
  "tika-vin11t0:575_2": "pañca ṭhānānīti ṭhānabhedo ca tatheva sasamigasūkarādicatuppadesu bandhitvā ṭhapitesu",
  "tika-vin11t0:575_3": "baddhabaddhaṭṭhānehi saha catūhi pādehi akkantaṭṭhānavasena labbhamāno ṭhānabhedo",
  "tika-vin11t0:575_4": "ca gomahisesu baddhesu evameva labbhamāno ṭhānabhedo ca vajādīsu padesesu pavesitesu",
  "tika-vin11t0:575_5": "dvāresu rukkhasūciyo apanetvā vā anapanetvā vā nāmaṃ vatvā vā avatvā vā pakkosantassa,",
  "tika-vin11t0:575_6": "sākhābhaṅgatiṇādīni dassetvā pakkositvā vā apakkositvā vā palobhentassa tāsetvā nikkhamantassa",
  "tika-vin11t0:575_7": "sappakaraṇḍake sappassa vuttanayena labbhamāno viseso ca netabbo. Iha sabbattha ṭhānabhedesu",
  "tika-vin11t0:575_8": "bahukesupi upantaṭṭhānesu thullaccayaṃ, antaṭṭhāne pārājikaṃ vuttasadisanti imassa",
  "tika-vin11t0:575_9": "sabbassa vinicchayassa “eseva nayo”ti imināva gatattā, āhaṭato aviññāyamānassa kassaci",
  "tika-vin11t0:575_10": "visesassābhāvā ca vuttaṃ “natthi kiñcipi vattabba”nti.",
  "tika-vin11t0:576_0": "Dvipadepīti “dvipadaṃ nāma manussā pakkhajātā”ti pāḷiyaṃ vuttā manussā ca mayūrādilomapakkhā",
  "tika-vin11t0:576_1": "ca vagguliādicammapakkhā ca bhamarādiaṭṭhipakkhā cāti evamādike satte ca. Bahuppadeti",
  "tika-vin11t0:576_2": "“bahuppadaṃ nāma vicchikā satapadī uccāliṅgapāṇakā”ti pāḷiyaṃ vuttabahuppadasatte cāti attho.",
  "tika-vin11t0:577_0": "Ettāvatā pāpabhikkhūnaṃ lesokāsapidahanatthaṃ padabhājane vuttabhūmaṭṭhāditiṃsavinicchayamātikākathāsu",
  "tika-vin11t0:577_1": "pañcavīsati mātikākathā dassetvā avasiṭṭhāsu pañcamātikākathāsu saṃvidāvahāro, saṅketakammaṃ,",
  "tika-vin11t0:577_2": "nimittakammanti mātikattayakathā paṭhamameva adinnādānavinicchayasambhārabhūtānaṃ",
  "tika-vin11t0:577_3": "pañcavīsatiyā avahārānaṃ dassanaṭṭhāne ṭhatvā –",
  "tika-vin11t0:578": "“Pubbasahapayogo ca, saṃvidāharaṇampi ca;",
  "tika-vin11t0:579": "Saṅketakammaṃ nemittaṃ, pubbayogādipañcaka”nti. –",
  "tika-vin11t0:580_0": "Iminā saṅgahitāti taṃ pahāya avasese ocarako, oṇirakkhakoti kathādvaye ocaraṇakakathāya",
  "tika-vin11t0:580_1": "āṇattikappayogattā, tañca oṇirakkhakena kariyamānaṃ ṭhānācāvanaṃ sāhatthikena vā",
  "tika-vin11t0:580_2": "āṇattikena vā payogena hotīti tassāpi “sāhatthāṇattiko cevā”ti sāhatthikapañcake",
  "tika-vin11t0:580_3": "paṭhamameva saṅgahitattā ca thalaṭṭhavehāsaṭṭhakathādīsu saṅgahitattā ca tañca dvayaṃ",
  "tika-vin11t0:580_4": "na vuttanti veditabbaṃ.",
  "tika-vin11t0:581_0": "Tattha “ocarako nāma bhaṇḍaṃ ocaritvā ācikkhatī”ti pāḷiyaṃ vutto corāpanapuriso “ocarako”ti",
  "tika-vin11t0:581_1": "veditabbo. Ocaratīti ocarako, tattha tattha gantvā anto anupavisatīti vuttaṃ hotīti.",
  "tika-vin11t0:581_2": "“Oṇirakkho nāma āhaṭaṃ bhaṇḍaṃ gopento”ti pāḷiyaṃ vutto muhuttaṃ attani ṭhapitassa",
  "tika-vin11t0:581_3": "parabhaṇḍassa rakkhako “oṇirakkho”ti veditabbo. Oṇitaṃ rakkhatīti oṇirakkho, yo parena",
  "tika-vin11t0:581_4": "attano vasanaṭṭhāne ābhataṃ bhaṇḍaṃ “idaṃ tāva bhante muhuttaṃ oloketha, yāvāhaṃ",
  "tika-vin11t0:581_5": "idaṃ nāma kiccaṃ katvā āgacchāmī”ti vutto rakkhati, tassetaṃ adhivacanaṃ.",
  "tika-vin11t0:582": "Dvicatubahuppadakathāvaṇṇanā.",
  "tika-vin11t0:583_0": "237. “Pañcahi ākārehi adinnaṃ ādiyantassa āpatti pārājikassā”tiādinā nayena pāḷiyaṃ",
  "tika-vin11t0:583_1": "āgatāni pañcaṅgāni saṅgahetumāha “paresa”ntiādi. Tattha “paresaṃ santakaṃ dhana”nti",
  "tika-vin11t0:583_2": "iminā paramanussasantakatā, “paresanti vijānitvā”ti iminā parāyattabhāvassa jānanaṃ,",
  "tika-vin11t0:583_3": "“garuka”nti iminā pādaṃ vā atirekapādaṃ vā agghanakatā, “theyyacittenā”ti iminā theyyacittatā,",
  "tika-vin11t0:583_4": "“ṭhānā cāvetī”ti iminā pañcavīsatiyā avahārānaṃ aññatarassa samaṅgitāti evamettha",
  "tika-vin11t0:583_5": "pañcaṅgasaṅgaho veditabbo.",
  "tika-vin11t0:584_0": "238. Ettāvatā tiṃsamātikākathāvinicchayaṃ saṅgahetvā idāni “anāpatti sasaññissa vissāsaggāhe",
  "tika-vin11t0:584_1": "tāvakālike petapariggahe tiracchānagatapariggahe paṃsukūlasaññissā”tiādinā nayena",
  "tika-vin11t0:584_2": "pāḷiyaṃ āgataṃ anāpattivāraṃ saṅgahetumāha “anāpattī”tiādi. Tattha sasaññissāti parasantakampi",
  "tika-vin11t0:584_3": "“sasantaka”nti suddhasaññāya gaṇhantassa anāpattīti sabbattha yojetabbaṃ. Evaṃ gahitaṃ",
  "tika-vin11t0:584_4": "sāmikehi disvā yācite adentassa ubhinnaṃ dhuranikkhepena pārājikaṃ.",
  "tika-vin11t0:585_0": "Tiracchānapariggaheti tiracchānehi pariggahitavatthumhi. Sacepi hi nāgagaruḷamāṇavakamāṇavikāpi",
  "tika-vin11t0:585_1": "manussavesena āpaṇaṃ pasāretvā nisinnā honti, bhikkhu ca theyyacittena tesaṃ santakaṃ",
  "tika-vin11t0:585_2": "gaṇhāti, anāpattīti vuttaṃ hoti. Sīhabyagghadīpipabhutīhi vāḷamigehi gahitagocaraṃ",
  "tika-vin11t0:585_3": "paṭhamaṃ mocāpentassa taṃ muñcitvā attanopi hiṃsanato thokaṃ khāyite vārentassa doso",
  "tika-vin11t0:585_4": "natthi. Senādīsu tiracchānesu yena kenaci gahitaṃ gocaraṃ mocāpetuṃ vaṭṭati. Vuttañhetaṃ",
  "tika-vin11t0:585_5": "aṭṭhakathāyaṃ “senādayopi āmisaṃ gahetvā gacchante pātāpetvā gaṇhituṃ vaṭṭatī”ti.",
  "tika-vin11t0:585_6": "Evameva dhammanideḍḍubhādīhi gahitamaṇḍūkādayo jīvitarakkhanatthāya mocāpetuṃ vaṭṭatīti veditabbaṃ.",
  "tika-vin11t0:586_0": "Tāvakālikaggāheti “paṭikarissāmī”ti tāvakālikaṃ gaṇhantassa evaṃ gahitaṃ sace bhaṇḍasāmiko",
  "tika-vin11t0:586_1": "puggalo vā gaṇo vā “tumheva gaṇhathā”ti anujāneyya, vaṭṭati. Nānujāneyya, na gaṇheyya,",
  "tika-vin11t0:586_2": "dātabbaṃ. Adentassa ubhinnaṃ dhuranikkhepena pārājikaṃ. “Saṅghasantakaṃ pana paṭidātumeva",
  "tika-vin11t0:586_3": "vaṭṭatī”ti aṭṭhakathāyaṃ vuttaṃ.",
  "tika-vin11t0:587_0": "Vissāsaggāheti “anujānāmi bhikkhave pañcahaṅgehi samannāgatassa vissāsaṃ gahetuṃ,",
  "tika-vin11t0:587_1": "sandiṭṭho ca hoti, sambhatto ca, ālapito ca, jīvati ca, gahite ca attamano hotī”ti",
  "tika-vin11t0:587_2": "pāḷiyaṃ āgataṃ pañcahaṅgehi samannāgatassa santakaṃ vissāsena gaṇhantassa gahaṇe",
  "tika-vin11t0:587_3": "vinicchayo yathāvuttasuttavaṇṇanāyaṃ veditabbo. Yathāha samantapāsādikāyaṃ –",
  "tika-vin11t0:588_0": "Tattha sandiṭṭhoti diṭṭhamattakamitto. Sambhattoti daḷhamitto. Ālapitoti “mama santakaṃ",
  "tika-vin11t0:588_1": "yaṃ icchasi, taṃ gaṇheyyāsi, āpucchitvā gahaṇe kāraṇaṃ natthī”ti vutto. Jīvatīti",
  "tika-vin11t0:588_2": "anuṭṭhānaseyyāya sayitopi yāva jīvitindriyupacchedaṃ na pāpuṇāti. Gahite ca attamanoti",
  "tika-vin11t0:588_3": "gahite tuṭṭhacitto hoti, evarūpassa santakaṃ “gahite me attamano bhavissatī”ti jānantena",
  "tika-vin11t0:588_4": "gahetuṃ vaṭṭati. Anavasesapariyādānavasena cetāni pañcaṅgāni vuttāni, vissāsaggāho",
  "tika-vin11t0:588_5": "pana tīhaṅgehi ruhati – sandiṭṭho, jīvati, gahite attamano, sambhatto, jīvati, gahite",
  "tika-vin11t0:588_6": "attamano, ālapito, jīvati, gahite attamanoti.",
  "tika-vin11t0:589_0": "Yo pana jīvati, na ca gahite attamano hoti, tassa santakaṃ vissāsaggāhena gahitampi",
  "tika-vin11t0:589_1": "puna dātabbaṃ. Dadamānena ca matakadhanaṃ tāva ye tassa dhane issarā gahaṭṭhā vā",
  "tika-vin11t0:589_2": "pabbajitā vā, tesaṃ dātabbaṃ. Anattamanassa santakaṃ tasseva dātabbaṃ. Yo pana paṭhamaṃyeva",
  "tika-vin11t0:589_3": "“suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā",
  "tika-vin11t0:589_4": "anumoditvā pacchā kenaci kāraṇena kupito paccāharāpetuṃ na labhati. Yopi adātukāmova,",
  "tika-vin11t0:589_5": "cittena pana adhivāseti, na kiñci vadati, sopi puna paccāharāpetuṃ na labhati. Yo",
  "tika-vin11t0:589_6": "pana “mayā tumhākaṃ santakaṃ gahitaṃ vā paribhuttaṃ vā”ti vutte “gahitaṃ vā hotu",
  "tika-vin11t0:589_7": "paribhuttaṃ vā, mayā pana taṃ kenacideva karaṇīyena ṭhapitaṃ, taṃ pākatikaṃ kātuṃ",
  "tika-vin11t0:589_8": "vaṭṭatī”ti vadati, ayaṃ paccāharāpetuṃ labhatīti.",
  "tika-vin11t0:590_0": "Petapariggaheti pettivisayuppannā ca maritvā tasmiṃyeva attabhāve nibbattā ca cātumahārājikādayo",
  "tika-vin11t0:590_1": "devā ca imasmiṃ atthe petā nāma, tesaṃ santakaṃ gaṇhantassa ca anāpattīti attho.",
  "tika-vin11t0:590_2": "Sacepi hi sakko devarājā āpaṇaṃ pasāretvā nisinno hoti, dibbacakkhuko ca bhikkhu",
  "tika-vin11t0:590_3": "taṃ ñatvā satasahassagghanakampi vatthaṃ tassa viravantasseva acchinditvā gaṇhituṃ",
  "tika-vin11t0:590_4": "vaṭṭati. Devapūjatthaṃ rukkhādīsu maṭṭhavatthādīni gaṇhato niddosatāya kimeva vattabbaṃ.",
  "tika-vin11t0:590_5": "Paṃsukūlasaññāya gaṇhatopi anāpatti. Tathā gahitampi sace sassāmikaṃ hoti, sāmike",
  "tika-vin11t0:590_6": "āharāpente dātabbanti upalakkhaṇato veditabbaṃ.",
  "tika-vin11t0:591_0": "239. Etthāti dutiyapārājikavinicchaye. Ca-saddena avuttasamuccayatthena avasesasikkhāpadavinicchaye",
  "tika-vin11t0:591_1": "saṅgaṇhāti. Vattabboti mātikaṭṭhakathādīsu viya avasāne kathetabbo. Pāḷimuttavinicchayoti",
  "tika-vin11t0:591_2": "samuṭṭhānādiko taṃtaṃsikkhāpadapāḷiyaṃ anāgato upālittherādīhi ṭhapito vinicchayo.",
  "tika-vin11t0:592_0": "240. Parājitānekamalenāti aparimeyyakappakoṭisatasahassopacitapāramitāsambhūtena",
  "tika-vin11t0:592_1": "sabbaññutaññāṇapadaṭṭhānena āsavakkhayañāṇena saha vāsanāya samucchedappahānena parājitā",
  "tika-vin11t0:592_2": "rāgādayo anekakilesamalā yena so parājitānekamalo, tena parājitānekamalena. Jinena",
  "tika-vin11t0:592_3": "yaṃ dutiyaṃ pārājikaṃ vuttaṃ, assa dutiyapārājikassa ca attho mayā samāsena vutto.",
  "tika-vin11t0:592_4": "Asesena ativitthāranayena vattuṃ tassa atthaṃ kathetuṃ ko hi samatthoti yojanā. Ettha",
  "tika-vin11t0:592_5": "ca-saddo paṭhamapārājikasamuccayattho. Hi-saddo avadhāraṇe, tena asesena tadatthaṃ",
  "tika-vin11t0:592_6": "vattuṃ samattho nattheva aññatra tathāgatāti dīpeti.",
  "tika-vin11t0:593": "Iti vinayatthasārasandīpaniyā",
  "tika-vin11t0:594": "Vinayavinicchayavaṇṇanāya",
  "tika-vin11t0:595": "Dutiyapārājikakathāvaṇṇanā niṭṭhitā.",
  "tika-vin11t0:596": "Tatiyapārājikakathāvaṇṇanā",
  "tika-vin11t0:597_0": "241-2. Evamatisukhumanayasamākulaṃ dutiyapārājikaṃ dassetvā idāni tatiyapārājikaṃ",
  "tika-vin11t0:597_1": "dassetumāha “manussajāti”ntiādi. Tattha manussajātinti jāyatīti jāti, rūpārūpapaṭisandhi,",
  "tika-vin11t0:597_2": "manussesu jāti yassa so manussajāti, manussajātiko manussaviggahoti vuttaṃ hoti, taṃ manussajātiṃ.",
  "tika-vin11t0:598_0": "Ettha ca manussesūti kusalākusalamanassa ussannattā manussasaṅkhātesu naresu. “Yaṃ",
  "tika-vin11t0:598_1": "mātukucchismiṃ paṭhamaṃ cittaṃ uppanna”nti padabhājane vuttanayena mātukucchimhi",
  "tika-vin11t0:598_2": "paṭhamaṃ uppajjamānapaṭisandhicittañca taṃsampayuttavedanāsaññāsaṅkhārasaṅkhātakhandhattayañca taṃsahajātāni –",
  "tika-vin11t0:599": "“Tilatelassa yathā bindu, sappimaṇḍo anāvilo;",
  "tika-vin11t0:600": "Evaṃ vaṇṇappaṭibhāgaṃ, ‘kalala’nti pavuccatī”ti. –",
  "tika-vin11t0:601_0": "Vuttāni jātiuṇṇaṃsumhi pasannatilatele vā sappimaṇḍe vā otāretvā ukkhipitvā vidhunite",
  "tika-vin11t0:601_1": "agge lambamānabinduppamāṇakalalasaṅkhātāni sabhāvakānaṃ kāyabhāvavatthudasakavasena",
  "tika-vin11t0:601_2": "tiṃsa rūpāni ca abhāvakānaṃ kāyavatthudasakavasena vīsati rūpāni cāti ayaṃ nāmarūpapaṭisandhi",
  "tika-vin11t0:601_3": "idha “jātī”ti gahitā. “Yassā”ti iminā aññapadena “yāva maraṇakālā etthantare eso",
  "tika-vin11t0:601_4": "manussaviggaho nāmā”ti padabhājane vuttanayena paṭhamabhavaṅgato paṭṭhāya cuticittāsannabhavaṅgapariyantasantānasaṅkhātasatto",
  "tika-vin11t0:601_5": "gahito. Iminā manussaviggahassa paṭisandhito paṭṭhāya pārājikavatthubhāvaṃ dasseti.",
  "tika-vin11t0:602_0": "Jānantoti “satto aya”nti jānanto. Jīvitā yo viyojayeti yo bhikkhu jīvitindriyā viyojeyya",
  "tika-vin11t0:602_1": "voropeyya, tassa jīvitindriyaṃ upacchindeyya uparodheyyāti vuttaṃ hoti. Tenāha padabhājane",
  "tika-vin11t0:602_2": "“jīvitā voropeyyāti jīvitindriyaṃ upacchindati uparodhetī”ti.",
  "tika-vin11t0:603_0": "Tañca jīvitindriyaṃ rūpārūpavasena duvidhaṃ hoti. Tattha arūpajīvitindriyaṃ aviggahattā",
  "tika-vin11t0:603_1": "upakkamavisayaṃ na hoti. Rūpajīvitindriyupacchedena pana tadāyattavuttitāya taṃsamakālameva",
  "tika-vin11t0:603_2": "occhijjamānatāya ettha sāmaññena ubhayampi gahetabbaṃ. Idañca atītānāgataṃ na gahetabbaṃ",
  "tika-vin11t0:603_3": "tassa avijjamānattā. Upakkamavisayārahaṃ pana paccuppannameva gahetabbaṃ. Tañca khaṇasantatiaddhāvasena tividhaṃ hoti.",
  "tika-vin11t0:604_0": "Tattha uppādaṭṭhitibhaṅgavasena khaṇattayapariyāpanno bhāvo khaṇapaccuppannaṃ nāma.",
  "tika-vin11t0:604_1": "Taṃ sarasabhaṅgabhūtattā sayaṃ bhijjamānaṃ upakkamasādhiyaṃ vināsavantaṃ na hoti.",
  "tika-vin11t0:604_2": "Ātape ṭhatvā gabbhaṃ paviṭṭhassa andhakāravigamantarañca sītena ovarakaṃ paviṭṭhassa",
  "tika-vin11t0:604_3": "visabhāgautusamuṭṭhānena sītapanūdantarañca rūpasantati santatipaccuppannaṃ nāma.",
  "tika-vin11t0:604_4": "Paṭisandhicutīnamantarāḷappavatti khandhasantati addhāpaccuppannaṃ nāma. Imasmiṃ",
  "tika-vin11t0:604_5": "dvaye upakkamasambhavo, taṃvasena upacchijjamānaṃ jīvitaṃ santānaparihānipaccayabhāvato",
  "tika-vin11t0:604_6": "santatiaddhāpaccuppannadvayaṃ yathāparicchinnakālamappatvā upakkamavasena antarāyeva",
  "tika-vin11t0:604_7": "nirujjhati, tasmā santatiaddhāpaccuppannarūpajīvitindriyañca taṃnirodhena nirujjhamānaarūpajīvitindriyañcāti",
  "tika-vin11t0:604_8": "ubhayaṃ ettha “jīvitā”ti gahitanti veditabbaṃ. Idameva sandhāyāha padabhājane “santatiṃ vikopetī”ti.",
  "tika-vin11t0:605_0": "Imissāva pāṇātipātabhāve āpattibhāvato ettha ṭhatvā aṭṭhakathāyaṃ pāṇapāṇātipātapāṇātipātīpāṇātipātappayogānaṃ",
  "tika-vin11t0:605_1": "vibhāgo dassito. Tattha pāṇoti vohārato satto, paramatthato upacchijjamānaṃ jīvitindriyaṃ,",
  "tika-vin11t0:605_2": "taṃ “jīvitā”ti iminā vuttaṃ. Pāṇātipāto nāma vadhakacetanā, so ca “viyojaye”ti iminā",
  "tika-vin11t0:605_3": "sandassito. Pāṇātipātī nāma puggalo, so ca “yo”ti iminā sandassito. Pāṇātipātappayogo pana –",
  "tika-vin11t0:606": "“Vuttā pāṇātipātassa;",
  "tika-vin11t0:607": "Payogā cha mahesinā”ti –",
  "tika-vin11t0:608": "Ādinā nayena idheva vakkhamānavibhāgattā vakkhamānanayeneva daṭṭhabbo.",
  "tika-vin11t0:609_0": "Assa satthaṃ nikkhipeyya vāti yojanā. Assāti manussajātikassa. “Hatthapāse”ti pāṭhaseso.",
  "tika-vin11t0:609_1": "Hatthapāso nāma samīpoti. Assāti samīpasambandhe sāmivacanaṃ. Satthanti ettha jīvitavihiṃ",
  "tika-vin11t0:609_2": "sanupakaraṇabhāvena sammatā dhārāvantaasiādi ca dhārārahitayaṭṭhibhindivālalaguḷādi",
  "tika-vin11t0:609_3": "ca upalakkhaṇavasena gahetabbā. Sasati hiṃsatīti satthaṃ. Tenevāha padabhājane “asiṃ",
  "tika-vin11t0:609_4": "vā sattiṃ vā bhindivālaṃ vā laguḷaṃ vā pāsāṇaṃ vā satthaṃ vā visaṃ vā rajjuṃ vā”ti.",
  "tika-vin11t0:609_5": "Idhāvuttaṃ karapālikāchurikādi samukhaṃ “satthaṃ vā”ti iminā saṅgahitaṃ. Nikkhipeyyāti",
  "tika-vin11t0:609_6": "yathā bhogahetuṃ labhati, tathā upanikkhipeyya, attavadhāya icchitakkhaṇe yathā gaṇhāti,",
  "tika-vin11t0:609_7": "tathā samīpe teneva cittena ṭhapeyyāti vuttaṃ hoti. Iminā thāvarappayogo sandassito.",
  "tika-vin11t0:610_0": "Maraṇe guṇaṃ vā vadeyyāti yojanā, maraṇatthāya maraṇe guṇaṃ vaṇṇetīti attho. “Jīvite",
  "tika-vin11t0:610_1": "ādīnavaṃ dasseti, maraṇe guṇaṃ bhaṇatī”ti padabhājane vuttattā “kiṃ tuyhiminā pāpakena",
  "tika-vin11t0:610_2": "dujjīvitena, yo tvaṃ na labhasi paṇītabhojanāni bhuñjitu”miccādinā nayena maraṇatthāya",
  "tika-vin11t0:610_3": "jīvite avaṇṇaṃ vadanto ca “tvaṃ khosi upāsaka katakalyāṇo akatapāpo, mataṃ te jīvitā",
  "tika-vin11t0:610_4": "seyyo, ito tvaṃ kālakato vividhavihaṅgamavikūjite paramasurabhikusumabhūsitataruvaranicite",
  "tika-vin11t0:610_5": "paramaratikaralaḷitagatibhāsitavilapitasurayuvatigaṇavicarite varanandane accharāsaṅghaparivārito",
  "tika-vin11t0:610_6": "vicarissasī”tiādinā nayena maraṇatthāya maraṇānisaṃsaṃ dassento ca “maraṇe guṇaṃ",
  "tika-vin11t0:610_7": "vadeyya”icceva vuccati.",
  "tika-vin11t0:611_0": "Maraṇūpāyaṃ deseyyāti yojanā. Maraṇādhippāyeneva “satthaṃ vā āhara, visaṃ vā khāda,",
  "tika-vin11t0:611_1": "rajjuyā vā ubbandhitvā kālaṅkarohī”ti padabhājane vuttasatthaharaṇāni ca avuttampi",
  "tika-vin11t0:611_2": "sobbhanarakapapātādīsu papatanañcāti evamādikaṃ maraṇūpāyaṃ ācikkheyya. “Hoti ayampī”ti",
  "tika-vin11t0:611_3": "padacchedo, apīti pubbe vuttadvayaṃ samuccinoti. Dvedhā bhinnasilā viya asandheyyova",
  "tika-vin11t0:611_4": "so ñeyyoti dvidhā bhinnapāsāṇo viya bhagavato paṭipattipaṭivedhasāsanadvayena so",
  "tika-vin11t0:611_5": "paccuppanne attabhāve sandhātumasakkuṇeyyovāti ñātabboti attho.",
  "tika-vin11t0:612": "243. Thāvarādayoti ādi-saddena vijjāmayaiddhimayapayogadvayaṃ saṅgahitaṃ.",
  "tika-vin11t0:613_0": "244. Tatthāti tesu chasu payogesu. Sako hattho sahattho, tena nibbatto sāhatthiko,",
  "tika-vin11t0:613_1": "payogo. Idha hatthaggahaṇaṃ upalakkhaṇaṃ, tasmā hatthādinā attano aṅgapaccaṅgena",
  "tika-vin11t0:613_2": "nipphādito vadhappayogo sāhatthikoti veditabbo.",
  "tika-vin11t0:614": "245. “Tvaṃ taṃ evaṃ paharitvā mārehī”ti bhikkhuno parassa yaṃ āṇāpanaṃ, ayamāṇattiko nayoti yojanā. Āṇattiko nayoti āṇattiyeva āṇattiko. Neti pavattetīti nayo, payogassetaṃ nāmaṃ.",
  "tika-vin11t0:615_0": "246. Dūranti dūraṭṭhaṃ. Kāyena paṭibaddhenāti ettha kāyekadeso hatthādi kāyo avayave",
  "tika-vin11t0:615_1": "samudāyopacārato “gāmo daḍḍho”ti yathā. Kāyapaṭibaddhaṃ cāpādikaṃ paṭibaddhaṃ nāma",
  "tika-vin11t0:615_2": "pubbapadalopena “devadatto datto”ti yathā. Vā-saddo luttaniddiṭṭho, kāyena vā kāyapaṭibaddhena",
  "tika-vin11t0:615_3": "vāti vuttaṃ hoti, “usuādinipātana”nti iminā sambandho. Vidhānaṃ vidhi, payogoti attho.",
  "tika-vin11t0:616_0": "247. Asañcārimupāyenāti asañcārimena niccalena upāyena. Opatanti etthāti opāto, so",
  "tika-vin11t0:616_1": "ādi yesaṃ apassenavisabhesajjasaṃvidhānādīnaṃ te opātādayo, tesaṃ vidhānaṃ opātādividhānaṃ,",
  "tika-vin11t0:616_2": "opātakkhaṇanādikiriyā.",
  "tika-vin11t0:617": "248. Vijjāyāti āthabbanavedāgatamaraṇamantasaṅkhātavijjāya. Jappananti yathā paro na suṇāti, tathā punappunaṃ vacanaṃ.",
  "tika-vin11t0:618_0": "249. Māraṇe samatthā yā kammavipākajā iddhi, ayaṃ iddhimayo payogo nāmāti samudīritoti",
  "tika-vin11t0:618_1": "yojanā. Kammavipāke jātā kammavipākajā, iddhi, yā “nāgānaṃ nāgiddhi supaṇṇānaṃ supaṇṇiddhi",
  "tika-vin11t0:618_2": "yakkhānaṃ yakkhiddhī”tiādinā bahudhā aṭṭhakathāyaṃ vuttā. Tattha diṭṭhadaṭṭhaphuṭṭhavisānaṃ",
  "tika-vin11t0:618_3": "nāgānaṃ disvā, ḍaṃsitvā, phusitvā ca parūpaghātakaraṇe nāgiddhi veditabbā. Evaṃ sesānampi.",
  "tika-vin11t0:618_4": "Iddhiyeva iddhimayo, bhāvanāmayo iddhippayogo panettha na gahetabbo. Vuttañhetaṃ aṭṭhakathāyaṃ –",
  "tika-vin11t0:619_0": "“Keci pana bhāvanāmayiddhiyāpi parūpaghātakaraṇaṃ vadanti. Saha parūpaghātakaraṇena",
  "tika-vin11t0:619_1": "ca ādittagharūpari khittassa udakaghaṭassa bhedanaṃ viya iddhivināsañca icchanti,",
  "tika-vin11t0:619_2": "taṃ tesaṃ icchāmattameva. Kasmā? Yasmā taṃ kusalavedanāvitakkaparittattikādīhi na",
  "tika-vin11t0:619_3": "sameti. Kathaṃ? Ayañhi bhāvanāmayiddhi nāma catutthajjhānamayā kusalattike kusalā",
  "tika-vin11t0:619_4": "ceva abyākatā ca, pāṇātipāto akusalo. Vedanāttike adukkhamasukhasampayuttā, pāṇātipāto",
  "tika-vin11t0:619_5": "dukkhasampayutto. Vitakkattike avitakkaavicārā, pāṇātipāto savitakkasavicāro. Parittattike",
  "tika-vin11t0:619_6": "mahaggatā, pāṇātipāto parittoyevā”ti.",
  "tika-vin11t0:620_0": "250. Tatthāti tesu chabbidhesu payogesu. Uddesopīti uddisanaṃ uddeso, taṃsahito payogopi",
  "tika-vin11t0:620_1": "uddesoti vuttaṃ hoti “kunte pavesehī”ti yathā. Evaṃ vattabbatāya ca anuddesoti tabbiparītavacanameva",
  "tika-vin11t0:620_2": "ñāpakanti veditabbaṃ. Ettha ekeko uddesopi anuddesopi hotīti tesamayaṃ bhedo pana",
  "tika-vin11t0:620_3": "duvidho hotīti paridīpitoti yojanā. Imesu chasu payogesveva ekekasseva uddissānuddissakiriyamānatāya",
  "tika-vin11t0:620_4": "duvidhabhāvato tesaṃ dvādasavidho bhedo padabhājane ca aṭṭhakathāya ca dīpito, tattha",
  "tika-vin11t0:620_5": "vinicchayamidāni dassayissāmīti adhippāyo.",
  "tika-vin11t0:621": "251. Bahūsupīti manussesu bahūsupi. Tena kammenāti pahāradānasaṅkhātena kammena. Bajjhatīti apāyaṃ netuṃ kammapāsena kammantaraṃ nivāretvā bajjhatīti attho.",
  "tika-vin11t0:622": "252. Pahārepīti paharaṇepi. Dehinoti manussaviggahassa. Tassāti pahaṭassa.",
  "tika-vin11t0:623_0": "253. Pahaṭamatte vāti pahaṭakkhaṇe vā. Pacchāti tappaccayā kālantare vā. Ubhayathāpi",
  "tika-vin11t0:623_1": "ca mateti dvinnaṃ ākārānamaññatarena matepi. Hantā vadhako. Pahaṭamattasminti tasmiṃ",
  "tika-vin11t0:623_2": "maraṇārahapahārassa laddhakkhaṇeyeva, maraṇato pubbabhāgeyevāti mattasaddena dīpeti.",
  "tika-vin11t0:623_3": "Maraṇatthāya ca aññatthāya ca dinnesu anekesu pahāresu maraṇatthāya dinnappahāreneva",
  "tika-vin11t0:623_4": "yadā kadāci marissati, pahāradānakkhaṇeyeva pārājikaṃ hoti. Amaraṇādhippāyena dinnappahārabalena",
  "tika-vin11t0:623_5": "ce mareyya, na hotīti vuttaṃ hotīti.",
  "tika-vin11t0:624": "254. Dve payogāti uddissānuddissakiriyābhedabhinnā sāhatthikāṇattikā dve payogā.",
  "tika-vin11t0:625": "255. Karaṇassāti kiriyāya. Visesoti nānattaṃ. Āṇattiniyāmakāti āṇattiṃ niyāmenti vavatthāpentīti āṇattiniyāmakā.",
  "tika-vin11t0:626": "256. Tatthāti tesu āṇattiniyāmakesu chasu ākāresu. Yobbanādi cāti ādi-saddena thāvariyamandakhiḍḍavuddhādiavatthāviseso saṅgahito.",
  "tika-vin11t0:627": "257. Yaṃ mātikāya niddiṭṭhaṃ satthaṃ, taṃ katamaṃ?. Sattamāraṇanti satte mārenti etenāti sattamāraṇaṃ, asiādivadhopakaraṇaṃ.",
  "tika-vin11t0:628_0": "258. Vijjhananti usuādīhi vijjhanaṃ. Bhedananti kakacādīhi dvidhākaraṇaṃ. Chedananti",
  "tika-vin11t0:628_1": "khaggādīhi dvidhākaraṇaṃ. Tāḷananti muggarādīhi āghātanaṃ. Evamādividhoti evamādippakāro.",
  "tika-vin11t0:628_2": "Anekoti bahuko bhedo. Karaṇassa viseso kiriyāvisesoti attho.",
  "tika-vin11t0:629_0": "259-60. “Purato paharitvāna mārehī”ti yo bhāsito āṇāpakena, tena āṇattena pacchato…pe…",
  "tika-vin11t0:629_1": "māriteti yojanā. Vatthāṇatti visaṅketāti ettha “yaṃ ‘mārehī’ti…pe… tato”ti vatthuvisaṅketo",
  "tika-vin11t0:629_2": "dassito. “Purato…pe… mārite”ti āṇattivisaṅketo dassito. Mūlaṭṭhoti āṇāpako. Mūlanti",
  "tika-vin11t0:629_3": "hi pubbakiriyānurūpaṃ āṇāpanaṃ, tattha ṭhitoti mūlaṭṭho.",
  "tika-vin11t0:630_0": "261. Iminā visaṅkete āṇāpakassa anāpattiṃ dassetvā saṅkete avirādhite ubhinnampi",
  "tika-vin11t0:630_1": "pārājikaṃ dassetumāha “vatthu”ntiādi. Taṃ vatthuṃ avirajjhitvā mārite ubhayesaṃ…pe…",
  "tika-vin11t0:630_2": "udīrito, yathāṇatti ca mārite…pe… udīritoti yojanā. Mārite vatthusminti sāmatthiyā",
  "tika-vin11t0:630_3": "labbhati. Ubhayesanti āṇāpakaāṇattānaṃ. Yathākālanti āṇāpakassa āṇattikkhaṇaṃ, āṇattassa",
  "tika-vin11t0:630_4": "māraṇakkhaṇañca anatikkamitvā. Bandhanaṃ bandho, kammunā bandho kammabandho. Atha",
  "tika-vin11t0:630_5": "vā bajjhati etenāti bandho, kammameva bandho kammabandho.",
  "tika-vin11t0:631": "264. Visaṅketo nāti visaṅketo natthi, dvinnampi yathākālaparicchedaṃ kammabandhoyevāti attho.",
  "tika-vin11t0:632": "265. Sabbasoti sabbesu kālabhedesu, sabbaso veditabboti vā sambandho. Sabbasoti sabbappakārena. Vibhāvināti paṇḍitena. So hi atthaṃ vibhāvetīti tathā vutto.",
  "tika-vin11t0:633_0": "266-7-8. “Imaṃ gāme ṭhita”nti idaṃ taṃ sañjānituṃ vuttaṃ, na māraṇakkhaṇaṭṭhānaniyamatthāyāti",
  "tika-vin11t0:633_1": "“yattha katthaci ṭhita”nti vatvāpi “natthi tassa visaṅketo”ti āha. Tassāti āṇāpakassa.",
  "tika-vin11t0:633_2": "“Tatthā”ti vā pāṭho, tassaṃ āṇattiyanti attho. “Gāmeyeva ṭhitaṃ veriṃ mārehī”ti sāvadhāraṇaṃ",
  "tika-vin11t0:633_3": "āṇatto vane ce ṭhitaṃ māreti vā “vaneyeva ṭhitaṃ veriṃ mārehī”ti sāvadhāraṇaṃ vutto",
  "tika-vin11t0:633_4": "gāme ṭhitaṃ ce māreti vāti yojanā. “Bhikkhunā sāvadhāraṇa”nti ca potthakesu likhanti,",
  "tika-vin11t0:633_5": "taṃ aggahetvā “vane vā sāvadhāraṇa”nti pāṭhoyeva gahetabbo. Vigato saṅketo āṇattiniyāmo etthāti visaṅketo.",
  "tika-vin11t0:634": "269. Sabbadesesūti gāmavanaaṅgaṇagehādīsu sabbesu ṭhānesu. Bhedatoti nānattato.",
  "tika-vin11t0:635": "270. “Satthena pana mārehī”ti yena kenaci yo āṇatto, tena yena kenaci satthena mārite visaṅketo natthīti yojanā.",
  "tika-vin11t0:636_0": "271-2. Iminā vāsinā hīti ettha hīti padapūraṇe. “Iminā asinā māreyyā”ti vutto aññena",
  "tika-vin11t0:636_1": "asinā māreti vā “tvaṃ imassa asissa etāya dhārāya māraya” iti vutto taṃ veriṃ sace",
  "tika-vin11t0:636_2": "itarāya dhārāya māreti vā tharunā māreti vā tuṇḍena māreti vā, tathā mārite visaṅketoyeva",
  "tika-vin11t0:636_3": "hotīti yojanā. Tharunāti khaggamuṭṭhinā. Tuṇḍenāti khaggatuṇḍena. “Visaṅketovā”ti",
  "tika-vin11t0:636_4": "saṅketavirādheneva pārājikaṃ na hotīti dassanapadametaṃ.",
  "tika-vin11t0:637": "273. Sabbāvudhakajātisūti idhāvuttakarapālikāchurikādisabbapaharaṇasāmaññesu. Visesatoti bhedato.",
  "tika-vin11t0:638_0": "274. Parenāti bhikkhunā. Soti āṇatto. Nisinnaṃ naṃ māreti, visaṅketo na vijjatīti",
  "tika-vin11t0:638_1": "“gacchantameva mārehī”ti sāvadhāraṇaṃ avuttattā “nisinnopi soyevā”ti taṃ mārentassa",
  "tika-vin11t0:638_2": "visaṅketo na hoti, avadhāraṇaṃ antarena kathanaṃ taṃ sañjānāpetuṃ vuccatīti iriyāpathaniyāmakaṃ",
  "tika-vin11t0:638_3": "na hotīti adhippāyo.",
  "tika-vin11t0:639_0": "275-6. Asati sāvadhāraṇe visaṅketābhāvaṃ dassetvā idāni sāvadhāraṇe iriyāpathantaresu",
  "tika-vin11t0:639_1": "visaṅketaṃ dassetumāha “nisinnaṃyevā”tiādi. “Nisinnaṃyeva mārehī”ti vutto gacchantaṃ",
  "tika-vin11t0:639_2": "māreti, visaṅketanti ñātabbaṃ. “Gacchantaṃyeva mārehī”ti vutto nisinnaṃ māreti, visaṅketanti",
  "tika-vin11t0:639_3": "ñātabbanti yojanā. Imameva yojanākkamaṃ sandhāyāha “yathākkama”nti.",
  "tika-vin11t0:640": "277. Vijjhitvāti sarādīhi vijjhitvā.",
  "tika-vin11t0:641": "278. Chinditvāti asiādīhi chinditvā. Puna soti payogo.",
  "tika-vin11t0:642": "279. Karaṇesūti vijjhanādikiriyāvisesesu.",
  "tika-vin11t0:643_0": "280-1. Ettāvatā āṇattiniyāmakaniddesaṃ dassetvā idāni dīghādiliṅgavasenāpi sambhavantaṃ",
  "tika-vin11t0:643_1": "visaṅketaṃ dassetumāha “dīgha”ntiādi. “Dīghaṃ…pe… thūlaṃ mārehīti aniyametvā āṇāpetī”ti",
  "tika-vin11t0:643_2": "aṭṭhakathāvacanato eva-kāraṃ vinā “dīghaṃ mārehī”ti aniyametvā kenaci yo āṇatto hoti,",
  "tika-vin11t0:643_3": "sopi āṇatto yaṃ kiñci tādisaṃ sace māreti, natthi tattha visaṅketo, ubhinnampi parājayoti",
  "tika-vin11t0:643_4": "yojanā. Evaṃ “rassa”ntiādisabbapadehipi paccekaṃ yojanā kātabbā. Aniyametvāti visaṅketābhāvassa",
  "tika-vin11t0:643_5": "hetudassanaṃ. Evakāro vākyālaṅkāro. Tatthāti āṇattikappayoge. “Ubhinnampi parājayo”ti",
  "tika-vin11t0:643_6": "vuttattā āṇāpakaṃ vinā aññaṃ yathāvuttakkhaṇaṃ manussaviggahaṃ “yaṃ kiñci tādisa”nti iminā dasseti.",
  "tika-vin11t0:644_0": "Sace āṇāpako āṇāpetvā attānameva māreti, āṇāpako dukkaṭaṃ āpajjitvā marati, āṇattassa",
  "tika-vin11t0:644_1": "pārājikaṃ. Āṇāpakena attānamuddissa āṇattiyā katāya āṇatto ajānitvā tādisaṃ aññaṃ",
  "tika-vin11t0:644_2": "māreti, okāsassa aniyamitattā āṇāpako muccati, itaro kammunā bajjhati. Yadi “amukasmiṃ",
  "tika-vin11t0:644_3": "rattiṭṭhāne vā divāṭṭhāne vā nisinnaṃ īdisaṃ mārehī”ti okāsaṃ niyametvā āṇāpeti,",
  "tika-vin11t0:644_4": "tattha āṇāpakato aññasmiṃ mārite ubhinnampi pārājikaṃ. Tato bahi mārite vadhakasseva",
  "tika-vin11t0:644_5": "kammabandho. Āṇāpako attānameva uddissa āṇāpeti, itaro ca tameva tattha māreti, āṇāpakassa",
  "tika-vin11t0:644_6": "dukkaṭaṃ, āṇattassa pārājikaṃ. Sace aññattha māreti, mūlaṭṭho muccati. Ajānitvā aññaṃ",
  "tika-vin11t0:644_7": "tattha vā aññattha vā māreti, vadhako pārājikaṃ āpajjati, mūlaṭṭho muccati. Ānantariyavatthumhi",
  "tika-vin11t0:644_8": "ānantariyena saddhiṃ yojetabbaṃ.",
  "tika-vin11t0:645_0": "282. Yo manussaṃ kañci uddissa sace opātaṃ khaṇati, tathā opātaṃ khaṇantassa tassa",
  "tika-vin11t0:645_1": "dukkaṭaṃ nāma āpatti hotīti ajjhāhārayojanā. Yojanā ca nāmesā yathārutayojanā, ajjhāhārayojanāti",
  "tika-vin11t0:645_2": "duvidhā. Tattha pāṭhāgatapadānameva yojanā yathārutayojanā, ūnapūraṇatthamajjhāhārapadehi",
  "tika-vin11t0:645_3": "saha pāṭhāgatapadānaṃ yojanā ajjhāhārayojanāti veditabbā. “Khaṇantassa ca opāta”nti",
  "tika-vin11t0:645_4": "potthakesu pāṭho dissati. “Khaṇantassa tathopāta’nti pāṭho sundaro”ti nissandehe",
  "tika-vin11t0:645_5": "vuttaṃ. “Āvāṭanti etassa ‘opāta’nti pariyāyo”ti ca vuttaṃ. Tatopi –",
  "tika-vin11t0:646": "“Manussaṃ kañci uddissa;",
  "tika-vin11t0:647": "Yo ce khaṇativāṭakaṃ;",
  "tika-vin11t0:648": "Khaṇato taṃ tathā tassa;",
  "tika-vin11t0:649": "Hoti āpatti dukkaṭa”nti. –",
  "tika-vin11t0:650": "Pāṭho sundarataro. Jātapathaviṃ khaṇantassa pārājikapayogattā payogagaṇanāya dukkaṭaṃ.",
  "tika-vin11t0:651_0": "283. Tatthāti tasmiṃ āvāṭe. Tassāti patitassa manussaviggahassa. Dukkhassuppattiyāti",
  "tika-vin11t0:651_1": "dukkhuppattihetu. Tassāti yena āvāṭo khato, tassa bhikkhuno. Patitvā so ce marati,",
  "tika-vin11t0:651_2": "tasmiṃ mate tassa bhikkhuno pārājikaṃ bhaveti yojanā.",
  "tika-vin11t0:652_0": "284. Aññasminti yaṃ samuddissa āvāṭo khato, tato aññasmiṃ. Anuddissakanti kiriyāvisesanaṃ,",
  "tika-vin11t0:652_1": "anuddissakaṃ katvāti attho. Opātavisesanaṃ ce, “anuddissako opāto”ti padacchedo.",
  "tika-vin11t0:652_2": "“Aggamakkhāyatī”tiādīsu viya o-kāraṭṭhāne a-kāro, ma-kārāgamo ca daṭṭhabbo, anodissako",
  "tika-vin11t0:652_3": "opāto khato hotīti attho.",
  "tika-vin11t0:653_0": "285. “Ettha patitvā yo koci maratū”ti anodissako opāto sace khato hoti, yattakā nipatitvā",
  "tika-vin11t0:653_1": "maranti ce, assa tattakā dosā hontīti yojanā. “Yo kocī”ti iminā attano mātāpitaro",
  "tika-vin11t0:653_2": "ca saṅgahitā. Dosāti kammabandhadosā, pārājikaṃ pana ekameva. Assāti yena anodissa opāto khato, tassa.",
  "tika-vin11t0:654_0": "286. Ānantariyavatthusmiṃ mateti pāṭhaseso, “tattha patitvā”ti adhikāro, arahante,",
  "tika-vin11t0:654_1": "mātari, pitari ca tasmiṃ patitvā mate kālakateti attho. Ānantariyakanti ettha sakatthe,",
  "tika-vin11t0:654_2": "kucchite, saññāyaṃ vā ka-paccayo daṭṭhabbo. “Tathā”ti iminā “ānantariyavatthusmi”nti",
  "tika-vin11t0:654_3": "imasmiṃ samāsapade avayavabhūtampi “vatthusmi”nti idañca “tattha patitvā mate”ti",
  "tika-vin11t0:654_4": "idañca ākaḍḍhati. Thullaccayādīnaṃ vatthusmiṃ tattha patitvā mate thullaccayādayo",
  "tika-vin11t0:654_5": "hontīti yojanā. Tasmiṃ āvāṭe patitvā yakkhādīsu matesu, pārājikavatthuno dukkhuppattiyañca",
  "tika-vin11t0:654_6": "thullaccayaṃ, manussaviggahe mate pārājikaṃ, tiracchāne mate pācittiyanti vuttaṃ hoti.",
  "tika-vin11t0:655": "287. Pāṇātipātā dveti dvinnaṃ matattā dve pāṇātipātā, ekena pārājikaṃ, itarena kammabandhoyeva. Ekovekekadhaṃsaneti mātu vā dārakassa vā maraṇe eko pāṇātipātova.",
  "tika-vin11t0:656": "288. Corehi anubaddho ettha āvāṭe patitvā marissati ce, opātakhaṇakasseva pārājikaṃ hoti kirāti yojanā. Kirāti anussavane arucisūcakaṃ.",
  "tika-vin11t0:657_0": "289-90. Verino bhikkhuto aññe veripuggalā. Tattha tasmiṃ opāte sace manussaṃ pātetvā",
  "tika-vin11t0:657_1": "mārenti, tathā verino tattha sayameva patitaṃ manussaṃ bahi nīharitvā sace mārenti,",
  "tika-vin11t0:657_2": "tattha opapātikā manussā opāte nibbattitvā tato nikkhantuṃ asakkontā matā ce siyuṃ,",
  "tika-vin11t0:657_3": "sabbattha ca yathāvuttasabbavāresu opātakhaṇakasseva parājayoti yojanā. Nibbattitvā",
  "tika-vin11t0:657_4": "hīti ettha hīti padapūraṇe. Yattha yattha nipātasaddānaṃ attho na dassito, tattha",
  "tika-vin11t0:657_5": "tattha padapūraṇamattatā veditabbā.",
  "tika-vin11t0:658": "291. Yakkhādayoti ādi-saddena tiracchānānaṃ saṅgaho. Vatthuvasāti thullaccayapācittiyānaṃ vatthubhūtayakkhatiracchānānaṃ vasā. Thullaccayādayoti ādi-saddena pācittiyasaṅgaho.",
  "tika-vin11t0:659": "293. Ayaṃ nayoti “anāpattī”ti yathāvutto nayo.",
  "tika-vin11t0:660": "294-5. Bajjhantīti sace avassaṃ bajjhanti. Tatthāti tasmiṃ pāse. “Hatthato muttamattasmi”nti iminā payogassa atthasādhakataṃ dīpeti.",
  "tika-vin11t0:661": "296. Yaṃ pana uddissa pāso oḍḍito, tato aññassa bandhane tu anāpatti pakāsitāti yojanā.",
  "tika-vin11t0:662_0": "297. Mudhā vāpīti amūlena vāpi. Mūlaṭṭhassevāti pāsakārakasseva. Kammabandhoti pāṇātipāto.",
  "tika-vin11t0:662_1": "Bajjhati etenāti bandho, kammameva bandho kammabandho. Pārājikamatte vattabbepi yāva",
  "tika-vin11t0:662_2": "so vattati, tāva tattha bajjhitvā matasattesu paṭhamamatassa vasena pārājikaṃ, avasesānaṃ",
  "tika-vin11t0:662_3": "pāṇātipātasaṅkhātassa akusalarāsino sambhavato taṃ sabbaṃ saṅgahetvā sāmaññena dvayampi",
  "tika-vin11t0:662_4": "dassetumāha “kammabandho”ti.",
  "tika-vin11t0:663_0": "298. “Sace yena laddho, so uggaḷitaṃ vā pāsaṃ saṇṭhapeti, tassa passena vā gacchante",
  "tika-vin11t0:663_1": "disvā vatiṃ katvā sammukhe paveseti, thaddhataraṃ vā pāsayaṭṭhiṃ ṭhapeti, daḷhataraṃ",
  "tika-vin11t0:663_2": "vā pāsarajjuṃ bandhati, thirataraṃ vā khāṇukaṃ ākoṭetī”ti aṭṭhakathāgataṃ vinicchayaṃ",
  "tika-vin11t0:663_3": "saṅgahitumāha “pāsamuggaḷitampi vā”ti. Ettha avuttasamuccayatthena pi-saddena “saṇṭhapetī”tiādikā",
  "tika-vin11t0:663_4": "“bandhatī”ti dassitakiriyāvasānā payogā dassitā. Thiraṃ vāpīti ettha api-saddo aṭṭhakathāya",
  "tika-vin11t0:663_5": "avasiṭṭhaṃ “khāṇukaṃ ākoṭetī”ti kiriyaṃ samuccinoti ubhayatthapi pakārantaravikappatthattāti",
  "tika-vin11t0:663_6": "gahetabbā. Evanti evaṃ sati. Yena pāso laddho, tenāpi evaṃ pāse katavisese satīti",
  "tika-vin11t0:663_7": "vuttaṃ hoti. Ubhinnanti pāsakārakassa ca idāni labhitvā paṭijaggantassa cāti ubhayesaṃ.",
  "tika-vin11t0:664_0": "299-300. Yoti pāsakārako, laddhapāsakoti imesaṃ yo koci. Uggaḷāpetvāti vighāṭetvā,",
  "tika-vin11t0:664_1": "yathā tattha pāṇino na bajjhanti, evaṃ katvāti attho. Tattha cāti puna saṇṭhapite",
  "tika-vin11t0:664_2": "pāse ca. Ko vimuccati? Yena laddho, so.",
  "tika-vin11t0:665_0": "301-2. Gopetvāti gopanahetu mokkho na hotīti yojanā. “Sīhaṃ disvā bhayaṃ hotī”tiādīsu",
  "tika-vin11t0:665_1": "viya hetumhi tvā-paccayo daṭṭhabbo. Tamañño…pe… na ca muccatīti ettha na cāti neva.",
  "tika-vin11t0:665_2": "Nāsetvā sabbaso vāti so yathā yassa kassaci sattassa vināsopakaraṇaṃ na hoti, tathā",
  "tika-vin11t0:665_3": "chindanādīhi nāsetvā. Taṃ pāsayaṭṭhiṃ. Ko vimuccati? Pāsakārako.",
  "tika-vin11t0:666": "303. Sūlaṃ ropentassāti sūlaṃ nikhaṇantassa. Sajjentassāti saṇṭhapentassa.",
  "tika-vin11t0:667_0": "304. Asañciccāti ettha “katena payogenā”ti pāṭhaseso, “matepi anāpattī”ti etehi sambandho.",
  "tika-vin11t0:667_1": "“Imināhaṃ upakkamena imaṃ māressāmī”ti acetetvā apakappetvā avadhakacetano hutvā",
  "tika-vin11t0:667_2": "katena aññatthikenapi upakkamena pare matepi āpatti natthīti attho, musalussāpanādivatthūsu",
  "tika-vin11t0:667_3": "viya ayaṃ sattotisaññī hutvā “iminā upakkamena imaṃ māressāmī”ti vītikkamasamuṭṭhāpakacetanāsampayuttavikapparahito",
  "tika-vin11t0:667_4": "hutvā aññatthikena payogena manusse matepi pārājikaṃ natthīti vuttaṃ hoti.",
  "tika-vin11t0:668_0": "Ajānantassāti “iminā ayaṃ marissatī”ti ajānantassa upakkamena pare matepi anāpatti,",
  "tika-vin11t0:668_1": "visagatapiṇḍapātavatthumhi viya “idaṃ kāraṇa”nti ajānitvā katena manusse matepi anāpattīti",
  "tika-vin11t0:668_2": "vuttaṃ hoti. “Tathā”ti iminā “anāpattī”ti ākaḍḍhati. Amaraṇacittassa amaraṇicchāsahitacittassa",
  "tika-vin11t0:668_3": "upakkamena pare matepi anāpatti vuddhapabbajitādivatthūsu viyāti attho. Ummattakādayo vuttasarūpāyeva.",
  "tika-vin11t0:669": "305. “Manussapāṇimhī”ti iminā manussabhāvo aṅgabhāvena dassito. “Sacassa cittaṃ maraṇūpasaṃhita”nti iminā maraṇūpasaṃhitacittatā dassitā.",
  "tika-vin11t0:670": "Iti vinayatthasārasandīpaniyā",
  "tika-vin11t0:671": "Vinayavinicchayavaṇṇanāya",
  "tika-vin11t0:672": "Tatiyapārājikakathāvaṇṇanā niṭṭhitā.",
  "tika-vin11t0:673": "Catutthapārājikakathāvaṇṇanā",
  "tika-vin11t0:674_0": "306-7. Evaṃ nātisaṅkhepavitthāranayena tatiyapārājikavinicchayaṃ dassetvā idāni catutthapārājikavinicchayaṃ",
  "tika-vin11t0:674_1": "dassetumāha “asanta”ntiādi. Tattha “asanta”nti apekkhitvā “attanī”ti ca “jhānādibheda”nti",
  "tika-vin11t0:674_2": "apekkhitvā “uttarimanussadhamma”nti ca “samudācareyyā”ti apekkhitvā “yo bhikkhū”ti",
  "tika-vin11t0:674_3": "ca sāmatthiyā labbhatīti ajjhāharitvā “attani asanta”ntiādinā nayena yojetabbaṃ.",
  "tika-vin11t0:675_0": "Attani asantanti tasmiṃ attabhāve attano santāne anuppāditatāya avijjamānaṃ. Attassitameva",
  "tika-vin11t0:675_1": "katvāti attupanāyikaṃ katvā attani vijjamānaṃ viya katvā taṃ upanetvā. Bhavaṃ adhiṭṭhāya",
  "tika-vin11t0:675_2": "ca vattamānanti paṭisandhito paṭṭhāya ca vattantaṃ bhavaṃ cittena adhiṭṭhahitvā takketvā,",
  "tika-vin11t0:675_3": "citte ṭhapetvāti vuttaṃ hoti. Aññāpadesañca vināti “yo te vihāre vasatīdha bhikkhū”tiādinā",
  "tika-vin11t0:675_4": "nayena vakkhamānaṃ pariyāyakathaṃ ṭhapetvā. Adhimānañca vināti adiṭṭhe diṭṭhasaññitādisabhāvaṃ",
  "tika-vin11t0:675_5": "adhigatamānasaṅkhātaṃ “adhigatauttarimanussadhammo ahamhī”ti adhimānañca ṭhapetvā.",
  "tika-vin11t0:675_6": "Jhānādibhedanti jhānādayo bhedā visesā yassa taṃ jhānādibhedaṃ, “uttarimanussadhammo",
  "tika-vin11t0:675_7": "nāma jhānaṃ vimokkho samādhi samāpatti ñāṇadassanaṃ maggabhāvanā phalasacchi kiriyā",
  "tika-vin11t0:675_8": "kilesappahānaṃ vinīvaraṇatā cittassa suññāgāre abhiratī”ti padabhājane vuttaṃ jhānādidhammavisesanti",
  "tika-vin11t0:675_9": "attho. “Uttarimanussadhammanti uttarimanussānaṃ jhāyīnañceva ariyānañca dhamma”nti",
  "tika-vin11t0:675_10": "aṭṭhakathāya vuttaṃ jhānalābhīhi ceva aṭṭhahi ariyapuggalehi ca adhigatattā tesaṃ",
  "tika-vin11t0:675_11": "santakanti saṅkhyaṃ gataṃ uttarimanussadhammaṃ.",
  "tika-vin11t0:676_0": "Viññattipathe ṭhitassa kāyena vā vācāya vā yo bhikkhu samudācareyyāti ajjhāharitvā",
  "tika-vin11t0:676_1": "yojetabbaṃ. Viññattipathe ṭhitassāti dvādasahatthabbhantare padese ṭhitassa “itthiyā",
  "tika-vin11t0:676_2": "vā purisassa vā gahaṭṭhassa vā pabbajitassa vā”ti padabhājane vuttassa yassa kassaci.",
  "tika-vin11t0:676_3": "Kāyena vāti hatthamuddādivasena kāyena vā. “Sikkhāpaccakkhānaṃ hatthamuddāya sīsaṃ",
  "tika-vin11t0:676_4": "na otarati, idaṃ abhūtārocanaṃ hatthamuddāyapi otaratī”ti aṭṭhakathāyaṃ vuttattā",
  "tika-vin11t0:676_5": "idha hatthamuddādihatthavikāro ca aṅgapaccaṅgacopanañca “kāyenā”ti iminā gahetabbaṃ.",
  "tika-vin11t0:676_6": "Vācāya vāti yo savanūpacāre ṭhito tena viññātuṃ sakkuṇeyyena yena kenaci vohārena",
  "tika-vin11t0:676_7": "vā. Yo bhikkhūti yo upasampanno thero vā navo vā majjhimo vā. Samudācareyyāti “paṭhamaṃ",
  "tika-vin11t0:676_8": "jhānaṃ samāpajjāmī”tiādivacanappakāresu yaṃ kañci pakāraṃ vadeyya. Tadattheti tena",
  "tika-vin11t0:676_9": "vuttavākyassa atthe. Ñātevāti ñāte eva. Mātugāmaṃ vā purisaṃ vā yaṃ kiñci uddissa",
  "tika-vin11t0:676_10": "vutte, teneva vā anuddissa vutte savanūpacāre ṭhitena yena kenaci manussabhūtena",
  "tika-vin11t0:676_11": "vacanasamanantarameva “ayaṃ paṭhamajjhānalābhī”tiādike yathāvutte atthappakāre ñāteyeva.",
  "tika-vin11t0:676_12": "“So”ti ajjhāharitvā “so puna ruḷhibhāve abhabbo”ti yojetabbaṃ, attani avijjamānaguṇaṃ",
  "tika-vin11t0:676_13": "santaṃ viya katvā icchācāre ṭhatvā evaṃ kathitapuggalo sīle patiṭṭhāya uparūpari",
  "tika-vin11t0:676_14": "labbhamānalokiyalokuttaraguṇehi buddhisaṅkhātaṃ sāsane buddhimadhigantuṃ anarahoti",
  "tika-vin11t0:676_15": "attho. Kiṃ viyāti āha “yatheva…pe… ruḷibhāve”ti. “Yathā”ti etena sambandho “tathā”ti,",
  "tika-vin11t0:676_16": "yathā tālo matthakacchinno abhabbo puna viruḷhiyā, sopi pārājikaṃ āpanno tatheva daṭṭhabboti attho.",
  "tika-vin11t0:677": "308-9. Idāni “ñāteva abhabbo”ti ca “aññāpadesañca vinā”ti ca etasmiṃ vākyadvaye byatirekatthavasena sambhavantaṃ āpattibhedaṃ dassetumāha “asantamevā”tiādi.",
  "tika-vin11t0:678_0": "Anantaranti “paṭhamaṃ jhānaṃ samāpajjāmī”tiādivacanasamanantarameva. Soti dvādasahatthabbhantare",
  "tika-vin11t0:678_1": "ṭhatvā yena taṃ vacanaṃ sutaṃ, so paro puggalo. Jānāti ceti “ayaṃ paṭhamajjhānalābhī”tiādivasena",
  "tika-vin11t0:678_2": "tena vuttavacanappakārena atthaṃ avirādhetvā acireneva sace jānātīti attho. Yo pana",
  "tika-vin11t0:678_3": "jhānādīnaṃ attanā aladdhabhāvena vā āgame uggahaparipucchādivasena aparicitattā vā",
  "tika-vin11t0:678_4": "jhānādisarūpaṃ ajānantopi kevalaṃ “jhānaṃ vimokkho samādhi samāpattī”tiādivacanānaṃ",
  "tika-vin11t0:678_5": "sutapubbattā tena “paṭhamaṃ jhānaṃ samāpajjāmī”tiādivacane vutte “jhānaṃ kira esa",
  "tika-vin11t0:678_6": "samāpajjatī”ti yadi ettakamatthampi jānāti, sopi “jānāti”cceva aṭṭhakathāyaṃ vuttoti",
  "tika-vin11t0:678_7": "gahetabbo. Cuto hīti hi-saddo avadhāraṇe, attanā vutte tena tattakeyeva ñāte so asantaguṇadīpako",
  "tika-vin11t0:678_8": "pāpapuggalo phalasampattisampannaṃ imaṃ sāsanāmatamahāpādapaṃ āruyhāpi phalaṃ aparibhuñjitvā",
  "tika-vin11t0:678_9": "virādhetvā patitvā mato nāma hotīti vuttaṃ hoti. Imassevatthassa “asanta”miccādinā",
  "tika-vin11t0:678_10": "paṭhamaṃ vuttassapi byatirekatthaṃ dassetuṃ anuvādavasena vuttattā punaruttidoso",
  "tika-vin11t0:678_11": "na hotīti daṭṭhabbaṃ.",
  "tika-vin11t0:679": "Idāni taṃ byatirekatthaṃ dassetumāha “no ce…pe… hotī”ti. Yassa so āroceti, so ce na jānāti, assa asantaguṇadīpakassa musāvādino.",
  "tika-vin11t0:680_0": "“Aññāpadesañca vinā”ti iminā dassitabyatirekatthassa bhāvābhāve sambhavantaṃ āpattibhedaṃ",
  "tika-vin11t0:680_1": "dassetumāha “yo te”tiādi. Yo bhikkhu te tava idha imasmiṃ vihāre vasatīti yojanā.",
  "tika-vin11t0:680_2": "Dīpiteti attano adhippāye pakāsite. Jānāti ceti yo tathā vuttavacanaṃ assosi, so",
  "tika-vin11t0:680_3": "“esa aññāpadesena attano jhānalābhitaṃ dīpetī”ti vā “eso jhānalābhī”ti vā vacanasamanantarameva",
  "tika-vin11t0:680_4": "sace jānāti. Assāti evaṃ kathitavacanavato tassa bhikkhuno. Taṃ tena vuttavacanaṃ.",
  "tika-vin11t0:680_5": "Dukkaṭameva hoti, na thullaccayanti attho. Attano āvāsakārānaṃ dāyakānaṃ aññassa",
  "tika-vin11t0:680_6": "pavattiṃ kathentassa viya attanoyeva asantaguṇaṃ santamiva katvā kathanākāro imāya",
  "tika-vin11t0:680_7": "gāthāya atthato vuttoti daṭṭhabbo.",
  "tika-vin11t0:681_0": "Ettha ca jhānalābhīti cāti avuttasamuccayatthena ca-saddena pāḷiyaṃ āgatā avasesapariyāyavārā",
  "tika-vin11t0:681_1": "ca saṅgahitāti daṭṭhabbaṃ. Tathā jhānalābhīti ettha jhānaggahaṇena vimokkhādīnañca",
  "tika-vin11t0:681_2": "upalakkhitattā jhānādidasavidhauttarimanussadhammavisayapariyāyakathaṃ sutavatā taṅkhaṇe",
  "tika-vin11t0:681_3": "tadatthe ñāte pariyāyasamullāpakena āpajjitabbaṃ thullaccayañca aviññāte vā cirena",
  "tika-vin11t0:681_4": "viññāte vā āpajjitabbaṃ dukkaṭañca imāya gāthāya atthato dassitamevāti daṭṭhabbaṃ.",
  "tika-vin11t0:682_0": "310. Etanti yathāvuttappakāraṃ jhānādibhedaṃ uttarimanussadhammaṃ. Adhimānāti “adhigatoha”nti",
  "tika-vin11t0:682_1": "evaṃ uppannamānā, adhikamānāti attho, “ayaṃ dhammo mayā adhigato”ti daḷhamuppannena",
  "tika-vin11t0:682_2": "mānena kathentassāti vuttaṃ hoti. Vutto anāpattinayoti āpattiyā abhāvo anāpatti,",
  "tika-vin11t0:682_3": "sā eva nayo netabbo bujjhitabboti katvā, anāpattīti vuttaṃ hoti. “Adhimānenā”ti evaṃ",
  "tika-vin11t0:682_4": "vutto bhagavatāti attho, “adhigatadhammoha”nti adhimānena “ahaṃ paṭhamajjhānalābhī”tiādīni",
  "tika-vin11t0:682_5": "vadantassa anāpattīti vuttaṃ hoti.",
  "tika-vin11t0:683_0": "Ayamadhimāno kassa hoti, kassa na hotīti ce? Ariyānaṃ na hoti maggapaccavekkhaṇādīhi",
  "tika-vin11t0:683_1": "pañcahi paccavekkhaṇāhi sañjātasomanassānaṃ vitiṇṇakaṅkhattā. Dussīlassāpi na hoti",
  "tika-vin11t0:683_2": "tassa ariyaguṇādhigame nirussāhattā. Susīlassāpi kammaṭṭhānānuyogarahitassa niddārāmatādimanuyuttassa",
  "tika-vin11t0:683_3": "na hoti vissaṭṭhabhāvanābhiyogattā. Suparisuddhāya sīlasampattiyā patiṭṭhāya samathabhāvanāmanuyuttassa",
  "tika-vin11t0:683_4": "rūpārūpasamāpattiyaṃ pattāsino vā vipassanābhiyuttassa sopakkilesodayabbayañāṇalābhino",
  "tika-vin11t0:683_5": "vā uppajjati. So samathavipassanābhāvanāhi kilesasamudācārassa abhāve uppanne te",
  "tika-vin11t0:683_6": "visesabhāgino bhavituṃ adatvā ṭhitibhāgino katvā ṭhapetīti veditabbo.",
  "tika-vin11t0:684_0": "Panāti api-saddattho. “Eva”nti iminā “anāpattinayo vutto”ti paccāmasati. “Avattukāmassā”ti",
  "tika-vin11t0:684_1": "idañca pāḷiyaṃ āgataṃ “anullapanādhippāyassā”ti idañca anatthantaraṃ. Avattukāmassāti",
  "tika-vin11t0:684_2": "evaṃ vuttoti yojanā. Kohaññena pāpicchāpakatassa “jhānādīnaṃ lābhimhī”ti vadantassa",
  "tika-vin11t0:684_3": "ajjhāsayo ullapanādhippāyo nāma, tathā ahutvā sabrahmacārīsu aññaṃ byākarontassa",
  "tika-vin11t0:684_4": "evameva anāpattibhāvo vutto bhagavatāti attho. Ādikassāpi evaṃ vuttoti yojanā. “Anāpatti",
  "tika-vin11t0:684_5": "ādikammikassā”ti ādikammikassāpi anāpattibhāvo vutto bhagavatāti attho. Imasmiṃ sikkhāpade",
  "tika-vin11t0:684_6": "vaggumudātīriyā bhikkhū ādikammikā. Avuttasamuccayatthena tathā-saddena idha avuttaummattakakhittacittavedanaṭṭā gahitā.",
  "tika-vin11t0:685_0": "311. Pāpicchatāti “evaṃ maṃ jano sambhāvessatī”ti jhānalābhitādihetukāya sambhāvanāya",
  "tika-vin11t0:685_1": "sambhāvanānimittassa paccayapaṭilābhassa patthanāsaṅkhātāya pāpikāya lāmikāya icchāya",
  "tika-vin11t0:685_2": "samannāgatabhāvo ca. Tassāti yaṃ jhānādibhedabhinnaṃ uttarimanussadhammaṃ samullapi,",
  "tika-vin11t0:685_3": "tassa dhammassa. Asantabhāvoti attasantāne paccuppannajātiyaṃ anuppāditabhāvena avijjamānabhāvo.",
  "tika-vin11t0:685_4": "Manussakassa ārocanañcevāti vuttavacanassa atthaṃ taṅkhaṇe jānanakassa manussajātikassa",
  "tika-vin11t0:685_5": "“paṭhamaṃ jhānaṃ samāpajji”ntiādinā nayena savanūpacāre ṭhatvā ārocanañca. Naññāpadesena",
  "tika-vin11t0:685_6": "ārocanañcāti sambandho. “Yo te vihāre vasati, so bhikkhu paṭhamaṃ jhānaṃ samāpajjī”tiādinā",
  "tika-vin11t0:685_7": "nayena pavattaaññāpadesaṃ vinā ujukameva ārocanañca. Tadeva ñāṇanti tadā eva ñāṇaṃ,",
  "tika-vin11t0:685_8": "acirāyitvā vuttakkhaṇeyeva jānananti attho. Etthāti imasmiṃ catutthapārājikāpattiyaṃ. Dhīrā vinayadharā.",
  "tika-vin11t0:686_0": "312. Paṭhame dutiye canteti manussaviggahapārājikavajjite yathāvuttapārājikattaye.",
  "tika-vin11t0:686_1": "Pariyāyo na vijjatīti pārājikāpattipathaṃ pariyāyavacanaṃ na labhati. “Na panetare”ti",
  "tika-vin11t0:686_2": "idaṃ etthāpi yojetabbaṃ, itare pana tatiyapārājike pariyāyo na vijjatīti attho. “Maraṇavaṇṇaṃ",
  "tika-vin11t0:686_3": "vā saṃvaṇṇeyyā”ti ca “ambho purisa kiṃ tuyhiminā”tiādinā ca “yo evaṃ marati, so dhanaṃ",
  "tika-vin11t0:686_4": "vā labhatī”tiādinā ca pariyāyena vadantassa pārājikamevāti vuttaṃ hoti. Āṇatti pārājikahetuāṇattikappayogo.",
  "tika-vin11t0:686_5": "Na panetareti paṭhamacatutthapārājikadvaye pana pārājikahetubhūtā āṇatti na labhatīti attho.",
  "tika-vin11t0:687_0": "313. Ādīti paṭhamapārājikaṃ. Ekasamuṭṭhānanti ekakāraṇaṃ. Samuṭṭhāti āpatti etasmāti",
  "tika-vin11t0:687_1": "samuṭṭhānaṃ, kāraṇaṃ kāyādi. Taṃ pana chabbidhaṃ kāyo, vācā, kāyavācā, kāyacittaṃ,",
  "tika-vin11t0:687_2": "vācācittaṃ, kāyavācācittanti. Tesaṃ vinicchayaṃ uttare yathāgataṭṭhāneyeva ca vaṇṇayissāma.",
  "tika-vin11t0:687_3": "Tatridaṃ ekasamuṭṭhānaṃ ekaṃ kāyacittaṃ samuṭṭhānaṃ etassāti katvā. Tenāha “duvaṅgaṃ",
  "tika-vin11t0:687_4": "kāyacittato”ti. “Taṃ samuṭṭhāna”nti ajjhāhāro. Yena samuṭṭhānena paṭhamapārājikāpatti",
  "tika-vin11t0:687_5": "uppajjati, taṃsamuṭṭhānasaṅkhātaṃ kāraṇaṃ. Aṅgajātasaṅkhātaṃ kāyañca sevanacittañcāti",
  "tika-vin11t0:687_6": "dvayaṃ aṅgaṃ avayavaṃ etassāti duvaṅgaṃ, tadubhayasabhāvanti attho yathā “duvaṅgaṃ",
  "tika-vin11t0:687_7": "catutthajjhāna”nti. Sesāti avasiṭṭhāni tīṇi pārājikāni. Tisamuṭṭhānāti kāyacittaṃ,",
  "tika-vin11t0:687_8": "vācācittaṃ, kāyavācācittanti tisamuṭṭhānā tīṇi samuṭṭhānāni etesanti katvā. Tesanti",
  "tika-vin11t0:687_9": "tesaṃ tiṇṇaṃ samuṭṭhānānaṃ. Aṅgānīti avayavāni. Satta kāyo, cittaṃ, vācā, cittaṃ,",
  "tika-vin11t0:687_10": "kāyo, vācā, cittanti, taṃsabhāvāti vuttaṃ hoti.",
  "tika-vin11t0:688_0": "314. Ādīti methunadhammapaṭisevanacittasampayuttacetanāsabhāvaṃ paṭhamapārājikaṃ.",
  "tika-vin11t0:688_1": "Sukhopekkhāyutaṃ udīritanti yojanā. Iṭṭhālambaṇapaṭilābhādisomanassahetumhi sati",
  "tika-vin11t0:688_2": "sukhavedanāsampayuttaṃ hoti, tasmiṃ asati upekkhāvedanāya sampayuttaṃ hotīti vuttanti attho.",
  "tika-vin11t0:689": "Tatiyaṃ dukkhavedananti tatiyaṃ manussaviggahapārājikaṃ dosacittasampayuttacetanāsabhāvattā dukkhavedanāya sampayuttanti attho.",
  "tika-vin11t0:690_0": "Dutiyanti adinnādānacetanālakkhaṇaṃ dutiyapārājikaṃ. Lobhena parasantakaṃ corikāya",
  "tika-vin11t0:690_1": "gaṇhantassa somanassasampayuttaṃ hoti, kodhena abhibhūtassa vilumpitvā vā vilumpāpetvā",
  "tika-vin11t0:690_2": "vā gaṇhato domanassasampayuttaṃ hoti, somanassaṃ, domanassañca vinā aggahetukāmo",
  "tika-vin11t0:690_3": "viya hutvā udāsīnassa gaṇhato upekkhāsampayuttaṃ hotīti “tivedanamudīrita”nti āha.",
  "tika-vin11t0:691_0": "Catutthañcāti uttarimanussadhammasamullapanacetanālakkhaṇaṃ catutthapārājikañca.",
  "tika-vin11t0:691_1": "Sambhāvanicchāya paccayāsāya vā tuṭṭhatuṭṭhasseva “ahaṃ paṭhamaṃ jhānaṃ samāpajjāmī”tiādinā",
  "tika-vin11t0:691_2": "nayena attano uttarimanussadhammalābhitaṃ vadantassa somanassasampayuttaṃ hoti, aññapuggalesu",
  "tika-vin11t0:691_3": "paṭihatacittassa kalahapurekkhāratāya vadato domanassasampayuttaṃ hoti, paccayālābhena",
  "tika-vin11t0:691_4": "jighacchādidukkhaṃ sahitumasakkuṇeyyatāya udāsīnassa vadato upekkhāsampayuttaṃ hotīti",
  "tika-vin11t0:691_5": "“tivedanamudīrita”nti āha.",
  "tika-vin11t0:692_0": "315. Aṭṭha cittānīti lobhasahagatāni aṭṭha cittāni labbhareti yojanā, labbhantīti",
  "tika-vin11t0:692_1": "attho, cetanāsabhāvena paṭhamapārājikena sampayuttānīti vuttaṃ hoti. Evamuparipi.",
  "tika-vin11t0:692_2": "Duveti paṭighasampayuttāni dve cittāni. Dasa cittānīti lobhasahagatāni aṭṭha, dve",
  "tika-vin11t0:692_3": "paṭighasampayuttānīti. Labbhareti sampayuttabhāvena labbhanti.",
  "tika-vin11t0:693_0": "316. Tasmāti yasmā yathāvuttacittehi sampayuttaṃ, tena hetunā. Kriyāti karaṇena āpajjitabbattā",
  "tika-vin11t0:693_1": "kiriyā. Vītikkamasaññāya abhāvena muccanato saññāya vimokkho etassāti saññāvimokkhaṃ.",
  "tika-vin11t0:693_2": "Lokavajjanti lokena akusalabhāvato vajjanīyanti dīpitaṃ pakāsitaṃ.",
  "tika-vin11t0:694": "317. Āpattiyaṃyevāti evakārena na sikkhāpadeti dasseti. Idaṃ vidhānanti samuṭṭhānādikaṃ idaṃ yathāvuttaṃ vidhānaṃ. Vibhāvināti paññavatā vinayadharena.",
  "tika-vin11t0:695_0": "318-9. Mudupiṭṭhi cāti latā viya namitvā karaṇaṃ dassetvā naccituṃ samavāhitvā mudukatapiṭṭhiko",
  "tika-vin11t0:695_1": "ca. Lambī cāti palambamānena dīghena aṅgajātena yutto. Lambatīti lambaṃ, aṅgajātaṃ,",
  "tika-vin11t0:695_2": "taṃ yassa atthi so lambī. Ime dvepi kāmapariḷāhāturabhāve sati attano aṅgajātaṃ attano",
  "tika-vin11t0:695_3": "mukhaṃ, vaccamaggañca pavesetvā vītikkamitumarahattā pārājikāpannasadisattā parivajjitā.",
  "tika-vin11t0:695_4": "Mukhaggāhīti mukhena gahaṇaṃ mukhaggāho, so etassa atthīti mukhaggāhī, parassa aṅgajātaṃ",
  "tika-vin11t0:695_5": "mukhena gaṇhantoti attho. Nisīdakoti parassa aṅgajāte attano vaccamaggena nisīdanto.",
  "tika-vin11t0:695_6": "Ime dve sahavāsikānaṃ sīlavināsanato aññehi saṃvasituṃ anarahāti pārājikāpannasadisattā",
  "tika-vin11t0:695_7": "vivajjitā. Tesanti asaṃvāsatāsāmaññena cattāro pārājikāpanne saṅgaṇhāti. “Tesañca",
  "tika-vin11t0:695_8": "maggenamaggapaṭipattisāmaññena paṭhamapārājikāpannasseva anulomikāti gahetabbā” iccevaṃ",
  "tika-vin11t0:695_9": "nissandehe vuttaṃ. Iminā ca akatavītikkamānampi mudupiṭṭhiādīnaṃ catunnaṃ anulomapārājikabhāvo vuttoti viññāyati.",
  "tika-vin11t0:696": "Samantapāsādikāyaṃ pana –",
  "tika-vin11t0:697_0": "“Aparānipi lambī, mudupiṭṭhiko, parassa aṅgajātaṃ mukhena gaṇhāti, parassa aṅgajāte",
  "tika-vin11t0:697_1": "abhinisīdatīti imesaṃ catunnaṃ vasena cattāri anulomapārājikānīti vadanti. Etāni",
  "tika-vin11t0:697_2": "hi yasmā ubhinnaṃ rāgavasena sadisabhāvūpagatānaṃ dhammo ‘methunadhammo’ti vuccati,",
  "tika-vin11t0:697_3": "tasmā etena pariyāyena methunaṃ dhammaṃ appaṭisevitvāyeva kevalaṃ maggena maggappavesanavasena",
  "tika-vin11t0:697_4": "āpajjitabbattā methunadhammapārājikassa anulomentīti ‘anulomapārājikānī’ti vuccantī”ti –",
  "tika-vin11t0:698": "Vuttattā ca tabbaṇṇanāya ca sāratthadīpaniyaṃ –",
  "tika-vin11t0:699_0": "“Lambaṃdīghatāya palambamānaṃ aṅgajātametassāti lambī. So ettāvatā na pārājiko, atha",
  "tika-vin11t0:699_1": "kho yadā anabhiratiyā pīḷito attano aṅgajātaṃ mukhe vā vaccamagge vā paveseti, tadā",
  "tika-vin11t0:699_2": "pārājiko hoti. Mudukā piṭṭhi etassāti mudupiṭṭhiko, kataparikammāya mudukāya piṭṭhiyā",
  "tika-vin11t0:699_3": "samannāgato. Sopi yadā anabhiratiyā pīḷito attano aṅgajātaṃ attano mukhe paveseti",
  "tika-vin11t0:699_4": "tadā pārājiko hoti. Parassa aṅgajātaṃ mukhena gaṇhātīti yo anabhiratiyā pīḷito parassa",
  "tika-vin11t0:699_5": "suttassa vā pamattassa vā aṅgajātaṃ attano mukhena gaṇhāti. Parassa aṅgajāte abhinisīdatīti",
  "tika-vin11t0:699_6": "yo anabhiratiyā pīḷito parassa aṅgajātaṃ kammaniyaṃ disvā attano vaccamaggena tassūpari",
  "tika-vin11t0:699_7": "abhinisīdati, taṃ attano vaccamaggaṃ pavesetīti attho. Lambīādayo cattāro kiñcāpi",
  "tika-vin11t0:699_8": "paṭhamapārājikena saṅgahitā, yasmā pana ubhinnaṃ rāgapariyuṭṭhānasaṅkhātena pariyāyena",
  "tika-vin11t0:699_9": "methunaṃ dhammaṃ appaṭisevino honti, tasmā visuṃ vuttā”ti –",
  "tika-vin11t0:700": "Vuttattā ca katavītikkamāyevete “pārājikā”ti gahetabbā.",
  "tika-vin11t0:701_0": "Bhikkhunīnañca cattārīti ettha “asādhāraṇānī”ti pāṭhaseso, bhikkhūhi asādhāraṇāni",
  "tika-vin11t0:701_1": "bhikkhunīnameva niyatāni ubbhajāṇumaṇḍalikā, vajjapaṭicchādikā, ukkhittānuvattikā,",
  "tika-vin11t0:701_2": "aṭṭhavatthukāti cattāri pārājikāni ca. Vibbhantā bhikkhunī sayanti ettha “tesaṃ anulomikā”ti",
  "tika-vin11t0:701_3": "ānetvā sambandhitabbaṃ. Tesaṃ catunnaṃ pārājikānaṃ anulomikā sayaṃ vibbhantā bhikkhunī",
  "tika-vin11t0:701_4": "cāti yojanā. Cittavasikā hutvā attanā nivatthacīvarampi hi mātugāmānaṃ nivāsananīhārena",
  "tika-vin11t0:701_5": "sayameva nivāsetvā gihivesaṃ rocetvā gahitamatte sāsanato cutā bhikkhunī cāti vuttaṃ",
  "tika-vin11t0:701_6": "hoti. Evaṃkaraṇena gihibhāvāpannatāsāmaññena saṃvāsārahā na hontīti imesaṃ catunnaṃ",
  "tika-vin11t0:701_7": "pārājikānaṃ anulomikā jātā.",
  "tika-vin11t0:702_0": "Tathāti yathā ime dassitā tena asaṃvāsārahatāya, bhikkhubhāvāya abhabbatāya ca pārājikāva,",
  "tika-vin11t0:702_1": "tathā ekādasa abhabbapuggalāpi hontīti attho. Ekādasābhabbāti mātughātako, pitughātako,",
  "tika-vin11t0:702_2": "arahantaghātako, saṅghabhedako, lohituppādako, paṇḍako, tiracchānagato, ubhatobyañjanako,",
  "tika-vin11t0:702_3": "theyyasaṃvāsako, bhikkhunidūsako, titthiyapakkantakoti ekādasa. Sabbete catuvīsati",
  "tika-vin11t0:702_4": "ete sabbe catuvīsati puggalā samodhānato veditabbāti adhippāyo.",
  "tika-vin11t0:703": "320. Ime catuvīsati pārājikā puggalā sīsacchinnova jīvituṃ idha bhikkhubhāvāya abhabbāti vuttāti yojanā.",
  "tika-vin11t0:704_0": "321. Imesaṃ ekādasannaṃ abhabbatāya hetudassanatthamāha “paṇḍako cā”tiādi. Paṇḍako",
  "tika-vin11t0:704_1": "cāti āsittapaṇḍako, usūyapaṇḍako, pakkhapaṇḍako, opakkamikapaṇḍako, napuṃsakapaṇḍakoti",
  "tika-vin11t0:704_2": "vutto pañcavidho paṇḍako ca. Tiracchānoti tiriyaṃ añchati gacchatīti “tiracchāno”ti",
  "tika-vin11t0:704_3": "gahito nāgasupaṇṇādiko sabbatiracchānayoniko ca. Yakkhādayo sabbe amanussāpi idha",
  "tika-vin11t0:704_4": "tiracchāneyeva saṅgahitāti veditabbā. Ubhatobyañjanopi cāti itthipurisabyañjanasādhakehi",
  "tika-vin11t0:704_5": "ubhato kammato jātāni thanādikāni byañjanāni yassāti nirutto itthiubhatobyañjano,",
  "tika-vin11t0:704_6": "purisaubhatobyañjanoti duvidho ubhatobyañjano ca. Vatthuvipannāti tabbhāvabhāvitāya",
  "tika-vin11t0:704_7": "bhikkhubhāvo vasati etthāti vatthu, puggalānaṃ bhikkhubhāvārahatā, sā pana pabbajjākkhandhakāgatasabbadosavirahitaguṇasampayuttatā,",
  "tika-vin11t0:704_8": "taṃ vipannaṃ paṇḍakabhāvādiyogena yesaṃ te “vatthuvipannā”ti gahetabbā. Hi-saddo",
  "tika-vin11t0:704_9": "hetumhi. Yasmā vatthuvipannā, tasmā idha attabhāve pabbajjāya abhabbāti vuttaṃ hoti.",
  "tika-vin11t0:704_10": "“Ahetupaṭisandhikā”ti vacanena imesaṃ vipākāvaraṇayuttabhāvamāha, iminā etesaṃ maggādhigamassa",
  "tika-vin11t0:704_11": "vāritabhāvo dassitoti veditabbaṃ.",
  "tika-vin11t0:705_0": "322. Pañcānantarikāti kammāvaraṇena yuttatāya saggamokkhasampattito parihāyitvā maraṇānantaraṃ",
  "tika-vin11t0:705_1": "apāyapaṭisandhiyaṃ niyatā mātughātakādayo pañcānantarikā ca. Theyyasaṃvāsopi cāti",
  "tika-vin11t0:705_2": "liṅgatthenako, saṃvāsatthenako, ubhayatthenakoti tividho theyyasaṃvāsako ca. Dūsakoti",
  "tika-vin11t0:705_3": "pakatattāya bhikkhuniyā methunaṃ paṭisevitvā tassā dūsitattā bhikkhuniṃ dūsetīti",
  "tika-vin11t0:705_4": "“bhikkhunidūsako”ti vutto ca. Titthipakkantako cāti titthiyānaṃ laddhiṃ, vesañca",
  "tika-vin11t0:705_5": "rocetvā taṃ gahetvā tesamantaraṃ paviṭṭho ca. Iti aṭṭha pana kiriyānaṭṭhāti yojanā.",
  "tika-vin11t0:705_6": "Itīti idamatthattā imeti vuttaṃ hoti. Te imeti sambandho. Te ime aṭṭha pana mātuvadhādikiriyāya",
  "tika-vin11t0:705_7": "ihattabhāve bhikkhubhāvāya anarahā hutvā naṭṭhāti attho. Ettāvatā ekādasaabhabbānaṃ",
  "tika-vin11t0:705_8": "abhabbatāya kāraṇaṃ dassitaṃ hoti.",
  "tika-vin11t0:706": "323. Mayā pārājikānaṃ sārabhūto yo ayaṃ vinicchayo vutto, tassa vinicchayassa anusārena anugamanena sesopi vinicchayo budhena paṇḍitena asesatova viññātuṃ sakkāti yojanā.",
  "tika-vin11t0:707_0": "324. Paṭubhāvakare parame vividhehi nayehi yutte vinayapiṭake paramatthanayaṃ abhipatthayatā",
  "tika-vin11t0:707_1": "ayaṃ satataṃ pariyāpuṇitabboti yojanā. Tattha vividhehi nānappakārehi. Nayehīti nīyanti",
  "tika-vin11t0:707_2": "vuttānusārena udīriyantīti “nayā”ti vuttehi cakkapeyyālādīhi nayehi. Paramatthanayanti",
  "tika-vin11t0:707_3": "paramo ca so attho cāti paramattho, paramo vā visesena nicchitabbo attho paramattho,",
  "tika-vin11t0:707_4": "soyeva vinicchayatthikānaṃ buddhiyā netabboti paramatthanayo, vinicchayūpāyo nīyati",
  "tika-vin11t0:707_5": "etenāti katvā “paramatthanayo”ti vuccati, taṃ paramatthanayaṃ. Abhipatthayatāti vinayapiṭake",
  "tika-vin11t0:707_6": "vinicchayaṃ vā tadupāyaṃ vā patthayatā, icchantenāti attho. “Pariyāpuṇitabbo aya”nti",
  "tika-vin11t0:707_7": "padacchedo. Ma-kāro āgamasandhijo, o-kārassa a-kārādeso. Pariyāpuṇitabboti paṭhitabbo,",
  "tika-vin11t0:707_8": "sotabbo cintetabbo dhāretabboti vuttaṃ hoti. Ayanti vinayavinicchayo.",
  "tika-vin11t0:708": "Iti vinayatthasārasandīpaniyā",
  "tika-vin11t0:709": "Vinayavinicchayavaṇṇanāya",
  "tika-vin11t0:710": "Catutthapārājikakathāvaṇṇanā niṭṭhitā.",
  "tika-vin11t0:711": "Saṅghādisesakathāvaṇṇanā",
  "tika-vin11t0:712_0": "325. Evaṃ nānānayapaṭimaṇḍitassa pārājikakaṇḍassa vinicchayaṃ dassetvā idāni tadanantaramuddiṭṭhassa",
  "tika-vin11t0:712_1": "terasakaṇḍassa vinicchayaṃ dassetumāha “mocetukāmatā”tiādi. Mocetuṃ kāmetīti mocetukāmo,",
  "tika-vin11t0:712_2": "tassa bhāvo mocetukāmatā, tāya sampayuttaṃ cittaṃ mocetukāmatācittaṃ. Ettha “mocetukāmatā”ti",
  "tika-vin11t0:712_3": "iminā ekādasasu rāgesu “mocanassādo”ti vuttaṃ imassa saṅghādisesassa mūlakāraṇaṃ",
  "tika-vin11t0:712_4": "sukkamocanavisayaṃ rāgamāha.",
  "tika-vin11t0:713_0": "Ekādasa rāgā nāma “mocanassādo, muccanassādo, muttassādo, methunassādo, phassassādo,",
  "tika-vin11t0:713_1": "kaṇḍuvanassādo, dassanassādo, nisajjassādo, vācassādo, gehassitapemaṃ, vanabhaṅgiya”nti",
  "tika-vin11t0:713_2": "evamāgatā. Idha mocanaṃ nāma sambhavadhātumocanaṃ, tadatthāya tabbisayarāgasampayuttavedanā",
  "tika-vin11t0:713_3": "mocanassādo nāma. Tenāha aṭṭhakathāyaṃ “mocetuṃ assādo mocanassādo”ti. Muccamāne",
  "tika-vin11t0:713_4": "assādo muccanassādo, sambhavadhātumhi muccamāne taṃrāgasampayuttā vedanā muccanassādo",
  "tika-vin11t0:713_5": "nāma. Eteneva nayena muttassādādivācassādāvasānesu padesu atthakkamo veditabbo. Imehi",
  "tika-vin11t0:713_6": "navahi padehi assādasīsena kuntayaṭṭhiñāyena taṃsahacarito rāgo dassito. Yathāha",
  "tika-vin11t0:713_7": "aṭṭhakathāyaṃ “navahi padehi sampayuttaassādasīsena rāgo vutto”ti.",
  "tika-vin11t0:714_0": "Gehassitapemanti ettha gehaṭṭhā mātuādayo ādheyyaādhāravohārena “gehā”ti vuccanti.",
  "tika-vin11t0:714_1": "“Mañcā ukkuṭṭhiṃ karontī”tiādīsu viya tannissito sinehapariyāyo rāgo “gehassitapema”nti",
  "tika-vin11t0:714_2": "vutto. Iminā padena rāgassa sabhāvo sandassito. Vanato bhañjitvā ābhataṃ yaṃ kiñci",
  "tika-vin11t0:714_3": "phalapupphādi vanabhaṅgiyaṃ nāma. Idha pana rāgavasena paṭibaddhacittaṃ mātugāmehi",
  "tika-vin11t0:714_4": "virahadukkhāpanayanatthaṃ tesaṃ ṭhāne ṭhapetvā dassanaphusanavasena vindituṃ rāgīhi",
  "tika-vin11t0:714_5": "gahetabbato tehi piḷandhitamālasahitaṃ tambūlanti evamādi “vanabhaṅgiya”nti adhippetaṃ.",
  "tika-vin11t0:714_6": "Iminā patthitavisayagocaro rāgo tadāyattavatthuvasena sandassito. Yathāha aṭṭhakathāyaṃ",
  "tika-vin11t0:714_7": "“ekena padena sarūpeneva rāgo, ekena padena vatthunā vutto. Vanabhaṅgo hi rāgassa",
  "tika-vin11t0:714_8": "vatthu, na rāgoyevā”ti.",
  "tika-vin11t0:715_0": "“Mocetukāmatā”ti idameva avatvā “citta”nti vacanena vītikkamasādhikāya kāyaviññattiyā",
  "tika-vin11t0:715_1": "samuṭṭhāpakaṃ rāgasampayuttaṃ cittavisesaṃ dasseti. Tena cittena samuṭṭhāpiyamānaṃ",
  "tika-vin11t0:715_2": "viññattisaṅkhātaṃ vītikkamaṃ “vāyāmo”ti iminā dasseti. Vāyāmo nāma taṃcittasampayuttavīriyaṃ.",
  "tika-vin11t0:715_3": "Ettha pana “semho guḷo”tiādīsu viya phale hetūpacārañāyena vītikkamassa visesahetubhūtavīriyavācakena",
  "tika-vin11t0:715_4": "ca padena vītikkamova vuttoti daṭṭhabbaṃ. Ajjhattabāhiravatthughaṭṭanaṃ, ākāse kaṭikampananti",
  "tika-vin11t0:715_5": "sukkamocanattho vāyāmoti attho. Sukkassa mocanaṃ sukkamocanaṃ.",
  "tika-vin11t0:716_0": "Ettha ca sukkassāti “sukkanti dasa sukkāni nīlaṃ pītakaṃ lohitakaṃ odātaṃ takkavaṇṇaṃ",
  "tika-vin11t0:716_1": "dakavaṇṇaṃ telavaṇṇaṃ khīravaṇṇaṃ dadhivaṇṇaṃ sappivaṇṇa”nti padabhājane vuttāni",
  "tika-vin11t0:716_2": "sattānaṃ pittādiāsayabhedena, pathavidhātuādīnaṃ catunnaṃ vā rasasoṇitamaṃsamedaaṭṭhiaṭṭhimiñjānaṃ",
  "tika-vin11t0:716_3": "channaṃ dehadhātūnaṃ vā bhedena anekadhā bhinne dasavidhe sukke aññatarassa sukkassāti",
  "tika-vin11t0:716_4": "attho. Mocanaṃ vissaṭṭhīti pariyāyaṃ, pakatiyā ṭhitasakaṭṭhānato mocananti attho.",
  "tika-vin11t0:716_5": "Yathāha padabhājane “vissaṭṭhīti ṭhānato cāvanā vuccatī”ti. Iha “ṭhānaṃ nāma vatthisīsasaṅkhātaṃ",
  "tika-vin11t0:716_6": "muttakaraṇamūla”nti keci. “Kaṭī”ti apare. “Sakalakāyo”ti aññe. Imesaṃ tiṇṇaṃ vacanesu",
  "tika-vin11t0:716_7": "“tatiyassa bhāsitaṃ subhāsita”nti aṭṭhakathāyaṃ tatiyavādassa katapāsaṃsattā kesalomanakhadantānaṃ",
  "tika-vin11t0:716_8": "maṃsavinimuttaṭṭhānañca muttakarīsakheḷasiṅghāṇikāthaddhasukkhacammañca vajjetvā",
  "tika-vin11t0:716_9": "avasesaṃ sakalasarīraṃ kāyappasādabhāvajīvitindriyaabaddhapittānaṃ viya sambhavadhātuyā",
  "tika-vin11t0:716_10": "ca ṭhānanti veditabbaṃ.",
  "tika-vin11t0:717_0": "“Sukkamocana”nti iminākiṃ vuttaṃ hotīti? “Ārogyatthāya, sukhatthāya, bhesajjatthāya,",
  "tika-vin11t0:717_1": "dānatthāya, puññatthāya, yaññatthāya, saggatthāya, bījatthāya, vīmaṃsatthāya, davatthāya",
  "tika-vin11t0:717_2": "mocetī”ti vuttadasavidhaadhippāyantogadhaaññataraadhippāyo hutvā “rāgūpatthambhe,",
  "tika-vin11t0:717_3": "vaccūpatthambhe, passāvūpatthambhe, vātūpatthambhe, uccāliṅgapāṇakadaṭṭhūpatthambhe",
  "tika-vin11t0:717_4": "mocetī”ti vuttapañcavidhakālānamaññatarakāle “ajjhattarūpe, bahiddhārūpe, ajjhattabahiddhārūpe,",
  "tika-vin11t0:717_5": "ākāse kaṭiṃ kampento mocetī”ti vuttacaturupāyānamaññatarena upāyena yathāvuttarāgapisācavasena",
  "tika-vin11t0:717_6": "vivaso hutvā yathāvuttanīlādidasavidhasambhavadhātūnamaññataraṃ yathāvuttaṭṭhānato",
  "tika-vin11t0:717_7": "khuddakamakkhikāya pivanamattampi sace mocetīti saṅkhepato gahetabbaṃ. Ettha ca uccāliṅgapāṇakā",
  "tika-vin11t0:717_8": "nāma lomasapāṇā, yesaṃ lome alline aṅgajātaṃ kammaniyaṃ hoti.",
  "tika-vin11t0:718_0": "Aññatra supinantenāti supino eva supinanto, nissakkavacanappasaṅge karaṇavacanato",
  "tika-vin11t0:718_1": "supinantāti attho. Supinā nāma “vātādidhātukkhobhavasena vā pubbānubhūtaitthirūpādivisayavasena",
  "tika-vin11t0:718_2": "vā iṭṭhāniṭṭhadevatānubhāvena vā puññena paṭilabhitabbaatthassa, apuññena pattabbānatthassa",
  "tika-vin11t0:718_3": "ca pubbanimittavasena vā hotī”ti vuttesu catūsu kāraṇesu ekena kāraṇena kapiniddāya",
  "tika-vin11t0:718_4": "supine dissamānārammaṇato yaṃ sukkamocanaṃ hoti, taṃ avisayaṃ sukkamocanaṃ vināti vuttaṃ hoti.",
  "tika-vin11t0:719_0": "Saṅghādisesova saṅghādisesatā. Saṅghādisesaṃ āpajjitvā tato vuṭṭhātukāmassa kulaputtassa",
  "tika-vin11t0:719_1": "ādimhi parivāsadānatthaṃ, majjhe ca mūlāyapaṭikassanena vinā vā saha vā mānattadānatthaṃ,",
  "tika-vin11t0:719_2": "avasāne abbhānatthañca saṅgho esitabboti “saṅgho ādimhi ceva sese ca icchitabbo assāti",
  "tika-vin11t0:719_3": "saṅghādiseso”ti vuttattā saṅghādisesā nāma, sukkavissaṭṭhisaṅghādisesāpatti hotīti",
  "tika-vin11t0:719_4": "attho. Yathāha padabhājane “saṅghova tassā āpattiyā parivāsaṃ deti, mūlāya paṭikassati,",
  "tika-vin11t0:719_5": "mānattaṃ deti, abbheti, na sambahulā, na ekapuggalo, tena vuccati ‘saṅghādiseso’ti.",
  "tika-vin11t0:719_6": "Tasseva āpattinikāyassa nāmaṃ nāmakammaṃ adhivacanaṃ, tenapi vuccati ‘saṅghādiseso”ti.",
  "tika-vin11t0:719_7": "Ettha ca parivāsādikathā saṅghādisesāvasāne āgataṭṭhāneyeva āvi bhavissati.",
  "tika-vin11t0:720_0": "326. Ettāvatā mūlasikkhāpadāgataṃ attūpakkamamūlakaṃ āpattiṃ dassetvā idāni imissā",
  "tika-vin11t0:720_1": "saṅghādisesāpattiyā parūpakkamenapi āpajjanaṃ dassetumāha “parenā”tiādi. Upakkamāpetvāti",
  "tika-vin11t0:720_2": "aṅgajātassa gahaṇaṃ vā ghaṭṭanaṃ vā kāretvā.",
  "tika-vin11t0:721_0": "327. Sañciccāti “upakkamāmi mocessāmī”ti cetetvā pakappetvā. Upakkamantassāti ajjhattarūpādīsu",
  "tika-vin11t0:721_1": "tīsu yattha katthaci ghaṭṭentassa. Samuddiṭṭhanti “ceteti upakkamati na muccati,",
  "tika-vin11t0:721_2": "āpatti thullaccayassā”ti padabhājane bhagavatā vuttanti adhippāyo.",
  "tika-vin11t0:722_0": "328. Imissaṃ gāthāyaṃ “attano aṅgajātaṃ upakkamantassā”ti iminā ajjhattarūpe vā bahiddhārūpe",
  "tika-vin11t0:722_1": "vā ajjhattabahiddhārūpe vā attano aṅgajātaṃ ghaṭṭentassāti imassa atthassa vuttattā",
  "tika-vin11t0:722_2": "aṅgajātaghaṭṭanena vinābhāvato iminā asaṅgayhamānassāpi ākāse kaṭikampanena sukkamocane",
  "tika-vin11t0:722_3": "saṅghādisesassa paṭhamagāthāyaṃ “vāyāmo”ti sāmaññavacanena saṅgahitattā taṃ ṭhapetvā",
  "tika-vin11t0:722_4": "“tena kho pana samayena aññatarassa bhikkhuno mocanādhippāyassa ākāse kaṭiṃ kampentassa",
  "tika-vin11t0:722_5": "asuci mucci…pe… asuci na mucci. Tassa kukkuccaṃ ahosi…pe… anāpatti bhikkhu saṅghādisesassa,",
  "tika-vin11t0:722_6": "āpatti thullaccayassā”ti ākāsekaṭikampanavatthumhi vuttattā amutte thullaccayaṃ saṅgahetumāha “sañciccā”tiādi.",
  "tika-vin11t0:723_0": "Tattha sañciccāti “upakkamāmi mocessāmī”ti jānitvā sañjānitvāti attho. “Upakkamantassā”ti",
  "tika-vin11t0:723_1": "sāmaññato taṃ visesetuṃ “ākāse kampanenapī”ti āha, kaṭikampanenāti gahetabbaṃ. Kathamidaṃ",
  "tika-vin11t0:723_2": "labbhatīti ce? Imāya kathāya saṅgahetabbavatthumhi “ākāse kaṭiṃ kampentassā”ti pāṭhe",
  "tika-vin11t0:723_3": "“kaṭiṃ kampentassā”ti vacanasahacarassa “ākāse”ti vacanassa sannidhānabalena labbhati",
  "tika-vin11t0:723_4": "atthappakaraṇasaddantarasannidhānā saddānaṃ visesatthadīpanato.",
  "tika-vin11t0:724_0": "329. Vatthinti muttavatthiṃ, muttakaraṇassa vatthinti attho. Kīḷāya pūretvāti gāmadārako",
  "tika-vin11t0:724_1": "viya kīḷitukāmatāya muttavatthiṃ daḷhaṃ gahetvā pūretvāti attho. Yathāha vatthivatthumhi",
  "tika-vin11t0:724_2": "aṭṭhakathāyaṃ “te bhikkhū vatthiṃ daḷhaṃ gahetvā pūretvā pūretvā vissajjentā gāmadārakāviya",
  "tika-vin11t0:724_3": "passāvamakaṃsū”ti. “Na vaṭṭatī”ti sāmaññena kasmā vuttanti? Tasmiṃ vatthusmiṃ vuttanayena",
  "tika-vin11t0:724_4": "mocanādhippāyena daḷhaṃ gahetvā pūretvā pūretvā vissajjentassa sukke mutte mocanādhippāyo",
  "tika-vin11t0:724_5": "ceteti, upakkamati, muccatīti aṅgānaṃ sampannattā saṅghādisesassa, amutte thullaccayassa",
  "tika-vin11t0:724_6": "sambhavato ubhayasaṅgahatthamāha.",
  "tika-vin11t0:725_0": "330. Upanijjhāyanavatthumhi “na ca bhikkhave sārattena mātugāmassa aṅgajātaṃ upanijjhāyitabbaṃ,",
  "tika-vin11t0:725_1": "yo upanijjhāyeyya, āpatti dukkaṭassā”ti pāḷiyaṃ “mātugāmassā”ti sāmaññena vuttattā",
  "tika-vin11t0:725_2": "“tissanna”nti vadati. Tissannaṃ pana itthīnanti manussāmanussatiracchānagatavasena",
  "tika-vin11t0:725_3": "tissannaṃ itthīnaṃ. “Aṅgajāta”nti visesetvā vuttattā “nimitta”nti muttakaraṇameva",
  "tika-vin11t0:725_4": "vuccati, paṭasatenāpi paṭicchāditaṃ vā appaṭicchāditaṃ vā yonimagganti attho. Tenāha",
  "tika-vin11t0:725_5": "aṭṭhakathāyaṃ “sacepi paṭasataṃ nivatthā hoti, purato vā pacchato vā ṭhatvā ‘imasmiṃ",
  "tika-vin11t0:725_6": "nāma okāse nimitta’nti upanijjhāyantassa dukkaṭameva. Anivatthānaṃ gāmadārikānaṃ",
  "tika-vin11t0:725_7": "nimittaṃ upanijjhāyantassa pana kimeva vattabba”nti. Purato vāti ettha “ṭhatvā”ti pāṭhaseso.",
  "tika-vin11t0:726_0": "331. Ekena…pe… passato ekaṃ dukkaṭanti sambandho. “Ekena payogena ekaṃ dukkaṭa”nti",
  "tika-vin11t0:726_1": "vacanato anekehi payogehi anekāni dukkaṭānīti byatirekato labbhati. Yathāha aṭṭhakathāyaṃ",
  "tika-vin11t0:726_2": "“ito cito ca viloketvā punappunaṃ upanijjhāyantassa payoge payoge dukkaṭa”nti. Imissā",
  "tika-vin11t0:726_3": "aṭṭhakathāya “ito cito cā”ti vuttattā ummīlananimīlananti ettha “vividhā taṃ anoloketvā",
  "tika-vin11t0:726_4": "tameva olokentassā”ti labbhati.",
  "tika-vin11t0:727_0": "332. Amocanādhippāyassa muttasmiṃ anāpatti pakāsitāti yojanā. Mocanādhippāyaṃ vinā",
  "tika-vin11t0:727_1": "bhesajjakaraṇatthaṃ suddhacittena aṅgajāte bhesajjalepaṃ karontassa vā suddhacitteneva",
  "tika-vin11t0:727_2": "uccārapassāvādiṃ karontassa vā muttepi anāpattīti idaṃ “anāpatti supinantena namocanādhippāyassā”tiādinā",
  "tika-vin11t0:727_3": "nayena anāpattivāre vuttamevāti attho.",
  "tika-vin11t0:728_0": "Imasmiṃ pāṭhe “anupakkamantassā”ti avuttepi imassa pāṭhassa purato “ceteti na upakkamati",
  "tika-vin11t0:728_1": "muccati, anāpattī”ti ca “na ceteti na upakkamati muccati, anāpattī”ti ca vacanato",
  "tika-vin11t0:728_2": "taṃ saṅgahetumāha “anupakkamatopi ca muttasmiṃ anāpatti pakāsitā”ti. Mocanassādarāgena",
  "tika-vin11t0:728_3": "pīḷito hutvā “aho vata me mucceyyā”ti cintetvā vā evarūpamocanassādarāgapīḷāpubbaṅgamacitte",
  "tika-vin11t0:728_4": "asatipi kevalaṃ kāmavitakkamattena upahato hutvā tādisaajjhattikabāhiravatthūsu ghaṭṭanavasena",
  "tika-vin11t0:728_5": "vā ākāse kaṭikampanavasena vā upakkamaṃ akarontassa tādisacintābalena vā kāmavitakkabalena",
  "tika-vin11t0:728_6": "vā sukke muttepi anāpattīti idaṃ yathāvuttapāṭhavasena pakāsitanti attho.",
  "tika-vin11t0:729_0": "Supinantena muttasmiṃ, anāpatti pakāsitāti ettha antasaddatthābhāvato supineti attho.",
  "tika-vin11t0:729_1": "Supine methunaṃ dhammaṃ paṭisevantassa vā mātugāmehi kāyasaṃsaggaṃ āpajjantassa vā",
  "tika-vin11t0:729_2": "sukke muttepi avisayattā anāpatti pāḷiyaṃ “anāpatti bhikkhu supinantenā”ti iminā pakāsitāti attho.",
  "tika-vin11t0:730_0": "Ettha ṭhatvā aṭṭhakathāyaṃ “supine pana uppannāya assādacetanāya sacassa visayo hoti,",
  "tika-vin11t0:730_1": "niccalena bhavitabbaṃ. Na hatthena nimittaṃ kīḷāpetabbaṃ. Kāsāvapaccattharaṇarakkhanatthaṃ",
  "tika-vin11t0:730_2": "pana hatthapuṭena gahetvā jagganatthāya udakaṭṭhānaṃ gantuṃ vaṭṭatī”ti vuttattā aṇḍapālikā",
  "tika-vin11t0:730_3": "kikīsakuṇā viya, vālapālikā camarī viya, ekanettapālako puriso viya ca kāyajīvitepi",
  "tika-vin11t0:730_4": "apekkhaṃ pahāya sīlaṃ rakkhitukāmena sikkhākāmena nibbānagāminipaṭipattiṃ pūretukāmena",
  "tika-vin11t0:730_5": "kulaputtena “aññatra supinantā”ti vadato tathāgatassa adhippāyānukūlaṃ aṭṭhakathāto",
  "tika-vin11t0:730_6": "ñatvā appamattena paṭipajjitabbanti ayamatrānusāsanī.",
  "tika-vin11t0:731": "Sukkavissaṭṭhikathāvaṇṇanā.",
  "tika-vin11t0:732_0": "333. Manussitthinti manussajātikaṃ itthiṃ, “mātugāmo nāma manussitthī, na yakkhī,",
  "tika-vin11t0:732_1": "na petī, na tiracchānagatā, antamaso tadahujātāpi dārikā, pageva mahattarī”ti padabhājane",
  "tika-vin11t0:732_2": "vuttattā tadahujātakumārikābhāvenapi ṭhitaṃ jīvamānakamanussamātugāmanti vuttaṃ hoti.",
  "tika-vin11t0:732_3": "“Manussitthi”nti sāmaññavacanena jīvamānakamanussitthinti ayaṃ viseso kuto labbhatīti?",
  "tika-vin11t0:732_4": "Vinītavatthumhi matitthiyā kāyaṃ phusantassa thullaccayavacanato pārisesato labbhati.",
  "tika-vin11t0:732_5": "Āmasantoti “hatthaggāhaṃ vā veṇiggāhaṃ vā aññatarassa vā aññatarassa vā aṅgassa parāmasana”nti",
  "tika-vin11t0:732_6": "vuttattā hatthādiaṅgapaccaṅgaphusanādinānappakārānaṃ aññatarena pakārena āmasantoti",
  "tika-vin11t0:732_7": "attho. Attano kāyena itthiyā kāyassa saṃsagge missībhāve rāgo kāyasaṃsaggarāgo. Saṅghādiseso",
  "tika-vin11t0:732_8": "etassa atthīti saṅghādisesiko, kāyasaṃsaggasaṅghādiseso āpanno hotīti vuttaṃ hoti.",
  "tika-vin11t0:733_0": "334. Kāyasaṃsaggarāgena itthiyā antamaso lomampi attano sarīre lomena phusantassa",
  "tika-vin11t0:733_1": "bhikkhuno saṅghādisesāpatti hotīti yojanā. Ettha “lomagaṇanāya saṅghādisesā hontī”ti",
  "tika-vin11t0:733_2": "kurundaṭṭhakathāmatassa aṭṭhitattā, “koṭṭhāsagaṇanāya na hoti, itthigaṇanāya hotī”ti",
  "tika-vin11t0:733_3": "mahāaṭṭhakathāmatassa ṭhitattā saṅghasantake mañcapīṭhe paccattharaṇādinā kenaci",
  "tika-vin11t0:733_4": "appaṭicchādite phusantassa viya lomagaṇanāya ahutvā phuṭṭhalomānaṃ bahuttepi ekasmiṃ",
  "tika-vin11t0:733_5": "payoge ekā eva āpatti, bahūsu payogesu payogagaṇanāya āpattiyo hontīti sanniṭṭhānaṃ.",
  "tika-vin11t0:734_0": "335. Itthiyāti manussitthiyā. Samphuṭṭhoti hatthādisarīrāvayave saṃsaggaṃ samāpanno.",
  "tika-vin11t0:734_1": "Sevanacetano vāyamitvā kāyasaṃsaggarāgena attano kāyaṃ cāletvāti attho. Saṅghādisesatāti",
  "tika-vin11t0:734_2": "ettha sakatthe taddhitappaccayo. “Saṅghādisesitā”ti pana pāṭho sundaro, saṅghādisesassa",
  "tika-vin11t0:734_3": "atthitā vijjamānabhāvoti attho. Saṅghādisesāpattiyā sabbhāvasaṅkhātā atthitā īpaccayatthe",
  "tika-vin11t0:734_4": "puggale saṅghādisesīsaddapavattinimittaṃ hotīti bhāvapaccayo taṃatthavasena labbhati.",
  "tika-vin11t0:734_5": "Yathāhu “yassa guṇassa hi bhāvā dabbe saddasanniveso, tadabhidhāne ttatādayo”ti.",
  "tika-vin11t0:735_0": "336. Ekena hatthena gahetvāti ettha “kāyasaṃsaggarāgenā”ti ānetvā sambandhitabbaṃ.",
  "tika-vin11t0:735_1": "“Manussitthi”nti ajjhāhāro. Taṃ manussitthiṃ. Tattha tatthāti itthiyā tasmiṃ tasmiṃ",
  "tika-vin11t0:735_2": "sarīrāvayave. “Ekāvāpattī”ti paṭhamaṃ gahitahatthassa anapanītattā vuttaṃ. Gahitahatthaṃ",
  "tika-vin11t0:735_3": "pana mocetvā punappunaṃ phusantassa payogagaṇanāya āpatti hotīti byatirekato labbhati.",
  "tika-vin11t0:736_0": "337. Ekena hatthena aggahetvā sīsato yāva pādaṃ, pādato yāva sīsañca kāyā hatthaṃ",
  "tika-vin11t0:736_1": "amocetvā divasampi taṃ itthiṃ phusantassa ekāvāpattīti yojanā. Etthāpi “amocetvā”ti",
  "tika-vin11t0:736_2": "byatirekato mocetvā phusantassa payogagaṇanāya anekāpattiyoti labbhati.",
  "tika-vin11t0:737_0": "338. Ekato gahitapañcaṅgulīnaṃ gaṇanāya sace āpatti siyā, ekassa mātugāmassa sarīraṃ",
  "tika-vin11t0:737_1": "rāgacittena phusantassa dvattiṃsakalāpakoṭṭhāsato byatirekassa sarīrassābhāvā dvattiṃsakalāpakoṭṭhāsagaṇanāya",
  "tika-vin11t0:737_2": "āpattiyā bhavitabbaṃ, tathā abhāvato idampi na hotīti dassanatthaṃ “na hi koṭṭhāsato siyā”ti āha.",
  "tika-vin11t0:738_0": "340-1. Itthiyā vimatissāpi attano kāyena itthiyā kāyaṃ phusato tassa thullaccayaṃ",
  "tika-vin11t0:738_1": "siyā, itthiyā paṇḍakādisaññinopi attanopi kāyena itthiyā kāyaṃ phusato tassa thullaccayaṃ",
  "tika-vin11t0:738_2": "siyā. Ādi-saddena purisatiracchānagatānaṃ saṅgaho. Itthiyā itthisaññino attano kāyena",
  "tika-vin11t0:738_3": "itthiyā kāyasambaddhaṃ phusato tassa thullaccayaṃ siyā. Paṇḍake paṇḍakasaññino attano",
  "tika-vin11t0:738_4": "kāyena paṇḍakassa kāyaṃ phusato tassa thullaccayaṃ siyā. Yakkhipetīsu yakkhipetisaññino",
  "tika-vin11t0:738_5": "attano kāyena tāsaṃ kāyaṃ phusato tassa thullaccayaṃ siyāti yojanā. Ettha “paṇḍakaggahaṇena",
  "tika-vin11t0:738_6": "ubhatobyañjanakopi gayhatī”ti vajirabuddhiṭīkāyaṃ vuttaṃ. “Itthiyā vematikassāpi",
  "tika-vin11t0:738_7": "paṇḍakādisaññinopi attano kāyena itthiyā kāyasambaddhaṃ phusato tassa thullaccayaṃ",
  "tika-vin11t0:738_8": "siyā”ti na yojetabbaṃ. Kasmā? Tathā yojanāyaṃ pāḷiyaṃ dukkaṭaṃ vuttaṃ, na thullaccayanti aniṭṭhappasaṅgato.",
  "tika-vin11t0:739_0": "“Dukkaṭaṃ kāyasaṃsagge, tiracchānagatitthiyā”ti iminā vinītavatthumhi āgatanaye saṅgahitepi",
  "tika-vin11t0:739_1": "teneva nayena paṇḍake vimatiitthisaññitādiaññamatipakkhe ca purisatiracchānagatesu",
  "tika-vin11t0:739_2": "purisatiracchānagatasaññivimatipaṇḍakādiaññamatipakkhe ca iti imesaṃ tiṇṇaṃ kāyapaṭibaddhāmasanādīsu",
  "tika-vin11t0:739_3": "ca padabhājane vuttasabbadukkaṭāpattiyo upalakkhitāti daṭṭhabbaṃ.",
  "tika-vin11t0:740_0": "342. Attano kāyena paṭibaddhena itthiyā kāyena paṭibaddhaṃ phusantassa bhikkhuno",
  "tika-vin11t0:740_1": "pana dukkaṭanti yojanā. Ettha pi-saddo vuttadukkaṭānaṃ samuccayattho. Ca-saddena",
  "tika-vin11t0:740_2": "pana avuttasamuccayatthena “nissaggiyena kāyaṃ āmasati. Nissaggiyena kāyapaṭibaddhaṃ",
  "tika-vin11t0:740_3": "āmasati. Nissaggiyena nissaggiyaṃ āmasati, āpatti dukkaṭassā”ti pāḷiyaṃ āgatadukkaṭānaṃ saṅgaho veditabbo.",
  "tika-vin11t0:741_0": "343-4. Na kevalaṃ padabhājanāgataitthisarīrādikameva anāmāsaṃ, vinītavatthūsu dārudhītalikavatthuanulomato",
  "tika-vin11t0:741_1": "potthalikādiitthirūpakañca nissaggiyavārānulomato asarīraṭṭhaṃ mātugāmehi paribhuttavatthābharaṇādiñca",
  "tika-vin11t0:741_2": "vibhaṅgakkhandhakādīsu vuttanayānusārena aṭṭhakathāgataṃ avasesaṃ anāmāsavatthuñca",
  "tika-vin11t0:741_3": "āmasantassa āpattiṃ saṅgahetumāha “itthīna”ntiādi.",
  "tika-vin11t0:742_0": "“Itthīnaṃ itthirūpañcā”ti idaṃ “itthikāya itthidhanaṃ, saddhānaṃ saddhāparāyana”ntiādīsu",
  "tika-vin11t0:742_1": "viya lokavohāravasena vuttaṃ. Itthīnaṃ dārulohamayādikaṃ itthirūpañcāti yojanā. Ādi-saddena",
  "tika-vin11t0:742_2": "heṭṭhimaparicchedato mattikāya, piṭṭhena vā kataṃ mātugāmarūpaṃ saṅgaṇhāti. Mātugāmarūpaṃ",
  "tika-vin11t0:742_3": "yena kenaci dinnaṃ sabbaratanamayaṃ vinā avasesaṃ sādiyitvā bhinditvā samaṇasāruppaparikkhāraṃ",
  "tika-vin11t0:742_4": "kārāpetuṃ, aphusitvā paribhuñjitabbe vā yojetuṃ vaṭṭati.",
  "tika-vin11t0:743_0": "“Vattha”nti iminā nivāsanapārupanadvayampi sāmaññena gahitaṃ. Idañca mātugāmena paribhuñjituṃ",
  "tika-vin11t0:743_1": "ṭhapitampi anāmāsameva, cīvaratthāya dinnaṃ sampaṭicchitvā gaṇhituṃ vaṭṭati. Heṭṭhimaparicchedena",
  "tika-vin11t0:743_2": "tiṇacumbaṭakaṃ, aṅguliyā paṇṇamuddikaṃ upādāya alaṅkārameva. Ettha ca vālakesavaṭṭakesesu",
  "tika-vin11t0:743_3": "pavesanakadantasūciādi kappiyabhaṇḍaṃ diyyamānaṃ samaṇasāruppaparikkhāratthāya gahetabbaṃ.",
  "tika-vin11t0:744_0": "Tatthajātaphalaṃ khajjanti rukkhe ṭhitaṃ khāditabbaṃ panasanāḷikerādiphalañca manussehi",
  "tika-vin11t0:744_1": "rāsikataṃ paribhuñjitabbaphalañca “manussehi rāsikatesupi eseva nayo”ti aṭṭhakathāyaṃ",
  "tika-vin11t0:744_2": "vuttattā anāmāsanti upalakkhaṇato imināva gahetabbaṃ. Araññe rukkhato patitaṃ phalaṃ",
  "tika-vin11t0:744_3": "“anupasampannassa dassāmī”ti gahetuṃ vaṭṭati. “Muggādiṃ tatthajātaka”nti upalakkhaṇapadattā",
  "tika-vin11t0:744_4": "gacchato viyuttampi gahetabbaṃ. Muggādinti ettha “aparaṇṇa”nti pāṭhaseso.",
  "tika-vin11t0:745_0": "Sabbāni dhaññānīti “sāli vīhi yavo kaṅgu, kudrūsavarakagodhumā”ti vuttāni satta dhaññāni.",
  "tika-vin11t0:745_1": "Khettamaggena gacchatā sālisīse hatthena aphusantena gantabbaṃ. Sace maggo sambādho",
  "tika-vin11t0:745_2": "hoti, sarīre dhaññaṃ phusantepi maggattā na doso. Vīthiyaṃ, gehaṅgaṇe vā dhaññesu",
  "tika-vin11t0:745_3": "pasāritesu apasakkitvā ce gantuṃ na sakkā, “maggaṃ adhiṭṭhāya gantabba”nti aṭṭhakathāvacanato",
  "tika-vin11t0:745_4": "“imaṃ maggaṃ gamissāmī”ti gantuṃ vaṭṭati. “Kulagehe dhaññamatthake ce āsanaṃ paññāpetvā",
  "tika-vin11t0:745_5": "dinnaṃ hoti, nisīdituṃ vaṭṭatī”ti aṭṭhakathāyaṃ vuttaṃ. “Āsanasālāyaṃ dhaññe vippakiṇṇe",
  "tika-vin11t0:745_6": "anukkamitvā ekamante pīṭhakaṃ paññāpetvā nisīditabbaṃ. Sace manussā tasmiṃ dhaññamatthake",
  "tika-vin11t0:745_7": "āsanaṃ paññāpetvā denti, nisīdituṃ vaṭṭatī”ti aṭṭhakathāyaṃ vuttattā attanā tattha",
  "tika-vin11t0:745_8": "āsanaṃ paññāpetvā nisīdituṃ na vaṭṭati.",
  "tika-vin11t0:746_0": "345. Dhamanasaṅkhādiṃ sabbaṃ pañcaṅgaturiyampi cāti sambandho. Dhamanasaṅkho nāma",
  "tika-vin11t0:746_1": "saddakaraṇasaṅkho. Ādi-saddena vaṃsasiṅgatāḷādīnaṃ saṅgaho. Pañcaṅgaturiyanti ātataṃ,",
  "tika-vin11t0:746_2": "vitataṃ, ātatavitataṃ, ghanaṃ, susiranti pañcaṅgasaṅkhātaṃ turiyaṃ. Tattha ātataṃ",
  "tika-vin11t0:746_3": "nāma cammapariyonaddhesu bheriādīsu ekato ākaḍḍhitvā onaddhaṃ ekatalaturiyaṃ. Vitataṃ",
  "tika-vin11t0:746_4": "nāma ubhato ākaḍḍhitvā onaddhaṃ ubhayatalaturiyaṃ. Ātatavitataṃ nāma ubhayato ca",
  "tika-vin11t0:746_5": "majjhato ca sabbato pariyonandhitaṃ. Ghanaṃ sammādi. Sammanti tāḷaṃ, ghaṇṭākiṅkaṇiādīnampi",
  "tika-vin11t0:746_6": "ettheva saṅgaho. Susiranti vaṃsādi.",
  "tika-vin11t0:747_0": "Idha kurundaṭṭhakathāyaṃ vuttanayena bheripokkharañca bheritalacammañca vīṇā ca vīṇāpokkharacammañca",
  "tika-vin11t0:747_1": "daṇḍo ca anāmāsaṃ. “Pūjaṃ katvā cetiyaṅgaṇādīsu ṭhapitabheriyo acālentena avasesaṭṭhānaṃ",
  "tika-vin11t0:747_2": "sammajjitabbaṃ. Kacavarachaḍḍanakāle kacavaraṃ viya gahetvā ekasmiṃ ṭhāne ṭhapetabba”nti",
  "tika-vin11t0:747_3": "mahāpaccariyaṃ vuttaṃ. Turiyabhaṇḍesu yaṃ kiñci attano dīyamānaṃ taṃ parivattetvā",
  "tika-vin11t0:747_4": "kappiyaparikkhāraṃ gahetuṃ adhivāsetabbaṃ. Doṇi vā pokkharaṃ vā dantakaṭṭhanikkhipanatthāya,",
  "tika-vin11t0:747_5": "cammañca satthakosakaraṇatthāya gahetabbaṃ.",
  "tika-vin11t0:748_0": "Ratanāni ca sabbānīti muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅko",
  "tika-vin11t0:748_1": "masāragallanti vuttāni sabbāni ratanāni ca. Ettha ca viddhā, aviddhā vā sāmuddikādī",
  "tika-vin11t0:748_2": "sabbāpi muttā anāmāsā. Bhaṇḍamūlatthañca gaṇhituṃ na vaṭṭati. Antamaso jātiphalikaṃ",
  "tika-vin11t0:748_3": "upādāya nīlapītādibhedo sabbopi maṇi dhotaviddho anāmāso. Āhatākāreneva ṭhito aviddhādhoto",
  "tika-vin11t0:748_4": "maṇi pattādi bhaṇḍamūlatthaṃ adhivāsetuṃ vaṭṭatīti vuttaṃ. Mahāpaccariyaṃ pana paṭikkhittaṃ.",
  "tika-vin11t0:748_5": "Pacitvā kato kācamaṇiyeveko vaṭṭati. Veḷuriye ca maṇisadisoyeva vinicchayo.",
  "tika-vin11t0:749_0": "Dhamanasaṅkho “sabbaṃ dhamanasaṅkhādi”ntiādigāthāya turiyesu gahito. Ratanakhacito",
  "tika-vin11t0:749_1": "saṅkho anāmāso. Pānīyasaṅkho dhotopi adhotopi āmāso. Avasesasaṅkho pana añjanādibhesajjatthaṃ,",
  "tika-vin11t0:749_2": "pattādibhaṇḍamūlabhāvena ca adhivāsetuṃ vaṭṭati. Suvaṇṇena ekato viliyāpetvā katā",
  "tika-vin11t0:749_3": "muggavaṇṇā silā anāmāsā. Sesā silā khuddakanisānādikammatthaṃ adhivāsetuṃ vaṭṭati.",
  "tika-vin11t0:749_4": "“Pavāḷaṃ dhotamadhotañca viddhamaviddhañca sabbathā anāmāsaṃ, nāpi adhivāsetabba”nti",
  "tika-vin11t0:749_5": "mahāpaccariyaṃ vuttattā pavāḷapaṭimācetiyāni ceva potthakesu pavesetabbaāṇiyā mūle,",
  "tika-vin11t0:749_6": "aggeca pavesetabbaṃ padumādiākārena kataṃ vaṭṭañca na gahetabbaṃ na phusitabbaṃ.",
  "tika-vin11t0:750_0": "Bījato paṭṭhāya rajataṃ, jātarūpañca kataṃ vā hotu akataṃ vā, sabbaso anāmāsaṃ, na",
  "tika-vin11t0:750_1": "ca sāditabbaṃ. Iminā kataṃ paṭimādikañca ārakūṭalohañca anāmāsanti vakkhati. Katākatasuvaṇṇarajatānaṃ",
  "tika-vin11t0:750_2": "asādiyitabbatāya idha aṭṭhakathāya āgatattā uttarena rājaputtena kāretvā āhaṭaṃ suvaṇṇacetiyaṃ",
  "tika-vin11t0:750_3": "na vaṭṭatīti mahāpadumattherena paṭikkhittanti suvaṇṇapaṭimācetiyapotthakāvacchādakamaṇipadumavaṭṭādi",
  "tika-vin11t0:750_4": "yaṃ kiñci na sāditabbameva, na ca āmasitabbaṃ. Etena kataṃ senāsanopakaraṇaṃ pana",
  "tika-vin11t0:750_5": "paribhuñjituṃ vaṭṭati. Dhammamaṇḍape katampi paṭijaggituṃ vaṭṭati. Lohitavaṇṇo maṇi,",
  "tika-vin11t0:750_6": "masāragallamaṇi ca sabbathā anāmāso, na ca adhivāsetabboti mahāpaccariyaṃ vuttaṃ.",
  "tika-vin11t0:751_0": "346. Sabbamāvudhabhaṇḍanti khaggādi sabbaṃ āvudhopakaraṇaṃ pattādikappiyaparikkhāramūlatthāya",
  "tika-vin11t0:751_1": "dīyamānaṃ satthavāṇijāya akātabbattā na gahetabbaṃ, “imaṃ gaṇhathā”ti dinnaṃ bhinditvā",
  "tika-vin11t0:751_2": "khaṇḍākhaṇḍikaṃ katvā “khurādikappiyaparikkhāraṃ kāressāmī”ti sādituṃ vaṭṭati. Saṅgāmabhūmiyaṃ",
  "tika-vin11t0:751_3": "magge patitakhaggādiṃ disvā pāsāṇena bhinditvā “khurādikappiyabhaṇḍāni kāressāmī”ti",
  "tika-vin11t0:751_4": "gaṇhituṃ vaṭṭati. Ususattiādikaṃ phalato daṇḍaṃ apanetvā kappiyaparikkhārakārāpanatthāya gahetabbaṃ.",
  "tika-vin11t0:752_0": "Jiyāti dhanuguṇo. Ca-kārena imissā gāthāya avuttaṃ aṅkusatomarādiṃ parahiṃ sopakaraṇaṃ",
  "tika-vin11t0:752_1": "saṅgaṇhāti. Dhanudaṇḍakoti jiyāvirahito dhanudaṇḍako. Idaṃ parahiṃsopakaraṇabhaṇḍādikaṃ",
  "tika-vin11t0:752_2": "vihāre sammajjitabbaṭṭhāne ṭhapitaṃ ce, sāmikānaṃ vatvā tehi aggahitaṃ ce, acālentena sammajjitabbaṃ.",
  "tika-vin11t0:753_0": "Jālañcāti macchajālapakkhijālādijālañca. Jālaṃ dīyamānaṃ chattaveṭhanatthaṃ, āsanacetiyādimatthake",
  "tika-vin11t0:753_1": "bandhanādipayojane sati tadatthañca gahetabbaṃ. Saravāraṇaṃ nāma phalakādikaṃ aññehi",
  "tika-vin11t0:753_2": "attano vijjhanatthāya vissaṭṭhasaranivāraṇaṃ vināsanoparodhakāraṇaṃ hotīti bhaṇḍamūlatthaṃ",
  "tika-vin11t0:753_3": "sādituṃ vaṭṭati. “Dantakaṭṭhādhāraphalakādi yadicchitaṃ karomī”ti muṭṭhiṃ apanetvā gahetuṃ vaṭṭati.",
  "tika-vin11t0:754_0": "347. Cetiyanti ettha “suvaṇṇacetiya”nti idaṃ “suvaṇṇapaṭibimbādī”ti anantaraṃ vuttattā",
  "tika-vin11t0:754_1": "labbhati. Suvaṇṇaggahaṇañcupalakkhaṇanti rajatamayañca gahetabbaṃ. Ārakūṭakanti suvaṇṇavaṇṇaṃ",
  "tika-vin11t0:754_2": "lohavisesamāha. “Anāmāsa”nti idaṃ “asampaṭicchiyaṃ vā”ti etassa upalakkhaṇaṃ.",
  "tika-vin11t0:755_0": "348. Sabbaṃ vāditamiti sambandho. Onahitunti cammavarattatantīhi bandhituṃ. Onahāpetunti",
  "tika-vin11t0:755_1": "tatheva aññehi kārāpetuṃ. Vādāpetunti aññehi vādāpetuṃ. Vādetunti attanā vādetuṃ.",
  "tika-vin11t0:755_2": "Vāditanti vādanīyaṃ yathā “karaṇīyaṃ kārita”nti, vādanārahaṃ turiyabhaṇḍanti attho.",
  "tika-vin11t0:755_3": "Idañca onahanādikiriyāya kammaṃ.",
  "tika-vin11t0:756": "349. Upahāraṃ karissāmāti pūjaṃ karissāma. Iti anumatiggahaṇatthāya. Vattabbāti te vattāro vattabbāti yojanā.",
  "tika-vin11t0:757_0": "350-1. Dhuttiyā itthiyāti vipannācārāya loḷitthiyā. Sayaṃ phusiyamānassāti bhikkhuno",
  "tika-vin11t0:757_1": "payogaṃ vinā itthiyā attanāva phusiyamānassa. Kāyena avāyamitvāti tassā sarīrasamphassānubhavanatthaṃ",
  "tika-vin11t0:757_2": "attano kāyaṃ acāletvā. Phassaṃ paṭivijānatoti phassaṃ anubhavantassa.",
  "tika-vin11t0:758_0": "Asañciccāti ettha “phusane”ti pāṭhaseso, “iminā upāyena imaṃ phusāmī”ti acetetvā.",
  "tika-vin11t0:758_1": "Kiṃ vuttaṃ hoti? “Iminā pattapaṭiggahaṇādinā upāyena etissā sarīrasamphassaṃ anubhavissāmī”ti",
  "tika-vin11t0:758_2": "acintetvā pattathālakataṭṭakapaṇṇapuṭabhesajjādiṃ paṭiggaṇhāpentiyā hatthe attano",
  "tika-vin11t0:758_3": "hatthena phusanādīsu anāpattīti vuttaṃ hoti. “Assatiyā”ti idaṃ pana imināva saṅgahitattā",
  "tika-vin11t0:758_4": "idha visuṃ na vuttaṃ, mātugāmassa sarīre phusanabhāvaṃ ajānitvā aññavihito hutvā",
  "tika-vin11t0:758_5": "satiṃ anupaṭṭhapetvā hatthapādapasāraṇādīsu phusantassāti attho.",
  "tika-vin11t0:759_0": "Ajānantassāti dārakākāraṃ dārikaṃ “mātugāmo”ti ajānitvā kenaci karaṇīyena phusantassa.",
  "tika-vin11t0:759_1": "Mokkhādhippāyino cāti “mokkhādhippāyo kāyena vāyamati, phassaṃ paṭivijānāti, anāpatti.",
  "tika-vin11t0:759_2": "Mokkhādhippāyo kāyena vāyamati, na ca phassaṃ paṭivijānāti, anāpatti. Mokkhādhippāyo",
  "tika-vin11t0:759_3": "na ca kāyena vāyamati, phassaṃ paṭivijānāti, anāpatti. Mokkhādhippāyo na ca kāyena",
  "tika-vin11t0:759_4": "vāyamati, na ca phassaṃ paṭivijānāti, anāpattī”ti vuttamokkhādhippāyavato catubbidhassa",
  "tika-vin11t0:759_5": "puggalassāti vuttaṃ hoti. “Anāpattī”ti iminā sambandho.",
  "tika-vin11t0:760_0": "Imesu yo mātugāmena āliṅganādipayogena ajjhottharayamāno taṃ attano sarīrato apanetvā",
  "tika-vin11t0:760_1": "muñcitukāmo hatthacālena, muṭṭhiādīhi vā paṭipaṇāmanaṃ, paharaṇādikañca payogaṃ karoti,",
  "tika-vin11t0:760_2": "ayaṃ paṭhamo puggalo. Attānamajjhottharituṃ āgacchantiṃ itthiṃ disvā paharaṇākārādisabbapayogaṃ",
  "tika-vin11t0:760_3": "dassetvā tāsetvā attano sarīraṃ phusituṃ adento dutiyo. Itthiyā ajjhottharitvā āliṅgito",
  "tika-vin11t0:760_4": "copanarahitaṃ maṃ “anatthiko”ti mantvā “sayameva palāyissatī”ti, “acopanameva mokkhopāyo”ti",
  "tika-vin11t0:760_5": "ñatvā niccalova hutvā phassaṃ paṭivijānanto tatiyo. Attānaṃ ajjhottharitumāgacchantiṃ",
  "tika-vin11t0:760_6": "itthiṃ disvā dutiyo viya tāsetuṃ kāyappayogaṃ akatvā “agate pātessāmi, paharitvā",
  "tika-vin11t0:760_7": "tāsessāmī”ti vā cintetvā niccalova hutvā tiṭṭhanto catutthoti veditabbo.",
  "tika-vin11t0:761_0": "352. Paṭhamenāti ettha “pārājikenā”ti pāṭhaseso, kāyacittasamuṭṭhānanti vuttaṃ hoti.",
  "tika-vin11t0:761_1": "Idha cittaṃ nāma kāyasaṃsaggarāgasampayuttaṃ cittaṃ, sukkavissaṭṭhimhi mocetukāmatāya sampayuttaṃ cittaṃ.",
  "tika-vin11t0:762": "Kāyasaṃsaggakathāvaṇṇanā.",
  "tika-vin11t0:763_0": "353-4. Duṭṭhullavācassādenāti duṭṭhu kucchitabhāvaṃ ulati gacchatīti duṭṭhullā, duṭṭhullā",
  "tika-vin11t0:763_1": "ca sā vācā cāti duṭṭhullavācā, vaccamaggapassāvamagge methunadhammapaṭisaṃyuttā vācā,",
  "tika-vin11t0:763_2": "yathāha “duṭṭhullā nāma vācā vaccamaggapassāvamaggamethunadhammapaṭisaṃyuttā vācā”ti,",
  "tika-vin11t0:763_3": "duṭṭhullavācāya assādo duṭṭhullavācassādo, tathāpavattavacīviññattisamuṭṭhāpakacittasampayuttā",
  "tika-vin11t0:763_4": "cetanā, tena sampayutto rāgo idha sahacariyena “duṭṭhullavācassādo”ti vutto, tena,",
  "tika-vin11t0:763_5": "duṭṭhullavācassādasampayuttena rāgenāti attho. Iminā “obhāsantassā”ti vakkhamānaobhāsanassa hetu dassito.",
  "tika-vin11t0:764_0": "Itthiyā itthisaññino bhikkhunoti yojanā. Itthiyā itthisaññinoti “mātugāmo nāma manussitthī,",
  "tika-vin11t0:764_1": "na yakkhī, na petī, na tiracchānagatā, viññū paṭibalā subhāsitadubbhāsitaṃ duṭṭhullāduṭṭhullaṃ",
  "tika-vin11t0:764_2": "ājānitu”nti padabhājane niddiṭṭhasarūpāya subhāsitadubbhāsitaṃ jānantiyā manussitthiyā",
  "tika-vin11t0:764_3": "itthisaññino bhikkhunoti attho. “Dvinnaṃ maggāna”nti etassa sambandhīvasena “itthiyā”ti",
  "tika-vin11t0:764_4": "idaṃ sāmivasena yojetabbaṃ, yathāvuttasarūpassa mātugāmassa vaccamaggapassāvamagganti",
  "tika-vin11t0:764_5": "attho. Vaṇṇāvaṇṇavasena cāti “vaṇṇaṃ bhaṇati nāma dve magge thometi vaṇṇeti pasaṃsati.",
  "tika-vin11t0:764_6": "Avaṇṇaṃ bhaṇati nāma dve magge khuṃseti vambheti garahatī”ti niddese vuttanayena",
  "tika-vin11t0:764_7": "ubho magge uddissa thomanagarahaṇavasenāti vuttaṃ hoti.",
  "tika-vin11t0:765_0": "Methunassa yācanādayo methunayācanādayo, tehi methunayācanādīhi, “yācatipi āyācatipi",
  "tika-vin11t0:765_1": "pucchatipi paṭipucchatipi ācikkhatipi anusāsatipi akkosatipī”ti uddese vuttamethunayācanādivasenāti",
  "tika-vin11t0:765_2": "vuttaṃ hoti. Imehi dvīhi “obhāsantassā”ti vuttaobhāsanā dassitā. Obhāsantassāti uddesayantassa,",
  "tika-vin11t0:765_3": "pakāsentassāti attho. “Viññu”nti iminā obhāsanakiriyāya kammamāha, iminā visesitabbaṃ",
  "tika-vin11t0:765_4": "“manussitthi”nti idaṃ pakaraṇato labbhati, yathādassitapadabhājanāgatasarūpaṃ viññuṃ",
  "tika-vin11t0:765_5": "paṭibalaṃ manussitthinti vuttaṃ hoti. Antamaso hatthamuddāyapīti obhāsane antimaparicchedadassanaṃ.",
  "tika-vin11t0:765_6": "Duṭṭhullavacanassādabhāve sati yo vaccamaggapassāvamaggapaṭibaddhaṃ guṇadosaṃ vā",
  "tika-vin11t0:765_7": "methunadhammayācanādivasena vā duṭṭhullāduṭṭhullaṃ jānantiṃ manussitthiṃ heṭṭhimaparicchedena",
  "tika-vin11t0:765_8": "hatthamuddāyapi vadeyyāti attho.",
  "tika-vin11t0:766_0": "Imasmiṃ gāthādvaye duṭṭhullavācassādena itthiyā itthisaññino viññuṃ taṃ itthiṃ dvinnaṃ",
  "tika-vin11t0:766_1": "maggānaṃ vaṇṇavasena antamaso hatthamuddāyapi obhāsantassa bhikkhuno garukaṃ siyāti",
  "tika-vin11t0:766_2": "ekaṃ vākyaṃ, tathā “dvinnaṃ maggānaṃ avaṇṇavasenā”ti iminā ca “methunayācanādīhī”ti",
  "tika-vin11t0:766_3": "iminā ca yojanāya vākyadvayanti evaṃ yojanāvasena tīṇi vākyāni honti.",
  "tika-vin11t0:767_0": "Tattha paṭhamavākye vaṇṇavacanena saṅgahitaṃ thomanādikathaṃ kathentassa saṅghādiseso",
  "tika-vin11t0:767_1": "hoti. “Itthilakkhaṇena subhalakkhaṇena samannāgatāsī”ti ettakameva thomanatthaṃ vadato",
  "tika-vin11t0:767_2": "saṅghādiseso na hoti, “tava vaccamaggo ca passāvamaggo ca īdiso subho susaṇṭhāno,",
  "tika-vin11t0:767_3": "tena nāma īdisena itthilakkhaṇena subhalakkhaṇena samannāgatāsī”ti vadantassa hoti.",
  "tika-vin11t0:767_4": "“Vaṇṇeti, pasaṃsatī”ti padadvayañca “thometī”ti padassa pariyāyo.",
  "tika-vin11t0:768_0": "Dutiyavākye avaṇṇapadasaṅgahitaṃ khuṃsanādittaye khuṃsanaṃ nāma patodopamehi pharusavacanehi",
  "tika-vin11t0:768_1": "tudanaṃ. Yathāha aṭṭhakathāyaṃ “khuṃsetīti vācāpatodena ghaṭṭetī”ti. Patujjatenenāti",
  "tika-vin11t0:768_2": "“patodo”tiagacchante assādayo pavattetuṃ vijjhanakapācanadaṇḍo vuccati. Vambhanaṃ",
  "tika-vin11t0:768_3": "nāma apasādanaṃ. Apasādanaṃ nāma guṇato parihāpanaṃ. Yathāha “vambhetīti apasādetī”ti.",
  "tika-vin11t0:768_4": "Garahā nāma dosāropanaṃ. Yathāha “garahatīti dosaṃ detī”ti. Imaṃ khuṃsanādipaṭisaṃyuttavacanaṃ",
  "tika-vin11t0:768_5": "vakkhamānesu “sikharaṇīsi, sambhinnāsi, ubhatobyañjanāsī”ti imesu tīsu padesu aññatarena",
  "tika-vin11t0:768_6": "yojetvā kathentasseva saṅghādiseso, na itarassa.",
  "tika-vin11t0:769_0": "Tatiyavākye methunayācanādivacanehi saṅgahitaṃ āyācanādiṃ karontassāpi saṅghādiseso.",
  "tika-vin11t0:769_1": "“Yācati nāma dehi me arahasi me dātu”ntiādinā nayena ekekaṃ padaṃ “dehi me methunaṃ",
  "tika-vin11t0:769_2": "dhamma”ntiādivasena methunadhammapadena saha ghaṭetvā methunadhammaṃ yācantasseva hoti.",
  "tika-vin11t0:770_0": "“Kadā te mātā pasīdissati, kadā te pitā pasīdissati, kadā te devatāyo pasīdissanti,",
  "tika-vin11t0:770_1": "kadā te sukhaṇo sulayo sumuhutto bhavissatī”tiādiāyācanapadaniddese ekekaṃ padaṃ",
  "tika-vin11t0:770_2": "tattheva osāne vuttena “kadā te methunaṃ dhammaṃ labhissāmī”ti padena ghaṭetvā methunaṃ yācantasseva hoti.",
  "tika-vin11t0:771": "“Kathaṃ tvaṃ sāmikassa desi, kathaṃ jārassa desī”ti pucchāniddesavacanesu ca aññataraṃ methunadhammapadena ghaṭetvā pucchantasseva hoti.",
  "tika-vin11t0:772": "“Evaṃ kira tvaṃ sāmikassa desi, evaṃ jārassa desī”ti paṭipucchāniddesavacanesu aññataraṃ methunadhammapadena ghaṭetvā visesetvā paṭipucchantasseva hoti.",
  "tika-vin11t0:773": "“Kathaṃ dadamānā sāmikassa piyā hotī”ti pucchato mātugāmassa “evaṃ dehi, evaṃ dentī sāmikassa piyā bhavissati manāpā cā”ti āṇattivacane, anusāsanivacane ca eseva nayo.",
  "tika-vin11t0:774_0": "355. Akkosaniddesāgatesu “animittāsi nimittamattāsi alohitāsi dhuvalohitāsi dhuvacoḷāsi",
  "tika-vin11t0:774_1": "paggharantīsi sikharaṇīsi itthipaṇḍakāsi vepurisikāsi sambhinnāsi ubhatobyañjanāsī”ti",
  "tika-vin11t0:774_2": "ekādasasu padesu “sikharaṇīsi sambhinnāsi ubhatobyañjanāsī”ti padattayaṃ paccekaṃ",
  "tika-vin11t0:774_3": "āpattikaraṃ, iminā padattayena saha pubbe vuttāni vaccamaggapassāvamaggamethunadhammapadāni",
  "tika-vin11t0:774_4": "tīṇi cāti chappadānaṃ paccekaṃ āpattikarattā ito parāni animittādīni aṭṭha padāni",
  "tika-vin11t0:774_5": "“animittāsi methunadhammaṃ dehī”tiādinā nayena methunadhammapadena saha ghaṭetvā",
  "tika-vin11t0:774_6": "vuttāneva āpattikarānīti veditabbāni, “methunayācanādīhī”ti ettha ādi-saddasaṅgahitesu",
  "tika-vin11t0:774_7": "“animittāsī”tiādīsu ekādasasu akkosapadesu antogadhattepi kevalaṃ āpattikarattā garutaraṃ",
  "tika-vin11t0:774_8": "padattayaṃ visuṃ saṅgahetabbanti ñāpetumāha “sikharaṇīsī”tiādi.",
  "tika-vin11t0:775_0": "Sikharaṇīsīti ettha “sikharaṇī asī”ti padacchedo. “Asī”ti paccekaṃ yojetabbaṃ. Tu-saddo",
  "tika-vin11t0:775_1": "kevalayuttampi āpattikaraṃ hotīti visesaṃ joteti. Kevalenāpi akkosavacanenāti yojanā.",
  "tika-vin11t0:775_2": "Sikharaṇīsīti bahi nikkhantaāṇimaṃsā bhavasi. Sambhinnāsīti missībhūtavaccamaggapassāvamaggā.",
  "tika-vin11t0:775_3": "Ubhatobyañjanāsīti itthinimittena, purisanimittena cāti ubhatobyañjanehi samannāgatā.",
  "tika-vin11t0:775_4": "“Ayaṃ itthī, ayaṃ puriso”ti byañjayatīti byañjanaṃ, muttakaraṇāni. Suṇantiyāti ettha",
  "tika-vin11t0:775_5": "“viññumanussitthiyā”ti adhikārato labbhati, iminā akkositabbavatthu dassitaṃ hoti.",
  "tika-vin11t0:775_6": "Bhāsitaṃ suṇantiyā subhāsitadubbhāsitaṃ jānantiyā manussitthiyā visaye pavattaakkosavacanena",
  "tika-vin11t0:775_7": "saṅghādiseso hotīti attho.",
  "tika-vin11t0:776_0": "356. Punappunaṃ obhāsantassa vācānaṃ gaṇanāya garukā siyunti yojanā. Ettha “ekaṃ",
  "tika-vin11t0:776_1": "itthi”nti ajjhāharitabbaṃ. Ekavācāya bahū obhāsantassa ca itthīnaṃ gaṇanāya garukā",
  "tika-vin11t0:776_2": "siyunti yojanā. Etthāpi “itthiyopī”ti labbhati.",
  "tika-vin11t0:777_0": "357. Sā ce nappaṭijānātīti ettha “yaṃ suṇantiṃ manussitthiṃ dvinnaṃ maggānaṃ vaṇṇāvaṇṇavasena",
  "tika-vin11t0:777_1": "obhāsati, sā ce na paṭijānātī”ti sāmatthiyā labbhamānaṃ ādāya yojetabbaṃ. Attano",
  "tika-vin11t0:777_2": "bhāsitaṃ duṭṭhullaṃ vuttasamanantarameva atthavasena sace na jānātīti attho. Tassāti",
  "tika-vin11t0:777_3": "tassa duṭṭhullabhāsitabhikkhussa. Ubbhajāṇuṃ, adhakkhakaṃ vā ādissa bhaṇane cāpi",
  "tika-vin11t0:777_4": "tassa thullaccayaṃ siyāti yojanā. Bhaṇaneti dvinnaṃ maggānaṃ vaṇṇādikathane, “bhaṇato”tipi",
  "tika-vin11t0:777_5": "likhanti, bhaṇantassa, bhaṇanahetūti attho. Hetumhi ayamantapaccayo “asambudha”ntiādīsu",
  "tika-vin11t0:777_6": "viya. Ubbhajāṇunti jāṇuto uddhaṃ. Akkhekanti akkhakato heṭṭhā.",
  "tika-vin11t0:778_0": "358. Ubbhakkhakanti akkhakato uddhaṃ. Adhojāṇumaṇḍalanti jāṇumaṇḍalato adho. Uddisanti",
  "tika-vin11t0:778_1": "uddissa. “Uddissubbhakkhaṃ vā tathā, adhojāṇumaṇḍala”nti ca likhanti, so pāṭho sundaro.",
  "tika-vin11t0:778_2": "Vaṇṇādibhaṇane dukkaṭanti sambandho. “Viññumanussitthiyā”ti adhikārato labbhati.",
  "tika-vin11t0:778_3": "Kāyapaṭibaddhe vaṇṇādibhaṇane dukkaṭanti etthāpi eseva nayo. Vaccamaggapassāvamaggā",
  "tika-vin11t0:778_4": "saṅghādisesakkhettaṃ, adhakkhakaṃ ubbhajāṇumaṇḍalaṃ thullaccayakkhettaṃ, uddhakkhakaṃ",
  "tika-vin11t0:778_5": "adhojāṇumaṇḍalaṃ dukkaṭakkhettanti imesu tīsu khettesu akkhakañceva jāṇumaṇḍalañca",
  "tika-vin11t0:778_6": "thullaccayadukkaṭānaṃ dvinnaṃ avadhibhūtaṃ kattha saṅgayhatīti? Dukkaṭakkhetteyeva",
  "tika-vin11t0:778_7": "saṅgayhati. Yathāha aṭṭhakathāyaṃ “akkhakaṃ, pana jāṇumaṇḍalañca ettheva dukkaṭakkhette",
  "tika-vin11t0:778_8": "saṅgahaṃ gacchatī”ti.",
  "tika-vin11t0:779_0": "359. Paṇḍake yakkhipetīsu dvinnaṃ maggānaṃ vaṇṇādibhaṇane tassa bhaṇantassa thullaccayaṃ",
  "tika-vin11t0:779_1": "bhaveti adhikāravasena āgatapadehi saha yojetabbaṃ. Paṇḍakādīsūti ādi-saddena yakkhipetīnaṃ gahaṇaṃ.",
  "tika-vin11t0:780_0": "360. Ubbhakkhaka…pe… ayaṃ nayoti “paṇḍakādīsū”ti iminā yojetabbaṃ. Ayaṃ nayoti “dukkaṭameva",
  "tika-vin11t0:780_1": "hotī”ti vutto nayo. Sabbatthāti saṅghādisesathullaccayadukkaṭakkhettavasena sabbesu khettesu.",
  "tika-vin11t0:781_0": "361. Atthapurekkhāro hutvā obhāsatopi anāpattīti yojanā. Mātugāmānaṃ “animittāsī”tiādīsu",
  "tika-vin11t0:781_1": "padesu atthakathanaṃ purekkhatvā “animittāsī”tiādipadaṃ bhaṇantassa vā mātugāmehi",
  "tika-vin11t0:781_2": "saha aṭṭhakathaṃ sajjhāyantānaṃ vā anāpattīti attho. Dhammapurekkhāro hutvā obhāsato",
  "tika-vin11t0:781_3": "anāpattīti yojanā. Pāḷidhammaṃ vācentassa vā tāsaṃ suṇantīnaṃ sajjhāyanaṃ vā purekkhatvā",
  "tika-vin11t0:781_4": "“animittāsī”tiādīsu padesu yaṃ kiñci pabbajitassa vā itarassa vā mātugāmassa kathentassa",
  "tika-vin11t0:781_5": "anāpattīti. Purekkhatvānusāsaninti “idāni animittāsi…pe… ubhatobyañjanāsi, appamādaṃ",
  "tika-vin11t0:781_6": "dāni kareyyāsi, yathā āyatimpi evarūpā nāhosī”ti anusāsaniṃ purekkhatvā.",
  "tika-vin11t0:782_0": "362. Ummattakādīnanti pittummattakayakkhummattakavasena dvinnaṃ ummattakānañca ādi-saddasaṅgahitassa",
  "tika-vin11t0:782_1": "imasmiṃ ādikammikassa udāyittherassa ca anāpattīti vuttaṃ hoti. “Idaṃ sikkhāpadaṃ",
  "tika-vin11t0:782_2": "tisamuṭṭhānaṃ kāyacittato ca vācācittato ca kāyavācācittato ca samuṭṭhāti. Kiriyaṃ,",
  "tika-vin11t0:782_3": "saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacitta”nti",
  "tika-vin11t0:782_4": "aṭṭhakathāyaṃ vuttapakiṇṇakavinicchayaṃ dasseti “samuṭṭhānādayo…pe… tulyāvā”ti. Vedanāya",
  "tika-vin11t0:782_5": "adinnādānena asamattā “vedanettha dvidhā matā”ti āha, sukhopekkhāvedanāvasena dvidhā matāti attho.",
  "tika-vin11t0:783": "Duṭṭhullavācākathāvaṇṇanā.",
  "tika-vin11t0:784_0": "363. Kāmapāricariyāyāti methunadhammasaṅkhātena kāmena pāricariyāya, methunadhammena",
  "tika-vin11t0:784_1": "pāricariyāyāti attho. Atha vā kāmitā patthitāti kāmā, methunarāgavasena patthitāti",
  "tika-vin11t0:784_2": "attho, kāmā ca sā pāricariyā cāti kāmapāricariyā, tassā kāmapāricariyāyātipi gahetabbaṃ,",
  "tika-vin11t0:784_3": "methunarāgacittena abhipatthitapāricariyāyātiattho. “Vaṇṇaṃ bhāsato”ti iminā sambandho,",
  "tika-vin11t0:784_4": "“etadaggaṃ bhagini pāricariyānaṃ yā mādisaṃ sīlavantaṃ kalyāṇadhammaṃ brahmacāriṃ",
  "tika-vin11t0:784_5": "etena dhammena paricareyyā”ti attano methunadhammena pāricariyāya guṇaṃ ānisaṃsaṃ",
  "tika-vin11t0:784_6": "kathentassāti vuttaṃ hoti. Tasmiṃyeva khaṇeti tasmiṃ bhaṇitakkhaṇeyeva. Sā ce jānātīti",
  "tika-vin11t0:784_7": "yaṃ uddissa abhāsi, sace sā vacanasamanantarameva jānāti.",
  "tika-vin11t0:785_0": "364. Sā manussitthī no jānāti ce, tassa thullaccayanti sambandho. Yakkhipetidevīsu",
  "tika-vin11t0:785_1": "jānantīsu, paṇḍake ca jānante attakāmapāricariyāya vaṇṇaṃ bhāsato tassa bhikkhuno",
  "tika-vin11t0:785_2": "thullaccayaṃ hotīti yojanā. Seseti purisatiracchānagatavisaye, yakkhiādīnaṃ ajānanavisaye",
  "tika-vin11t0:785_3": "ca attakāmapāricariyāya vaṇṇaṃ bhāsato tassa āpatti dukkaṭaṃ hotīti yojanā.",
  "tika-vin11t0:786": "365. Cīvarādīhīti cīvarapiṇḍapātādīhi. Vatthukāmehīti taṇhāya vatthubhāvena vatthū ca kāmitattā kāmāti ca saṅkhātehi paccayehi.",
  "tika-vin11t0:787_0": "366. Rāgo eva rāgatā. “Rāgitā”ti vā pāṭho, rāgo assa atthīti rāgī, tassa bhāvo rāgitā,",
  "tika-vin11t0:787_1": "attakāmapāricariyāya rāgoti attho. Obhāsoti attakāmapāricariyāya guṇabhaṇanaṃ. Tena",
  "tika-vin11t0:787_2": "rāgenāti kāmapāricariyāya rāgena. Khaṇe tasminti bhaṇitakkhaṇe. Vijānananti yaṃ manussitthiṃ",
  "tika-vin11t0:787_3": "uddissa attakāmapāricariyāya vaṇṇaṃ bhaṇati, tāya tassa vacanatthassa vijānananti vuttaṃ hoti.",
  "tika-vin11t0:788_0": "367. Pañcaṅgānīti manussitthitā, taṃsaññitā, pāricariyāya rāgitā, tena rāgena obhāsanaṃ,",
  "tika-vin11t0:788_1": "khaṇe tasmiṃ vijānananti imāni ettha attakāmapāricariyasikkhāpade pañca aṅgāni, pañca",
  "tika-vin11t0:788_2": "āpattikāraṇānīti attho. Assāti attakāmapāricariyasikkhāpadassa.",
  "tika-vin11t0:789": "Attakāmapāricariyakathāvaṇṇanā.",
  "tika-vin11t0:790_0": "368. “Paṭiggaṇhātī”tiādikiriyāttayopādānasāmatthiyena tikkhattuṃ paṭipādanakaṃ “yo",
  "tika-vin11t0:790_1": "bhikkhū”ti ca “garu hotī”ti padasāmatthiyena “tassā”ti ca labbhamānattā tividhehi",
  "tika-vin11t0:790_2": "saha “yo bhikkhu purisassa sandesaṃ paṭiggaṇhāti, vīmaṃsati paccāharati ce, tassa",
  "tika-vin11t0:790_3": "garu hotī”ti ekaṃ vākyaṃ hoti. Evaṃ “itthiyāpi vā”ti iminā yojanāyapi ekaṃ vākyaṃ",
  "tika-vin11t0:790_4": "hotīti imissā gāthāya vākyadvayaṃ yujjati.",
  "tika-vin11t0:791_0": "Idha sandesakkamañca yojanākkamañca jānanatthaṃ paṭhamaṃ tāva itthīnañca bhariyānañca",
  "tika-vin11t0:791_1": "pabhedo ca sarūpañca vibhāvīyati – tesu itthiyo dasavidhā honti. Yathāha padabhājane",
  "tika-vin11t0:791_2": "“dasa itthiyo māturakkhitā piturakkhitā mātāpiturakkhitā bhāturakkhitā bhaginirakkhitā",
  "tika-vin11t0:791_3": "ñātirakkhitā gottarakkhitā dhammarakkhitā sārakkhā saparidaṇḍā”ti. Bhariyā ca dasavidhā",
  "tika-vin11t0:791_4": "honti. Yathāha padabhājane “dasa bhariyāyo dhanakkītā chandavāsinī bhogavāsinī odapattakinī",
  "tika-vin11t0:791_5": "obhaṭacumbaṭā dāsī ca bhariyā ca kammakārī ca bhariyā ca dhajāhaṭā muhuttikā”ti.",
  "tika-vin11t0:791_6": "Imāsaṃ pabhedo ca sarūpāni ca saṅkhepato evaṃ veditabbāni –",
  "tika-vin11t0:792_0": "Purisehi saha yathā saṃvāsaṃ na karoti, evaṃ mātarā rakkhitā māturakkhitā. Yathāha",
  "tika-vin11t0:792_1": "“māturakkhitā nāma mātā rakkhati gopeti issariyaṃ kāreti vasaṃ vattetī”ti. Piturakkhitādīsupi",
  "tika-vin11t0:792_2": "eseva nayo. Tattha yasmiṃ koṇḍaññādigotte jātā, tasmiṃyeva gotte jātehi rakkhitā",
  "tika-vin11t0:792_3": "gottarakkhitā. Yathāha “gottarakkhitā nāma sagottā rakkhantī”tiādi. Ekaṃ satthāraṃ",
  "tika-vin11t0:792_4": "uddissa pabbajitehi vā ekagaṇapariyāpannehi vā rakkhitā dhammarakkhitā nāma. Yathāha",
  "tika-vin11t0:792_5": "“dhammarakkhitā nāma sahadhammikā rakkhantī”tiādi. Sārakkhā nāma “gabbhepi pariggahitā",
  "tika-vin11t0:792_6": "hoti ‘mayhaṃ esā’ti antamaso mālāguḷaparikkhittāpī”ti pāḷiyaṃ vuttasarūpā. Saparidaṇḍā",
  "tika-vin11t0:792_7": "nāma “kehici daṇḍo ṭhapito hoti ‘yo itthannāmaṃ itthiṃ gacchati, tassa ettako daṇḍo”ti",
  "tika-vin11t0:792_8": "vuttasarūpāti ayaṃ dasannaṃ itthīnaṃ sarūpasaṅkhepo. Imāsu dasasu sārakkhasaparidaṇḍānaṃ",
  "tika-vin11t0:792_9": "dvinnaṃ parapurisasevāyaṃ micchācāro hoti, itarāsaṃ na hoti. Imā dasapi pañcasīlaṃ",
  "tika-vin11t0:792_10": "rakkhantehi agamanīyā.",
  "tika-vin11t0:793_0": "Dasasu bhariyāsu “dhanakkītā nāma dhanena kiṇitvā vāsetī”ti vuttattā bhariyabhāvāya",
  "tika-vin11t0:793_1": "appakaṃ vā bahuṃ vā dhanaṃ datvā gahitā dhanakkītā nāma. “Chandavāsinī nāma piyo",
  "tika-vin11t0:793_2": "piyaṃ vāsetī”ti vuttattā attaruciyā saṃvasitena purisena sampaṭicchitā chandavāsinī",
  "tika-vin11t0:793_3": "nāma. “Bhogavāsinī nāma bhogaṃ datvā vāsetī”ti vuttattā udukkhalamusalādigehopakaraṇaṃ",
  "tika-vin11t0:793_4": "labhitvā bhariyabhāvaṃ gacchantī janapaditthī bhogavāsinī nāma. “Paṭavāsinī nāma",
  "tika-vin11t0:793_5": "paṭaṃ datvā vāsetī”ti vuttattā nivāsanamattaṃ vā pārupanamattaṃ vā laddhā bhariyabhāvaṃ",
  "tika-vin11t0:793_6": "gacchantī dalidditthī paṭavāsinī nāma. Odapattakinī nāma “udakapattaṃ āmasitvā vāsetī”ti",
  "tika-vin11t0:793_7": "vuttattā “idaṃ udakaṃ viya saṃsaṭṭhā abhejjā hothā”ti vatvā ekasmiṃ udakapatte purisena",
  "tika-vin11t0:793_8": "saddhiṃ hatthaṃ otāretvā bhariyabhāvaṃ nīto mātugāmo vuccati. “Obhaṭacumbaṭā nāma",
  "tika-vin11t0:793_9": "cumbaṭaṃ oropetvā vāsetī”ti vuttattā sīsato cumbaṭaṃ oropetvā bhariyabhāvamupanītā",
  "tika-vin11t0:793_10": "kaṭṭhahārikādiitthī obhaṭacumbaṭā nāma. Dāsī ca bhariyā ca nāma “dāsī ceva hoti bhariyā",
  "tika-vin11t0:793_11": "cā”ti vuttattā bhariyaṃ katvā vāsitā “tasseva dāsī ca bhariyā cā”ti vuttā. Kammakārī",
  "tika-vin11t0:793_12": "ca bhariyā ca nāma “kammakārī ceva hoti bhariyā cā”ti vuttattā padhānitthinirapekkhena",
  "tika-vin11t0:793_13": "kuṭumbakiccaṃ kāretvā bhariyabhāvaṃ nītā bhariyā katakammā “kammakārī ca bhariyā",
  "tika-vin11t0:793_14": "cā”ti vuttā. “Dhajāhaṭā nāma karamarānītā vuccatī”ti vuttattā dhajaṃ ussāpetvā gacchantiyā",
  "tika-vin11t0:793_15": "mahāsenāya saddhiṃ gantvā paravisayaṃ vilumpantena pacchinditvā ānetvā bhariyabhāvamupanītā",
  "tika-vin11t0:793_16": "itthī dhajāhaṭā nāma. “Muhuttikā nāma taṅkhaṇikā vuccatī”ti vuttattā acirakālaṃ saṃvāsatthāya",
  "tika-vin11t0:793_17": "gahitā itthī muhuttikā nāmāti ayaṃ dasannaṃ bhariyānaṃ sarūpasaṅkhepo. Yathāvuttāsu",
  "tika-vin11t0:793_18": "dasasu itthīsu aññataraṃ dasannaṃ bhariyānaṃ aññataraṭṭhāne ṭhapanatthamadhippetabhāvaṃ",
  "tika-vin11t0:793_19": "vattuṃ purisena “gaccha bhante itthannāmaṃ māturakkhitaṃ brūhi ‘hohi kira itthannāmassa",
  "tika-vin11t0:793_20": "bhariyā dhanakkītā’ti”ādinā nayena dinnasandesaṃ “sādhu upāsakā”tiādinā nayena vacībhedaṃ",
  "tika-vin11t0:793_21": "katvā vā sīsakampanādivasena vā paṭiggaṇhātīti āha “paṭiggaṇhāti sandesaṃ purisassā”ti.",
  "tika-vin11t0:794_0": "Ettha purisassāti upalakkhaṇattā “purisassa mātā bhikkhuṃ pahiṇatī”tiādinā nayena",
  "tika-vin11t0:794_1": "pāḷiyaṃ vuttapurisassa mātāpituādayo ca gahetabbā. Vīmaṃsatīti evaṃ paṭiggahitasāsanaṃ",
  "tika-vin11t0:794_2": "tassāyeva ekaṃsena avirādhetvā vadantassa mātāpituādīnamaññatarassa vā ārocetīti",
  "tika-vin11t0:794_3": "attho. Etthāpi vīmaṃsatīti upalakkhaṇattā “paṭiggaṇhāti antevāsiṃ vīmaṃsāpetvā attanā",
  "tika-vin11t0:794_4": "paccāharati, āpatti saṅghādisesassā”ti vuttattā vīmaṃsāpetītipi gahetabbaṃ. Paccāharatīti",
  "tika-vin11t0:794_5": "tathā āhaṭaṃ sāsanaṃ sutvā tassā itthiyā sampaṭicchite ca asampaṭicchite ca lajjāya",
  "tika-vin11t0:794_6": "tuṇhībhūtāya ca taṃ pavattiṃ paccāharitvā ācikkhatīti vuttaṃ hoti. Idhāpi paccāharatīti",
  "tika-vin11t0:794_7": "upalakkhaṇattā “paṭiggaṇhāti vīmaṃsati antevāsiṃ paccāharāpeti, āpatti saṅghādisesassā”ti",
  "tika-vin11t0:794_8": "vuttattā paccāharāpetīti ca gahetabbaṃ.",
  "tika-vin11t0:795_0": "“Itthiyāpi vā”ti iminā yojetvā gahitadutiyavākye ca evameva attho vattabbo. Tattha",
  "tika-vin11t0:795_1": "sandesakkamo pana “māturakkhitā bhikkhuṃ pahiṇati ‘gaccha bhante itthannāmaṃ brūhi",
  "tika-vin11t0:795_2": "‘homi itthannāmassa bhariyā dhanakkītā’ti”ādipāḷinayena daṭṭhabbo. Etthāpi “vīmaṃsāpeti",
  "tika-vin11t0:795_3": "paccāharāpetī”ti idañca vuttanayeneva gahetabbaṃ. Iminā niyāmena dasannaṃ itthīnaṃ",
  "tika-vin11t0:795_4": "nāmaṃ visuṃ visuṃ vatvā dasannaṃ bhariyānaṃ aññataratthāya dīyamānasandesakkamo yojetabbo.",
  "tika-vin11t0:795_5": "Idhāpi itthiyāpi vāti upalakkhaṇattā “māturakkhitāya mātā bhikkhuṃ pahiṇati ‘gaccha",
  "tika-vin11t0:795_6": "bhante itthannāmaṃ brūhi ‘hotu itthannāmassa bhariyā dhanakkītā”tiādipāḷivasena itthiyā",
  "tika-vin11t0:795_7": "mātupituādīnañca sandesakkamo yojetabbo.",
  "tika-vin11t0:796": "370. Taṃ pavattiṃ. Sañcarittā sañcaraṇahetu. Na muccatīti itthipurisānaṃ antare sāsanaṃ paṭiggahetvā sañcaraṇahetu āpajjitabbasaṅghādisesato na muccatīti attho.",
  "tika-vin11t0:797_0": "371. Aññaṃ vāti mātāpiturakkhitādīsu aññataraṃ vā. “Bhāsato”ti likhanti. “Pesito”ti",
  "tika-vin11t0:797_1": "iminā viruddhattā taṃ pahāya “bhāsatī”ti pāṭho gahetabbo. Pāṭhaseso vā kātabbo. “Yo",
  "tika-vin11t0:797_2": "aññaṃ bhāsati ce, tassa bhāsatoti yojanā”ti nissandehe vuttaṃ. “Mātarā rakkhitaṃ",
  "tika-vin11t0:797_3": "itthiṃ ‘gaccha brūhī’ti yo pesito hoti, tassa piturakkhitaṃ vā aññaṃ vā bhāsato visaṅketovā”ti,",
  "tika-vin11t0:797_4": "“mātarā…pe… brūhī’ti pesito hutvā piturakkhitaṃ vā aññaṃ vā bhāsato visaṅketovā”ti",
  "tika-vin11t0:797_5": "yojanā yuttatarāti amhākaṃ khanti.",
  "tika-vin11t0:798_0": "372. Paṭiggaṇhanatādīhīti paṭiggaṇhanameva paṭiggaṇhanatā. Ādi-saddena vīmaṃsanapaccāharaṇāni",
  "tika-vin11t0:798_1": "gahitāni. Sañcaritteti sañcaraṇe. Samāpanneti gate sati. Garukāpattimādiseti ettha",
  "tika-vin11t0:798_2": "“tassā”ti seso. Ādiseti katheyya.",
  "tika-vin11t0:799_0": "373. Dvīhi thullaccayaṃ vuttanti ettha dvīhi dvīhi aṅgehi sañcaritte samāpanne thullaccayaṃ",
  "tika-vin11t0:799_1": "vuttanti gahetabbaṃ. “Paṭiggaṇhāti vīmaṃsati na paccāharati, āpatti thullaccayassa.",
  "tika-vin11t0:799_2": "Paṭiggaṇhāti na vīmaṃsati paccāharati, āpatti thullaccayassa. Na paṭiggaṇhāti vīmaṃsati",
  "tika-vin11t0:799_3": "paccāharati, āpatti thullaccayassā”ti dvīhi dvīhi aṅgehi thullaccayaṃ vuttanti attho.",
  "tika-vin11t0:799_4": "Paṇḍakādīsūti paṇḍakayakkhipetīsu. Tīhipi aṅgehi sañcaritte samāpanne thullaccayaṃ vuttanti yojanā.",
  "tika-vin11t0:800_0": "Ekenevāti ekeneva aṅgena. Sabbatthāti māturakkhitādīsu sabbamātugāmesu ca vinītavatthumhi",
  "tika-vin11t0:800_1": "“tena kho pana samayena aññataro puriso aññataraṃ bhikkhuṃ āṇāpesi ‘gaccha bhante",
  "tika-vin11t0:800_2": "itthannāmaṃ itthiṃ vīmaṃsā’ti. So gantvā manusse pucchi ‘kahaṃ itthannāmā’ti. Suttā",
  "tika-vin11t0:800_3": "bhanteti…pe… matā bhanteti. Nikkhantā bhanteti. Anitthī bhanteti. Itthipaṇḍakā bhanteti.",
  "tika-vin11t0:800_4": "Tassa kukkuccaṃ ahosi. Anāpatti bhikkhu saṅghādisesassa, āpatti dukkaṭassā”ti āgatāsu",
  "tika-vin11t0:800_5": "suttādīsu pañcasu ca.",
  "tika-vin11t0:801_0": "374. Anāpatti pakāsitāti cetiyādīsu kattabbaṃ nissāya itthiyā purisassa, purisena",
  "tika-vin11t0:801_1": "ca itthiyā dinnasāsanaṃ paṭiggahetvā vīmaṃsitvā paccāharitvā ārocentassa anāpattibhāvo",
  "tika-vin11t0:801_2": "“anāpatti saṅghassa vā cetiyassa vā gilānassa vā karaṇīyena gacchati, ummattakassa",
  "tika-vin11t0:801_3": "ādikammikassā”ti pāḷiyaṃ vuttāti attho.",
  "tika-vin11t0:802_0": "375. Tathā tassāti manussajātikāya tassā. Nanālaṃvacanīyatāti “mamāya”nti vā niggahapaggahe",
  "tika-vin11t0:802_1": "vā nirāsaṅkaṃ vattuṃ nāharatīti alaṃvacanīyā, assāmikā, sā hi kenaci “mayhaṃ esā”ti",
  "tika-vin11t0:802_2": "vattuṃ vā nirāsaṅkena niggahapaggahavacanaṃ vā vattuṃ asakkuṇeyyā, alaṃvacanīyā na",
  "tika-vin11t0:802_3": "bhavatīti nālaṃvacanīyā, sassāmikā, sā hi sāmikena tathā kātuṃ sakkuṇeyyāti nālaṃvacanīyā,",
  "tika-vin11t0:802_4": "nālaṃvacanīyā na bhavatīti nanālaṃvacanīyā, alaṃvacanīyapadena vuttā assāmikā eva,",
  "tika-vin11t0:802_5": "paṭisedhā dve pakatimatthaṃ gamayantīti, nanālaṃvacanīyāya bhāvo nanālaṃvacanīyatā,",
  "tika-vin11t0:802_6": "nirāsaṅkena avacanīyatā assāmikabhāvoti vuttaṃ hoti. Sañcarittavasena bhikkhunā vacanīyā",
  "tika-vin11t0:802_7": "na hotīti vā “alaṃvacanīyā”tipi gahetabbameva. Paṭiggaṇhanatādīnaṃ vasāti ettha cakāro",
  "tika-vin11t0:802_8": "luttaniddiṭṭho. Tato paṭiggaṇhanavīmaṃsanapaccāharaṇasaṅkhātānaṃ tiṇṇaṃ aṅgānaṃ vasena",
  "tika-vin11t0:802_9": "ca pubbe vuttamanussitthitā nanālaṃvacanīyatāti vuttānaṃ dvinnaṃ aṅgānaṃ vasena ca",
  "tika-vin11t0:802_10": "idaṃ sikkhāpadaṃ āpattikāraṇehi pañcahi aṅgehi yuttanti attho.",
  "tika-vin11t0:803_0": "376. Idaṃ sañcarittasikkhāpadaṃ. Atha vā liṅgavipallāsena ca ayaṃ saṅghādisesoti",
  "tika-vin11t0:803_1": "gahetabbo. Kāyato, vācato, kāyavācato, kāyacittato, vācācittato, kāyavācācittato",
  "tika-vin11t0:803_2": "vā uppajjanato chasamuṭṭhānaṃ. Tato eva acittakamudīritaṃ. Missakasamuṭṭhānañhi acittakaṃ.",
  "tika-vin11t0:803_3": "Avasesacittesupi yasmiṃ citte asati acittakaṃ nāma hoti, taṃ dassetumāha “alaṃvacaniyattaṃ",
  "tika-vin11t0:803_4": "vā”tiādi. Gāthābandhavasena rasso, “alaṃvacanīyatta”nti gahetabbaṃ. Yo sandesaṃ peseti,",
  "tika-vin11t0:803_5": "tasmiṃ paṭibaddhabhāvanti attho. Paṇṇattiṃ vāti sañcarittasikkhāpadasaṅkhātaṃ paṇṇattiṃ",
  "tika-vin11t0:803_6": "vā ajānato acittakamudīritanti sambandho.",
  "tika-vin11t0:804_0": "377. Sāsananti mātugāmassa, purisassa vā sāsanaṃ. Kāyavikārenāti sīsakampanādinā",
  "tika-vin11t0:804_1": "kāyavikārena. Gahetvāti paṭiggahetvā. Taṃ upagammāti paṭiggahitasāsanaṃ yassa vattabbaṃ",
  "tika-vin11t0:804_2": "hoti, taṃ mātugāmaṃ, purisaṃ vā upagamma. Vīmaṃsitvāti taṃ kiccaṃ tīretvā. Harantassāti",
  "tika-vin11t0:804_3": "paccāharantassa. Kāyato siyāti vacībhedaṃ vinā paṭiggahaṇādīnaṃ kāyeneva katattā",
  "tika-vin11t0:804_4": "kāyasamuṭṭhānatova saṅghādiseso hotīti attho.",
  "tika-vin11t0:805_0": "378. Itthiyā vacanaṃ sutvāti yojanā. Yathā nisinnovāti pakatiyā nisinnaṭṭhāneyeva",
  "tika-vin11t0:805_1": "nisinno. Taṃ vacanaṃ. Tatthevāgatassevāti yattha nisinno itthiyā sāsanaṃ paṭiggaṇhi,",
  "tika-vin11t0:805_2": "tameva āsanaṃ avijahitvā attanā nisinnaṭṭhānameva āgatassa sannisitabbapurisasseva,",
  "tika-vin11t0:805_3": "ettha “ārocetvā”ti pāṭhaseso. Puna “ārocentassā”ti idaṃ tatthevāgatāya tassā eva",
  "tika-vin11t0:805_4": "itthiyā evaṃ yojetabbaṃ. Sāsanaṃ datvā gantvā puna tattheva āgatassa mātugāmasseva",
  "tika-vin11t0:805_5": "ñātamanantaraṃ kāyikakiriyaṃ vinā vacaneneva ārocentassāti attho. Idaṃ itthiyā sāsanaṃ",
  "tika-vin11t0:805_6": "paṭiggahaṇādivasena vuttaṃ.",
  "tika-vin11t0:806_0": "Atha vā purisassa vacanaṃ sutvā yathānisinnova taṃ vacanaṃ itthiyā ārocetvā puna",
  "tika-vin11t0:806_1": "tatthevāgatasseva purisassa ārocentassāti evaṃ purisasandesaṃ paṭiggahaṇādivasenāpi",
  "tika-vin11t0:806_2": "yojanā kātabbā. Ettha ca tatthevāgatassāti upalakkhaṇaṃ. Sāsanavacanamatteneva paṭiggahetvā,",
  "tika-vin11t0:806_3": "kiccantarena gantvā vā yadicchāvasena diṭṭhaṭṭhāne vā vatvā punapi tattheva diṭṭhaṭṭhāne",
  "tika-vin11t0:806_4": "puna ārocentassa ca vacaneneva samuṭṭhānabhāvo veditabbo.",
  "tika-vin11t0:807_0": "379. “Alaṃ…pe… ajānato”ti acittakattakāraṇaṃ vuttameva, kasmā puna “ajānantassa paṇṇatti”nti",
  "tika-vin11t0:807_1": "vuttanti ce? Tadubhayassāpi visuṃ kāraṇābhāvaṃ viññāpetuṃ vuttanti veditabbaṃ. Naṃ",
  "tika-vin11t0:807_2": "vidhinti sāsanaṃ paṭiggahetvā āharitvā ārocetvā paccāharitvā ārocanasaṅkhātaṃ vidhānaṃ.",
  "tika-vin11t0:807_3": "Arahatopīti khīṇāsavassapi, sekhaputhujjanānaṃ pagevāti ayamattho sambhāvanatthena api-saddena jotito.",
  "tika-vin11t0:808_0": "380. Jānitvāti alaṃvacanīyabhāvaṃ vā paṇṇattiṃ vā ubhayameva vā jānitvā. Tathāti",
  "tika-vin11t0:808_1": "kāyavācato karontassāti iminā yojetabbaṃ. Sacittakehīti yathāvuttacittena sacittakehi.",
  "tika-vin11t0:808_2": "Tehevāti kāyādīhi tehi eva, “tīhevā”tipi pāṭho.",
  "tika-vin11t0:809": "Sañcarittakathāvaṇṇanā.",
  "tika-vin11t0:810_0": "381-2. Sayaṃyācitakehevāti ettha “upakaraṇehī”ti pāṭhaseso, “purisaṃ dethā”tiādinā",
  "tika-vin11t0:810_1": "nayena attanāva yācitvā gahitehi upakaraṇehevāti attho. Yathāha “saññācikā nāma sayaṃ",
  "tika-vin11t0:810_2": "yācitvā purisampi purisattakarampi goṇampi sakaṭampi vāsimpi parasumpi kuṭhārimpi",
  "tika-vin11t0:810_3": "kudālampi nikhādanampī”ti. Ettha eva-kārena ayācitaṃ nivatteti. Tena assāmikanti",
  "tika-vin11t0:810_4": "dīpitaṃ hoti. “Kuṭika”nti iminā “kuṭi nāma ullittā vā hoti avalittā vā ullittāvalittā",
  "tika-vin11t0:810_5": "vā”ti vuttattā bhūmito paṭṭhāya bhitticchadanāni paṭicchādetvā mattikāya vā sudhāya",
  "tika-vin11t0:810_6": "vā dvāravātapānādialepokāsaṃ ṭhapetvā anto littabhāvena ullittānāmakaṃ vā tathā bahi",
  "tika-vin11t0:810_7": "littabhāvena avalittānāmakaṃ vā anto ca bahi ca littabhāvena ullittāvalittānāmakaṃ",
  "tika-vin11t0:810_8": "vā kuṭinti vuttaṃ hoti.",
  "tika-vin11t0:811": "Appamāṇikanti “tatridaṃ pamāṇaṃ, dīghaso dvādasavidatthiyo sugatavidatthiyā, tiriyaṃ sattantarā”ti dīghaputhulānaṃ vuttappamāṇena atirekattā appamāṇikanti attho.",
  "tika-vin11t0:812_0": "Ettha ca tilakkhaṇaṃ paṭivijjhitvā tīṇi kilesamūlāni uppāṭetvā kālattayavatta sabbadhamme",
  "tika-vin11t0:812_1": "paṭivijjhitvā tibhuvanekapaṭisaraṇabhūtassa bhagavato dhammarājassa aṅgulaṃ pamāṇamajjhimapurisassa",
  "tika-vin11t0:812_2": "aṅgulato tivaṅgulaṃ hoti, ekā vidatthi tisso vidatthiyo honti, ekaṃ ratanaṃ tīṇi",
  "tika-vin11t0:812_3": "ratanāni hontīti evaṃ niyamitā sugatavidatthi ca vaḍḍhakiratanena diyaḍḍharatanappamāṇā",
  "tika-vin11t0:812_4": "hoti. Yathāha aṭṭhakathāyaṃ “sugatavidatthi nāma idāni majjhimassa purisassa tisso",
  "tika-vin11t0:812_5": "vidatthiyo vaḍḍhakihatthena diyaḍḍho hattho hotī”ti. Tasmā sugatavidatthiyā dvādasa",
  "tika-vin11t0:812_6": "vaḍḍhakihatthena aṭṭhārasa hatthā honti. “Dīghaso dvādasa vidatthiyo sugatavidatthiyāti",
  "tika-vin11t0:812_7": "bāhirimena mānenā”ti padabhājane vuttattā antimaṃ sudhālepaṃ aggahetvā thusamattikapariyantena",
  "tika-vin11t0:812_8": "vā mahāmattikapariyantena vā bāhirantato aṭṭhārasahatthappamāṇaṃ, “tiriyaṃ sattantarāti",
  "tika-vin11t0:812_9": "abbhantarimena mānenā”ti padabhājane vuttattā abbhantarimena puthulato dvādasaṅgulādhikadasahatthappamāṇañca",
  "tika-vin11t0:812_10": "kuṭiyā pamāṇanti gahetabbaṃ. Evaṃ ṭhitapamāṇato dīghato puthulato vā ubhato vā kesaggamattādhikāpi",
  "tika-vin11t0:812_11": "kuṭi āpattiyā aṅgaṃ hotīti dassetuṃ “appamāṇika”nti āhāti saṅkhepato veditabbaṃ.",
  "tika-vin11t0:813_0": "Attuddesanti uddisitabboti uddeso, attā uddeso etissāti attuddesā, kuṭi, taṃ attuddesaṃ.",
  "tika-vin11t0:813_1": "“Attuddesanti attano atthāyā”ti padabhājane vuttattā “mayhaṃ esā vāsatthāya bhavissatī”ti",
  "tika-vin11t0:813_2": "attānaṃ uddisitvāti attho. “Karontassā”ti idaṃ “kārayamānenāti karonto vā kārāpento",
  "tika-vin11t0:813_3": "vā”ti padabhājane vuttanayena payojakakattuno ca gahetabbattā upalakkhaṇanti gahetabbaṃ.",
  "tika-vin11t0:813_4": "Tathāti teneva pakārena, yehi assāmikatādīhi pakārehi yuttaṃ pamāṇātikkantaṃ kuṭiṃ",
  "tika-vin11t0:813_5": "karontassa āpatti, teheva pakārehi yuttaṃ adesitavatthukampi kuṭiṃ karontassāti.",
  "tika-vin11t0:813_6": "Iminā appamāṇikaṃ viya adesitavatthukampi visuṃyeva āpattiyā padhānaṅganti. Vasati",
  "tika-vin11t0:813_7": "etthāti vatthu, bhūmi, sā adesitā etissāti adesitavatthukā, kuṭi, taṃ adesitavatthukaṃ.",
  "tika-vin11t0:814_0": "Kiṃ vuttaṃ hoti? Tena kuṭikārena bhikkhunā kuṭivatthuṃ sodhetvā samatalaṃ kāretvā",
  "tika-vin11t0:814_1": "saṅghaṃ upasaṅkamitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ",
  "tika-vin11t0:814_2": "paggahetvā “ahaṃ bhante saññācikāya kuṭiṃ kattukāmo assāmikaṃ attuddesaṃ, sohaṃ bhante",
  "tika-vin11t0:814_3": "saṅghaṃ kuṭivatthuolokanaṃ yācāmī”ti tikkhattuṃ vatvā yācitena saṅghena vā saṅghena",
  "tika-vin11t0:814_4": "ñattidutiyāya kammavācāya sammatehi byattehi paṭibalehi dvīhi bhikkhūhi vā tena saddhiṃ",
  "tika-vin11t0:814_5": "gantvā kuṭivatthuṃ oloketvā sārambhabhāvaṃ vā aparikkamanabhāvaṃ vā ubhayameva vā",
  "tika-vin11t0:814_6": "passantehi “māyidha karī”ti nivāretvā anārambhaṃ ce hoti saparikkamanaṃ, āgantvā",
  "tika-vin11t0:814_7": "saṅghassa ārocite kuṭikārakeneva bhikkhunā pubbe vuttanayena saṅghaṃ upasaṅkamitvā",
  "tika-vin11t0:814_8": "vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā “ahaṃ bhante",
  "tika-vin11t0:814_9": "saññācikāya kuṭiṃ kattukāmo assāmikaṃ attuddesaṃ, sohaṃ bhante saṅghaṃ kuṭivatthudesanaṃ",
  "tika-vin11t0:814_10": "yācāmī”ti tikkhattuṃ vatvā yācite vuḍḍhānumatena byattena bhikkhunā paṭibalena ñattidutiyāya",
  "tika-vin11t0:814_11": "kammavācāya desetvā niyyāditakuṭivatthussa abhāvā adesitavatthukaṃ, teneva assāmikatādipakārena",
  "tika-vin11t0:814_12": "yuttaṃ yathāvuttappakāraṃ kuṭikaṃ attanā yācitehi upakaraṇehi karontassa, kārāpentassa cāti vuttaṃ hoti.",
  "tika-vin11t0:815_0": "Dve saṅghādisesā hontīti “bhikkhū vā anabhineyya vatthudesanāya, pamāṇaṃ vā atikkāmeyya,",
  "tika-vin11t0:815_1": "saṅghādiseso”ti tulyabalatāsūcakena vā-saddena sampiṇḍitvā vuttaaṅgadvayasahitattā",
  "tika-vin11t0:815_2": "dve saṅghādisesā hontīti attho. Yathāha “bhikkhu kuṭiṃ karoti adesitavatthukaṃ pamāṇātikkantaṃ",
  "tika-vin11t0:815_3": "anārambhaṃ saparikkamanaṃ, āpatti dvinnaṃ saṅghādisesāna”nti ca “bhikkhukuṭiṃ karoti",
  "tika-vin11t0:815_4": "adesitavatthukaṃ anārambhaṃ saparikkamanaṃ, āpatti saṅghādisesassā”ti ca “bhikkhu",
  "tika-vin11t0:815_5": "kuṭiṃ karoti pamāṇātikkantaṃ anārambhaṃ saparikkamanaṃ, āpatti saṅghādisesassā”ti",
  "tika-vin11t0:815_6": "ca vuttattā dvīsu aṅgesu ekaṃ ce, ekova saṅghādiseso hotīti. Taṃ pana “sace ekavipannā",
  "tika-vin11t0:815_7": "sā, garukaṃ ekakaṃ siyā”ti vakkhati.",
  "tika-vin11t0:816_0": "Sārambhādīsūti ettha sārambha-saddo sopaddavapariyāyo. Yathāha aṭṭhakathāyaṃ “sārambhaṃ",
  "tika-vin11t0:816_1": "anārambhanti saupaddavaṃ anupaddava”nti. Ettha “setaṃ chāgamārabhetha yajamāno”ti",
  "tika-vin11t0:816_2": "payoge viya ā-pubbassa rabhassa hiṃsatthepi dissamānattā kattusādhano ārambha-saddo",
  "tika-vin11t0:816_3": "hiṃsakānaṃ kipillikādisattānaṃ vācako bhavatīti taṃsahitaṭṭhānaṃ sārambhaṃ nāma hoti.",
  "tika-vin11t0:816_4": "Teneva padabhājanepi vuttaṃ “sārambhaṃ nāma kipillikānaṃ vā āsayo hoti, upacikānaṃ",
  "tika-vin11t0:816_5": "vā, undūrānaṃ vā, ahīnaṃ vā, vicchikānaṃ vā, satapadīnaṃ vā, hatthīnaṃ vā, assānaṃ",
  "tika-vin11t0:816_6": "vā, sīhānaṃ vā, byagghānaṃ vā…pe… āsayo hotī”ti.",
  "tika-vin11t0:817_0": "Ādi-saddena aparikkamanaṃ saṅgaṇhāti. “Saparikkamanaṃ nāma sakkā hoti yathāyuttena",
  "tika-vin11t0:817_1": "sakaṭena anuparigantuṃ, samantā nisseṇiyā anuparigantuṃ, etaṃ saparikkamanaṃ nāmā”ti",
  "tika-vin11t0:817_2": "vuttalakkhaṇavipariyāyato nibbakosassa udakapātaṭṭhāne ekaṃ cakkaṃ ṭhapetvā itaraṃ",
  "tika-vin11t0:817_3": "cakkaṃ bahi ṭhapetvā kuṭiṃ parikkhipitvā āvajjiyamānassa goyuttasakaṭassa vā nisseṇiyaṃ",
  "tika-vin11t0:817_4": "ṭhatvā kuṭiṃ chādayamānānaṃ nisseṇiyā vā parato gamitumasakkuṇeyyattā aparikkamananti veditabbaṃ.",
  "tika-vin11t0:818_0": "Evaṃ vuttasārambhaaparikkamanasaṅkhātaaṅgadvayena yuttaṃ ce, dve dukkaṭāni honti.",
  "tika-vin11t0:818_1": "Yathāha “bhikkhu kuṭiṃ karoti desitavatthukaṃ pamāṇikaṃ sārambhaṃ aparikkamanaṃ,",
  "tika-vin11t0:818_2": "āpatti dvinnaṃ dukkaṭāna”nti. Ekaṃ ce, ekameva hoti. Yathāha “bhikkhu kuṭiṃ karoti",
  "tika-vin11t0:818_3": "desitavatthukaṃ pamāṇikaṃ sārambhaṃ saparikkamanaṃ, āpatti dukkaṭassa. Bhikkhu kuṭiṃ",
  "tika-vin11t0:818_4": "karoti desitavatthukaṃ pamāṇikaṃ anārambhaṃ aparikkamanaṃ, āpatti dukkaṭassā”ti etaṃ",
  "tika-vin11t0:818_5": "tayampi “sārambhādīsu dukkaṭa”nti sāmaññena saṅgahitanti daṭṭhabbaṃ.",
  "tika-vin11t0:819": "Ekaṃ aṅgaṃ pamāṇikattaṃ vā desitavatthukattaṃ vā vipannaṃ etissāti ekavipannā. Pubbe vuttatthānaṃ saṅghādisesādipadānamattho vuttanayeneva veditabbo. Sāti yathāvuttalakkhaṇakuṭi.",
  "tika-vin11t0:820_0": "383. Idāni imasmiṃ sikkhāpade aṭṭhuppattiyaṃ “te yācanabahulā viññattibahulā viharanti",
  "tika-vin11t0:820_1": "‘purisaṃ detha purisattakaraṃ dethā”tiādipāḷiyā aṭṭhakathāyaṃ āgataṃ kappiyākappiyavinicchayaṃ",
  "tika-vin11t0:820_2": "saṅkhepato dassetumāha “purisa”ntiādi. Kammasahāyatthāyāti kismiñci kamme sahāyabhāvāya,",
  "tika-vin11t0:820_3": "kammakaraṇatthāyāti vuttaṃ hoti. “Itthannāmaṃ kammaṃ kātuṃ purisaṃ laddhuṃ vaṭṭatī”ti",
  "tika-vin11t0:820_4": "yācituṃ vaṭṭatīti attho. Yathāha aṭṭhakathāyaṃ “kammakaraṇatthāya ‘purisaṃ dethā’ti",
  "tika-vin11t0:820_5": "yācituṃ vaṭṭatī”ti. Mūlacchejjavasenāti sāmikānaṃ āyattabhāvasaṅkhātamūlassa chindanavasena,",
  "tika-vin11t0:820_6": "attano āyattabhāvakaraṇavasenāti vuttaṃ hoti.",
  "tika-vin11t0:821_0": "384. Avajjanti vajjarahitaṃ, niddosanti attho. Migaluddakamacchabandhakādīnaṃ sakakammaṃ",
  "tika-vin11t0:821_1": "vajjakammaṃ nāma. Tasmā migaluddakādayo hatthakammaṃ yācantena pana “tumhākaṃ hatthakammaṃ",
  "tika-vin11t0:821_2": "dethā”ti, “hatthakammaṃ dātabba”nti sāmaññena avatvā “itthannāmaṃ kammaṃ dātabba”nti",
  "tika-vin11t0:821_3": "visesetvāyeva yācitabbaṃ. Luddake vā itare vā nikkamme ayācitvāpi yathāruci kammaṃ",
  "tika-vin11t0:821_4": "kārāpetuṃ vaṭṭati. Hatthakammayācanāya sabbathāpi kappiyabhāvaṃ dīpetuṃ taṃtaṃsippike",
  "tika-vin11t0:821_5": "yācitvā mahantampi pāsādaṃ kārāpentena hatthakamme yācite attano anokāsabhāvaṃ ñatvā",
  "tika-vin11t0:821_6": "aññesaṃ karontānaṃ dātabbaṃ mūlaṃ diyyamānaṃ adhivāsetuṃ vaṭṭatīti vitthārato aṭṭhakathāyaṃ",
  "tika-vin11t0:821_7": "vuttattā kusalānaṃ atthaṃ aparihāpentena kappiyena sāruppena payogena yācitabbaṃ.",
  "tika-vin11t0:821_8": "Yācitakammaṃ kātuṃ asamatthehi karontānaṃ diyyamānaṃ hatthakammamūlaṃ kammaṃ kārāpetvā",
  "tika-vin11t0:821_9": "kammakārake dassetvā dāpetabbaṃ. Evaṃ yācanāya anavajjabhāve aṭṭhakathāgataṃ kāraṇaṃ",
  "tika-vin11t0:821_10": "dassetumāha “hatthakammampī”tiādi. Pi-saddo avadhāraṇe, padapūraṇe vā. Hi-saddo hetumhi.",
  "tika-vin11t0:821_11": "Yasmā idaṃ hatthakammaṃ kiñci vatthu na hoti, tasmā anavajjameva hatthakammaṃ yācituṃ pana vaṭṭatīti.",
  "tika-vin11t0:822_0": "385. Ñātakādiketi ñātakapavārite. Ṭhapetvāti vajjetvā. Goṇamāyācamānassāti aññātakaappavārite",
  "tika-vin11t0:822_1": "tāvakālikaṃ vinā kevalaṃ kammakaraṇatthāya goṇaṃ yācantassa. Tesupīti ñātakādīsupi",
  "tika-vin11t0:822_2": "mūlacchejjena goṇamāyācanassa dukkaṭanti yojanā. “Tāvakālikanayena sabbattha vaṭṭatī”ti",
  "tika-vin11t0:822_3": "aṭṭhakathāvacanato yāva kammakaraṇakālaṃ, tāva niyametvā ñātakaaññātakapavāritaappavārite",
  "tika-vin11t0:822_4": "sabbepi yācituṃ vaṭṭati. Tathā yācitvā vā ayācitvā vā gahito ce, rakkhitvā paṭijaggitvā",
  "tika-vin11t0:822_5": "sāmikānaṃ niyyādetabbo, goṇe vā naṭṭhe visāṇe vā bhinne sāmikesu asampaṭicchantesu bhaṇḍadeyyaṃ.",
  "tika-vin11t0:823_0": "386. Demāti ettha “tumhāka”nti pāṭhaseso. “Vihārassa demā’ti vutte pana ‘ārāmikānaṃ",
  "tika-vin11t0:823_1": "ācikkhatha paṭijagganatthāyā’ti vattabba”nti aṭṭhakathāyaṃ vuttaṃ. Sakaṭavinicchayassāpi",
  "tika-vin11t0:823_2": "goṇavinicchayena samānattā taṃ avatvā visesamattameva dassetumāha “sakaṭaṃ…pe… vaṭṭatī”ti.",
  "tika-vin11t0:823_3": "“Tumhākaṃ demāti vutte”ti ānetvā sambandhitabbaṃ. Yathāha aṭṭhakathāyaṃ “tumhākameva",
  "tika-vin11t0:823_4": "demāti vutte dārubhaṇḍaṃ nāma sampaṭicchituṃ vaṭṭatī”ti.",
  "tika-vin11t0:824_0": "387. Kuṭhārādīsūti ettha ādi-saddena nikhādanaṃ saṅgaṇhāti. Ayaṃ nayo veditabboti",
  "tika-vin11t0:824_1": "pāṭhaseso. “Sakaṭaṃ goṇo viya tāvakālikaṃ akatvā aññātakaappavārite na yācitabbaṃ,",
  "tika-vin11t0:824_2": "mūlacchejjavasena aññātakaappavārite na yācitabbaṃ, tāvakālikaṃ yācitabba”nti vinicchayo",
  "tika-vin11t0:824_3": "ca “sakaṭaṃ…pe… vaṭṭatī”ti visesavinicchayo cāti ayaṃ nayo vāsiādīsu ca veditabboti",
  "tika-vin11t0:824_4": "attho. Anajjhāvutthakanti kenaci “mameta”nti apariggahitaṃ, “rakkhitagopitaṭṭhāneyeva",
  "tika-vin11t0:824_5": "hi viññatti nāma vuccatī”ti aṭṭhakathāvacanato arakkhitāgopitakanti vuttaṃ hoti.",
  "tika-vin11t0:824_6": "Aṭṭhakathāya valliādivinicchayampi vatvā “anajjhāvutthakaṃ pana yaṃ kiñci āharāpetuṃ",
  "tika-vin11t0:824_7": "vaṭṭatī”ti vuttattā sabbanti idha vuttagoṇādikañca vakkhamānavalliādikañca gahetabbaṃ.",
  "tika-vin11t0:824_8": "Iminā pubbe vuttavinicchayassa rakkhitagopitavisayattaṃ dīpitaṃ hoti. Harāpetumpi",
  "tika-vin11t0:824_9": "vaṭṭatīti ettha api-saddena pageva kenaci haritvā dinnanti dīpeti.",
  "tika-vin11t0:825_0": "388. Valliādimhīti ādi-saddena vettamuñjatiṇamattikā saṅgaṇhāti. Ettha muñjapabbajatiṇaṃ",
  "tika-vin11t0:825_1": "vinā gehacchādanatiṇaṃ tiṇaṃ nāma. Garubhaṇḍappahonaketi “valli aḍḍhabāhumattāpī”tiādinā",
  "tika-vin11t0:825_2": "nayena vuttalakkhaṇe garubhaṇḍappahonake. Paresaṃ santakeyevāti avadhāraṇena na anajjhāvutthake",
  "tika-vin11t0:825_3": "dukkaṭanti byatirekato dīpeti.",
  "tika-vin11t0:826_0": "389. Paccayesūti cīvarapiṇḍapātasenāsanasaṅkhātesu tīsu paccayesu. Eva-kārena gilānapaccayasaṅkhāte",
  "tika-vin11t0:826_1": "catutthapaccaye viññatti vaṭṭatīti dīpeti. Viññatti nāma “āhara, dehī”ti icchitapaccaye",
  "tika-vin11t0:826_2": "nāmaṃ vatvā yācanā. Aṭṭhakathāyaṃ vuttaṃ “sabbena sabbaṃ na vaṭṭatī”ti sāvadhāraṇatthaṃ",
  "tika-vin11t0:826_3": "dassetuṃ “na ca vaṭṭatī”ti vuttattā neva vaṭṭatīti attho gahetabbo.",
  "tika-vin11t0:827_0": "Viññattiyā alabbhamānabhāvena samattā paccayesu tīsu anantaraṃ sahaniddiṭṭhapaccayattayato",
  "tika-vin11t0:827_1": "tatiyapaccayeyeva labbhamānavisesaṃ dassetuṃ “tatiye parikathobhāsanimittāni ca labbhare”ti",
  "tika-vin11t0:827_2": "vuttattā avasiṭṭhadvaye pana parikathādayo na labbhantīti vuttaṃ hoti. Avutte catutthapaccayepi",
  "tika-vin11t0:827_3": "samuccayatthena ca-kārena parikathādittayaṃ labbhatīti siddhattā “tīsvevā”ti eva-kārena",
  "tika-vin11t0:827_4": "byatirekamukhena viññattiyā ca anuññātattā catutthe gilānapaccaye parikathobhāsanimittakammaviññattiyo",
  "tika-vin11t0:827_5": "vaṭṭantīti siddhaṃ. Ettāvatā catutthe paccaye parikathādayo cattāropi vaṭṭanti, tatiyapaccaye",
  "tika-vin11t0:827_6": "viññattiṃ vinā sesattayaṃ vaṭṭati, purimapaccayadvaye sabbampi na vaṭṭatīti vuttanti daṭṭhabbaṃ.",
  "tika-vin11t0:828_0": "Senāsanapaccaye parikathādikanti uposathāgārādikaraṇārahaṭṭhānaṃ oloketvā upāsakānaṃ",
  "tika-vin11t0:828_1": "suṇantānaṃ “imasmiṃ vata okāse evarūpaṃ senāsanaṃ kātuṃ vaṭṭatī”ti vā “yutta”nti",
  "tika-vin11t0:828_2": "vā “anurūpa”nti vā pavattā kathā parikathā nāma. “Upāsakā tumhe kattha vasathā”ti",
  "tika-vin11t0:828_3": "pucchitvā “pāsāde bhante”ti vutte “bhikkhūnaṃ pana upāsakā pāsādo na vaṭṭatī”tiādinā",
  "tika-vin11t0:828_4": "nayena pavattā kathā obhāso nāma. Upāsakesu passamānesu bhūmiyaṃ rajjuṃ pasāretvā",
  "tika-vin11t0:828_5": "bhūmiṃ bhājetvā khāṇuke ākoṭetvā “kimidaṃ bhante”ti vutte “ettha āvāsaṃ karoma upāsakā”tiādikā",
  "tika-vin11t0:828_6": "kathā nimittakathā nāma. Gilānapaccaye ca iminā nayena yathārahaṃ veditabbaṃ. Sabbametaṃ",
  "tika-vin11t0:828_7": "aṭṭhakathāya vuttaṃ.",
  "tika-vin11t0:829_0": "390-3. Idāni kuṭikārassa bhikkhuno āpattidassanatthamāha “adesite”tiādi. Taṃ uttānatthameva.",
  "tika-vin11t0:829_1": "Nisentassāti pāsāṇe ghaṃsitvā tikhiṇaṃ karontassa. Pācittiyā sahāti “bhūtagāmapātabyatāya",
  "tika-vin11t0:829_2": "pācittiya”nti vuttapācittiyena saddhiṃ.",
  "tika-vin11t0:830": "Āpattinti pācittiyaṭṭhāne pācittiyañceva dukkaṭañca itaratra suddhapayogadukkaṭañcāti āpattiṃ.",
  "tika-vin11t0:831_0": "Yā panāti yā kuṭi. Paṭhame dutiyeti ettha “piṇḍehī”ti karaṇabahuvacanaṃ vibhattivacanavipariṇāmavasena",
  "tika-vin11t0:831_1": "“piṇḍe”ti bhummekavacanantaṃ katvā yojetabbaṃ, “nikkhitte”ti ajjhāharitabbaṃ, bhāvalakkhaṇe",
  "tika-vin11t0:831_2": "bhummaṃ, nikkhitte satīti attho.",
  "tika-vin11t0:832_0": "394. “Sace aññassā”ti padacchedo. Vippakatanti āraddhamaniṭṭhitaṃ. “Anāpattī”ti idaṃ",
  "tika-vin11t0:832_1": "niṭṭhite āpajjitabbasaṅghādisesābhāvaṃ sandhāyāha. Pubbapayogamattena hi pācittiyadukkaṭānipi",
  "tika-vin11t0:832_2": "honti, tāni pana desetabbāni. “Tathā”ti iminā “anāpattī”ti ākaḍḍhati, tena saṅghādisesāpattiyā",
  "tika-vin11t0:832_3": "abhāvato pubbabhāge āpannānaṃ pācittiyadukkaṭānaṃ desetabbatā ca dīpitā hoti. Taṃ",
  "tika-vin11t0:832_4": "kuṭinti taṃ vippakatakuṭiṃ.",
  "tika-vin11t0:833": "395. Aññaṃ bhojanasālādiṃ. Tathāti anāpattimāha.",
  "tika-vin11t0:834": "396. “Karoto”ti iminā “kārāpayato”tipi labbhati. Ubhayenāpi “kriyato”ti imassa kāraṇaṃ dasseti. “Appamāṇika”nti iminā saṅghādisesassa aṅgaṃ dasseti.",
  "tika-vin11t0:835": "397. Tanti “appamāṇika”nti evaṃ paccāmasati. “Kriyākriyato”ti idaṃ kuṭiyā karaṇañca vatthudesanāya akaraṇañca upādāya vuttaṃ.",
  "tika-vin11t0:836": "Kuṭikārasikkhāpadavaṇṇanā.",
  "tika-vin11t0:837_0": "398. Vatthuṃ adesetvāti sambandho, “tena vihārakārakena bhikkhunā vihāravatthuṃ sodhetvā",
  "tika-vin11t0:837_1": "saṅghaṃ upasaṅkamitvā”tiādinā padabhājane āgatanayena vihāraṃ kārāpentena bhikkhunā",
  "tika-vin11t0:837_2": "vihāravatthuṃ sodhetvā samatalaṃ kāretvā saṅghaṃ upasaṅkamma vuḍḍhānaṃ bhikkhūnaṃ",
  "tika-vin11t0:837_3": "pāde vanditvā ukkuṭikaṃ nisīditvā añjaliṃ paggahetvā “ahaṃ bhante mahallakaṃ vihāraṃ",
  "tika-vin11t0:837_4": "kattukāmo sassāmikaṃ attuddesaṃ, sohaṃ bhante saṅghaṃ vihāravatthuolokanaṃ yācāmī”ti",
  "tika-vin11t0:837_5": "tikkhattuṃ yācitvā laddhe vuḍḍhe vā bhikkhū ñattidutiyāya kammavācāya saṅghena sammate",
  "tika-vin11t0:837_6": "vā bhikkhū netvā kataparikammaṃ vihāravatthuṃ dassetvā kuṭivatthuolokane viya gatabhikkhūhi",
  "tika-vin11t0:837_7": "oloketvā sārambhādibhāvaṃ upaparikkhitvā anārambhasaparikkamanabhāvaṃ ñatvā āgantvā",
  "tika-vin11t0:837_8": "saṅghassa ārocite puna tena saṅghaṃ upasaṅkamitvā vuḍḍhānaṃ bhikkhūnaṃ pāde vanditvā",
  "tika-vin11t0:837_9": "ukkuṭikaṃ nisīditvā añjaliṃ paggahetvā “ahaṃ bhante mahallakaṃ vihāraṃ kattukāmo",
  "tika-vin11t0:837_10": "sassāmikaṃ attuddesaṃ, sohaṃ bhante saṅghaṃ vihāravatthudesanaṃ yācāmī”ti tikkhattuṃ",
  "tika-vin11t0:837_11": "yācitvā saṅghena ñattidutiyāya kammavācāya vihāravatthu desetabbaṃ, tathā akatvāti",
  "tika-vin11t0:837_12": "vuttaṃ hoti. Iha sārambhādi paṭhamasikkhāpade vuttanayeneva veditabbaṃ.",
  "tika-vin11t0:838_0": "Mahallakanti “sassāmikabhāvena saññācikakuṭito mahantabhāvo etassa atthīti mahallako.",
  "tika-vin11t0:838_1": "Yasmā vā vatthuṃ desāpetvā pamāṇātikkamenāpi kātuṃ vaṭṭati, tasmā pamāṇamahantatāyapi",
  "tika-vin11t0:838_2": "mahallako”ti aṭṭhakathāyaṃ vuttanayena mahantabhāvena yuttanti attho. Vihāranti “vihāro",
  "tika-vin11t0:838_3": "nāma ullitto vā hoti avalitto vā ullittāvalitto vā”ti padabhājane vuttappakāraṃ senāsananti",
  "tika-vin11t0:838_4": "attho. Viharanti asminti viggaho. Ullittādisarūpaṃ purimasikkhāpade vuttanayameva.",
  "tika-vin11t0:838_5": "Taṃ vihāraṃ yo kareyyāti yojanā. Kareyya vā kārāpeyya vāti pubbe vuttanayameva. Attavāsatthanti",
  "tika-vin11t0:838_6": "attano vāsaṃ paṭicca, iminā parassa vāsatthāya karoti, anāpattīti byatirekato viññāyati.",
  "tika-vin11t0:838_7": "“Garuka”nti ettha vatthudesanāya akārāpanena “ekova saṅghādiseso hotī”ti pubbe vuttavikappattayaṃ",
  "tika-vin11t0:838_8": "na gahetabbaṃ. Idañca vakkhati “pamāṇā…pe… saṅghādisesatā”ti.",
  "tika-vin11t0:839_0": "399. Kriyāsamuṭṭhānābhāvanti pamāṇātikkamepi āpattiyā asambhavato kiriyāsamuṭṭhānassa",
  "tika-vin11t0:839_1": "idha abhāvo ñātabbo. Kriya…pe… lakkhayeti ettha byatirekato adesitavatthukatāya akiriyāsamuṭṭhānatā anuññātā.",
  "tika-vin11t0:840": "Mahallakavihārakathāvaṇṇanā.",
  "tika-vin11t0:841_0": "401-3. Tesūti catuvīsatiyā pārājikesu. Bhikkhuno anurūpāni ekūnavīsatīti bhikkhunīnaṃ",
  "tika-vin11t0:841_1": "paṭiniyatā ubbhajāṇumaṇḍalikādayo cattāro tadanulomāya vibbhantabhikkhuniyā saha",
  "tika-vin11t0:841_2": "pañca pārājike vinā bhikkhuno anurūpā sesā ekūnavīsati pārājikā.",
  "tika-vin11t0:842_0": "Imasmiṃ sikkhāpade padabhājane “pārājikena dhammenāti catunnaṃ aññatarenā”ti vuttanayassa",
  "tika-vin11t0:842_1": "idha “ekūnavīsatī”ti vacanaṃ virujjhatīti ce? Na virujjhati. Kasmā? Yasmā padabhājanaṃ",
  "tika-vin11t0:842_2": "pātimokkhuddesāgatamattaṃ gahetvā pavattaṃ, idaṃ pana buddhānumatiṃ gahetvā vinayapariyattipavattakānaṃ",
  "tika-vin11t0:842_3": "ācariyānaṃ mataṃ gahetvā pavattaṃ, tasmā na virujjhatīti gahetabbaṃ. Ācariyo sabbapārājikānaṃ",
  "tika-vin11t0:842_4": "“brahmacariyā cāveyya”nti vuttaanuddhaṃsanassa ekantasādhanattā bhikkhunīnaṃ paṭiniyatasānulomapārājikapañcakaṃ",
  "tika-vin11t0:842_5": "vinā avasesaṃ sabbaṃ saṅgaṇhi, teneva vinayaṭṭhakathāya gaṇṭhipadavivaraṇe “catunnaṃ",
  "tika-vin11t0:842_6": "aññatarenāti pātimokkhuddese eva āgate gahetvā vuttaṃ, itaresaṃ aññatarenāpi anuddhaṃsentassa",
  "tika-vin11t0:842_7": "saṅghādisesovā”ti vuttaṃ. Tasmā “anuddhaṃseyyā”ti pāṭhe adhippāyaṃ gahetvā pavattattā",
  "tika-vin11t0:842_8": "imesaṃ ācariyānaṃ mataṃ pamāṇanti gahetabbaṃ. “Tesu aññatarenā”ti vakkhamānattā “ekūnavīsatī”ti",
  "tika-vin11t0:842_9": "ettha “yānī”ti sāmatthiyā labbhati.",
  "tika-vin11t0:843_0": "Aññatarena amūlakenāti yojanā. Amūlakenāti codakassa dassanādīhi codanāmūlehi virahitattā",
  "tika-vin11t0:843_1": "amūlakaṃ, pārājikaṃ, tena. Yathāha aṭṭhakathāyaṃ “yaṃ pārājikaṃ codakena cuditakamhi",
  "tika-vin11t0:843_2": "puggale neva diṭṭhaṃ na sutaṃ na parisaṅkitaṃ, idaṃ etesaṃ dassanasavanaparisaṅkāsaṅkhātānaṃ",
  "tika-vin11t0:843_3": "mūlānaṃ abhāvena amūlakaṃ nāmā”ti. Ettha ca maṃsacakkhunā vā dibbacakkhunā vā diṭṭhaṃ",
  "tika-vin11t0:843_4": "diṭṭhaṃ nāma. Pakatisotena vā dibbasotena vā sutaṃ sutaṃ nāma. Cittena parisaṅkitaṃ",
  "tika-vin11t0:843_5": "parisaṅkitaṃ nāma. Taṃ tividhaṃ diṭṭhasutamutaparisaṅkitavasena.",
  "tika-vin11t0:844_0": "Tattha tādise kammaniye okāse mātugāmena saddhiṃ bhikkhuno aññathiyaṃ payogaṃ disvā",
  "tika-vin11t0:844_1": "aññathā gahetvā “vītikkamanaṃ nu khoyamakāsī”ti gahaṇaṃ diṭṭhaparisaṅkitaṃ nāma.",
  "tika-vin11t0:844_2": "Kuṭṭatirohite bhikkhumhi mātugāmassa saddaṃ sutvā tattha aññassa viññupurisassa sabbhāvaṃ",
  "tika-vin11t0:844_3": "ajānitvā “vītikkamanaṃ nu khoyamakāsī”ti evaṃ gahaṇaṃ sutaparisaṅkitaṃ nāma. Vihārapariyante",
  "tika-vin11t0:844_4": "taruṇamātugāmapurisānaṃ divasaṃ vītināmetvā gataṭṭhāne vippakiṇṇapupphāni oloketvā,",
  "tika-vin11t0:844_5": "maṃsasuragandhañca ghāyitvā “idaṃ kassa kamma”nti upaparikkhantena bhikkhuno cetiyapūjitamālāgandhassa",
  "tika-vin11t0:844_6": "pītāriṭṭhassa bhikkhuno sarīragandhaṃ ghāyitvā “taṃ etassa kammaṃ nu kho”ti kiriyamānasaṃsayo",
  "tika-vin11t0:844_7": "mutaparisaṅkitaṃ nāma. Evarūpassa diṭṭhasutaparisaṅkitamūlakassa abhāvato amūlakena",
  "tika-vin11t0:844_8": "pārājikenāti ayamettha saṅkhepo, vitthāro pana samantapāsādikāya vuttanayena daṭṭhabbo.",
  "tika-vin11t0:845_0": "Codetīti “pārājikaṃ dhammaṃ āpannosī”tiādivacanena sayaṃ codeti. Codāpanaṃ pana vakkhati.",
  "tika-vin11t0:845_1": "Cāvanacetano hutvāti “appeva nāma naṃ imamhā brahmacariyā cāveyya”nti uppannena paraṃ",
  "tika-vin11t0:845_2": "sāsanā cāvetukāmena cittena samannāgato hutvā. “Suddhaṃ vā asuddhaṃ vā”ti idaṃ “codetī”ti",
  "tika-vin11t0:845_3": "iminā vuttacodanākiriyāya kammaniddeso, “aññaṃ bhikkhu”nti seso, pārājikamanāpannaṃ",
  "tika-vin11t0:845_4": "vā āpannaṃ vā aññaṃ bhikkhunti attho. Yoti mātikāgatabhikkhu, “duṭṭho doso appatīto”ti",
  "tika-vin11t0:845_5": "idaṃ ajjhāharitabbaṃ, uppannena dosalesena sayaṃ dūsito, parañca dūsento pītisukhādīhi",
  "tika-vin11t0:845_6": "apagato yo bhikkhūti attho. Vakkhamānena “tassā”ti iminā sambandho.",
  "tika-vin11t0:846_0": "“Kate okāsamhī”ti padacchedo, okāsaṃ “kārāpetvā”ti pāṭhato antonītahetvatthatāya",
  "tika-vin11t0:846_1": "“kate”ti “kārite”ti etassa pariyāyo hoti, “okāsaṃ me karohi, ahaṃ taṃ vattukāmo”ti",
  "tika-vin11t0:846_2": "okāse kārāpiteti attho. “Akate okāse”ti padacchedo, pubbe vuttoyevattho. Dukkaṭāpattiyā",
  "tika-vin11t0:846_3": "sahāti okāsassa akārāpitattā dukkaṭāpattiyā saddhiṃ.",
  "tika-vin11t0:847_0": "404-5. Koṇṭhosīti dhuttosi. Jeṭṭhabbatikosīti kālīdevīvataniyuttosi. Kālīdevī kira",
  "tika-vin11t0:847_1": "sirideviyā jeṭṭhā, tasmā tassā vatadharo jeṭṭhabbatiko vuccati. Taṃ pana vataṃ samādiyitvā",
  "tika-vin11t0:847_2": "pūrento sakalasarīre masiṃ makkhetvā kākapattāni muṭṭhiyaṃ katvā kālīdeviṃ phalake",
  "tika-vin11t0:847_3": "likhāpetvā taṃ kājakoṭiyaṃ bandhitvā ucchiṭṭhodakādiasucisannicitaoligallaṃ pavisitvā",
  "tika-vin11t0:847_4": "“dussīlosi nissīlosi sīlavirahitosī”ti thomento vicaratīti.",
  "tika-vin11t0:848_0": "Dussīlattā eva hīnajjhāsayatāya pāpadhammo lāmakasabhāvosi. Pūtinā kammena sīlavipattiyā",
  "tika-vin11t0:848_1": "anto paviṭṭhattā antopūti. Chahi dvārehi rāgādikilesānussavanena tintattā avassuto.",
  "tika-vin11t0:848_2": "Sesamettha uttānatthameva. Garukaṃ niddiseti ettha “katokāsamhī”ti ca “tatheva akatokāse,",
  "tika-vin11t0:848_3": "dukkaṭāpattiyā sahā”ti ca ānetvā sambandhitabbaṃ. Evamuttaratrāpi.",
  "tika-vin11t0:849_0": "406. Sammukhāti cuditakassa sammukhā, avidūreti attho. Hatthamuddāyāti muttapāṇādivasena.",
  "tika-vin11t0:849_1": "Taṃ hatthamuddāya kathitaṃ. Paroti yaṃ codesi, so cuditako paro. Bhikkhunoti codakassa bhikkhuno.",
  "tika-vin11t0:850_0": "407. Sammukhe ṭhatvāti cuditakassa āsanne ṭhatvā. “Codāpentassā”ti etassa kammabhāvato",
  "tika-vin11t0:850_1": "paroti idaṃ upayogantavasena sambandhitabbaṃ. Evamuttaratra. Kenacīti aññena kenaci",
  "tika-vin11t0:850_2": "puggalena. Tassa codakassa. “Codāpentassā”ti puna vacanaṃ niyamatthaṃ.",
  "tika-vin11t0:851": "408. Sopīti uggahāpitattā codanaṃ karonto itaro payojjakapuggalopi. Tesaṃ dvinnampīti payojakapayojjakānaṃ dvinnampi.",
  "tika-vin11t0:852_0": "409. Vuttaṭṭhānaṃ paṇṇaṃ vā sandesaṃ vā haranto dūto nāma, so “paṇṇaṃ vā sāsanaṃ",
  "tika-vin11t0:852_1": "vā pesetvā”ti iminā saṅgayhatīti tasmiṃ visuṃ avattabbepi “duta”nti vacanena nissaṭṭhadūtamāha.",
  "tika-vin11t0:852_2": "Paṇṇaṃ vā adatvā “evañca evañca vadā”ti sāsanañca adatvā “taṃ codehī”ti atthamattameva",
  "tika-vin11t0:852_3": "datvā nissaṭṭho bhikkhu idha “nissaṭṭhadūto”ti gahetabbo.",
  "tika-vin11t0:853_0": "Atha vā “dūta”nti iminā codetuṃ uggahāpetvā, tamanuggahāpetvā vā nissaṭṭho bhikkhu",
  "tika-vin11t0:853_1": "dūtoyeva gahetabbo. “Paṇṇa”nti iminā pabbajitassa vā apabbajitassa vā kassaci hatthe",
  "tika-vin11t0:853_2": "codanaṃ likhitvā dinnapaṇṇaṃ gahetabbaṃ. Sāsananti “pārājikaṃ āpanno”tiādinā nayena",
  "tika-vin11t0:853_3": "vatvā pesiyamānaṃ sāsanaṃ gahetabbaṃ. Idaṃ tayampi dūre nisīditvā aññehi kārāpanato",
  "tika-vin11t0:853_4": "“codāpentassā”ti āha. “Para”nti ānetvā sambandhitabbaṃ. Ettha okāsakārāpanaṃ natthi.",
  "tika-vin11t0:854_0": "410. Tathāti yathā amūlakena pārājikena sammukhā okāse kārite, akārite ca, tathā",
  "tika-vin11t0:854_1": "amūlakehi saṅghādisesehīti vuttaṃ hoti. “Vutte sammukhā pare”ti bhummavasena adhikatena",
  "tika-vin11t0:854_2": "yojetabbaṃ, codeti codāpetīti vuttaṃ hotīti. Pācittiyāpattīti okāse kārite kevalā,",
  "tika-vin11t0:854_3": "akārite dukkaṭena sahāti gahetabbaṃ. Sammukhā sesāpattīhi pare vutte cāvanasaññino",
  "tika-vin11t0:854_4": "dukkaṭaṃ hotīti yojanā. Okāsākārāpanenapi dukkaṭameva hoti.",
  "tika-vin11t0:855_0": "411. Akkosanādhippāyassāti khuṃsanādhippāyassa. Akatokāsanti akāritokāsaṃ, “para”nti",
  "tika-vin11t0:855_1": "iminā yojetabbaṃ. Attanāti codakena, “sayaṃ akāritokāsa”nti iminā yojetabbaṃ. Saha",
  "tika-vin11t0:855_2": "pācittiyenāti “omasavāde pācittiya”nti vuttapācittiyena saha. Vadantassāti codentassa",
  "tika-vin11t0:855_3": "vā codāpentassa vā, ettha “sammukhā”ti idaṃ vakkhamānassa “asammukhā”ti etassa vipariyāyato",
  "tika-vin11t0:855_4": "labbhati, ca-kārena kāritokāsapakkhe dukkaṭena pācittiyasambandhī.",
  "tika-vin11t0:856_0": "412. Asammukhā vadantassāti ettha “akkosanādhippāyassā”ti ānetvā sambandhitabbaṃ.",
  "tika-vin11t0:856_1": "“Akatokāsamattanā”ti nānuvattati. Sattahi āpattīhīti pārājikasaṅghādisesathullaccayapācittiyapāṭidesanīyadukkaṭadubbhāsitasaṅkhātesu",
  "tika-vin11t0:856_2": "sattasu āpattikkhandhesu yena kenacīti vuttaṃ hoti. “Tathā”ti iminā “asammukhā”ti",
  "tika-vin11t0:856_3": "idaṃ saṅgaṇhāti. Kammanti tajjanīyādisattavidhaṃ kammaṃ.",
  "tika-vin11t0:857_0": "413. Ummattakādīnanti ādi-saddena “anāpatti suddhe asuddhadiṭṭhissa asuddhe asuddhadiṭṭhissa",
  "tika-vin11t0:857_1": "ummattakassa ādikammikassā”ti vutte saṅgaṇhāti. Pañcaṅgasaṃyutanti yaṃ codeti, tassa",
  "tika-vin11t0:857_2": "“upasampanno”ti saṅkhyūpagamanaṃ, tasmiṃ suddhasaññitā, yena pārājikena codeti, tassa",
  "tika-vin11t0:857_3": "diṭṭhādivasena amūlakatā, cāvanādhippāyena sammukhā codanā, tassa taṅkhaṇavijānananti",
  "tika-vin11t0:857_4": "imehi pañcahi aṅgehi yuttaṃ hoti.",
  "tika-vin11t0:858_0": "415. Idanti “sikkhāpada”nti seso, “sikkhāpada”nti ca iminā tappaṭipādanīyā āpattiyeva",
  "tika-vin11t0:858_1": "gayhati. Tisamuṭṭhānanti kāyacittato, vācācittato, kāyavācācittatoti sacittakehi",
  "tika-vin11t0:858_2": "tīhi samuṭṭhānato tisamuṭṭhānaṃ. Tenevāha “sacitta”nti. Paṭighacittānaṃ dvinnaṃ aññatarena",
  "tika-vin11t0:858_3": "sahitattā sacittakaṃ. Taṃsampayuttāya domanassavedanāya vasena dukkhavedanaṃ.",
  "tika-vin11t0:859": "Duṭṭhadosakathāvaṇṇanā.",
  "tika-vin11t0:860_0": "416. Lesamattanti “aññampi vatthuṃ lissati silissati vohāramatteneva īsakaṃ allīyatīti",
  "tika-vin11t0:860_1": "leso, jātiādīnaṃyeva aññatarakoṭṭhāsassetaṃ adhivacana”nti aṭṭhakathāya dassitanibbacanesu",
  "tika-vin11t0:860_2": "“leso nāma dasa lesā jātileso nāmaleso”tiādinā nayena padabhājane vuttesu jātināmagottādīsu",
  "tika-vin11t0:860_3": "dasasu lesesu aññataralesamattanti vuttaṃ hoti.",
  "tika-vin11t0:861_0": "Tattha jāti nāma khattiyabrāhmaṇādijāti. Nāmaṃ nāma imasmiṃ sikkhāpade “chagalako",
  "tika-vin11t0:861_1": "dabbo mallaputto nāma, chagalikā mettiyā bhikkhunī nāmā”ti ṭhapitaṃ nāmaṃ viya codakehi",
  "tika-vin11t0:861_2": "ṭhapitanāmañca buddharakkhitādisakanāmañcāti duvidhaṃ nāmaṃ. Gottaṃ nāma gotamamoggallānādigottaṃ.",
  "tika-vin11t0:861_3": "Liṅgaṃ nāma dīghatādisaṇṭhānanānattañca kaṇhatādivaṇṇanānattañcāti idaṃ duvidhaliṅgaṃ.",
  "tika-vin11t0:861_4": "Āpattileso nāma lahukādirūpena ṭhitapācittiyādiāpatti. Patto nāma lohapattādi. Cīvaraṃ",
  "tika-vin11t0:861_5": "nāma paṃsukūlādi. Upajjhāyo nāma cuditakassa upajjhāyo. Ācariyo nāma cuditakassa",
  "tika-vin11t0:861_6": "pabbajjācariyādiko. Senāsanaṃ nāma cuditakasseva nivāsapāsādādikaṃ.",
  "tika-vin11t0:862_0": "Codeyyāti aññakhattiyajātikaṃ puggalaṃ pārājikaṃ ajjhāpajjantaṃ disvā attano verikhattiyajātikaṃ",
  "tika-vin11t0:862_1": "puggalaṃ “khattiyo mayā diṭṭho, pārājikaṃ dhammaṃ ajjhāpannosī”tiādinā nayena codeti.",
  "tika-vin11t0:862_2": "Garukāpatti nāma saṅghādiseso. Sace cāvanacetanoti “appeva nāma naṃ imamhā brahmacariyā",
  "tika-vin11t0:862_3": "cāveyya”nti vuttattā sace imaṃ sāsanā cāveyyāmīti adhippāyo hutvā codetīti vuttaṃ",
  "tika-vin11t0:862_4": "hoti, iminā byatirekavasena na aññādhippāyoti vuttameva hotīti purimasikkhāpadaṭṭhakathāyaṃ",
  "tika-vin11t0:862_5": "dassitesu “cāvanādhippāyo akkosādhippāyo”ti evamādinānappakārādhippāyesu āpattiyā",
  "tika-vin11t0:862_6": "aṅgabhūtaṃ cāvanādhippāyaṃ dassetvā sesādhippāye paṭikkhipati.",
  "tika-vin11t0:863_0": "417. Tathāsaññīti ayaṃ pārājikamajjhāpannoyevāti tathāsaññī. “Codeti vā codāpeti",
  "tika-vin11t0:863_1": "vā”ti vuttattā “tathāsaññī”ti idaṃ “codāpetī”ti imināpi yojetabbaṃ. Sesoti ettha",
  "tika-vin11t0:863_2": "“pārājikāni vuttānī”tiādiṃ katvā “sacittaṃ dukkhavedana”nti pariyantaṃ katvā dassitapaṭhamasikkhāpadavinicchayasaṅgāhakakathāpabandhena",
  "tika-vin11t0:863_3": "vuttasabbavinicchayesu taṃsikkhāpadaniyataṃ “amūlakenā”ti idañca imasmiṃ sikkhāpade",
  "tika-vin11t0:863_4": "“bhikkhumantimavatthunā…pe… anāpatti siyā”ti vuttamatthañca ṭhapetvā avasiṭṭhasabbavinicchayoti",
  "tika-vin11t0:863_5": "attho. Anantarasamo mato heṭṭhā anantaraṃ vuttasikkhāpadeneva sadisoti veditabbo.",
  "tika-vin11t0:864": "Dutiyaduṭṭhadosakathāvaṇṇanā.",
  "tika-vin11t0:865_0": "418. Samaggassa saṅghassāti “samaggo nāma saṅgho samānasaṃvāsako samānasīmāyaṃ ṭhito”ti",
  "tika-vin11t0:865_1": "padabhājane vuttattā cittena ca kāyena ca ekībhūtassa saṅghassāti vuttaṃ hoti. Ca-kāro",
  "tika-vin11t0:865_2": "padapūraṇo, eva-kārattho vā, nasamaggassāti byatirekattho veditabbo. Bhedatthaṃ vāyameyyāti",
  "tika-vin11t0:865_3": "“ime kathaṃ kadā bhijjissantī”ti rattindivaṃ cintetvā upāyaṃ gavesitvā pakkhapariyesanādiṃ",
  "tika-vin11t0:865_4": "kareyyāti attho. Vuttañhi pāḷiyaṃ “bhedāya parakkameyyāti kathaṃ ime nānā assu vinā",
  "tika-vin11t0:865_5": "assu vaggā assūti pakkhaṃ pariyesati gaṇaṃ bandhatī”ti.",
  "tika-vin11t0:866_0": "Bhedahetunti “idhupāli bhikkhu adhammaṃ ‘dhammo’ti dīpeti, dhammaṃ ‘adhammo’ti dīpetī”tiādinā",
  "tika-vin11t0:866_1": "nayena khandhake vuttaṃ aṭṭhārasabhedakaravatthusaṅkhātaṃ saṅghabhedakāraṇamāha.",
  "tika-vin11t0:866_2": "Idameva hi padabhājane vuttaṃ “bhedanasaṃvattanikaṃ vā adhikaraṇanti aṭṭhārasabhedakaravatthūnī”ti.",
  "tika-vin11t0:866_3": "Gahetvāti paggayha. Tiṭṭheyyāti nappaṭinissajjeyya. Paridīpayanti ettha paridīpento,",
  "tika-vin11t0:866_4": "na paṭinissajjantoti attho. Yathāha “tiṭṭheyyāti na paṭinissajjeyyā”ti.",
  "tika-vin11t0:867_0": "419. Bhikkhūhīti tassa saṅghabhedakassa parakkamanaṃ passantehi vā dūre ce, ṭhitaṃ",
  "tika-vin11t0:867_1": "pavattiṃ suṇantehi vā lajjīhi supesalehi sesabhikkhūhi. Vuttañhetaṃ “bhikkhūhīti",
  "tika-vin11t0:867_2": "aññehi bhikkhūhi. Ye passanti ye suṇanti, tehi vattabbo”ti. Tassa vadantehi evaṃ",
  "tika-vin11t0:867_3": "vattabbanti vacanākāradassanatthamāha “māyasmā samaggassa saṅghassa bhedāya parakkami,",
  "tika-vin11t0:867_4": "bhedanasaṃvattanikaṃ vā adhikaraṇaṃ samādāya paggayha aṭṭhāsi, sametāyasmā saṅghena,",
  "tika-vin11t0:867_5": "samaggo hi saṅgho sammodamāno avivadamāno ekuddeso phāsu viharatī”ti pāṭhaṃ, taṃ",
  "tika-vin11t0:867_6": "ekadesasaṅgahavasena upalakkhetumāha “bhedatthaṃ…pe… bhedakāraṇa”nti. Iti vattabboti yojanā.",
  "tika-vin11t0:868_0": "420. Vuccamāno hīti ettha hi-saddo api-saddattho. “Pī”ti vā pāṭho, tehi lajjibhikkhūhi",
  "tika-vin11t0:868_1": "“māyasmā”tiādinā nayena visuṃ tikkhattuṃ vuttopīti attho. Nissajjeyya na ceva nanti",
  "tika-vin11t0:868_2": "taṃ bhedāya parakkamanaṃ appaṭinissajjanapaccayā dukkaṭāpattiṃ āpajjitvāpi na vissajjeyyāti",
  "tika-vin11t0:868_3": "attho. Vuttañhetaṃ “no ce paṭinissajjati, āpatti dukkaṭassā”ti. Tathā hi appaṭinissajjanto",
  "tika-vin11t0:868_4": "hatthesu, pādesu ca gahetvā saṅghamajjhe ānetvā tatheva tikkhattuṃ vuttopi taṃ avissajjetvā",
  "tika-vin11t0:868_5": "dukkaṭāpattiṃ āpannoti iminā ca saṅgahito. Vuttañhetaṃ bhagavatā “so bhikkhu saṅghamajjhampi",
  "tika-vin11t0:868_6": "ākaḍḍhitvā vattabbo ‘māyasmā…pe… phāsu viharatī’ti. Dutiyampi vattabbo. Tatiyampi",
  "tika-vin11t0:868_7": "vattabbo. Sace paṭinissajjati, iccetaṃkusalaṃ. No ce paṭinissajjati, āpatti dukkaṭassā”ti.",
  "tika-vin11t0:868_8": "Idaṃ ubhayattha dukkaṭaṃ sāmaññena vakkhati “tikkhattuṃ pana vuttassa, apariccajatopi ta”nti.",
  "tika-vin11t0:869_0": "Samanubhāsitabboti ettha “so bhikkhū”ti ānetvā sambandhitabbaṃ, “yāvatatiya”nti seso,",
  "tika-vin11t0:869_1": "yathāha “so bhikkhu bhikkhūhi yāvatatiyaṃ samanubhāsitabbo”ti, tathā saṅghamajjhepi",
  "tika-vin11t0:869_2": "tikkhattuṃ vuccamānopi no vissajjetvā dukkaṭaṃ āpanno so ādhānaggāhī bhikkhu saṅghena",
  "tika-vin11t0:869_3": "tikkhattuṃ vuttaṃ kammavācaṃ vatvā samanubhāsitabboti attho. Yathāha aṭṭhakathāyaṃ",
  "tika-vin11t0:869_4": "“yāvatatiyaṃ samanubhāsitabboti yāva tatiyaṃ samanubhāsanaṃ, tāva samanubhāsitabbo,",
  "tika-vin11t0:869_5": "tīhi samanubhāsanakammavācāhi kammaṃ kātabba”nti. Tanti bhedāya parakkamanaṃ, bhedanasaṃvattanikaṃ",
  "tika-vin11t0:869_6": "adhikaraṇaṃ paggahetvā ṭhānañca. Accajanti, ñatticatutthāya kammavācāya vuccamānāyapi",
  "tika-vin11t0:869_7": "accajanto. Garukaṃ phuseti tatiyāya kammavācāya “so bhāseyyā”ti yyakārappattāya saṅghādisesaṃ āpajjati.",
  "tika-vin11t0:870": "421. Saṅghassa bhedāya parakkamantaṃ bhikkhuṃ disvā, sutvā, ñatvā ca avadantassa bhikkhuno dukkaṭanti yojanā.",
  "tika-vin11t0:871_0": "422. Kīvadūre vasantehi sutvā gantvā vattabbanti āha “gantvā”tiādi. Addhayojanameva",
  "tika-vin11t0:871_1": "addhayojanatā, tato adhikaṃ vā. Gilānaṃ paṭicca addhayojanaṃ vuttaṃ, itaraṃ paṭicca",
  "tika-vin11t0:871_2": "“adhikaṃ dūrampi pana gantabba”nti vuttaṃ. Tenevāha “sace sakkotī”ti. Tāvadeti tadā",
  "tika-vin11t0:871_3": "eva, acirāyitvāti attho.",
  "tika-vin11t0:872_0": "423. Tikkhattuṃ pana vuttassāti “māyasmā”tiādinā nayena visuñca saṅghamajjhe ca tikkhattuṃ",
  "tika-vin11t0:872_1": "vuttassāpi apariccajantassa. Taṃ bhedāya parakkamādikaṃ. Bhedappavattiyā sutakkhaṇe",
  "tika-vin11t0:872_2": "sayaṃ agantvā paṇṇaṃ vā sāsanaṃ vā pesentassa āpattiṃ dassetumāha “dūtaṃ vā”tiādi.",
  "tika-vin11t0:872_3": "Yathāha aṭṭhakathāyaṃ “dūtaṃ vā paṇṇaṃ vā pesetvā vadatopi āpattimokkho natthī”tiādi.",
  "tika-vin11t0:873_0": "425. Yyakāre pana sampatteti “yassa nakkhamati, so bhāseyyā”ti tatiyakammavācāya",
  "tika-vin11t0:873_1": "ante yyakāre uccārite. Passambhantīti paṭippassambhanti, vūpasamantīti attho. Dukkaṭādayoti",
  "tika-vin11t0:873_2": "ñattiyā dukkaṭaṃ, dvīhi kammavācāhi dve ca thullaccayā. Yathāha “saṅghādisesaṃ ajjhāpajjantassa",
  "tika-vin11t0:873_3": "ñattiyā dukkaṭaṃ, dvīhi kammavācāhi thullaccayā paṭippassambhantī”ti. Tasmā ñattiyā",
  "tika-vin11t0:873_4": "pubbe bahi ca saṅghamajjhe ca tikkhattuṃ vuttepi appaṭinissajjanena āpannāni dve",
  "tika-vin11t0:873_5": "dukkaṭāni desetabbānīti viññāyati.",
  "tika-vin11t0:874_0": "Imissā kammavācāya kiṃ āpannāpattiyo paṭippassambhanti, udāhu anāpannāti vicāraṇāya",
  "tika-vin11t0:874_1": "“yo avasāne paṭinissajjissati, so tā āpattiyo na āpajjati, tasmā anāpannā paṭippassambhantī”ti",
  "tika-vin11t0:874_2": "mahāsumattherassa vādaṃ “kimanāpannānaṃ paṭippassaddhiyā”ti paṭibāhitvā “liṅgaparivattane",
  "tika-vin11t0:874_3": "asādhāraṇāpattiyo viya āpannā paṭippassambhantī”ti mahāpadumattherassa vādo ṭhito.",
  "tika-vin11t0:875_0": "426. Akate pana kammasminti yathāvuttasamanubhāsanakamme akate. Apariccajatopi cāti",
  "tika-vin11t0:875_1": "taṃ saṅghabhedāya parakkamanaṃ apariccajantassāpi. “Saṅghādisesenā”ti iminā kammaṃ",
  "tika-vin11t0:875_2": "akatvā saṅghamajjhe ca bahi ca tikkhattuṃ vuccamānassa appaṭinissajjanena dukkaṭaṃ",
  "tika-vin11t0:875_3": "pana hotīti byatirekatova dasseti.",
  "tika-vin11t0:876_0": "427. Pubbe vāti ñattiyā pubbe visuṃ, saṅghamajjhe vā tikkhattuṃ vuccamānepi. Taṅkhaṇepīti",
  "tika-vin11t0:876_1": "ñattikkhaṇe vā. Ñattiyā aniṭṭhitāyapi pacchāpi, imassa avadhiṃ dasseti “asampatte",
  "tika-vin11t0:876_2": "yyakārasmi”nti. Paṭinissajjatopi ca tassa saṅghādisesena anāpatti pakāsitāti paṭhamagāthāya",
  "tika-vin11t0:876_3": "pacchimaḍḍhaṃ idhānetvā yojetabbaṃ.",
  "tika-vin11t0:877_0": "428. Ettāvatā “anāpatti asamanubhāsantassa paṭinissajjantassa ummattakassa khittacittassa",
  "tika-vin11t0:877_1": "vedanāṭṭassa ādikammikassā”ti pāṭhe “paṭinissajjantassā”ti padena gahitesu “ñattito”tiādīsu",
  "tika-vin11t0:877_2": "vinicchayaṃ dassetvā taṃ nigametuṃ “paṭinissajjato vāpi ta”nti āha. Nigamanatthajotako",
  "tika-vin11t0:877_3": "evaṃ-saddo sāmatthiyā labbhati, evaṃ “ñattito”tiādinā yathāvuttanayena paṭinissajjantassa",
  "tika-vin11t0:877_4": "vāti attho. Tanti saṅghabhedappayogaṃ. Asamanubhāsato vāti asamanubhāsiyamānassa.",
  "tika-vin11t0:877_5": "“Asamanubhāsiyato”ti vattabbe vikaraṇapaccayalopena “asamanubhāsato”ti vuttanti daṭṭhabbaṃ.",
  "tika-vin11t0:877_6": "Yathāha aṭṭhakathāyaṃ “asamanubhāsantassāti asamanubhāsiyamānassā”ti. “Saṅghādisesena",
  "tika-vin11t0:877_7": "anāpatti pakāsitā”ti anuvattamānattā icchitatthe siddhepi puna “anāpatti pakāsitā”ti",
  "tika-vin11t0:877_8": "vacane punaruttatā āpajjatīti? Nāpajjati, padāvutti nāma alaṃkāro hotīti.",
  "tika-vin11t0:878_0": "429. Imassa sikkhāpadassa atthuppattiyaṃ saṅghabhedatthaṃ pañca vatthūni yācantena",
  "tika-vin11t0:878_1": "devadattena “sādhu bhante bhikkhū yāvajīvaṃ macchamaṃsaṃ na khādeyyuṃ, yo macchamaṃsaṃ",
  "tika-vin11t0:878_2": "khādeyya, vajjaṃ naṃ phuseyyā”ti vutte “alaṃ devadatta mayā tikoṭiparisuddhaṃ macchamaṃsaṃ",
  "tika-vin11t0:878_3": "anuññātaṃ adiṭṭhaṃ asutaṃ aparisaṅkita”nti anuññātesu macchamaṃsesu kappiyākappiyavinicchayaṃ",
  "tika-vin11t0:878_4": "pubbe anokāsābhāvena avatvā pakataṃ sikkhāpadavinicchayaṃ niṭṭhāpetvā idāni pattāvasesaṃ",
  "tika-vin11t0:878_5": "taṃ dassetuṃ “yañhī”tiādi āraddhaṃ. “Taṃ tassā”ti vakkhamānattā “ya”nti idaṃ “bhikkhu”nti",
  "tika-vin11t0:878_6": "iminā ca “macchamaṃsa”nti etena ca yojetabbaṃ. Macchanti odakaṃ. Maṃsanti thalajānaṃ",
  "tika-vin11t0:878_7": "maṃsaṃ. Nibbematikoti “maṃ uddissa kata”nti vā “saṅghaṃ uddissa kata”nti vā uppannāya vimatiyā virahito.",
  "tika-vin11t0:879": "430. Samuddissa katanti saṅghaṃ vā attānaṃ vā uddissa kataṃ. “Ñatvā”ti iminā ajānitvā bhuñjantassa anāpattibhāvamāha.",
  "tika-vin11t0:880": "431. Hatthīnaṃ assānaṃ acchānaṃ manussānaṃ ahīnaṃ kukkurānaṃ dīpīnaṃ sīhānaṃ byagghānaṃ taracchānaṃ maṃsaṃ akappiyaṃ hotīti yojanā.",
  "tika-vin11t0:881_0": "432. Sacittakatā āpattiyāyeva yujjati, idha pana taṃhetukaṃ maṃsameva hetumhi phalūpacārena",
  "tika-vin11t0:881_1": "sacittakanti gahitaṃ. Ettha cittaṃ nāma attānaṃ vā saṅghaṃ vā uddissa katabhāvajānanacittaṃ.",
  "tika-vin11t0:881_2": "Sesanti anuddissakataṃ akappiyamaṃsaṃ. Acittakanti vuttanayameva.",
  "tika-vin11t0:882_0": "433. Pucchitvāyevāti akappiyamaṃsaparihāratthaṃ dasasu maṃsesu nāmañca uddissakatassa",
  "tika-vin11t0:882_1": "parihāratthaṃ ubhayassāpi paṭiladdhākārañca pucchitvāyevāti attho. Odakesu macchesu",
  "tika-vin11t0:882_2": "akappiyābhāvato laddhākārova ñātabbo. Maṃse diṭṭhamatteyeva “idaṃ asukamaṃsa”nti",
  "tika-vin11t0:882_3": "jānanti ce, apucchitepi doso natthi. Dāyakesu maṃsassābhāve laddhaniyāme apucchitepi",
  "tika-vin11t0:882_4": "doso natthi. Yathā vā tathā vā vimatiyā uppannāya appaṭiggāhetvā nisinne “kasmā na",
  "tika-vin11t0:882_5": "paṭiggaṇhathā”ti pucchite vimatiyā uppannākāraṃ vatvā “mayaṃ tumhe vā itare bhikkhū",
  "tika-vin11t0:882_6": "vā uddissa na karimhā”ti vatvā “amhākameva sandhāya kataṃ, paṇṇākāratthāya kataṃ,",
  "tika-vin11t0:882_7": "atithīnaṃ vā atthāya kata”ntiādinā attanā laddhappakāraṃ vatvā “saṃsayaṃ akatvā paṭiggahetabba”nti",
  "tika-vin11t0:882_8": "vadeyyuṃ ce, paṭiggahetuṃ vaṭṭatīti sabbamidaṃ aṭṭhakathāya vuttaṃ.",
  "tika-vin11t0:883_0": "Bhikkhūnaṃ etaṃ vattanti yojanā. Vattaṭṭhāti sammāsambuddhena mahākaruṇāya desitaṃ",
  "tika-vin11t0:883_1": "pātimokkhasaṃvarasīlaṃ visodhetvā paṭipajjane patiṭṭhitā. “Vinayaññuno”ti iminā vinayaṃ",
  "tika-vin11t0:883_2": "ajānitvā upadesappamāṇeneva vattaṃ pūrentehi vattassa virodhopi siyāti te nivatteti.",
  "tika-vin11t0:883_3": "“Vattaṭṭhā”ti visesanena vinayaṃ ñatvāpi apūraṇe nivatteti. Ubhayenapi attanā vuttavinicchayassa",
  "tika-vin11t0:883_4": "parisuddhabhāvaṃ dīpeti.",
  "tika-vin11t0:884_0": "434. Idaṃ samanubhāsananti yathāvuttasikkhāpadamāha. Samanubhāsanena sādhetabbā āpatti",
  "tika-vin11t0:884_1": "samanubhāsanā kāraṇūpacārena. Aññathā ekasamuṭṭhānādibhāvo na yujjati. Ekasamuṭṭhānaṃ",
  "tika-vin11t0:884_2": "kāyavācācittasaṅkhātaṃ ekaṃ samuṭṭhānaṃ etassāti katvā. Kāyakammanti hatthamuddāvasena",
  "tika-vin11t0:884_3": "kāyena kātabbassa paṭinissajjanassa akatattā kāyakammaṃ. Vacīkammanti vacasā kātabbassa",
  "tika-vin11t0:884_4": "akatattā vacīkammaṃ. Akriyanti yathāvuttanayena “saṅghabhedopakkamanivāraṇāya parakkamanaṃ",
  "tika-vin11t0:884_5": "paṭinissajjāmī”ti kāyavikārena vā vacībhedena vā aviññāpanato akiriyaṃ nāma hotīti vuttaṃ hoti.",
  "tika-vin11t0:885": "Saṅghabhedakathāvaṇṇanā.",
  "tika-vin11t0:886_0": "435. Kiñcipi vattabbanti “eko vā dve vā tayo vā’ti vuttasaṅghabhedānuvattakabhikkhuṃ",
  "tika-vin11t0:886_1": "passantehi suṇantehi lajjibhikkhūhi visuñca saṅghamajjhe ca netvā tikkhattuṃyeva",
  "tika-vin11t0:886_2": "saṅghabhedānuvattanassa akattabbataṃ vatvā tato anoramantānaṃ ñatticatutthāya kammavācāya",
  "tika-vin11t0:886_3": "samanubhāsanakammaṃ kātabba”nti idañca “tatiyānussāvanāya yya-kārappattāya āpajjanakasaṅghādisesato",
  "tika-vin11t0:886_4": "pubbe āpannā dukkaṭathullaccayā paṭippassambhantī”ti idañca anāpattipakāro cāti imaṃ",
  "tika-vin11t0:886_5": "sādhāraṇavinicchayaṃ sandhāyāha. Vacanappakārabhedo pana attheva, so saṅkhepato mātikāya",
  "tika-vin11t0:886_6": "vitthārato padabhājane āgatanayena vattabbo. Assāti dutiyasaṅghabhedasikkhāpadassa.",
  "tika-vin11t0:886_7": "“Samuṭṭhānā…pe… matā”ti iminā sādhāraṇavinicchayo atidiṭṭhoti daṭṭhabbaṃ.",
  "tika-vin11t0:887": "Dutiyasaṅghabhedakathāvaṇṇanā.",
  "tika-vin11t0:888_0": "436. Uddesapariyāpanneti ettha “sikkhāpade”ti seso, nidānapārājikasaṅghādisesaaniyatavitthārasaṅkhāte",
  "tika-vin11t0:888_1": "pañcavidhauddesalakkhaṇapātimokkhe antogadhasikkhāpadavisayeti attho. “Uddesapariyāpanne",
  "tika-vin11t0:888_2": "sikkhāpade”ti iminā “avacanīyamattānaṃ karotī”ti imassa visayaṃ dasseti. Bhikkhu",
  "tika-vin11t0:888_3": "dubbacajātikoti ettha “yo”ti ajjhāhāro. “Dubbacajātikoti dubbacasabhāvo, vattuṃ asakkuṇeyyoti",
  "tika-vin11t0:888_4": "attho”ti aṭṭhakathāya vuttadovacassatāya hetubhūtapāpicchatādīhi ekūnavīsatiyā dhammehi",
  "tika-vin11t0:888_5": "samannāgato hutvā attani vuttaṃ anusiṭṭhiṃ sādaramaggahaṇena nāsanatā dovacassasabhāvoti",
  "tika-vin11t0:888_6": "attho. Vuttañhetaṃ padabhājane “dubbacajātiko hotīti dubbaco hoti dovacassakaraṇehi",
  "tika-vin11t0:888_7": "dhammehi samannāgato akkhamo appadakkhiṇaggāhī anusāsani”nti.",
  "tika-vin11t0:889_0": "Avacanīyamattānaṃ karotīti “mā maṃ āyasmanto kiñci avacuttha kalyāṇaṃ vā pāpakaṃ",
  "tika-vin11t0:889_1": "vā, ahampāyasmante na kiñci vakkhāmi kalyāṇaṃ vā pāpakaṃ vā, viramathāyasmanto mama",
  "tika-vin11t0:889_2": "vacanāyā”ti vuttanayena attānaṃ avacanīyaṃ karoti. Garukaṃ siyāti ettha “tassā”ti",
  "tika-vin11t0:889_3": "idaṃ ajjhāhāranayasambandhena labbhati. Tatrāyaṃ yojanā – dubbacajātiko yo bhikkhu",
  "tika-vin11t0:889_4": "uddesapariyāpanne sikkhāpade attānaṃ avacanīyaṃ karoti, tassa garukaṃ siyāti.",
  "tika-vin11t0:890_0": "Kiṃ vuttaṃ hoti? Yo bhikkhu attano dovacassataṃ passantehi, suṇantehi ca lajjibhikkhūhi",
  "tika-vin11t0:890_1": "“mā āyasmā attānaṃ avacanīyaṃ akāsi…pe… aññamaññavuṭṭhāpanenā”ti vuttanayena tikkhattuṃ",
  "tika-vin11t0:890_2": "vuttopi dukkaṭaṃ āpajjitvāpi na vissajjeti, “so bhikkhu saṅghamajjhampi ākaḍḍhitvā",
  "tika-vin11t0:890_3": "vattabbo”ti vuttattā hatthe gahetvā ākaḍḍhitvāpi saṅghamajjhaṃ netvā tatheva tikkhattuṃ",
  "tika-vin11t0:890_4": "vutte dukkaṭaṃ āpajjitvāpi na vissajjeti, tassa dubbacajātikassa ñatticatutthāya",
  "tika-vin11t0:890_5": "kammavācāya kariyamāne samanubhāsanakamme tatiyāya kammavācāya yyakārappattāya pubbe",
  "tika-vin11t0:890_6": "vuttanayeneva ñattiyā dukkaṭaṃ, dvīhi kammavācāhi thullaccaye ca paṭippassambhayamāno",
  "tika-vin11t0:890_7": "saṅghādiseso hotīti vuttaṃ hoti.",
  "tika-vin11t0:891_0": "437. Dubbaceti ettha “sikkhāpade”ti seso, tathā saṅghabhedakavaṇṇaneti etthāpi. Saṅghabhedo",
  "tika-vin11t0:891_1": "eva saṅghabhedako, taṃ vaṇṇeti kathetīti saṅghabhedakavaṇṇanaṃ, kiṃ taṃ? Sikkhāpadaṃ,",
  "tika-vin11t0:891_2": "tañca paṭhamameva saṅghabhedakasikkhāpadaṃ gahetabbaṃ, tasmiṃ vuttanayenāti yojanā.",
  "tika-vin11t0:891_3": "Yathāha aṭṭhakathāyaṃ “samuṭṭhānādīni paṭhamasaṅghabhedasadisānevā”ti. “Sabbo vinicchayo”ti",
  "tika-vin11t0:891_4": "etena idha dassitena “garukaṃ siyā”ti etena saṅgahitaṃ saṅghādisesāvasānavinicchayaṃ",
  "tika-vin11t0:891_5": "vajjetvā “akate panā”tiādigāthāttayena vuttaanāpattippakāre ca “idamekasamuṭṭhāna”ntiādigāthāya",
  "tika-vin11t0:891_6": "vuttasamuṭṭhānādike ca atidisati.",
  "tika-vin11t0:892": "Dubbacakathāvaṇṇanā.",
  "tika-vin11t0:893_0": "438. Yo kuladūsako bhikkhu, so chandagāmitādīhi pāpento bhikkhuhi kamme kariyamāne",
  "tika-vin11t0:893_1": "taṃ chandagāmitādīhi pāpanaṃ accajanto garukaṃ phuse saṅghādisesaṃ āpajjatīti yojanā.",
  "tika-vin11t0:893_2": "“Kuladūsakoti kulāni dūseti pupphena vā phalena vā cuṇṇena vā mattikāya vā dantakaṭṭhena",
  "tika-vin11t0:893_3": "vā veḷuyā vā vejjikāya vā jaṅghapesanikena vā”ti vacanato saddhāsampannakulāni lābhaṃ",
  "tika-vin11t0:893_4": "nissāya pupphadānādīhi saṅgaṇhitvā tathā akarontesu lajjibhikkhūsu kulānaṃ saddhādūsanato",
  "tika-vin11t0:893_5": "kuladūsako, bhikkhu.",
  "tika-vin11t0:894_0": "Chandagāmitādīhi pāpentoti kuladūsanakammaṃ karontaṃ disvā vā sutvā vā avacanato",
  "tika-vin11t0:894_1": "āpajjitabbadukkaṭato muccanatthāya “āyasmā kho…pe… alante idha vāsenā”ti vadante",
  "tika-vin11t0:894_2": "lajjī pesale bhikkhū “chandagāmino ca bhikkhū…pe… ekaccaṃ na pabbājentī”ti chandagāmitādīhi",
  "tika-vin11t0:894_3": "catūhi agatigamanehi yojentoti attho. Kamme kariyamāneti yathāvuttanayena attānaṃ",
  "tika-vin11t0:894_4": "garahantānaṃ bhikkhūnaṃ kariyamānaṃ akkosanañca paribhāsanañca ye passanti, ye ca",
  "tika-vin11t0:894_5": "suṇanti, tehi “māyasmā evaṃ avaca, na ca bhikkhū chandagāmino…pe… alante idha vāsenā”ti",
  "tika-vin11t0:894_6": "tikkhattuṃ vuccamānopi dukkaṭaṃ āpajjitvāpi appaṭinissajjantaṃ hatthe gahetvā ākaḍḍhitvā",
  "tika-vin11t0:894_7": "saṅghamajjhaṃ ānetvā “māyasmā evaṃ avacā”tiādinā nayeneva punapi tikkhattuṃ vutte",
  "tika-vin11t0:894_8": "dukkaṭaṃ āpajjitvāpi appaṭinissajjantassa ñatticatutthāya kammavācāya samanubhāsanakamme",
  "tika-vin11t0:894_9": "kariyamāneti vuttaṃ hoti. Garukaṃ phuseti ñattiyā dukkaṭaṃ, dvīhi kammavācāhi thullaccaye",
  "tika-vin11t0:894_10": "ca paṭippassambhento tatiyakammavācāya ante yyakāre sampatte saṅghādisesaṃ āpajjatīti vuttaṃ hoti.",
  "tika-vin11t0:895_0": "439-40. “Kulāni dūseti pupphena vā”tiādinā nayena vuttakuladūsanopakaraṇabhūtacuṇṇapaṇṇādīsu",
  "tika-vin11t0:895_1": "vinicchayaṃ dassetumāha “cuṇṇa”ntiādi. Cuṇṇanti sirīsapaṇṇādicuṇṇaṃ. Paṇṇanti tambūlapaṇṇatālapaṇṇādikhāditabbākhāditabbapaṇṇaṃ.",
  "tika-vin11t0:895_2": "Phalanti tālapanasādiphalaṃ. Pupphanti campakādipupphaṃ. Veḷunti andoḷikāpāṭaṃ kiraṇḍādikaṃ",
  "tika-vin11t0:895_3": "veḷuṃ. Kaṭṭhanti gehadāruṃ, indhanañca. Mattikanti pākatikaṃ, pañcavaṇṇaṃ vā mattikaṃ.",
  "tika-vin11t0:896_0": "Attano santakaṃ, tāvakālikādivasena gahitaṃ vā cuṇṇaṃ…pe… mattikaṃ kulasaṅgahaṇatthāya",
  "tika-vin11t0:896_1": "dadato kuladūsanadukkaṭaṃ hotīti sambandho. Theyyāti corikā. “Dadato”ti idaṃ sāmivacanaṃ",
  "tika-vin11t0:896_2": "“kātabbo”ti paccattavacanantaṃ visesitabbamapekkhitvā “dadanto”ti vibhattivipariṇāmena",
  "tika-vin11t0:896_3": "paccattavacanantaṃ anuvattetabbaṃ. Kātabboti ettha kāretabboti attho. Iminā saṅghasantakaṃ,",
  "tika-vin11t0:896_4": "gaṇasantakaṃ, aññapuggalasantakañca cuṇṇādiṃ kulasaṅgahatthaṃ corikāya dento bhaṇḍagghena",
  "tika-vin11t0:896_5": "kāretabboti imaṃ vinicchayaṃ dasseti. Saṅghaññasantaketi saṅghaññasantakacuṇṇādiketi",
  "tika-vin11t0:896_6": "attho. Ettha añña-saddena gaṇapuggalānaṃ gahaṇaṃ.",
  "tika-vin11t0:897_0": "441. Saṅghikaṃ garubhaṇḍaṃ vāti saṅghasantakaṃ garubhaṇḍapahonakaṃ vā paṇṇādikaṃ.",
  "tika-vin11t0:897_1": "Senāsananiyāmitanti “ettakā phalarukkhādayo senāsane navakammatthāyā”ti evaṃ niyamitaṃ",
  "tika-vin11t0:897_2": "vā. Issaravatāye vāti evakārena “theyyā”ti idaṃ nivattitaṃ.",
  "tika-vin11t0:898_0": "442. Haritvā vāti attanāyeva haritvā vā. “Pupphaṃ dentassā”ti iminā sambandho. Esa",
  "tika-vin11t0:898_1": "nayo uparipi. Harāpetvā vāti aññassa hatthe pesetvā vā. Pakkositvā vāti āmantetvā",
  "tika-vin11t0:898_2": "vā pakkosāpetvā vāti upalakkhaṇato labbhati. Āgatassa vāti attanā eva āgatassa vā.",
  "tika-vin11t0:898_3": "“Kulasaṅgahaṇatthāyā”ti vacanena “evarūpe adhippāye asati vaṭṭatī”ti vuttattā “cetiyaṃ",
  "tika-vin11t0:898_4": "pūjaṃ karontāpi ‘pūjessāmā’ti pupphāni gahetvā gacchantāpi tattha tattha sampattānaṃ",
  "tika-vin11t0:898_5": "cetiyapūjanatthāya denti, etampi pupphadānaṃ nāma na hotī”tiādikaṃ aṭṭhakathāgataṃ",
  "tika-vin11t0:898_6": "sabbaṃ vinicchayaṃ dassitaṃ hoti.",
  "tika-vin11t0:899_0": "443. Evaṃ ussaggaṃ dassetvā apavādaṃ dassetumāha “haritvā vā”tiādi. “Harāpetvā”ti",
  "tika-vin11t0:899_1": "iminā yojetabbassa vā-saddassa avuttasampiṇḍanatthatāya “pakkositvā vā pakkosāpetvā",
  "tika-vin11t0:899_2": "vā, āgatānaṃ vā”ti ca saṅgayhati. Āgatassevāti evakārena haritvā dānādiṃ nivatteti.",
  "tika-vin11t0:900_0": "444. Tañcāti mātāpituādīnaṃ taṃ pupphadānañca. Vatthupūjatthanti ratanattayapūjanatthaṃ.",
  "tika-vin11t0:900_1": "Na panaññathāti aññena pakārena dātuṃ na vaṭṭati. Yena pakārena dātuṃ na vaṭṭati,",
  "tika-vin11t0:900_2": "koyaṃ pakāroti āha “sivādī”tiādi. Sivādipūjanatthanti mahissarādidevatāpūjanatthañca.",
  "tika-vin11t0:900_3": "Maṇḍanatthanti piḷandhanatthaṃ. Evaṃ adātabbappakāraniyamanena “imaṃ vikkiṇitvā jīvikaṃ",
  "tika-vin11t0:900_4": "kappessantī”ti mātāpituādīnaṃ dātuṃ vaṭṭatīti vadanti.",
  "tika-vin11t0:901": "445. “Phalādīsu …pe… vinicchayo”ti iminā “haritvā vā harāpetvā vā”tiādinā pubbe vuttavinicchayo phalapaṇṇādīsu sabbattha samānoti dasseti.",
  "tika-vin11t0:902_0": "446. “Pupphādibhājane”ti pupphaphalādīnaṃ bhājanakāle. Sammatenāti pupphādibhājanatthaṃ",
  "tika-vin11t0:902_1": "khandhake vuttanayena saṅghena sammatena bhikkhunā. Assāti bhājanaṭṭhānaṃ āgatassa.",
  "tika-vin11t0:902_2": "Itarenāti saṅghasammutiṃ vinā pupphādīni bhājāpentena. Ñāpetvā dātabbanti sabbaṃ",
  "tika-vin11t0:902_3": "saṅghaṃ jānāpetvā dātabbaṃ.",
  "tika-vin11t0:903": "447. Upaḍḍhabhāvanti ekena bhikkhunā laddhabbabhāgato upaḍḍhaṃ. “Thokaṃ thoka”nti iminā upaḍḍhatopi appataraṃ gahitaṃ.",
  "tika-vin11t0:904_0": "448. Paribbayavihīnassāti taṇḍulādijīvitavuttivayamūlarahitassa. Sampattissariyassāpīti",
  "tika-vin11t0:904_1": "attano samīpamupagatassa issarassa ca. “Dātabbaṃ tu sakaṃ phala”nti iminā sambandho.",
  "tika-vin11t0:904_2": "“Paribbayavihīnānaṃ, dātuṃ saparasantaka”nti khuddasikkhāya āgataṃ, idha “sakaṃ phala”nti",
  "tika-vin11t0:904_3": "vuttaṃ. Tattha paravacanena vissāsikānaṃ gahaṇaṃ, idha pana vissāsaggāhena gahetvā",
  "tika-vin11t0:904_4": "dīyamānampi sasantakamevāti “saka”nti vuttanti gahetabbaṃ.",
  "tika-vin11t0:905_0": "449-50. Yatra saṅghārāme saṅghena phalarukkhaparicchedaṃ katvā katikā katāti yojanā,",
  "tika-vin11t0:905_1": "“āgantukānaṃ ettakaṃ phalaṃ dātabba”nti phalaparicchedaṃ katvā vā “ettakesu rukkhesu",
  "tika-vin11t0:905_2": "phalaṃ dātabba”nti rukkhaparicchedaṃ katvā vā saṅghena katikā yena pakārena katāti",
  "tika-vin11t0:905_3": "attho. Tatrāgatassapīti evaṃ ṭhapitakatikavattaṃ taṃ saṅghārāmaṃ phalatthāya āgatassāpi.",
  "tika-vin11t0:906_0": "Yathāparicchedanti saṅghena tathākataphalarukkhaparicchedamanatikkamma. Dadatoti",
  "tika-vin11t0:906_1": "ocinitvā ṭhapitaphalaṃ, kappiyakārakehi ocināpetvā vā dentassa. Ocitaphale ca kappiyakārake",
  "tika-vin11t0:906_2": "ca asati phalatthāya āgatesu vattitabbavidhiṃ dassetumāha “dassetabbāpi vā”tiādi.",
  "tika-vin11t0:906_3": "“Vatvā”ti seso. Ca-kāraṃ api-saddena ekato katvā “apicā”ti yojanā. Evaṃ vatvā saṅghena",
  "tika-vin11t0:906_4": "paricchinnarukkhā dassetabbāti iminā “idha phalāni sundarāni, ito gaṇhathā’ti evaṃ",
  "tika-vin11t0:906_5": "pana na vattabba”nti aṭṭhakathā byatirekato dassitā hoti.",
  "tika-vin11t0:907_0": "451. “Khaṇitvā”ti etena “khaṇāpetvā”ti idampi saṅgahitaṃ, “kappiyabhūmi”nti vakkhamānattā",
  "tika-vin11t0:907_1": "pathavinti ettha “akappiya”nti labbhati. Tenevāha “pācittiyenā”ti. “Mālāgaccha”nti",
  "tika-vin11t0:907_2": "iminā pupphūpage taruṇagacche ca mallikāsumanādigumbagāgacche ca saṅgaṇhāti. Yathāha",
  "tika-vin11t0:907_3": "aṭṭhakathāya “taruṇakā hi puppharukkhāpi pupphagacchāpi ‘mālāvacchā’tveva vuccantī”ti.",
  "tika-vin11t0:907_4": "Ādi-saddena phalūpagarukkhe ca bhesajjarase osadhagacche ca saṅgaṇhāti. “Ropāpane”ti",
  "tika-vin11t0:907_5": "vakkhamānattā “saya”nti idaṃ “ropane”ti iminā yujjati.",
  "tika-vin11t0:908_0": "“Sayaṃ khaṇitvā”ti kasmā na yujjatīti? “Khaṇāpetvā”ti vakkhamānassa abhāvā ca “yo",
  "tika-vin11t0:908_1": "pana bhikkhu pathaviṃ khaṇeyya vā khaṇāpeyya vā, pācittiya”nti vacanato khaṇāpane",
  "tika-vin11t0:908_2": "pācittiyena bhavitabbattā ca “khaṇitvā”ti iminā ca khaṇanakhaṇāpanānaṃ dvinnameva",
  "tika-vin11t0:908_3": "gahetabbattā na yujjati. Kuladūsaneti kuladūsananimittaṃ. Akappiyapathaviṃ khaṇitvā,",
  "tika-vin11t0:908_4": "khaṇāpetvā ca sayaṃ mālāgacchādiropane kate assa mālāgacchādiropakassa bhikkhuno",
  "tika-vin11t0:908_5": "akappiyapathavīkhaṇanapaccayena pācittiyena saddhiṃ kuladūsane kuladūsananimittaṃ",
  "tika-vin11t0:908_6": "dukkaṭaṃ hotīti yojanā.",
  "tika-vin11t0:909_0": "452. “Tathā”ti iminā “sayaṃ ropane”ti idaṃ vinā avasesappakāraṃ saṅgaṇhāti. “Akappiyena",
  "tika-vin11t0:909_1": "vākyenā”ti idaṃ “akappiyapathaviṃ khaṇāpetvā”ti iminā ca “ropāpane”ti iminā ca yujjati.",
  "tika-vin11t0:909_2": "“Imaṃ bhūmiṃ khaṇa, imaṃ gacchaṃ ropehī”tiādikaṃ akappiyaṃ vohāraṃ vatvā akappiyapathaviṃ",
  "tika-vin11t0:909_3": "khaṇāpetvā mālāgacchādiropanaṃ kārāpentassāpi tatheva pācittiyañca dukkaṭañca hotīti attho.",
  "tika-vin11t0:910_0": "Khaṇanaropanehi dvīhi pācittiyadukkaṭāni avasiṭṭhehi tadatthikehi sabbavohārapayogabhedehi",
  "tika-vin11t0:910_1": "kiṃ hotīti āha “sabbatthā”tiādi. Kuladūsaneti nimitte, visaye vā bhummaṃ. Akappiyena",
  "tika-vin11t0:910_2": "vākyena pana pathaviṃ khaṇāpetvā akappiyena vākyena ropāpanepi tathā pācittiyena",
  "tika-vin11t0:910_3": "saha kuladūsane bhikkhuno dukkaṭaṃ vuttaṃ. Sabbattha ito paresupi tadatthikena sabbavohārabyāpāresu",
  "tika-vin11t0:910_4": "kuladūsananimittaṃ bhikkhuno dukkaṭaṃ vuttanti yojanā.",
  "tika-vin11t0:911_0": "453. Kappiyabhūmiyā attanā khaṇane, akappiyavohārena khaṇāpane ca pācittiyābhāvato",
  "tika-vin11t0:911_1": "dukkaṭaṃyeva vuttanti āha “ubhayattha cā”tiādi. Ettha “eva”nti seso, so yathāvuttamatthaṃ",
  "tika-vin11t0:911_2": "nigameti. Evaṃ yathāvuttanayena kappiyabhūmiyampi mālāgacchādiropanaropāpanasaṅkhātesu",
  "tika-vin11t0:911_3": "dvīsu ṭhānesu ca bhikkhuno dukkaṭaṃ vuttanti yojanā.",
  "tika-vin11t0:912_0": "454. Sadukkaṭā pācittīti “āvāṭaṃ khaṇa, gacchaṃ ropehī”ti ekavāraṃ āṇatte bahū āvāṭe",
  "tika-vin11t0:912_1": "khaṇitvā bahūsu gacchesu ropitesupi āṇattiyā ekattā dukkaṭena saha pācittiyaṃ hotīti",
  "tika-vin11t0:912_2": "ayamattho akappiyabhūmiṃ sandhāya vutto. “Suddhaṃ vā dukkaṭa”nti idaṃ akappiyabhūmiyaṃ",
  "tika-vin11t0:912_3": "kappiyena vohārena āvāṭaṃ khaṇāpakassa ca kappiyabhūmiyaṃ akappiyavohārena āvāṭaṃ",
  "tika-vin11t0:912_4": "khaṇāpakassa ca “imaṃ gacchaṃ ropehī”ti ekavārāṇattapaccayā āpajjitabbaṃ kuladūsanadukkaṭaṃ sandhāya vuttaṃ.",
  "tika-vin11t0:913_0": "455. Kappiyeneva vākyenāti ettha kappiyavākyaṃ nāma “ettha āvāṭaṃ jāna, ettha āvāṭaṃ",
  "tika-vin11t0:913_1": "jānitabbaṃ, ettha āvāṭena bhavitabba”nti evarūpaṃ vākyañca “imaṃ gacchaṃ ettha jāna,",
  "tika-vin11t0:913_2": "ayaṃ gaccho ettha jānitabbo”tiādivākyañca. Evakārena akappiyavohārañca kappiyākappiyamissakavohārañca",
  "tika-vin11t0:913_3": "nivatteti. Pariyāyobhāsanimittakammaṃ pana “itarattayaṃ vaṭṭatī”ti aṭṭhakathāvacanato",
  "tika-vin11t0:913_4": "vaṭṭati. Ubhayattha ca bhūmiyāti kappiyākappiyabhūmīsu dvīsu. Ropaneti ettha sambandhato,",
  "tika-vin11t0:913_5": "pakaraṇato ca “mālāgacchādīna”nti labbhati.",
  "tika-vin11t0:914_0": "“Vākyenā”ti vuttattā “ropāpane”ti vattabbo, “ropane”ti kimatthamāhāti ce? Suddhakattuniddesena",
  "tika-vin11t0:914_1": "payojakassāpi saṅgahetabbato gāthābandhavasena vuttaṃ. Iminā uparigāthāya “sayaṃ",
  "tika-vin11t0:914_2": "ropetu”nti ettha “saya”nti iminā visesetvā “ropāpetu”nti idaṃ nivatteti. “Paribhogatthāya",
  "tika-vin11t0:914_3": "hi kappiyabhūmiyaṃ vā akappiyabhūmiyaṃ vā kappiyavohārena ropāpane anāpattī”ti aṭṭhakathāvinicchayo",
  "tika-vin11t0:914_4": "imāya gāthāya saṅgahitoti veditabbo. Koci dosoti pācittiyañca dukkaṭañcāti vuttadosesu",
  "tika-vin11t0:914_5": "ekopi doso na vijjatīti attho.",
  "tika-vin11t0:915": "456-7. “Sayaṃ ropetu”nti idaṃ “ārāmādīnamatthāyā”ti iminā sambandhitabbaṃ.",
  "tika-vin11t0:916_0": "Ādi-saddena vanādiṃ saṅgaṇhāti. Sayaṃ ropitassa vāti ettha vā-saddena “ropāpitassā”ti",
  "tika-vin11t0:916_1": "idaṃ saṅgaṇhāti, etassa visesanatthaṃ “kappiyena vohārenā”ti pāṭhaseso. Ayaṃ pana",
  "tika-vin11t0:916_2": "vinicchayo “ārāmatthāya pana vanatthāya ca chāyatthāya ca akappiyavohāramattameva",
  "tika-vin11t0:916_3": "na vaṭṭati, sesaṃ vaṭṭatī”ti aṭṭhakathāgatanayena veditabbo. Anto ārāmabhūsanatthāya,",
  "tika-vin11t0:916_4": "bahi araññatthāya viya chāyatthāya suddhacittena “imaṃ jānā”tiādikappiyavohārena",
  "tika-vin11t0:916_5": "ropāpitarukkhe ca kappiyabhūmiyañca attanā kate vā akappiyavohārena kārāpite vā akappiyabhūmiyañca",
  "tika-vin11t0:916_6": "kappiyavohārena attanā kārāpite vā aññehi kate vā āvāṭe attanā ropite rukkhe ca phalaṃ",
  "tika-vin11t0:916_7": "paribhuñjituṃ icchati ce, paribhuñjituṃ vaṭṭatīti attho.",
  "tika-vin11t0:917_0": "Ārāmādīnamatthāya kappiyabhūmiyaṃ sayaṃ ropitassa vā kappiyabhūmiyaṃ vā akappiyabhūmiyaṃ",
  "tika-vin11t0:917_1": "vā kappiyavohārena ropāpitassa vā rukkhassa yañca phalaṃ, taṃ phalaṃ paribhuñjituṃ",
  "tika-vin11t0:917_2": "bhikkhūnaṃ vaṭṭatīti yojanā. Katthaci potthakesu “ārāmādīnamatthāyā”ti gāthāya likhitaṭṭhāne",
  "tika-vin11t0:917_3": "“kulasaṅgahaṇatthāyā”tiādigāthā dissati. Sā pāḷikkamaviruddhattā aṭṭhānappayuttā,",
  "tika-vin11t0:917_4": "“pupphāna”ntiādigāthāya purato vuccamānā pana ṭhānappayuttā hoti.",
  "tika-vin11t0:918_0": "458. Sabbatthāti ārāmādiatthāya pubbe viya attanā ropitesu, ropāpitesu ca sabbesu",
  "tika-vin11t0:918_1": "mālāgacchādīsu. Akappiyodakeneva pācittīti “yo pana bhikkhu jānaṃ sappāṇakaṃ udakaṃ",
  "tika-vin11t0:918_2": "tiṇaṃ vā mattikaṃ vā siñceyya vā siñcāpeyya vā, pācittiya”nti vuttā pācitti eva,",
  "tika-vin11t0:918_3": "na dukkaṭanti attho.",
  "tika-vin11t0:919": "459. Idāni dukkaṭena saddhiṃ pācittiyavisayaṃ dasseti “kula…pe… dukkaṭa”nti. Siñcatoti kappiyodakeneva siñcato, siñcāpayato ca.",
  "tika-vin11t0:920": "460. Tesaṃyeva dvinnaṃ pana atthāyāti kuladūsanaparibhogānaṃ dvinnamatthāya. Siñcane siñcāpaneti ettha “mālāgacchādīna”nti pakaraṇato labbhati. Dukkaṭanti ettha “kevala”nti seso.",
  "tika-vin11t0:921_0": "461. Ocināpaneti aññehi pupphānaṃ ocināpane. Sayamocinane cāpīti attanāva ocinane",
  "tika-vin11t0:921_1": "ca. Sapācittiyadukkaṭanti “bhūtagāmapātabyatāya pācittiya”nti vuttattā pupphocinanahetu",
  "tika-vin11t0:921_2": "pācittiyañca kuladūsanadukkaṭañca hotīti vuttaṃ hoti.",
  "tika-vin11t0:922_0": "462. Pūjādiatthāya, kulasaṅgahatthāya ca pupphānaṃ ocinanaocināpanāni kārāpentassa",
  "tika-vin11t0:922_1": "āpattiyā āpajjanappakāraṃ dassetumāha “pupphāna”nti. “Pupphānaṃ gaṇanāya pācittiyaṃ",
  "tika-vin11t0:922_2": "hotī”ti vuttattā pupphamocinatoti ettha “visuṃ visu”nti seso. Ekekapupphaṃ ocinantassa",
  "tika-vin11t0:922_3": "pupphagaṇanāya pācittiyaṃ hotīti attho. “Ekena payogena bahūni pupphāni ocinantassa",
  "tika-vin11t0:922_4": "pana payogagaṇanāya hotī”ti aṭṭhakathāyaṃ vuttaṃ idha byatirekato labbhati. “Ocinato”ti",
  "tika-vin11t0:922_5": "iminā “ocināpayato”ti idañca kiriyāsāmaññe visesassa antogadhabhāvato vā upalakkhaṇato vā dassitanti.",
  "tika-vin11t0:923_0": "Tattha ca pupphāni visuṃ visuṃ vatvā ocināpentassa pupphānaṃ gaṇanāya hotīti idameva",
  "tika-vin11t0:923_1": "āpajjati. Ekavāramāṇattena bahūni pupphāni bahūsu ca vāresu ocitesu āṇattigaṇanāya",
  "tika-vin11t0:923_2": "hotīti vinicchayo daṭṭhabbo. Idaṃ sabbappakāraṃ anantaravuttagāthāya dassitavidhimhi",
  "tika-vin11t0:923_3": "ca daṭṭhabbanti ñāpetumāha “kulatthaṃ ce sadukkaṭā”ti. Kulatthanti kulasaṅgahatthaṃ.",
  "tika-vin11t0:923_4": "“Sadukkaṭā”ti vuttattā pācittiyañca dukkaṭañca pupphagaṇanāya hotīti siddhaṃ. Yathāha",
  "tika-vin11t0:923_5": "aṭṭhakathāyaṃ “pupphagaṇanāya dukkaṭapācittiyānī”ti.",
  "tika-vin11t0:924": "463. Ganthanaṃ gantho, tena nibbattaṃ ganthimaṃ. Esa nayo sabbattha. Ganthimādisarūpaṃ sayameva vakkhati. Saṅgahaṇaṃ saṅgaho, pupphānaṃ saṅgahoti viggaho.",
  "tika-vin11t0:925_0": "464. Imāni ganthimādīni sarūpato dassetumāha “tattha daṇḍena daṇḍaṃ vā”tiādi. Tattha",
  "tika-vin11t0:925_1": "tatthāti tesu chasu pupphasaṅgahesu. “Daṇḍena daṇḍaṃ vā”ti idaṃ sadaṇḍauppalādikusumaṃ",
  "tika-vin11t0:925_2": "sandhāyāha. “Vaṇṭenapi ca vaṇṭaka”nti idaṃ savaṇṭakarattakusumādiṃ sandhāyāha. Karaṇaṃ",
  "tika-vin11t0:925_3": "sabbanti kataṃ sabbaṃ. Idha sabbattha kappiyavidhivibhāgaṃ “sabbameta”miccādigāthāyaṃ vakkhati.",
  "tika-vin11t0:926_0": "465. Suttādīhi gopphetvāti ettha “vassikapupphādīnī”ti seso. Suttena vā kadalivākādīhi",
  "tika-vin11t0:926_1": "vā vassikādipupphe ganthitvā katapupphavikāro gopphimaṃ nāma. Ekato vaṇṭāni yassāti",
  "tika-vin11t0:926_2": "viggaho. Ubhatovaṇṭikāti etthāpi eseva nayo. Appatthe vā sakatthe vā ka-kāro daṭṭhabbo.",
  "tika-vin11t0:926_3": "Itthiliṅgavisaye ka-kārato pubbākārassa i-kārādeso.",
  "tika-vin11t0:927_0": "Sabbapupphānaṃ vaṇṭāni ekadisāya katvā ganthitapupphāvali ekatovaṇṭikā nāma, vaṇṭāni",
  "tika-vin11t0:927_1": "ubhayadisāya katvā ganthitapupphāvali ubhatovaṇṭikā nāmāti taṃ gopphimaṃ evaṃ duvidhaṃ",
  "tika-vin11t0:927_2": "hotīti attho. “Vākaṃ vā valliṃ vā rajjuṃ vā diguṇaṃ katvā tattha nīpakadambādivaṇṭarahitāni",
  "tika-vin11t0:927_3": "pupphāni veṭhetvā gahaṇaṃ gopphimaṃ nāmā”ti aṭṭhakathāya vuttaṃ.",
  "tika-vin11t0:928_0": "466. Bundesūti mūlesu. Makulādikanti ettha ādi-saddena vaṇṭarahitamadhukādipupphañca",
  "tika-vin11t0:928_1": "vaṇṭasahitamallikādipupphañca saṅgahitaṃ. Sūciādīhīti ettha ādi-saddena tālahīrādiṃ",
  "tika-vin11t0:928_2": "saṅgaṇhāti. Mālāvikatīti pupphamālāvikati. Sūciādīhi makulādikaṃ pupphaṃ bundesu",
  "tika-vin11t0:928_3": "vijjhitvā āvutā mālāvikati vedhimaṃ nāmāti vuccatīti yojanā.",
  "tika-vin11t0:929_0": "467. “Veṭhimaṃ nāma pupphadāmapupphahatthakesu daṭṭhabba”nti aṭṭhakathāya dassitappakāresu",
  "tika-vin11t0:929_1": "paṭhamappakāraṃ dasseti “veṭhetvā kataṃ mālāguṇehi vā”ti. Dhammadesanāya vā paṭimāya",
  "tika-vin11t0:929_2": "vā dhātuyā vā pūjaṃ kattukāmā muddhani ujukaṃ katvā mālādāmakalāpaṃ olambitvā agge",
  "tika-vin11t0:929_3": "ghaṭikākāradassanatthaṃ mālāvaliyo anekakkhattuṃ parikkhipantā veṭhenti, idaṃ evarūpaṃ",
  "tika-vin11t0:929_4": "mālāguṇakaraṇampi veṭhimaṃ nāmāti vuttaṃ hoti.",
  "tika-vin11t0:930_0": "Aññappakāraṃ dasseti “vākādīhi ca baddhaṃ vā”ti, “bandhitvā”tipi pāṭho, “kata”nti",
  "tika-vin11t0:930_1": "iminā sambandho. Ekacce uppalādidīghadaṇḍakusumāni aṭṭha vā nava vā dasa vā kalāpaṃ",
  "tika-vin11t0:930_2": "katvā tesameva daṇḍānaṃ vākehi vā aññena yena kenaci daṇḍakagge ṭhapetvā vā visuṃ",
  "tika-vin11t0:930_3": "vā bandhitvā uppalahatthādiṃ karonti, tañca veṭhimaṃ nāmāti vuttaṃ hoti. Etaṃ dvayampi na vaṭṭati.",
  "tika-vin11t0:931_0": "Kappiyakārakehi ocinitvā ṭhapitapupphāni sāṭake pakkhipitvā bhaṇḍikaṃ katvā bandhituṃ",
  "tika-vin11t0:931_1": "na vaṭṭati. Tesuyeva pupphesu acchinnena daṇḍena vā tasmiṃyeva daṇḍe acchinnavākena",
  "tika-vin11t0:931_2": "vā kalāpaṃ katvā bandhituṃ, aṃsabhaṇḍikāya pakkhipitvā gahetuñca vaṭṭati. Yathāha",
  "tika-vin11t0:931_3": "aṭṭhakathāyaṃ “tesaṃyeva pana vākena vā daṇḍena bandhituṃ aṃsabhaṇḍikaṃ vā kātuṃ",
  "tika-vin11t0:931_4": "vaṭṭatī”ti. “Vākena vā daṇḍena vā’ti ca idaṃ acchinditvā parikkhipitvā bandhanaṃ",
  "tika-vin11t0:931_5": "sandhāya vadantī”ti sīhaḷagaṇṭhipade vuttaṃ. Padumādipupphāni padumādipaṇṇesu nāḷehi",
  "tika-vin11t0:931_6": "pavesetvā nāḷehi bahi katvā paṇṇena pupphāni paṭicchādetvā paṇṇagge bandhituṃ vaṭṭati.",
  "tika-vin11t0:931_7": "“Daṇḍe pana bandhituṃ na vaṭṭatī”ti ca aṭṭhakathāyameva vuttaṃ.",
  "tika-vin11t0:932_0": "468. Pupphamālāhi pūraṇeti pupphāvalīhi pūraṇe. Idaṃ kattha labbhatīti āha “bodhi”ntiādi.",
  "tika-vin11t0:932_1": "Pupphapaṭaṃ nāma mālāvaliyo tantaṃ viya pasāretvā vatthaṃ vāyantehi viya tiriyañca",
  "tika-vin11t0:932_2": "mālāvalīhi vāyitapaṭaṃ vuccati. Idaṃ pupphapaṭaṃ mālāvalīhi dīghaso pūraṇaṃ sandhāya",
  "tika-vin11t0:932_3": "purime gahitaṃ, tiriyato vāyanaṃ sandhāya vakkhamāne vāyimepi gahitanti punaruttābhāvo",
  "tika-vin11t0:932_4": "veditabbo. Paṭādīnanti ādi-saddena cetiyadhātukaraṇḍakavedikādīnaṃ gahaṇaṃ.",
  "tika-vin11t0:933_0": "Parikkhepesu labbhatīti bodhikkhandhādīnaṃ punappunaṃ parikkhipanesu labbhati. Bodhikkhandhādayo",
  "tika-vin11t0:933_1": "pupphāvalīhi parikkhipantehi paṭhamavaddhaṭṭhāne pupphāvaliyā anatikkāmite purimaṃ",
  "tika-vin11t0:933_2": "nāma ṭhānaṃ yāva pāpuṇāti, tāva aññena gahetvā parikkhipantena āharitvā punapi tasmiṃ",
  "tika-vin11t0:933_3": "ṭhāne patte aññassa dānavasena bodhikkhandhaṃ, cetiyaṃ, dhātukaraṇḍakaṃ vā pupphakañcukena",
  "tika-vin11t0:933_4": "chādetuṃ vaṭṭatīti aṭṭhakathāya vuttaṃ. Sacepi dveyeva bhikkhū ubhosu passesu ṭhatvā",
  "tika-vin11t0:933_5": "pariyāyena haranti, vaṭṭatiyevāti vadanti. Pupphapaṭavāyanatthaṃ pasāriyamānapupphāvalīsu",
  "tika-vin11t0:933_6": "ca eseva vinicchayo.",
  "tika-vin11t0:934_0": "Dīghapupphāvaliṃ nāgadantesu pakkhipitvā puna pakkhipituṃ na vaṭṭati. “Nāgadantesu",
  "tika-vin11t0:934_1": "pana pupphavalayaṃ pavesetuṃ vaṭṭatī”ti vuttattā aññehi valayaṃ katvā dinnapupphāvalivalayaṃ",
  "tika-vin11t0:934_2": "dhātukaraṇḍathupikāya pavesetuṃ vaṭṭati. “Mālāguṇehi pana bahūhipi kataṃ pupphadāmaṃ",
  "tika-vin11t0:934_3": "labhitvā āsanamatthakādīsu bandhituṃ vaṭṭatī”ti vuttattā pupphadāmapupphāvalīnaṃ",
  "tika-vin11t0:934_4": "puppharahitāya suttakoṭiyā rajjudaṇḍādīsu bandhituṃ vaṭṭati.",
  "tika-vin11t0:935_0": "469. Puppharūpaṃ nāma “gopphimapuppheheva hatthiassādirūpakāni karonti, tānipi vāyimaṭṭhāne",
  "tika-vin11t0:935_1": "tiṭṭhantī”ti vuttattā taṃtaṃrūpasaṇṭhānaṃ katvā pupphāvaliyo nivesetvā kariyamānaṃ",
  "tika-vin11t0:935_2": "hatthiassādirūpaṃ. Imasmiṃ aṭṭhakathāpāṭhe “tānipi vāyimaṭṭhāne tiṭṭhantī”ti vuttattā",
  "tika-vin11t0:935_3": "ca “aññehi kataparicchede pana pupphāni ṭhapentena hatthiassādirūpakampi kātuṃ vaṭṭatī”ti",
  "tika-vin11t0:935_4": "aṭṭhakathāpāṭhassa sāratthadīpaniyaṃ “pupphāni ṭhapentenāti aganthitāni pākatikapupphāni",
  "tika-vin11t0:935_5": "ṭhapentena. Pupphadāmaṃ pana pūjanatthāya bhūmiyaṃ ṭhapentena phusāpetvā vā aphusāpetvā",
  "tika-vin11t0:935_6": "vā diguṇaṃ katvā ṭhapetuṃ na vaṭṭatī”ti vuttattā ca imaṃ hatthiādirūpaṃ pūrentena",
  "tika-vin11t0:935_7": "mālāvaliṃ aññehi kataparicchede sambandhitvā pāsāṇaāsanamañcapīṭhahatthirūpādimatthake",
  "tika-vin11t0:935_8": "ṭhapetvā pūjanappakāro vāyimanti viññāyati.",
  "tika-vin11t0:936_0": "Pupphapaṭanti pubbe vuttappakāraṃ pupphapaṭaṃ pūrentena ekāpi pupphāvali parivattetvā",
  "tika-vin11t0:936_1": "na ṭhapetabbā, vāyantena aññehi pūritepi ekāpi pupphāvali na pātetabbā, idaṃ pūrimavāyimānaṃ",
  "tika-vin11t0:936_2": "nānākaraṇaṃ. Ādiggahaṇena pupphajālaṃ saṅgaṇhāti, taṃ karontassa jālacchiddagaṇanāya",
  "tika-vin11t0:936_3": "dukkaṭaṃ hoti. “Bhitticchattabodhitthambhādīsupi eseva nayo”ti vuttattā chattādīsu",
  "tika-vin11t0:936_4": "ca pupphajālaṃ na dātabbaṃ.",
  "tika-vin11t0:937_0": "470. Imassa sikkhāpadassa sādhāraṇattā “bhikkhūnaṃ bhikkhunīnañcā”ti āha. Buddhassapīti",
  "tika-vin11t0:937_1": "ettha pi-saddo sambhāvane, “pūjattha”nti vattabbaṃ, buddhassa pūjatthāyapi kātuṃ",
  "tika-vin11t0:937_2": "vā kārāpetuṃ vā na vaṭṭatīti attho. Dhammasaṅgharatanānipi upalakkhaṇato saṅgayhanti.",
  "tika-vin11t0:937_3": "Sese kimeva vattabbanti byatirekattho.",
  "tika-vin11t0:938_0": "471. “Tathā”ti iminā “sayaṃ parehi vā kārāpetuṃ bhikkhūnañca bhikkhunīnañca buddhassapī”ti",
  "tika-vin11t0:938_1": "anantaragāthāya vuttamatidisati. Kalambakanti dvinnaṃ dhanukānamantare olambakadāmaṃ.",
  "tika-vin11t0:938_2": "Yathāha aṭṭhakathāyaṃ “kalambakoti aḍḍhacandanāgadantantare ghaṭikādāmaolambako vutto”ti.",
  "tika-vin11t0:938_3": "Ettha ca ghaṭikādāmaolambako nāma ante ghaṭikākārayutto yamakadāmaolambako. Kātunti",
  "tika-vin11t0:938_4": "bandhituṃ na vaṭṭatīti yojanā. Ekekapupphadāmaṃ pana nikkhantasuttakoṭiyā pabandhitvā",
  "tika-vin11t0:938_5": "olambituṃ vaṭṭati. Pupphadāmadvayaṃ saṅghaṭitukāmenapi nikkhantasuttakoṭiyāva suttakoṭi",
  "tika-vin11t0:938_6": "saṅghaṭituṃ vaṭṭati. Aḍḍhacandakameva vāti “aḍḍhacandākārena mālāguṇaparikkhepo”ti",
  "tika-vin11t0:938_7": "aṭṭhakathāya vuttasarūpaṃ vā.",
  "tika-vin11t0:939_0": "Ettha ca aḍḍhacandākārena mālāguṇaparikkhepo nāma aḍḍhacandākārena mālāguṇassa punappunaṃ",
  "tika-vin11t0:939_1": "haraṇapaccāharaṇavasena pūretvā parikkhipanaṃ. Teneva taṃ pūrime paviṭṭhaṃ. Tasmā",
  "tika-vin11t0:939_2": "etampi aḍḍhacandākāraṃ punappunaṃ haraṇapaccāharaṇavasena pūritaṃ na vaṭṭati, ekavāraṃ",
  "tika-vin11t0:939_3": "pana aḍḍhacandākārena mālāguṇaṃ harituṃ vaṭṭatīti vadanti. Kātuṃ na vaṭṭatīti sambandho.",
  "tika-vin11t0:939_4": "“Tadubhayampi pūrimeyeva paviṭṭha”nti aṭṭhakathāyaṃ vuttaṃ. Aññehi pūritanti aññehi",
  "tika-vin11t0:939_5": "āyataṃ pasāretvā pūritaṃ pupphapaṭaṃ. Vāyitumpi cāti tiriyaṃ ekapupphāvalimpi vāyituṃ",
  "tika-vin11t0:939_6": "“na vaṭṭatī”ti imināva sambandho.",
  "tika-vin11t0:940_0": "472. Piṭṭhakācamayanti taṇḍulapiṭṭhādīhi katañceva kācamattikāya ca kataṃ pupphadāmaṃ.",
  "tika-vin11t0:940_1": "Bheṇḍupupphamayampi cāti bheṇḍudaṇḍakehi mallikāsumanacampakādisadisaṃ katvā chiddehi",
  "tika-vin11t0:940_2": "katadāmañca. “Geṇḍupupphamaya”ntipi likhanti. Kharapattamayanti ettha kharapattaṃ",
  "tika-vin11t0:940_3": "nāma kuṅkuṭṭhakhacitaṃ pupphapaṭanti vadanti. Kātunti ganthanaganthāpanādīni kātuṃ.",
  "tika-vin11t0:940_4": "Bheṇḍukharapattadāmānaṃ paṭikkhittattā celādīhi katadāmampi na vaṭṭati akappiyānulomattāti vadanti.",
  "tika-vin11t0:941_0": "473. Hīrādīhīti tālanāḷikerahīrādīhi. Ādi-saddena tiṇasalākādiṃ saṅgaṇhāti. Paṭākatthanti",
  "tika-vin11t0:941_1": "paṭākākārena pūjanatthaṃ. “Vijjhantassā”ti iminā kaṇṭakehi vijjhanaṃ, hīrādīhi āvuṇanañca saṅgahitaṃ.",
  "tika-vin11t0:942_0": "475. Asokapiṇḍiādīnanti asokapupphamañjarikādīnaṃ. Ādi-saddena aṭṭhakathāyaṃ eteheva",
  "tika-vin11t0:942_1": "saddhiṃ dassitaṃ jālavitānaṃ, chiddāni dassetvā katavedikā, nāgadantakaṃ, pupphacaṅkoṭakāpidhānaṃ,",
  "tika-vin11t0:942_2": "tālapaṇṇavalayādiñca saṅgaṇhāti. Dhammarajjuyāti ettha sāratthadīpaniyaṃ “dhammarajju",
  "tika-vin11t0:942_3": "nāma cetiyaṃ vā bodhiṃ vā pupphapavesanattha āvajjitvā baddharajjū’ti mahāgaṇṭhipade,",
  "tika-vin11t0:942_4": "majjhimagaṇṭhipade ca vuttaṃ, tasmā tathā baddhāya rajjuyā cetiyassa ca antare pupphāni",
  "tika-vin11t0:942_5": "pavesetuṃ vaṭṭatīti viññāyati. Gaṇṭhipade pana ‘dhammarajjunti sithilavaṭṭitaṃ rajjuṃ",
  "tika-vin11t0:942_6": "katvā bodhiṃ vā cetiyaṃ vā parikkhipitvā dhammāsane vā lambitvā tattha pupphāni pavesentī’ti",
  "tika-vin11t0:942_7": "vuttaṃ, tasmā sithilavaṭṭitāya rajjuyā antarepi pupphāni pavesetuṃ vaṭṭatīti viññāyati,",
  "tika-vin11t0:942_8": "vīmaṃsitvā yuttataraṃ gahetabbaṃ. Ubhayatthāpi panettha nevatthi virodhoti amhākaṃ khantī”ti likhitaṃ.",
  "tika-vin11t0:943_0": "476. Vijjhantassapīti pi-saddena dhammāsanavitānādīsu pupphapūjanatthaṃ sayaṃ kaṇṭakahīrādippavesanaṃ",
  "tika-vin11t0:943_1": "saṅgaṇhāti. “Vitānādīsu pupphapūjanatthaṃ kaṇṭakahīrādippavesanaṃ na vaṭṭatī’ti idaṃ",
  "tika-vin11t0:943_2": "aṭṭhakathācariyappamāṇato gahetabba”nti sāratthadīpaniyaṃ vuttaṃ.",
  "tika-vin11t0:944_0": "477. Kappiyavacanaṃ nāma “evaṃ jāna, evaṃ kate sobheyya, yathā etāni pupphāni na",
  "tika-vin11t0:944_1": "vikiriyanti, tathā karohī”tiādi aṭṭhakathāgataṃ kappiyavacanaṃ. Vatthupūjaneti ratanattayapūjane.",
  "tika-vin11t0:944_2": "Nimittādīsu nimittaṃ nāma pupphāni ca ganthanavāke ca gahetvā ganthituṃ jānantānaṃ",
  "tika-vin11t0:944_3": "samīpe ṭhapanaṃ. Obhāso nāma “tumhehi piḷandhitakusumāni kasmā na vikirantī”ti vutte",
  "tika-vin11t0:944_4": "“ganthitattā”ti ce vadati, nanu pūjanakapupphāni ganthituṃ na vaṭṭatītiādivacanāni.",
  "tika-vin11t0:944_5": "Pariyāyo nāma paṇḍitehi pupphāni yathā na vikiriyanti, tathā ganthitvā pūjetuṃ manāpantiādivacanaṃ.",
  "tika-vin11t0:944_6": "Pakāsitā aṭṭhakathāyaṃ.",
  "tika-vin11t0:945_0": "478. “Kulāni dūseti pupphena vā”tiādipāṭhe “vejjikāya vā jaṅghapesanikena vā”ti vuttaṃ",
  "tika-vin11t0:945_1": "vejjakammādiṃ kuladūsanato visuṃ katvā “na kevalaṃ…pe… kudācana”nti kasmā vuttanti?",
  "tika-vin11t0:945_2": "Visuṃ kātuṃ na vuttaṃ. Yojanā panettha evaṃ veditabbā “na kevalamidameva vuttappakāraṃ",
  "tika-vin11t0:945_3": "pupphadānādikuladūsanaṃ kudācanaṃ akattabbaṃ, atha kho vejjakammādi kuladūsanampi",
  "tika-vin11t0:945_4": "kudācanaṃ na kattabba”nti. Vejjakammādīti ettha ādi-saddena vakkhamānaparittodakasuttadānaanāmaṭṭhapiṇḍadānadūteyyajaṅghapesanike saṅgaṇhāti.",
  "tika-vin11t0:946_0": "479. “Kudācanaṃ na kattabba”nti sāmaññena nisedhetvā idāni “kattabba”miccādinā apavādavidhiṃ",
  "tika-vin11t0:946_1": "dasseti. Pañcannaṃ sahadhamminanti bhikkhubhikkhunisikkhamānasāmaṇerasāmaṇerīnaṃ",
  "tika-vin11t0:946_2": "pañcannaṃ saha saddhiṃ caritabbo pabbajjāsāsanadhammo etesaṃ atthīti “sahadhammikā”ti",
  "tika-vin11t0:946_3": "saṅkhaṃ gatānaṃ. Akataviññattiṃ katvāpīti aññātakaappavārite bhesajjaṃ yācitvāpi",
  "tika-vin11t0:946_4": "“vadeyyātha bhante yenattho”ti evaṃ akataṭṭhāne viññatti akataviññatti. Attano dhaneti sasantakavisaye.",
  "tika-vin11t0:947_0": "480. “Tathā”ti sahadhammikānaṃ vuttamatidisati. Tadupaṭṭhākajantunoti tesaṃ dvinnaṃ",
  "tika-vin11t0:947_1": "mātāpitūnaṃ veyyāvaccakarassa. Bhaṇḍukassāti gihiliṅge ṭhitassāpi pabbajjāpekkhassa.",
  "tika-vin11t0:947_2": "Attano veyyāvaccakarassapīti attano kammakarassapi. Ettakānañca janānaṃ pañcasahadhammikānaṃ",
  "tika-vin11t0:947_3": "viya akataviññattiyāpi bhesajjaṃ kātabbanti vuttaṃ hoti.",
  "tika-vin11t0:948_0": "481. Jeṭṭhabhātāti attano pubbajo bhātā. Kaniṭṭhoti anujo bhātā. Tathā bhaginiyo",
  "tika-vin11t0:948_1": "duveti jeṭṭhakaniṭṭhā dve bhaginiyo. Cūḷamātāti mātu kaniṭṭhā. Cūḷapitāti pitu kaniṭṭho.",
  "tika-vin11t0:948_2": "Mahāmātāti mātu jeṭṭhā. Mahāpitā pitu jeṭṭhabhātā.",
  "tika-vin11t0:949": "482. Pitucchāti pitubhaginī jeṭṭhakaniṭṭhā. Mātuloti mātu bhātā. Jeṭṭhakaniṭṭhe dve pitucchā, dve mātule ca ekato katvā “dasā”ti vuttaṃ. Bhesajjaṃ kātuṃ vaṭṭatīti sambandho.",
  "tika-vin11t0:950": "484. “Dassanti me ime”ti ābhogaṃ katvā vā dātabbanti yojanā.",
  "tika-vin11t0:951_0": "485. Etesaṃ dasannaṃ ñātīnaṃ. Yāva sattamā kulāti ettha kulaparicchedo kathaṃ gahetabboti?",
  "tika-vin11t0:951_1": "“Saputtadāraṃ bhātu kuṭumbaṃ ekaṃ kulaṃ, evaṃ tassa puttassa vā dhītu vā kuṭumbaṃ",
  "tika-vin11t0:951_2": "ekaṃ kula”nti evamādinā nayena yāva sattamā kulaparivaṭṭā gahetabbā. “Saputtapatibhaginiyā",
  "tika-vin11t0:951_3": "kuṭumbaṃ ekaṃ kulaṃ, tathā tassa puttassa vā dhītu vā kuṭumbaṃ ekaṃ kula”ntiādinā",
  "tika-vin11t0:951_4": "nayena yāva sattamā kulaparivaṭṭā gahetabbā. Cūḷamātādīnampi kulaparamparā iminā",
  "tika-vin11t0:951_5": "niyāmena gahetabbāti vadanti. Kuladūsanaṃ na rūhatīti “dātuṃ pupphaṃ panaññassa,",
  "tika-vin11t0:951_6": "āgatasseva ñātino”tiādinā nayena kathitavidhinā etesu pavattantassa kuladūsanaṃ na",
  "tika-vin11t0:951_7": "ruhatīti vuttaṃ hoti.",
  "tika-vin11t0:952": "486. Bhātujāyāti attano jeṭṭhassa vā kaniṭṭhassa vā bhātu bhariyā. Bhaginisāmikoti attano jeṭṭhāya vā kaniṭṭhāya vā bhaginiyā sāmiko.",
  "tika-vin11t0:953_0": "487. Bhātunoti jeṭṭhassa, kaniṭṭhassa ca bhātuno. Anu pacchā jātāti anujā, kaniṭṭhabhaginī.",
  "tika-vin11t0:953_1": "“Anujā”ti upalakkhaṇanti jeṭṭhāyapi saṅgaho. Jeṭṭhakaniṭṭhabhātūnaṃ bhariyā ca jeṭṭhakaniṭṭhabhaginīnaṃ",
  "tika-vin11t0:953_2": "sāmikā ca sace aññātakā hontīti yojanā. Dethāti ettha “imaṃ bhesajja”nti pāṭhaseso.",
  "tika-vin11t0:954_0": "488. Tesampi bhātubhaginīnaṃ. “Puttāna”nti iminā dhītūnampi saṅgaho. Katvāti vatvā.",
  "tika-vin11t0:954_1": "Tumhākaṃ mātāpitūnaṃ dethāti etthāpi “imaṃ bhesajja”nti pakaraṇato labbhati. Mātāpitūnanti",
  "tika-vin11t0:954_2": "ubhayasaṅgāhakavacanato “tuyhaṃ mātu vā, tuyhaṃ pitu vā”ti yathāsambhavaṃ visuṃ visuñca",
  "tika-vin11t0:954_3": "vattabbaṃ. Tesanti ca tumhākanti ca sāmivacanaṃ. Puttānanti ca mātāpitūnanti ca sampadānavacanaṃ.",
  "tika-vin11t0:955_0": "489. Bhesajjakaraṇārahānaṃ vattabbatāya “akallako”ti idaṃ issarādipadehi paccekaṃ",
  "tika-vin11t0:955_1": "yojetabbaṃ. Akallakoti āturo. Kallaṃ vuccati sukhaṃ, taṃ etassa atthīti kallako,",
  "tika-vin11t0:955_2": "na kallako akallako. Ñātijanujjhito vāti ñātijanena pariccatto vā.",
  "tika-vin11t0:956_0": "490. Etesaṃ sabbesanti issarādiāturānaṃ sabbesametesaṃ janānaṃ. “Sādhunā”ti vakkhamānattā",
  "tika-vin11t0:956_1": "apaccāsīsatā satāti ettha satāti kiriyāpadaṃ. “Imasmiṃ kate ime mayhaṃ evarūpaṃ dassantī”ti",
  "tika-vin11t0:956_2": "attano atthāya paccāsīsanaṃ akarontenāti attho. Bhikkhusaṅghassa upakārataṃ paccāsīsantena",
  "tika-vin11t0:956_3": "kātuṃ vaṭṭati. Paṭisanthāroti āmisapaṭisanthāro, dhammapaṭisanthāroti duvidho paṭisanthāro.",
  "tika-vin11t0:956_4": "Ettha āmisapaṭisanthāro gayhati. Bhesajjaṃ āmisenapi hotīti dhammakathāya saṅgahopi",
  "tika-vin11t0:956_5": "yujjateva. Paṭisantharaṇaṃ paṭisanthāro. Paṭiladdhāmisassa ca dhammassa ca tesu ca",
  "tika-vin11t0:956_6": "attani ca patirūpenākārena samaṃ attharaṇaṃ pavattananti attho.",
  "tika-vin11t0:957_0": "Aparo nayo – āmisassa ca dhammassa ca alābhena attano, parassa ca antare sambhavantassa",
  "tika-vin11t0:957_1": "chiddassa vivarassa bhedassa paṭisantharaṇaṃ pidahanaṃ saṅgahaṇaṃ paṭisanthāro. Ayañhi",
  "tika-vin11t0:957_2": "lokasannivāso alabbhamānena āmisena ca dhammena cāti dvīhi chiddo, tassa taṃ chiddaṃ",
  "tika-vin11t0:957_3": "yathā na paññāyati, evaṃ pīṭhassa viya paccattharaṇena āmisena, dhammena ca paṭisantharaṇaṃ",
  "tika-vin11t0:957_4": "“āmisapaṭisanthāro, dhammapaṭisanthāro”ti vuccatīti. Sādhunāti sāmīcippaṭipannatādiariyadhamme",
  "tika-vin11t0:957_5": "patiṭṭhitukāmena ariyācārena bhikkhunāti attho. “Adhunā”ti idaṃ imissā paṭipattiyā",
  "tika-vin11t0:957_6": "sabbakālaṃ paṭipajjitabbatāyapi pāpajanakaṇhakasaṃgāme imasmiṃ vipannakāle visesena",
  "tika-vin11t0:957_7": "appamattena pavattetabbanti adhippāyena vuttaṃ.",
  "tika-vin11t0:958_0": "491-2. Kenacīti upalakkhaṇattā upāsakena vā upāsikāya vāti attho. Hatthenāti hatthāvayavā",
  "tika-vin11t0:958_1": "aṅguliyo vuttā samudāye pavattassa vohārassa avayave pavattanato. Katvāti ettha “paritta”nti",
  "tika-vin11t0:958_2": "pāṭhaseso, karotissa kiriyāsāmaññe vattanato bhaṇitvāti attho. Tesameva ca santakanti",
  "tika-vin11t0:958_3": "parittaṃ bhaṇāpentānameva santakaṃ suttodakaṃ. Evaṃ vuttattā “attano suttodakaṃ āharitvā",
  "tika-vin11t0:958_4": "puññatthāya idaṃ hatthena cāletvā, āmasitvā vā parittaṃ bhaṇathā”ti vutte kenaci",
  "tika-vin11t0:958_5": "parittodakaṃ suttaṃ kātabbaṃ. Kenaci “parittodakasuttāni dethā”ti vutte bhikkhunā",
  "tika-vin11t0:958_6": "tesameva santakaṃ jalaṃ hatthena cāletvā suttakaṃ madditvā parittaṃ katvā dātabbanti yojanā.",
  "tika-vin11t0:959": "493. Anāmaṭṭhopīti hatthena anāmasitopi, apabbajitassa hatthato laddhā attanā vā aññena vā bhikkhunā agahitaggoti vuttaṃ hoti.",
  "tika-vin11t0:960": "494. Coradāmarikassa cāti gāmavilopakassa corassa ca.",
  "tika-vin11t0:961_0": "495. Paṇḍupalāsassāti pabbajjāpekkhassa bhaṇḍukassa, paṇḍuvaṇṇo palāso paṇḍupalāso,",
  "tika-vin11t0:961_1": "so viyāti paṇḍupalāso, taṃsadise tabbohāro “sīhoyaṃ māṇavako”tiādīsu viya. Yathā",
  "tika-vin11t0:961_2": "paṇḍupalāso rukkhā patanābhimukho tiṭṭhati niyatapāto, evamayampi gihiliṅgato apagamābhimukho",
  "tika-vin11t0:961_3": "pabbajjūpagamane niyatova tiṭṭhatīti “paṇḍupalāsasadiso”ti veditabbo.",
  "tika-vin11t0:962_0": "Thālakepi cāti attano paribhogathālakepi. Idañca nidassanamattaṃ, pattopi gahitoyevāti",
  "tika-vin11t0:962_1": "daṭṭhabbaṃ. Ṭhapetvāti ettha “piṇḍapāta”nti upayogavasena sambandhanīyaṃ. Taṃ panāti",
  "tika-vin11t0:962_2": "attano paribhogathālake ṭhapetvā diyyamānaṃ piṇḍapātaṃ. “Mātāpitūna”nti aṭṭhakathāvacanato",
  "tika-vin11t0:962_3": "ettha “pituno”ti upalakkhaṇanti mātāpitūnampīti attho. Sace ekaseso icchito, “pitūnampī”ti pāṭho yujjati.",
  "tika-vin11t0:963": "496. Jaṅghapesaniyanti gihīnaṃ dūteyyasāsanaharaṇakammaṃ “jaṅghapesaniya”nti vuccati. Api cāti vuttasamuccayo.",
  "tika-vin11t0:964": "497. Ettāvatā sāmaññavidhiṃ dassetvā idāni apavādavidhiṃ dassetuṃ “bhaṇḍū”tiādi vuttaṃ. Sāsananti sandesaṃ. Haritunti vuttaṭṭhānaṃ netuṃ.",
  "tika-vin11t0:965_0": "498. Aṭṭhavidhenapīti pupphadānādijaṅghapesaniyāvasānena aṭṭhappakārenapi. Kuladūsanakammenāti",
  "tika-vin11t0:965_1": "kulānaṃ saddhāvināsakena anācārakammena. Laddhanti ettha “bhojana”nti idaṃ “bhuñjitu”nti",
  "tika-vin11t0:965_2": "ca “ajjhohāresū”ti ca vuttattā, “sesesupi ayaṃ nayo”ti vakkhamānattā ca labbhati.",
  "tika-vin11t0:965_3": "Pañcasu sahadhammikesu ekenāpi kuladūsanena kammena uppāditapaccayo sabbesampi na",
  "tika-vin11t0:965_4": "vaṭṭatīti “pañcannaṃ sahadhammīnaṃ na ca vaṭṭatī”ti sabbapaṭisedho kato.",
  "tika-vin11t0:966_0": "499. Sabbatthāti “ajjhohāresū”ti etassa visesanaṃ, sabbesūti attho. “Ajjhohāre ajjhohāre”ti",
  "tika-vin11t0:966_1": "aṭṭhakathāgataṃ saṅgaṇhāti. “Ajjhohāresū”ti idaṃ paragalaṃ kātabbaṃ āmisaṃ sandhāyāha.",
  "tika-vin11t0:966_2": "Sesapaccaye paṭicca paribhogavaseneva “sesesū”ti āha, anajjhoharaṇīyesu sesapaccayesūti",
  "tika-vin11t0:966_3": "attho. Kiṃ vuttaṃ hoti? Cīvarapaccaye sarīrato mocetvā paribhogagaṇanāya, senāsanapaccaye",
  "tika-vin11t0:966_4": "nibbakose udakapatanaṭṭhānato abbhantaraṃ paviṭṭhavāragaṇanāya, mañcapīṭhādisenāsane",
  "tika-vin11t0:966_5": "nisīdanasayanādiparibhogagaṇanāya, anajjhoharitvā abbhañjanālepanādivasena kātabbabhesajje",
  "tika-vin11t0:966_6": "sarīrato mocetvā vāragaṇanāyāti vuttaṃ hoti. Ayaṃ nayoti “dukkaṭaṃ paridīpita”nti vutto nayo.",
  "tika-vin11t0:967_0": "500. “Uppannapaccayā”ti idaṃ “abhūtārocanenā”ti idamapekkhitvā vuttaṃ. “Katvā rūpiyavohāra”nti",
  "tika-vin11t0:967_1": "idamapekkhitvā “uppāditapaccayā”ti yojanā kātabbā. Rūpiyavohāravinicchayo nissaggiye",
  "tika-vin11t0:967_2": "āvi bhavissati. Abhūtārocanavinicchayo catutthapārājike vutto. Samānāti pakāsitāti",
  "tika-vin11t0:967_3": "kuladūsanakammena uppāditapaccayehi sadisāti aṭṭhakathāyaṃ vuttāti attho. Iminā tatthāpi",
  "tika-vin11t0:967_4": "vinicchayo ettakoyevāti atidisati.",
  "tika-vin11t0:968_0": "501. “Saṃsāravāso dukkha”nti ñatvā nibbānādhigame mānasaṃ bandhitvā nibbānagāminiṃ",
  "tika-vin11t0:968_1": "paṭipadaṃ sandhāya sāsanāvatiṇṇena sikkhākāmena kulaputtena sevitakkhaṇeyeva jīvitaharaṇasamatthavisamissapūtimuttaṃ",
  "tika-vin11t0:968_2": "viya vajjanīyaṃ akappiyapaccayaṃ uppādetuṃ kariyamānaṃ akappiyopāyappakāraṃ ekato",
  "tika-vin11t0:968_3": "dassetumāha “viññattī”tiādi. Tattha viññatti yācanā. Anuppadānanti piṇḍapaṭipiṇḍadānaṃ.",
  "tika-vin11t0:968_4": "Vejjakammaṃ vuttanayameva. Anesanaṃ nāma appicchatāya ananurūpena payogena paccayapariyesanaṃ.",
  "tika-vin11t0:969_0": "Pāribhaṭyatā nāma issare sevituṃ parivāretvā tesaṃ cittarucitaṃ vilapantānaṃ paribhaṭānaṃ",
  "tika-vin11t0:969_1": "sevakajanānaṃ viya lābhatthikassa bhikkhuno paccayadāyakesu pavattīti veditabbo.",
  "tika-vin11t0:969_2": "Pari samantato bhaṭati sevatīti paribhaṭo, issarajanānaṃ samīpāvacaro sevakajano,",
  "tika-vin11t0:969_3": "paribhaṭo viyāti paribhaṭo, bhikkhu, paribhaṭassa kammaṃ pāribhaṭyaṃ, tassa bhāvo",
  "tika-vin11t0:969_4": "pāribhaṭyatā. Atha vā paribhaṭati dhāti viya kuladārake aṅke karaṇādivasena dhāretīti",
  "tika-vin11t0:969_5": "paribhaṭo, paribhaṭassa kammaṃ pāribhaṭyaṃ, tassa bhāvo pāribhaṭyatāti lābhāsāya",
  "tika-vin11t0:969_6": "bhikkhuno kuladārakesu ananulomikā pavatti vuccati.",
  "tika-vin11t0:970_0": "Muggasūpatā nāma pakkamuggā viya pakkāpakkabījamissā lābhāsāya dāyakānaṃ cittārādhanatthāya",
  "tika-vin11t0:970_1": "saccālīkamissakatā. Yathā muggesu paccamānesu kocideva na paccati, bahavo paccanti,",
  "tika-vin11t0:970_2": "evameva yassa dāyakehi saddhiṃ kathentassa kiñcideva saccaṃ hoti, asaccameva bahukaṃ",
  "tika-vin11t0:970_3": "hoti, ayaṃ vuccati muggasūpasadisattā “muggasūpo”ti, tassa kammaṃ muggasūpaṃ, tassa",
  "tika-vin11t0:970_4": "bhāvo muggasūpatā. Vatthuvijjakaṃ nāma kūpavatthugehavatthuādīnaṃ ācikkhanaṃ. Vatthuvijjāyakānaṃ",
  "tika-vin11t0:970_5": "kataṃ vatthuvijjakaṃ.",
  "tika-vin11t0:971_0": "502. Jaṅghapesaniyaṃ, dūtakammañca vuttanayameva. Kuladūsananti vuttāvasesaṃ. Abhūtārocanañca",
  "tika-vin11t0:971_1": "vuttanayameva. Buddhapaṭikuṭṭhanti buddhehi paṭikkositaṃ garahitaṃ yathāvuttaṃ micchājīvañca",
  "tika-vin11t0:971_2": "avuttañca aṅgavijjānakkhattavijjāukkāpātadisāḍāhabhūmicālādibhedaṃ micchājīvanūpāyaṃ",
  "tika-vin11t0:971_3": "sabbaṃ. Vivajjayeti visamiva, gūthamuttaṃ viya ca ārakā parivajjeyyāti attho. “Sikkhākāmo",
  "tika-vin11t0:971_4": "kulaputto”ti sāmatthiyā labbhati.",
  "tika-vin11t0:972_0": "503. Paṭinissajjatopi tanti samanubhāsanakammato pubbe vā ñatticatutthāsu kammavācāsu",
  "tika-vin11t0:972_1": "antakammavācāya yya-kāraṃ appattāya vā kuladūsanakammaṃ pajahantassāti vuttaṃ hoti.",
  "tika-vin11t0:972_2": "Saṅghabhedasamanti paṭhamasaṅghabhedena samanti.",
  "tika-vin11t0:973": "Kuladūsanakathāvaṇṇanā.",
  "tika-vin11t0:974_0": "504. “Jāna”nti imassa “bhikkhunā”ti etassa visesanattā jānatāti gahetabbaṃ. Pāḷiyā",
  "tika-vin11t0:974_1": "likhite sīhaḷagaṇṭhipade pana evarūpaṃ āpattiṃ āpannosmīti ñatvāti attho vutto. Yāvatīhanti",
  "tika-vin11t0:974_2": "yattakāni ahāni, “chāditā”ti iminā sambandho, chādanakiriyāaccantasaṃyoge upayogavacanaṃ.",
  "tika-vin11t0:974_3": "Chāditāti “ahaṃ itthannāmaṃ āpattiṃ āpanno”ti sabrahmacārīnaṃ anārocanadivasena paṭicchāditā.",
  "tika-vin11t0:974_4": "Āpattīti saṅghādisesāpatti. Akāmāti aruciyāva saṅghādisesaṃ āpajjitvā akatapaṭikammassa",
  "tika-vin11t0:974_5": "saggamokkhānaṃ antarāyakarattāti adhippāyo. Parivatthabbanti parivāsaṃ samādāya vatthabbaṃ.",
  "tika-vin11t0:974_6": "Kittakaṃ kālanti āha “tāvatīha”nti, tattakāni ahānīti vuttaṃ hoti. Āpajjitvā yattakāni",
  "tika-vin11t0:974_7": "ahāni paṭicchādeti, tattakāneva ahānīti attho.",
  "tika-vin11t0:975_0": "505-6. Āpatti kittakena paṭicchannā hotīti āha “āpatti cā”tiādi. Tattha āpatti cāti",
  "tika-vin11t0:975_1": "saṅghādisesāpatti ca. Anukkhitto cāti ukkhepanīyakammena sayaṃ anissārito ca. Pahū",
  "tika-vin11t0:975_2": "cāti sayaṃ sabrahmacārīnaṃ santikaṃ gantvā ārocetuṃ pahoti ca. Anantarāyiko cāti",
  "tika-vin11t0:975_3": "gamanavibandhakena rājacorādiantarāyena virahito ca. Catusva pīti ettha “etesū”ti",
  "tika-vin11t0:975_4": "seso, etesu catūsūti attho. Taṃsaññīti āpattisaññī anukkhittasaññī pahusaññī anantarāyikasaññīti",
  "tika-vin11t0:975_5": "vuttaṃ hoti. Tassa evaṃsaññino imesu catūsu tathāsaññino puggalassa. Chādetukāmatāti",
  "tika-vin11t0:975_6": "ācariyādīsu gāravena vā garahādibhayā vā “na ārocessāmī”ti paṭicchādetukāmatā ca.",
  "tika-vin11t0:975_7": "Chādananti tathā cintetvā “ahaṃ itthannāmaṃ āpanno”ti avatvā paṭicchādanañcāti imehi",
  "tika-vin11t0:975_8": "dasahi aṅgehi. “Bhikkhunā”ti kattuniddesattā channāti ettha chāditāti attho. Kālavidhiṃ",
  "tika-vin11t0:975_9": "dasseti “aruṇuggamanenā”ti, āpattiāpannadivasaṃ khepetvā aruṇuṭṭhānena saddhiṃ channā hotīti attho.",
  "tika-vin11t0:976": "Dvebhāṇavāravaṇṇanā niṭṭhitā.",
  "tika-vin11t0:977_0": "507. Evaṃ paṭicchannasaṅghādisesapaṭikammatthaṃ “akāmā parivatthabba”nti vihitassa",
  "tika-vin11t0:977_1": "parivāsassa ko bhedo, ko pavattikkamoti āha “tividho”tiādi. So parivāso tividho dīpitoti",
  "tika-vin11t0:977_2": "sambandho. Kenāti āha “tividhāpetacetasā”ti. “Tisso vidhā, seyyohamasmīti vidhā,",
  "tika-vin11t0:977_3": "sadisohamasmīti vidhā, hīnohamasmīti vidhā”ti vuttavidhāya mānanāmadheyyato tividhamānato",
  "tika-vin11t0:977_4": "apagatacittena sammāsambuddhenāti attho.",
  "tika-vin11t0:978": "Paṭicchannā āpatti etassāti paṭicchanno. Arisādīnaṃ āgatigaṇattā tattha pakkhipanena a-kārapaccayo daṭṭhabbo. Teneva vakkhati “paṭicchannāya dātabbo”tiādi.",
  "tika-vin11t0:979_0": "Suddhantoti “ubho koṭiyo sodhetvā dātabbaparivāso suddhanto nāmā”ti pāḷigaṇṭhipade",
  "tika-vin11t0:979_1": "vuttattā upasampadākālasaṅkhāto suddho pubbanto, ārocitakālasaṅkhāto suddho aparanto",
  "tika-vin11t0:979_2": "ca parivāsasamādānakāle vā parivasanakāle vā upaparikkhitvā diṭṭhā suddhā antā anāpattikālasaṅkhātā",
  "tika-vin11t0:979_3": "ubho koṭiyo assāti katvā suddhantanāmako parivāso ca. Ettha ca bhedādiṃ vakkhati.",
  "tika-vin11t0:980_0": "Sammā divasādīnaṃ odhānaṃ pakkhepo yattha so samodhāno, parivāso. Divasesu divase",
  "tika-vin11t0:980_1": "vā āpattīsu āpattiyo vā sabbā nānāvatthukā āpattiyo ekato katvā odhāya dātabbaparivāsoti",
  "tika-vin11t0:980_2": "attho. Etthāpi bhedādiṃ vakkhati.",
  "tika-vin11t0:981": "508. Tatrāti tesu tīsu parivāsesu. “Yo”ti seso. Itīti evamattho daṭṭhabbo. Yo paṭicchannaparivāso, ayanti evaṃ pakāsitoti yojanā.",
  "tika-vin11t0:982_0": "509-10. Parivāsadānakāle vuccamānāya kammavācāya padhānalakkhaṇaṃ dassetumāha “vatthugottavasenā”tiādi.",
  "tika-vin11t0:982_1": "Tattha “vatthū”ti sukkamocanādiko vītikkamo vuccati. Ayameva sukkavissaṭṭhiādikaṃ",
  "tika-vin11t0:982_2": "gaṃ vācaṃ saññañca tāyati rakkhatīti katvā “gotta”nti vuccati. Tañhi sajātiyasādhāraṇavijātiyavinivattanavasena",
  "tika-vin11t0:982_3": "aññattha gantuṃ adatvā vācaṃ saddaṃ, tabbisayaṃ saññañca rakkhati. Idaṃ vatthugottadvayavācakaṃ",
  "tika-vin11t0:982_4": "sukkavissaṭṭhikāyasaṃsaggavisesavacanañca “nānāvatthukā”ti sāmaññavacanañcāti iminā",
  "tika-vin11t0:982_5": "vacanadvayenāti vuttaṃ hoti. Vuttañhetaṃ aṭṭhakathāyaṃ “sukkavissaṭṭhiṃ kāyasaṃsagga’ntiādivacanenāpi",
  "tika-vin11t0:982_6": "‘nānāvatthukāyo’tiādivacanenāpi vatthuceva gottañca saṅgahita”nti. Nāmāpattivasena",
  "tika-vin11t0:982_7": "vāti ettha saṅghādisesoti sajātisādhāraṇanāmaṃ, āpattīti sabbasādhāraṇanāmanti dvīhi",
  "tika-vin11t0:982_8": "nāmehi taṃtaṃvītikkamavasena āpajjitabbato tadeva āpattīti evamubhinnaṃ nāmāpattīnaṃ vasena vāti attho.",
  "tika-vin11t0:983_0": "Kammavācā hi kātabbāti “vatthugottavasenāpī”ti ettha api-saddo “nāmāpattivasena vā”ti",
  "tika-vin11t0:983_1": "ettha saṅghādisesoti sajātisādhāraṇanāmaṃ, āpattīti sabbasādhāraṇanāmanti dvīhi nāmehīti",
  "tika-vin11t0:983_2": "idaṃ samuccinotīti ubhayaṃ ekato yojetvā kammavācā kātabbāti. “Nāmāpattivasena vā”ti",
  "tika-vin11t0:983_3": "ettha vikappatthena vā-saddena, “ahaṃ bhante sambahulā saṅghādisesā āpattiyo āpajjiṃ",
  "tika-vin11t0:983_4": "ekāhapaṭicchannāyo’ti evaṃ nāmamattavasena vā yojanā kātabbā”ti aṭṭhakathāya vuttavisesanivattanatthamattasaddavasena",
  "tika-vin11t0:983_5": "ca vatthugottavirahitena kevalena nāmāpattimattena payojetvā kātabbāyevāti vuttaṃ",
  "tika-vin11t0:983_6": "hoti. Kammavācāya karaṇappakāro pana samuccayakkhandhake āgatanayena āpannapuggalanāmena",
  "tika-vin11t0:983_7": "ca ekāhapaṭicchannādivacanena ca yojetvā daṭṭhabbo. Tassa dātabboti yojanā. “Parivāso”ti",
  "tika-vin11t0:983_8": "pakaraṇato labbhati, paṭicchannāpattikassa puggalassa parivāso dātabboti attho.",
  "tika-vin11t0:984_0": "Tena cāti laddhaparivāsena antosīmāya ukkuṭikaṃ nisinnena paggahitañjalinā bhikkhunā",
  "tika-vin11t0:984_1": "ca. Samādiyitvāti etthāpi “vatta”nti sāmatthiyā labbhati. “Samādānepyayaṃ nayo”ti",
  "tika-vin11t0:984_2": "vakkhamānattā “vattaṃ samādiyāmi, parivāsaṃ samādiyāmī”ti imesaṃ dvinnaṃ aññataraṃ",
  "tika-vin11t0:984_3": "vā dvayameva vā tikkhattuṃ vatvā pārivāsikakkhandhake vuttavattapūraṇatthaṃ samādiyitvāti",
  "tika-vin11t0:984_4": "vuttaṃ hoti. Ādito saṅghassa ārocetabbanti yojanā. Tathā vattaṃ samādiyitvā nisinnena",
  "tika-vin11t0:984_5": "paṭhamaṃ saṅghassa “ahaṃ bhante ekaṃ āpattiṃ āpajjiṃ sañcetanikaṃ sukkavissaṭṭhiṃ",
  "tika-vin11t0:984_6": "ekāhapaṭicchannaṃ, sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya",
  "tika-vin11t0:984_7": "ekāhaparivāsaṃ yāciṃ, tassa me saṅgho ekissā āpattiyā sañcetanikāya sukkavissaṭṭhiyā",
  "tika-vin11t0:984_8": "ekāhapaṭicchannāya ekāhaparivāsaṃ adāsi, sohaṃ parivasāmi, vedayāmāhaṃ bhante, vedayatīti",
  "tika-vin11t0:984_9": "maṃ saṅgho dhāretū”ti evaṃ ārocetabbaṃ.",
  "tika-vin11t0:985": "“Imañca panatthaṃ gahetvā yāya kāyaci vācāya ārocetuṃ vaṭṭatiyevā”ti aṭṭhakathāvacanato yāya kāyaci bhāsāyapi ārocetuṃ vaṭṭati.",
  "tika-vin11t0:986_0": "511. Punappunāgatānanti ettha “bhikkhūna”nti seso. Pubbe ārocanaṭṭhānaṃ asampattānaṃ",
  "tika-vin11t0:986_1": "āgantukānaṃ bhikkhūnampi. Ārocentovāti ekassa ārocane so ce vuḍḍhataro hoti, “bhante”ti",
  "tika-vin11t0:986_2": "vatvā pubbe vuttanayeneva vatvā, navako ce, “āvuso”ti vatvā avasāne “maṃ āyasmā dhāretū”ti,",
  "tika-vin11t0:986_3": "dve ce honti, “maṃ āyasmantā dhārentū”ti, tayo ce, “maṃ āyasmanto dhārentū”ti vatvā",
  "tika-vin11t0:986_4": "ārocentova. Rattiyā chedaṃ akatvāti “pakatattena bhikkhunā saddhiṃ ekacchanne”tiādinā",
  "tika-vin11t0:986_5": "nayena vuttaekasenāsane pakatattena bhikkhunā saddhiṃ aruṇuṭṭhāpanavasena kariyamānena",
  "tika-vin11t0:986_6": "sahavāsena vā “pakatattabhikkhūhi vinā ekakena vāso”ti vuttavippavāsena vā “āgantukānaṃ",
  "tika-vin11t0:986_7": "ārocanāya akaraṇa”nti vuttaanārocanena vā sambhavantaṃ ratticchedamakatvā. Vattabhedaṃ",
  "tika-vin11t0:986_8": "akatvā vā pārivāsikakkhandhake pārivāsikassa paññattavattato ekampi ahāpetvā ca.",
  "tika-vin11t0:986_9": "Sadā vaseti parivāsaṃ vasituṃ parikappitā sabbadivasā yāva khiṇanti, tāva vaseyyāti attho.",
  "tika-vin11t0:987_0": "512. Tattha parivāso visodhetuṃ na sakkā ceti tassa vihārassa mahantattā āgate āgantukabhikkhū",
  "tika-vin11t0:987_1": "pariyesitvā ārocentena ratticchedaṃ akatvā parivāsaṃ sodhetuṃ na sakkā ce hoti. Taṃ",
  "tika-vin11t0:987_2": "vattaṃ nikkhipitvānāti tathā samādinnaṃ vattaṃ upari vakkhamānanayena nikkhipitvā.",
  "tika-vin11t0:988_0": "513. Kattha nikkhipeyyāti āha “tatthā”tiādi. Tattheva saṅghamajjhe vāti attano yasmiṃ",
  "tika-vin11t0:988_1": "vattaṃ samādinnaṃ, tasmiṃyeva saṅghamajjhe vā. Puggale vāti bhikkhūsu uṭṭhāya tattha",
  "tika-vin11t0:988_2": "tattha gatesu antosīmāyayeva ohīne ekabhikkhumhi vā asatiyā bahisīmaṃ gatena saritakkhaṇe",
  "tika-vin11t0:988_3": "attanā saddhiṃ gacchante tassāyeva parisāya parivāsadāne sammukhībhūte puggale vā",
  "tika-vin11t0:988_4": "āgantukabhikkhu ce, tassa vā santike ārocetvā vattaṃ nikkhipitabbanti vuttaṃ hoti.",
  "tika-vin11t0:988_5": "Kathaṃ nikkhipe’ti āha “nikkhipāmī”tiādi. “Tathā”ti iminā “nikkhipāmī”ti etaṃ paccāmasati.",
  "tika-vin11t0:988_6": "Taṃ vattanti attanā samādinnaṃ taṃ vattaṃ.",
  "tika-vin11t0:989": "514. Ayaṃ nayoti “ekapadenāpi dvīhi padehi vā panā”ti evaṃ anantaroditanayo.",
  "tika-vin11t0:990": "515-20. Pakatattoti vuccatīti saggamokkhāvaraṇābhāvena pakato pubbasarūpeneva ṭhito attā etassāti “pakatatto”ti kathīyati. Paccūsakālasminti aruṇato purimakāle.",
  "tika-vin11t0:991_0": "Parikkhittavihārassāti ettha pākārādīhi parikkhittaṃ ekampi senāsanaṃ viharanti asminti",
  "tika-vin11t0:991_1": "katvā tathā vuccati. Dve leḍḍupāte atikkammāti yojanā. Leḍḍupātadvayassa avadhiṃ",
  "tika-vin11t0:991_2": "dasseti “parikkhepato bahī”ti, “aparikkhittato parikkhepārahaṭṭhānā bahī”ti ca.",
  "tika-vin11t0:992_0": "Parikkhepārahaṭṭhānaṃ nāma katamanti? Visuddhimagge dhutaṅganiddese “majjhimaṭṭhakathāyaṃ",
  "tika-vin11t0:992_1": "pana vihārassāpi gāmasseva upacāraṃ nīharitvā ubhinnaṃ leḍḍupātānaṃ abbhantarā minitabba’nti",
  "tika-vin11t0:992_2": "vuttaṃ. Idametthapamāṇa”nti vuttattā aparikkhittassa paṭhamaleḍḍupātaṃ hoti, gāme",
  "tika-vin11t0:992_3": "vuttena vidhinā vihārapariyante ṭhitabhattasālagilānasālādisenāsane ce parikkhepo",
  "tika-vin11t0:992_4": "atthi, tattha vā, natthi ce, nibbakosassa udakapātaṭṭhāne ṭhitena mātugāmena chaḍḍitabhājanadhovanodakapatanaṭṭhāne",
  "tika-vin11t0:992_5": "vā senāsanato dūre cetiyaṅgaṇe, bodhiyaṅgaṇe vā ṭhatvā balamajjhimassa purisassa",
  "tika-vin11t0:992_6": "hatthaṃ pasāretvā attano balappamāṇena khittassa muṭṭhiyā gahitapāsāṇassa patanaṭṭhānaṃ",
  "tika-vin11t0:992_7": "vihārūpacāro nāma, tadeva pākārādīhi parikkhepārahaṭṭhānaṃ nāma. Tattha ṭhatvā tatheva",
  "tika-vin11t0:992_8": "khittassa pāsāṇassa patanaṭṭhānaṃ eko leḍḍupāto, tatthāpi ṭhatvā tatheva khittassa",
  "tika-vin11t0:992_9": "pāsāṇassa patanaṭṭhānaṃ eko leḍḍupātoti evaṃ dve leḍḍupātā gahetabbā.",
  "tika-vin11t0:993": "Maggato okkamitvāti maggato apasakkitvā. Gumbenāti rukkhagahanena vā latāgahanena vā. Vatiyāti kaṇṭakasākhādīhi katāya vatiyā.",
  "tika-vin11t0:994": "Vattamādāyāti pubbe vuttanayena vattaṃ samādiyitvā. Ārocetvāti yathāvuttanayena ārocetvā.",
  "tika-vin11t0:995": "Nikkhipitvāti pubbe vuttanayena vattaṃ nikkhipitvā. Bhikkhūti attanā saddhiṃ hatthapāsadānatthāya āgato bhikkhu. Yassa kassacīti ettha “santike”ti seso.",
  "tika-vin11t0:996_0": "Ārocetvā vāti attano navakataro ce, “āvuso”ti, vuḍḍho ce, “bhante”ti vatvā yathāvuttanayeneva",
  "tika-vin11t0:996_1": "ārocetvā. Sesanti avasesavinicchayaṃ. Samuccayassāti cūḷavaggāgatassa tatiyasamuccayakkhandhakassa.",
  "tika-vin11t0:996_2": "Aṭṭhakathāyacāti “sace añño koci bhikkhu kenacideva karaṇīyenā”tiādinā aṭṭhakathāgatavinicchayenāpi.",
  "tika-vin11t0:997_0": "Vibhāvayeti “sace yaṃ bhikkhuṃ tattha āgataṃ passati, bhāsamānassa saddaṃ suṇāti,",
  "tika-vin11t0:997_1": "tassa ārocetabbaṃ. Tathā akarontassa ratticchedo ca vattabhedo ca hoti dukkaṭaṃ āpajjati.",
  "tika-vin11t0:997_2": "Sace so dvādasaratanabbhantaraṃ patvā tassa ajānantasseva pakkanto hoti, ratticchedova",
  "tika-vin11t0:997_3": "hoti, na vattabhedo. Sace attanā saddhiṃ āgato kenacideva karaṇīyena gato hoti, vihāraṃ",
  "tika-vin11t0:997_4": "gantvā yaṃ paṭhamaṃ passati, tassa santike ārocetvā vattaṃ nikkhipitabbaṃ. Evaṃ parikappitadivase",
  "tika-vin11t0:997_5": "puṇṇe kukkuccavinodanatthaṃ atireke ca divase vattaṃ pūretvā pariyosāne vatte asamādinne",
  "tika-vin11t0:997_6": "mānattāraho na hotīti saṅghaṃ upasaṅkamma vattaṃ samādiyitvā khandhake āgatanayeneva",
  "tika-vin11t0:997_7": "mānattaṃ yācitabbaṃ. Anikkhittavattena caritukāmassa puna vattasamādānaṃ kātabbaṃ",
  "tika-vin11t0:997_8": "na hotī”ti ettako viseso, imaṃ aṭṭhakathāgataṃ vinicchayaṃ pakāseyyāti vuttaṃ hotīti.",
  "tika-vin11t0:998": "Paṭicchannaparivāsakathāvaṇṇanā.",
  "tika-vin11t0:999_0": "521. Na jānatīti ettha chandavasena rasso kato. Āpattīnañca rattīnaṃ, paricchedaṃ",
  "tika-vin11t0:999_1": "na jānatīti bahū saṅghādisese āpajjitvāpi “ettakāhaṃ āpattiyo āpanno”ti attano āpannasaṅghādisesāpattīnaṃ",
  "tika-vin11t0:999_2": "paricchedaṃ na jānāti, “mayā āpannāpatti ettake divase paṭicchannā”ti divasaparicchedaṃ na jānāti.",
  "tika-vin11t0:1000_0": "522. Idāni tassa pabhedaṃ dassetumāha “esevā”tiādi. Parisuddhehīti sakalasaṃkilesappahānena",
  "tika-vin11t0:1000_1": "parisuddhasantānehi upālittherādipubbācariyehi. Esova suddhantoti eso yathāvuttasarūpo",
  "tika-vin11t0:1000_2": "suddhantaparivāso. Cūḷasuddhantanāmo cāti “yo upasampadato paṭṭhāya anulomakkamena",
  "tika-vin11t0:1000_3": "vā”tiādinā aṭṭhakathāyaṃ vuttanayena upasampadamāḷakato paṭṭhāya anulomavasena vā",
  "tika-vin11t0:1000_4": "ārocitadivasato paṭṭhāya paṭilomavasena vā sarante “kittakāni divasāni parisuddhoti",
  "tika-vin11t0:1000_5": "sarasī”ti vinayadharehi pucchite “ettakaṃ kālaṃ parisuddhosmī”ti vuttavato tena vuttasuddhadināni",
  "tika-vin11t0:1000_6": "pariyantaṃ katvā dinno yāva upasampannadivaso, tāva bahudivasesu netabbaṃ mahāsuddhantaṃ",
  "tika-vin11t0:1000_7": "sandhāya itaradinānaṃ pūretabbattā cūḷasuddhanto nāmāti vuttaṃ hoti.",
  "tika-vin11t0:1001_0": "“Ayañhi suddhantaparivāso nāma uddhampi ārohati, heṭṭhāpi orohati, idamassa lakkhaṇa”nti",
  "tika-vin11t0:1001_1": "vuttattā imaṃ parivāsaṃ parivasanato pacchā divasaṃ saranto parikappetvā yojetvā",
  "tika-vin11t0:1001_2": "gahitadivasato vaḍḍheti vā hāpeti vā, ubhayatthāpi “puna parivāsadānakiccaṃ natthī”ti",
  "tika-vin11t0:1001_3": "vacanato pubbe dinnaparivāsoyeva pamāṇaṃ. “Etassa appaṭicchannaṃ ‘paṭicchannā’ti",
  "tika-vin11t0:1001_4": "vā acirapaṭicchannaṃ ‘cirapaṭicchannā’ti vā asambahulampi ‘sambahulā’ti vā viparītato",
  "tika-vin11t0:1001_5": "gahetvā vinayakammaṃ karontassa āpattito vuṭṭhānaṃ hoti, paṭicchannaṃ ‘appaṭicchannā’tiādivipariyāyena",
  "tika-vin11t0:1001_6": "na hotī”ti aṭṭhakathāgatanayo veditabbo.",
  "tika-vin11t0:1002_0": "Mahāsuddhantanāmakoti “yo pana yathāvuttena anulomapaṭilomanayena pucchiyamānopi",
  "tika-vin11t0:1002_1": "rattipariyantaṃ na jānāti, neva sarati, vematiko vā hoti, tassa dinno suddhantaparivāso",
  "tika-vin11t0:1002_2": "mahāsuddhantoti vuccatī”ti aṭṭhakathāyaṃ niddiṭṭhasarūpo mahāsuddhanto nāma. “Ayaṃ",
  "tika-vin11t0:1002_3": "uddhaṃ nārohati, heṭṭhā pana orohatī”ti vuttattā ayaṃ parivāso yāva upasampannadivaso,",
  "tika-vin11t0:1002_4": "tāva pūretabbato tato uddhaṃ nārohati. Antarāḷe attano suddhakālaṃ parikappetvā sarati",
  "tika-vin11t0:1002_5": "ce, tato paṭṭhāya nivattanato divasahānaṃ pana hoteva.",
  "tika-vin11t0:1003_0": "523. “Aññataro bhikkhu sambahulā saṅghādisesā āpattiyo āpanno hoti, so āpattipariyantaṃ",
  "tika-vin11t0:1003_1": "na jānāti, rattipariyantaṃ na jānātī”ti āgatavatthumhi imassa parivāsassa anuññātattā",
  "tika-vin11t0:1003_2": "taṃ vatthuṃ saṅgahetuṃ “āpattīnaṃ cā”tiādiṃ vatvāpi “āpattipariyantaṃ pana ‘ettakā",
  "tika-vin11t0:1003_3": "ahaṃ āpattiyo āpanno’ti jānātu vā mā vā, akāraṇameta”nti paṭisedhetvā aṭṭhakathāyaṃ",
  "tika-vin11t0:1003_4": "padhānabhāvena vuttarattipariyantassa aparijānanamattameva pamāṇanti dassetumāha",
  "tika-vin11t0:1003_5": "“duvidhopī”tiādi. Duvidhopi ayaṃ suddhantaparivāso ekaccaṃ rattiparicchedaṃ, sakalaṃ",
  "tika-vin11t0:1003_6": "vā rattiparicchedaṃ ajānato vā vimatissa vā dātabboti yojanā.",
  "tika-vin11t0:1004": "Suddhantaparivāsakathāvaṇṇanā.",
  "tika-vin11t0:1005_0": "524. Itaropi so samodhānaparivāso tidhā matoti yojanā. Dhātusaddānaṃ anekatthattā",
  "tika-vin11t0:1005_1": "“odhāna”nti makkhanaṃ vuccati. Tenāha aṭṭhakathāyaṃ “odhunitvā makkhetvā”ti. “Samodhāna”nti",
  "tika-vin11t0:1005_2": "pakkhepo vuccati. Yathāha aṭṭhakathāyaṃ “samodahitvā”ti. Odhānañca samodhānañca odhānasamodhānaṃ,",
  "tika-vin11t0:1005_3": "taṃ yattha so parivāso “odhānasamodhāno”ti veditabbo. Arisādigaṇe antogadhattā hettha,",
  "tika-vin11t0:1005_4": "upari ca evarūpe ṭhāne a-kārapaccayo daṭṭhabbo. Parivutthadivasānaṃ makkhanañca mūlāpattiyaṃ",
  "tika-vin11t0:1005_5": "antarāpattīnaṃ pakkhipanañca yasmiṃ so parivāsoti vuttaṃ hoti. Tenevettha “divase",
  "tika-vin11t0:1005_6": "parivutthe tu, odhunitvā padīyate”ti vakkhati. Yathāha aṭṭhakathāyaṃ “parivutthadivase",
  "tika-vin11t0:1005_7": "odhunitvā makkhetvā purimāya āpattiyā mūladivasaparicchede pacchā āpannaṃ āpattiṃ samodahitvā”ti.",
  "tika-vin11t0:1006_0": "Agghapubbako missakapubbako samodhānaparivāsoti yojanā, agghasamodhānaparivāso missakasamodhānaparivāsoti",
  "tika-vin11t0:1006_1": "vuttaṃ hoti. Aggho ca missako ca agghamissakā, te pubbakā etassāti agghamissakapubbako,",
  "tika-vin11t0:1006_2": "samodhāno. Agghena samodhānaṃ agghasamodhānaṃ, taṃ yattha so agghasamodhāno, āpannāsu",
  "tika-vin11t0:1006_3": "bahūsu sabbacirapaṭicchannāpattīnaṃ divasagaṇanaggheneva pacchā āpannaāpattīnaṃ pakkhepayuttaparivāsoti",
  "tika-vin11t0:1006_4": "attho. Yathāha aṭṭhakathāyaṃ “agghasamodhāno nāma sambahulāsu āpattīsu yā ekā vā",
  "tika-vin11t0:1006_5": "dve vā tisso vā sambahulā vā āpattiyo sabbacirapaṭicchannāyo, tāsaṃ agghena samodhāya",
  "tika-vin11t0:1006_6": "tāsaṃ rattiparicchedavasena avasesānaṃ ūnatarapaṭicchannānaṃ āpattīnaṃ parivāso diyyati,",
  "tika-vin11t0:1006_7": "ayaṃ vuccati agghasamodhāno”ti. Missakānaṃ nānāvatthukānaṃ āpattīnaṃ samodhānaṃ missakasamodhānaṃ,",
  "tika-vin11t0:1006_8": "taṃ yattha so parivāso missakasamodhāno. Missakānaṃ nānāvatthukānaṃ āpattīnaṃ ekato",
  "tika-vin11t0:1006_9": "pakkhepayutto parivāsoti attho. Yathāha aṭṭhakathāyaṃ “missakasamodhāno nāma yo nānāvatthukā",
  "tika-vin11t0:1006_10": "āpattiyo ekato katvā diyyatī”ti.",
  "tika-vin11t0:1007_0": "525-7. Evaṃ tividhe samodhānaparivāse paṭhamaparivāsassa visesanabhūtatāya avayavānaṃ",
  "tika-vin11t0:1007_1": "dvinnaṃ odhānasamodhānasaddānaṃ atthānuvādena tadubhayaodhānasamodhānasarūpaṃ vidhātumāha",
  "tika-vin11t0:1007_2": "“āpajjitvā…pe… pakāsito”ti. Tattha paṭhamassa odhāna-saddasaṅkhātassa avayavassa",
  "tika-vin11t0:1007_3": "atthasarūpānuvādamāha “āpajjitvā…pe… padīyate”ti. Dutiyāvayavasaṅkhātasamodhāna-saddassa",
  "tika-vin11t0:1007_4": "atthasarūpānuvādamāha “purimāpattiyā…pe… bhikkhuno”ti. Teneva ubhayatthānuvāde “bhikkhuno”ti",
  "tika-vin11t0:1007_5": "padadvayassa, “padīyate dātabbo”ti kiriyāpadadvayassa ca visuṃ visuṃ gahitattā punaruttidosābhāvo",
  "tika-vin11t0:1007_6": "veditabbo. Evaṃ avayavatthānuvādena vidhātabbasamudāyaṃ dassetumāha “esodhānasamodhānaparivāso",
  "tika-vin11t0:1007_7": "pakāsito”ti. Ettha chādentassa hīti hi-saddo hetumhi. Esodhānasamodhānoti ettha eta-saddasambandhena “yo”ti labbhati.",
  "tika-vin11t0:1008": "Tatrāyaṃ yojanā – āpajjitvā…pe… odhunitvā yo yasmā padīyate, purimāpattiyā…pe… yo yasmā dātabbo, tasmā esodhānasamodhānaparivāso pakāsitoti.",
  "tika-vin11t0:1009_0": "Tattha antarāpattiṃ āpajjitvāti paṭicchannāpattiyā parivasanto vā mānattāraho vā",
  "tika-vin11t0:1009_1": "mānattaṃ caranto vā abbhānāraho vā hutvā kadāci aññaṃ saṅghādisesāpattiṃ āpajjitvā.",
  "tika-vin11t0:1009_2": "Chādentassāti paṭhamaṃ āpannāpattiyāpaṭicchāditakālena samaṃ vā ūnaṃ vā kālaṃ paṭicchādentassa.",
  "tika-vin11t0:1009_3": "“Mūlāyapaṭikassanena te parivutthadivase ca mānattaciṇṇadivase ca sabbe odhunitvā”ti",
  "tika-vin11t0:1009_4": "aṭṭhakathāvacanato ettha “parivutthe”ti upalakkhaṇattā “mānattaciṇṇe cā”ti gahetabbaṃ.",
  "tika-vin11t0:1009_5": "Odhunitvāti ca mūlāyapaṭikassanavasena makkhetvā, adivase katvāti adhippāyo.",
  "tika-vin11t0:1010_0": "Yo yasmā padīyate, so parivāso saṭṭhivassāni parivasitvā mānattāraho hutvāpi antarāpattiṃ",
  "tika-vin11t0:1010_1": "āpajjitvā ekāhampi paṭicchādite mūlāyapaṭikassanena te divase sabbe makkhetvā tāneva",
  "tika-vin11t0:1010_2": "saṭṭhivassāni punapi yasmā padīyateti attho. Yathāha aṭṭhakathāyaṃ “saṭṭhivassāni",
  "tika-vin11t0:1010_3": "parivasitvā mānattāraho hutvāpi hi ekadivasaṃ antarāpattiṃ paṭicchādetvā punapi saṭṭhivassāni",
  "tika-vin11t0:1010_4": "parivāsāraho hotī”ti.",
  "tika-vin11t0:1011_0": "Purimāpattiyāti tena āpannāsu sambahulāsu āpattīsu sabbāpattīnaṃ puretarameva paṭicchannāya",
  "tika-vin11t0:1011_1": "āpattiyā. Mūladivaseti paṭhamaṃ vītikkamadivase. Vinicchiteti “asukasaṃvacchare asukamāse",
  "tika-vin11t0:1011_2": "asukadivase”ti niyamite. Samodhāya pakkhipitvā dātabboti sambandho. Vidhānato yācamānassāti",
  "tika-vin11t0:1011_3": "vidhānato saṅghena dātabboti yojetabbaṃ, samuccayakkhandhake vuttena vidhinā yācamānassa",
  "tika-vin11t0:1011_4": "tattheva vuttavidhinā saṅghena dātabboti attho. “Eso odhānasamodhānaparivāso”ti padacchedo.",
  "tika-vin11t0:1012_0": "528-9. Tathā vuccatīti sambandho. Tāsaṃ agghavasena hīti hi-saddo hetumhi. “Soti",
  "tika-vin11t0:1012_1": "taṃsaddasambandhena “yo”ti labbhati. Tatrāyaṃ yojanā – sambahulā…pe… tāsaṃ agghavasena",
  "tika-vin11t0:1012_2": "tato ūnapaṭicchannānaṃ āpattīnaṃ samodhāya yo yasmā padātabbo parivāso, tasmā so",
  "tika-vin11t0:1012_3": "yathā avayavatthavasena “odhānasamodhāno”ti parivāso vutto, tathā “agghasamodhāno”ti vuccatīti.",
  "tika-vin11t0:1013_0": "Tattha sambahulāsūti yāsaṃ āpattīnaṃ parivasitukāmo, tāsu sambahulāsu āpattīsu, niddhāraṇe",
  "tika-vin11t0:1013_1": "bhummaṃ. “Ekā vā”tiādi niddhāriyaniddeso. Tāsaṃ āpattīnaṃ. Agghavasenāti gaṇanavasena,",
  "tika-vin11t0:1013_2": "rattiparicchedavasenāti vuttaṃ hoti. Yathāha aṭṭhakathāyaṃ “tāsaṃ rattiparicchedavasenā”ti.",
  "tika-vin11t0:1013_3": "“Padātabbo”ti iminā sambandho. Tatoti cirapaṭicchannāpattito. Ūnapaṭicchannānaṃ āpattīnanti",
  "tika-vin11t0:1013_4": "ettha upayogatthe sāmivacanaṃ, ūnapaṭicchannāyo āpattiyo samodhāyāti vuttaṃ hoti.",
  "tika-vin11t0:1014_0": "530. Nānā sukkavissaṭṭhiādīni vatthūni yāsaṃ tā nānāvatthukā, nānāvatthukā saññā",
  "tika-vin11t0:1014_1": "yāsaṃ āpattīnaṃ tā nānāvatthukasaññāyo. Sabbāti ettha “yā”ti seso, sukkavissaṭṭhiādikuladūsanāvasānā",
  "tika-vin11t0:1014_2": "yā sabbā terasa saṅghādisesā āpattiyoti attho. Tā sabbāti ettha pi-saddo vattabbo.",
  "tika-vin11t0:1014_3": "Dātabboti ettha “parivāso”ti ānetvā sambandhitabbaṃ. Tā sabbāpi ekato katvā dātabbo",
  "tika-vin11t0:1014_4": "parivāsoti yojanā. Tassa terasa saṅghādisesāpattiyopi ekato katvāti attho. “Ahaṃ",
  "tika-vin11t0:1014_5": "bhante sambahulā saṅghādisesā āpattiyo āpajjiṃ ekaṃ sukkavissaṭṭhiṃ…pe… ekaṃ kuladūsakaṃ,",
  "tika-vin11t0:1014_6": "sohaṃ bhante saṅghaṃ tāsaṃ āpattīnaṃ samodhānaparivāsaṃ yācāmī”ti tikkhattuṃ yācanāya",
  "tika-vin11t0:1014_7": "ca tadanurūpāya ñattiyā ca kammavācāsu ca nāmaṃ vatvā dātabbaparivāso missako mato",
  "tika-vin11t0:1014_8": "“missakasamodhānaparivāso”ti ñāto. Dve, tisso, catasso, atirekā ca āpannassāpi parivāsaṃ",
  "tika-vin11t0:1014_9": "dentena iminā niyāmena vatthuṃ, nāmaṃ visesetvā gahetabbaṃ.",
  "tika-vin11t0:1015": "Samodhānaparivāsakathāvaṇṇanā.",
  "tika-vin11t0:1016_0": "531. Parivutthaparivāsassāti tividhe parivāse aññatarassa vasena parivutthaparivāsassa.",
  "tika-vin11t0:1016_1": "Uttari cha rattiyoti parivāsato uttari cha rattiyo, cha divaseti vuttaṃ hoti, “caritu”nti",
  "tika-vin11t0:1016_2": "seso, caraṇakiriyāya accantasaṃyoge upayogavacanaṃ. Mānattaṃ deyyanti yojanā, “saṅghenā”ti",
  "tika-vin11t0:1016_3": "sāmatthiyā labbhati. Samuccayakkhandhake vuttanayena yojetvā chārattañca dātabbo,",
  "tika-vin11t0:1016_4": "bhikkhumānanavidhi bhikkhussa dātabboti attho.",
  "tika-vin11t0:1017_0": "“Parivutthaparivāsassā”ti iminā paṭicchannamānattaṃ pakataṃ, tattha pabhede asati",
  "tika-vin11t0:1017_1": "kasmā “paṭicchannāpaṭicchannavasā duve”ti vuttanti? Pakatabhedamanapekkhitvā chārattamānatte",
  "tika-vin11t0:1017_2": "labbhamānavisayabhedaṃ dassetuṃ vuttaṃ. Evañhi sati samodhānamānatte ca “chārattaṃ",
  "tika-vin11t0:1017_3": "mānattaṃ detū”ti pāḷiyaṃ vuttattā tampi gahetvā “tidhā”ti kasmā na vuttanti? Tampi",
  "tika-vin11t0:1017_4": "paṭicchannāpattiyā parivutthaparivāsasseva dātabbamānattanti paṭicchannamānattavacaneneva",
  "tika-vin11t0:1017_5": "saṅgahitattā visuṃ na vuttaṃ. Teneva catubbidhe mānatte imehi dvīhi vinā dassetabbesu",
  "tika-vin11t0:1017_6": "dvīsu mānattesu pakkhamānattamattaṃ “chādentiyā”tiādigāthāya dassetvā samodhānamānattaṃ",
  "tika-vin11t0:1017_7": "visuṃ na dassitanti daṭṭhabbaṃ.",
  "tika-vin11t0:1018_0": "534-6. Viniddiṭṭhappakāranti “parikkhittavihārassā”tiādinā yathāvuttagāthādvayena",
  "tika-vin11t0:1018_1": "niddiṭṭhappakāraṃ. Ādiyitvāna taṃ tesanti ettha “santike”ti vakkhamānato labbhati.",
  "tika-vin11t0:1018_2": "Tesaṃ catunnaṃ sammukhā ukkuṭikaṃ nisīditvā añjaliṃ paggahetvā taṃ vattaṃ samādiyitvāti",
  "tika-vin11t0:1018_3": "attho. “Taṃ tesaṃ santike”ti idaṃ “ārocetvā”ti imināpi yujjati. Tesameva sammukhā",
  "tika-vin11t0:1018_4": "nisinnena “ahaṃ bhante ekaṃ āpattiṃ āpajjiṃ sañcetanikaṃ sukkavissaṭṭhi”ntiādinā",
  "tika-vin11t0:1018_5": "nayena samuccayakkhandhakāgataṃ ārocanaṃ katvā. Iminā antoaruṇe diṭṭhānaṃ aññesampi",
  "tika-vin11t0:1018_6": "ārocanaṃ upalakkhitaṃ.",
  "tika-vin11t0:1019_0": "Nikkhipe santike tesaṃ vattanti ettha “aruṇe uṭṭhite”ti ajjhāharitabbaṃ. Aruṇe uggate",
  "tika-vin11t0:1019_1": "tesaṃ bhikkhūnaṃ sammukhā yathāvuttanayeneva nisīditvā “vattaṃ nikkhipāmi, mānattaṃ",
  "tika-vin11t0:1019_2": "nikkhipāmī”ti imesu dvīsu ekaṃ vā dvayameva vā vatvā vattaṃ nikkhipe.",
  "tika-vin11t0:1020": "537. Tassa mānattassa. Ratticchedādikoti ettha ādi-saddena vattabhedo gahito. Aṭṭhakathāvasena pāḷivasenāti yojanā.",
  "tika-vin11t0:1021_0": "538. Vīsatiyā bhikkhūnaṃ vaggo samūho vīsativaggo, so eva vīsativaggiko. Abbheyyāti",
  "tika-vin11t0:1021_1": "osāreyya, abbhantaraṃ kareyyāti attho. Vidhināti samuccayakkhandhakāgatakkamena.",
  "tika-vin11t0:1021_2": "Abbhitoti saṃvāsena anto kato, pakatattoti pakatisabhāvo, āpattiṃ anāpannakālasadiso hotīti attho.",
  "tika-vin11t0:1022_0": "539. Āpattiṃ chādentiyā bhikkhuniyāti yojanā, “āpajjitvā”ti seso, āpattiṃ āpajjitvā",
  "tika-vin11t0:1022_1": "“āpatti cā”tiādinā nayena pubbe dassitehi dasahi aṅgehi paṭicchādentiyā bhikkhuniyā",
  "tika-vin11t0:1022_2": "attano āpattiṃ chādentiyā bhikkhuniyā. Na ca āpattīti ettha “attano”ti iminā aññissā",
  "tika-vin11t0:1022_3": "āpattiṃ paṭicchādentiyā vajjapaṭicchādikāsaṅkhātapārājikāpattīti dīpitaṃ hoti. “Bhikkhuniyā”ti",
  "tika-vin11t0:1022_4": "iminā bhikkhussa dukkaṭāpattibhāvaṃ dīpeti.",
  "tika-vin11t0:1023_0": "541. Viruddhamatthaṃ nayati pajahatīti vinayo, vinicchayo, taṃ vinayapiṭakatthavinicchayavisesavisayaṃ",
  "tika-vin11t0:1023_1": "sammohasaṅkhātaṃ viruddhaṃ paccatthikaṃ tadaṅgavasena pajahanato vinayanayasaṅkhātaṃ",
  "tika-vin11t0:1023_2": "tato eva atibuddhidīpanaṃ, atisayena buddhiṃ dīpetīti atibuddhidīpanaṃ, taṃ vinayatthavinicchayakaṃ",
  "tika-vin11t0:1023_3": "ñāṇapadīpaṃ visesena jālentaṃ. Vividhehi nayehi yuttatāya vividhanayayutaṃ. Vinayanayeti",
  "tika-vin11t0:1023_4": "vinayapiṭakassa parasantānapāpane, vinayavaṇṇanāyanti vuttaṃ hoti.",
  "tika-vin11t0:1024": "Iti vinayatthasārasandīpaniyā",
  "tika-vin11t0:1025": "Vinayavinicchayavaṇṇanāya",
  "tika-vin11t0:1026": "Saṅghādisesakathāvaṇṇanā niṭṭhitā.",
  "tika-vin11t0:1027": "Aniyatakathāvaṇṇanā",
  "tika-vin11t0:1028_0": "542-3. Idāni saṅghādisesakathānantaraṃ aniyatakathaṃ dassetumāha “rahonisajjassādenā”tiādi.",
  "tika-vin11t0:1028_1": "Rahasi nisajjā rahonisajjā, tassā assādo rahonisajjassādo, tena rahonisajjassādena,",
  "tika-vin11t0:1028_2": "methunadhammasannissitena kilesenāti attho. Vuttañhi aṭṭhakathāyaṃ “rahonisajjassādoti",
  "tika-vin11t0:1028_3": "methunadhammasannissitakileso vuccatī”ti. “Raho nāma cakkhussa raho sotassa raho.",
  "tika-vin11t0:1028_4": "Cakkhussa raho nāma na sakkā hoti akkhiṃ vā nikhaṇiyamāne bhamukaṃ vā ukkhipiyamāne",
  "tika-vin11t0:1028_5": "sīsaṃ vā ukkhipiyamāne passituṃ. Sotassa raho nāma na sakkā hoti pakatikathā sotu”nti",
  "tika-vin11t0:1028_6": "padabhājane vuttarahesu cakkhussa raho eva idhādhippeto. Yathāha aṭṭhakathāyaṃ “kiñcāpi",
  "tika-vin11t0:1028_7": "pāḷiyaṃ ‘sotassa raho’ti āgataṃ, cakkhussa raheneva pana paricchedo veditabbo”ti.",
  "tika-vin11t0:1029_0": "Cakkhussa rahattā “paṭicchanna”nti imampi paṭicchannattā eva “alaṃkammaniya”nti imampi",
  "tika-vin11t0:1029_1": "saṅgaṇhāti. Nisajjasaddopādānena “āsane”ti idampi gahitameva. “Mātugāmassa santikaṃ",
  "tika-vin11t0:1029_2": "gantukāmo”ti iminā “mātugāmena saddhi”nti idampi gahitameva. Evaṃ sāmatthiyā labbhamānapadopādānena",
  "tika-vin11t0:1029_3": "yo pana bhikkhu mātugāmena saddhiṃ eko ekāya raho paṭicchanne āsane alaṃkammaniye",
  "tika-vin11t0:1029_4": "nisajjassādenāti vuttaṃ hoti. Cakkhussa rahabhāvena kuṭṭādipaṭicchanne teneva methunasevanakammassa",
  "tika-vin11t0:1029_5": "anurūpe āsane tadahujātāyapi manussitthiyā saha nisajjassādarāgena samannāgato hutvāti",
  "tika-vin11t0:1029_6": "attho. Ettha “mātugāmassā”ti tadahujātampi itthiṃ gaṇhātīti kuto labbhatīti? “Mātugāmo",
  "tika-vin11t0:1029_7": "nāma manussitthī, na yakkhī, na petī, na tiracchānagatā, antamaso tadahujātāpi dārikā,",
  "tika-vin11t0:1029_8": "pageva mahattarī”ti padabhājanato labbhati.",
  "tika-vin11t0:1030_0": "“Nivāsetī”ti iminā “kāyabandhanaṃ bandhati, cīvaraṃ pārupatī”ti idaṃ lakkhīyati.",
  "tika-vin11t0:1030_1": "Sabbatthāti yathāvuttaṃ payogato pubbāparapayoge saṅgaṇhāti. Teneva “payoge ca payoge",
  "tika-vin11t0:1030_2": "cā”ti vicchāpayogo kato. Nisīdato cassa dukkaṭanti yojanā. “Ubhinnampi nisajjāya",
  "tika-vin11t0:1030_3": "pācittiya”nti vakkhamānattā dukkaṭaṃ sandhāya ekakassa nisīdatoti gahetabbaṃ.",
  "tika-vin11t0:1031_0": "544. Nisajjāya ubhinnampīti ettha “saki”nti seso, ubhinnaṃ nisajjāpūraṇavasena aññamaññassa",
  "tika-vin11t0:1031_1": "pure vā pacchā vā ekakkhaṇe vā mātugāmassa vā bhikkhussa vā ekavāraṃ nisajjāyāti",
  "tika-vin11t0:1031_2": "vuttaṃ hoti. Vuttañhetaṃ pāḷiyaṃ “mātugāme nisinne bhikkhu upanisinno vā hotī”tiādi.",
  "tika-vin11t0:1031_3": "Hoti pācittiyanti yojanā. Payogagaṇanāya ca honti pācittiyānīti gahetabbaṃ, mātugāmassa",
  "tika-vin11t0:1031_4": "vā bhikkhuno vā ubhinnaṃ vā uṭṭhāyuṭṭhāya punappunaṃ upanisīdanapayogagaṇanāya cāti",
  "tika-vin11t0:1031_5": "attho. “Āpattīhipi tīhipī”ti vakkhamānattā pācittiyaggahaṇaṃ pārājikasaṅghādisesānaṃ",
  "tika-vin11t0:1031_6": "upalakkhaṇaṃ hoti, tīsu ekaṃ hotīti vuttaṃ hoti. Ettha “payogagaṇanāyā”ti idaṃ pārājikāya",
  "tika-vin11t0:1031_7": "na labbhati ekapayogeneva sijjhanato. Kāyasaṃsaggasaṅghādiseso, pana sarīrato punappunaṃ",
  "tika-vin11t0:1031_8": "viyujjitvā phusanena pācittiyañca yathāvuttanayeneva labbhati.",
  "tika-vin11t0:1032_0": "Bahūsupi mātugāmesu bahukāni pācittiyāni hontīti yojanā. Bahūsu mātugāmesu nisinnesu",
  "tika-vin11t0:1032_1": "nisinnānaṃ gaṇanāya ekeneva payogena bahūni pācittiyāni ca saṅghādisesā ca honti.",
  "tika-vin11t0:1032_2": "“Payogagaṇanāya cā”ti imassa etthāpi yujjamānattā tāsu visuṃ visuṃ uṭṭhāyuṭṭhāya",
  "tika-vin11t0:1032_3": "punappunaṃ nisīdantīsu, sayañca uṭṭhāyuṭṭhāya punappunaṃ nisīdato tāsaṃ gaṇanāya",
  "tika-vin11t0:1032_4": "āpajjitabbāpattiyo payogagaṇanāya ca bahū hontīti idaṃ labbhati. Etthāpi pana pārājikaṃ",
  "tika-vin11t0:1032_5": "na labbhati, saṅghādiseso, pācittiyañca labbhati.",
  "tika-vin11t0:1033_0": "545. Samīpe ṭhitopi andho anāpattiṃ na karotīti sotassa rahabhāve asatipi padhānabhūtassa",
  "tika-vin11t0:1033_1": "“cakkhussa raho”ti imassa aṅgassa vijjamānattā vuttaṃ “antodvādasahatthake”ti, iminā",
  "tika-vin11t0:1033_2": "savanūpacāre vijjamānepīti vuttaṃ hoti. Itthīnaṃ tu satampi ca na karoti anāpattinti",
  "tika-vin11t0:1033_3": "yojanā, viññuno purisassa asannihitabhāvenāti adhippāyo. “Itthīnampi satampi cā”ti",
  "tika-vin11t0:1033_4": "likhanti, tatopi ayameva pāṭho sundaro. Pi-saddo vā tu-saddatthe daṭṭhabbo.",
  "tika-vin11t0:1034_0": "546. Nipajjitvāti ettha “samīpe”ti seso, “niddāyantopī”ti etassa visesakena “nipajjitvā”ti",
  "tika-vin11t0:1034_1": "iminā nisīditvā niddāyantoti imassa nivattitattā samīpe nisīditvā niddāyantopi anandho",
  "tika-vin11t0:1034_2": "manussapuriso anāpattiṃ karotīti labbhati. “Kevala”nti visesanena balavaniddūpagato",
  "tika-vin11t0:1034_3": "gahitoti tathā ahutvā antarantarā āpannāpanne vinicchinitvā pavattamānāya kapiniddāya",
  "tika-vin11t0:1034_4": "niddāyantopi anāpattiṃ karotīti ayamattho labbhati. “Pihitadvāragabbhassā”ti vattabbe",
  "tika-vin11t0:1034_5": "majjhapadalopīsamāsavasena “pihitagabbhassā”ti vuttaṃ. “Dvāre”ti iminā dvārekadesabhūtaṃ",
  "tika-vin11t0:1034_6": "ummāraṃ vā taṃsamīpaṃ vā upacārena vuttanti daṭṭhabbaṃ. Sace gabbho pihitadvāro na",
  "tika-vin11t0:1034_7": "hoti, anāpattīti byatirekato dassitaṃ.",
  "tika-vin11t0:1035_0": "547. Imasmiṃ aniyatasikkhāpade pāḷiyaṃ anāpattivāre asatipi “yo pana bhikkhu mātugāmena",
  "tika-vin11t0:1035_1": "saddhiṃ raho paṭicchanne āsane nisajjaṃ kappeyya, pācittiya”nti pañcamassa acelakavaggassa",
  "tika-vin11t0:1035_2": "catutthasikkhāpade anāpattivāre “anāpatti yo koci viññū puriso dutiyo hoti, tiṭṭhati",
  "tika-vin11t0:1035_3": "na nisīdati, arahopekkho, aññavihito nisīdati, ummattakassa ādikammikassā”ti vutte",
  "tika-vin11t0:1035_4": "anāpattivāre saṅgahetumāha “anandhe satī”tiādi. “Etassa samīpe”ti pakaraṇato labbhati.",
  "tika-vin11t0:1035_5": "Idha pulliṅganiddesena puriso labbhati, “tenāpi abālena bhavitabbaṃ, manussajātikena",
  "tika-vin11t0:1035_6": "bhavitabba”nti idañca “viññusmi”nti iminā labbhati. Andhasadisaniddūpagatapaṭipakkhavācianandhapadena",
  "tika-vin11t0:1035_7": "“aniddāyante”ti labbhati, manāpāmanāpaṃ jānante aniddāyante manussapurise dassanūpacārassa",
  "tika-vin11t0:1035_8": "anto vijjamāneti attho.",
  "tika-vin11t0:1036_0": "“Nisajjapaccayā doso natthī”ti iminā sambandho, evarūpe raho āsane mātugāmena saddhiṃ",
  "tika-vin11t0:1036_1": "nisinnapaccayā āpatti natthīti attho. “Ṭhitassā”ti imināpi tadeva padaṃ yojetabbaṃ.",
  "tika-vin11t0:1036_2": "Viññumhi paṭibale manussapurise asannihitepi tathāvidhe raho āsane mātugāme āsane",
  "tika-vin11t0:1036_3": "nisinnepi sayānepi ṭhitepi sayaṃ ṭhitassa nisajjāya abhāvā tappaccayā āpatti na hotīti",
  "tika-vin11t0:1036_4": "attho. Arahasaññino nisajjapaccayā doso natthīti raho āsane mātugāmena saddhiṃ nisajjantassāpi",
  "tika-vin11t0:1036_5": "“raho”ti saññārahitassa nisīdato nisajjapaccayā anāpattīti attho. Vikkhittacetaso",
  "tika-vin11t0:1036_6": "nisajjapaccayā doso natthīti yojanā.",
  "tika-vin11t0:1037_0": "548. Ettāvatā pācittiyāpattimattato anāpattippakāraṃ dassetvā idāni imassa sikkhāpadassa",
  "tika-vin11t0:1037_1": "aniyatavohārahetubhūtāhi tīhi āpattīhi anāpattipakāraṃ dassetumāha “na doso”tiādi.",
  "tika-vin11t0:1037_2": "Āpattīhipi tīhipīti “nisajjaṃ bhikkhu paṭijānamāno tiṇṇaṃ dhammānaṃ aññatarena kāretabbo",
  "tika-vin11t0:1037_3": "pārājikena vā saṅghādisesena vā pācittiyena vā”ti pāḷiyaṃ vuttāhi “paṭhamapārājikāpattikāyasaṃsaggasaṅghādisesāpattipācittiyāpattī”ti",
  "tika-vin11t0:1037_4": "imāhi tīhipi āpattīhīti vuttaṃ hotīti.",
  "tika-vin11t0:1038": "Paṭhamāniyatakathāvaṇṇanā.",
  "tika-vin11t0:1039_0": "549. Vattabbabhāvenādhikatadutiyāniyatavinicchayato paṭhamāniyate vuttavinicchayehi",
  "tika-vin11t0:1039_1": "samaṃ vinicchayaṃ pahāya tattha avuttaṃ imasseva vinicchayavisesaṃ dassetumāha “anandhā”tiādi.",
  "tika-vin11t0:1039_2": "Idha duṭṭhullavācāsaṅghādisesassāpi gahitattā tato anāpattikaraṃ dassetuṃ “abadhiro”ti",
  "tika-vin11t0:1039_3": "vuttaṃ. Anandho abadhiroti “puriso”ti idaṃ sandhāya vuttaṃ. “Itthī”ti idaṃ sandhāya",
  "tika-vin11t0:1039_4": "“anandhābadhirā”ti gahetabbaṃ. Evamuparipi. Tenāpi savanūpacārantogadhena bhavitabbanti",
  "tika-vin11t0:1039_5": "dassetuṃ “antodvādasahatthaṭṭho”ti vuttaṃ.",
  "tika-vin11t0:1040_0": "550. “Andho abadhiro anāpattiṃ na karotī”ti idaṃ kāyasaṃsaggasaṅghādisesaṃ sandhāya",
  "tika-vin11t0:1040_1": "vuttaṃ. “Badhiro vāpi cakkhumā, na karoti anāpatti”nti idaṃ pana duṭṭhullavācāsaṅghādisesaṃ",
  "tika-vin11t0:1040_2": "sandhāya vuttanti evamettha sandhāya bhāsitattho veditabbo.",
  "tika-vin11t0:1041_0": "Purimāniyatakathāya avuttavisesassa dutiyāniyatakathāya vattumicchitattā ayampi viseso",
  "tika-vin11t0:1041_1": "idha vattabbo. Koyaṃ viseso, yo idha vattabboti ce? Tattha “paṭicchanne āsane alaṃkammaniye”ti",
  "tika-vin11t0:1041_2": "vuttaṃ āsanaṅgadvayaṃ idha “na heva kho pana paṭicchannaṃ āsanaṃ hoti nālaṃkammaniya”nti",
  "tika-vin11t0:1041_3": "nisedhetvā “alañca kho hoti mātugāmaṃ duṭṭhullāhi vācāhi obhāsitu”nti idaṃ apubbaṅgaṃ",
  "tika-vin11t0:1041_4": "vuttaṃ. Tatra mātugāmoti antamaso tadahujātāpi dārikā gahitā, idha “mātugāmo nāma",
  "tika-vin11t0:1041_5": "manussitthī, na yakkhī, na petī, na tiracchānagatā, viññū paṭibalā subhāsitadubbhāsitaṃ",
  "tika-vin11t0:1041_6": "duṭṭhullāduṭṭhullaṃ ājānitu”nti viññū paṭibalo mātugāmova vutto. Tattha “pārājikena",
  "tika-vin11t0:1041_7": "vā saṅghādisesena vā pācittiyena vā”ti tisso āpattiyo vuttā, idha “nisajjaṃ bhikkhu",
  "tika-vin11t0:1041_8": "paṭijānamāno dvinnaṃ dhammānaṃ aññatarena kāretabbo saṅghādisesena vā pācittiyena",
  "tika-vin11t0:1041_9": "vā”ti dveyeva āpattiyo vuttā. Saṅghādisesesu ca tattha “sā ce evaṃ vadeyya ‘ayyo",
  "tika-vin11t0:1041_10": "mayā diṭṭho nisinno mātugāmena saddhiṃ kāyasaṃsaggaṃ samāpajjanto’ti, so ca taṃ paṭijānāti,",
  "tika-vin11t0:1041_11": "āpattiyā kāretabbo”ti kāyasaṃsaggasaṅghādisesova vutto, idha so ca vutto, “sā ce",
  "tika-vin11t0:1041_12": "evaṃ vadeyya ‘ayyassa mayā sutaṃ nisinnassa mātugāmaṃ duṭṭhullāhi vācāhi obhāsentassā’ti,",
  "tika-vin11t0:1041_13": "so ca taṃ paṭijānāti, āpattiyā kāretabbo”ti duṭṭhullavācāsaṅghādiseso ca vutto. Ettako",
  "tika-vin11t0:1041_14": "ubhinnamaniyatānaṃ viseso.",
  "tika-vin11t0:1042_0": "Ayaṃ kasmā na vuttoti? Ayaṃ sambodhavatthuviseso vattumicchito pana aṭṭhakathāgatavinicchayavisesatoti",
  "tika-vin11t0:1042_1": "tasmā na vuttoti daṭṭhabbo. Tisamuṭṭhānamevidaṃ kāyacittavācācittakāyavācācittavasena",
  "tika-vin11t0:1042_2": "tīṇi samuṭṭhānāni etassāti katvā.",
  "tika-vin11t0:1043_0": "Imehipi dvīhi aniyatasikkhāpadehi sikkhāpadantaresu paññattāyeva āpattiyo, anāpattiyo",
  "tika-vin11t0:1043_1": "ca dassitā, na koci āpattiviseso vutto, tasmā kimetesaṃ vacanenāti? Vuccate – vinayavinicchayalakkhaṇaṃ",
  "tika-vin11t0:1043_2": "ṭhapetuṃ bhagavatā uppanne vatthumhi dve aniyatā paññattā. Kathaṃ? Evarūpāyapi saddheyyavacanāya",
  "tika-vin11t0:1043_3": "upāsikāya vuccamāno paṭijānamānova āpattiyā kāretabbo, na appaṭijānamāno, tasmā “yāya",
  "tika-vin11t0:1043_4": "kāyaci āpattiyā yena kenaci codite paṭiññātakaraṇaṃyevaṅgaṃ kātabba”nti imehi sikkhāpadehi",
  "tika-vin11t0:1043_5": "vinicchayalakkhaṇaṃ ṭhapitanti veditabbaṃ. Atha kasmā bhikkhunīnaṃ aniyataṃ na vuttanti?",
  "tika-vin11t0:1043_6": "Idameva lakkhaṇaṃ sabbattha anugatanti na vuttaṃ.",
  "tika-vin11t0:1044": "Dutiyāniyatakathāvaṇṇanā.",
  "tika-vin11t0:1045": "Iti vinayatthasārasandīpaniyā",
  "tika-vin11t0:1046": "Vinayavinicchayavaṇṇanāya",
  "tika-vin11t0:1047": "Aniyatakathāvaṇṇanā niṭṭhitā.",
  "tika-vin11t0:1048": "Nissaggiyakathāvaṇṇanā",
  "tika-vin11t0:1049_0": "551. Evaṃ aniyatakathaṃ dassetvā idāni nissaggiyakathaṃ dassetumāha “khoma”ntiādi.",
  "tika-vin11t0:1049_1": "Khomanti evaṃnāmakaṃ cīvaraṃ. Khomanti gacchavisesassa nāmaṃ, tassa vākehi katacīvaraṃ",
  "tika-vin11t0:1049_2": "kāraṇopacāravohāravasena “khoma”nti vuttaṃ. Kappāsanti kappāsasuttamayaṃ cīvaraṃ,",
  "tika-vin11t0:1049_3": "idampi vuttanayeneva “kappāsa”nti vuccati. Koseyyaṃ nāma kosakārakimikosaṃ, kosena",
  "tika-vin11t0:1049_4": "nibbattaṃ suttaṃ koseyyaṃ. Idha pana tena koseyyasuttena nibbattaṃ cīvaraṃ “koseyya”nti",
  "tika-vin11t0:1049_5": "vuttaṃ. Sāṇanti sāṇavākasuttehi vāyitvā katacīvaraṃ. Idañca khomaṃ viya daṭṭhabbaṃ.",
  "tika-vin11t0:1049_6": "Bhaṅganti khomasuttādīni sabbāni, ekaccāni vā missetvā katacīvaraṃ. Idampi karaṇappakārena",
  "tika-vin11t0:1049_7": "laddhanāmakaṃ. “Bhaṅgaṃ nāma ekā gacchajāti, tassā vākamayasuttehi vāyitvā katacīvara”nti",
  "tika-vin11t0:1049_8": "keci. Imasmiṃ pakkhe khomaṃ viya gahetabbaṃ. Kambalanti manussalomavāḷalomaṃ vinā",
  "tika-vin11t0:1049_9": "sesalomehi vāyitvā katacīvaraṃ vuttanti. Idaṃ “cīvaraṃ nāma channaṃ cīvarānaṃ aññataraṃ",
  "tika-vin11t0:1049_10": "cīvara”nti padabhājane ca “khomaṃ kappāsikaṃ koseyyaṃ kambalaṃ sāṇaṃ bhaṅga”nti aṭṭhakathāya",
  "tika-vin11t0:1049_11": "ca vuttaṃ sandhāyāha. “Jātito”ti idaṃ pamāṇādibhedassa vakkhamānattā vuttaṃ. Jātitoti",
  "tika-vin11t0:1049_12": "khomādisāmaññato. Sāmaññañhi “jātī”ti vuccati. Dīgharassathūlasukhumanīlapītādibhedabhinnānaṃ",
  "tika-vin11t0:1049_13": "sabbesaṃ vatthāvayavānaṃ saṅgāhikakhomasuttamayatāsāmaññaṃ jātīti vuttaṃ hoti. Evaṃ sesesupi.",
  "tika-vin11t0:1050_0": "552. Dukūlanti evaṃnāmakaṃ rukkhavākamayacīvaraṃ. Pattuṇṇanti pattuṇṇadese sañjātavatthaṃ.",
  "tika-vin11t0:1050_1": "“Pattuṇṇaṃ koseyyaviseso”ti abhidhānakose vuttaṃ. Cinanti cinadese uppannavatthaṃ.",
  "tika-vin11t0:1050_2": "Somārapaṭṭakanti somāradese uppannavatthaṃ. “Somāracinapaṭaka”ntipi likhanti, soyevattho.",
  "tika-vin11t0:1050_3": "Iddhijanti ehibhikkhūnaṃ puññiddhiyā nibbattaṃ cīvaraṃ. Devadinnanti devatāhi dinnaṃ",
  "tika-vin11t0:1050_4": "cīvaraṃ. Tañhi kapparukkhe nibbattaṃ, jāliniyā devakaññāya anuruddhattherassa dinnavatthasadisaṃ.",
  "tika-vin11t0:1050_5": "Tassāti jātito chabbidhassa kappiyacīvarassa. Idaṃ chabbidhacīvaraṃ yathārahaṃ anulomikaṃ",
  "tika-vin11t0:1050_6": "vuttanti attho. Dukūlañhi sāṇassa anulomaṃ vākamayattā, pattuṇṇādīni koseyyassa anulomāni",
  "tika-vin11t0:1050_7": "pāṇakehi katasuttamayattā, iddhijampi khomādīnaṃyeva aññataraṃ hotīti tesaṃ anulomaṃ,",
  "tika-vin11t0:1050_8": "devadinnampi khomādīnaṃyeva anulomaṃ hoti tesaṃ aññatarabhāvato. Yathāha –",
  "tika-vin11t0:1051": "“Sāṇassa tu dukūlañhi, iddhijaṃ devadinnakaṃ;",
  "tika-vin11t0:1052": "Khomādīnaṃvasiṭṭhaṃtu, koseyyassānulomika”nti.",
  "tika-vin11t0:1053_0": "553. Tiṇṇaṃ cīvarānaṃ samāhāro ticīvaranti pamāṇayuttaṃ saṅghāṭiādināmena adhiṭṭhitacīvarasseva",
  "tika-vin11t0:1053_1": "nāmattā tadeva vuccati. Gaṇanavasena yaṃ kiñci cīvarattayaṃ na vattabbaṃ. Samuddekadesopi",
  "tika-vin11t0:1053_2": "yathā “samuddo”ti vuccati, evaṃ adhiṭṭhitesu tīsu cīvaresu aññataraṃ “ticīvara”nti",
  "tika-vin11t0:1053_3": "vuccati. Parikkhāracoḷanti saṅghāṭiādivisiṭṭhanāmehi anadhiṭṭhitaṃ “anujānāmi bhikkhave",
  "tika-vin11t0:1053_4": "āyāmena aṭṭhaṅgulaṃ sugataṅgulena caturaṅgulavitthataṃ pacchimaṃ cīvara”nti anuññātaṃ",
  "tika-vin11t0:1053_5": "pacchimacīvarapariyantaṃ katvā katākatassa yassa kassaci cīvarassa ruḷhisaññā.",
  "tika-vin11t0:1054_0": "Mukhaṃ sandamānalālaṃ puñchati etenāti mukhapuñchananti kapolato niccaṃ sandamānalālānaṃ",
  "tika-vin11t0:1054_1": "puñchanatthāya anuññātassa cīvaravisesassa nāmaṃ. Nisīdanti etthāti nisīdananti ca",
  "tika-vin11t0:1054_2": "bhikkhūnaṃ attharitvā nisīdituṃ anuññātassa cīvarassa nāmaṃ. Adhiṭṭheyyāti “imaṃ",
  "tika-vin11t0:1054_3": "kaṇḍuppaṭicchādi”ntiādinā vakkhamānanayena nāmaṃ gahetvā adhiṭṭheyyāti attho. Paccattharaṇameva",
  "tika-vin11t0:1054_4": "cāti saṅghike mañcapīṭhe sarīrasamphusanena āpajjitabbāya āpattiyā mocanatthāya tattha",
  "tika-vin11t0:1054_5": "attharitvā paribhogatthāya anuññātaṃ paccattharaṇacīvarañca.",
  "tika-vin11t0:1055_0": "554. Ekāhanti vasanakiriyāya accantasaṃyoge upayogavacanaṃ. Ticīvaranti ticīvarena.",
  "tika-vin11t0:1055_1": "Vippavaseyyāti “saṅghāṭiyā vā uttarāsaṅgena vā antaravāsakena vā”ti vuttattā ekadese",
  "tika-vin11t0:1055_2": "samudāyopacāravasena avayavassa vacanato tiṇṇaṃ cīvarānaṃ aññatarenātipi vuttaṃ hoti.",
  "tika-vin11t0:1055_3": "“Tathā”ti iminā “vinā”ti idaṃ paccāmasati. Adhiṭṭhāti adhiṭṭhāyāti gahetabbaṃ “paṭisaṅkhā",
  "tika-vin11t0:1055_4": "yoniso”ti yathā, ettha “vaḷañjiyamāna”nti seso, adhiṭṭhāya vaḷañjiyamānaṃ nisīdanaṃ",
  "tika-vin11t0:1055_5": "tathā vinā catumāsaṃ na vaseyyāti yojanā.",
  "tika-vin11t0:1056_0": "555. Kappiyanti kappiyakāraṇaṃ nīlādivaṇṇabhedakaraṇaṃ. Kappiyanti ca kāraṇe kāriyūpacārena",
  "tika-vin11t0:1056_1": "gahetabbaṃ. Binduṃ datvāti “nīlaṃ vā kaddamaṃ vā kāḷasāmaṃ vā”ti vuttalohamalādinā",
  "tika-vin11t0:1056_2": "yena kenacipi maṅgulapiṭṭhippamāṇādikaṃ binduṃ datvā. Tatthāti tesu adhiṭṭhātabbesu",
  "tika-vin11t0:1056_3": "ticīvarādīsu, niddhāraṇe bhummaṃ. Ticīvaranti niddhāritabbaṃ. Upapannanti yuttaṃ.",
  "tika-vin11t0:1056_4": "Pamāṇenāti anantaraṃ vakkhamānena pamāṇena. Adhiṭṭhātabbanti “imaṃ saṅghāṭiṃ adhiṭṭhāmī”tiādinā",
  "tika-vin11t0:1056_5": "vakkhamānanayena nāmaṃ vatvā adhiṭṭhātabbaṃ. Evakārena pana nāmaṃ vatvā na vikappetabbanti",
  "tika-vin11t0:1056_6": "dasseti. Esa nayo sesacīvaresupi. Vuttañhetaṃ bhagavatā “anujānāmi bhikkhave ticīvaraṃ",
  "tika-vin11t0:1056_7": "adhiṭṭhātuṃ, na vikappetu”ntiādi. Tasmā ticīvarādīni adhiṭṭhahantena “imaṃ saṅghāṭiṃ",
  "tika-vin11t0:1056_8": "adhiṭṭhāmī”tiādinā nāmaṃ vatvā adhiṭṭhātabbaṃ. Vikappentena pana “imaṃ saṅghāṭi”ntiādinā",
  "tika-vin11t0:1056_9": "tassa cīvarassa nāmaṃ aggahetvā “imaṃ cīvaraṃ tuyhaṃ vikappemī”ti vikappetabbaṃ.",
  "tika-vin11t0:1056_10": "Ticīvaraṃ vā hotu aññaṃ vā, yadi taṃ taṃ nāmaṃ gahetvā vikappeti, avikappitaṃ hoti",
  "tika-vin11t0:1056_11": "atirekacīvaraṭṭhāne tiṭṭhati. Taṃ cīvaranti sambandho.",
  "tika-vin11t0:1057_0": "556-7. “Upapannaṃ pamāṇenā”ti ettha vuttappamāṇaṃ dassetumāha “pacchimantenā”tiādi.",
  "tika-vin11t0:1057_1": "Saṅghaṭitaṭṭhena saṅghāṭi. Vatthakhaṇḍāni sibbanakammena saṅghaṭetvā katattā “saṅghāṭī”ti",
  "tika-vin11t0:1057_2": "cīvarānaṃ sāmaññanāmaṃ. Idha pana ruḷhiyā antaravāsakādivisesanāmabyatiritte cīvaravisese",
  "tika-vin11t0:1057_3": "vattati. Muṭṭhipañcakāti ettha ekādīnamaṭṭhārasantānaṃ saṅkhyāsaddānaṃ saṅkhyeyye",
  "tika-vin11t0:1057_4": "vattamānattā pañcasaddo cīvarappamāṇappakaraṇato labbhamānahatthasaṅkhātarataneyeva",
  "tika-vin11t0:1057_5": "pavattati, teneva muṭṭhisaddopi uttarapadalopena muṭṭhiratane vattati. Pañcannaṃ",
  "tika-vin11t0:1057_6": "pūraṇo pañcamo, muṭṭhiyā pañcamo muṭṭhipañcamo. Muṭṭhipañcamo parimāṇametissāti “muṭṭhipañcamakā”ti",
  "tika-vin11t0:1057_7": "vattabbe ma-kāralopena “muṭṭhipañcakā”ti saṅghāṭi vuttā.",
  "tika-vin11t0:1058_0": "Muṭṭhittikāti ettha vuttanayena saṅkhyeyye vattamāno ti-saddo cīvarappamāṇappakaraṇato",
  "tika-vin11t0:1058_1": "labbhamānahatthasaṅkhātarataneyeva vattati, teneva muṭṭhisaddopi uttarapadalopena",
  "tika-vin11t0:1058_2": "muṭṭhiratane vattati. Tiṇṇaṃ pūraṇo tatiyo, muṭṭhiyā tatiyo muṭṭhitatiyo, muṭṭhitatiyo",
  "tika-vin11t0:1058_3": "parimāṇametissāti “muṭṭhitatiyakā”ti vattabbe tiya-paccayalopena “muṭṭhittikā”ti",
  "tika-vin11t0:1058_4": "saṅghāṭiyeva vuccati. Evamuparipi. Tiriyanti tiriyato.",
  "tika-vin11t0:1059_0": "Uttamantenāti ukkaṭṭhaparimāṇantena. Satthuno cīvarūnāpīti “tatridaṃ sugatassa sugatacīvarappamāṇaṃ,",
  "tika-vin11t0:1059_1": "dīghaso nava vidatthiyo sugatavidatthiyā, tiriyaṃ cha vidatthiyo”ti vuttappamāṇasugatacīvarato",
  "tika-vin11t0:1059_2": "ūnāpi. Pi-saddo sambhāvane, ukkaṭṭhaparicchedena tattakampi vaṭṭati, tato ce ūnaṃ",
  "tika-vin11t0:1059_3": "vattabbameva natthīti attho. Antadvayasandassanena ubhayamajjhe yaṃ pahonakaruccanakappamāṇaṃ,",
  "tika-vin11t0:1059_4": "taṃ gahetabbanti dasseti.",
  "tika-vin11t0:1060_0": "558. Muṭṭhipañcakasaddo pubbe vuttanayenidha dīghante vattati. Muṭṭhipañcako dīghanto",
  "tika-vin11t0:1060_1": "yassa, yasmiṃ vā pamāṇeti viggaho, dīghantato muṭṭhipañcakappamāṇenāti vuttaṃ hoti.",
  "tika-vin11t0:1060_2": "“Muṭṭhipañcama”ntipi likhanti. Tiriyantatoti vitthārantato. Aḍḍhahattho aḍḍho uttarapadalopena,",
  "tika-vin11t0:1060_3": "so teyyo tatiyo yassa pamāṇassāti gahetabbaṃ, taṃ, aḍḍhateyyaratanappamāṇaṃ hotīti",
  "tika-vin11t0:1060_4": "attho. Dvihatthaṃ vāti dve hatthā yassa pamāṇassāti viggaho, dviratanappamāṇaṃ vā",
  "tika-vin11t0:1060_5": "hotīti attho. Idañca “tiriyaṃ dvihatthopi vaṭṭati. Pārupanenapi hi sakkā nābhiṃ paṭicchādetu”nti",
  "tika-vin11t0:1060_6": "aṭṭhakathāgatattā vuttaṃ. “Sese antaravāsake”ti idaṃ yathāvuttaparimāṇena parimitacīvaranidassanaṃ.",
  "tika-vin11t0:1061_0": "559. Ahatāhatakappānanti ettha “vatthāna”nti seso. Ahatānaṃ vatthānanti navavatthānaṃ.",
  "tika-vin11t0:1061_1": "Ahatato kiñci ūnāni ahatakappāni, tesaṃ navavohārūpagānaṃ katipayadhotānaṃ vatthānanti",
  "tika-vin11t0:1061_2": "vuttaṃ hoti. Saṅghāṭīti saṅghāṭināmakacīvaraṃ. Diguṇāti dupaṭṭakatā.",
  "tika-vin11t0:1062_0": "560. Utuddhaṭānanti atikkantadivasānaṃ, bahukālaṃ nivāsetvā pariccattānanti vuttaṃ",
  "tika-vin11t0:1062_1": "hoti. Atha vā yāni ututo uddhaṭāni, tesaṃ vatthānanti gahetabbaṃ, tiṇṇaṃ utūnamaññataraṃ",
  "tika-vin11t0:1062_2": "atikkamitvā ṭhitānaṃ purāṇavatthānanti vuttaṃ hoti. Cīvarānanti cīvaratthāni vatthāneva",
  "tika-vin11t0:1062_3": "gahitāni. Catugguṇāti catupaṭṭā. Sesā duveti antaravāsakauttarāsaṅgā dve. Yathāsukhanti",
  "tika-vin11t0:1062_4": "yathāruci. Paṃsukūlanti susānādīsu patitapilotikacīvaraṃ.",
  "tika-vin11t0:1063_0": "561. “Tīṇipī”tiādīsu “ticīvare kayiramāne sabbaṃ chinnakaṃ nappahotī”ti pāḷiyaṃ āgatavatthumhi",
  "tika-vin11t0:1063_1": "“anujānāmi bhikkhave dve chinnakāni ekaṃ achinnaka”nti ādivacanato “cīvara”nti seso.",
  "tika-vin11t0:1063_2": "Chinditabbanti vatthāni chinditvā sibbetvā kātabbaṃ. Pahoti ceti vatthāni chinditvā",
  "tika-vin11t0:1063_3": "karaṇe yadi cīvarassa pahoti. Sabbesūti tīsu cīvaresu. Appahontesūti vatthānaṃ chinditvā",
  "tika-vin11t0:1063_4": "sibbanena appahontesu. Anvādhikanti vatthe ūnātirekaṃ apanetvā āgantukapattasaṅkhātaṃ",
  "tika-vin11t0:1063_5": "anuvātaṃ cīvarassa pariyante, majjhe ca yathārahaṃ dīgharassaparimāṇayuttaṃ alliyāpetabbanti vuttaṃ hoti.",
  "tika-vin11t0:1064_0": "562. Acchinnaṃ vāti yathāvuttanayena acchinnaṃ vā. Anādinnanti anādinnaāgantukapattaṃ.",
  "tika-vin11t0:1064_1": "Ticīvaranti tīsu cīvaresu ekekanti vuttaṃ hoti. Dubbhogenāti duṭṭhu paribhogena.",
  "tika-vin11t0:1064_2": "Yathā paribhuttaṃ nassati, tathā kiliṭṭhānaṃ dhovanādimakatvā nivāsanādinā paribhogena.",
  "tika-vin11t0:1065_0": "563-4. Kusinti āyāmato ca vitthārato ca anuvātaṃ cīvaramajjhe tādisameva dīghapattañca.",
  "tika-vin11t0:1065_1": "Vuttañhetaṃ cīvarakkhandhaaṭṭhakathāyaṃ “kusīti āyāmato ca vitthārato ca anuvātādīnaṃ",
  "tika-vin11t0:1065_2": "dīghapattānametaṃ adhivacana”nti. Aḍḍhakusinti anuvātasadisaṃ cīvaramajjhe tattha",
  "tika-vin11t0:1065_3": "tattha rassapattaṃ. Vuttampi cetaṃ “aḍḍhakusīti antarantarā rassapattānaṃ nāma”nti.",
  "tika-vin11t0:1065_4": "Maṇḍalanti ekekasmiṃ khaṇḍe mahāmaṇḍalaṃ. Vuttampi cetaṃ “maṇḍalanti pañcakhaṇḍikacīvarassa",
  "tika-vin11t0:1065_5": "ekekasmiṃ khaṇḍe mahāmaṇḍala”nti. Aḍḍhamaṇḍalanti maṇḍalassa anto nivesiyamānaṃ khuddakamaṇḍalaṃ.",
  "tika-vin11t0:1065_6": "Vuttampi cetaṃ “aḍḍhamaṇḍalanti khuddakamaṇḍala”nti. Vivaṭṭanti maṇḍalaṃ, aḍḍhamaṇḍalañcāti",
  "tika-vin11t0:1065_7": "dve ekato katvā sibbitaṃ vemajjhe khaṇḍaṃ. Vuttampi cetaṃ “vivaṭṭanti maṇḍalañca",
  "tika-vin11t0:1065_8": "aḍḍhamaṇḍalañca ekato katvā sibbitaṃ majjhimakhaṇḍa”nti. Anuvivaṭṭanti majjhimakhaṇḍassa",
  "tika-vin11t0:1065_9": "ubhosu passesu sibbitaṃ tatheva dvimaṇḍalapattaṃ khaṇḍadvayaṃ. Vuttampi cetaṃ “anuvivaṭṭanti",
  "tika-vin11t0:1065_10": "tassa ubhosu passesu dve khaṇḍānī”ti. Bāhantanti tesaṃ anuvivaṭṭānaṃ bāhirapasse",
  "tika-vin11t0:1065_11": "sibbitaṃ bāhirakhaṇḍadvayaṃ. Vuttampi cetaṃ “bāhantanti tesaṃ anuvivaṭṭānaṃ bahi ekekaṃ khaṇḍa”nti.",
  "tika-vin11t0:1066_0": "Pañcannaṃ samāhāro pañcakaṃ, dassitappakārapañcakhaṇḍehi sibbitacīvaraṃ pañcakaṃ",
  "tika-vin11t0:1066_1": "nāma. Ādi-saddena sattakhaṇḍādīhi sibbitacīvarānaṃ gahaṇaṃ. Tenevetthāha “kattabbaṃ",
  "tika-vin11t0:1066_2": "tu ticīvara”nti. Sattakhaṇḍassa cīvarassa ekaṃ majjhimakhaṇḍaṃ vivaṭṭanāmameva hoti,",
  "tika-vin11t0:1066_3": "tassa ubhosu passesu dve dve khaṇḍāni cūḷānuvivaṭṭamahānuvivaṭṭasaṅkhātāni anuvivaṭṭanāmāneva",
  "tika-vin11t0:1066_4": "honti. Vuttañcetaṃ aṭṭhakathāyaṃ “atha vā anuvivaṭṭanti vivaṭṭassa ekapassato dvinnaṃ,",
  "tika-vin11t0:1066_5": "ekapassato dvinnanti catunnampi khaṇḍānametaṃ nāma”nti. Bāhantanti dvīsu pariyantesu",
  "tika-vin11t0:1066_6": "sibbanīyaṃ bāhirakhaṇḍadvayaṃ, tañca saṅghaṭetvā bāhamatthake ṭhapiyamānattā “mañcā",
  "tika-vin11t0:1066_7": "ukkuṭṭhiṃ karontī”tiādīsu viya ādheyye ādhāropacāravasena bāhāti ca cīvarassa pariyantāvayavattā",
  "tika-vin11t0:1066_8": "“anta”nti ca vuccati. Vuttampi cetaṃ “bāhantanti suppamāṇaṃ cīvaraṃ pārupantena saṃharitvā",
  "tika-vin11t0:1066_9": "bāhāya upari ṭhapitā ubho antā bahimukhā tiṭṭhanti, tesaṃ etaṃ nāma”nti. Idaṃ sattakhaṇḍacīvarameva",
  "tika-vin11t0:1066_10": "mahāaṭṭhakathāyaṃ vihitanti idānipi tadeva vaṭṭati. Vuttampi cetaṃ “ayameva hi nayo",
  "tika-vin11t0:1066_11": "mahāaṭṭhakathāyaṃ vutto”ti. Bhikkhunā kusiṃ…pe… bāhantampicāti sabbaṃ vidhiṃ dassetvāva",
  "tika-vin11t0:1066_12": "chinnaṃ pañcakādippabhedakaṃ samaṇasāruppaṃ ticīvaraṃ kattabbanti yojanā.",
  "tika-vin11t0:1067_0": "565-6. Yathāvuttavidhiṃ avirādhetvā cīvaraṃ kappabinduṃ datvā saṅghāṭiādināmena adhiṭṭhāya",
  "tika-vin11t0:1067_1": "paribhuñjantassa adhiṭṭhānaṃ kathaṃ bhijjatīti āha “dānenā”tiādi. Dānenāti aññassa",
  "tika-vin11t0:1067_2": "dānena. Acchijjagāhenāti aññena acchinditvā gahaṇena. Vissāsaggahaṇena cāti attani",
  "tika-vin11t0:1067_3": "vissāsena aññassa gahaṇena. Hīnāyāvattanenāti sikkhaṃ appaccakkhāya gihibhāvūpagamanena",
  "tika-vin11t0:1067_4": "aññassa dāne viya cīvare nirālayabhāveneva pariccattā.",
  "tika-vin11t0:1068_0": "Keci pana “hīnāyāvattanenāti bhikkhuniyā gihibhāvūpagamanenāti evamatthaṃ gahetvā",
  "tika-vin11t0:1068_1": "bhikkhu pana vibbhantopi yāva sikkhaṃ na paccakkhāti, tāva bhikkhuyevāti adhiṭṭhānaṃ",
  "tika-vin11t0:1068_2": "na vijahatī”ti vadanti, taṃ na gahetabbaṃ “bhikkhuniyā hīnāyāvattanenā”ti visesetvā",
  "tika-vin11t0:1068_3": "avuttattā, bhikkhuniyā ca gihibhāvūpagamane adhiṭṭhānavijahanaṃ visuṃ vattabbanti",
  "tika-vin11t0:1068_4": "natthi tassā vibbhamaneneva assamaṇibhāvato.",
  "tika-vin11t0:1069_0": "Sikkhāyāti bhikkhusikkhāya. Pahānenāti paccakkhānena. Sikkhāpaccakkhānaṃ panettha",
  "tika-vin11t0:1069_1": "sace bhikkhuliṅge ṭhito sikkhaṃ paccakkhāti, tassa kāyalaggampicīvaraṃ adhiṭṭhānaṃ",
  "tika-vin11t0:1069_2": "vijahatīti dassanatthaṃ gahitaṃ. “Sikkhāya ca pahānato”ti ca likhanti, taṃ “hīnāyāvattanenāpi,",
  "tika-vin11t0:1069_3": "sikkhāya ca pahānato”ti pāṭhakkame sati yujjati. Yathāvutto pana pāṭho “sikkhāya",
  "tika-vin11t0:1069_4": "ca pahānena, hīnāyāvattanenapī”ti pāṭhakkame yujjati. Yathā tathā vā hotu, na koci virodho.",
  "tika-vin11t0:1070_0": "Paccuddhārenāti cīvarassa paccuddharaṇena. “Kālakiriyāyā”ti aṭṭhakathāvacanato vināsenāti",
  "tika-vin11t0:1070_1": "cīvarasāmikassa jīvitavināsova vuccatīti. Liṅgassa parivattanāti bhikkhussa itthiliṅgaparivattanā,",
  "tika-vin11t0:1070_2": "bhikkhuniyā purisaliṅgaparivattanāti evaṃ ubhayathā liṅgassa parivattanena. Sabbaṃ",
  "tika-vin11t0:1070_3": "navavidhampi cīvaraṃ. Adhiṭṭhānanti ettha “imehi aṭṭhahī”ti seso. Vuttovāyamattho",
  "tika-vin11t0:1070_4": "aṭṭhakathāyaṃ “tattha purimehi aṭṭhahi sabbacīvarāni adhiṭṭhānaṃ vijahantī”ti. Bhijjatīti",
  "tika-vin11t0:1070_5": "pajahati. Chiddassa bhāvo chiddabhāvo, tasmiṃ, chidde sati chidde jāteti vuttaṃ hoti.",
  "tika-vin11t0:1070_6": "Ticīvaranti tīsu cīvaresu aññataranti vuttaṃ hoti. Ticīvarameva vāti gahetabbaṃ.",
  "tika-vin11t0:1070_7": "Vuttañca “chiddabhāvena pana ticīvarassevā”ti.",
  "tika-vin11t0:1071": "567. Kīvappamāṇe chidde jāteti āha “kaniṭṭhassā”tiādi. “Kaniṭṭha…pe… māṇaka”nti iminā heṭṭhimaparicchedaṃ dasseti.",
  "tika-vin11t0:1072": "568. Eko tantupīti dīghato vā tiriyato vā ekampi suttaṃ.",
  "tika-vin11t0:1073_0": "569. Jiṇṇaṭṭhāne aggaḷaṃ dentena tecīvarikena vattitabbavidhiṃ dassetumāha “paṭhama”ntiādi.",
  "tika-vin11t0:1073_1": "Paṭhamanti chinnaṭṭhānassa chindanato pubbeyeva. Aggaḷaṃ datvāti vatthakhaṇḍaṃ alliyāpetvā.",
  "tika-vin11t0:1073_2": "Rakkhatīti ettha “adhiṭṭhāna”nti anuvattate, “tecīvariko bhikkhū”ti labbhati, evaṃ",
  "tika-vin11t0:1073_3": "vatthakhaṇḍaṃ alliyāpento tecīvariko bhikkhu adhiṭṭhānaṃ rakkhatīti vuttaṃ hoti.",
  "tika-vin11t0:1073_4": "Vipariyāyena adhiṭṭhānaṃ bhindatīti labbhati. Paṭhamaṃ dve koṭiyo ghaṭetvāti yojanā.",
  "tika-vin11t0:1073_5": "Majjhe jiṇṇaṃ adhiṭṭhitacīvaraṃ majjhe chindanto tato pubbeyeva dve koṭiyo ekato",
  "tika-vin11t0:1073_6": "ghaṭetvā sibbitvā. Pacchāti koṭighaṭanato pacchā. Chindatīti majjhaṃ ubhayakoṭiṃ",
  "tika-vin11t0:1073_7": "kātuṃ chindati. Rakkhatīti vuttappakārameva.",
  "tika-vin11t0:1074_0": "570. Ticīvare kattha jātaṃ chiddamadhiṭṭhānaṃ bhindatīti āha “caturaṅgulā”tiādi.",
  "tika-vin11t0:1074_1": "Cattāri ca aṭṭha ca caturaṭṭhaṃ, catunnaṃ aṭṭhannaṃ vā aṅgulānaṃ samāhāro caturaṭṭhaṅgulaṃ,",
  "tika-vin11t0:1074_2": "tasmāti gahetabbaṃ. Caturaṅgulā aṭṭhaṅgulāti yojanā. Oranti abbhantaraṃ. Ekañca dve",
  "tika-vin11t0:1074_3": "ca ekadve, tesaṃ ekadvinnaṃ, “cīvarāna”nti pakaraṇato labbhati, ekassa cīvarassa,",
  "tika-vin11t0:1074_4": "dvinnañca cīvarānanti yojanā. Yathāsaṅkhyānuddesavasena ekassa tiriyato caturaṅgulato",
  "tika-vin11t0:1074_5": "oraṃ, dvinnaṃ tiriyato aṭṭhaṅgulato oranti yojanā. Vākyadvayepi “chiddaṃ bhindatevā”ti yojetabbaṃ.",
  "tika-vin11t0:1075_0": "Ekassa cīvarassāti antaravāsakacīvarassa. Tiriyatoti vitthārato. Caturaṅgulaṃ oranti",
  "tika-vin11t0:1075_1": "caturaṅgulato abbhantare chiddaṃ adhiṭṭhānaṃ bhindati. Dvinnanti uttarāsaṅgasaṅghāṭīnaṃ.",
  "tika-vin11t0:1075_2": "Tiriyatoti vitthārato. Aṭṭhaṅgulato oranti aṭṭhaṅgulato abbhantare. Tiṇṇampi dīghato",
  "tika-vin11t0:1075_3": "vidatthiyā oraṃ chiddaṃ adhiṭṭhānaṃ bhindatevāti yojanā. Ettha vidatthi vaḍḍhakividatthi",
  "tika-vin11t0:1075_4": "gahetabbā. Evaṃ vuttaparicchedabbhantare chidde jāte tassa cīvarassa atirekacīvarattā",
  "tika-vin11t0:1075_5": "dasāhamanatikkamitvā sūcikammaṃ katvā adhiṭṭhātabbaṃ. Tathā akarontena pana parikkhāracoḷaṃ adhiṭṭhātabbaṃ.",
  "tika-vin11t0:1076_0": "571. “Nisīdanassā”ti “nisīdanacīvarassā”ti vattabbe uttarapadalopena vuttanti daṭṭhabbaṃ.",
  "tika-vin11t0:1076_1": "Diyaḍḍhāti ettha visesitabbā vidatthi “dve vidatthiyo”ti ca “sugatassa vidatthiyā”ti",
  "tika-vin11t0:1076_2": "ca vuttasāmatthiyā labbhati. Aḍḍhena dutiyā diyaḍḍhā, dutiyaṃ aḍḍhametassāti “dutiyaḍḍhā”ti",
  "tika-vin11t0:1076_3": "vattabbe tiya-paccayalopena “diyaḍḍhā”ti vuttaṃ, aḍḍhadutiyāti vuttaṃ hoti. “Sugatassa",
  "tika-vin11t0:1076_4": "vidatthiyā”ti pamāṇaniyamassa katattā vaḍḍhakividatthiyā tisso vidatthiyo ekā sugatavidatthi",
  "tika-vin11t0:1076_5": "hoti. Idaṃ nisīdanacīvaraṃ dīghato vaḍḍhakihatthena tihatthaṃ, vitthārato chaḷaṅgulādhikadvihatthappamāṇaṃ",
  "tika-vin11t0:1076_6": "hoti. “Dasā vidatthī”ti vuttattā diyaḍḍhahatthā dasāti veditabbā.",
  "tika-vin11t0:1077": "572. Catassoti etthāpi “vidatthiyo”ti sāmatthiyāva labbhati. “Kaṇḍuppaṭicchādiyā”ti vibhattipariṇāmena dīghatoti yojanā.",
  "tika-vin11t0:1078": "573. Aḍḍhaṃ teyyaṃ tatiyaṃ yassā sā aḍḍhateyyā, aḍḍhatatiyāti vuttaṃ hoti.",
  "tika-vin11t0:1079_0": "574. Tato uttariṃ taduttariṃ, tassa tassa vuttappamāṇato atirekaṃ. Adhikacchedananti",
  "tika-vin11t0:1079_1": "adhikassa pamāṇātirittaṭṭhānassa chedanaṃ assa pācittiyassa desanāyāti adhikacchedanaṃ,",
  "tika-vin11t0:1079_2": "vuttappamāṇato adhikaṭṭhānaṃ chinditvā desetabbaṃ pācittiyaṃ. Udīritaṃ vuttaṃ pāḷiyāti attho.",
  "tika-vin11t0:1080": "575. Appamāṇenāti guṇavasena appamāṇena sammāsambuddhena.",
  "tika-vin11t0:1081": "576. Sabbaṃ vaṭṭatīti sambandho. “Sabba”nti iminā aṭṭhakathāya āgataṃ nīlādiṃ saṅgaṇhāti. Mahantādibhedaṃ sabbaṃ paccattharaṇacīvaraṃ vaṭṭati.",
  "tika-vin11t0:1082": "577. “Mukhapuñchanacoḷaṃ eka”nti padacchedo. Ekaṃ dhovitvā yāva sukkhāpīyati, tāva aññena mukhapuñchanena bhavitabbattā āha “dvepi vaṭṭanti sabbathā”ti.",
  "tika-vin11t0:1083_0": "579. Pamāṇato, gaṇanato ca atītāti pamāṇagaṇanātītā. “Pamāṇātītā”ti vacanena vinayadharānaṃ",
  "tika-vin11t0:1083_1": "appamāṇaguṇataṃ dasseti, “gaṇanātītā”ti iminā atikkantagaṇanataṃ. Pakataṃ vinaye",
  "tika-vin11t0:1083_2": "paṭhamaṃ kataṃ buddhena bhagavatā paññattaṃ jānantīti pakataññū, vinayadharā, te",
  "tika-vin11t0:1083_3": "pakataññuno. Aparimāṇaguṇamaṇigaṇabhūsitaupālidāsakādimahātherācariyaparamparāgatā",
  "tika-vin11t0:1083_4": "saṅkhyāpathātītā vinayadharāti vuttaṃ hoti.",
  "tika-vin11t0:1084_0": "580. Sugataṭṭhaṅgulāyāmanti vaḍḍhakiratanappamāṇadīghaṃ. Caturaṅgulavitthatanti vaḍḍhakividatthippamāṇavitthāraṃ.",
  "tika-vin11t0:1084_1": "Vikappanupagaṃ pacchimaṃ cīvaraṃ nāma hoti. Pacchimaṃ cīvaranti parissāvanapaṭādīnaṃ",
  "tika-vin11t0:1084_2": "visesanaṃ, pacchimacīvarappamāṇanti vuttaṃ hoti.",
  "tika-vin11t0:1085_0": "581. Parissāvapaṭanti udakaparissāvanatthaṃ paṭaṃ. Pattatthavikanti pattakañcukaṃ.",
  "tika-vin11t0:1085_1": "Potthakatthavikanti potthakakañcukaṃ. Ādiggahaṇena pacchimappamāṇādiṃ yaṃ kiñci paṭaṃ,",
  "tika-vin11t0:1085_2": "daṇḍapaṭañca saṅgaṇhāti.",
  "tika-vin11t0:1086_0": "582. Adhiṭṭhātunti parikkhāracoḷaṃ adhiṭṭhātuṃ. Ṭhapiteti anadhiṭṭhāya ṭhapite. Mahāpaccariyaṃ",
  "tika-vin11t0:1086_1": "pana “anāpattī”ti āha. Natthi dosatāti doso eva dosatā. “Attano santakabhāvato mocetvā",
  "tika-vin11t0:1086_2": "ṭhapitaṃ sandhāya mahāpaccariyaṃ anāpatti vuttā”ti vadanti. “Iminā bhesajjaṃ cetāpessāmi,",
  "tika-vin11t0:1086_3": "idaṃ mātuyā dassāmī”ti ṭhapentena adhiṭṭhātabbaṃ. “Idaṃ bhesajjassa, mātuyā”ti vibhajitvā",
  "tika-vin11t0:1086_4": "sasantakabhāvato mocite adhiṭṭhānakiccaṃ natthīti adhippāyo. Hoti cettha –",
  "tika-vin11t0:1087": "“Yaṃ vatthaṃ bhikkhunā laddhaṃ, kataṃ mātādisantakaṃ;",
  "tika-vin11t0:1088": "Nissaggiyaṃ na hotīti, tamāhu vinayaññuno”ti.",
  "tika-vin11t0:1089": "583. Vassamāse caturoti vassāne caturo māse, adhiṭṭhānakiriyāya cattāro māse avicchedoti accantasaṃyoge upayogavacanaṃ. Vassike cattāro māse nivāsetabbā sāṭikā vassikasāṭikā.",
  "tika-vin11t0:1090": "584. Kaṇḍuṃ paṭicchādetīti kaṇḍuppaṭicchādi, kaṇḍurogāturassa bhikkhuno tappaṭicchādanatthamanuññātacīvarassetamadhivacanaṃ. Honti cettha –",
  "tika-vin11t0:1091": "“Mātikaṭṭhakathāyassā, kaṇḍucchādikasāṭiyā;",
  "tika-vin11t0:1092": "Na kālātikkame vuttaṃ, adhiṭṭhānavivaṭṭanaṃ.",
  "tika-vin11t0:1093": "Adhiṭṭhānapahānaṅge-su vuttattā visesato;",
  "tika-vin11t0:1094": "Vīmaṃsitabbaṃ viññūhi, tattha yaṃ kāraṇaṃ siyā”ti.",
  "tika-vin11t0:1095": "586. “Asammukhe etanti cā”ti vacaneneva sammukhe “ima”nti viññāyati. Vicakkhaṇo paccuddhareyyāti yojanā.",
  "tika-vin11t0:1096": "587. Adhiṭṭhitanti adhiṭṭhānaṃ.",
  "tika-vin11t0:1097_0": "588. Iti sabbamidanti evaṃ vuttaṃ idaṃ ticīvarādīnaṃ pamāṇādisabbavidhānaṃ. Tecīvarikabhikkhunoti",
  "tika-vin11t0:1097_1": "ticīvarādhiṭṭhānena adhiṭṭhitatecīvarikassa vinayatecīvarikassa. Tiṇṇaṃ cīvarānaṃ",
  "tika-vin11t0:1097_2": "samāhāro ticīvaraṃ, tiṇṇaṃ ticīvarānaṃ samāhāroti “titicīvara”nti vattabbe ekadesasarūpekasesanayena",
  "tika-vin11t0:1097_3": "“ticīvara”nti navacīvarāni saṅgahitāni, ticīvare niyutto tecīvarikoti vinayatecīvariko",
  "tika-vin11t0:1097_4": "vuccati. Dhutaṅgatecīvarikassāpi ticīvare idameva vidhānanti sopi saṅgayhati. Aññesu",
  "tika-vin11t0:1097_5": "vā pana chasu cīvaresu parikkhāracoḷaṃ ekaṃ aṃsakāsāvameva vaṭṭati. Tathā vatvāvāti",
  "tika-vin11t0:1097_6": "“imaṃ parikkhāracoḷaṃ adhiṭṭhāmī”tiādinā nayena vatvā. Taṃ parikkhāracoḷaṃ. Parikkhāracoḷamassa",
  "tika-vin11t0:1097_7": "atthi, tattha vā niyuttoti parikkhāracoḷiko.",
  "tika-vin11t0:1098_0": "589. “Ticīvaraṃ pana parikkhāracoḷaṃ adhiṭṭhātuṃ vaṭṭati, na vaṭṭatī”ti anuyogaṃ",
  "tika-vin11t0:1098_1": "katvā “vaṭṭatī”ti aṭṭhakathāya vuttattā idha “ticīvara”nti cīvarattayameva vuttaṃ.",
  "tika-vin11t0:1098_2": "“Sukhaparihāratthaṃ ekampi vikappetabba”nti vacanato ekadese samudāyopacāravasena",
  "tika-vin11t0:1098_3": "ekampi vikappetabbameva hoti.",
  "tika-vin11t0:1099_0": "Parikkhāracoḷaṃ kātumpi vaṭṭatīti baddhasīmato bahi vasantena ekakena tecīvarikena",
  "tika-vin11t0:1099_1": "antoaruṇe asatiyā tīsu cīvaresu hatthapāse akatesu nissaggiyaṃ pācittiyaṃ hotīti,",
  "tika-vin11t0:1099_2": "vinayakammaṃ kātuṃ sabhāgapuggalānaṃ dullabhattā ca sukhaparihāratthaṃ tīsu ekaṃ",
  "tika-vin11t0:1099_3": "vā sabbāni eva vā ticīvaranāmena katādhiṭṭhānāni paccuddharitvā parikkhāracoḷanāmena",
  "tika-vin11t0:1099_4": "adhiṭṭhātumpi vaṭṭatīti vuttaṃ hoti.",
  "tika-vin11t0:1100_0": "Evaṃ aggahetvā “sace ticīvaraṃ parikkhāracoḷādhiṭṭhānaṃ labheyya, udositasikkhāpade",
  "tika-vin11t0:1100_1": "parihāro niratthako bhaveyyā”ti vuttaṃ mahāpadumattherassa mataṃ dassetumāha “evaṃ",
  "tika-vin11t0:1100_2": "cudosite”tiādi. Evaṃ ceti evaṃ ticīvaraṃ parikkhāracoḷaṃ adhiṭṭhahitvā pariharituṃ",
  "tika-vin11t0:1100_3": "vaṭṭati ce. Udositeti imassa sikkhāpadassa anantare dutiyakathinasikkhāpade. Vutto",
  "tika-vin11t0:1100_4": "parihāroti “ekakulassa gāmo hoti parikkhitto ca. Antogāme cīvaraṃ nikkhipitvā antogāme",
  "tika-vin11t0:1100_5": "vatthabba”ntiādinā nayena padabhājanāvasāne vutto, idha ca “gāmādīsu padesesū”tiādinā",
  "tika-vin11t0:1100_6": "nayena anantaraṃ vakkhamāno ticīvarassa pariharaṇavidhi. Niratthakoti parikkhāracoḷanāmena",
  "tika-vin11t0:1100_7": "adhiṭṭhitacīvarassa tena vidhinā ticīvaraṃ apariharantassāpi bhikkhuno anāpattibhāvato",
  "tika-vin11t0:1100_8": "nippayojanoti attho.",
  "tika-vin11t0:1101_0": "590. Tappariharitumāha “na”iccādi. Na niratthakoti yojanā. Hetuṃ dassetumāha “tecīvarikassevā”tiādi.",
  "tika-vin11t0:1101_1": "Yo ticīvaranāmena adhiṭṭhānaṃ apaccuddharitvā satiṃ upaṭṭhapetvā antoaruṇe cīvaraṃ",
  "tika-vin11t0:1101_2": "hatthapāsato amocetvā aruṇaṃ uṭṭhāpeti, tādisassa tecīvarikasseva tasmiṃ sikkhāpade",
  "tika-vin11t0:1101_3": "udositaparihārassa bhagavatā desitattāti attho. Yasmā tādisasseva tecīvarikassa udositasikkhāpade",
  "tika-vin11t0:1101_4": "parihāro vutto, tasmā. Taṃ sabbampīti taṃ navavidhaṃ sabbampi cīvaraṃ. Parikkhāracoḷassāti",
  "tika-vin11t0:1101_5": "parikkhāracoḷanāmena adhiṭṭhahitvā cīvaraṃ paribhuñjitukāmassa parikkhāracoḷanāmena",
  "tika-vin11t0:1101_6": "adhiṭṭhātuṃ vaṭṭati.",
  "tika-vin11t0:1102_0": "591. Iminā udositaparihārassa aniratthakabhāvaṃ sādhetvā idāni “ticīvaraṃ parikkhāracoḷanāmenāpi",
  "tika-vin11t0:1102_1": "adhiṭṭhātuṃ vaṭṭatī”ti imassa adhikatthassa mahākāruṇikena anuññātabhāve kiriyantarānujānanasaṅkhātaadhikavacanassa",
  "tika-vin11t0:1102_2": "ñāpakahetubhāvaṃ dassetumāha “adhiṭṭhetī”tiādi. Imasmiṃyeva sikkhāpade anāpattivāre",
  "tika-vin11t0:1102_3": "“anāpatti antodasāhaṃ adhiṭṭheti, vikappetī”ti pāṭhe anāpattibhāve “adhiṭṭhetī”ti",
  "tika-vin11t0:1102_4": "ettakeneva pariyatte “vikappetī”ti kiriyantarānujānanena pakārantarenāpi doso natthīti",
  "tika-vin11t0:1102_5": "adhippāyassa viññāpitattāti attho.",
  "tika-vin11t0:1103_0": "592. Evaṃ karontassāti ticīvaranāmena adhiṭṭhānaṃ paccuddharitvā parikkhāracoḷanāmena",
  "tika-vin11t0:1103_1": "adhiṭṭhahantassa. Idāni atippasaṅgaṃ dassetukāmassa codakassa adhippāyaṃ dassetumāha",
  "tika-vin11t0:1103_2": "“eva”ntiādi. Mūlādhiṭṭhānaṃ pahāya kātabbappakārantarassāpi vijjamānattā ticīvaraṃ",
  "tika-vin11t0:1103_3": "paccuddharitvā mukhapuñchanādikaṃ katvā adhiṭṭhahatopi doso na siyāti kasmā nāpajjatīti",
  "tika-vin11t0:1103_4": "attho. Naiti atippasaṅganivāraṇe.",
  "tika-vin11t0:1104_0": "593. Kiccavidhānatoti tesaṃ mukhapuñchanādīnaṃ attano attano kiccassa sādhanato,",
  "tika-vin11t0:1104_1": "tādisaṃ kiccavisesāpekkhaṃ vinā taṃtaṃnāmena adhiṭṭhātuṃ na yujjatīti adhippāyo.",
  "tika-vin11t0:1104_2": "Akiccassāti mukhapuñchanādikiccarahitassa. Adhikassāti paccuddharitvā paṭhamaṃ adhiṭṭhānassa",
  "tika-vin11t0:1104_3": "vijahitattā atirekassa. Assāti ticīvarassa. Adhiṭṭhānaṃ tu yujjatīti dasāhaṃ anatikkamitvā",
  "tika-vin11t0:1104_4": "parikkhāracoḷanāmena adhiṭṭhānaṃ pana yujjati.",
  "tika-vin11t0:1105_0": "594. Nidhānassa mukhaṃ upāyoti nidhānamukhaṃ, antaravāsakāditaṃtaṃcīvaranāmena adhiṭṭhānato",
  "tika-vin11t0:1105_1": "atirekaṃ yaṃ kiñci cīvaraṃ yathā ṭhapitaṃ āpattiṃ na karoti, tathā nidhānassa upāyoti",
  "tika-vin11t0:1105_2": "attho. Etaṃ parikkhāracoḷādhiṭṭhānaṃ. Mahāpaccariyanti brāhmaṇatissabhaye bhikkhusaṅghaṃ",
  "tika-vin11t0:1105_3": "jambudīpaṃ netuṃ sakkassa devānamindassa āṇattiyā visukammena nimmitamahāpaccariyaṃ",
  "tika-vin11t0:1105_4": "nisīditvā likhitattā taṃnāmakāyaṃ vinayaṭṭhakathāyaṃ, “mahāpaccariyādisū”tipi likhanti.",
  "tika-vin11t0:1106_0": "595. Parikkhāracoḷanāmena adhiṭṭhānavidhānassa vuttappamāṇaṃ katamanti āha “cīvara”ntiādi.",
  "tika-vin11t0:1106_1": "“Nidāne uppattito”ti padacchedo. “Cīvaraṃ paripuṇṇa”nti nidāne “ticīvaraṃ sampuṇṇaṃ",
  "tika-vin11t0:1106_2": "vijjati, idamatirekacīvaraṃ kiṃ kātabba”nti bhikkhūhi bhagavato ārocitavatthumhi.",
  "tika-vin11t0:1106_3": "Uppattitoti parikkhāracoḷādhiṭṭhānassa uppannattā, anuññātattāti attho. “Tena kho",
  "tika-vin11t0:1106_4": "pana samayena bhikkhūnaṃ paripuṇṇaṃ hoti ticīvaraṃ, attho ca hoti parissāvanehipi",
  "tika-vin11t0:1106_5": "thavikāhipi. Bhagavato etamatthaṃ ārocesuṃ. Anujānāmi bhikkhave parikkhāracoḷaka”nti",
  "tika-vin11t0:1106_6": "ettha pāḷiyaṃ evaṃ vippavāsasukhatthaṃ nāmenādhiṭṭhitaticīvaraṃ adhiṭṭhānaṃ paccuddharitvā",
  "tika-vin11t0:1106_7": "parikkhāracoḷanāmena adhiṭṭhātuṃ vaṭṭatīti sādhanena tadekasādhanattā eva ekampi",
  "tika-vin11t0:1106_8": "cīvaraṃ vikappetuṃ vaṭṭatīti vuttameva hoti. Tenevāha aṭṭhakathāyaṃ “evañca sati",
  "tika-vin11t0:1106_9": "yo ticīvare ekena cīvarena vippavasitukāmo hoti, tassa ticīvarādhiṭṭhānaṃ paccuddharitvā",
  "tika-vin11t0:1106_10": "vippavāsasukhatthaṃ vikappanāya okāso dinno hotī”ti.",
  "tika-vin11t0:1107_0": "596-8. Ettāvatā kappiyacīvarañca tattha kattabbañca dassetvā idāni akappiyacīvaraṃ",
  "tika-vin11t0:1107_1": "dassetumāha “kusavākādī”tiādi. Kusanti dabbatiṇaṃ. Vākanti rukkhādīnaṃ vākaṃ. Ādi-saddena",
  "tika-vin11t0:1107_2": "phalakaṃ gahitaṃ, cīra-saddo cīvarapariyāyo, imasmiṃ kusādayo ganthetvā kate cīvareyeva",
  "tika-vin11t0:1107_3": "vattati. Kesajaṃ kambalanti manussakesehi vītakambalañca. Vālajaṃ kambalanti assavālacamaravālehi",
  "tika-vin11t0:1107_4": "vītakambalañca. Ulūkapakkhanti kosiyasakuṇapattaṃ. Idha pana taṃ ganthetvā katacīvarameva",
  "tika-vin11t0:1107_5": "gahetabbaṃ. Ajinakkhipeti ajinadīpicamme. “Dhārayato thullaccaya”nti paccekaṃ sambandho.",
  "tika-vin11t0:1108_0": "Kadalidusseti kadalivākamayavatthe. Erakadusseti erakamayavatthe. Akkadusseti akkadaṇḍe",
  "tika-vin11t0:1108_1": "vā tesaṃ suttāni vā gahetvā katavatthe. Potthaketi makacivākamayavatthe. Tirīṭe vāti",
  "tika-vin11t0:1108_2": "evaṃnāmake rukkhatace. Veṭhaneti sīsaveṭhane. Kañcuketi kavace.",
  "tika-vin11t0:1109": "Sabbanīlaketi kevalanīlake. Esa nayo mañjeṭṭhādīsu. Mahānāmaratteti tanupadumadalavaṇṇaratte. Mahāraṅgaratteti satapadivaṇṇaratte.",
  "tika-vin11t0:1110_0": "599. Acchinnadasaketi acchinnā dasā yassa, tasmiṃ cīvare. Esa nayo dīghadasepi. Phaladaseti",
  "tika-vin11t0:1110_1": "phalasadisaganthitā dasā yassa, tasmiṃ. Pupphadaseti kaṇṇikaṃ bandhitvā vikāsetvā",
  "tika-vin11t0:1110_2": "katā dasā yassa, tasmiṃ cīvareti attho. Acchinnacīvarassāti naggaṃ katvā corehi viluttacīvarassa.",
  "tika-vin11t0:1110_3": "Etthāti kusavākādīsu, sabbanīlādīsu ca. Kiñcīti ekampi akappiyaṃ natthi ananulomikaṃ",
  "tika-vin11t0:1110_4": "natthi. “Naggena etesu akappiyacīvaresu yaṃkiñci laddhaṃ, tena hirikopinaṃ paṭicchādetvā",
  "tika-vin11t0:1110_5": "pacchā kappiyacīvare laddhe taṃ adhivāsetvā idaṃ akappiyacīvaraṃ pariccajitabbaṃ.",
  "tika-vin11t0:1110_6": "Sabbanīlakādivatthesu laddhesu kappiyarajanena rajitvā, taṃ vaṇṇaṃ nāsetvā vā kappiyavatthāni",
  "tika-vin11t0:1110_7": "ubhayapassesu alliyāpetvā, paṭicchādetvā vā nivāsetuṃ vaṭṭatī”ti aṭṭhakathāyaṃ vuttaṃ.",
  "tika-vin11t0:1111_0": "600. “Antodasāha”nti idaṃ “adhiṭṭhetī”tiādīhi sabbapadehipi yojetabbaṃ. Vissajjetīti",
  "tika-vin11t0:1111_1": "aññassa deti. Idha dānaṃ duvidhaṃ sammukhādānaṃ, parammukhādānanti. Paṭiggāhakaṃ",
  "tika-vin11t0:1111_2": "disvā “idaṃ tuyhaṃ dammī”ti dānaṃ sammukhādānaṃ nāma. Parammukhā “idaṃ itthannāmassa",
  "tika-vin11t0:1111_3": "dammī”ti dinnaṃ parammukhādānaṃ. “Idaṃ tvaṃ gaṇhāhī”ti vā “tuyhaṃ gaṇhāhī”ti vā vutte",
  "tika-vin11t0:1111_4": "“mayhaṃ gaṇhāmī”ti sace vadati, dānagahaṇadvayampi suddhaṃ. “Idaṃ tava santakaṃ karohi,",
  "tika-vin11t0:1111_5": "tava santakaṃ hotu, tava santakaṃ hotī”ti dāyakena vutte gaṇhantopi “mama santakaṃ",
  "tika-vin11t0:1111_6": "karomi, mama santakaṃ hotu, mama santakaṃ hotī”ti vadati ce, dānaṃ, gahaṇañca asuddhaṃ",
  "tika-vin11t0:1111_7": "hoti. “Tava santakaṃ karohī”ti vutte pana “sādhu bhante mayhaṃ gaṇhāmī”ti vatvā gaṇhāti,",
  "tika-vin11t0:1111_8": "gahaṇaṃ suddhaṃ. “Idaṃ tuyhaṃ gaṇhāhī”ti vutte “ahaṃ na gaṇhāmī”ti vadati, puna “dinnaṃ",
  "tika-vin11t0:1111_9": "mayā, tuyhaṃ gaṇhāhī”ti vutte itaropi puna paṭikkhipati, taṃ cīvaraṃ kassaci asantakattā",
  "tika-vin11t0:1111_10": "dasāhātikkamenāpi nissaggiyaṃ na hotīti pacchā tesu dvīsu yo icchati, tena adhiṭṭhāya",
  "tika-vin11t0:1111_11": "paribhuñjitabbanti sabbamidaṃ aṭṭhakathāya vuttaṃ.",
  "tika-vin11t0:1112_0": "Adhiṭṭhitacīvare adhiṭṭhāne vematikena attano vimatiṃ paṭhamaṃ āvi katvā “sace anadhiṭṭhitaṃ,",
  "tika-vin11t0:1112_1": "evaṃ kate kappiyaṃ hotī”ti cintetvā nissajjetvā vinayakammaṃ karontassa musāvādadoso",
  "tika-vin11t0:1112_2": "nāpajjati. Yathāha aṭṭhakathāyaṃ “na hi evaṃ jānāpetvā vinayakammaṃ karontassa musāvādo",
  "tika-vin11t0:1112_3": "hotī”ti. “Keci ‘tathā vematikacīvaraṃ aññena vissāsena gahetvā puna dātabba’nti vadanti,",
  "tika-vin11t0:1112_4": "taṃ na sundara”nti tattheva vuttaṃ.",
  "tika-vin11t0:1113_0": "Vinassatīti corādīhi vinassati. “Nassati, ḍayhati, acchinditvā gaṇhantī”ti imānipi",
  "tika-vin11t0:1113_1": "vināsappakārattā “vinassatī”ti imināva saṅgayhanti. Tattha “nassatī”ti idaṃ corādīhi",
  "tika-vin11t0:1113_2": "haṭaṃ sandhāya vuttaṃ, “vinassatī”ti idaṃ undūrakhāyitādiṃ sandhāya vuttaṃ, “ḍayhatī”ti",
  "tika-vin11t0:1113_3": "agginā daḍḍhaṃ sandhāya. Vissāseti ettha sandiṭṭho ca sambhatto ca ālapito ca jīvati",
  "tika-vin11t0:1113_4": "ca gahite cattamano hotīti pañcaṅgasamannāgatena attani vissāsena aññena gahiteti",
  "tika-vin11t0:1113_5": "attho. Pakāsitāti “anāpatti antodasāhaṃ adhiṭṭhetī”tiādinā nayena vuttā.",
  "tika-vin11t0:1114_0": "601. Idaṃ pana samuṭṭhānaṃ nāmena kathinasamuṭṭhānaṃ nāmāti attho. Idaṃ kathinasamuṭṭhānaṃ",
  "tika-vin11t0:1114_1": "nāma kāyavācato ca kāyavācācittato ca samuṭṭhāti. Atirekacīvarabhāvassa jānanacittena",
  "tika-vin11t0:1114_2": "paṇṇattijānanacitte asatipi āpattisambhavato acittaṃ. Anadhiṭṭhānato, avikappanato",
  "tika-vin11t0:1114_3": "ca akriyaṃ. Kammaṭṭhānamanuyuñjanto vā cetiyādiṃ vandanto vā ekādasamaṃ aruṇaṃ uṭṭhāpeti,",
  "tika-vin11t0:1114_4": "kusalacitto āpajjati, kalahādipasuto vā vītikkamaṃ jānanto vā uṭṭhāpeti, akusalacitto",
  "tika-vin11t0:1114_5": "āpajjati, khīṇāsavo pana asatiyā vā paṇṇattiṃ ajānanto vā tathā karonto abyākatacitto",
  "tika-vin11t0:1114_6": "āpajjatīti ticittaṃ. Vuttanayena kammaṭṭhānādimanuyuñjantassa somanassacittasamaṅgino",
  "tika-vin11t0:1114_7": "sukhavedanā, upekkhācittasamaṅgino upekkhāvedanā, kalahādipasutassa domanassacittasamaṅgino",
  "tika-vin11t0:1114_8": "dukkhavedanā hotīti tivedanaṃ. Esa nayo uparipi evarūpe ṭhāne yojetabbo.",
  "tika-vin11t0:1115": "Paṭhamakathinakathāvaṇṇanā.",
  "tika-vin11t0:1116_0": "602. Gāmādīsu padesesu tipañcasūti ticīvarāni nikkhipitvā vippavāsena dosaṃ, uppajjanaṭṭhānañca",
  "tika-vin11t0:1116_1": "dassetuṃ “gāmo ekūpacāro”tiādinā nayena pāḷiyaṃ vuttagāmanivesanaudositaaṭṭamāḷapāsādahammiyanāvāsatthakhettadhaññakara-",
  "tika-vin11t0:1116_2": "ṇaārāmavihārarukkhamūlaajjhokāsasaṅkhātesu pannarasasu cīvaranikkhepaṭṭhānesūti vuttaṃ",
  "tika-vin11t0:1116_3": "hoti. Ettha gāmo nāma ekakuṭikādigāmo.",
  "tika-vin11t0:1117_0": "Nivesanaṃ nāma gāmato bahi catusālādiko geho. Tenāha gaṇṭhipade “gāmanivesanānaṃ",
  "tika-vin11t0:1117_1": "visesaṃ vadantā ‘puna ekaparicchedaṃ katvā nivesitā bahugehā nivesanaṃ nāma hontī’ti",
  "tika-vin11t0:1117_2": "vadanti, tasmā idaṃ nivesanādi sabbaṃ ‘gāmato bahī’ti gahetabba”nti. Idañca tattheva",
  "tika-vin11t0:1117_3": "vuttaṃ “nivesanādikaṃ antogāme ce hoti, gāme vuttaparihārasseva labbhanato antogāmato",
  "tika-vin11t0:1117_4": "bahī’ti gahetabba”nti.",
  "tika-vin11t0:1118_0": "Aṭṭhakathāyaṃ “udositoti yānādīnaṃ bhaṇḍānaṃ sālā”ti vuttasarūpaṃ udositaṃ nāma.",
  "tika-vin11t0:1118_1": "“Aṭṭoti paṭirājādipaṭibāhanatthaṃ iṭṭhakāhi kato bahalabhittiko catupañcabhūmiko",
  "tika-vin11t0:1118_2": "patissayaviseso”ti vuttasarūpo aṭṭo nāma. “Māḷoti ekakūṭasaṅgahito caturassapāsādo”ti",
  "tika-vin11t0:1118_3": "vutto ekakaṇṇikasaṅgahito caturassageho māḷo nāma. Pāsādoti dīghapāsādo. Hammiyanti",
  "tika-vin11t0:1118_4": "muṇḍacchadanapāsādo. Nāvāti yānappatti. Satthanti jaṅghasatthasakaṭasatthavasena",
  "tika-vin11t0:1118_5": "duvidho janasamūho, so ca niviṭṭhāniviṭṭhavasena paccekaṃ duvidho. Tattha niviṭṭhe",
  "tika-vin11t0:1118_6": "vatiādiparikkhepopi hoteva.",
  "tika-vin11t0:1119_0": "Khettanti yavakhettādikhettaṃ. Dhaññakaraṇaṃ khalaṃ. Ārāmo pupphārāmo, phalārāmo",
  "tika-vin11t0:1119_1": "ca. Vihāroti ekampi senāsanaṃ vuccati. “Rukkho nāma yaṃ majjhantike kāle samantā",
  "tika-vin11t0:1119_2": "chāyā pharatī”ti vuttappamāṇaparicchanno rukkho. Ajjhokāso nāma sattabbhantaro, so",
  "tika-vin11t0:1119_3": "viñcāṭaviādiagāmakāraññe ca macchabandhānaṃ agamanapathe samuddadīpe ca labbhati.",
  "tika-vin11t0:1119_4": "Macchabandhānaṃ agamanapatho nāma udakapiṭṭhiyā gantvā puna tadaheva gehaṃ āgantuṃ",
  "tika-vin11t0:1119_5": "asakkuṇeyyatāya dūro samuddappadeso vuccati.",
  "tika-vin11t0:1120_0": "Ayaṃ gāmādiko paccekaṃ ekūpacāro, nānūpacāroti duvidho. Tattha ajjhokāsaṃ vinā gāmādiko",
  "tika-vin11t0:1120_1": "taṃtaṃrājādisāmikakulānaṃ ekatthanānatthavasena ekakulasantako ce hoti, ekūpacāro.",
  "tika-vin11t0:1120_2": "Nānākulasantako ce, nānūpacāro hoti. Vuttañhetaṃ “gāmo ekūpacāro nāma ekakulassa",
  "tika-vin11t0:1120_3": "gāmo hotī”tiādi. Aṭṭhakathāyampi vuttaṃ “ekakulassa gāmoti ekassa rañño vā bhojakassa",
  "tika-vin11t0:1120_4": "vā gāmo”ti ca “nānākulassa gāmoti nānārājūnaṃ vā bhojakānaṃ vā gāmo vesālīkusinārādisadiso”ti ca.",
  "tika-vin11t0:1121_0": "Ekakulena kārāpito vihāro ekūpacāro, nānākulehi kārāpito nānūpacāro hoti. Yathāha",
  "tika-vin11t0:1121_1": "gaṇṭhipade “vihāre ekakulanānākulavohāro kārāpakānaṃ vasena vutto”ti. Ajjhokāse pana",
  "tika-vin11t0:1121_2": "upacārabhedo abbhantaravasena veditabbo. Vuttañcetaṃ pāḷiyaṃ “ajjhokāso ekūpacāro",
  "tika-vin11t0:1121_3": "nāma agāmake araññe samantā sattabbhantarā ekūpacāro. Tato paraṃ nānūpacāro”ti. Idha",
  "tika-vin11t0:1121_4": "ekaṃ abbhantaraṃ aṭṭhavīsatiratanaṃ hoti. Yathāha aṭṭhakathāyaṃ “ekaṃ abbhantaraṃ",
  "tika-vin11t0:1121_5": "aṭṭhavīsatihattha”nti. Evaṃ saṅkhepato vuttasarūpappabhedāni pannarasa ṭhānāni dassetumāha",
  "tika-vin11t0:1121_6": "“gāmādīsu padesesu tipañcasū”ti. Ayamettha saṅkhepo, vitthāro pana pāḷiaṭṭhakathāvaṇṇanato veditabbo.",
  "tika-vin11t0:1122_0": "“Ticīvarena vippavāseyyāti saṅghāṭiyā vā uttarāsaṅgena vā antaravāsakena vā. Antogāme",
  "tika-vin11t0:1122_1": "cīvaraṃ nikkhipitvā”ti vacanato ettha ticīvaranti tiṇṇaṃ cīvarānamaññatarameva cīvaraṃ",
  "tika-vin11t0:1122_2": "vattabbaṃ. Ekarattanti vippavāsakiriyāya accantasaṃyoge upayogavacanaṃ. Api-saddena",
  "tika-vin11t0:1122_3": "kiṃ pana dirattādikanti dasseti.",
  "tika-vin11t0:1123_0": "Saṅghasammutiyā vināti ticīvaraṃ pariharituṃ asamatthena gilānena bhikkhunā saṅghaṃ",
  "tika-vin11t0:1123_1": "vanditvā ukkuṭikaṃ nisīditvā añjaliṃ paggayha “ahaṃ bhante gilāno, na sakkomi ticīvaraṃ",
  "tika-vin11t0:1123_2": "ādāya pakkamituṃ, sohaṃ bhante saṅghaṃ ticīvarena avippavāsasammutiṃ yācāmī”ti tikkhattuṃ",
  "tika-vin11t0:1123_3": "yācitena saṅghena tassa ñattidutiyāya kammavācāya dinnaṃ avippavāsasammutiṃ vināti",
  "tika-vin11t0:1123_4": "vuttaṃ hoti. Tathā laddhasammutikassa gilānassa bhikkhuno tasmiṃ gelaññe avūpasante",
  "tika-vin11t0:1123_5": "vā vūpasantepi cīvaranikkhepaṭṭhānaṃ āgamanakāle vā uppanne aññepi roge avūpasante",
  "tika-vin11t0:1123_6": "tāyayeva sammutiyā na doso.",
  "tika-vin11t0:1124_0": "603. Bhikkhunoti aladdhasammutikassa bhikkhuno. Tena cīvarena. Vippavatthuṃ na vaṭṭatīti",
  "tika-vin11t0:1124_1": "vinā vasituṃ na vaṭṭati. Kiṃ vuttaṃ hoti? “Ekakulassa gāmo hoti parikkhitto ca, antogāme",
  "tika-vin11t0:1124_2": "cīvaraṃ nikkhipitvā antogāme vatthabbaṃ. Aparikkhitto hoti, yasmiṃ ghare cīvaraṃ",
  "tika-vin11t0:1124_3": "nikkhittaṃ hoti, tasmiṃ ghare vatthabbaṃ, hatthapāsā vā na vijahitabbaṃ. Nānākulassa",
  "tika-vin11t0:1124_4": "gāmo hoti parikkhitto ca, yasmiṃ ghare cīvaraṃ nikkhittaṃ hoti, tasmiṃ ghare vatthabbaṃ",
  "tika-vin11t0:1124_5": "sabhāye vā dvāramūle vā, hatthapāsā vā na vijahitabba”ntiādinā nayena pāḷiyā vuttaṭṭhānato",
  "tika-vin11t0:1124_6": "bahi aruṇaṃ uṭṭhāpetuṃ na vaṭṭatīti vuttaṃ hoti.",
  "tika-vin11t0:1125_0": "Imasmiṃ pāṭhe “parikkhitto”ti idaṃ pākārena vā vatiyā vā parikhāya vā parikkhittaṃ",
  "tika-vin11t0:1125_1": "sandhāya vuttaṃ. Hatthapāsā vāti ettha hatthapāsā nāma aḍḍhatiyaratanaṃ hoti. Yathāha",
  "tika-vin11t0:1125_2": "aṭṭhakathāyaṃ “taṃ gharaṃ samantato hatthapāsā na vijahitabbaṃ, aḍḍhateyyaratanappamāṇā",
  "tika-vin11t0:1125_3": "padesā uddhaṃ na vijahitabbanti vuttaṃ hotī”ti.",
  "tika-vin11t0:1126_0": "Vippavasantassa ko dosoti āha “hoti…pe… aruṇuggame”ti. Anuññātaṭṭhānato hi bahi cīvarena",
  "tika-vin11t0:1126_1": "vinā aruṇaṃ uṭṭhāpentassa taṃ cīvaraṃ nissajjitabbaṃ hoti, taṃhetukā pācittiyāpattipi",
  "tika-vin11t0:1126_2": "hotīti attho. Teneva vakkhati “nissajjitvā…pe… viññunā”ti.",
  "tika-vin11t0:1127": "604. Nhāyantassevāti cīvarassa hatthapāsato dūre nahāyantasseva, anādare sāmivacanaṃ.",
  "tika-vin11t0:1128": "606. Acchinnaṃ viluttaṃ cīvaraṃ yassa so acchinnacīvaro, bhikkhu, tassa ṭhānaṃ acchinnacīvaraṭṭhānaṃ, tasmiṃ.",
  "tika-vin11t0:1129_0": "607. Nivāsetvāti ettha “antaravāsaka”nti ca gahetvāti ettha “itarānī”ti ca seso.",
  "tika-vin11t0:1129_1": "Idañca gantabbaṭṭhāne, āsanne magge ca manussasambādhe asati kattabbadassanaṃ. Itarattha",
  "tika-vin11t0:1129_2": "nivāsetvā, pārupitvā ca saṅghāṭiṃ aṃse katvāva gantabbaṃ hoti. Vihāre sabhāgesu alabbhamānesu",
  "tika-vin11t0:1129_3": "āsanasālampi gantvā sabhāgassa santike vinayakammaṃ kattabbanti aṭṭhakathāyaṃ vuttaṃ.",
  "tika-vin11t0:1129_4": "“Nissajjitvā”ti iminā “idaṃ me bhante cīvaraṃ rattivippavutthaṃ aññatra bhikkhusammutiyā",
  "tika-vin11t0:1129_5": "nissaggiyaṃ, imāhaṃ saṅghassa nissajjāmī”ti saṅghe vā “idaṃ me bhante cīvaraṃ…pe…",
  "tika-vin11t0:1129_6": "ahaṃ āyasmantānaṃ nissajjāmī”ti tiṇṇaṃ, dvinnaṃ vā santike vā “idaṃ me āvuso…pe…",
  "tika-vin11t0:1129_7": "imāhaṃ āyasmato nissajjāmī”ti ekassa santike vā vatvā nissajjitvāti vuttaṃ hoti.",
  "tika-vin11t0:1129_8": "Viññunāti evaṃ nissaggiyavatthunissajjanādinānappakāravidhijānanakena ñāṇavatāti attho.",
  "tika-vin11t0:1130": "608. Taṃ nissaggiyacīvaraṃ.",
  "tika-vin11t0:1131_0": "609. “Adentassa ca nissaṭṭhaṃ dukkaṭa”nti iminā “byattena bhikkhunā paṭibalena āpatti",
  "tika-vin11t0:1131_1": "paṭiggahetabbā, nissaṭṭhacīvaraṃ dātabba”nti vuttattā imaṃ vidhiṃ jānanatāya byattena",
  "tika-vin11t0:1131_2": "yathāvidhiṃ kātuṃ samatthatāya paṭibalena khandhake āgatanayena āpattiṃ paṭiggahetvā",
  "tika-vin11t0:1131_3": "nissaṭṭhacīvaraṃ hatthena gahetvā nisīdāpetvā sace saṅgho hoti, “suṇātu me bhante",
  "tika-vin11t0:1131_4": "saṅgho, idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ, yadi",
  "tika-vin11t0:1131_5": "saṅghassa pattakallaṃ, saṅgho imaṃ cīvaraṃ itthannāmassa bhikkhuno dadeyyā”ti, sace",
  "tika-vin11t0:1131_6": "tayo honti, “suṇantu me āyasmantā, idaṃ cīvaraṃ itthannāmassa bhikkhuno nissaggiyaṃ",
  "tika-vin11t0:1131_7": "āyasmantānaṃ nissaṭṭhaṃ, yadāyasmantānaṃ pattakallaṃ, āyasmantā imaṃ cīvaraṃ itthannāmassa",
  "tika-vin11t0:1131_8": "bhikkhuno dadeyyu”nti, sace ekako hoti, “imaṃ cīvaraṃ āyasmato dammī”ti dātabbaṃ,",
  "tika-vin11t0:1131_9": "nissaṭṭhacīvaraṃ “attanoyeva dinna”nti suddhasaññāya gahetvā adentassa dukkaṭaṃ hotīti vuttaṃ hoti.",
  "tika-vin11t0:1132_0": "Tassa santakabhāvaṃ ñatvā lesena vilumpantassa pana bhaṇḍagghavasena dukkaṭathullaccayapārājikāpattiyo",
  "tika-vin11t0:1132_1": "honti. Yathāha aṭṭhakathāyaṃ “tassa santakabhāvaṃ pana ñatvā lesena acchindanto bhaṇḍaṃ",
  "tika-vin11t0:1132_2": "agghāpetvā kāretabbo”ti. Pariyāputanti “na bhikkhave nissaṭṭhacīvaraṃ na dātabbaṃ,",
  "tika-vin11t0:1132_3": "yo na dadeyya, āpatti dukkaṭassā”ti pāḷiyaṃ vuttanti attho.",
  "tika-vin11t0:1133_0": "610-1. There dahare cāti etesu ubhosupi maggaṃ gacchantesūti yojanā. “There”ti iminā",
  "tika-vin11t0:1133_1": "anissitabhāvamāha, “dahare cā”ti iminā nissitabhāvaṃ. Ohīneti osakkite. Sace so thero",
  "tika-vin11t0:1133_2": "nissayācariyo bhaveyyāti adhippāyenāha “garu”nti. Tasmiṃ dahare. Vatthanti tassa",
  "tika-vin11t0:1133_3": "hatthe ṭhitacīvaraṃ. Na passambhatīti dhuranikkhepaṃ akatvā gamane saussāhattā nissayapaṭippassaddhi",
  "tika-vin11t0:1133_4": "na hotīti adhippāyo. Teneva “muhutta”ntiādimāha.",
  "tika-vin11t0:1134_0": "614. Paccuddhāre antoyevāruṇeti iminā sambandho, daharabhikkhuno dūrabhāvañca aruṇuggamanañca",
  "tika-vin11t0:1134_1": "ñatvā cīvarassa anissaggiyatthaṃ tassa hatthe ṭhitabhāvaṃ sallakkhetvā purāruṇā paccuddhareti",
  "tika-vin11t0:1134_2": "attho. Vissajjetīti aññassa deti. Vinassatīti corādīhi nassati.",
  "tika-vin11t0:1135": "Dutiyakathinakathāvaṇṇanā.",
  "tika-vin11t0:1136_0": "616. Akālacīvaranti “akālacīvaraṃ nāma anatthate kathine ekādasamāse uppannaṃ, atthate",
  "tika-vin11t0:1136_1": "kathine sattamāse uppannaṃ, kālepi ādissa dinna”nti vacanato anatthatakathine vihāre",
  "tika-vin11t0:1136_2": "“cīvaramāso”ti yo pubbakattikakāḷapakkhapāṭipadato paṭṭhāya yāva aparakattikapuṇṇamī,",
  "tika-vin11t0:1136_3": "tāva māso vuccati, tato paresu ekādasasu māsesu uppannañca atthatakathine vihāre",
  "tika-vin11t0:1136_4": "yo cīvaramāso, hemantā ca cattāro māsāti pañcamāsato bahi sattasu māsesu uppannañca",
  "tika-vin11t0:1136_5": "atthatakathine pañca māsā yathāparicchinnakāle saṅghassa ca “idaṃ akālacīvaraṃ dammī”ti",
  "tika-vin11t0:1136_6": "puggalassa ca “idaṃ tuyhaṃ dammī”ti dinnañceti idaṃ akālacīvaranti attho. “Uppanna”nti",
  "tika-vin11t0:1136_7": "seso, “uppajjeyya saṅghato vā gaṇato vā ñātito vā mittato vā paṃsukūlato vā attano",
  "tika-vin11t0:1136_8": "vā dhanenā”ti vacanato saṅghassa vā “idaṃ suttantikagaṇassa dema, idaṃ ābhidhammikagaṇassa",
  "tika-vin11t0:1136_9": "demā”tiādinā nayena gaṇassa vā dinnato attano vassaggena vā ñātiādito vā susānādipaṃsukūlakhettato",
  "tika-vin11t0:1136_10": "vā attano santakena suttakappāsādikappiyavatthuto vā uppannacīvaranti attho.",
  "tika-vin11t0:1137_0": "Māsaparamaṃ nikkhipeti māso paramaṃ pamāṇaṃ etassa nikkhipanassāti māsaparamaṃ, nikkhipananti",
  "tika-vin11t0:1137_1": "kiriyāvisesanaṃ kātabbaṃ, māsaparamaṃ nikkhipanaṃ kareyyāti vuttaṃ hoti. “Ākaṅkhamānena",
  "tika-vin11t0:1137_2": "bhikkhunā paṭiggahetabbaṃ, paṭiggahetvā khippameva kāretabbaṃ, no cassa pāripūrī,",
  "tika-vin11t0:1137_3": "māsaparamaṃ tena bhikkhunā taṃ cīvaraṃ nikkhipitabbaṃ ūnassa pāripūriyā”ti vacanato",
  "tika-vin11t0:1137_4": "evaṃ uppannaṃ cīvaraṃ icchantena paṭiggahetvā sace pahoti, dasāhamanatikkāmetvā kāretabbaṃ.",
  "tika-vin11t0:1137_5": "Sace nappahoti, ūnassa paripūraṇatthaṃ māsaparamaṃ ṭhapetabbanti attho.",
  "tika-vin11t0:1138_0": "Kadā evaṃ nikkhipitabbanti āha “sati paccāsāyā”ti, “paccāsā hoti saṅghato vā gaṇato",
  "tika-vin11t0:1138_1": "vā ñātito vā mittato vā paṃsukūlato vā attano vā dhanenā”ti vuttasaṅghādito attano",
  "tika-vin11t0:1138_2": "vassaggādito labheyya, tena “imassa ūne paripuṇṇe kāressāmī”ti paccāsāya sati evaṃ",
  "tika-vin11t0:1138_3": "nikkhipitabbanti attho. Tato uddhaṃ ṭhapetuṃ na vaṭṭatīti māsato atirekakālaṃ nikkhipituṃ",
  "tika-vin11t0:1138_4": "na vaṭṭati, nissaggiyapācittiyaṃ hotīti attho.",
  "tika-vin11t0:1139_0": "Yadi evaṃ “tadahuppanne mūlacīvare paccāsācīvaraṃ uppajjati, dasāhā kāretabbaṃ…pe…",
  "tika-vin11t0:1139_1": "vīse uppanne mūlacīvare paccāsācīvaraṃ uppajjati, dasāhā kāretabba”nti kasmā āhāti?",
  "tika-vin11t0:1139_2": "Paccāsācīvarassa dasadivase atikkamma ṭhapetuṃ ayuttattā, mūlacīvarassa taggatikattā",
  "tika-vin11t0:1139_3": "evaṃ vuttaṃ. Yathāha aṭṭhakathāyaṃ “mūlacīvarassa uppannadivasato yāva vīsatimo divaso,",
  "tika-vin11t0:1139_4": "tāva uppannaṃ paccāsācīvaraṃ mūlacīvaraṃ attano gatikaṃ karotī”ti.",
  "tika-vin11t0:1140": "Tatiyakathinakathāvaṇṇanā.",
  "tika-vin11t0:1141_0": "618-9. Bhikkhuniyā yo dhovāpetīti sambandho. “Bhikkhunī nāma ubhatosaṅghe upasampannā”ti",
  "tika-vin11t0:1141_1": "vacanato bhikkhunisaṅghe ñatticatutthāya kammavācāya, bhikkhusaṅghe ñatticatutthāya",
  "tika-vin11t0:1141_2": "kammavācāyāti aṭṭhavācikāya upasampannā bhikkhunī nāma. Bhuttanti bhikkhunā attanā",
  "tika-vin11t0:1141_3": "paribhuttaṃ rajitaṃ ādinnakappaṃ, “paribhogaṃ karissāmī”ti antamaso sīsaṃ ṭhapetvā",
  "tika-vin11t0:1141_4": "sayanamattenāpi purāṇabhūtaṃ cīvaranti attho. Yathāha aṭṭhakathāyaṃ “rajitvā kappaṃ",
  "tika-vin11t0:1141_5": "katvā ekavārampi nivatthaṃ vā pārutaṃ vā antamaso paribhogasīsena aṃse vā matthake",
  "tika-vin11t0:1141_6": "vā katvā maggaṃ gato hoti, ussīsakaṃ vā katvā nipanno hoti, etampi purāṇacīvaramevā”ti.",
  "tika-vin11t0:1141_7": "Vatthanti kāriye kāraṇopacāravasena cīvarameva āha.",
  "tika-vin11t0:1142_0": "Aññātikāyāti “aññātikā nāma mātito vā pitito vā yāva sattamā pitāmahayugā asambaddhā”ti",
  "tika-vin11t0:1142_1": "vacanato attano vā tassā vā mātu vā pitu vā paramparāya yāva sattamā yugā, etthantare",
  "tika-vin11t0:1142_2": "yena kenaci ñātakena asambaddhabhāvena aññātikāyāti attho. Yathā cāha aṭṭhakathāyaṃ",
  "tika-vin11t0:1142_3": "“pitāmahoyeva pitāmahayugaṃ. Tato uddhaṃ sabbepi pubbapurisā pitāmahaggahaṇeneva",
  "tika-vin11t0:1142_4": "gahitā. Evaṃ yāva sattamo puriso, tāva yā asambaddhā”ti. Ākoṭāpetīti paharāpeti.",
  "tika-vin11t0:1143_0": "Tato dhovāpanādito. Nissaggiyāpattīti nissaggiyassa āpatti nissaggiyāpatti, nissaggiyassa",
  "tika-vin11t0:1143_1": "cīvarassa nāmena visiṭṭhā pācittiyāpatti hotīti attho. Idañca tiṇṇaṃ payogānaṃ ante",
  "tika-vin11t0:1143_2": "āpajjitabbāya āpattiyā dassanaṃ. Tassa niyogena dhovanādiṃ karontiyā bhikkhuniyā",
  "tika-vin11t0:1143_3": "tadatthaṃ sabbapubbapayogagaṇanāya bhikkhuno dukkaṭaṃ hotīti gahetabbo. Yathāha aṭṭhakathāyaṃ",
  "tika-vin11t0:1143_4": "“yāva naṃ dhovitvā ukkhipati, tāva bhikkhuniyā payoge payoge bhikkhussa dukkaṭa”nti.",
  "tika-vin11t0:1143_5": "Paṭhamenāti tīṇipi kārāpentassa yaṃ paṭhamaṃ kārāpeti, tenāti attho. Dīpitanti “aññātikāya",
  "tika-vin11t0:1143_6": "aññātikasaññī purāṇacīvaraṃ dhovāpeti rajāpeti ākoṭāpeti, nissaggiyena āpatti dvinnaṃ",
  "tika-vin11t0:1143_7": "dukkaṭāna”ntiādinā desitaṃ. Iminā nayena dve kārāpentassa paṭhamena nissaggiyāpatti,",
  "tika-vin11t0:1143_8": "dutiyena dukkaṭanti ayamattho saṅgayhati.",
  "tika-vin11t0:1144": "620. “Dhovanatthāya detī”ti iminā “bhuttaṃ vattha”nti adhikārato labbhati.",
  "tika-vin11t0:1145_0": "621. Sāmaṇeraniddesepīti “sāmaṇerā”ti niddeso nāma yassa, tasmimpi, attanā paribhuttaṃ",
  "tika-vin11t0:1145_1": "vatthaṃ dhovanatthāya detīti yojanā, attano paribhuttaṃ cīvaraṃ dhovanatthāya sāmaṇerassa",
  "tika-vin11t0:1145_2": "detīti attho. Pi-saddo samuccayattho. Upasampajjāti pubbakiriyāya “dhovatī”ti aparakiriyā",
  "tika-vin11t0:1145_3": "sāmatthiyā labbhati.",
  "tika-vin11t0:1146": "622. Daharānañca bhikkhūnanti attano navakatarānaṃ bhikkhūnaṃ. Niyyādite dinne. Esa nayoti “ekena pācittiyaṃ, avasiṭṭhehi dvīhi vā ekena vā sabbapayogesu dukkaṭaṃ hotī”ti nayo.",
  "tika-vin11t0:1147": "623. Cīvareti paribhuttacīvare.",
  "tika-vin11t0:1148": "624. “Dhovanappaccayāyevā”ti iminā itaradvayassa tassa anāṇattiyā katattā tato anāpattibhāvamāha.",
  "tika-vin11t0:1149_0": "626. Ñātikāti ettha “paṭisaṅkhā yoniso”tiādīsu viya gāthābandhavasena ya-kāralopo,",
  "tika-vin11t0:1149_1": "ñātikāya bhikkhuniyāti attho. “Ñātikā aññātisaññissā”ti padacchedo. Paccattharaṇanti",
  "tika-vin11t0:1149_2": "mañcapīṭhe attharitabbaṃ paccattharaṇacīvarañca.",
  "tika-vin11t0:1150_0": "627. “Bhikkhunīnaṃ vasenā”ti idaṃ bhikkhusaṅghepi upasampannā ce, pācittiyasambhavā",
  "tika-vin11t0:1150_1": "vuttaṃ. Yathāha aṭṭhakathāyaṃ “bhikkhūnaṃ santike upasampannāya pana yathāvatthukamevā”ti.",
  "tika-vin11t0:1150_2": "Bhikkhunisaṅghe paṭhamaṃ upasampajjitvā pacchā bhikkhusaṅghe ce upasampajjati, kevalaṃ",
  "tika-vin11t0:1150_3": "bhikkhusaṅghe upasampannāti na vuccatīti tā bhagavati dharamāne paṭhamaṃ pabbajitā",
  "tika-vin11t0:1150_4": "pañcasatā sākiyāniyo vuccanti. Yathāha aṭṭhakathāyaṃ “bhikkhūnaṃ santike upasampannā",
  "tika-vin11t0:1150_5": "nāma pañcasatā sākiyāniyo”ti. Bhikkhuno liṅge parivatte tasseva upasampannakammassa",
  "tika-vin11t0:1150_6": "anuññātattā sopi gahetabboyeva.",
  "tika-vin11t0:1151_0": "628. Avuttā dhovatīti “imaṃ cīvaraṃ dhovā”ti avuttā cīvaraṃ kiliṭṭhaṃ disvā avatvā",
  "tika-vin11t0:1151_1": "ṭhapitaṭṭhānato cīvaraṃ gahetvā vā sayameva vatvā yācanādinayena vā anāṇattiyā ca",
  "tika-vin11t0:1151_2": "gahetvā cīvaradhovanādiṃ kareyya ce. Aparibhuttaṃ vāti heṭṭhā vuttanayena aparibhuttaṃ",
  "tika-vin11t0:1151_3": "cīvaraṃ. Aññaṃ vāti upāhanatthavikapattatthavikapotthakatthavikamañcapīṭhādiṃ yaṃ kiñci parikkhāraṃ.",
  "tika-vin11t0:1152": "Purāṇacīvaradhovāpanakathāvaṇṇanā.",
  "tika-vin11t0:1153_0": "629. Vikappanupagaṃ pacchimaṃ upādāya kiñci cīvaraṃ gaṇhatoti yojanā, ettha “aññātikāya",
  "tika-vin11t0:1153_1": "bhikkhuniyā hatthato”ti ca “ñātikāya aññātikasaññissā”ti ca “ekatoupasampannāya hatthato",
  "tika-vin11t0:1153_2": "gaṇhātī”ti ca vakkhamānavacanasāmatthiyā labbhamānato pubbe vuttanayena aññātikāya",
  "tika-vin11t0:1153_3": "ubhatosaṅghe upasampannāya bhikkhuniyā hatthato vikappanupagaratanavidatthippamāṇavatthato",
  "tika-vin11t0:1153_4": "paṭṭhāya yaṃ kiñci cīvaraṃ gaṇhantassāti attho. “Āpattī”ti sāmaññena vuttepi “nissaggiyā",
  "tika-vin11t0:1153_5": "pācittiyāpattī”ti pakaraṇato ca “nissaggiyāpattī”ti vakkhamānato ca labbhati. Ṭhapetvā",
  "tika-vin11t0:1153_6": "pārivattakanti “pārivattakaṃ parittena vā vipulaṃ, vipulena vā paritta”nti vacanato",
  "tika-vin11t0:1153_7": "mahāpaccariyaṃ “antamaso harītakakhaṇḍenāpī”ti vuttattā ca heṭṭhimantato harītakakhaṇḍampi",
  "tika-vin11t0:1153_8": "datvā gahetabbaṃ ticīvarañca pārivattakaṃ nāma hoti, taṃ ṭhapetvāti vuttaṃ hoti.",
  "tika-vin11t0:1153_9": "Parivattanaṃ parivattaṃ, taṃ etassa atthīti pārivattakaṃ, kayavikkayena gahetabbaṃ cīvaranti attho.",
  "tika-vin11t0:1154": "630. Gahaṇatthāya payogeti gaṇhituṃ hatthapasāraṇādippayoge. Pariyāputanti “paṭiggaṇhāti payoge dukkaṭa”nti desitaṃ.",
  "tika-vin11t0:1155_0": "631. Anupasampannahattheti bhikkhubhikkhunito aññe sabbe anupasampannā gahitā. Yathāha",
  "tika-vin11t0:1155_1": "aṭṭhakathāyaṃ “sace pana sikkhamānāsāmaṇerasāmaṇeriupāsakaupāsikānaṃ hatthe pesitaṃ",
  "tika-vin11t0:1155_2": "paṭiggaṇhāti, anāpattī”ti.",
  "tika-vin11t0:1156": "632. Ekatoti ettha bhikkhunisaṅghatoti gahetabbaṃ. Aññasmiṃ pakkhe pācittiyameva. Yathāha aṭṭhakathāyaṃ “bhikkhūnaṃ santike upasampannāya pana pācittiyamevā”ti.",
  "tika-vin11t0:1157": "633. “Pārivattakaṃ dassāmī”ti ābhogaṃ katvā gaṇhāti, doso na vijjatīti yojanā.",
  "tika-vin11t0:1158_0": "634. Aññaṃ parikkhāranti thavikakāyabandhanādi avikappiyaṃ vā avikappanupagaṃ vā",
  "tika-vin11t0:1158_1": "parikkhārameva gahetabbaṃ. Vikappanupagaṃ pana na vaṭṭati. Yathāha aṭṭhakathāyaṃ",
  "tika-vin11t0:1158_2": "“vikappanupagaṃ pacchimacīvarappamāṇaṃ pana paṭaparissāvanampi na vaṭṭatī”ti. Cīvarapaṭiggaṇhanaṃ",
  "tika-vin11t0:1158_3": "kiriyā, pārivattakassa adānaṃ akiriyāti kiriyāya ca akiriyāya ca āpajjitabbato kriyākriyaṃ.",
  "tika-vin11t0:1159": "Cīvarapaṭiggahaṇakathāvaṇṇanā.",
  "tika-vin11t0:1160_0": "635. “Aññātakaṃ appavārita”nti padacchedo. “Gahapatiṃ vā gahapatāniṃ vā”ti pāṭhaseso.",
  "tika-vin11t0:1160_1": "Vuttañhi bhagavatā “aññātakaṃ gahapatiṃ vā gahapatāniṃ vā”ti. Pubbe vuttanayena yāva",
  "tika-vin11t0:1160_2": "sattamā pitāmahayugā sambaddhaññātikatāya abhāvato aññātakaṃ. “Yaṃ mayhaṃ gehe atthi,",
  "tika-vin11t0:1160_3": "taṃ pavāremī”tiādinā nayena appavāritaṃ. “Gahapati nāma yo koci agāraṃ ajjhāvasatī”ti",
  "tika-vin11t0:1160_4": "pāḷiyaṃ vuttaṃ gahapatiṃ vā. “Gahapatānī nāma yā kāci agāraṃ ajjhāvasatī”ti pāḷiyaṃ",
  "tika-vin11t0:1160_5": "vuttaṃ gharaṇiṃ vāti attho.",
  "tika-vin11t0:1161_0": "Hoti nissaggiyāpattīti “aññatra samayā viññāpeti, payoge dukkaṭaṃ, paṭilābhena nissaggiyaṃ",
  "tika-vin11t0:1161_1": "hotī”ti pāḷiyaṃ vuttesu sabbesu pubbapayogesu dukkaṭena saddhiṃ nissaggiyapācittiyaṃ",
  "tika-vin11t0:1161_2": "hotīti vuttaṃ hoti. Aññatra samayāti “tatthāyaṃ samayo, acchinnacīvaro vā hoti bhikkhu",
  "tika-vin11t0:1161_3": "naṭṭhacīvaro vā”ti mātikāya, “acchinnacīvaro nāma bhikkhussa cīvaraṃ acchinnaṃ hoti",
  "tika-vin11t0:1161_4": "rājūhi vā corehi vā dhuttehi vā yehi kehici vā acchinnaṃ hoti. Naṭṭhacīvaro nāma",
  "tika-vin11t0:1161_5": "bhikkhussa cīvaraṃ agginā vā daḍḍhaṃ hoti, udakena vā vūḷhaṃ hoti, undūrehi vā upacikāhi",
  "tika-vin11t0:1161_6": "vā khāyitaṃ hotī”ti padabhājane ca niddiṭṭhasarūpakālato aññatrāti attho.",
  "tika-vin11t0:1162_0": "636. Tikapācittiyaṃ vuttanti “aññātake aññātakasaññī, vematiko, ñātakasaññī aññatra",
  "tika-vin11t0:1162_1": "samayā cīvaraṃ viññāpeti, nissaggiyaṃ pācittiya”nti pācittiyattayaṃ bhagavatā vuttaṃ.",
  "tika-vin11t0:1162_2": "“Ñātake aññātisaññissā”ti padacchedo. Tatthāti tasmiṃ ñātake. Vematikassāti “ñātako",
  "tika-vin11t0:1162_3": "nu kho, aññātako”ti vematikassa. Dvikadukkaṭaṃ tathevāti yojanā. “Tathevā”ti “vutta”nti",
  "tika-vin11t0:1162_4": "idaṃ ākaḍḍhati, “ñātake aññātakasaññī, vematiko aññatra samayā cīvaraṃ viññāpeti,",
  "tika-vin11t0:1162_5": "āpatti dukkaṭassā”ti desitanti attho.",
  "tika-vin11t0:1163_0": "637-8. Samaye viññāpentassa anāpattīti yojanā. Ettha “cīvaraṃ aññātakaappavārita”nti",
  "tika-vin11t0:1163_1": "ānetvā sambandhitabbaṃ, yathāparicchinnakāladvayato aññatarasmiṃ kāle aññātakaappavāritaṃ",
  "tika-vin11t0:1163_2": "cīvaraṃ viññāpentassa anāpattīti attho. Ñātake vā pavāriteti etthāpi “attano”ti ajjhāhāro,",
  "tika-vin11t0:1163_3": "“samaye”ti iminā yojetabbaṃ, attano ñātakapavārite asamayepi cīvaraṃ viññāpentassa",
  "tika-vin11t0:1163_4": "anāpattīti attho. Aññassatthāyāti ettha “attano”ti seso, attano ñātake, pavārite",
  "tika-vin11t0:1163_5": "vā viññāpentassa anāpattīti yojanā, aññaṃ bhikkhuṃ nissāya attano ñātake vā pavārite",
  "tika-vin11t0:1163_6": "vā cīvaraṃ viññāpentassa anāpattīti vuttaṃ hoti. Itaraṃ pakkhaṃ dasseti “tassa ñātake",
  "tika-vin11t0:1163_7": "vā pavārite vā”ti. Tassāti “aññassā”ti vuttassa, “viññāpentassa anāpattī”ti iminā",
  "tika-vin11t0:1163_8": "yojetabbaṃ. Vāti purimavikappāpekkhaṃ. Yaṃ sandhāya cīvaraṃ viññāpeti, tassa ñātake",
  "tika-vin11t0:1163_9": "vā pavārite vā taṃyeva sandhāya cīvaraṃ viññāpentassa anāpattīti vuttaṃ hoti.",
  "tika-vin11t0:1164_0": "“Attano vā dhanenā”ti vuttaṃ anāpattiaṅgaṃ ummattakādinoti ettha ādi-saddena saṅgayhati,",
  "tika-vin11t0:1164_1": "attano santakaṃ suttakappāsādikaṃ kappiyavatthuṃ datvā gaṇhitukāmatāya akappiyavohārena",
  "tika-vin11t0:1164_2": "yācantassa ca anāpattīti attho.",
  "tika-vin11t0:1165": "Aññātakaviññattikathāvaṇṇanā.",
  "tika-vin11t0:1166_0": "639. Appavāritamaññātinti ettha “gahapatiṃ vā gahapatāniṃ vā”ti idaṃ sāmatthiyā labbhati.",
  "tika-vin11t0:1166_1": "Tatuttarinti tato santaruttaraparamato uttarinti gahetabbaṃ, “santaruttaraparamaṃ",
  "tika-vin11t0:1166_2": "tena bhikkhunā tato cīvaraṃ sāditabba”nti vuttattā acchinnacīvarena sāditabbaantaravāsakauttarāsaṅgamattena adhikanti attho.",
  "tika-vin11t0:1167_0": "“Tato ce uttari sādiyeyyā”ti vacanato “sādiyantassā”ti vattabbaṃ, evaṃ vattabbe “viññāpentassā”ti",
  "tika-vin11t0:1167_1": "kasmā vuttanti? Acchinnacīvarānaṃ bhikkhūnaṃ chabbaggiyehi bhikkhūhi cīvaraviññāpanavatthusmiṃ",
  "tika-vin11t0:1167_2": "“kathañhi nāma tumhe moghapurisā na mattaṃ jānitvā bahuṃ cīvaraṃ viññāpessathā”ti",
  "tika-vin11t0:1167_3": "chabbaggiye bhikkhū garahitvā imassa sikkhāpadassa paññattattā “sāditabba”nti ettha",
  "tika-vin11t0:1167_4": "viññāpetabbanti attho hoti, teneva imasmiṃ padabhājane “tato ce uttari sādiyeyyāti",
  "tika-vin11t0:1167_5": "tatuttari viññāpetī”ti ca āpattibhedasandassanaṭṭhāne “aññātake aññātakasaññī tatuttari",
  "tika-vin11t0:1167_6": "cīvaraṃ viññāpeti, nissaggiyaṃ pācittiya”ntiādivacanato ca vuttaṃ. Yadi evaṃ sikkhāpadeyeva",
  "tika-vin11t0:1167_7": "“sāditabbaṃ, sādiyeyyā”ti ca ubhayattha “viññāpetabbaṃ, viññāpeyyā”ti ca kasmā na",
  "tika-vin11t0:1167_8": "vuttanti? Acchinnacīvarabhāvaṃ ñatvā aviññāpitepi abhiharitvā diyyamānampi adhivāsentena",
  "tika-vin11t0:1167_9": "evameva sāditabbanti na vuttaṃ. Imasseva ca adhikaviññāpananisedhanatthaṃ vadantenāpi",
  "tika-vin11t0:1167_10": "“tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,",
  "tika-vin11t0:1167_11": "santaruttaraparamaṃ tena bhikkhunā tato cīvaraṃ sāditabba”nti sāditabbaniyamappadhānaṃ",
  "tika-vin11t0:1167_12": "vuttaṃ. Tasmā acchinnacīvarena attanā vā taṃ sandhāya aññena vā viññāpentenapi aviññāpentepi",
  "tika-vin11t0:1167_13": "diyyamānaṃ sādiyantenāpi santaruttaraparamataṃ nātikkamitabbanti imasmiṃ sikkhāpade",
  "tika-vin11t0:1167_14": "sandhāya bhāsitatthoti sallakkhetabbanti ettakaṃ ñāpetuṃ “sādiyantassā”ti avatvā",
  "tika-vin11t0:1167_15": "“viññāpentassā”ti vuttanti ācariyābhisandhi veditabbā.",
  "tika-vin11t0:1168_0": "640. Idāni viññāpane ca adhivāsane ca ubhayattheva niyamaṃ dassetuṃ “sace tīṇi naṭṭhāni",
  "tika-vin11t0:1168_1": "honti, dve sāditabbāni. Dve naṭṭhāni, ekaṃ sāditabbaṃ. Ekaṃ naṭṭhaṃ, na kiñci sāditabba”nti",
  "tika-vin11t0:1168_2": "padabhājane vuttavinicchayaṃ dassetumāha “yassā”tiādi. “Yassa tīṇipi naṭṭhāni, dve",
  "tika-vin11t0:1168_3": "vā naṭṭhāni, ekaṃ vā naṭṭha”nti sambandhitvā yathākkamaṃ “tena dve sāditabbāni, ekaṃ",
  "tika-vin11t0:1168_4": "sāditabbaṃ, na kiñcipi sāditabba”nti yojanā kātabbā. Yassa tīṇipi cīvarāni naṭṭhāni,",
  "tika-vin11t0:1168_5": "bahu ca diyyati, tena dveyeva cīvarāni sāditabbāni. Dve cīvarāni naṭṭhāni, ekaṃ sāditabbaṃ.",
  "tika-vin11t0:1168_6": "Ekañce naṭṭhaṃ, na sāditabbaṃ, avasiṭṭhaṃ pacchā dhammena samena laddhanīhārena gahetabbanti",
  "tika-vin11t0:1168_7": "attho. Yathāha aṭṭhakathāyaṃ “sesaṃ sabhāgaṭṭhānato pariyesissatī”ti. “Bhikkhuniyā",
  "tika-vin11t0:1168_8": "pana pañcasupi naṭṭhesu dve sāditabbāni, catūsu naṭṭhesu ekaṃ sāditabbaṃ, tīsu naṭṭhesu",
  "tika-vin11t0:1168_9": "kiñci na sāditabba”nti aṭṭhakathāyaṃ vuttaṃ.",
  "tika-vin11t0:1169_0": "641-2. Sesakaṃ āharantassa anāpattīti ñātabbanti yojanā. Evamuparipi yojetabbaṃ.",
  "tika-vin11t0:1169_1": "Cīvaraṃ yojetvā atirekaṃ vatthaṃ paccāharitvā “dassāmī”ti bahumpi gahetvā gacchantassa",
  "tika-vin11t0:1169_2": "anāpattīti attho. Atirekampi tumheyeva gaṇhathāti dinnaṃ gaṇhatopi anāpatti. Na acchinnakāraṇā",
  "tika-vin11t0:1169_3": "dinneti yojanā, acchinnacīvarabhāvaṃ anuddissa bahūnaṃ cīvarānaṃ gahaṇanimittenāpi",
  "tika-vin11t0:1169_4": "anāpattīti attho. Evameva “na naṭṭhakāraṇā dentī”ti idampi dassitameva. Acchinnacīvare",
  "tika-vin11t0:1169_5": "nissāya tatuttaricīvaraviññāpanavatthumhi imassa sikkhāpadassa paññattattā anāpattivāre",
  "tika-vin11t0:1169_6": "“aññassatthāyā”ti na gahitaṃ.",
  "tika-vin11t0:1170": "Tatuttarikathāvaṇṇanā.",
  "tika-vin11t0:1171_0": "643. Kalyāṇakamyatāhetūti sundarassa mahagghassa kāmataṃ paṭicca cīvare vikappanaṃ",
  "tika-vin11t0:1171_1": "āpajjeyyāti yojanā, “kīdisena te bhante cīvarena attho”ti pubbe appavārito “āyataṃ",
  "tika-vin11t0:1171_2": "vā hotu vitthataṃ vā appitaṃ vā saṇhaṃ vā”ti padabhājane vuttavisiṭṭhakappaṃ adhikavidhānaṃ",
  "tika-vin11t0:1171_3": "karotīti attho. Tassa lābhā nissaggiyaṃ bhaveti tathā appavāritena hutvā katena adhikavidhānena",
  "tika-vin11t0:1171_4": "nipphannacīvarassa lābhappayogena dukkaṭanissaggiyapācittiyā honti.",
  "tika-vin11t0:1172": "644. Mahagghaṃ …pe… viññāpetīti vīsatiagghanakaṃ cīvaraṃ dātukāmamhi upāsake, “alaṃ mayhaṃ etena, dasagghanakaṃ vā appagghanakaṃ vā dehī”ti vadati.",
  "tika-vin11t0:1173": "645. “Ñātake aññātisaññissā”ti padacchedo.",
  "tika-vin11t0:1174": "Paṭhamopakkhaṭakathāvaṇṇanā.",
  "tika-vin11t0:1175_0": "646. Paṭhamasikkhāpade ekena upāsakena pīḷā laddhā, idha dvīhīti ettakaṃ nānākaraṇaṃ.",
  "tika-vin11t0:1175_1": "Sesaṃ paṭhamasikkhāpadasadisamevāti āha “dutiyo…pe… vinicchayo”ti. Upakkhaṭapadena",
  "tika-vin11t0:1175_2": "lakkhitaṃ sikkhāpadaṃ upakkhaṭaṃ, dutiyañca taṃ upakkhaṭañcāti dutiyopakkhaṭaṃ, tasmiṃ",
  "tika-vin11t0:1175_3": "dutiyopakkhaṭe. Assāti dutiyopakkhaṭassa.",
  "tika-vin11t0:1176": "Dutiyopakkhaṭakathāvaṇṇanā.",
  "tika-vin11t0:1177_0": "647. Raññā vāti rājato vā. Rājato bhoggaṃ bhuñjitabbaṃ assa atthīti “rājabhoggo”ti",
  "tika-vin11t0:1177_1": "vutto, rājato bhattavettanalābhito yato kutoci dāyakā ābhatanti sambandho. Na ca",
  "tika-vin11t0:1177_2": "vaṭṭatīti ettha “nissaggiyapācittiyabhāvato”ti ajjhāharitabbaṃ. Idha uttarikaraṇīyaṃ",
  "tika-vin11t0:1177_3": "“tikkhattu”ntiādigāthāya vakkhati.",
  "tika-vin11t0:1178_0": "648. Cīvaracetāpannavasena adhigatarajatādi yena kenaci pariyāyenāpi na sāditabbanti",
  "tika-vin11t0:1178_1": "dassetumāha “rajataṃ vā”tiādi. Dhavalasabhāvatāya rājatīti rajataṃ, sajjhu. Jātaṃ",
  "tika-vin11t0:1178_2": "rūpaṃ vaṇṇāyatanametassāti jātarūpaṃ, suvaṇṇaṃ. Kiñcīti appamattakampi. Attano vā",
  "tika-vin11t0:1178_3": "atthāya parassa vā atthāya diyyamānaṃ kiñci gaṇhituṃ na vaṭṭatīti yojanā.",
  "tika-vin11t0:1179_0": "649. Attano paṭiggahaṇe āpattiyā rūpiyagahaṇasikkhāpade vakkhamānattā aññassa atthāya",
  "tika-vin11t0:1179_1": "gahaṇe āpattidassanatthamāha “aññassatthāyā”tiādi. Tattha aññassatthāyāti aññassa",
  "tika-vin11t0:1179_2": "puggalassa, gaṇassa, saṅghassa, cetiyassa, navakammassa vā atthāya. Niddiṭṭhanti",
  "tika-vin11t0:1179_3": "āharitvā “imaṃ gaṇhathā”ti vuttaṃ rajataṃ, jātarūpaṃ vā aññaṃ vā yaṃ kiñci nissaggiyadukkaṭavatthuṃ",
  "tika-vin11t0:1179_4": "paṭiggaṇhato tassa bhikkhuno dukkaṭaṃ hotīti mahāpaccariyaṃ vuttanti yojanā.",
  "tika-vin11t0:1180_0": "650-1. Vuttamevatthaṃ sarūpato vibhāvetumāha “netvā”tiādi. Netvāti ānetvā. Akappiyaṃ",
  "tika-vin11t0:1180_1": "bhaṇḍanti “rajataṃ jātarūpaṃ vā”ti yathāvuttameva akappiyabhaṇḍaṃ. Itthanti vakkhamānappakārena.",
  "tika-vin11t0:1180_2": "Na ca vaṭṭatīti ettha ca-kārena vaṭṭati cāti anuññātaṃ katanti. Yathāha aṭṭhakathāyaṃ –",
  "tika-vin11t0:1181_0": "“Sace pana ‘nayidaṃ bhikkhūnaṃ sampaṭicchituṃ vaṭṭatī’ti paṭikkhitte ‘vaḍḍhakīnaṃ",
  "tika-vin11t0:1181_1": "vā kammakarānaṃ vā hatthe bhavissati, kevalaṃ tumhe sukatadukkaṭaṃ jānāthā’ti vatvā",
  "tika-vin11t0:1181_2": "tesaṃ hatthe datvā pakkamati, vaṭṭati. Athāpi ‘mama manussānaṃ hatthe bhavissati,",
  "tika-vin11t0:1181_3": "mayhameva vā hatthe bhavissati, kevalaṃ tumhe yaṃ yassa dātabbaṃ, tadatthāya peseyyāthā’ti",
  "tika-vin11t0:1181_4": "vadati, evampi vaṭṭatī”ti.",
  "tika-vin11t0:1182": "652. Vihārassāti ettha “navakammassā”ti aṭṭhakathāyaṃ vuttattā vattabbaṃ gāthābandhavasena na vuttaṃ.",
  "tika-vin11t0:1183_0": "654. Rajataṃ jātarūpaṃ vā saṅghassāti ettha “cattāro paccaye paribhuñjathāti dinna”nti",
  "tika-vin11t0:1183_1": "seso. Yathāha aṭṭhakathāyaṃ “sace pana koci bahumpi hiraññasuvaṇṇaṃ ānetvā ‘idaṃ",
  "tika-vin11t0:1183_2": "saṅghassa dammi, cattāro paccaye paribhuñjathā’ti vadati, taṃ ce saṅgho sampaṭicchati,",
  "tika-vin11t0:1183_3": "paṭiggahaṇepi paribhogepi āpattī”ti. Evaṃ ābhataṃ tasmiṃ saṅghe yo koci bhikkhu “nayidaṃ",
  "tika-vin11t0:1183_4": "kappatī”ti sace paṭikkhipati, “ayaṃ saṅghassa lābhantarāyaṃ karotī”ti vadantasseva",
  "tika-vin11t0:1183_5": "āpatti hoti. Yathāha aṭṭhakathāyaṃ “yo hi taṃ codeti, sveva sāpattiko hoti, tena",
  "tika-vin11t0:1183_6": "pana ekena bahū anāpattikā katā”ti. Idha sveva sāpattikoti ettha “dukkaṭāpattikoti",
  "tika-vin11t0:1183_7": "vuttaṃ hotī”ti gaṇṭhipade vuttaṃ. Imissā gāthāya “saṅghassā”ti alikhitvā “bhikkhuno”ti",
  "tika-vin11t0:1183_8": "ca likhanti, taṃ na sundaraṃ. Idāni dassitaaṭṭhakathāpāṭhe “saṅgho sampaṭicchatī”ti",
  "tika-vin11t0:1183_9": "vuttattā “saṅghassā”ti pāṭho sundaro.",
  "tika-vin11t0:1184_0": "655. Taḷākassāti vāpiyā. Sassuppattinidānato taḷākaṃ khettaṃ, tato tassa gahaṇaṃ",
  "tika-vin11t0:1184_1": "vā paribhogo vā na ca vaṭṭatīti yojanā. Taḷākassa cāti ettha ca-kārena khettavatthu",
  "tika-vin11t0:1184_2": "saṅgahitaṃ. Na ca vaṭṭatīti ettha cakārena vaṭṭati cāti dassitaṃ hoti.",
  "tika-vin11t0:1185": "656. Taṃ katamanti āha “cattāro”tiādi. Sabbampīti taḷākapokkharaṇikhettādi sabbampi.",
  "tika-vin11t0:1186_0": "658-9. Aparicchinnabhāgasminti “imasmiṃ bhūmibhāge katassa kammehi ettako bhāgo deyyo”ti",
  "tika-vin11t0:1186_1": "evaṃ pubbe aniyamitaāye bhūmibhāge. Akatapubbaṃ navasassaṃ nāma. Ettakaṃ bhāgaṃ dethāti",
  "tika-vin11t0:1186_2": "ettakaṃ kahāpaṇabhāgaṃ detha. Uṭṭhāpetīti uppādeti.",
  "tika-vin11t0:1187_0": "“Kasatha vapathā”ti akappiyaṃ vācaṃ vatvāti yojanā. Vapathāti cāti ettha ca-saddo",
  "tika-vin11t0:1187_1": "idha avuttaṃ taṃkattuyogakāle vuccamānaṃ akappiyavacanantaraṃ samuccinoti. Uppāditañcāti",
  "tika-vin11t0:1187_2": "ettha ca-saddo kahāpaṇaṃ samuccinoti. Sabbanti tathā uppāditakahāpaṇañca evaṃ akappiyavohārena",
  "tika-vin11t0:1187_3": "uppāditañcāti sabbaṃ.",
  "tika-vin11t0:1188_0": "660. Kasathādikaṃ vacanaṃ avatvā “ettikāya bhūmiyā ettako nāma bhāgo”ti bhūmiṃ yo",
  "tika-vin11t0:1188_1": "ca patiṭṭhāpeti, tassevetamakappiyanti vakkhamānena yojetabbaṃ. Ca-saddo “yo panā”ti",
  "tika-vin11t0:1188_2": "vakkhamānapuggalantarāpekkho.",
  "tika-vin11t0:1189_0": "661-2. Bhūmiyā sayameva pamāṇassa jānanatthaṃ tūti yojanā, “ettake bhūmibhāge amhehi",
  "tika-vin11t0:1189_1": "sassaṃ kataṃ, ettakaṃ nāma bhāgaṃ gaṇhathā”ti kasakehi vutte tesaṃ vacanaṃ asaddahitvā",
  "tika-vin11t0:1189_2": "sayameva khettabhūmiyā pamāṇaṃ ñātukāmatāyāti attho. Tu-saddo imameva visesaṃ joteti.",
  "tika-vin11t0:1189_3": "Yo pana mināti, tassevetamakappiyanti vakkhamānena yojetabbaṃ. Rajjuyāpi ca daṇḍenāti",
  "tika-vin11t0:1189_4": "ettha pādenāpi minituṃ na vaṭṭatīti vadanti. “Rakkhatī”tiādikiriyāpadehipi evameva yojetabbaṃ.",
  "tika-vin11t0:1190_0": "Khale ṭhatvā rakkhatīti dhaññakaraṇe ṭhatvā aññe gaṇhituṃ adatvā pāleti. Kathaṃ rakkhituṃ",
  "tika-vin11t0:1190_1": "vaṭṭati, kathaṃ rakkhituṃ na vaṭṭatīti? Taṃ pana vīhiṃ “idaṃ vā ettakaṃ vā mā gaṇha,",
  "tika-vin11t0:1190_2": "idaṃ gahetuṃ na labbhatī”ti vā “ito apanehi, idha puñjaṃ karohī”ti vā evamādinā payogena",
  "tika-vin11t0:1190_3": "ce rakkhati, taṃ akappiyaṃ. Sace “mayi ṭhite rakkhitaṃ hotī”ti rakkhati, gaṇhante",
  "tika-vin11t0:1190_4": "vā passitvā “kiṃ karothā”ti bhaṇati, vaṭṭati. Rūpiyapaṭiggahaṇasikkhāpade dvāraṃ",
  "tika-vin11t0:1190_5": "pidahitvā rakkhantena vasitabbanti hi vuttanti gaṇṭhipade vuttanayena veditabbo.",
  "tika-vin11t0:1190_6": "Aññasmimpi gaṇṭhipade vuttaṃ “thenetvā gaṇhante sati etaṃ bho pavattiṃ bhikkhusaṅghassa",
  "tika-vin11t0:1190_7": "kiṃ ārocessāmīti paṭipucchituṃ vaṭṭatīti vadantī”ti. Nīharāpetīti etthāpi sace pariyāyena",
  "tika-vin11t0:1190_8": "vadati, vaṭṭatīti vadanti. Tassevetamakappiyanti idaṃ khettaminanādiṃ karontena laddhabbato",
  "tika-vin11t0:1190_9": "aññassa abhinavuppāditassa abhāvā aññesaṃ vaṭṭatīti dvīsu gaṇṭhipadesu vuttaṃ.",
  "tika-vin11t0:1191_0": "663. “Ettakehi vīhīhi idaṃ āharathā”ti vuttā sace āharantīti yojanā. Ettha “tassevetamakappiya”nti",
  "tika-vin11t0:1191_1": "idaṃ dhaññassa vicāritattā vuttaṃ. Yathāha aṭṭhakathāyaṃ “tasseva akappiyaṃ. Kasmā?",
  "tika-vin11t0:1191_2": "Dhaññassa vicāritattā”ti.",
  "tika-vin11t0:1192": "664. Hiraññenāti kahāpaṇena. “Tamakappiya”nti idaṃ kahāpaṇānaṃ vicāritattā vuttaṃ. Yathāha aṭṭhakathāyaṃ “sabbesaṃ akappiyaṃ. Kasmā? Kahāpaṇānaṃ vicāritattā”ti.",
  "tika-vin11t0:1193": "665. Pesakārakadāsaṃ vāti pesakārakasaṅkhātaṃ dāsaṃ vā, pesakāro tantavāyo. Ārāmikānaṃ nāmena denteti “ārāmikaṃ dammi, veyyāvaccakaraṃ dammī”tiādinā nayena dente.",
  "tika-vin11t0:1194": "666. Khīraṃ dadhi takkaṃ sappi navanītanti pañcagorasā.",
  "tika-vin11t0:1195": "667. Ajikādīsūti ādi-saddena mahisaṃ saṅgaṇhāti.",
  "tika-vin11t0:1196_0": "669. Paṭisiddhepīti paṭikkhittepi. Mūlaṃ datvāti kappiyabhaṇḍamūlaṃ datvā. Kukkuṭādayo",
  "tika-vin11t0:1196_1": "pana “sukhena vasantū”ti araññeyeva vissajjetabbaṃ. Yathāha aṭṭhakathāyaṃ “kukkuṭasūkare",
  "tika-vin11t0:1196_2": "‘sukhaṃ jīvantū’ti araññe vissajjetuṃ vaṭṭatī”ti. Sūkaramayūrādīsupi laddhesu tesaṃ",
  "tika-vin11t0:1196_3": "anurūpeyeva visaye vissajjetabbā.",
  "tika-vin11t0:1197_0": "671. “Tikkhattu”ntiādigāthāya ko sambandho? “Raññā vā rājabhoggenā”tiādigāthāya saṅgahitanayena",
  "tika-vin11t0:1197_1": "rājarājāmaccabrāhmaṇagahapatādīsu yena kenaci attanā vā cīvaracetāpannena cīvaraṃ",
  "tika-vin11t0:1197_2": "cetāpetvā “itthannāmaṃ bhikkhuṃ cīvarena acchādehī”ti vatvā taṃ cīvaracetāpannasaṅkhātaṃ",
  "tika-vin11t0:1197_3": "cīvaramūlaṃ datvā pahitadūtena vā bhikkhuṃ upasaṅkamitvā “idaṃ kho bhante āyasmantaṃ",
  "tika-vin11t0:1197_4": "uddissa cīvaracetāpannaṃ ābhataṃ, paṭiggaṇhātu āyasmā cīvaracetāpanna”nti yadi vucceyya,",
  "tika-vin11t0:1197_5": "bhikkhunā “na kho mayaṃ āvuso cīvaracetāpannaṃ paṭiggaṇhāma, cīvarañca kho mayaṃ",
  "tika-vin11t0:1197_6": "paṭiggaṇhāma kālena kappiya”nti vutte sace tena “atthi panāyasmato koci veyyāvaccakaro”ti",
  "tika-vin11t0:1197_7": "vutte cīvaratthikena bhikkhunā “eso kho āvuso bhikkhūnaṃ veyyāvaccakaro”ti ārāmike",
  "tika-vin11t0:1197_8": "vā upāsake vā dassite yadi so tassa attanā āharitvā “imassa bhikkhuno cīvarena atthe",
  "tika-vin11t0:1197_9": "sati iminā cīvaraṃ cetāpetvā acchādehī”ti vatvā taṃ bhikkhuṃ upasaṅkamitvā “yaṃ kho",
  "tika-vin11t0:1197_10": "bhante āyasmā veyyāvaccakaraṃ niddisi, saññatto so mayā, upasaṅkamatu āyasmā kālena,",
  "tika-vin11t0:1197_11": "cīvarena taṃ acchādessatī”ti yadi vadeyya, tena cīvaratthikena bhikkhunā kiṃ kātabbanti",
  "tika-vin11t0:1197_12": "bhagavatā vuttanti āhāti ayamimissā gāthāya sambandho.",
  "tika-vin11t0:1198_0": "Tikkhattuṃ codanā vuttāti “cīvaratthikena bhikkhave bhikkhunā veyyāvaccakaro upasaṅkamitvā",
  "tika-vin11t0:1198_1": "dvattikkhattuṃ codetabbo sāretabbo ‘attho me āvuso cīvarenā”ti tikkhattuṃ codanā kātabbāti vuttā.",
  "tika-vin11t0:1199_0": "Chakkhattuṃ ṭhānamabravīti “dvattikkhattuṃ codayamāno sārayamāno taṃ cīvaraṃ abhinipphādeyya,",
  "tika-vin11t0:1199_1": "iccetaṃ kusalaṃ, no ce abhinipphādeyya, catukkhattuṃ pañcakkhattuṃ chakkhattuparamaṃ",
  "tika-vin11t0:1199_2": "tuṇhībhūtena uddissa ṭhātabba”nti vuttattā tikkhattuṃ upasaṅkamitvā “attho me āvuso",
  "tika-vin11t0:1199_3": "cīvarenā”ti katāya codanāya na nippajjeyya, tena puna gantvā yaṃ kiñci avatvā “na",
  "tika-vin11t0:1199_4": "āsane nisīditabbaṃ, na āmisaṃ paṭiggahetabbaṃ, na dhammo bhāsitabbo”ti vacanato ṭhānabhañjanakaṃ",
  "tika-vin11t0:1199_5": "nisajjādiṃ kiñci akatvā “kiṃ kāraṇaṃ āgatosī”ti pucchite “jānāhi, āvuso”ti ettakamattaṃ",
  "tika-vin11t0:1199_6": "vatvā ukkaṭṭhaparicchedena chakkhattuṃ ṭhānaṃ saddhammavaracakkavattinā bhagavatā",
  "tika-vin11t0:1199_7": "desitanti vuttaṃ hoti.",
  "tika-vin11t0:1200": "Yadi codetiyevāti sace ṭhānaṃ akatvā codanāmattaṃ karoti, cha abravīti yojanā, “codanā”ti sāmatthiyato labbhati, chakkhattuṃ codetvā sakimpi na ṭhātabbanti vuttaṃ hoti.",
  "tika-vin11t0:1201_0": "Chacodanaṃ akatvā yo ṭhānameva karoti, tena kati ṭhānāni kātabbānīti āha “codanādiguṇā",
  "tika-vin11t0:1201_1": "ṭhitī”ti, “kātabbā”ti seso, “abravī”ti iminā yojetabbaṃ, “catukkhattuṃ codetvā catukkhattuṃ",
  "tika-vin11t0:1201_2": "ṭhātabbaṃ, pañcakkhattuṃ codetvā dvikkhattuṃ ṭhātabbaṃ, chakkhattuṃ codetvā na ṭhātabba”nti",
  "tika-vin11t0:1201_3": "vacanato, “chakkhattuparama”nti vacanato ca chakkhattuṃ codanāya diguṇā dvādasakkhattukā",
  "tika-vin11t0:1201_4": "ṭhiti hotīti siddhattā codanameva akatvā ṭhānamattameva karontassa dvādasakkhattuṃ",
  "tika-vin11t0:1201_5": "vuttanayena ṭhātabbamevāti vuttaṃ hoti. Tato paraṃ kātabbaṃ adassetvā ettakeneva",
  "tika-vin11t0:1201_6": "nivattetabbanti ñāpento “tato ce uttari vāyamamāno taṃ cīvaraṃ abhinipphādeti, payoge",
  "tika-vin11t0:1201_7": "dukkaṭaṃ, paṭilābhena nissaggiya”nti vuttanayā āpatti hotīti dasseti.",
  "tika-vin11t0:1202": "672. “Acodetvā laddhe”ti idaṃ upalakkhaṇaṃ “aṭṭhatvā laddhe”ti ca gayhamānattā.",
  "tika-vin11t0:1203": "Rājasikkhāpadakathāvaṇṇanā.",
  "tika-vin11t0:1204": "Cīvaravaggo paṭhamo.",
  "tika-vin11t0:1205_0": "673. “Ekenāpī”ti iminā kiṃ pana dvīhi, bahūhi vāti vuttaṃ hoti. Missetvāti antamaso",
  "tika-vin11t0:1205_1": "vātena āhaṭenāpi kosiyaṃsunā missetvā. Santhatanti “santhataṃ nāma santharitvā kataṃ",
  "tika-vin11t0:1205_2": "hoti avāyima”nti padabhājane ca “same bhūmibhāge kosiyaṃsūni uparūpari santharitvā",
  "tika-vin11t0:1205_3": "kañjikādīhi siñcitvā kataṃ hotī”ti aṭṭhakathāya ca vuttasarūpaṃ kañjikaṃ siñcitvā",
  "tika-vin11t0:1205_4": "kosiyaṃsūni attharitvā yāva bahalamicchati, tāva vaḍḍhetvā nisīdananipajjanādiatthaṃ",
  "tika-vin11t0:1205_5": "kātabbaṃ santhatanti attho. Kosiyaṃsunāti kosiyakimikosiyassa idanti kosiyaṃ, suttaṃ,",
  "tika-vin11t0:1205_6": "tassa suttassa aṃsu, tena kosiyaṃsunāti attho. Kārāpentassāti upalakkhaṇattā “karontassā”tipi",
  "tika-vin11t0:1205_7": "gahetabbaṃ. Vuttañhetaṃ “kārāpeyyāti ekenāpi kosiyaṃsunā missetvā karoti vā kārāpeti",
  "tika-vin11t0:1205_8": "vā”ti. Tenevāha “paratthāya karontassa kārāpentassā”ti.",
  "tika-vin11t0:1206": "675. Bhūmattharaṇanti parikammakatāya bhūmiyā chavirakkhanatthāya attharitabbaṃ attharaṇaṃ. Bhisi nāma mañcabhisi, pīṭhabhisīti dvayaṃ. Bibbohanaṃ upadhānaṃ.",
  "tika-vin11t0:1207": "Kosiyakathāvaṇṇanā.",
  "tika-vin11t0:1208_0": "676. Kāḷakeḷakalomānanti “kāḷakaṃ nāma dve kāḷakāni jātiyā kāḷakaṃ vā rajanakāḷakaṃ",
  "tika-vin11t0:1208_1": "vā”ti vacanato evaṃ kāḷakānaṃ eḷakalomānaṃ. Suddhānanti itaravaṇṇehi eḷakalomehi",
  "tika-vin11t0:1208_2": "amissānaṃ. Yathāha aṭṭhakathāyaṃ “suddhakāḷakānanti suddhānaṃ kāḷakānaṃ, aññehi amissitakāḷakānanti",
  "tika-vin11t0:1208_3": "attho”ti. Kareyyāti karontassa ca kārāpentassa cāti vuttaṃ hoti. Yathāha “kārāpeyyāti",
  "tika-vin11t0:1208_4": "karoti vā kārāpeti vā”ti. Āpatti hotīti “payoge dukkaṭaṃ, paṭilābhena nissaggiya”nti",
  "tika-vin11t0:1208_5": "pāḷiyaṃ vuttaṃ pubbapayogadukkaṭañca nissaggiyapācittiyañca āha.",
  "tika-vin11t0:1209": "Suddhakāḷakakathāvaṇṇanā.",
  "tika-vin11t0:1210_0": "677. Odātaṃ tulaṃ vā bahuṃ vā sabbameva vā gahetvānāti yojanā. Kapilampi vāti etthāpi",
  "tika-vin11t0:1210_1": "evameva yojetabbaṃ. Ettha sabbameva vāti santhatassa gahetabbaṃ sabbameva vā lomaṃ.",
  "tika-vin11t0:1210_2": "Karontassāti ettha “santhata”nti adhikārato labbhati. “Nava”nti idaṃ “karontassā”ti",
  "tika-vin11t0:1210_3": "padasāmatthiyena labbhati, navaṃ santhataṃ karontassāti attho, “anāpattī”ti iminā",
  "tika-vin11t0:1210_4": "sambandho. Kapilampi vāti vākārena pakārantarenāpi karontassa anāpattiṃ saṅgaṇhāti.",
  "tika-vin11t0:1210_5": "Seyyathidaṃ? “Navaṃ pana bhikkhunā santhataṃ kārayamānena dve bhāgā suddhakāḷakānaṃ",
  "tika-vin11t0:1210_6": "eḷakalomānaṃ ādātabbā tatiyaṃ odātānaṃ catutthaṃ gocariyāna”nti mātikāya anuññātappakāro veditabbo.",
  "tika-vin11t0:1211_0": "Ettha “odātaṃ kapilampi vā”ti etassa “bahuṃ vā”ti visesanena kāḷakānaṃ eḷakalomānaṃ",
  "tika-vin11t0:1211_1": "yathāvuttabhāgadvayato adhikaṃ eḷakalomampi na gahetabbanti dīpeti kevalānaṃ kāḷakānaṃ",
  "tika-vin11t0:1211_2": "eḷakalomānaṃ aggahetabbatāya paṭhamasikkhāpadeneva vuttattā. “Sabbameva vā”ti imināpi",
  "tika-vin11t0:1211_3": "purimasikkhāpade viya ime odātādayo sabbe kevalā na gahetabbā na hontīti dassitaṃ",
  "tika-vin11t0:1211_4": "hoti. “Anāpattī”ti iminā evaṃ akatvā aññena pakārena karontassa āpatti hotīti byatirekato dīpitaṃ hoti.",
  "tika-vin11t0:1212_0": "Seyyathidaṃ? Vuttañhetaṃ bhagavatā “anādā ce bhikkhu dve bhāge suddhakāḷakānaṃ eḷakalomānaṃ",
  "tika-vin11t0:1212_1": "tatiyaṃ odātānaṃ catutthaṃ gocariyānaṃ navaṃ santhataṃ kārāpeyya, nissaggiyaṃ pācittiya”nti.",
  "tika-vin11t0:1212_2": "Yattakappamāṇehi eḷakalomehi navaṃ santhataṃ kātukāmo hoti, te lome catubhāgaṃ tulayitvā",
  "tika-vin11t0:1212_3": "dve tule vā ūne vā kāḷakalome gahetvā ekaṃ tulaṃ odātehi vā ekaṃ tulaṃ gocariyehi",
  "tika-vin11t0:1212_4": "vā kāḷakehi vā ūne katvā dvīhipi adhike vā katvā kāḷakalome vajjetvā dvīsu ekaṃ vā",
  "tika-vin11t0:1212_5": "dve eva vā gahetvā kātuñca kārāpetuñca vaṭṭatīti vuttaṃ hoti. Evaṃ anāpattidassanena",
  "tika-vin11t0:1212_6": "sabbopi sikkhāpadattho saṅgahitoti daṭṭhabbo.",
  "tika-vin11t0:1213_0": "678. “Anukkamenā”ti iminā imameva aggahetvā purimānantaraṃ vuttasikkhāpadadvayañca",
  "tika-vin11t0:1213_1": "gahetabbanti dīpeti. Nissajjitvā laddhānipīti yojanā. “Apī”ti iminā “aññena kataṃ",
  "tika-vin11t0:1213_2": "paṭilabhitvā paribhuñjati, āpatti dukkaṭassā”ti vuttadukkaṭañca “nissaggiyaṃ cīvaraṃ",
  "tika-vin11t0:1213_3": "anissajjitvā paribhuñjati, āpatti dukkaṭassā”ti paṭhamanissaggiyasikkhāpade vuttanayena",
  "tika-vin11t0:1213_4": "ihāpi “nissaggiyaṃ santhataṃ anissajjitvā paribhuñjati, āpatti dukkaṭassā”ti vuttampi",
  "tika-vin11t0:1213_5": "dhammasaṅgahakārakehi peyyālavasena saṃkhittaṃ taṃ dukkaṭañcāti idaṃ dvayaṃ saṅgahitanti daṭṭhabbaṃ.",
  "tika-vin11t0:1214_0": "679. Tatiyaṃ tu kriyākriyanti idaṃ tatiyasikkhāpadaṃ pana “dve bhāgā suddhakāḷakāna”ntiādinā",
  "tika-vin11t0:1214_1": "vuttanayena aggahetvā kāḷakānaṃ atirekaggahaṇavasena ananuññātappakārena karaṇato",
  "tika-vin11t0:1214_2": "kiriyākiriyaṃ nāma. Yathāha aṭṭhakathāyaṃ “ādāya ca anādāya ca karaṇato kiriyākiriya”nti.",
  "tika-vin11t0:1215": "Dvebhāgakathāvaṇṇanā.",
  "tika-vin11t0:1216_0": "680. Channaṃ vassānaṃ orenāti pubbe santhatassa katadivasato paṭṭhāya upari channaṃ",
  "tika-vin11t0:1216_1": "vassānaṃ abbhantareti attho. Hoti nissaggiyāpattīti chabbassantare katasanthataṃ",
  "tika-vin11t0:1216_2": "nissaggiyaṃ hoti, kārakassa ca pācittiyaṃ hotīti attho. Bhikkhusammutiṃ ṭhapetvāti",
  "tika-vin11t0:1216_3": "santhataṃ gahetvā addhānamaggaṃ paṭipajjituṃ asamatthassa gilānassa “ahaṃ bhante",
  "tika-vin11t0:1216_4": "gilāno na sakkomi santhataṃ ādāya pakkamituṃ, sohaṃ bhante saṅghaṃ santhatasammutiṃ",
  "tika-vin11t0:1216_5": "yācāmī”ti saṅghamajjhe nisajja añjaliṃ paggahetvā tikkhattuṃ yācite ñattidutiyāya",
  "tika-vin11t0:1216_6": "kammavācāya gataṭṭhāne chabbassānaṃ antopi santhataṃ kātuṃ saṅghena dinnasammutiṃ vināti attho.",
  "tika-vin11t0:1217_0": "682. Chabbassāni karontassāti ettha “yadā paripuṇṇāni, tadā”ti seso, chabbassesu",
  "tika-vin11t0:1217_1": "paripuṇṇesu santhataṃ karontassāti attho. Yathāha aṭṭhakathāyaṃ “yadā chabbassāni",
  "tika-vin11t0:1217_2": "paripuṇṇāni honti, tadā santhataṃ karotī”ti. Taduddhampīti chabbassato uparipi. Vitāneti",
  "tika-vin11t0:1217_3": "vitānanimittaṃ karontassa. Sāṇipākāreti pākārasadisatirokaraṇīyanimittaṃ karontassa.",
  "tika-vin11t0:1217_4": "Nissajjitvā katepi cāti purāṇasanthate aññassa datvā aññasmiṃ santhate orato channaṃ",
  "tika-vin11t0:1217_5": "vassānaṃ katepi ca anāpattīti yojanā. Ayamanāpattivāro neva pāḷiyaṃ, na aṭṭhakathāsu",
  "tika-vin11t0:1217_6": "dissati, tasmā so ācariyaparamparābhato ācariyena dassitoti viññāyati. Sādhāraṇavinicchayaṃ",
  "tika-vin11t0:1217_7": "pana “anantarassimassāpi, viseso nupalabbhatī”ti vakkhati.",
  "tika-vin11t0:1218": "Chabbassakathāvaṇṇanā.",
  "tika-vin11t0:1219_0": "683. Anādāyāti navaṃ nisīdanasanthataṃ karontena bhikkhunā tassa vivaṇṇakaraṇatthāya",
  "tika-vin11t0:1219_1": "pāḷiyaṃ “purāṇasanthatassa sāmantā sugatavidatthi ādātabbā dubbaṇṇakaraṇāyā”ti yā",
  "tika-vin11t0:1219_2": "ādātuṃ vuttā, taṃ purāṇasanthatassa chinnamukhāvattato sugatavidatthiṃ adatvā. Evametaṃ",
  "tika-vin11t0:1219_3": "vuttanti kathaṃ viññāyatīti? “Anādānavasenassa, sugatassa vidatthiyā”ti vakkhamānena",
  "tika-vin11t0:1219_4": "viññāyati. Santhateti ettha “purāṇe”iti ca kāretuṃ katañcāti ettha “navaṃ nisīdanaṃ",
  "tika-vin11t0:1219_5": "santhata”nti ca seso, purāṇe santhate asante sāmantā sugatavidatthiṃ anādāya navaṃ",
  "tika-vin11t0:1219_6": "nisīdanasanthataṃ karontassa anāpatti. Aññassatthāya navaṃ nisīdanasanthataṃ kāretuṃ,",
  "tika-vin11t0:1219_7": "navaṃ nisīdanasanthataṃ aññena kataṃ paṭilabhitvā paribhuñjituñca anāpattīti yojanā.",
  "tika-vin11t0:1220_0": "“Aññassatthāya kāretu”nti idamettha pācittiyeneva anāpattidassananti gahetabbaṃ.",
  "tika-vin11t0:1220_1": "Tasmā “aññassatthāya karoti vā kārāpeti vā, āpatti dukkaṭassā”ti vuttattā ca aṭṭhakathāya,",
  "tika-vin11t0:1220_2": "tabbaṇṇanāsu ca adissamānattā vā taṃ na vattabbaṃ. “Anāpatti chabbassāni karoti…pe…",
  "tika-vin11t0:1220_3": "aññassatthāya karoti vā kārāpeti vā”ti anantarasikkhāpade vuttamoloketvā vā dukkaṭassa",
  "tika-vin11t0:1220_4": "ca vihitattā pācittiyena anāpattibhāvaṃ sandhāya likhitanti viññāyati. Katañca paribhuñjitunti",
  "tika-vin11t0:1220_5": "ettha “aññenā”ti vattabbaṃ, iminā “aññena kataṃ paṭilabhitvā paribhuñjati, anāpattī”ti pāṭhova dassito.",
  "tika-vin11t0:1221": "684. Sugatassa vidatthiyā anādānavasena ca assa santhatassa karaṇena ca satthārā etaṃ sikkhāpadaṃ kiriyākiriyaṃ vuttanti yojanā.",
  "tika-vin11t0:1222_0": "685. Nanu ca imassa sikkhāpadassa aṭṭhakathāya “samuṭṭhānādīni kiriyākiriyattā imassa",
  "tika-vin11t0:1222_1": "sikkhāpadassa dvebhāgasikkhāpadasadisānī”ti vuttāni, iha “sañcarittasamā”ti kasmā",
  "tika-vin11t0:1222_2": "vuttānīti? Vuccate – dvebhāgasikkhāpade “samuṭṭhānādīnipi kosiyasikkhāpadasadisānevā”ti",
  "tika-vin11t0:1222_3": "aṭṭhakathāya vuttāni, kosiyasikkhāpade samuṭṭhānādīnaṃ sañcarittena samabhāvassa",
  "tika-vin11t0:1222_4": "vuttattā, mūlameva saritvā kiriyākiriyasaṅkhātavisesassa visuṃ dassitattā avasiṭṭhavinicchayamattaṃ",
  "tika-vin11t0:1222_5": "sandhāya evaṃ vuttanti gahetabbaṃ. Imaṃ visesaṃ muñcitvā avasiṭṭhavinicchayena dvīsu",
  "tika-vin11t0:1222_6": "sikkhāpadesu sādhāraṇavinicchayassa avisesataṃ dassetumāha “anantarassā”tiādi.",
  "tika-vin11t0:1223": "Nisīdanasanthatakathāvaṇṇanā.",
  "tika-vin11t0:1224_0": "686-7. Gacchanteti tiyojanapūraṇaṭṭhānaṃ atikkamma gacchante. Yāneti sakaṭādike.",
  "tika-vin11t0:1224_1": "Lomānīti eḷakalomāni. Sāmikassāti yānādisāmino. Ajānatoti anādare sāmivacanaṃ. Addhānamaggapaṭipanno",
  "tika-vin11t0:1224_2": "yo pana bhikkhu eḷakalomaṃ labhitvā “tiyojanaparamaṃ sahatthā hāretabbānī”ti anuññātattā",
  "tika-vin11t0:1224_3": "tiyojanabbhantare sahatthenāpi haritvā tiyojanātikkame paresaṃ yānādīsu sāmikesu",
  "tika-vin11t0:1224_4": "ajānantesu “ete harissantī”ti cintetvā yadi ṭhapeyyāti attho. Tesūti yesu eḷakalomāni",
  "tika-vin11t0:1224_5": "ṭhapitāni, tesu yānādīsu tiyojanamatītesu bhikkhussa payogaṃ vināpi tiyojanaṃ atikkantesu",
  "tika-vin11t0:1224_6": "tassa bhikkhuno āpatti hotīti yojanā, tassa bhikkhuno “paṭhamaṃ pādaṃ tiyojanaṃ atikkāmeti,",
  "tika-vin11t0:1224_7": "āpatti dukkaṭassa. Dutiyaṃ pādaṃ atikkāmeti, nissaggiyaṃ pācittiya”nti vuttattā dukkaṭapācittiyā hontīti attho.",
  "tika-vin11t0:1225": "Ayaṃ nayoti bhikkhuno payogaṃ vinā yattha eḷakalomāni ṭhapitāni, tesu yānādīsu tiyojanaṃ atikkamantesu āpatti hotīti ayamattho daṭṭhabboti attho.",
  "tika-vin11t0:1226_0": "688. Agacchanteti tiyojanabbhantare ṭhite. “Abhirūhitvā”ti idaṃ anāpattikāraṇesu",
  "tika-vin11t0:1226_1": "ekaṃ dassetumāha. “Bhūmiyañhi ṭhatvā dento, avhāyanto vā purato gacchati, esevanayo”ti",
  "tika-vin11t0:1226_2": "aṭṭhakathāyaṃ vuttaṃ. Anāpattivāre “aññaṃ harāpetī”ti vacanato attanā pesite aññasmiṃ",
  "tika-vin11t0:1226_3": "harante vaṭṭatīti dassetumāha “sace sāreti vaṭṭatī”ti. Tenevāha “taṃ panaññaṃ harāpeti,",
  "tika-vin11t0:1226_4": "vacanena virujjhatī”ti.",
  "tika-vin11t0:1227": "690. Kaṇṇacchiddesūti attano kaṇṇabilesu.",
  "tika-vin11t0:1228_0": "691. Anāpattivāre “katabhaṇḍa”nti vuttattā tattha antamaso suttakena baddhamattampi",
  "tika-vin11t0:1228_1": "katabhaṇḍamevāti āha “suttakena ca bandhitvā”ti. Veṇiṃ katvāti kudrūsasīsapalālaveṇisadisaṃ",
  "tika-vin11t0:1228_2": "veṇiṃ katvā. Āpatti paridīpitāti “veṇiṃ katvā harati, idaṃ nidhānamukhaṃ nāma, āpattiyevā”ti",
  "tika-vin11t0:1228_3": "aṭṭhakathāyaṃ vuttaṃ.",
  "tika-vin11t0:1229_0": "692. Suṅkaghātanti ettha “taṃ ṭhāna”nti seso, yadi taṃ ṭhānaṃ suṅkaghātanti yojanā,",
  "tika-vin11t0:1229_1": "tiyojanosānaṭṭhānaṃ yadi suṅkaghātaṭṭhānaṃ bhaveyyāti attho. Anuppatvāti taṃ ṭhānaṃ",
  "tika-vin11t0:1229_2": "patvā. Corādīhi upadduto vā gacchati, yo aññavihito vā gacchatīti yojanā. Āpattīti",
  "tika-vin11t0:1229_3": "ettha āpatti tassa gacchatoti labbhati. Ettha “āpattī”ti iminā sikkhāpadena āpattimāha.",
  "tika-vin11t0:1229_4": "Imissā acittakatāya tesaṃ dvinnampi hoti. Adinnādānapārājikaṃ pana sacittakatāya",
  "tika-vin11t0:1229_5": "etesaṃ na hoti. Tenāha aṭṭhakathāyaṃ “yā hi tattha āpatti, sā idha anāpatti. Yā idha",
  "tika-vin11t0:1229_6": "āpatti, sā tattha anāpattī”ti. Theyyacittena harato bhaṇḍagghavasena pārājikathullaccayadukkaṭesu",
  "tika-vin11t0:1229_7": "ekaṃ hoti. Tenāha aṭṭhakathāyaṃ “adinnādāne pana suṅkaghāte āpatti hotī”ti.",
  "tika-vin11t0:1230_0": "693. Tiyojananti ettha haraṇakiriyāya accantasaṃyoge upayogavacanaṃ. “Harantassā”ti",
  "tika-vin11t0:1230_1": "imassa kammadīpakaṃ “lomānī”ti idaṃ pakaraṇato labbhati. “Anāpatti pakāsitā”ti idaṃ",
  "tika-vin11t0:1230_2": "sabbattha vakkhamānena sambandhanīyaṃ. Tāniyeva paccāharantassāti yojanā. Tiyojananti",
  "tika-vin11t0:1230_3": "ettha taṃyeva tiyojananti labbhati. Attanā gataṃ tiyojanaṃ puna tāneva lomāni gahetvā",
  "tika-vin11t0:1230_4": "paccāgacchantassāti attho.",
  "tika-vin11t0:1231_0": "694. Nivāsatthāya vā gantvāti tiyojanabbhantare vā sīmāya vā āvāse vasitukāmatāya",
  "tika-vin11t0:1231_1": "gantvā. Tato paraṃ harantassāti tasmiṃ āvāse uddesādiṃ alabhitvā tato paraṃ aññasmiṃ",
  "tika-vin11t0:1231_2": "āvāse vasitukāmatāya punapi tiyojanaṃ harantassāti attho. Imināva nayena tatopi aññaṃ",
  "tika-vin11t0:1231_3": "ṭhānaṃ, tatopi aññanti suddhacittena gatagataṭṭhānato punapi paramparaṃ ṭhānaṃ gamanavasena",
  "tika-vin11t0:1231_4": "yojanasatampi harato doso natthīti idampi vuttaṃ hoti. Yathāha aṭṭhakathāyaṃ “evaṃ",
  "tika-vin11t0:1231_5": "yojanasatampi harantassa anāpattī”ti. Acchinnaṃ vāpi labhitvā haratopīti “corāvahaṭapariccattaṃ",
  "tika-vin11t0:1231_6": "labhitvā harantassa. Idha sabbattheva “nivāsatthāya vā gantvā”tiādike anāpattivāre",
  "tika-vin11t0:1231_7": "paṭhamaladdhaṭṭhānato pabhuti atirekatiyojanampi harantassa anāpattīti attho viññāyati.",
  "tika-vin11t0:1231_8": "Nissaṭṭhaṃ labhitvāti nissajjitvā vinayakammaṃ katvā dinnaṃ labhitvā.",
  "tika-vin11t0:1232": "695. Aññenāti tāni hārinā aññena. Katabhaṇḍakanti “kambalakojavasanthatādiṃ yaṃ kiñci antamaso suttakena baddhamattampī”ti aṭṭhakathāyaṃ vuttaeḷakalomehi katabhaṇḍakaṃ.",
  "tika-vin11t0:1233_0": "696. Idaṃ samuṭṭhānanti idaṃ eḷakalomasamuṭṭhānaṃ. Paṇṇattiṃ ajānanatāya vā ñatvāpi",
  "tika-vin11t0:1233_1": "cīvarādiparikkhāresu lomassa allinabhāvaṃ ajānitvāpi vā tiyojanaṃ atikkāmentassa",
  "tika-vin11t0:1233_2": "arahatopi imāya āpattiyā sambhavato “acitta”nti āha.",
  "tika-vin11t0:1234": "Eḷakalomakathāvaṇṇanā.",
  "tika-vin11t0:1235": "697. Eḷakalomadhovāpanakathā uttānāyeva.",
  "tika-vin11t0:1236": "Eḷakalomadhovāpanakathāvaṇṇanā.",
  "tika-vin11t0:1237_0": "698. Gaṇheyya vāti ettha “yo”ti seso. “Gaṇheyya vā gaṇhāpeyya vā”ti iminā “tatthattano",
  "tika-vin11t0:1237_1": "panatthāyā”ti vakkhamānattā ca “nissajjitvā”tiādivacanato ca attano atthāya uggaṇheyya",
  "tika-vin11t0:1237_2": "vā uggaṇhāpeyya vāti vuttaṃ hoti. Vākārena “upanikkhittaṃ vā sādiyeyyā”ti idaṃ saṅgaṇhāti,",
  "tika-vin11t0:1237_3": "“idaṃ ayyassa hotū”ti upanikkhittaṃ ce sādiyatīti attho.",
  "tika-vin11t0:1238_0": "Rajatanti aññattha sajjhu vuccati, idha pana vohārūpagakahāpaṇādi vuccati. Vuttañhetaṃ",
  "tika-vin11t0:1238_1": "pāḷiyaṃ “rajataṃ nāma kahāpaṇo lohamāsako dārumāsako jatumāsako, ye vohāraṃ gacchantī”ti.",
  "tika-vin11t0:1238_2": "Idha kahāpaṇādīnaṃ sarūpaṃ aṭṭhakathāyaṃ –",
  "tika-vin11t0:1239_0": "“Tattha kahāpaṇoti sovaṇṇamayo vā rūpiyamayo vā pākatiko vā. Lohamāsakoti tambalohādīhi",
  "tika-vin11t0:1239_1": "katamāsako. Dārumāsakoti sāradārunā vā veḷupesikāya vā antamaso tālapaṇṇepi rūpaṃ",
  "tika-vin11t0:1239_2": "chinditvā katamāsako. Jatumāsakoti lākhāya vā niyyāsena vā rūpaṃ samuṭṭhāpetvā katamāsako.",
  "tika-vin11t0:1239_3": "‘Ye vohāraṃ gacchantī’ti iminā pana padena yo yo yattha yattha janapade yadā yadā",
  "tika-vin11t0:1239_4": "vohāraṃ gacchati, antamaso aṭṭhimayopi cammamayopi rukkhaphalabījamayopi samuṭṭhāpitarūpopi",
  "tika-vin11t0:1239_5": "asamuṭṭhāpitarūpopi sabbo saṅgahito”ti –",
  "tika-vin11t0:1240": "Vuttanayena veditabbaṃ.",
  "tika-vin11t0:1241": "Ettha ca pākatiko nāma etarahi pakatikahāpaṇo. Rukkhaphalabījamayoti tintiṇikādirukkhānaṃ phalabījena kato.",
  "tika-vin11t0:1242_0": "Jātarūpakaṃ suvaṇṇaṃ. Yathāha pāḷiyaṃ “jātarūpaṃ nāma satthuvaṇṇo vuccatī”ti. Nissajjitvāti",
  "tika-vin11t0:1242_1": "ettha “tenā”ti labbhati, “bhikkhunā”ti iminā yujjati, evaṃ sāditabhikkhunāti attho.",
  "tika-vin11t0:1242_2": "Nissajjitvāti attanā uggahitaṃ vā parena uggahāpitaṃ vā upanikkhipitassa sādiyanavasena",
  "tika-vin11t0:1242_3": "sāditaṃ vā rajataṃ vā jātarūpaṃ vā “tena bhikkhunā saṅghaṃ upasaṅkamitvā ekaṃsaṃ",
  "tika-vin11t0:1242_4": "uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ",
  "tika-vin11t0:1242_5": "paggahetvā”ti vacanato saṅghamajjhe upasaṅkamitvā vuḍḍhānaṃ bhikkhūnaṃ pāde vanditvā",
  "tika-vin11t0:1242_6": "ukkuṭikaṃ nisīditvā añjaliṃ paggayha “ahaṃ bhante rūpiyaṃ paṭiggahesiṃ, idaṃ me nissaggiyaṃ,",
  "tika-vin11t0:1242_7": "imāhaṃ nissajjāmī”ti nissajjitvāti vuttaṃ hoti.",
  "tika-vin11t0:1243_0": "Āpatti desetabbāvāti attanā eva āpannaṃ nissaggiyaṃ pācittiyaṃ tasmiṃ saṅghamajjhe",
  "tika-vin11t0:1243_1": "evameva nisīditvā desetabbā. Evaṃ desitā āpatti saṅghānumatena byattena paṭibalena",
  "tika-vin11t0:1243_2": "bhikkhunā paṭiggahetabbā. Vuttañhetaṃ “byattena bhikkhunā paṭibalena āpatti paṭiggahetabbā”ti.",
  "tika-vin11t0:1244_0": "699. Rajatanti rūpiyaṃ. Jātarūpanti suvaṇṇaṃ. Iminā padadvayena katākataṃ sabbaṃ",
  "tika-vin11t0:1244_1": "saṅgaṇhāti. Ubhinnaṃ māsakoti jātarūpamāsako, rajatamāsakopi cāti vuttaṃ hoti. Idha",
  "tika-vin11t0:1244_2": "rajatamāsakoti “rajata”nti padabhājane vuttakahāpaṇādi pañcappakāro māsako gahito.",
  "tika-vin11t0:1244_3": "Yathāha aṭṭhakathāyaṃ “vuttappakāro sabbopi rajatamāsako”ti. Idha “jātarūpamāsako”ti",
  "tika-vin11t0:1244_4": "visuṃ gahitattā kahāpaṇapadena suvaṇṇakahāpaṇaṃ vajjetvā itaradvayameva vattabbaṃ.",
  "tika-vin11t0:1244_5": "“Nissaggiyāvaha”nti idaṃ attano atthāya uggaṇhanauggaṇhāpanasādiyanāni karontaṃ sandhāyāha.",
  "tika-vin11t0:1244_6": "“Tatthā”tiādinā vakkhamānanayena dukkaṭāvahañca hoteva.",
  "tika-vin11t0:1245_0": "700-1. Muttādīnaṃ imasmiṃ sikkhāpadavibhaṅge avuttattepi pācittiyakaṇḍe navamavagge",
  "tika-vin11t0:1245_1": "dutiyassa ratanasikkhāpadassa padabhājane “ratanaṃ nāma muttā maṇi veḷuriyo saṅkho",
  "tika-vin11t0:1245_2": "silā pavālaṃ rajataṃ jātarūpaṃ lohitaṅko masāragalla”nti vuttānaṃ dasannaṃ ratanānaṃ",
  "tika-vin11t0:1245_3": "imasmiṃ sikkhāpade nissaggiyavatthuṃ katvā vuttaṃ rajataṃ, jātarūpañca vajjetvā avasiṭṭhānaṃ",
  "tika-vin11t0:1245_4": "aṭṭhannaṃ ratanānaṃ dukkaṭavatthubhāvo imassa aṭṭhakathāyaṃ vavatthāpitoti dassanatthamāha",
  "tika-vin11t0:1245_5": "“muttā…pe… masāragalla”nti. Ettha veḷuriyo gāthābandhavasena na vutto, so ekayoganiddiṭṭhānaṃ",
  "tika-vin11t0:1245_6": "sattannaṃ ratanānaṃ gahaṇeneva gayhati. Muttādayo yathādassitasarūpāyeva. Brahmajālādisuttantavasenāpi",
  "tika-vin11t0:1245_7": "“akappiyā”ti siddhānaṃ sattadhaññādīnaṃ paṭiggahaṇe āpattiṃ dassetumāha “dhaññānī”tiādi.",
  "tika-vin11t0:1246": "702. Ratanasikkhāpadeyeva “ratanasammata”nti āgataṃ kappiyavatthuṃ paṭiggaṇhato anāpattibhāvaṃ dassetumāha “muggamāsādika”ntiādi.",
  "tika-vin11t0:1247_0": "703-4. Evaṃ tippakārena ṭhitaṃ vatthuṃ gaṇhato adhippāyanānattena sambhavantaṃ āpattippabhedaṃ",
  "tika-vin11t0:1247_1": "dassetumāha “tatthā”tiādi. Tatthāti tesu tīsu nissaggiyādivatthūsu. Saṅghādīnanti",
  "tika-vin11t0:1247_2": "saṅghagaṇapuggalacetiyādīnaṃ. Tanti nissaggiyavatthuṃ. Sabbatthāyāti sabbesaṃ atthāyāti",
  "tika-vin11t0:1247_3": "viggaho. Attano atthāya ca saṅghādīnamatthāya ca dukkaṭavatthuṃ gaṇhantassāpi dukkaṭameva",
  "tika-vin11t0:1247_4": "hotīti attho. Avuttasamuccayenettha ca-saddena “sabbampi nikkhipanatthāya bhaṇḍāgārikasīsena",
  "tika-vin11t0:1247_5": "sampaṭicchato upari ratanasikkhāpade āgatavasena pācittiya”nti aṭṭhakathāya vuttavinicchayavisesassa saṅgaho kato.",
  "tika-vin11t0:1248": "705. Kahāpaṇādīnanti ādi-saddena suvaṇṇādīnaṃ saṅgaho. “Sahassa”nti idaṃ upalakkhaṇaṃ, sahassampīti vuttaṃ hoti.",
  "tika-vin11t0:1249_0": "706. Thavikādīsūti ādi-saddena sithilapūritāni bhājanāni gahitāni. “Sithilabaddhesū”ti",
  "tika-vin11t0:1249_1": "visesanena byatirekavasena “ghanabaddhe, pana ghanapūrite vā ekāva āpattī”ti aṭṭhakathāsesaṃ dīpeti.",
  "tika-vin11t0:1250_0": "707. Upanikkhittasādiyanakammaṃ dassetumāha “ida”ntiādi. Gaṇhitukāmopīti ettha “hotū”ti",
  "tika-vin11t0:1250_1": "seso. Nisedhetabbamevāti kāyena vā vācāya vā “idaṃ na kappatī”ti paṭikkhipitabbameva,",
  "tika-vin11t0:1250_2": "evaṃ sati anāpattiyevāti attho. Ayamattho aṭṭhakathāyaṃ “kāyavācāhi vā appaṭikkhipitvāpi",
  "tika-vin11t0:1250_3": "suddhacitto hutvā ‘nayidaṃ amhākaṃ kappatī’ti na sādiyati, anāpattiyevā”ti āgatoyeva.",
  "tika-vin11t0:1251_0": "708. Taṃ vatthunti tathā paṭikkhittaṃ vatthuṃ. Ṭhapetvā yadi gacchatīti “tumhe gaṇhatha",
  "tika-vin11t0:1251_1": "vā, mā vā, dinnaṃ dinnamevā”ti sace so ṭhapetvāva gacchati. Yathā taṃ na vinassati,",
  "tika-vin11t0:1251_2": "tathā taṃ gopayitabbanti yojanā. “Añño tattha āgantvā pucchatī”tiādinā aṭṭhakathāya",
  "tika-vin11t0:1251_3": "vuttanayena tatthāgatena kappiyakārakena “kimida”nti pucchite sarūpaṃ āvi katvā “gopayissāmahaṃ",
  "tika-vin11t0:1251_4": "bhante, guttaṭṭhānaṃ dassethā”ti vutte “imaṃ gahetvā ehī”ti avatvā sattabhūmikampi",
  "tika-vin11t0:1251_5": "pāsādaṃ abhiruhitvā “idha ṭhapehī”ti avatvā “idaṃ guttaṭṭhāna”nti surakkhitaṭṭhānaṃ",
  "tika-vin11t0:1251_6": "dassetvā tattha ṭhapite aggaḷaṃ datvā rakkhitabbanti vuttaṃ hoti.",
  "tika-vin11t0:1252_0": "709. Guttaṭṭhānaṃ gahetvā gacchantassa kappiyakārakassa avattabbavohāraṃ dassetumāha",
  "tika-vin11t0:1252_1": "“āharedamida”ntiādi. Akappiyanti ettha “vacana”nti labbhati. Evaṃ akappiyavacanaṃ",
  "tika-vin11t0:1252_2": "avatvā surakkhitaṭṭhāne āharitvā ṭhapite kiṃ kātabbanti? Vikkāyike pattacīvarādikappiyabhaṇḍe",
  "tika-vin11t0:1252_3": "āhaṭe “amhākaṃ iminā attho, imassa evarūpaṃ mūlampi atthi, kappiyakārako eva natthī”ti",
  "tika-vin11t0:1252_4": "vatvā tena “ahaṃ kappiyakārako, mayhaṃ dassethā”ti vutte sace ruccati, dvāraṃ vivaritvā",
  "tika-vin11t0:1252_5": "“idaṃ gaṇhā”ti avatvā “ettha ṭhapita”nti dassetvā tasmiṃ tassa agghappamāṇaṃ gahetvā",
  "tika-vin11t0:1252_6": "dente adhivāsetabbaṃ. Atirekaṃ gaṇhante “mayaṃ tumhākaṃ bhaṇḍaṃ na gaṇhāma, gacchathā”ti",
  "tika-vin11t0:1252_7": "nīharitvā aggaḷaṃ datvā kappiyakārake laddhe “amhākaṃ evarūpena attho, idaṃ nāma",
  "tika-vin11t0:1252_8": "mūlaṃ atthī”ti vatvā tena kiṇitvā dinne adhivāsetabbanti aṭṭhakathāyaṃ vuttanayena paṭipajjitabbaṃ.",
  "tika-vin11t0:1253_0": "710. Ṭhapetvā rūpiyaggāhanti anantarasikkhāpade vakkhamānasarūpaṃ suvaṇṇādirūpiyaṃ",
  "tika-vin11t0:1253_1": "paṭiggahetvā nissajjitvā desitāpattikaṃ puggalaṃ ṭhapetvā. Nissaṭṭhaparivattitanti",
  "tika-vin11t0:1253_2": "ettha nissajjitvā āpattiyā desitāya “sace tattha āgacchati ārāmiko vā upāsako vā”tiādinā",
  "tika-vin11t0:1253_3": "padabhājane vuttanayena tatthāgataṃ kappiyakārakaṃ “āvuso imaṃ jānā”ti vatvā “iminā",
  "tika-vin11t0:1253_4": "kiṃ āhariyyatū”ti tena vutte “imaṃ vā imaṃ vā āharā”ti avatvā “kappiyaṃ ācikkhitabbaṃ",
  "tika-vin11t0:1253_5": "sappi vā telaṃ vā madhu vā phāṇitaṃ vā”ti vuttattā bhikkhūnaṃ kappiyavatthumatte",
  "tika-vin11t0:1253_6": "ācikkhite tena nissaṭṭhavatthuṃ parivattetvā āhaṭaṃ kappiyabhaṇḍanti attho.",
  "tika-vin11t0:1254_0": "711. Attano pattabhāgampīti tathā āhaṭe kappiyabhaṇḍe saṅghassa bhājiyamāne attano",
  "tika-vin11t0:1254_1": "vassaggena attano pattakoṭṭhāsampi. Paṭiggāhakabhikkhunoti rūpiyaṃ paṭiggahetvā āpajjitvā",
  "tika-vin11t0:1254_2": "nissajjitvā desitāpattikassa bhikkhuno na vaṭṭatīti sambandho. Aññatoti attato aññasmā",
  "tika-vin11t0:1254_3": "pabbajitamanussāmanussatiracchānagatitthipurisānaṃ aññatarato. Laddhanti tehi attanā",
  "tika-vin11t0:1254_4": "laddhakoṭṭhāsato dinnavasenapi laddhaṃ taṃ vatthuṃ.",
  "tika-vin11t0:1255_0": "712. Yaṃ kiñci paccayanti taṃ vatthuṃ parivattetvā gahitesu catūsu paccayesu aññatarampi",
  "tika-vin11t0:1255_1": "paccayaṃ. Antamaso pathaviṃ khaṇitvā uppāditodakampi dārūhi ādittaaggimpi telena",
  "tika-vin11t0:1255_2": "jalitapadīpampi rukkhe vā gehe vā pakatichāyampi tālapaṇṇampi upabhogaparibhogārahaṃ",
  "tika-vin11t0:1255_3": "aññampi yaṃ kiñcīti aṭṭhakathāya vuttanayaṃ imināva saṅgahitanti gahetabbaṃ. Yathāha",
  "tika-vin11t0:1255_4": "aṭṭhakathāyaṃ “antamaso makkaṭādīhi tato haritvā araññe ṭhapitaṃ vā tesaṃ hatthato",
  "tika-vin11t0:1255_5": "gaḷitvā tiracchānapariggahitampi paṃsukūlampi na vaṭṭatiyevā”tiādi, “rūpiyapaṭiggāhakassa",
  "tika-vin11t0:1255_6": "pana kenaci pariyāyena tato uppannapaccayaparibhogo na vaṭṭatī”ti cāti. Bhikkhunoti",
  "tika-vin11t0:1255_7": "rūpiyapaṭiggāhakassa bhikkhussa.",
  "tika-vin11t0:1256_0": "713. Ajjhārāme vāti upari vakkhamānalakkhaṇena paricchinne ajjhārāme vā. Taṃ rūpiyaṃ,",
  "tika-vin11t0:1256_1": "“patitaṃ disvā”ti seso. Ajjhāvasathepi vāti vakkhamānalakkhaṇe antoāvāse ca. Nikkhipantassāti",
  "tika-vin11t0:1256_2": "“yassa bhavissati, so harissatī”ti vutte ṭhāne tasmiṃ vatthusmiṃ gaṇanañca upalakkhaṇañca",
  "tika-vin11t0:1256_3": "sallakkhetvā ṭhapentassa.",
  "tika-vin11t0:1257_0": "714. Tikapācittiyaṃ vuttanti “rūpiye rūpiyasaññī, vematiko, arūpiyasaññī rūpiyaṃ",
  "tika-vin11t0:1257_1": "paṭiggaṇhāti, nissaggiyaṃ pācittiya”nti bhagavatā pācittiyaṃ vuttaṃ. Dukkaṭanti ettha",
  "tika-vin11t0:1257_2": "“dvikadukkaṭa”nti sāmatthiyā labbhati.",
  "tika-vin11t0:1258": "715. Kriyākriyanti gahaṇena āpajjanato kiriyaṃ. Paṭikkhepassa akaraṇato akiriyanti.",
  "tika-vin11t0:1259": "Rūpiyapaṭiggahaṇakathāvaṇṇanā.",
  "tika-vin11t0:1260_0": "716-7. Nissaggiyassāpi vatthunti “nissaggiyapācittiyassa vatthū”ti paṭhamasikkhāpade",
  "tika-vin11t0:1260_1": "niddiṭṭhesu rajatādīsu catūsu aññataraṃ vatthuṃ. Dukkaṭassa ca vatthuṃ vāti paṭhamaṃ",
  "tika-vin11t0:1260_2": "dassitamuttādidukkaṭavatthūsu aññataraṃ vā, ihobhayattha hetuphalasambandhe sāmivacanaṃ.",
  "tika-vin11t0:1260_3": "Kappiyassa ca vatthuṃ vāti yathādassitesu eva muggamāsādikappiyavatthūsu aññataraṃ",
  "tika-vin11t0:1260_4": "vā, iha avayavāvayavisambandhe sāmivacanaṃ. Avayavāvayavīnaṃ abhedepi bhedūpacāravasena",
  "tika-vin11t0:1260_5": "yathā “silāputtakassa sarīra”nti kappiyavatthunti vuttaṃ hoti “kappiyena vatthunā”ti",
  "tika-vin11t0:1260_6": "vakkhamānattā. Idānettha dukkaṭavatthuno, kappiyavatthuno ca nissaggiyavatthunā parivattitattā",
  "tika-vin11t0:1260_7": "āpatti hotīti gahetabbaṃ. Nissaggiyavatthunā yo parivatteti, tassa āpattīti yojanā.",
  "tika-vin11t0:1261_0": "Dukkaṭassa vatthunā, kappiyena ca vatthunā vatthuṃ nissaggiyassa parivatteti, āpattīti",
  "tika-vin11t0:1261_1": "yojanā. Idha ubhayatthāpi parivattitassa nissaggiyavatthuttā āpatti hoti. Evaṃ tīsupi",
  "tika-vin11t0:1261_2": "ṭhānesu “āpattī”ti sāmaññavacanena nissaggiyapācittiyameva vuttanti pakaraṇato labbhati.",
  "tika-vin11t0:1262_0": "718. Dukkaṭasseva vatthunā dukkaṭassa ca vatthuṃ vā parivatteti, dukkaṭanti yojanā.",
  "tika-vin11t0:1262_1": "“Vatthuṃ vā kappiyassā”ti idaṃ vuttanayameva, kappiyavatthunti vuttaṃ hoti. Imassa",
  "tika-vin11t0:1262_2": "kappiyavatthunopi dukkaṭavatthunā parivattitattā dukkaṭaṃ hotīti gahetabbaṃ.",
  "tika-vin11t0:1263": "719. “Vatthunā kappiyassā”ti idampi vuttanayameva. Kappiyavatthunāpi parivattite dukkaṭavatthuvasena dukkaṭaṃ hotīti āha “tathā”ti.",
  "tika-vin11t0:1264_0": "720. “Tathā”ti iminā “vatthuno”ti idaṃ ākaḍḍhati. “Nissaggiyassā”ti iminā pācittiyamāha.",
  "tika-vin11t0:1264_1": "Pubbanti paṭhamaṃ, pubbe vuttarūpiyapaṭiggahaṇasikkhāpadeti vuttaṃ hoti. Imināti",
  "tika-vin11t0:1264_2": "rūpiyasaṃvohārasikkhāpadena. Parivattanaṃ vāritanti sambandho.",
  "tika-vin11t0:1265_0": "721. Rūpiyanti ca saññissāti “rūpiyaṃ nāma satthuvaṇṇo kahāpaṇo lohamāsako dārumāsako",
  "tika-vin11t0:1265_1": "jatumāsako, ye vohāraṃ gacchantī”ti padabhājane vuttesu rūpiyasaññitesu vatthūsu",
  "tika-vin11t0:1265_2": "“aññatara”nti saññissa. Arūpiyeti kharapattādimhi. Tena arūpiyena. “Cetāpentassa",
  "tika-vin11t0:1265_3": "arūpiya”nti padacchedo. “Arūpiye rūpiyasaññī rūpiyaṃ cetāpeti, nissaggiyaṃ pācittiya”nti",
  "tika-vin11t0:1265_4": "vuttattā rūpiyaparivattane dukkaṭassa abhāvato, pācittiyassa ca sambhavato rūpiyaṃ",
  "tika-vin11t0:1265_5": "na gahetabbaṃ. Arūpiye rūpiyaṃ iti saññissa ca vimatissa ca arūpiyaṃ cetāpentassa",
  "tika-vin11t0:1265_6": "tena dve dukkaṭāni hontīti yojanā.",
  "tika-vin11t0:1266_0": "722. Arūpiye arūpiyanti saññissāti ettha “arūpiyaṃ parivattentassā”ti seso. Pañcahīti",
  "tika-vin11t0:1266_1": "sahatthe karaṇavacanaṃ, “sahadhammikehī”ti seso, pañcahi sahadhammikehi saddhinti",
  "tika-vin11t0:1266_2": "attho. Vadatoti voharato, kayavikkayaṃ karontassāti attho. Bhikkhubhikkhunisāmaṇerasāmaṇerisikkhamānāsaṅkhātehi",
  "tika-vin11t0:1266_3": "pañcahi sahadhammikehi arūpiyaṃ parivattentassa anāpattīti attho.",
  "tika-vin11t0:1267": "723. Saṃvohārena samuṭṭhānato kriyasamuṭṭhānaṃ.",
  "tika-vin11t0:1268": "Rūpiyasaṃvohārakathāvaṇṇanā.",
  "tika-vin11t0:1269_0": "724. Kappiyaṃ nāma “cīvarapiṇḍapātasenāsanagilānapaccayabhesajjaparikkhārā, antamaso",
  "tika-vin11t0:1269_1": "cuṇṇapiṇḍopi dantakaṭṭhampi dasikasuttampī”ti padabhājane vuttāni kappiyavatthūni.",
  "tika-vin11t0:1269_2": "Yathāha aṭṭhakathāyaṃ “cīvarādīnaṃ kappiyabhaṇḍānaṃ vasena anekavidha”nti. Kappiyenevāti",
  "tika-vin11t0:1269_3": "teneva kappiyena vatthunā. “Kayavikkayaṃ samāpajjeyyāti ‘iminā imaṃ dehi, iminā imaṃ",
  "tika-vin11t0:1269_4": "āhara, iminā imaṃ parivattehi, iminā imaṃ cetāpehī’ti ajjhācaratī”ti vacanato “parivattayato”ti",
  "tika-vin11t0:1269_5": "imassa “kayavikkayaṃ samāpajjato”ti pariyāyo.",
  "tika-vin11t0:1270_0": "Tattha aññassa hatthato kappiyavatthunā parivattetvā gahaṇaṃ kayo nāma. Attano hatthato",
  "tika-vin11t0:1270_1": "kappiyavatthuṃ parivattetvā dānaṃ vikkayo. Yathāha aṭṭhakathāyaṃ “iminā imaṃ dehī’tiādinā",
  "tika-vin11t0:1270_2": "hi nayena parassa kappiyabhaṇḍaṃ gaṇhanto kayaṃ samāpajjati, attano kappiyaṃ dento",
  "tika-vin11t0:1270_3": "vikkaya”nti. “Ṭhapetvā sahadhammike”ti vuttattā parivattayatoti ettha aññehi saddhinti",
  "tika-vin11t0:1270_4": "labbhati. Ettha aññe nāma gihino itthipurisā, sāsanato bāhirā pabbajitā ca. Tasmā",
  "tika-vin11t0:1270_5": "ayaṃ kayavikkayo antamaso mātāpitūhipi na kātabboyeva. Yathāha aṭṭhakathāyaṃ “ayañhi",
  "tika-vin11t0:1270_6": "kayavikkayo ṭhapetvā pañca sahadhammike avasesehi gihipabbajitehi antamaso mātāpitūhipi",
  "tika-vin11t0:1270_7": "saddhiṃ na vaṭṭatī”ti.",
  "tika-vin11t0:1271_0": "725. Akappiyassa vatthussāti imasmiṃ sikkhāpade vuttacīvarādikappiyavatthuto aññassa",
  "tika-vin11t0:1271_1": "nissaggiyadukkaṭavatthussa. Tenevāti akappiyavatthunāyeva. “Kappiyassa cā”ti pāṭhaseso,",
  "tika-vin11t0:1271_2": "teneva akappiyena vatthunā kappiyassa vatthussa parivattanañcāti yojanā. Evañhi pāṭhasese",
  "tika-vin11t0:1271_3": "akate akappiyena vatthunā kappiyassa parivattanaṃ kayavikkaye saṅgahetabbaṃ siyā,",
  "tika-vin11t0:1271_4": "taṃ na yujjati tassa rūpiyasaṃvohāreyeva saṅgahitattā, idha ca “kappiyavatthusseva",
  "tika-vin11t0:1271_5": "kappiyavatthunā parivattanaṃ kayavikkayo”ti niyamitattā. Niddiṭṭhanti “akappiyabhaṇḍaparivattanañhi",
  "tika-vin11t0:1271_6": "kayavikkayasaṅgahaṃ na gacchatī”ti aṭṭhakathāyaṃ niddiṭṭhanti attho.",
  "tika-vin11t0:1272_0": "726. Tasmāti yasmā aññatra sahadhammikehi kappiyavatthussāpi kayavikkayo na vaṭṭati,",
  "tika-vin11t0:1272_1": "akappiyassa, kappiyassa ca vatthuno akappiyeneva vatthunā parivattanañca rūpiyasaṃvohāre",
  "tika-vin11t0:1272_2": "saṅgahitattā kayavikkayasaṅgahaṃ na gacchati, tasmā.",
  "tika-vin11t0:1273": "729. Idaṃ nāmāti odanādikappiyavatthumeva āha.",
  "tika-vin11t0:1274_0": "730-1. “Gahetvā”tiādigāthāya vatthulakkhaṇassa udāharaṇaṃ dassetvāva āpattibhedaṃ",
  "tika-vin11t0:1274_1": "dassetumāha “vighāsāda”ntiādi. Challinti rukkhatacaṃ. Vallinti lataṃ. Kaṭṭhanti indhanadāruṃ.",
  "tika-vin11t0:1274_2": "Dārunti gehasambhārādidāruṃ. Vipallāsenāpi vattabbaṃ “valliṃ vā pana challiṃ vā,",
  "tika-vin11t0:1274_3": "dāruṃ vā kaṭṭhameva vā”ti. Vatthūnanti tathā vatvā āharāpitānaṃ challiādivatthūnaṃ.",
  "tika-vin11t0:1274_4": "Kayavikkaye āpattiyo hontīti yojanā, nissaggiyapācittiyāpattiyo hontīti vuttaṃ hoti.",
  "tika-vin11t0:1275": "732. “Iti evā”ti padacchedo, “pivitvā”tiādinā nayena pubbakāle vihitapaccayantaṃ akatvā vuttanayenevāti attho.",
  "tika-vin11t0:1276_0": "733. Bhūmiyā limpaneti yojanāyaṃ pana senāsanabhūmiyaṃ paribhaṇḍakaraṇakāḷakādivaṇṇakaraṇavasena",
  "tika-vin11t0:1276_1": "lepane. Vatthudhovaneti cīvarādivatthūnaṃ dhovane. Etthāti tesu vuttappakāresu. Etesaṃ",
  "tika-vin11t0:1276_2": "gahaṇassa upalakkhaṇattā evarūpesu aññesu ṭhānesu.",
  "tika-vin11t0:1277": "734. Ayanti bhūmisodhanādivasena āpannā pācittiyāpatti.",
  "tika-vin11t0:1278": "735. Ṭhapetvā bhaṇḍasāmikanti ettha byatirekavasena aññassa kappiyakārassāti labbhati.",
  "tika-vin11t0:1279": "736. Bhāsato anāpattīti yojanā. Sesamettha uttānameva.",
  "tika-vin11t0:1280": "Kayavikkayakathāvaṇṇanā.",
  "tika-vin11t0:1281": "Kosiyavaggo dutiyo.",
  "tika-vin11t0:1282": "737. Kappiyā pattā mattikāyomayā jātito duveti yojanā. Vaṇṇāti pamāṇāni. Yathāha aṭṭhakathāyaṃ “tayo pattassa vaṇṇāti tīṇi pattassa pamāṇānī”ti. Tenāha “ukkaṭṭho majjhimomako”ti.",
  "tika-vin11t0:1283_0": "738. Dvinnaṃ taṇḍulanāḷīnanti sukoṭṭitānaṃ akhaṇḍānaṃ purāṇasālitaṇḍulānaṃ dve nāḷiyo",
  "tika-vin11t0:1283_1": "gahetabbā. Yathāha aṭṭhakathāyaṃ “anupahatapurāṇasālitaṇḍulānaṃ sukoṭṭitaparisuddhāna”nti.",
  "tika-vin11t0:1283_2": "Bhattanti avassāvitaṃ anuttaṇḍulaṃ akilinnaṃ apiṇḍitaṃ suvisadaṃ kundamakularāsisadisaṃ",
  "tika-vin11t0:1283_3": "supakkodanameva gahetabbaṃ. Yathāha aṭṭhakathāyaṃ “anuttaṇḍulaṃ akilinnaṃ apiṇḍitaṃ",
  "tika-vin11t0:1283_4": "suvisadaṃ kundamakularāsisadisaṃ avassāvitodana”nti. Magadhanāḷiyāti magadharaṭṭhe",
  "tika-vin11t0:1283_5": "nāḷiyā, sā nāḷi tilānaṃ aṭṭhapasatāni gaṇhāti. Tenāhu porāṇā –",
  "tika-vin11t0:1284": "“Khāridasadvayaṃ vāho, khārī doṇaṭṭhakadvayaṃ;",
  "tika-vin11t0:1285": "Dviaṭṭhanāḷiyo doṇo, nāḷekā pasataṭṭhakaṃ;",
  "tika-vin11t0:1286": "Lakkhaṃ tilānaṃ pasataṃ, etaṃ vuttaṃ pamāṇato”ti.",
  "tika-vin11t0:1287": "“Magadhanāḷi nāma aḍḍhaterasapalā hotī”ti andhakaṭṭhakathāyaṃ vuttaṃ. Tabbaṇṇanāya “aḍḍhaterasapalāni māsehi gahetabbānī”ti vuttaṃ. Keci panāhu –",
  "tika-vin11t0:1288": "“Catuppasatikā muṭṭhi, palañcetaṃ catugguṇaṃ;",
  "tika-vin11t0:1289": "Kuḍuvappasatañceva, cattāri ceva nāḷi tu.",
  "tika-vin11t0:1290": "“Soyeva pattho cattāro, patthā aḷhakamuccate;",
  "tika-vin11t0:1291": "Aḷhakānampi cattāri, ‘doṇo’ti parikittito”ti.",
  "tika-vin11t0:1292": "Ācariyā pana “aṭṭhapasatā māgadhanāḷī”ti pubbapakkhameva rocayanti.",
  "tika-vin11t0:1293_0": "Khādanañca catubbhāganti tasmiṃ bhatte catudhā vibhatte ekabhāgamattaṃ hatthahāriyaghanamuggasūpanti",
  "tika-vin11t0:1293_1": "attho. Yathāha aṭṭhakathāyaṃ “tassa odanassa catutthabhāgappamāṇo nātighano nātitanuko",
  "tika-vin11t0:1293_2": "hatthahāriyo sabbasambhārasaṅkhato muggasūpo pakkhipitabbo”ti.",
  "tika-vin11t0:1294_0": "Byañjanañca tadūpiyanti yāva carimālopaṃ, tāva sabbālopānurūpaṃ macchamaṃsādibyañjanañca.",
  "tika-vin11t0:1294_1": "Yathāha aṭṭhakathāyaṃ “ālopassa ālopassa anurūpaṃ yāvacarimālopappahonakaṃ macchamaṃsādibyañjanaṃ",
  "tika-vin11t0:1294_2": "pakkhipitabba”nti. Ettha ca ālopassa ālopassa anurūpanti “byañjanassa mattā nāma",
  "tika-vin11t0:1294_3": "odanacatutthabhāgo”ti brahmāyusuttassa aṭṭhakathāyaṃ vuttattā ālopassa catutthabhāgappamāṇaṃ",
  "tika-vin11t0:1294_4": "byañjanaṃ ālopassa anurūpanti gahetabbaṃ. Idha pana sūpasseva odanacatutthabhāgappamāṇaṃ",
  "tika-vin11t0:1294_5": "dassetvā etassa lakkhaṇe dassite itarassāpi dassitameva hotīti byañjanassa tathā",
  "tika-vin11t0:1294_6": "visesetvā pamāṇaṃ na dassitaṃ. Odane pakkhipitabbāni sappitelatakkarasakañjikādīni",
  "tika-vin11t0:1294_7": "gaṇanūpagāni na honti.",
  "tika-vin11t0:1295_0": "739. Taṃ sabbanti yathāvuttabhattādiniravasesaṃ. Gaṇhatīti vakkhamānehi tīhi pakārehi",
  "tika-vin11t0:1295_1": "gaṇhāti. Tassāti ukkaṭṭhassa pattassa. Upaḍḍhoti tasmiṃ patte gaṇhanakadabbasambhāragāhī",
  "tika-vin11t0:1295_2": "patto taṃsahacariyena “upaḍḍho”ti vutto. Tadupaḍḍho cāti etthāpi eseva nayo. Tassa",
  "tika-vin11t0:1295_3": "majjhimassa pattassa upaḍḍho tadupaḍḍhoti gahetabbaṃ.",
  "tika-vin11t0:1296_0": "740. Imesu tīsu pattesu ukkaṭṭhassa vuttaṃ odanādi sabbaṃ yasmiṃ patte pakkhittaṃ,",
  "tika-vin11t0:1296_1": "tassa mukhavaṭṭimatthake puñjiyamānaṃ hīrakaṃ heṭṭhābhāge phusati, so ukkaṭṭhamajjhimo",
  "tika-vin11t0:1296_2": "nāma, hīrato atirekaṃ tiṭṭhati, so ukkaṭṭhomako nāma, antopatte mukhavaṭṭiyā heṭṭhimantaṃ",
  "tika-vin11t0:1296_3": "appatvā tiṭṭhati, so ukkaṭṭhukkaṭṭho nāma, evaṃ majjhimo ca omako ca paccekaṃ tividho",
  "tika-vin11t0:1296_4": "hotīti sabbe nava pattā hontīti dassetumāha “ukkaṭṭhassā”tiādi. Tassevāti ukkaṭṭhasseva.",
  "tika-vin11t0:1296_5": "Omako ca majjhimo cāti omakamajjhimā. Idha majjhimo ca omako ca ukkaṭṭhasseva bhedo.",
  "tika-vin11t0:1296_6": "Esa nayo itaradvayepi. “Eva”nti iminā yathā “ukkaṭṭhukkaṭṭho ukkaṭṭhomako ukkaṭṭhamajjhimo”ti",
  "tika-vin11t0:1296_7": "yojetabbo, evaṃ majjhimomakānampi yathākkamayojanaṃ dasseti “majjhimo majjhimukkaṭṭho",
  "tika-vin11t0:1296_8": "majjhimomako, omakukkaṭṭho omakamajjhimo omakomako cā”ti.",
  "tika-vin11t0:1297_0": "741. Tesūti navasu pattesu. Tasmāti apattabhāvato. Na gacchantīti ukkaṭṭhukkaṭṭhañca",
  "tika-vin11t0:1297_1": "omakomakañcāti dve apekkhitvā bahuvacanaṃ kataṃ. Ete bhājanasaṅkhepena paribhuñjitabbāti.",
  "tika-vin11t0:1297_2": "Yathāha aṭṭhakathāyaṃ “tasmā ete bhājanaparibhogena paribhuñjitabbā”ti.",
  "tika-vin11t0:1298_0": "742. Pattalakkhaṇasaṃyutanti ettha pattalakkhaṇaṃ nāma yathāvuttapamāṇayuttatā, “ayopatto",
  "tika-vin11t0:1298_1": "pañcahi pākehi pakko mattikāpatto dvīhi pākehi pakko”ti vuttā pākasampatti, kiṇitvā",
  "tika-vin11t0:1298_2": "gaṇhāti ce, tassa dātabbamūlassa asesetvā dinnabhāvo, chiddābhāvo, chinnarājīnaṃ",
  "tika-vin11t0:1298_3": "abhāvoti pañcavidhaṃ. Hoti cettha –",
  "tika-vin11t0:1299": "“Pamāṇayuttatā pāka-sampatti dinnamūlatā;",
  "tika-vin11t0:1300": "Acchiddārājitā ceti, pattalakkhaṇapañcaka”nti.",
  "tika-vin11t0:1301_0": "“Adhiṭṭhāya vā vikappetvā vā”ti vā-saddo yojetabbo. Adhiṭṭhāyāti paṭhamaṃ paribhutte",
  "tika-vin11t0:1301_1": "patte sati taṃ paccuddharitvā adhiṭṭhātabbapatto hatthapāse ce hoti, vakkhamānanayena",
  "tika-vin11t0:1301_2": "“imaṃ pattaṃ adhiṭṭhāmī”ti vacībhedakaraṇavasena vācāya vā vacībhedaṃ akatvā evameva",
  "tika-vin11t0:1301_3": "cintetvā hatthena gahetvā phandāpentena kāyena vā dūre ce hatthapāsā hoti, ṭhapitaṭṭhānaṃ",
  "tika-vin11t0:1301_4": "sallakkhetvā “etaṃ pattaṃ adhiṭṭhāmī”ti vācā bhinditabbāti aṭṭhakathāyaṃ vuttanayena",
  "tika-vin11t0:1301_5": "ekakena vā pacchā satisammose sarāpetvā kukkuccaṃ vūpasametuṃ samatthassa puggalassa",
  "tika-vin11t0:1301_6": "sannidhāne vā adhiṭṭhāyāti vuttaṃ hoti. “Aññassa santike adhiṭṭhāne ayamānisaṃso",
  "tika-vin11t0:1301_7": "– sacassa ‘adhiṭṭhito nu kho me, no’ti vimati uppajjati, itaro sāretvā vimatiṃ chindissatī”ti",
  "tika-vin11t0:1301_8": "ayamattho aṭṭhakathāyaṃ vutto. “Dve patte adhiṭṭhātuṃ na labhatī”ti gaṇṭhipade vuttaṃ.",
  "tika-vin11t0:1302_0": "Vikappetvāti ttha vikappetabbassa pattassa ekattabahuttaṃ, sannihitāsannihitattañca",
  "tika-vin11t0:1302_1": "sallakkhetvā ekaṃ ce sannihitaṃ, “imaṃ pattaṃ tuyhaṃ vikappemī”ti vā “imaṃ pattaṃ",
  "tika-vin11t0:1302_2": "tissassa bhikkhuno vikappemī”ti vā ādinā nayena ekaṃ vikappetvāti vuttaṃ hoti. Ettha",
  "tika-vin11t0:1302_3": "“paribhuñjeyyā”ti vuttattā, “mayhaṃ santakaṃ paribhuñjehi vā vissajjehi vā yathāpaccayaṃ",
  "tika-vin11t0:1302_4": "vā karohī”ti tena apaccuddhaṭe paribhuñjituṃ ayuttattā “vikappetvā”ti paccuddhaṭaviseso gahetabbo.",
  "tika-vin11t0:1303_0": "743. Dhāreyyāti anadhiṭṭhahitvā, avikappetvā ca paribhuñjitabbo. Taṃ kālaṃ pattaṃ",
  "tika-vin11t0:1303_1": "atikkāmayatoti yojanā. “Nissaggiya”nti imināpi “patta”nti idaṃ yujjati. Patta-saddo",
  "tika-vin11t0:1303_2": "māgadhikānaṃ dviliṅgako, tasmā evaṃ vutto.",
  "tika-vin11t0:1304": "744. Adhiṭṭhitavikappitesu anantogadhattā atirekabhāvaṃ dassetumāha “yaṃ patta”ntiādi.",
  "tika-vin11t0:1305_0": "745. Sammukheti aḍḍhateyyahatthappadesato anto ṭhitaṃ pattaṃ. Dūrasminti aḍḍhateyyaratanato",
  "tika-vin11t0:1305_1": "parabhāge “antogabbhe vā uparipāsāde vā sāmantavihāre vā”ti aṭṭhakathāyaṃ vuttappakāre",
  "tika-vin11t0:1305_2": "dūrepi. Yattha katthaci vikappanakālepi santikadūravacanabhedā evameva yojetvā vattabbā.",
  "tika-vin11t0:1305_3": "“Vikappetuṃ pana bahūnipi labbhatī”ti gaṇṭhipade vuttaṃ. Ayaṃ nayoti “imaṃ pattaṃ",
  "tika-vin11t0:1305_4": "paccuddharāmī”tiādinayo.",
  "tika-vin11t0:1306_0": "746. Vācākāyavasena duvidhe adhiṭṭhāne vācādhiṭṭhānaṃ dassetvā kāyādhiṭṭhānaṃ dassetumāha",
  "tika-vin11t0:1306_1": "“ābhoga”ntiādi. Ābhoganti “imaṃ pattaṃ adhiṭṭhāmī”ti ābhogaṃ. “Manasā”ti iminā na",
  "tika-vin11t0:1306_2": "vacasāti vuttaṃ hoti. Kāyavikārova kāyavikārakaṃ, hatthena phandāpanādikāyakiriyāti",
  "tika-vin11t0:1306_3": "attho. Eteneva kāyādhiṭṭhānaṃ hatthena apattabbe dūre na kātabbanti dasseti.",
  "tika-vin11t0:1307_0": "747-8. “Jahati adhiṭṭhāna”nti padacchedo. Dānatoti aññassa dānena. Bhedakatoti bhijjanena.",
  "tika-vin11t0:1307_1": "Nāsatoti pattasāmikassa kālakiriyāya. Vibbhamatoti sikkhaṃ apaccakkhāya gihibhāvūpagamanena.",
  "tika-vin11t0:1307_2": "Uddhāratoti paccuddharaṇena. Paccakkhatoti sikkhāpaccakkhānena. Parivattanatoti liṅgaparivattanena.",
  "tika-vin11t0:1307_3": "Gāhatoti vissāsaggahaṇena, acchinditvā gahaṇena ca.",
  "tika-vin11t0:1308": "Kaṅgusitthappamāṇenāti sattannaṃ dhaññānaṃ khuddakatarassa kaṅguno sitthappamāṇena. Khenāti mukhavaṭṭiyā dvaṅgulato heṭṭhā ākāsapariyāyena chiddena. Āṇiyā vāti ayomayāya āṇiyā vā.",
  "tika-vin11t0:1309_0": "750-1. Maṇipattoti maṇinā kato. Veḷuriyubbhavoti marakatamaṇimayo. Phalikubbhavoti",
  "tika-vin11t0:1309_1": "phalikapāsāṇena kato. Kācamayoti kācamattikāmayo. Kaṃsamayoti kaṃsalohena kato. Tipumayoti",
  "tika-vin11t0:1309_2": "kāḷatipumayo. Sīsamayoti setatipumayo. Vipallāsena ca vadanti. Sajjhumayoti rajatamayo.",
  "tika-vin11t0:1310_0": "752. Ghaṭakaṭāhoti ghaṭakapālaṃ. Sīsakaṭāhoti chavasīsakapālaṃ. Tumbanti alābu. Assāti",
  "tika-vin11t0:1310_1": "ekādasavidhassa pattassa. Anulomikanti akappiyavasena anulomaṃ. Tatthāti tasmiṃ ekādasavidhe.",
  "tika-vin11t0:1310_2": "Tambamayaṃ lohamayaṃ thālakaṃ pana vaṭṭatīti yojanā, pattoyeva na vaṭṭati, tambalohamayā",
  "tika-vin11t0:1310_3": "thālakā pana vaṭṭantīti attho.",
  "tika-vin11t0:1311_0": "753. Taṭṭikādīnīti ādi-saddena vaṭṭakādīnaṃ saṅgaho. Vaṭṭakanti ca aḍḍhacandākāro",
  "tika-vin11t0:1311_1": "lohādimayo bhājaniyaviseso. Puggalassāti bhikkhussa. Gihī ca saṅgho ca gihisaṅghā,",
  "tika-vin11t0:1311_2": "tesaṃ santakā gihisaṅghikā.",
  "tika-vin11t0:1312_0": "754. Yaṃ kiñci pattanti sattasu pattesu yaṃ kiñci pattaṃ. Vodakaṃ katvāti vigatodakaṃ",
  "tika-vin11t0:1312_1": "katvā. Paṭisāmeyyāti nikkhepārahaṭṭhāne nikkhipanavasena, thavikāya pakkhipitvā bandhanavasena vā saṅgopeyya.",
  "tika-vin11t0:1313_0": "755. Otāpetunti ātape, aggimhi vā tāpetuṃ. Uṇheti tasmiṃyeva uṇhe. Na nidahetabboti",
  "tika-vin11t0:1313_1": "na jhāpetabbo. Sīsāpanayanameva na vaṭṭatīti na nidahetabboti attho adhikanivāraṇeneva viññāyati.",
  "tika-vin11t0:1314_0": "756. Miḍḍhanteti miḍḍhiyā ante. Paribhaṇḍanteti pamukhe mahāmiḍḍhiyā ante. “Vitthiṇṇeti",
  "tika-vin11t0:1314_1": "antamaso dvipattamattokāsavitthāre”ti keci. Ṭhapetuṃ pana vaṭṭatīti yojanā, valayādiādhārena",
  "tika-vin11t0:1314_2": "vināpi ṭhapetuṃ vaṭṭatīti attho. “Miḍḍhiyā pamukhe miḍḍhiyā ca kharabhūmipadesādīsu",
  "tika-vin11t0:1314_3": "ca valayamatthake ṭhapetuṃ vaṭṭatī”ti vadanti.",
  "tika-vin11t0:1315_0": "757. Dāruādhāraketi udukkhalasadise dārumaye ādhāre. Dve patte ṭhapetumpi vaṭṭatīti",
  "tika-vin11t0:1315_1": "pattamatthake aparassāpi pattassa ṭhapanavasena dve patte ṭhapetumpi vaṭṭati. Api-saddena",
  "tika-vin11t0:1315_2": "ekasmiṃ vattabbameva natthīti dasseti. Ayameva nayoti “dvepi patte ṭhapetuṃ vaṭṭatī”ti",
  "tika-vin11t0:1315_3": "ayaṃ nayo. Daṇḍabhūmiādhārakesūti ettha daṇḍādhāro nāma bahūhi daṇḍehi kato. Bhūmiādhārako",
  "tika-vin11t0:1315_4": "nāma bhūmiyaṃ kato ālavālavalayākāro siliṭṭhādhāro. “Dantavettalatādimayo bhūmiādhārako”ti keci.",
  "tika-vin11t0:1316_0": "758-9. Taṭṭikāyāti tālapaṇṇādīhi katataṭṭikāya. Potthaketi makacivākamaye vā rukkhavākamaye",
  "tika-vin11t0:1316_1": "vā attharaṇe. Kaṭasāraketi tālapaṇṇādīhi vīte attharaṇe. Paribhaṇḍakatāyāti katagomayaparibhaṇḍāya.",
  "tika-vin11t0:1316_2": "Api-saddena sudhākammaṃ katvā pāsāṇena ghaṃsitvā maṭṭhakatāya bhūmiyā vattabbameva",
  "tika-vin11t0:1316_3": "natthīti dasseti. Vālukāsu vāti leḍḍupāsāṇasakkharakapālādiamissāsu saṇhasukhumavālukāsūti",
  "tika-vin11t0:1316_4": "vuttaṃ hoti. Tenevāha “tathārūpāsū”tiādi. Rajamhi santepi asantepi visuṃyeva “kharabhūmiyā",
  "tika-vin11t0:1316_5": "na ṭhapetabba”nti vuttattā “sarajāyā”ti iminā rajokiṇṇaṃ saṇhabhūmimāha. Kharabhūmiyāti pharusabhūmiyā.",
  "tika-vin11t0:1317": "760. Laggetunti olambetuṃ. Daṇḍakoṭiyā, nāgadantakoṭiyā ca pattamukhena pakkhipitvā ṭhapanampi lagganaṃ nāma. Chattaṅkamañcapīṭhesūti chatte, aṅke, mañcapīṭhe ca.",
  "tika-vin11t0:1318": "761. Aṭanīsūti aṅgesu. Bandhitvāti thavikāya aṃsavaddhanakādinā yena kenaci bandhitvā. Olambetumpīti laggetumpi. “Ṭhapetuṃ uparī”ti padacchedo.",
  "tika-vin11t0:1319_0": "762. Mañcapīṭhaṭṭaketi mañcapīṭhesu ṭhapitapattā yathā na patanti, tathā aṭanimatthake",
  "tika-vin11t0:1319_1": "dārunā parikkhepe kate mañcapīṭhaṭṭakā nāma honti, tādise mañcapīṭhaṭṭake ṭhapetuṃ",
  "tika-vin11t0:1319_2": "vaṭṭatīti attho. Bhattapūropīti bhattassa pūropi. Api-saddena yāgutelaparipūritassāpi",
  "tika-vin11t0:1319_3": "saṅgaho. Tucchapatte vinicchayo yathāvuttoyeva. Pūraṇaṃ pūro, bhattassa pūro bhattapūro.",
  "tika-vin11t0:1320": "Tibhāṇavāravaṇṇanā niṭṭhitā.",
  "tika-vin11t0:1321_0": "763. Kavāṭanti dvārakavāṭaphalakaṃ. “Senāsane dvārakavāṭavātapānakavāṭādī”tiādīsu",
  "tika-vin11t0:1321_1": "dvāraphalakaṃ “kavāṭa”nti hi vuttaṃ. Na paṇāmeyyāti na nāmeyya na cāleyya, na ca",
  "tika-vin11t0:1321_2": "pidaheyyāti attho. Pattaṃ hatthe yassa so pattahatthoti bhinnādhikaraṇoyaṃ bāhiratthasamāso",
  "tika-vin11t0:1321_3": "“vajirapāṇī”tiādīsu viya. “Paṇāmeyya assā”ti padacchedo.",
  "tika-vin11t0:1322_0": "764. Na nīhareyya pattena calakānīti rasaṃ pivitvā pātitamadhukaphalaṭṭhikādi chaḍḍitāni",
  "tika-vin11t0:1322_1": "bahi chaḍḍetuṃ pattena na nīhareyya. Aṭṭhikāni vāti panasaṭṭhikolaṭṭhiādiaṭṭhikāni",
  "tika-vin11t0:1322_2": "vā. Ucchiṭṭhamudakanti mukhadhovanādikaṃ ucchiṭṭhamudakaṃ. Pattena nīharantassāti",
  "tika-vin11t0:1322_3": "yojanā, bahi chaḍḍetuṃ taṃ patte āsiñcitvā harantassāti vuttaṃ hoti. Itarathā ucchiṭṭhapattadhovanodakampi",
  "tika-vin11t0:1322_4": "teneva pattena bahi na nīharitabbaṃ siyā.",
  "tika-vin11t0:1323": "765. Paṭiggaheti mukhadhovanodakanti paṭiggaho, kheḷamallakova. Mukhato nīhaṭanti mukhena chaḍḍitaṃ maṃsakhaṇḍādi yaṃ kiñci.",
  "tika-vin11t0:1324_0": "766. Vinassatīti vibbhamena vā sikkhāpaccakkhānena vā kālakiriyāya vā vinassati.",
  "tika-vin11t0:1324_1": "Atha vā yoti paccattavacanaṃ “yassā”ti sāmivasena pariṇāmetvā yassa bhikkhuno patto",
  "tika-vin11t0:1324_2": "bhedena vā acchedena vā corikāya haraṇena vā nassati, tassa anāpattīti yojanā.",
  "tika-vin11t0:1325_0": "767. Paṭhamassāti pattavaggassa paṭhamaṃ saṅgahitattā paṭhamassa. Pattassāti pattasikkhāpadassa.",
  "tika-vin11t0:1325_1": "Paṭhamenāti cīvaravaggassa paṭhamaṃ saṅgahitattā paṭhamena kathinenāti sambandho.",
  "tika-vin11t0:1325_2": "Mahesināti mahante sīlakkhandhādayo guṇe esi gavesīti mahesi. Paṭhamassa pattassa",
  "tika-vin11t0:1325_3": "samuṭṭhānādayo sabbe idha aniddiṭṭhavinicchayā paṭhamena kathinena samā sadisā iti",
  "tika-vin11t0:1325_4": "mahesinā matā anumatā anuññātāti yojanā.",
  "tika-vin11t0:1326": "Paṭhamapattakathāvaṇṇanā.",
  "tika-vin11t0:1327_0": "768. Pañca bandhanāni ūnāni yassa so pañcabandhanaūno, patto, tasmiṃ, abandhanañca",
  "tika-vin11t0:1327_1": "ekadviticatubandhanañca “pañcabandhanaūna”nti gahitaṃ. Yathāha pāḷiyaṃ “ūnapañcabandhano",
  "tika-vin11t0:1327_2": "nāma patto abandhano vā ekabandhano vā dvibandhano vā tibandhano vā catubandhano",
  "tika-vin11t0:1327_3": "vā”ti. Bandhane akatepi bandhanāraho vakkhamānalakkhaṇarājiyuttopi “ūnapañcabandhanoyevā”ti",
  "tika-vin11t0:1327_4": "gahetabbo. Ettha abandhano nāma yassa bandhanameva natthi, so. Tenevāha aṭṭhakathāyaṃ",
  "tika-vin11t0:1327_5": "“yasmā abandhanassapi pattassa pañca bandhanāni na pūrenti sabbaso natthitāyā”ti.",
  "tika-vin11t0:1327_6": "Dvaṅgulappamāṇato ūnarājiyutto abandhanokāsopi “abandhanoyevā”ti gahetabbo. Yathāha",
  "tika-vin11t0:1327_7": "pāḷiyaṃ “abandhanokāso nāma patto yassa dvaṅgulā rāji na hotī”ti.",
  "tika-vin11t0:1328_0": "769. Uddiṭṭhanti “bandhanokāso nāma patto yassa dvaṅgulā rāji hotī”ti padabhājane",
  "tika-vin11t0:1328_1": "vuttaṃ. Dvaṅgulāya rājiyā ekañca bandhananti yojanā. “Mukhavaṭṭito heṭṭhā bhaṭṭhā”ti",
  "tika-vin11t0:1328_2": "aṭṭhakathāvacanato “sabbāpi rājiyo mukhavaṭṭito paṭṭhāya heṭṭhā bhaṭṭhāyeva gahetabbā”ti",
  "tika-vin11t0:1328_3": "nissandehe vuttaṃ. Mukhavaṭṭiṃ vinā aññatthāpi ūnapañcabandhane vā ūnapañcabandhanokāse",
  "tika-vin11t0:1328_4": "vā sati sopi patto ūnapañcabandhano na hotīti na sakkā vattuṃ, tasmā “mukhavaṭṭito",
  "tika-vin11t0:1328_5": "paṭṭhāyā”ti aṭṭhakathāyaṃ niyametvā vacanaṃ vīmaṃsitabbaṃ. Idha pana tathā niyamo",
  "tika-vin11t0:1328_6": "na dassito, tasmā ayameva vinicchayo sāmaññena vuttāya pāḷiyā aññadatthu saṃsandati",
  "tika-vin11t0:1328_7": "sameti. Ca-kārassa avuttasamuccayatthattā dvaṅguladvaṅgulāhi dvīhi dve bandhanāni",
  "tika-vin11t0:1328_8": "ca tīṇi bandhanāni cāti idampi vuttameva hoti. Yathāha aṭṭhakathāyaṃ “yassa pana",
  "tika-vin11t0:1328_9": "dve rājiyo, ekāyeva vā caturaṅgulā, tassa dve bandhanāni dātabbāni. Yassa tisso,",
  "tika-vin11t0:1328_10": "ekāyeva vā chaḷaṅgulā, tassa tīṇi bandhanāni dātabbānī”ti.",
  "tika-vin11t0:1329_0": "Ūnapañcabandhanapattesu antimapattassa vibhāgaṃ dassetumāha “bandhanāni cā”tiādi.",
  "tika-vin11t0:1329_1": "Mukhavaṭṭiyā aṭṭhaṅgulappamāṇānaṃ catunnaṃ rājīnaṃ cattāri bandhanāni cāti vuttaṃ",
  "tika-vin11t0:1329_2": "hoti. Cakāro pubbe vuttasseva samuccayaṃ karoti. Aṭṭhaṅgularājiyā tathāti mukhavaṭṭito",
  "tika-vin11t0:1329_3": "paṭṭhāya aṭṭhaṅgulāyāmaṃ bhaṭṭhāya rājiyā dvaṅguladvaṅgulamatte ṭhāne teneva nīhārena",
  "tika-vin11t0:1329_4": "baddhāni cattāri bandhanāni cāti attho.",
  "tika-vin11t0:1330_0": "770. Evaṃ ūnapañcabandhanapattaṃ dassetvā idāni paripuṇṇapañcabandhanapattaṃ dassetumāha",
  "tika-vin11t0:1330_1": "“pañca vā”tiādi. Mukhavaṭṭiyā dvaṅguladvaṅgulāyāmaṃ otiṇṇā pañca rājiyo ca. Vā-saddena",
  "tika-vin11t0:1330_2": "pañcabandhanavikappā dassitā. Ekā vāpi dasaṅgulāti mukhavaṭṭito dasaṅgulāyāmā ekā",
  "tika-vin11t0:1330_3": "vā rāji hoti. Api-saddena tassā rājiyā bandhano pañcabandhanapakkho dassito. Ayaṃ",
  "tika-vin11t0:1330_4": "pattoti yassa pañca rājiyo vā tattha bandhanāni pañcabandhanāni vā, dasaṅgulā ekā",
  "tika-vin11t0:1330_5": "rāji vā tattha bandhanāni pañcabandhanāni vā santi, ayaṃ patto pañcabandhano nāma.",
  "tika-vin11t0:1331_0": "771. Ettāvatā mattikāpatte vinicchayaṃ dassetvā idāni ayopatte dassetumāha “ayopatto”tiādi.",
  "tika-vin11t0:1331_1": "Chiddāni paṭicchādetuṃ bandhitabbāni ayopaṭṭāni lohamaṇḍalakāni nāma. “Bhaṇḍī”tipi",
  "tika-vin11t0:1331_2": "tasseva pariyāyo. Bhaṇḍitabbaṃ bandhitvā chidde paṭicchāditepi yattha asaṇhatāya",
  "tika-vin11t0:1331_3": "āmisaṃ tiṭṭhati, tādisopi apattoyevāti āha “maṭṭho vaṭṭatī”ti. Ayocuṇṇena vāṇiyāti",
  "tika-vin11t0:1331_4": "etthāpi “maṭṭho vaṭṭatī”ti sambandhanīyaṃ.",
  "tika-vin11t0:1332_0": "772. Tassa nissaggiyaṃ saṅghassa nissaṭṭhaṃ taṃ pattaṃ tasmiṃ anukampāya agaṇhantassāti",
  "tika-vin11t0:1332_1": "yojanā, “saṅghamajjhe nissajjitabbo”ti vacanato saṅghamajjhe nissaṭṭhaṃ tassa taṃ",
  "tika-vin11t0:1332_2": "pattaṃ tasmiṃ pattanissajjake puggale anukampāya agaṇhantassa.",
  "tika-vin11t0:1333_0": "773. Dīyamāne tu pattasminti ūnapañcabandhanena pattena viññāpitanavapatte bhikkhumhi",
  "tika-vin11t0:1333_1": "taṃ pattaṃ saṅghamajjhe nissajjitvā āpattiṃ desetvā nisinne catasso agatiyo agamanaṃ,",
  "tika-vin11t0:1333_2": "gahitāgahitajānananti imehi pañcahi aṅgehi samannāgatena bhikkhunā paṭhamaṃ saṅghaṃ",
  "tika-vin11t0:1333_3": "yācitvā ñattidutiyāya kammavācāya saṅghena pattagāhakaṃ katvā sammatena nissaṭṭhapattaṃ",
  "tika-vin11t0:1333_4": "hatthena gahetvā tasmiṃ saṅghe saṅghattherato paṭṭhāya anukkamena upasaṅkamma viññāyamānaṃ",
  "tika-vin11t0:1333_5": "guṇaṃ vatvā paṇāmite. Yassāti tasmiṃ saṅghamajjhe nisinnassa yassa bhikkhuno, rocanatthayoge",
  "tika-vin11t0:1333_6": "sampadānavacanaṃ. So dīyamāno patto. Taṃ dīyamānaṃ pattaṃ.",
  "tika-vin11t0:1334_0": "774. Dīpitoti “apattakassa na gāhetabbo”ti vutto. Tatthāti tassaṃ bhikkhuparisāyaṃ.",
  "tika-vin11t0:1334_1": "Pattapariyantoti ettha “evaṃ parivattetvā pariyante ṭhitapatto”ti aṭṭhakathāyaṃ vuttattā",
  "tika-vin11t0:1334_2": "tena pattaparivattanena āgato vā sabbehi aggahitattā āgato so eva vā patto pariyanto",
  "tika-vin11t0:1334_3": "nāma hotīti attho. Tassa bhikkhunoti pattaṃ nissajjitvā nisinnassa tassa bhikkhuno.",
  "tika-vin11t0:1335_0": "775. Tanti attano dinnaṃ taṃ pariyantapattaṃ. Appadeseti mañcapīṭhādiaṭṭhāne. Yathāha",
  "tika-vin11t0:1335_1": "aṭṭhakathāyaṃ “mañcapīṭhachattanāgadantādike adese”ti. Vissajjetīti aññassa deti.",
  "tika-vin11t0:1335_2": "Attanā adāpetvā aññena taṃ pattaṃ sayameva attano gahetvā aññaṃ anurūpaṃ pattaṃ diyyamānaṃ",
  "tika-vin11t0:1335_3": "gaṇhituṃ vaṭṭatīti aṭṭhakathāyaṃ vuttaṃ. Abhogena paribhuñjatīti yāgurandhanādivasena",
  "tika-vin11t0:1335_4": "paribhuñjati. Yathāha aṭṭhakathāyaṃ “abhogenāti yāgurandhanarajanapacanādinā”ti.",
  "tika-vin11t0:1335_5": "“Antarāmagge pana byādhimhi uppanne aññasmiṃ bhājane asati mattikāya limpitvā yāguṃ",
  "tika-vin11t0:1335_6": "vā pacituṃ udakaṃ vā tāpetuṃ vaṭṭatī”ti aṭṭhakathāyaṃ vuttattā tādise ṭhāne tathāpi",
  "tika-vin11t0:1335_7": "paribhuñjituṃ vaṭṭatīti ettha viseso.",
  "tika-vin11t0:1336_0": "776. Naṭṭheti attano paribhuñjiyamāne patte coraggahaṇādinā naṭṭhe. Bhinneti bhedamupagate.",
  "tika-vin11t0:1336_1": "Anāpattīti aññaṃ pattaṃ viññāpentassa anāpatti. Pakāsitāti “anāpatti naṭṭhapattassa",
  "tika-vin11t0:1336_2": "bhinnapattassa ñātakānaṃ pavāritānaṃ aññassatthāya attano dhanenā”tiādinā nayena",
  "tika-vin11t0:1336_3": "pāḷiyaṃ desitā. Idha “aññassatthāyā”ti vuttattā attano vaḷañjiyamāne patte satipi",
  "tika-vin11t0:1336_4": "aññassatthāya pattaṃ viññāpetuṃ vaṭṭati. Ñātakādīnaṃ gaṇhatoti ettha “santaka”nti",
  "tika-vin11t0:1336_5": "labbhati. Attano dhanenāti yojanā. Ettha dhanaṃ nāma suttavatthādi kappiyavatthu.",
  "tika-vin11t0:1337": "777. Ettha viññāpanaṃ kriyaṃ.",
  "tika-vin11t0:1338": "Dutiyapattakathāvaṇṇanā.",
  "tika-vin11t0:1339_0": "778. Sappiādiṃ bhesajjanti ettha pāḷiyaṃ “seyyathidaṃ? Sappi navanītaṃ telaṃ madhu",
  "tika-vin11t0:1339_1": "phāṇita”nti uddisitvā “sappi nāma gosappi vā ajikāsappi vā mahiṃsasappi vā, yesaṃ",
  "tika-vin11t0:1339_2": "maṃsaṃ kappati, tesaṃ sappī”ti niddiṭṭhaṃ ghatañca “tesaṃyeva navanīta”nti niddiṭṭhaṃ",
  "tika-vin11t0:1339_3": "navanītañca “tilatelaṃ sāsapatelaṃ madhukatelaṃ eraṇḍakatelaṃ vasātela”nti niddiṭṭhaṃ",
  "tika-vin11t0:1339_4": "telañca “madhu nāma makkhikāmadhū”ti niddiṭṭhaṃ madhuñca “phāṇitaṃ nāma ucchumhā",
  "tika-vin11t0:1339_5": "nibbatta”nti niddiṭṭhaṃ guḷādiphāṇitañcāti etasmiṃ pañcabhesajjarāsimhi yaṃ yaṃ bhesajjanti",
  "tika-vin11t0:1339_6": "attho. Purebhattanti purebhatte. Paṭigayhāti paṭiggahetvā.",
  "tika-vin11t0:1340_0": "779. Taṃ purebhattaṃ paṭiggahitaṃ bhesajjaṃ. Sattāhanti ettha “vaṭṭatī”ti kiriyāya",
  "tika-vin11t0:1340_1": "accantasaṃyoge upayogavacanaṃ. “Sattāhaṃ atikkamantassā”ti padacchedo. “Sattāhātikkame",
  "tika-vin11t0:1340_2": "tassā”ti vā pāṭho. Sattāhassa atikkamo sattāhātikkamo, tasmiṃ sattāhātikkame. Tassāti",
  "tika-vin11t0:1340_3": "bhesajjapaṭiggāhakassa bhikkhuno. “Nissaggiya”nti iminā pācittiyameva dassitaṃ. Nissaggiyavatthu",
  "tika-vin11t0:1340_4": "bhājanagaṇanāya āpattiṃ karoti. Ekasmiṃ bhājanepi visuṃ visuṃ ṭhapitāni navanītapiṇḍaguḷapiṇḍasakkaramadhupaṭalānipi",
  "tika-vin11t0:1340_5": "attano gaṇanāya āpattiṃ karonti.",
  "tika-vin11t0:1341_0": "780. Gaṇhitvāti paṭiggahetvā. Sannidhīyatīti sannidhi, sannihitavatthu, tassa kārakaṃ",
  "tika-vin11t0:1341_1": "karaṇaṃ aparāparadivasatthāya ṭhapanaṃ, taṃ katvā, pacchābhattaṃ paṭiggahitaṃ yathā",
  "tika-vin11t0:1341_2": "aparaṃ divasaṃ gacchati, tathā katvā nikkhipitvāti attho. Nirāmisaṃ sāyatoti āmisena",
  "tika-vin11t0:1341_3": "amissetvā bhuñjantassa.",
  "tika-vin11t0:1342": "781. Uggahitanti appaṭiggahāpetvā hatthena gahitaṃ. Sarīrabhogeti bahi sarīraparibhogeneva.",
  "tika-vin11t0:1343": "782. Gahitaṃ paṭiggahitaṃ. Tāpetvāti vilīyāpetvā.",
  "tika-vin11t0:1344_0": "783. “Sayaṃ tāpeti…pe… na hoti so”ti idaṃ sudhotanavanītaṃ sandhāya vuttaṃ, duddhotena",
  "tika-vin11t0:1344_1": "pana dadhiguḷikādisahitena sāmaṃpāko hoteva. Navanītassa yaṃ sayaṃ tāpanaṃ, so sāmaṃpāko na hotīti yojanā.",
  "tika-vin11t0:1345": "784. Yena kenacīti upasampannena, anupasampannena vā.",
  "tika-vin11t0:1346_0": "785. “Sayaṃ karotī”ti iminā anupasampannaṃ nivatteti. Tena kataṃ pana tadahu purebhattaṃ",
  "tika-vin11t0:1346_1": "sāmisampi vaṭṭati. Yathāha aṭṭhakathāyaṃ “purebhattaṃ paṭiggahitakhīrena vā dadhinā",
  "tika-vin11t0:1346_2": "vā katasappi anupasampannena kataṃ sāmisampi tadahu purebhattaṃ vaṭṭatī”ti.",
  "tika-vin11t0:1347": "786. Savatthukassāti ettha vatthu nāma khīradadhi.",
  "tika-vin11t0:1348_0": "787. Assāti paṭiggahitakhīradadhīhi katasappimāha. “Paṭiggahetvā tānī”ti vuttattāti",
  "tika-vin11t0:1348_1": "idaṃ “yāni kho pana tāni gilānānaṃ bhikkhūnaṃ paṭisāyanīyāni bhesajjāni, seyyathidaṃ?",
  "tika-vin11t0:1348_2": "Sappi navanītaṃ telaṃ madhu phāṇitaṃ, tāni paṭiggahetvā”ti imasmiṃ mātikāpāṭhe “yānī”ti",
  "tika-vin11t0:1348_3": "vuttasappiādīnameva “tāni paṭiggahetvā”ti vuttattāti vuttaṃ hoti, tattha khīradadhīnaṃ",
  "tika-vin11t0:1348_4": "avuttattāti adhippāyo.",
  "tika-vin11t0:1349": "788. Kappiyasappimhīti kappiyamaṃsānaṃ sattānaṃ ghate. Akappiyasappimhīti akappiyamaṃsānaṃ sattānaṃ ghate, paṭiggahetvā sattāhe atikkanteti vuttaṃ hoti.",
  "tika-vin11t0:1350_0": "789. Tena sappinā akappiyena bhavitabbanti idaṃ dukkaṭaṃ kathaṃ hotīti āha “sabbā”tiādi.",
  "tika-vin11t0:1350_1": "Akappiyaṃ maṃsaṃ yesaṃ te akappiyamaṃsā, manussādayo, sabbe ca te akappiyamaṃsā cāti",
  "tika-vin11t0:1350_2": "sabbākappiyamaṃsā, tesaṃ.",
  "tika-vin11t0:1351_0": "790-1. Evaṃ ce vaṭṭati, “yesaṃ maṃsaṃ kappati, tesaṃ sappī”ti kasmā pāḷiyaṃ vuttanti",
  "tika-vin11t0:1351_1": "codanaṃ samuṭṭhāpetvā taṃ pariharitumāha “yesa”ntiādi. Tattha “yesañhi kappati maṃsaṃ,",
  "tika-vin11t0:1351_2": "tesaṃ sappī”ti idaṃ vacanaṃ kiṃ payojanaṃ sādhetīti vuttaṃ hoti. Idāni paricchedaniyamanasaṅkhātaṃ",
  "tika-vin11t0:1351_3": "taṃpayojanañca tabbisayañca dassetumāha “paṇītabhojanassā”tiādi. Paṇītabhojanassa",
  "tika-vin11t0:1351_4": "paricchedaniyāmananti yojanā. Sattāhakālike pañcavidhe bhesajjeti vuttaṃ hoti, niddhāraṇe",
  "tika-vin11t0:1351_5": "bhummaṃ. Nissaggiyassa vatthūnanti niddhāritabbadassanaṃ. Nissaggiyassāti ettha taṃhetukassa",
  "tika-vin11t0:1351_6": "pācittiyassāti attho. Vatthūnanti sappinavanītadvayameva vuttaṃ. Sattāhakālike nissaggiyapācittiyassa",
  "tika-vin11t0:1351_7": "vatthu nāma etesameva sappinavanītāni, paṇītabhojanañca tesameva khīradadhisappinavanītānīti",
  "tika-vin11t0:1351_8": "dassetuṃ tathā vuttaṃ, na akappiyamaṃsasattānaṃ sappiādinivāraṇatthaṃ vuttanti ayaṃ",
  "tika-vin11t0:1351_9": "pāḷiyaṃ tathāgatā dhippeto atthoti vuttaṃ hoti.",
  "tika-vin11t0:1352_0": "792. Gahituggahitādike uggahitapaṭiggahitādike navanītepi sabbo vinicchayo sappimhi",
  "tika-vin11t0:1352_1": "vuttanayeneva veditabboti yojanā. Ādi-saddena purebhattaṃ, pacchābhattaṃ paṭiggahitakhīradadhīhi,",
  "tika-vin11t0:1352_2": "uggahitakhīradadhīhi ca kataṃ navanītaṃ, tādisameva akappiyamaṃsanavanītañca saṅgahitaṃ.",
  "tika-vin11t0:1352_3": "Sabbo vinicchayoti āpattiādikaṃ sabbavinicchayaṃ saṅgaṇhāti. Yathāha aṭṭhakathāyaṃ",
  "tika-vin11t0:1352_4": "“sabbo āpattānāpattiparibhogāparibhoganayo”ti.",
  "tika-vin11t0:1353": "793-4. Bhikkhūnaṃ ākirantīti ettha “patte”ti sāmatthiyā labbhati. Ādiccapakkanti ātape vilīnaṃ. Saṃsaṭṭhaṃ parissāvitaṃ.",
  "tika-vin11t0:1354_0": "795-6. Tilatelaṃ sāsapatelaṃ madhukatelaṃ eraṇḍakatelaṃ. Gahitanti paṭiggahitaṃ.",
  "tika-vin11t0:1354_1": "Purebhattaṃ sāmisampi nirāmisampi sāyitabbanti yojanā. Tesaṃ vasāti sattāhātikkantānaṃ",
  "tika-vin11t0:1354_2": "tesaṃ telānaṃ vasena, telabhājanagaṇanāyāti vuttaṃ hoti.",
  "tika-vin11t0:1355": "798. Tesaṃ tiṇṇampīti eraṇḍamadhukasāsapabījānaṃ tiṇṇaṃ.",
  "tika-vin11t0:1356": "799. Nissaggiyaṃ pācittiyaṃ.",
  "tika-vin11t0:1357_0": "800. Sāsapādīnanti ettha ādi-saddena paṭilomena madhukeraṇḍakānaṃ gahaṇaṃ. Gahetvāti",
  "tika-vin11t0:1357_1": "paṭiggahetvā. Bhikkhunā telatthāyeva gahetvā ṭhapitānaṃ sāsapādīnaṃ sattāhātikkame",
  "tika-vin11t0:1357_2": "dukkaṭaṃ siyāti yojanā.",
  "tika-vin11t0:1358_0": "801-2. Nāḷikerañca karañjañca nāḷikerakarañjāni, tesaṃ, nāḷikeraphalānaṃ, nattamālaṭṭhīnañca",
  "tika-vin11t0:1358_1": "telanti sambandho. Kuruvakassāti atasibījassa. Nimbañca kosambakañca nimbakosambakāni,",
  "tika-vin11t0:1358_2": "tesaṃ, pucimandabījassa ca phandanabījassa ca telanti sambandho. Bhallātakassāti",
  "tika-vin11t0:1358_3": "evaṃnāmakassa rukkhabījassa. Samayaccayeti sattāhātikkame.",
  "tika-vin11t0:1359_0": "803. Yāvakālikabhedañcāti ettha “yāvakālika”nti bhedo visesanaṃ yassāti viggaho,",
  "tika-vin11t0:1359_1": "“idaṃ vatthu”nti etassa ajjhoharaṇīyavisesitabbassa visesanaṃ. Yāvajīvikantipi tasseva",
  "tika-vin11t0:1359_2": "visesanaṃ. Sesanti “sāmaṃpākasavatthuka purebhattapacchābhattapaṭiggahitauggahitakavatthuvidhānaṃ",
  "tika-vin11t0:1359_3": "sabba”nti aṭṭhakathāyaṃ dassitaṃ sesaṃ visesappakārajātamāha. Etthāpīti imasmiṃ telavinicchayepi.",
  "tika-vin11t0:1360_0": "804. Acchassa isassa. Macchassa jalajassa. Varāhassa sūkarassa. Susukāsaṅkhātassa",
  "tika-vin11t0:1360_1": "makarassa. Macchavacaneneva makarassa saṅgahitattepi vāḷamacchabhāvena visuṃ gahaṇanti",
  "tika-vin11t0:1360_2": "aṭṭhakathāyaṃ vuttaṃ. Gadrabhassa kharassa. Imesaṃ pañcannaṃ sattānaṃ vasena pañcavidhānaṃ",
  "tika-vin11t0:1360_3": "vasānaṃ telañca pañcappakāraṃ hotīti attho.",
  "tika-vin11t0:1361_0": "805. Kappiyākappiyassa cāti kappiyākappiyamaṃsassa sattassāti vuttaṃ hoti, sabbameva",
  "tika-vin11t0:1361_1": "vasātelaṃ vaṭṭatīti iminā sambandho. Ettha “anujānāmi bhikkhave vasāni bhesajjāni",
  "tika-vin11t0:1361_2": "acchavasaṃ macchavasaṃ susukāvasaṃ sūkaravasaṃ gadrabhavasa”nti anuññātapāṭhe acchavasāggahaṇena",
  "tika-vin11t0:1361_3": "manussehi aññesaṃ sabbākappiyamaṃsasattānaṃ vasāya anuññātattā taṃ saṅgahetuṃ akappiyaggahaṇaṃ",
  "tika-vin11t0:1361_4": "katanti daṭṭhabbaṃ. Yathāha aṭṭhakathāyaṃ “acchavasa’nti vacanena ṭhapetvā manussavasaṃ",
  "tika-vin11t0:1361_5": "sabbesaṃ akappiyamaṃsānaṃ vasā anuññātā”ti. Ettha akappiyamaṃsasattānaṃ maṃsānaṃ",
  "tika-vin11t0:1361_6": "akappiyabhāvo “maṃsesu hi dasa manussahatthiassasunakhaahisīhabyagghadīpiacchataracchānaṃ",
  "tika-vin11t0:1361_7": "maṃsāni akappiyāni. Vasāsu ekā manussavasāva. Khīrādīsu akappiyaṃ nāma natthī”ti",
  "tika-vin11t0:1361_8": "aṭṭhakathāvacanato veditabbo. Akappiyavacanena manussavasāyapi gayhamānattā tasmiṃ",
  "tika-vin11t0:1361_9": "nīharitumāha “ṭhapetvā”ti.",
  "tika-vin11t0:1362_0": "806. Purebhattanti purebhatte. Saṃsaṭṭhaṃ parissāvitaṃ. “Purebhatta”nti idaṃ “paṭiggahetvāna,",
  "tika-vin11t0:1362_1": "pakkaṃ, saṃsaṭṭha”nti imehi padehi paccekaṃ yojetabbaṃ. Yathāha pāḷiyaṃ “kāle paṭiggahitaṃ",
  "tika-vin11t0:1362_2": "kāle nippakkaṃ kāle saṃsaṭṭhaṃ telaparibhogena paribhuñjitu”nti.",
  "tika-vin11t0:1363_0": "807. Taṃ katvā detīti apaṭiggahitavasaṃ gahetvā pacitvā telaṃ detīti attho. Tenāha",
  "tika-vin11t0:1363_1": "aṭṭhakathāyaṃ “anupasampannehi kataṃ nibbaṭṭitavasātelaṃ purebhattaṃ paṭiggahitaṃ",
  "tika-vin11t0:1363_2": "purebhattaṃ sāmisampi vaṭṭatī”ti. Tato uddhaṃ sattāhamanatikkammāti gahetabbaṃ. Yathāha",
  "tika-vin11t0:1363_3": "aṭṭhakathāyaṃ “pacchābhattato paṭṭhāya sattāhaṃ nirāmisameva vaṭṭatī”ti. Idha ubhayatthāpi",
  "tika-vin11t0:1363_4": "kāle, vikāle ca kappiyākappiyamaṃsavasānaṃ telaṃ diyyamānaṃ sukhumamaṃsacuṇṇādikaṃ",
  "tika-vin11t0:1363_5": "abbohārikaṃ. Yathāha aṭṭhakathāyaṃ “yaṃ pana tattha sukhumarajasadisaṃ maṃsaṃ vā",
  "tika-vin11t0:1363_6": "nhāru vā aṭṭhi vā lohitaṃ vā hoti, taṃ abbohārika”nti.",
  "tika-vin11t0:1364_0": "808. Paṭiggahetunti ettha “vasa”nti ca kātunti ettha “tela”nti ca pakaraṇato labbhati.",
  "tika-vin11t0:1364_1": "Kātunti ettha pacituṃ parissāvitunti ubhayamevāti attho. “Na vaṭṭatī”ti idaṃ paṭiggahaṇādipayogattaye",
  "tika-vin11t0:1364_2": "visuṃ visuṃ dukkaṭattā vuttaṃ. Yathāha pāḷiyaṃ “vikāle ce bhikkhave paṭiggahitaṃ",
  "tika-vin11t0:1364_3": "vikāle nippakkaṃ vikāle saṃsaṭṭhaṃ, taṃ ce paribhuñjeyya, āpatti tiṇṇaṃ dukkaṭāna”nti.",
  "tika-vin11t0:1364_4": "Imāni hi tīhi payogehi tīṇi dukkaṭāni honti. Sesoti uggahitakapaṭiggahitakasavatthukavisayo",
  "tika-vin11t0:1364_5": "vinicchayo ca bhājanagaṇanāya āpattibhedo cāti evaṃpakāro vattabbaviseso.",
  "tika-vin11t0:1365": "809. Gahitanti paṭiggahitaṃ. Madhukarīkatanti madhumakkhikākhuddakamakkhikābhamaramakkhikāsaṅkhātāhi tīhi madhukarīhi kataṃ.",
  "tika-vin11t0:1366_0": "810. Vatthūnaṃ gaṇanāti madhupaṭalena ṭhitaṃ ce, paṭalagaṇanāya, pīḷetvā bhājane",
  "tika-vin11t0:1366_1": "pakkhipitvā ṭhapitaṃ ce, bhājanagaṇanāya, silesamiva patthinnaṃ ce, mahābhamaramadhukhaṇḍapiṇḍavasena,",
  "tika-vin11t0:1366_2": "visuṃ visuṃ kate tesaṃ gaṇanāyāti attho.",
  "tika-vin11t0:1367_0": "811. Ghanāghananti ettha guḷañca nānappakārā sakkarā ca ghanapakkaṃ nāma. Pakkatanukaṃ",
  "tika-vin11t0:1367_1": "phāṇitaṃ aghanapakkaṃ nāma. Ucchusileso apakkaghanaṃ nāma. Ucchudaṇḍato pīḷitaraso",
  "tika-vin11t0:1367_2": "apakkāghanaṃ nāma. “Phāṇitaṃ nāma ucchumhā nibbatta”nti sādhāraṇapāḷivacanato, “phāṇitaṃ",
  "tika-vin11t0:1367_3": "nāma ucchurasaṃ upādāyā”ti aṭṭhakathāvacanato ca iha rasādīhi ucchupānampi saṅgahitaṃ.",
  "tika-vin11t0:1367_4": "Keci ucchuno catukālikattaṃ vaṇṇayanti, taṃ na sārato paccetabbaṃ.",
  "tika-vin11t0:1368": "812. Phāṇitanti vuttappakāre tasmiṃ phāṇite aññataraṃ. Gahitaṃ paṭiggahitaṃ.",
  "tika-vin11t0:1369_0": "813. Asaṃsaṭṭhenāti aparissāvitena. Kataphāṇitanti parissāvetvā attanā kataphāṇitaṃ.",
  "tika-vin11t0:1369_1": "Purebhattaṃ gahitenāti purebhattaṃ paṭiggahitena. “Sayaṃ kata”nti vuttattā katanti",
  "tika-vin11t0:1369_2": "ucchuraso gahetabbo.",
  "tika-vin11t0:1370": "816. Katvāti pacitvā phāṇitaṃ katvā.",
  "tika-vin11t0:1371": "817. Pacchābhattaṃ katañcāpīti pacchābhattaṃ attanā ca kataṃ anupasampannena ca kataṃ phāṇitampi.",
  "tika-vin11t0:1372": "818. Kataṃ …pe… sītavārināti sītudake madhukapupphāni pakkhipitvā ṭhapetvā madditvā parissāvitarasena kataṃ madhukaphāṇitaṃ.",
  "tika-vin11t0:1373_0": "819. Assāti madhukaphāṇitassa. Dukkaṭanti tadādhārabhājanagaṇanāya dukkaṭaṃ. Khīraṃ",
  "tika-vin11t0:1373_1": "pakkhipitvā kataṃ madhukaphāṇitaṃ yāvakālikaṃ ce hoti, kathaṃ khaṇḍasakkarākataṃ",
  "tika-vin11t0:1373_2": "sattāhakālikaṃ hotīti vicāraṇāyaṃ khīrajallikaṃ dhovitvā dhovitvā gayhamānattā vaṭṭatīti",
  "tika-vin11t0:1373_3": "pariharanti. Yathāha aṭṭhakathāyaṃ “khaṇḍasakkaraṃ pana khīrajallikaṃ apanetvā apanetvā",
  "tika-vin11t0:1373_4": "sodhenti, tasmā vaṭṭatī”ti. “Bījato paṭṭhāya na vaṭṭatī”ti paṭikkhittamadhukapupphamerayaṃ",
  "tika-vin11t0:1373_5": "vinā āmakañca pakkañca madhukapupphaṃ purebhattaṃ vaṭṭatīti aṭṭhakathāyaṃ vuttaṃ.",
  "tika-vin11t0:1374": "820. Sabbesaṃ pana phalānanti kadalikhajjūriādiphalānaṃ.",
  "tika-vin11t0:1375_0": "821. Sāmaññajotanāya visesepi avaṭṭhānato “kālikā”ti iminā “pacchābhattaṃ sati paccaye”ti",
  "tika-vin11t0:1375_1": "vacanasāmatthiyā yāvakālikavajjā tayo kālikā gahetabbā, “purebhattaṃ yathāsukha”nti",
  "tika-vin11t0:1375_2": "vacanasāmatthiyā cattāropi gahetabbā. Yāvakālikavajjā tayo kālikā pacchābhattaṃ vikāle",
  "tika-vin11t0:1375_3": "paccaye pipāsādikāraṇe sati kevalampi paccekampi missetvāpi paribhuñjituṃ bhikkhussa",
  "tika-vin11t0:1375_4": "vaṭṭanti. Kālikā cattāropi purebhattaṃ kāle yāvamajjhanhā kevalampi missetvāpi yathāsukhaṃ",
  "tika-vin11t0:1375_5": "asatipi paccaye paribhuñjituṃ bhikkhussa vaṭṭantīti yojanā.",
  "tika-vin11t0:1376": "822. Aruādīnīti vaṇādīni. “Makkhetuṃ na vaṭṭatī”ti iminā bāhiraparibhogopi nivārito.",
  "tika-vin11t0:1377_0": "823. Anāpattivāre “antosattāha”nti adhikāre “anupasampannassa cattena vantena muttena",
  "tika-vin11t0:1377_1": "anapekkho datvā paṭilabhitvā paribhuñjatī”ti vuttattā cajitvāti ettha “antosattāhaṃ",
  "tika-vin11t0:1377_2": "anupasampannassā”ti vattabbaṃ. Labhitvāti ettha “sattāhātikkamepī”ti sāmatthiyā labbhati.",
  "tika-vin11t0:1377_3": "Tenāha mahāpadumatthero “antosattāhe dinnassa hi puna paribhoge āpattiyeva natthi,",
  "tika-vin11t0:1377_4": "sattāhātikkantassa pana paribhoge anāpattīti dassanatthamidaṃ vutta”nti. Labhitvāti",
  "tika-vin11t0:1377_5": "gahitatelena anupasampannena sakkaccaṃ, asakkaccaṃ vā dinnaṃ labhitvā. Sāyitunti",
  "tika-vin11t0:1377_6": "ettha “labhatī”ti seso.",
  "tika-vin11t0:1378_0": "824. “Anāpatti adhiṭṭhetī”ti dvinnaṃ padānaṃ antare “antosattāha”nti seso, sabbapadehipi",
  "tika-vin11t0:1378_1": "yujjati. Adhiṭṭhetīti sattāhabbhantare sappiñca telañca vasañca muddhani telaṃ vā",
  "tika-vin11t0:1378_2": "abbhañjanaṃ vā, madhuṃ arumakkhanaṃ, phāṇitaṃ gharadhūpanaṃ bhavissatīti adhiṭṭheti.",
  "tika-vin11t0:1378_3": "Adhiṭṭhitena anadhiṭṭhitaṃ ce missaṃ hoti, punapi adhiṭṭhātabbaṃ. Vissajjetīti antosattāhe",
  "tika-vin11t0:1378_4": "aññassa upasampannassa deti. Sace tathā dinnaṃ aññena appaṭiggahitattā, tena paṭiggahitampi",
  "tika-vin11t0:1378_5": "itarassa dinnattā tesaṃ anāpattīti aṭṭhakathāyaṃ vuttaṃ.",
  "tika-vin11t0:1379_0": "Vinassatīti sattāhabbhantare yena kenaci ākārena yathā aparibhogaṃ hoti, tathā corikāya",
  "tika-vin11t0:1379_1": "haraṇādivasena nassati. Yathāha aṭṭhakathāyaṃ “vinassatīti aparibhogaṃ hotī”ti. Acchinditvā",
  "tika-vin11t0:1379_2": "gaṇhatīti añño tasmiṃ sattāhabbhantare vilumpitvā gaṇhāti. Vissāsaṃ gaṇhatīti tasmiṃyeva",
  "tika-vin11t0:1379_3": "sattāhabbhantare añño vissāsaṃ gaṇhāti.",
  "tika-vin11t0:1380_0": "825. Akathinacittena satthunā samuṭṭhānādayo sabbeva paṭhamena kathinena samā pakāsitāti",
  "tika-vin11t0:1380_1": "yojanā. Akathinacittenāti mahākaruṇārasena tintatāya akakkasacittena, avihiṃsābhiratacittenāti",
  "tika-vin11t0:1380_2": "vuttaṃ hoti. Satthunāti diṭṭhadhammikasamparāyikādīhi atthehi sadevakaṃ lokaṃ anusāsatīti",
  "tika-vin11t0:1380_3": "satthā, tena sabbaññunā dasabalena sammāsambuddhena.",
  "tika-vin11t0:1381": "Bhesajjasikkhāpadakathāvaṇṇanā.",
  "tika-vin11t0:1382_0": "826. Gimhānanti ettha “māsāna”nti sāmatthiyā labbhati, niddhāraṇe sāmivacanaṃ, gimhesu",
  "tika-vin11t0:1382_1": "catūsu māsesūti attho. Niddhāritabbaṃ dasseti “māso seso”ti, ettha “vattabbe kāle”ti",
  "tika-vin11t0:1382_2": "seso. Phaggunamāsakaṇhapakkhapāṭipadato paṭṭhāya jeṭṭhamāsapuṇṇamipariyosānesu tīsu",
  "tika-vin11t0:1382_3": "māsesu atikkantesūti attho. Sesamāso nāma jeṭṭhamāsassa kaṇhapakkhapāṭipadato paṭṭhāya",
  "tika-vin11t0:1382_4": "āsāḷhimāsapuṇṇamipariyosāno. Gimhānaṃ māso sesoti vattabbe kāleti attho.",
  "tika-vin11t0:1383_0": "Imasmiṃ pacchime gimhamāse jeṭṭhamāsassa kaṇhapakkho vassikasāṭikā ce na laddhā,",
  "tika-vin11t0:1383_1": "pariyesituṃ laddhaṃ kātuṃ khettaṃ, adhiṭṭhānanivāsanānaṃ akhettaṃ. Āsāḷhipurimapakkho",
  "tika-vin11t0:1383_2": "pariyesanakaraṇanivāsanānaṃ khettaṃ, adhiṭṭhātuṃ akhettaṃ. Āsāḷhikaṇhapakkhapāṭipadato",
  "tika-vin11t0:1383_3": "yāva pacchimakattikapuṇṇamī, idaṃ catunnampi khettanti ayamettha saṅkhepo.",
  "tika-vin11t0:1384_0": "Pariyeseyyāti “ye manussā pubbe vassikasāṭikaṃ dentī”tiādinā padabhājane vuttanayena",
  "tika-vin11t0:1384_1": "pubbe vassikasāṭikadāyakaṃ upasaṅkamma “detha me vassikasāṭikacīvara”ntiādinā vacanena",
  "tika-vin11t0:1384_2": "aviññāpetvā “kālo vassikasāṭikāya samayo vassikasāṭikāya, aññepi manussā vassikasāṭikaṃ",
  "tika-vin11t0:1384_3": "dentī”ti evaṃ satuppādamattakaraṇena pariyeseyya.",
  "tika-vin11t0:1385_0": "Sāṭikanti vassikasāṭikaṃ. “Addhamāso seso”ti idaṃ “gimhāna”nti imināva yujjati. Tattha",
  "tika-vin11t0:1385_1": "“vattabbe kāle”ti ajjhāharitabbaṃ, āsāḷhimāsassa purimapakkheti attho. Katvāti ettha",
  "tika-vin11t0:1385_2": "“laddha”nti sāmatthiyā labbhati. Yathāvuttanayena satuppādena vā avasesānaṃ saddhāsampannakulānaṃ",
  "tika-vin11t0:1385_3": "vā santikā laddhaṃ sibbanarajanakappabindudānavasena niṭṭhāpetvāti vuttaṃ hoti. Paridaheti nivāseyya.",
  "tika-vin11t0:1386_0": "827-8. Piṭṭhisammate samayeti “kattikapuṇṇamāsiyā pana pacchimapāṭipadadivasato paṭṭhāya",
  "tika-vin11t0:1386_1": "yāva jeṭṭhamūlapuṇṇamā ime satta māsā piṭṭhisamayo nāmā”ti evaṃ dassitesu sattasu",
  "tika-vin11t0:1386_2": "māsesu. Ñātakāññātakādino satuppādaṃ katvāti yojanā. Ādi-saddena pavāritāpavāritānaṃ",
  "tika-vin11t0:1386_3": "saṅgaho. Yathāha aṭṭhakathāyaṃ “aññātakaappavāritaṭṭhānato”ti.",
  "tika-vin11t0:1387_0": "Tesuyevāti ñātakaaññātakapavāritaappavāritesu. “Tathā”ti iminā “hoti nissaggiyāpattī”ti",
  "tika-vin11t0:1387_1": "idaṃ dassitaṃ. Sā āpatti aññātakaappavāritesu aññātakaviññattisikkhāpadena hoti.",
  "tika-vin11t0:1387_2": "Yathāha aṭṭhakathāyaṃ “detha me vassikasāṭikacīvara’ntiādinā nayena viññattiṃ katvā",
  "tika-vin11t0:1387_3": "nipphādentassa aññātakaviññattisikkhāpadena nissaggiyaṃ pācittiya”nti. Ñātakapavāritesu",
  "tika-vin11t0:1387_4": "tena sikkhāpadena anāpatti, piṭṭhisamayattā iminā āpatti hoti. Aññātakaappavāritesu",
  "tika-vin11t0:1387_5": "ca vakkhamānanayena vattabhedadukkaṭena saddhiṃ hotīti daṭṭhabbaṃ.",
  "tika-vin11t0:1388_0": "829-30. Aññātakādino katvā pana satuppādanti yojanā. Ādi-saddena appavāritānaṃ saṅgaho.",
  "tika-vin11t0:1388_1": "Kucchisaññite samayeti yathāvuttapiṭṭhisamaye sattamāse vinā itare pañca māsā vuttā.",
  "tika-vin11t0:1388_2": "Yathāha aṭṭhakathāyaṃ “jeṭṭhamūlapuṇṇamāsiyā pana pacchimapāṭipadadivasato paṭṭhāya",
  "tika-vin11t0:1388_3": "yāva kattikapuṇṇamā ime pañca māsā kucchisamayo nāmā”ti. Vatthanti vassikasāṭikaṃ.",
  "tika-vin11t0:1388_4": "Adinnapubbesūti yehi vassikasāṭikā na dinnapubbā, tesu, iminā vattabhedassa kāraṇamāha.",
  "tika-vin11t0:1388_5": "Iha vattabhedo nāma “ye manussā pubbe vassikasāṭikacīvaraṃ dentī”tiādivacanato dinnapubbesu",
  "tika-vin11t0:1388_6": "kātabbassa satuppādassa adinnapubbesu karaṇaṃ. Byatirekato dinnapubbesu natthīti dīpitaṃ hoti.",
  "tika-vin11t0:1389_0": "Tatrāti aññātakādimhi. “Nissaggiya”nti iminā aññātakaviññattisikkhāpadena āpattiṃ",
  "tika-vin11t0:1389_1": "āha. Yathāha kucchisamayacatukke “viññattimpi katvā nipphādentassa aññātakaviññattisikkhāpadena",
  "tika-vin11t0:1389_2": "nissaggiyaṃ pācittiya”nti. Ayaṃ pācittiyāpatti pakatiyā vassikasāṭikadāyakesupi hotīti",
  "tika-vin11t0:1389_3": "idaṃ aṭṭhakathāyaṃ “idaṃ pana pakatiyā vassikasāṭikadāyakesupi hotiyevā”ti vacanato viññāyati.",
  "tika-vin11t0:1390_0": "831. Ovassāpetīti ākāsato patitaudakeneva kāyaṃ temeti, iminā “ghaṭādīhi osiñcituṃ",
  "tika-vin11t0:1390_1": "vaṭṭatī”ti dīpitaṃ hoti. “Nibbakosambunā nahāyituṃ vaṭṭatī”ti gaṇṭhipadesu vuttaṃ.",
  "tika-vin11t0:1390_2": "Satipi cīvareti vassikasāṭikāya satiyāpi. “Pariyosāne dukkaṭa”nti iminā bindugaṇanāyāti",
  "tika-vin11t0:1390_3": "dīpeti. Vivaṭaṅgaṇeti rukkhādinā kenaci anāvaṭaṭṭhāne.",
  "tika-vin11t0:1391": "832. Māsasminti gimhānaṃ pacchimamāsasmiṃ.",
  "tika-vin11t0:1392_0": "833. “Acchinnacīvarassāti etaṃ vassikasāṭikameva sandhāya vutta”nti aṭṭhakathāyaṃ",
  "tika-vin11t0:1392_1": "vuttaṃ. Vassikasāṭikaṃ nivāsetvā nahāyantassa corupaddavo āpadā nāma. Nhānakoṭṭhakanti",
  "tika-vin11t0:1392_2": "nahānatthāya katakoṭṭhakaṃ. “Vāpī”ti iminā pokkharaṇijātassarādayo upalakkhitā. Nhāyantassāti",
  "tika-vin11t0:1392_3": "naggo hutvā nahāyantassāti pakaraṇato labbhati. “Ākāsato patitaudakenevā”ti aṭṭhakathāyameva vuttaṃ.",
  "tika-vin11t0:1393": "834. Kriyanti akāle pariyesanakaraṇaadhiṭṭhānanivāsanehi āpajjitabbato kiriyaṃ. Kāyena ca vācāya ca viññāpanādiṃ karontassa kāyakammaṃ vacīkammaṃ hoti.",
  "tika-vin11t0:1394": "Vassikasāṭikakathāvaṇṇanā.",
  "tika-vin11t0:1395_0": "835. “Yo pana bhikkhu bhikkhussa sāmaṃ cīvaraṃ datvā”ti vacanato sāmanti ettha “bhikkhū”ti",
  "tika-vin11t0:1395_1": "ca datvāti ettha “bhikkhussa”iti ca labbhati. Cīvaranti channaṃ cīvarānaṃ aññataraṃ",
  "tika-vin11t0:1395_2": "cīvaraṃ vikappanupagaṃ pacchimaṃ. “Kupito anattamano acchindeyyā”ti vacanato acchindantassāti",
  "tika-vin11t0:1395_3": "ettha “kupitassa anattamanassā”ti seso, kupitassa anattamanassa acchindantassa vā",
  "tika-vin11t0:1395_4": "acchindāpentassa vāti attho. Tanti attanā dinnacīvaraṃ. “Sakasaññāyā”ti iminā pārājikāya",
  "tika-vin11t0:1395_5": "avatthubhāvaṃ dīpeti.",
  "tika-vin11t0:1396": "836. Tathāti ekāyeva āpattīti dīpeti.",
  "tika-vin11t0:1397": "837. Vatthānanti cīvarānaṃ. Assāti bhikkhussa.",
  "tika-vin11t0:1398": "841. Saṅghāṭiṃ gaṇha, uttarāsaṅgaṃ gaṇhāti yojanā.",
  "tika-vin11t0:1399_0": "842. Vikappanupagaṃ pacchimanti ettha “cīvara”nti labbhati. Āyāmato vaḍḍhakihatthaṃ",
  "tika-vin11t0:1399_1": "tiriyaṃ tathā vidatthippamāṇaṃ vatthakhaṇḍaṃ heṭṭhimaparicchedato vikappanupagaṃ",
  "tika-vin11t0:1399_2": "nāma. Aññaṃ kiñci parikkhāranti yojanā, antamaso sucimpīti vuttaṃ hoti. Paraṃ puggalaṃ.",
  "tika-vin11t0:1399_3": "Chindāpentassāti acchindāpentassa. Kāritantassa dvikammakattā “para”nti ca “parikkhāra”nti",
  "tika-vin11t0:1399_4": "ca kammadvayagahaṇaṃ. Aññanti parikkhāravisesanaṃ. Dukkaṭaṃ vatthugaṇanāya, vacanagaṇanāya ca.",
  "tika-vin11t0:1400_0": "844. Evanti yathā anupasampanne anupasampannasaññino dukkaṭaṃ, evaṃ anupasampanne…pe…",
  "tika-vin11t0:1400_1": "vematikassāpi dukkaṭanti yojanā. Acchindantassāti ettha yathāvuttaṃ “anupasampanne”ti",
  "tika-vin11t0:1400_2": "idaṃ vibhattivipariṇāmena sāmivacanaṃ katvā “dinna”nti ajjhāhārena saha yojetabbaṃ,",
  "tika-vin11t0:1400_3": "“cīvara”nti pakaraṇato labbhati, anupasampannassa dinnaṃ cīvaraṃ acchindantassāti vuttaṃ hoti.",
  "tika-vin11t0:1401": "845. So vāti yassa cīvaraṃ dinnaṃ, so eva vā bhikkhu. Tuṭṭho vā duṭṭho vā so detīti yojanā. Vissāsameva vāti vissāsaṃ katvā gaṇhatoti yojanā.",
  "tika-vin11t0:1402": "846. Etthāti imasmiṃ sikkhāpade.",
  "tika-vin11t0:1403": "Cīvaracchindanakathāvaṇṇanā.",
  "tika-vin11t0:1404_0": "847. Viññāpetvāti vatthavāyāpanaṃ sandhāya yācitvā. Chabbidhaṃ suttanti padabhājane",
  "tika-vin11t0:1404_1": "“khomaṃ kappāsikaṃ koseyyaṃ kambalaṃ sāṇaṃ bhaṅga”nti āgataṃ chappakāraṃ suttaṃ.",
  "tika-vin11t0:1404_2": "Kambalanti eḷakalomasuttaṃ. Sānulomāni chappakārasuttāni heṭṭhā cīvaravinicchaye",
  "tika-vin11t0:1404_3": "vuttānusārena veditabbāni. Cīvaratthaṃ vatthaṃ “cīvara”nti vuttaṃ. Tantavāyehīti",
  "tika-vin11t0:1404_4": "kappiyākappiyehi pesakārehi. Potthakesu “vāyāpetuṃ na vaṭṭatī”ti pāṭho dissati, “sace”ti",
  "tika-vin11t0:1404_5": "iminā ayujjamānattā so apāṭho. “Vāyāpeti na vaṭṭatī”ti pāṭho yujjatīti sace vāyāpetīti",
  "tika-vin11t0:1404_6": "yojanā, attano atthāya yadi vāyāpeyyāti attho.",
  "tika-vin11t0:1405_0": "848. Tathā akappiyo. Kīdisoti āha “aññātakādiko”ti. Aññātakādikoti aññātako ādi yassa",
  "tika-vin11t0:1405_1": "so aññātakādiko. Ādi-saddena appavārito gahito. Yo bhikkhu tantavāyassa aññātako,",
  "tika-vin11t0:1405_2": "tena appavārito ca, tassa aññātakādiko bhikkhunā viññatto so tantavāyo akappiyoti attho.",
  "tika-vin11t0:1406": "849. Akappiyenāti viññāpitena. Vāyāpentassāti ettha “payoge payoge dukkaṭaṃ, paṭilābhenā”ti seso. Yathāha “vāyāpeti, payoge payoge dukkaṭaṃ. Paṭilābhena nissaggiya”nti.",
  "tika-vin11t0:1407_0": "850. Kittake vīte nissaggiyaṃ hotīti āha “vidatthimatte”tiādi. Hatthamatteti ratanamatte.",
  "tika-vin11t0:1407_1": "Padabhājane “paṭilābhena nissaggiya”nti vuttaṃ, idha “vīte nissaggiya”nti kasmā āhāti?",
  "tika-vin11t0:1407_2": "Aṭṭhakathāyaṃ vuttattā. Tatthāpi tathā kasmā vuttanti? Tadanantaraṃ attano santakattā",
  "tika-vin11t0:1407_3": "vītavītaṭṭhānaṃ paṭiladdhameva hoti, padabhājanepi iminā adhippāyena paṭilābhena",
  "tika-vin11t0:1407_4": "nissaggiyaṃ vuttaṃ, tasmā yāva cīvaraṃ vaḍḍhati, tāva iminā pamāṇena āpattiyo vaḍḍhanti.",
  "tika-vin11t0:1407_5": "Phalakepi cāti ettha phalakaṃ nāma turivītaṭṭhānaṃ, yattha saṃharitvā ṭhapenti. Phalake",
  "tika-vin11t0:1407_6": "phalakepi ca nissaggiyaṃ vuttanti yojanā.",
  "tika-vin11t0:1408": "851. Tenevāti viññattatantavāyeneva. Kappiyaṃ suttanti aviññattiyā laddhasuttaṃ. Kappiyena tantavāyena akappiyasuttaṃ vāyāpentassa tatheva dukkaṭanti yojanā.",
  "tika-vin11t0:1409_0": "852. Ekantarikato vā kappiyākappiyeheva suttehi vīte dukkaṭanti yojanā, antarantarā",
  "tika-vin11t0:1409_1": "akappiyasuttānaṃ pasāraṇena, vāyanena ca dukkaṭaṃ hotīti attho. Dīghato vā tiriyato",
  "tika-vin11t0:1409_2": "vā kappiyākappiyeheva suttehi vīte dukkaṭanti yojanā, dīghato kappiyasuttaṃ pasāretvā",
  "tika-vin11t0:1409_3": "tiriyaṃ akappiyasuttena vīte dukkaṭaṃ hotīti attho. Vāggahaṇena vuttavipariyāyatopi",
  "tika-vin11t0:1409_4": "yojetabbaṃ. Dīghato akappiyasuttaṃ pasāretvā tiriyato kappiyasuttena vīteti ayamettha",
  "tika-vin11t0:1409_5": "vipariyāyo. Vīteti ettha “phalake phalake”ti anuvattetabbaṃ.",
  "tika-vin11t0:1410_0": "853. Kappiyākappiyehi tantavāyehi kappiyākappiyasuttaṃ missetvā kate vīte phalake",
  "tika-vin11t0:1410_1": "phalake tassa bhikkhussa dukkaṭanti yojanā. Veti nipātamattaṃ, atha vā ve tasmiṃ kate vīteti attho.",
  "tika-vin11t0:1411_0": "854-5. Te kappiyākappiyatantavāyā paricchedaṃ dassetvā vāreneva akappiyasuttaṃ sace",
  "tika-vin11t0:1411_1": "vinantīti yojanā. Akappiyena tantavāyena vīte. Chandānurakkhanatthaṃ “vite”ti vuttaṃ.",
  "tika-vin11t0:1411_2": "Pamāṇasminti vikappanupagapacchimappamāṇasmiṃ. Tadūneti tato vikappanupagapacchimappamāṇato",
  "tika-vin11t0:1411_3": "ūne. Itarenāti kappiyatantavāyena. Ubhayatthāti pamāṇasmiṃ, tadūne ca dukkaṭaṃ evāti yojanā.",
  "tika-vin11t0:1412": "856. Sace kappiyākappiyatantavāyā dvepi vemaṃ ubhayakoṭiyā gahetvā ekatova vinanti vāti yojanā. Tiriyaṃ suttaṃ pavesetvā yena ākoṭento ghanabhāvaṃ sampādenti, taṃ vemaṃ vuccati.",
  "tika-vin11t0:1413_0": "857. Sabbattha bhedeti kappiyākappiyasuttatantavāyehi kate pamāṇatadūnaekantarikadīghatiriyappakāre",
  "tika-vin11t0:1413_1": "sabbattha vārabhede. Āpattibhedoti akappiyasuttehi āyāmavitthārato akappiyatantavāyena",
  "tika-vin11t0:1413_2": "vītappadese pamāṇayutte pācittiyaṃ, itaratra dukkaṭanti bhedo.",
  "tika-vin11t0:1414": "858. Kappiyo tantavāyo nāma ñātako vā pavārito vā kappiyamūlena payojito vā.",
  "tika-vin11t0:1415_0": "859. “Anāpatti cīvaraṃ sibbetuṃ, āyoge, kāyabandhane, aṃsabaddhake, pattatthavikāya,",
  "tika-vin11t0:1415_1": "parissāvane, ñātakānaṃ, pavāritānaṃ, aññassatthāya, attano dhanenā”tiādikaṃ anāpattivāraṃ",
  "tika-vin11t0:1415_2": "dassetumāha “anāpattī”tiādi. Idha niddiṭṭhova lakkhaṇena aniddiṭṭhampi veditabbaṃ.",
  "tika-vin11t0:1415_3": "Ettha cīvaraṃ sibbetuṃ suttaṃ viññāpentassa anāpattīti yojanā. Dhanaṃ nāma taṇḍulādi",
  "tika-vin11t0:1415_4": "kappiyavatthu. “Parissāvane”tiādīsu nimittatthe bhummaṃ, parissāvanādinimittaṃ suttañca",
  "tika-vin11t0:1415_5": "tantavāye ca viññāpentassa anāpattīti vuttaṃ hoti.",
  "tika-vin11t0:1416": "Suttaviññattikathāvaṇṇanā.",
  "tika-vin11t0:1417_0": "860. Appavāritaññātīnanti appavāritānaṃ aññātīnaṃ, “kīdisena te bhante cīvarena attho,",
  "tika-vin11t0:1417_1": "kīdisaṃ te cīvaraṃ vāyāpemī”ti padabhājane vuttanayena appavāritānaṃ aññātīnanti",
  "tika-vin11t0:1417_2": "attho. Sameccāti upagantvā. Vikappanti visiṭṭhaṃ kappaṃ adhikavidhānaṃ. Āpajjatīti",
  "tika-vin11t0:1417_3": "karoti, “idaṃ kho āvuso cīvaraṃ maṃ uddissa viyyati, āyatañca karotha, vitthatañca",
  "tika-vin11t0:1417_4": "appitañca suvītañca suppavāyitañca suvilekhitañca suvitacchitañca karothā”tiādinā",
  "tika-vin11t0:1417_5": "nayena dāyakānaṃ adhippāyato adhikataraāyatādikaraṇatthaṃ vidhānaṃ karotīti vuttaṃ hoti.",
  "tika-vin11t0:1418_0": "Tattha āyatanti dīghaṃ. Vitthatanti puthulaṃ. Appitanti ghanaṃ. Suvītanti suṭṭhu",
  "tika-vin11t0:1418_1": "vītaṃ sabbaṭṭhānesu samaṃ katvā vītaṃ. Suppavāyitanti suṭṭhu pavāyitaṃ sabbaṭṭhāne",
  "tika-vin11t0:1418_2": "samaṃ katvā tante pasāritaṃ. Suvilekhitanti lekhaniyā suṭṭhu vilikhitaṃ. Suvitacchitanti",
  "tika-vin11t0:1418_3": "kocchena suṭṭhu vitacchitaṃ, suviniddhotanti attho.",
  "tika-vin11t0:1419_0": "861. Suttavaḍḍhanappakāraṃ dassetumāha “dīghāyatappitatthāyā”ti. Tena ca padabhājane",
  "tika-vin11t0:1419_1": "“tassa vacanena āyataṃ vā vitthataṃ vā appitaṃ vā karoti, payoge dukkaṭaṃ, paṭilābhena",
  "tika-vin11t0:1419_2": "nissaggiyaṃ hotī”ti etaṃ āyatādittayameva vuttaṃ. Suttavaḍḍhanake kateti ettha anantaraṃ",
  "tika-vin11t0:1419_3": "vattabbena “payoge dukkaṭaṃ paṭilābhenā”ti pāṭhasesena saha yojanā kātabbā, dāyakehi",
  "tika-vin11t0:1419_4": "tulayitvā dinnappamāṇato suttaṃ vaḍḍhituṃ tena katena sabbenāpi payogena bhikkhuno",
  "tika-vin11t0:1419_5": "dukkaṭañca paṭilābhena nissaggiyapācittiyañca hotīti attho.",
  "tika-vin11t0:1420_0": "862. Ñātakādīnaṃ tantavāyesu cīvare vikappaṃ āpajjantassa anāpattiṃ viniddiseti yojanā.",
  "tika-vin11t0:1420_1": "Attano dhanenāti ettha “payojitesū”ti seso, tantavāyesūti etassa visesanaṃ. Attano",
  "tika-vin11t0:1420_2": "dhanena payojitesu tantavāyesu cīvare vikappaṃ āpajjantassa anāpattiṃ viniddiseti",
  "tika-vin11t0:1420_3": "yojanā, attano santakaṃ kappiyavatthuṃ gahetvā vinantesu vikappaṃ āpajjantassāti",
  "tika-vin11t0:1420_4": "attho. Aññassatthāya vinantesu vikappaṃ āpajjantassāti saha pāṭhasesena yojanā daṭṭhabbā.",
  "tika-vin11t0:1421": "863. Mahagghaṃ kattukāmino tantavāyehi appagghaṃ vāyāpentassa anāpattiṃ viniddiseti yojanā.",
  "tika-vin11t0:1422": "Pesakārakathāvaṇṇanā.",
  "tika-vin11t0:1423_0": "864. Vassaṃvutthe bhikkhū uddissāti purimikāya vassūpagate bhikkhū uddisitvā. Pavāraṇāya",
  "tika-vin11t0:1423_1": "pubbeva yaṃ cīvaraṃ dīyatīti sambandho. Idaṃ vuttaṃ hoti – “dasāhānāgataṃ kattikatemāsikapuṇṇama”nti",
  "tika-vin11t0:1423_2": "pāḷiyaṃ vuttaṃ mahāpavāraṇāuposathadivasassa puretarameva pubbakattikamāsassa juṇhapakkhapañcamiyaṃ",
  "tika-vin11t0:1423_3": "yaṃ cīvaraṃ “accekacīvaraṃ nāma senāya vā gantukāmo hotī”tiādinā padabhājanāgatesu",
  "tika-vin11t0:1423_4": "gamikagilānagabbhiniabhinavuppannasaddhādīsu aññatarena dūtaṃ pesetvā vā attanā vā",
  "tika-vin11t0:1423_5": "āgantvā “vassāvāsikaṃ dammī”ti vatvā diyyatīti. Taṃ hotaccekacīvaranti taṃ accāyikacīvaraṃ nāma hoti.",
  "tika-vin11t0:1424_0": "865. Pure pavāraṇāyevāti mahāpavāraṇāya puretarameva pañcamito paṭṭhāya yasmiṃ kismiñci",
  "tika-vin11t0:1424_1": "divase. Bhājetvā yadi gayhatīti ettha “yenā”ti ca na kātabboti ettha “tenā”ti ca",
  "tika-vin11t0:1424_2": "karoti ceti ettha “so vassaccheda”nti ca sāmatthiyā labbhati. Bhājetvā yadi yena",
  "tika-vin11t0:1424_3": "gayhati, tena vassacchedo na kātabbo. So vassacchedaṃ karoti ce, taṃ bhājetvā gahitacīvaraṃ",
  "tika-vin11t0:1424_4": "saṅghikaṃ hotīti yojanā, chinnavassena taṃ cīvaraṃ saṅghasseva dātabbanti vuttaṃ hoti.",
  "tika-vin11t0:1425_0": "866. “Antosamayamevā”ti idaṃ “adhiṭṭhetī”tiādīhi padehi paccekaṃ yojetabbaṃ. Padabhājane",
  "tika-vin11t0:1425_1": "“cīvarakālasamayo nāma anatthate kathine vassānassa pacchimo māso, atthate kathine",
  "tika-vin11t0:1425_2": "pañcamāsā”ti vuttasamayabbhantareyeva taṃ accekacīvaraṃ.",
  "tika-vin11t0:1426_0": "867. Kathine tu anatthateti yasmiṃ kathinaṃ anatthataṃ, tasmiṃ vihāreti vuttaṃ hoti.",
  "tika-vin11t0:1426_1": "Tu-saddo visesatthajotako. Anadhiṭṭhāya avikappetvā pariharīyati ettha accekacīvaranti",
  "tika-vin11t0:1426_2": "parihāro, māso, eko ca so māso cāti ekamāso, pubbakattikamāsassa pāṭipadadivasato",
  "tika-vin11t0:1426_3": "paṭṭhāya yāva aparakattikamāsassa puṇṇamī, ayaṃ cīvarakālasamayoti vutto māso. Dasannaṃ",
  "tika-vin11t0:1426_4": "ahānaṃ samāhāro dasāhaṃ, taṃ paramaṃ adhikaṃ etassāti dasāhaparamo, māso. “Dasāhānāgataṃ",
  "tika-vin11t0:1426_5": "kattikatemāsikapuṇṇama”nti pāḷiyaṃ vuttapubbakattikapuṇṇamipariyantadasāhādhikoti",
  "tika-vin11t0:1426_6": "attho. Kathine anatthate tu dasāhaparamo ekamāsova tassa accāyikavatthassa parihāro matoti yojanā.",
  "tika-vin11t0:1427_0": "868. Atthate kathineti kathinatthatavihāreti vuttaṃ hoti. Tassa accāyikavatthassāti",
  "tika-vin11t0:1427_1": "sambandho. Dasāhaparamā pañca māsāti sambandho. Anatthatakathine vihāre yathāvuttacīvarakālasamayasaṅkhātavassānāvasānamāso",
  "tika-vin11t0:1427_2": "ca kathinuddhāradivasasaṅkhātapacchimakattikakāḷapakkhapāṭipadato yāva phaggunamāsapuṇṇamī,",
  "tika-vin11t0:1427_3": "tāva hemantā cattāro māsā cāti pañca māsā. Pakāsitāti “anatthate kathine vassānassa",
  "tika-vin11t0:1427_4": "pacchimo māso, atthate kathine pañca māsā”ti dīpitā. Dasāhaparamāti vuttatthoyeva.",
  "tika-vin11t0:1427_5": "Atthate kathine dasāhaparamā pañca māsā tassa accāyikavatthassa parihāro kāloti munindena pakāsitāti yojanā.",
  "tika-vin11t0:1428_0": "Ayamubhayattha vuttā dasāhaparamatā aṭṭhakathāyaṃ “anatthate kathine ekādasadivasādhiko",
  "tika-vin11t0:1428_1": "māso, atthate kathine ekādasadivasādhikā pañca māsā”ti vuttapāṭhena yathā na virujjhati,",
  "tika-vin11t0:1428_2": "tathā vicāretvā gahetabbā. Evañhi pāṭhe sati na virujjhati –",
  "tika-vin11t0:1429": "“Tassaccāyikavatthassa, kathine tu anatthate;",
  "tika-vin11t0:1430": "Parihārekamāsekā-dasāhaparamo mato.",
  "tika-vin11t0:1431": "Atthate kathine tassa, pañca māsā pakāsitā;",
  "tika-vin11t0:1432": "Parihāro dinenekā-dasāhaparamā panā”ti.",
  "tika-vin11t0:1433": "869. Paṭhamena kathinenāti yojanā. “Akriyaṃ acitta”nti padacchedo. Akriyanti antosamaye adhiṭṭhānādiakaraṇaṃ.",
  "tika-vin11t0:1434": "Accekacīvarakathāvaṇṇanā.",
  "tika-vin11t0:1435_0": "870-1. Bhikkhūti sāsaṅkasammate sappaṭibhaye āraññakasenāsane vasantaṃ bhikkhumāha.",
  "tika-vin11t0:1435_1": "Yathāha “yāni kho pana tāni āraññakāni senāsanāni sāsaṅkasammatāni sappaṭibhayāni,",
  "tika-vin11t0:1435_2": "tathārūpesu bhikkhu senāsanesu viharanto”ti. Pubbakattikapuṇṇamaṃ vasitvāti sambandho.",
  "tika-vin11t0:1435_3": "Pubbakattikapuṇṇamā nāma assayujamāsassa juṇhapakkhapannarasī, ettha pana sahacariyanayena",
  "tika-vin11t0:1435_4": "tadupalakkhitā purimikā tayo vassānamāsā vuccanti. Puṇṇamanti ettha vāsakiriyāya",
  "tika-vin11t0:1435_5": "accantasaṃyoge upayogavacanaṃ. Purimikāya vassaṃ upagantvā acchinnavasso hutvā tayo",
  "tika-vin11t0:1435_6": "māse vasitvāti attho. Yathāha aṭṭhakathāyaṃ “yasmā pana yo vassaṃ upagantvā yāva",
  "tika-vin11t0:1435_7": "paṭhamakattikapuṇṇamaṃ vasatī”ti.",
  "tika-vin11t0:1436_0": "“Cīvara”nti tiṇṇaṃ cīvarānaṃ aññataraṃ vuccati. Gāme ṭhapetvāti sambandho, ettha",
  "tika-vin11t0:1436_1": "“kattikapuṇṇama”nti ca “ākaṅkhamāno”ti ca seso, aparakattikamāse kattikacorabhayena",
  "tika-vin11t0:1436_2": "cīvaraṃ paṭisāmetukāmo bhikkhu āraññakasenāsanassa sāmantā gocaragāme nikkhipitvāti",
  "tika-vin11t0:1436_3": "attho. Yathāha “upavassaṃ kho pana kattikapuṇṇamaṃ…pe… ākaṅkhamāno tiṇṇaṃ cīvarānaṃ",
  "tika-vin11t0:1436_4": "aññataraṃ cīvaraṃ antaraghare nikkhipeyyā”ti.",
  "tika-vin11t0:1437_0": "“Samantā gocaragāme”ti idaṃ “antaraghare nikkhipeyyāti samantā gocaragāme nikkhipeyyā”ti",
  "tika-vin11t0:1437_1": "padabhājane vuttattā vuttaṃ. “Aparakattikamāse”ti ca “kattikapuṇṇamanti kattikacātumāsinī",
  "tika-vin11t0:1437_2": "vuccatī”ti padabhājaniyavasena vuttaṃ. Idhāpi hi “kattikapuṇṇama”nti aparakattikajuṇhapakkhapannarasiyā",
  "tika-vin11t0:1437_3": "vuccamānāyāpi sahacariyanayena taṃsahacarito catuttho māso vutto.",
  "tika-vin11t0:1438_0": "Ettāvatā purimikāya vassaṃ upagantvā mahāpavāraṇāya pavāretvā vuttalakkhaṇe āraññakasenāsane",
  "tika-vin11t0:1438_1": "vasantassa āraññakassa bhikkhuno pacchimakattikamāse kattikacorabhaye sati tiṇṇaṃ",
  "tika-vin11t0:1438_2": "cīvarānaṃ aññataraṃ gocaragāme ṭhapetvā āraññakaṅgaṃ pūrayato cīvarena vippavāso",
  "tika-vin11t0:1438_3": "tasmiṃ māse na hotīti anuññātabhāvo dīpito. Tadeva pakāsetuṃ nikkhepopāyasandassanamukhena",
  "tika-vin11t0:1438_4": "vakkhati “kattikeyeva māsasmiṃ…pe… vaṭṭatī”ti.",
  "tika-vin11t0:1439_0": "Idāni asmiṃyeva māse tato aññattha tassa bhikkhuno kenaci karaṇīyena gacchato gāme",
  "tika-vin11t0:1439_1": "ṭhapitena tena cīvarena vippavasato niddosabhāvaṃ anujānantena bhagavatā “siyā ca",
  "tika-vin11t0:1439_2": "tassa bhikkhuno…pe… tena cīvarena vippavasitabba”nti vuttamatthaṃ dassetumāha “paccaye…pe…",
  "tika-vin11t0:1439_3": "sammuti”nti. Paccaye sati tādiseti “siyā paccayo, siyā karaṇīya”nti vacanato tādise",
  "tika-vin11t0:1439_4": "kicce satīti attho. Chārattaparamanti cha rattiyo paramā yassa vāsakammassa taṃ chārattaparamaṃ,",
  "tika-vin11t0:1439_5": "kiriyāvisesanaṃ, chārattaparamaṃ vāsakammaṃ kātabbanti attho. Tena vinā vasitabbanti",
  "tika-vin11t0:1439_6": "gāme nikkhittena tena cīvarena vinā tamhā āvāsā aññattha vasitabbaṃ. Tadeva pākaṭaṃ",
  "tika-vin11t0:1439_7": "kātuṃ vakkhati “aññattheva vasantassa, chārattaparamaṃ mata”nti.",
  "tika-vin11t0:1440_0": "Tatoti chārattato. Uttari vasatoti sattamaṃ aruṇaṃ uṭṭhāpetvā vasantassāti attho.",
  "tika-vin11t0:1440_1": "Yathāha “tato ce uttari vippavaseyyāti sattame aruṇuggamane nissaggiya”nti. Dosoti",
  "tika-vin11t0:1440_2": "nissaggiyapācittiyaṃ. “Vinā saṅghassa sammuti”nti iminā kiṃ vuttaṃ hoti? Udositasikkhāpade",
  "tika-vin11t0:1440_3": "anupaññattiṃ katvā kosambiyaṃ gilānabhikkhuno “anujānāmi bhikkhave gilānassa bhikkhuno",
  "tika-vin11t0:1440_4": "ticīvarena avippavāsasammutiṃ dātu”nti anuññātattā gilānassa bhikkhuno saṅghena ñattidutiyāya",
  "tika-vin11t0:1440_5": "kammavācāya purimameva yā avippavāsasammuti dinnā, taṃ vināti vuttaṃ hoti. Tena laddhasammutikena",
  "tika-vin11t0:1440_6": "yāva rogo vūpasammati, tāva cirampi tena cīvarena vinā vasituṃ vaṭṭatīti adhippāyo.",
  "tika-vin11t0:1440_7": "Yathāha aṭṭhakathāyaṃ “aññatra bhikkhusammutiyāti yā udositasikkhāpade kosambakasammuti",
  "tika-vin11t0:1440_8": "anuññātā, tassā sammutiyā aññatra. Sace sā laddhā hoti, chārattātirekampi vippavasituṃ vaṭṭatī”ti.",
  "tika-vin11t0:1441_0": "872-3. Cīvaranikkhepaṃ dassetumāha “kattikeyeva…pe… pakāsito”ti. Kattikeyeva māsasminti",
  "tika-vin11t0:1441_1": "catunnaṃ vassānānaṃ māsānaṃ pacchime kattikamāseyeva idamekaṅgaṃ. Paṭhamāya pavāritoti",
  "tika-vin11t0:1441_2": "dutiyamaṅgaṃ, idha paṭhamāya vassūpanāyikāya vassaṃ upagantvā pavāritoti yojanā,",
  "tika-vin11t0:1441_3": "mahāpavāraṇāya pavāritoti vuttaṃ hoti. Yathāha aṭṭhakathāyaṃ “purimikāya upagantvā",
  "tika-vin11t0:1441_4": "mahāpavāraṇāya pavārito hotī”ti. Pacchimena pamāṇena yutteti tatiyamaṅgaṃ. Senāsaneti",
  "tika-vin11t0:1441_5": "etassa visesanaṃ. Iha āraññakasenāsanassa pacchimappamāṇaṃ nāma pākārena vā vatiyā",
  "tika-vin11t0:1441_6": "vā parikhāya vā parikkhittassa gāmassa indakhīlasaṅkhātagāmadvārakoṭṭhakummārato",
  "tika-vin11t0:1441_7": "vā aparikkhittassa gāmassa parikkhepārahaṭṭhānasaṅkhāte pariyantagehassa upacāre",
  "tika-vin11t0:1441_8": "ṭhitassa thāmamajjhimassa purisassa balappamāṇena vissaṭṭhaleḍḍupātadvayato vā paṭṭhāya",
  "tika-vin11t0:1441_9": "parikkhittassa vihārassa saparikkhepaṃ vā aparikkhittassa vihārassa yassaṃ disāyaṃ",
  "tika-vin11t0:1441_10": "gāmo hoti, tattha gāmapariyantasenāsanaṃ vā cetiyaṃ vā bodhiṃ vā avadhiṃ katvā vihāragamanīyena",
  "tika-vin11t0:1441_11": "pakatimaggena vidatthigambhīraṃ āropitena ācariyadhanunā pamitapañcadhanusatapamāṇadūranti",
  "tika-vin11t0:1441_12": "saṅkhepato gahetabbaṃ.",
  "tika-vin11t0:1442_0": "Sāsaṅkasammateti catutthamaṅgaṃ, “iha sappaṭibhaye”ti seso. “Sāsaṅkasammatāni sappaṭibhayānī”ti",
  "tika-vin11t0:1442_1": "hi pāḷi. Idaṃ dvayampi “senāsane”ti etassa visesanaṃ. Ārāmaārāmūpacāresu corānaṃ",
  "tika-vin11t0:1442_2": "nisinnasayitaṭṭhitabhuttapītaṭṭhānādīnaṃ dissamānatāya āsaṅkāsahite tattheva ārāmādīsu",
  "tika-vin11t0:1442_3": "pahaṭamāritaviluttamanussānaṃ dissamānatāya visesena sahabhayatāya sappaṭibhaye āraññake",
  "tika-vin11t0:1442_4": "senāsaneti attho. Vasanto bhikkhu. Vasantovāti ettha evakāro aṭṭhānappayutto. Tasmā",
  "tika-vin11t0:1442_5": "tato ānetvā caturaṅgasamāyoge evāti yojetabbo. Caturaṅgasamāyoge evāti yathāvuttānaṃ",
  "tika-vin11t0:1442_6": "catunnaṃ aṅgānaṃ samāyoge sannipāte sati eva. Ettha evakārena tassa aṅgassa abhāve",
  "tika-vin11t0:1442_7": "alabbhamānataṃ dīpeti. Pakāsitoti “tatrāyaṃ aṅgasampattī”tiādikāya aṭṭhakathāya vutto.",
  "tika-vin11t0:1443_0": "874. Taṃ cīvaraṃ. Māsamekanti vassānassa pacchimamāsasaṅkhātaṃ ekaṃ māsaṃ. Yo gāmo",
  "tika-vin11t0:1443_1": "sace purimabaddhāya avippavāsasīmāya anto hoti, tattha māsato atirekampi ṭhapetuṃ",
  "tika-vin11t0:1443_2": "vaṭṭatīti vajirabuddhittherena vuttaṃ.",
  "tika-vin11t0:1444_0": "875. Aññatthevāti yassa āraññakasenāsanassa gocaragāme cīvaraṃ nikkhittaṃ, tato āraññakasenāsanato",
  "tika-vin11t0:1444_1": "bahi eva. Ayaṃ adhippāyoti “yaṃ gāma”ntiādikāya diyaḍḍhagāthāya paṭipāditatthadvayasaṅkhāto",
  "tika-vin11t0:1444_2": "adhippāyo. Assāti sāsaṅkasikkhāpadassa. Evaṃ iminā sikkhāpadena “cīvarena vinā kattikamāse",
  "tika-vin11t0:1444_3": "araññe vaseyyā”ti anuññātattā “chārattaparamaṃ tena bhikkhunā tena cīvarena vippavasitabba”nti",
  "tika-vin11t0:1444_4": "iminā gocaragāme taṃ ṭhapetvā tasmiṃ āraññakāvāse vasitvā kenaci karaṇīyena tato",
  "tika-vin11t0:1444_5": "āvāsato gantvā bahi vasato divasaparicchedassa viññāyamānattāyevāha “paṭicchanno pakāsito”ti.",
  "tika-vin11t0:1445_0": "876. “Sace gocaragāmato puratthimāya disāya senāsanaṃ, ayañca pacchimaṃ disaṃ gato",
  "tika-vin11t0:1445_1": "hotī”tiādinā aṭṭhakathāyaṃ kathitaniyāmena vinicchayaṃ dassetumāha “senāsanamathāgantvā”tiādi.",
  "tika-vin11t0:1445_2": "Senāsananti attanā nivutthaṃ āraññakasenāsanaṃ. Āgantvāti bahi gataṭṭhānato āgantvā.",
  "tika-vin11t0:1445_3": "Gocaragāme cīvaraṃ nikkhipitvā tato puratthimāya disāya āraññakasenāsane viharato",
  "tika-vin11t0:1445_4": "vihārā nikkhamma tato gocaragāmato pacchimadisāya dūraṭṭhānaṃ gatassa āgataṭṭhānato",
  "tika-vin11t0:1445_5": "taṃ senāsanaṃ āgantvā vidūrattā sattamaṃ aruṇaṃ uṭṭhāpetuṃ asakkontassa bhikkhuno",
  "tika-vin11t0:1445_6": "kiṃ vihitanti ayamettha yojanā.",
  "tika-vin11t0:1446_0": "877. Gāmasīmampi vāgantvāti yattha cīvaraṃ nikkhittaṃ, taṃ gāmasīmampi purāruṇāyeva",
  "tika-vin11t0:1446_1": "āgantvā. Yattha katthacīti sabhādevālayadvārakoṭṭhakādīsu yattha katthaci kappiyaṭṭhāne.",
  "tika-vin11t0:1446_2": "“Yattha katthacī”ti sāmaññena vuttattā tassā gāmasīmāya anto āraññakaṅgārakkhanārahaṃ",
  "tika-vin11t0:1446_3": "dūraṭṭhānaṃ laddhaṃ ce, aṅgabhedaṃ akatvā tattha aruṇaṃ uṭṭhāpetabbaṃ. Dhutaṅge vijjamānepi",
  "tika-vin11t0:1446_4": "āpattiṃ anāpajjituṃ antogāmepi aruṇaṃ uṭṭhāpetvā cīvarapavattiyeva ñātabbā. Yathāha",
  "tika-vin11t0:1446_5": "aṭṭhakathāyaṃ “gāmasīmampi okkamitvā sabhāyaṃ vā yattha katthaci vā vasitvā cīvarappavattiṃ",
  "tika-vin11t0:1446_6": "ñatvā pakkamituṃ vaṭṭatī”ti.",
  "tika-vin11t0:1447_0": "878. Evañcāpi asakkontoti aṅgabhedaṃ akatvā, katvā vā antogāmasīmāya aruṇaṃ uṭṭhāpetumpi",
  "tika-vin11t0:1447_1": "gantuṃ asakkonto. Ñatvāti attano cīvarassa ṭhapitaṭṭhānaṃ sallakkhetvā. Tatthevāti",
  "tika-vin11t0:1447_2": "ettha “ṭhito”ti labbhati. Khippanti sīghaṃ, purāruṇāti vuttaṃ hoti. Atireke ṭhāneti",
  "tika-vin11t0:1447_3": "yojanā, yathāha aṭṭhakathāyaṃ “atirekacīvaraṭṭhāne ṭhassatī”ti, “atirekacīvaraṭṭhāne",
  "tika-vin11t0:1447_4": "tiṭṭhatī”ti cintetvāti attho.",
  "tika-vin11t0:1448": "879. Vissajjetīti sattamaaruṇuṭṭhānato puretarameva aññassa deti. Uparipi evameva vattabbaṃ.",
  "tika-vin11t0:1449": "880. Sāsaṅkasammate evaṃnāmake sikkhāpade samuṭṭhānādayo sabbe tena dutiyena kathinena samā iti munindena matā anumatā anuññātāti yojanā.",
  "tika-vin11t0:1450": "Sāsaṅkakathāvaṇṇanā.",
  "tika-vin11t0:1451_0": "881. Jānanti “saṅghassa demā”ti vacanena pariṇāmitabhāvaṃ yena kenaci ākārena jānanto.",
  "tika-vin11t0:1451_1": "Yathāha padabhājane “sāmaṃ vā jānātī”tiādi. Pariṇatanti ettha padabhājane “pariṇataṃ",
  "tika-vin11t0:1451_2": "nāma ‘dassāma karissāmā’ti vācā bhinnā hotī”ti vuttaniyāmena saṅghassa pariṇatanti",
  "tika-vin11t0:1451_3": "attho. Lābhanti labhitabbaṃ cīvarādi yaṃ kiñci. Yathāha “lābho nāma cīvarapiṇḍapātasenāsanagilānapaccayabhesajjaparikkhārā,",
  "tika-vin11t0:1451_4": "antamaso cuṇṇapiṇḍopi dantakaṭṭhampi dasikasuttampī”ti. Attano pariṇāmeyyāti “bahū",
  "tika-vin11t0:1451_5": "āvuso saṅghassa dāyakā, bahū saṅghassa bhattā, mayaṃ tumhe nissāya tumhe sampassantā",
  "tika-vin11t0:1451_6": "idha viharāma. Tumhe ce amhākaṃ na dassatha, atha ko carahi amhākaṃ dassati. Dethāvuso",
  "tika-vin11t0:1451_7": "amhākaṃ imāni cīvarānī”ti pāḷiyā āgatanayena attano pariṇāmeyyāti vuttaṃ hoti. Tassa",
  "tika-vin11t0:1451_8": "nissaggiyanti ettha “payoge dukkaṭaṃ, paṭilābhenā”ti seso. Nissaggiyanti idaṃ pariṇate",
  "tika-vin11t0:1451_9": "pariṇatasaññiṃ sandhāya vuttaṃ. Vematikassa pana dukkaṭaṃ hoti. Yathāha “pariṇate",
  "tika-vin11t0:1451_10": "vematiko attano pariṇāmeti, āpatti dukkaṭassā”ti. Apariṇatasaññino anāpatti. Yathāha",
  "tika-vin11t0:1451_11": "“pariṇate apariṇatasaññī attano pariṇāmeti, anāpattī”ti.",
  "tika-vin11t0:1452_0": "882. “Aññassa dehī”ti sace pariṇāmetīti tathā saṅghassa pariṇatabhāvaṃ jānanto “aññassa",
  "tika-vin11t0:1452_1": "dehī”ti yadi pariṇāmeti. Suddhikaṃ pācittiyanti nissajjitabbavatthurahitaṃ kevalaṃ",
  "tika-vin11t0:1452_2": "pācittiyamattanti attho. Suddhacittenāti savāsanānavasesakilesappahānena parisuddhacittena",
  "tika-vin11t0:1452_3": "bhagavatā. Pācittiyamudīritanti pācittiyesu aṭṭhamassa sahadhammikavaggassa avasāne",
  "tika-vin11t0:1452_4": "“yo pana bhikkhu jānaṃ saṅghikaṃ lābhaṃ pariṇataṃ puggalassa pariṇāmeyya, pācittiya”nti desitaṃ.",
  "tika-vin11t0:1453_0": "883. Ekaṃ cīvaranti saṅghassa pariṇatacīvarato ekaṃ cīvaraṃ. Cīvaraṃ vāti ettha vā-saddo",
  "tika-vin11t0:1453_1": "paccayantaravikappattho. Vā panāti ettha vā-saddo atthavikappattho. Ekaṃ cīvaraṃ",
  "tika-vin11t0:1453_2": "vā aññaṃ vā paccayaṃ parassa, ekaṃ pana attano vā pariṇāmeyya ceti yojanā. Saddhinti",
  "tika-vin11t0:1453_3": "ekato, ekakkhaṇeti vuttaṃ hoti. Dve pācittiyo saddhiṃ siyunti yojanā, aññassa pariṇāmanena",
  "tika-vin11t0:1453_4": "suddhapācittiyañca attano pariṇāmanena nissaggiyapācittiyañcāti dve pācittiyo ekakkhaṇe hontīti attho.",
  "tika-vin11t0:1454_0": "884. Pariṇāmetvā ṭhapite vinicchayaṃ dassetvā pariccajitvā dinne vinicchayaṃ dassetumāha",
  "tika-vin11t0:1454_1": "“saṅghassā”tiādi. “Parājayo”ti idaṃ pādappahonakaṃ vatthuṃ sandhāya vuttaṃ. Yathāvatthuvasena",
  "tika-vin11t0:1454_2": "pana dukkaṭathullaccayāpi vattabbā.",
  "tika-vin11t0:1455_0": "885. Aññassa cetiyassa poṇaṃ pariṇataṃ aññassa cetiyassa vā saṅghassa vā puggalassa",
  "tika-vin11t0:1455_1": "vāpi pana pariṇāmeyyāti yojanā. Saṅghassa puggalassāti padadvayepi evameva yojetabbaṃ.",
  "tika-vin11t0:1455_2": "Yathāha “saṅghassa pariṇataṃ aññasaṅghassa vā cetiyassa vā puggalassa vā pariṇāmeti,",
  "tika-vin11t0:1455_3": "āpatti dukkaṭassā”tiādi. Aññassa puggalassa poṇaṃ aññassa puggalassa pariṇāmeyyāti.",
  "tika-vin11t0:1456": "886. Imassa sabbasattavisayataṃ dassetumāha “yo panā”tiādi.",
  "tika-vin11t0:1457_0": "887. Idaṃ pariṇatasikkhāpadaṃ. Tisamuṭṭhānanti kāyacittavācācittakāyavācācittasaṅkhātehi",
  "tika-vin11t0:1457_1": "tīhi sacittakasamuṭṭhānehi samuṭṭhānato tisamuṭṭhānaṃ. Pariṇāmanapaccayā āpajjitabbato",
  "tika-vin11t0:1457_2": "kriyaṃ. Saṅghādīnaṃ pariṇatantisaññāya abhāvena vimuccanato saññāvimokkhaṃ. Kāyaviññattivacīviññattīhi",
  "tika-vin11t0:1457_3": "pariṇāmetabbato kāyakammaṃ vacīkammaṃ.",
  "tika-vin11t0:1458": "Pariṇatakathāvaṇṇanā.",
  "tika-vin11t0:1459": "Pattavaggo tatiyo.",
  "tika-vin11t0:1460_0": "888. Ye imaṃ vinicchayaṃ taranti, te paññattimahāsamuddaṃ tarantīti yojanā. Paññattisaṅkhātaṃ",
  "tika-vin11t0:1460_1": "vinayapiṭakameva mahāsamuddo viyāti paññattimahāsamuddo, taṃ. Evaṃ samudāyaṃ dassetvā",
  "tika-vin11t0:1460_2": "tadavayave dassetumāha “nekā”tiādi. Nekāni nānappakārāni vattāni senāsanavattādīni",
  "tika-vin11t0:1460_3": "khandhakāgatāni uggā uttuṅgā taraṅgamālā mahāvīciparamparā yassāti viggaho, nānappakārakhandhakavattasaṅkhātamahātaraṅgaparamparāya",
  "tika-vin11t0:1460_4": "sajjitanti attho. Sīlaṃ pātimokkhasaṃvarādikameva anto velāvalayo yassa so sīlanto,",
  "tika-vin11t0:1460_5": "taṃ, pātimokkhasaṃvarasīlādicatupārisuddhisīlameva paṭipādetabbatāya antaṃ velāvalayabhūtanti",
  "tika-vin11t0:1460_6": "attho. Āpattiyo sattāpattikkhandhā, sīlācāradiṭṭhiājīvavipattiyo ca gāhakā makarādayo",
  "tika-vin11t0:1460_7": "yassāti viggaho, sīlācārājīvadiṭṭhisampattisaṅkhātamudusattanāsakaāpattivipattisaṅkhā-",
  "tika-vin11t0:1460_8": "tamātaṅgamakarādicaṇḍasattavantanti attho. Evaṃ ayaṃ gāthā samudāyāvayavānaṃ sabbesameva",
  "tika-vin11t0:1460_9": "rūpakālaṅkārena viracitāti daṭṭhabbā.",
  "tika-vin11t0:1461": "Iti vinayatthasārasandīpaniyā",
  "tika-vin11t0:1462": "Vinayavinicchayavaṇṇanāya",
  "tika-vin11t0:1463": "Nissaggiyakathāvaṇṇanā niṭṭhitā.",
  "tika-vin11t0:1464": "Pācittiyakathāvaṇṇanā",
  "tika-vin11t0:1465_0": "889. Evaṃ nātivitthārasaṅkhepato nissaggiyavinicchayaṃ dassetvā idāni tadanantaraṃ",
  "tika-vin11t0:1465_1": "niddiṭṭhassa pācittiyakaṇḍassa vinicchayaṃ dassetuṃ “sampajānamusāvāde”tiādi āraddhaṃ.",
  "tika-vin11t0:1465_2": "Sampajānamusāvādeti attano vacanassa musābhāvaṃ ñatvā, adiṭṭhaṃ “diṭṭha”ntiādinā",
  "tika-vin11t0:1465_3": "nayena musāvāde sampajānantassa musābhaṇanetipi attho gahetabbo. Yathāha aṭṭhakathāyaṃ",
  "tika-vin11t0:1465_4": "“jānitvā jānantassa ca musābhaṇane”ti. “Musāvāde”ti hi nimittatthe bhummaṃ, musāvādanimittanti attho.",
  "tika-vin11t0:1466_0": "Davā bhaṇantassāti yojanā. Anupaparikkhitvā vegena diṭṭhampi “adiṭṭhaṃ me”ti vadantassāti",
  "tika-vin11t0:1466_1": "attho. Yathāha “davā bhaṇati nāma sahasā bhaṇatī”ti padabhājanīaṭṭhakathāyaṃ “sahasā",
  "tika-vin11t0:1466_2": "bhaṇatīti avīmaṃsitvā anupadhāretvā vegena diṭṭhampi ‘adiṭṭhaṃ me’ti bhaṇatī”ti.",
  "tika-vin11t0:1466_3": "Ravā bhaṇantassāti “cīvara”nti vattukāmassa “cīra”nti vacanaṃ viya mandattā momūhattā",
  "tika-vin11t0:1466_4": "“aññaṃ bhaṇissāmī”ti aññaṃ bhaṇantassa. Yathāha “ravā bhaṇati nāma ‘aññaṃ bhaṇissāmī’ti aññaṃ bhaṇatī”ti.",
  "tika-vin11t0:1467_0": "890. Aññatthāti catutthapārājikādīsu. Attanā aladdhaṃ uttarimanussadhammaṃ “laddhaṃ",
  "tika-vin11t0:1467_1": "mayā”ti musā yassa bhaṇati, tena taṅkhaṇameva sutvā tadatthe ñāte pārājikassa, aññāte",
  "tika-vin11t0:1467_2": "kālantarena ñāte ca pariyāyavacane ca ñāte thullaccayassa, pariyāyavacane aviññāte",
  "tika-vin11t0:1467_3": "dukkaṭassa, duṭṭhadosasikkhāpade pārājikaṃ anāpannassa “āpanno”ti musābhaṇane saṅghādisesassa,",
  "tika-vin11t0:1467_4": "omasavādasikkhāpade dubbhāsitassa ca vuttattā āha “musāvādassa kāraṇā pañca āpattiyo”ti.",
  "tika-vin11t0:1467_5": "Imāya pācittiyā saddhiṃ cha āpattikkhandhā honti.",
  "tika-vin11t0:1468": "Sampajānamusāvādakathāvaṇṇanā.",
  "tika-vin11t0:1469_0": "891-3. Vuttesu jātiādīsu dasasu akkosavatthūsūti yojanā, padabhājane vuttesu jātināmagottakammasippaābādhaliṅgakilesaāpattiakkosānaṃ",
  "tika-vin11t0:1469_1": "vasena dasasu akkosavatthūsūti attho. Tesu kilesaṃ vinā sabbete hīnukkaṭṭhavasena",
  "tika-vin11t0:1469_2": "dvippakārā honti. Yathāha padabhājane “jāti nāma dve jātiyo hīnā ca jāti ukkaṭṭhā ca jātī”tiādi.",
  "tika-vin11t0:1470_0": "Tattha caṇḍālādijāti hīnā, khattiyabrāhmaṇajātiyo ukkaṭṭhā. Nāmesu avakaṇṇakajavakaṇṇakādināmāni",
  "tika-vin11t0:1470_1": "dāsanāmattā hīnāni, buddharakkhitādināmāni ukkaṭṭhāni. Kosiyādigottaṃ hīnaṃ, gotamādigottaṃ",
  "tika-vin11t0:1470_2": "ukkaṭṭhaṃ. Kammesu vaḍḍhakimaṇikārādikammāni hīnāni, kasivāṇijjāgorakkhakammāni ukkaṭṭhāni.",
  "tika-vin11t0:1470_3": "Sippesu naḷakārakumbhakārādisippaṃ hīnaṃ, muddāgaṇanādisippaṃ ukkaṭṭhaṃ. Ābādhesu",
  "tika-vin11t0:1470_4": "sabbepi ābādhā hīnā, apica madhumeho pīḷājanakattābhāvā ukkaṭṭho. Liṅgesu atidīghatādayo",
  "tika-vin11t0:1470_5": "hīnā, nātidīghatādayo ukkaṭṭhā. Sabbepi kilesā hīnā. Sabbāpattiyopi hīnā, apica sotāpattisamāpatti",
  "tika-vin11t0:1470_6": "ukkaṭṭhā. Akkosesu “oṭṭhosi meṇḍosi goṇosī”tiādiko hīno, “paṇḍitosi byattosī”tiādiko ukkaṭṭho.",
  "tika-vin11t0:1471_0": "Aññatraññāpadesenāti pariyāyakathanena vinā. Omasantassāti vacanapatodena ovijjhantassa.",
  "tika-vin11t0:1471_1": "Sambuddhena pakāsitāti “caṇḍālosi venosi nesādosi rathakārosi pukkusosī’ti bhaṇati,",
  "tika-vin11t0:1471_2": "āpatti vācāya vācāya pācittiyassā”ti sāmaṃ sabbadhammāvabodhato “sambuddho”ti paññātena bhagavatā desitā.",
  "tika-vin11t0:1472_0": "894. Tehevāti jātiādīhi akkosavatthūheva. Aññāpadesena bhūtena vā…pe… āpannameva",
  "tika-vin11t0:1472_1": "vā anupasampannaṃ akkosantassa dukkaṭaṃ sambuddhena pakāsitanti sambandho. Idha bhūtābhūtapadāni",
  "tika-vin11t0:1472_2": "tehīti apekkhitvā bahuvacanantāni yojetabbāni. Etena “santi idhekacce”tiādidutiyavāratthaṃ",
  "tika-vin11t0:1472_3": "dassentena dukkaṭasādhanatthena tadekakāriyaṃ tatiyaṃ yenūnavārañca catutthaṃ na",
  "tika-vin11t0:1472_4": "mayantiādivārañca saṅgahitanti daṭṭhabbaṃ. Yathāha aṭṭhakathāyaṃ “santi idhekacce’ti",
  "tika-vin11t0:1472_5": "vāre pana pariharitvā vuttabhāvena dukkaṭaṃ. Eseva nayo ‘yenūna…pe… na maya’nti vāresupī”ti.",
  "tika-vin11t0:1473_0": "Pāḷimuttapadehipīti etthāpi tatheva “bhūtena vā”tiādīni padāni sambandhitabbāni.",
  "tika-vin11t0:1473_1": "“Corosi, gaṇṭhibhedakosī”tiādi pāḷimuttapadaṃ nāma. Sabbatthāti sabbesu catūsu vāresu,",
  "tika-vin11t0:1473_2": "pāḷimuttapadesu ca. Vuttañhi “anupasampanne pana catūsupi vāresu dukkaṭameva. ‘Corosi,",
  "tika-vin11t0:1473_3": "gaṇṭhibhedakosī’tiādivacanehi pana upasampannepi anupasampannepi sabbavāresu dukkaṭamevā”ti.",
  "tika-vin11t0:1473_4": "“Anupasampanna”nti iminā “imasmiñca sikkhāpade ṭhapetvā bhikkhuṃ bhikkhuniādayo sabbe",
  "tika-vin11t0:1473_5": "sattā anupasampannaṭṭhāne ṭhitā”ti aṭṭhakathāyaṃ vuttā anupasampannā saṅgahitā. Tenevetthāpi",
  "tika-vin11t0:1473_6": "vakkhati “paviṭṭhānupasampannaṭṭhāne idha ca bhikkhunī”ti.",
  "tika-vin11t0:1474_0": "895. Davakamyatāti ettha “paṭisaṅkhā yoniso”tiādīsu viya ya-kāralopo. Sabbatthāti",
  "tika-vin11t0:1474_1": "sabbesu vuttapācittiyavatthūsu ca dukkaṭavatthūsu cāti sabbattheva. Dubbhāsitamudīritanti",
  "tika-vin11t0:1474_2": "“caṇḍālosi…pe… pukkusosī’ti bhaṇati, āpatti vācāya vācāya dubbhāsitassā”ti vuttanti",
  "tika-vin11t0:1474_3": "attho. Parammukhā pana pācittiyavatthūhi ca dukkaṭavatthūhi ca akkosane dukkaṭameva.",
  "tika-vin11t0:1474_4": "Tathā davakamyatāya parammukhā vadantassāpi dubbhāsitamevāti ācariyā vadanti.",
  "tika-vin11t0:1475_0": "896-7. Atthaṃ purakkhatvā vadato bhikkhussa anāpattīti yojanā. Dhammo nāma “caṇḍālosī”tiādipāḷiyeva.",
  "tika-vin11t0:1475_1": "Yathāha aṭṭhakathāyaṃ “pāḷiṃ vācento dhammapurekkhāro”ti. Anusāsanī nāma “idānipi",
  "tika-vin11t0:1475_2": "caṇḍālosi, mā pāpadhammaṃ akāsi, mā tamo tamaparāyano ahosī”tiādinā nayena aṭṭhakathāyaṃ",
  "tika-vin11t0:1475_3": "vuttasarūpāyeva anusāsanīpurekkhatāya ṭhatvā vadantassa cittassa lahuparivattitabhāvato",
  "tika-vin11t0:1475_4": "antarā kodhe uppannepi anāpatti.",
  "tika-vin11t0:1476": "Etthāti imasmiṃ omasavādasikkhāpade. Paṭighasampayuttacitteneva āpajjitabbattā mānasikadukkhavedanāva hoti.",
  "tika-vin11t0:1477": "Omasavādakathāvaṇṇanā.",
  "tika-vin11t0:1478_0": "898. Duvidhākārato bhikkhupesuññe āpatti siyāti yojanā. Pisatīti pisuṇā, vācā, samagge",
  "tika-vin11t0:1478_1": "satte avayavabhūte vagge bhinne karotīti attho. Pisuṇā eva pesuññaṃ, tāya vācāya",
  "tika-vin11t0:1478_2": "samannāgato puggalo sahacariyanayena pisuṇo, tassa kammaṃ pesuññaṃ, bhikkhūnaṃ pesuññaṃ",
  "tika-vin11t0:1478_3": "bhikkhupesuññaṃ, tasmiṃ bhikkhupesuññe. Padabhājane “upasampanno upasampannassa sutvā",
  "tika-vin11t0:1478_4": "upasampannassa pesuññaṃ upasaṃharati ‘itthannāmo taṃ ‘caṇḍālo…pe… pukkuso’ti bhaṇatī’ti",
  "tika-vin11t0:1478_5": "āpatti…pe… pācittiyassā”ti vuttattā sayaṃ upasampanno hutvā upasampannassa jātiādīsu",
  "tika-vin11t0:1478_6": "dasasu akkosavatthūsu aññatarena aññaṃ upasampannaṃ parammukhā akkosantassa sutvā",
  "tika-vin11t0:1478_7": "tassa santikaṃ gantvā vakkhamānasarūpesu attano piyakāmatābhedādhippāyasaṅkhātesu",
  "tika-vin11t0:1478_8": "dvīsu kāraṇesu aññatarakāraṇaṃ paṭicca “asuko tuyhaṃ evaṃ vadatī”ti pesuññaṃ harati,",
  "tika-vin11t0:1478_9": "tassa pesuññakathananimittaṃ pācittiyaṃ hotīti attho.",
  "tika-vin11t0:1479_0": "Duvidhākāratoti ettha ākāra-saddo kāraṇapariyāyo. Yathāha aṭṭhakathāyaṃ “dvīhākārehīti",
  "tika-vin11t0:1479_1": "dvīhi kāraṇehī”ti. Ettha kāraṇaṃ nāma adhippāyaviseso. Taṃ kāraṇaṃ adhippāyamukhena",
  "tika-vin11t0:1479_2": "dassetumāha “attano”tiādi. Attano piyakāmassāti attano piyabhāvakāmassa pesuññaṃ",
  "tika-vin11t0:1479_3": "bhaṇantassa, attano piyabhāvaṃ kāmayantassāti attho, tādisena adhippāyenāti vuttaṃ",
  "tika-vin11t0:1479_4": "hoti. Yathāha aṭṭhakathāyaṃ “evaṃ ahaṃ etassa piyo bhavissāmī”ti attano piyabhāvaṃ",
  "tika-vin11t0:1479_5": "patthayamānassā”ti. Parabhedatthinopi vāti akkosakassa ca attano pesuññavacanaṃ suṇantassa",
  "tika-vin11t0:1479_6": "cāti ubhinnaṃ bhedaṃ icchantassāti attho, bhedādhippāyenāti vuttaṃ hoti. Yathāha",
  "tika-vin11t0:1479_7": "aṭṭhakathāyaṃ “parassa parena bhedaṃ icchantassā”ti.",
  "tika-vin11t0:1480_0": "899. Pariyāyanayena akkosantassa vacanassa…pe… dukkaṭanti yojanā, pariyāyaakkosavacanaṃ",
  "tika-vin11t0:1480_1": "sutvā parassa santikaṃ gantvā vadantassa bhikkhuno dukkaṭaṃ hotīti attho. Yathāha",
  "tika-vin11t0:1480_2": "“itthannāmo santi idhekacce caṇḍālā…pe… bhaṇati, na so aññaṃ bhaṇati, taṃyeva bhaṇatīti",
  "tika-vin11t0:1480_3": "āpatti vācāya vācāya dukkaṭassā”tiādi. Pāḷimuttanayena akkosantassa vacanassa…pe…",
  "tika-vin11t0:1480_4": "dukkaṭanti yojanā. Ettha “corosi, gaṇṭhibhedakosī”tiādinā dassito pāḷimuttanayo nāma.",
  "tika-vin11t0:1481_0": "900. Anupasampannassa akkosaṃ upasampannaṃ haratopi ca tathā dukkaṭanti yojanā. Ca-saddena",
  "tika-vin11t0:1481_1": "upasampannassa akkosaṃ anupasampannaṃ haratopi ca, anupasampannassa akkosaṃ anupasampannaṃ",
  "tika-vin11t0:1481_2": "haratopi ca tathā dukkaṭanti vikappadvayañca samuccinoti. “Idhāpi bhikkhuniṃ ādiṃ",
  "tika-vin11t0:1481_3": "katvā sabbe anupasampannā nāmā”ti aṭṭhakathāvacanato “bhikkhunī”ti upalakkhaṇaṃ.",
  "tika-vin11t0:1482_0": "901. Na ceva piyakāmassāti piyabhāvaṃ akāmayantassa ca. Na bhedatthinopi cāti bhedaṃ",
  "tika-vin11t0:1482_1": "anicchantassa ca. Pāpānaṃ garahatthāyāti ettha “kevala”nti seso. Yathāha aṭṭhakathāyaṃ",
  "tika-vin11t0:1482_2": "“ekaṃ akkosantaṃ, ekañca khamantaṃ disvā ‘aho nillajjo, īdisampi nāma āyasmantaṃ",
  "tika-vin11t0:1482_3": "puna vattabbaṃ maññissatī’ti evaṃ kevalaṃ pāpagarahitāya bhaṇantassa anāpattī”ti.",
  "tika-vin11t0:1483": "Pesuññakathāvaṇṇanā.",
  "tika-vin11t0:1484_0": "903. Aññenāti sāmaṇerādinā. “Yañca padaṃ yañca anupadaṃ yañca anvakkharaṃ yañca anubyañjanaṃ,",
  "tika-vin11t0:1484_1": "sabbametaṃ padaso nāmā”ti padabhājane vuttattā avayave samudāyopacāravasena “piṭakattaya”nti",
  "tika-vin11t0:1484_2": "tadekadesapadādi eva vuttoti gahetabbo. Ettha padādisarūpaṃ aṭṭhakathāya veditabbaṃ.",
  "tika-vin11t0:1484_3": "Vuttañhi tattha “padanti eko gāthāpādo adhippeto. Anupadanti dutiyo pādo. Anvakkharanti",
  "tika-vin11t0:1484_4": "ekekamakkharaṃ. Anubyañjananti purimabyañjanena sadisaṃ pacchābyañjana”nti. Idaṃ",
  "tika-vin11t0:1484_5": "gāthāmayadesanaṃ sandhāya vuttaṃ. “Yaṃ kiñci vā ekamakkharaṃ anvakkharaṃ, akkharasamūho",
  "tika-vin11t0:1484_6": "anubyañjanaṃ, akkharānubyañjanasamūho padaṃ, paṭhamapadaṃ padameva, dutiyaṃ anupadanti",
  "tika-vin11t0:1484_7": "evamettha nānākaraṇaṃ veditabba”ntipi vuttaṃ. Idaṃ cuṇṇiyadesanaṃ sandhāya vuttaṃ.",
  "tika-vin11t0:1485_0": "Dhammanti buddhabhāsitādipāḷidhammaṃ. Paṭisambhidāyañhi dhammapañcake pāḷipi dhammoti",
  "tika-vin11t0:1485_1": "vuttā. Dhammapañcakaṃ nāma phalanibbattako hetu, ariyamaggo, bhāsitaṃ, kusalākusalaṃ",
  "tika-vin11t0:1485_2": "ceti ete dhammasaññitāti niddiṭṭhaṃ. Ettha hi bhāsitanti pāḷi vuttā. Aṭṭhakathānissitopi",
  "tika-vin11t0:1485_3": "ettheva saṅgahaṃ gacchati. So ca pubbe magadhabhāsāya ṭhito saṅgītittayāruḷho gahetabbo.",
  "tika-vin11t0:1486_0": "“Saha bhaṇantassa pācittiyaṃ siyā”ti iminā “ekato paṭṭhapetvā ekato osāpentī”tiādinā",
  "tika-vin11t0:1486_1": "padabhājanāgatanayena anupasampannena saddhiṃ ārabhitvā ekato uccāraṇavasena padaṃ",
  "tika-vin11t0:1486_2": "vā anupadaṃ vā anvakkharaṃ vā anubyañjanaṃ vā vadato padādigaṇanāvasena pācittiyanti vuttaṃ hoti.",
  "tika-vin11t0:1487": "904. Saṅgītiṃ anāruḷhesu dhammesu rājovādādayo suttantā āpattijanakāyevāti mahāpaccariyādisu vuttāti yojanā. Rājovādo nāma eko suttanto. Ādi-saddena tikkhindriyādisuttantā gahitā.",
  "tika-vin11t0:1488": "905. Bhikkhusmimpi bhikkhuniyāpi ca anupasampannasaññino, vimatissa vā bhikkhussa tathā padasodhamme dukkaṭaṃ hotīti yojanā.",
  "tika-vin11t0:1489": "906-7. Ekato uddisāpetīti ekato uddesaṃ gaṇhantehi anupasampannehi saddhiṃ uccāraṇavasena uddisāpeti. Sajjhāyaṃ vā karotīti tathā ekato sajjhāyati.",
  "tika-vin11t0:1490_0": "“Sace ekagāthāya eko pādo na āgacchati, sesaṃ āgacchati, ayaṃ yebhuyyena paguṇagantho",
  "tika-vin11t0:1490_1": "nāma. Esa nayo suttepi veditabbotī”ti aṭṭhakathāvacanato paguṇaganthanti ettha “yebhuyyenā”ti",
  "tika-vin11t0:1490_2": "seso. Opātetīti “evaṃ bhaṇāhī”ti ekato bhaṇati. Uddesanti uddisitabbaṃ. Tenāti anupasampannena.",
  "tika-vin11t0:1491": "908. Yasmā idaṃ padasodhammasikkhāpadaṃ vācato ca samuṭṭhāti, vācācittadvayāpi ca samuṭṭhāti, tasmā idaṃ samuṭṭhānaṃ padasodhammasaññitanti vuttanti yojanā.",
  "tika-vin11t0:1492": "Padasodhammakathāvaṇṇanā.",
  "tika-vin11t0:1493_0": "909-10. Sabbacchannasabbaparicchanne senāsane tissannaṃ pana rattīnaṃ yo pana bhikkhu",
  "tika-vin11t0:1493_1": "rattiyaṃ ṭhapetvā bhikkhuṃ aññena sace nipajjeyya, tassa pācittiyaṃ siyāti yojanā.",
  "tika-vin11t0:1493_2": "“Yaṃ kiñci paṭicchādanasamatthaṃ idha chadanañca paricchannañca veditabba”nti aṭṭhakathāyaṃ",
  "tika-vin11t0:1493_3": "vuttattā chadanārahaṃ iṭṭhakāsilāsudhātiṇapaṇṇādīnaṃ yena kenaci sabbaso chāditaṃ",
  "tika-vin11t0:1493_4": "senāsanaṃ sabbacchannaṃ. “Bhūmito paṭṭhāya yāva chadanaṃ āhacca pākārena vā aññena",
  "tika-vin11t0:1493_5": "vā kenaci antamaso vatthenapi parikkhitta”nti aṭṭhakathāyaṃ vuttattā yena kenaci",
  "tika-vin11t0:1493_6": "parikkhipitvā paṭicchāditasenāsanaṃ sabbaparicchannaṃ. “Chadanaṃ anāhacca sabbantimena",
  "tika-vin11t0:1493_7": "pariyāyena diyaḍḍhahatthubbedhena pākārādinā parikkhittāpi sabbaparicchannāyevā”ti",
  "tika-vin11t0:1493_8": "kurundaṭṭhakathāyaṃ vuttaṃ, taṃ “diyaḍḍhā”tiādinā vakkhati.",
  "tika-vin11t0:1494_0": "Evaṃ sabbacchannasabbaparicchanne ekasmiṃ senāsane yo bhikkhu upasampannato aññena",
  "tika-vin11t0:1494_1": "ekena vā anekehi vā tirattaṃ sahaseyyaṃ kappetvā catuttharattiṃ ādiṃ katvā sabbarattīsu",
  "tika-vin11t0:1494_2": "sūriyatthaṅgamato paṭṭhāya sakalarattiyaṃ paṭhamaṃ vā pacchā vā apubbācarimaṃ vā",
  "tika-vin11t0:1494_3": "piṭṭhiṃ pasāretvā sace ekasenāsane seyyaṃ kappeti, tassa devasikaṃ pācittiyaṃ hotīti",
  "tika-vin11t0:1494_4": "idaṃ vidhānaṃ “apicettha ekāvāsādikampi catukkaṃ veditabba”ntiādinā aṭṭhakathāyaṃ vuttaṃ.",
  "tika-vin11t0:1495_0": "“Yebhuyyena paricchanne channe”ti imināpi evameva yojetvā attho veditabbo. “Yassā",
  "tika-vin11t0:1495_1": "pana upari bahutaraṃ ṭhānaṃ channaṃ, appaṃ acchannaṃ, samantato ca bahutaraṃ parikkhittaṃ,",
  "tika-vin11t0:1495_2": "appaṃ aparikkhittaṃ, ayaṃ yebhuyyenachannā yebhuyyenaparicchannā nāmā”ti aṭṭhakathāyaṃ",
  "tika-vin11t0:1495_3": "vuttanayena yebhuyyena channaparicchannaṃ veditabbaṃ. Attho vuttanayoyeva. “Yebhuyyena",
  "tika-vin11t0:1495_4": "paṃsukā”ti etassa aṭṭhakathāyaṃ tīsu dve yebhuyyaṃ nāma, idha pana padasodhamme “yebhuyyena",
  "tika-vin11t0:1495_5": "paguṇaṃ gantha”nti etassa aṭṭhakathāyaṃ “ekagāthāyā”tiādivivaraṇe viya catūsu tayopi",
  "tika-vin11t0:1495_6": "bhāgā yebhuyyaṃ nāmāti veditabbaṃ.",
  "tika-vin11t0:1496_0": "911. Methunassa pahonakaṃ yaṃ pana vatthu paṭhamapārājikāya niddiṭṭhaṃ antamaso tiracchānagatenapi,",
  "tika-vin11t0:1496_1": "tena paṭhamapārājikavatthunā puggalena saha nipajjitvā āpatti sahaseyyāpatti hotīti yojanā.",
  "tika-vin11t0:1497_0": "912-3. “Ubho vā nipajjantī”ti vikappassa paṭhamagāthādvayeneva atthato dassitattā",
  "tika-vin11t0:1497_1": "pubbāpariyavasenapi sambhavantaṃ dassetuṃ “anupasampanne”tiādinā nayena dassitapakkhadvayaṃ",
  "tika-vin11t0:1497_2": "nidassetumāha “nipanne”tiādi. “Uṭṭhahitvā”ti idaṃ vicchāvasena gahetabbaṃ. Anupasampannagaṇanāyapi",
  "tika-vin11t0:1497_3": "vāti bahūsu anupasampannesu tesaṃ gaṇanāya ca. Anupasampannesu bahūsu tesaṃ gaṇanāya",
  "tika-vin11t0:1497_4": "ekassa bhikkhuno bahū āpattiyo hontīti evaṃ dassanena upasampannesu bahūsu ekasmiṃ",
  "tika-vin11t0:1497_5": "anupasampanne sati tesañca tassa payogagaṇanāya āpajjitabbā bahū āpattiyo ca ubhosupi",
  "tika-vin11t0:1497_6": "bahūsu ekekasseva upasampannassa anupasampannagaṇanāya bahū āpattiyo ca hontītipi dassitaṃ hoti.",
  "tika-vin11t0:1498_0": "914. Ekeneva dvārena vaḷañjitabbato ekūpacāre satagabbhepi senāsane upasampanno ekasmiṃ",
  "tika-vin11t0:1498_1": "gabbhe vasanto attanā sayanagabbhe dvāraṃ pidahitvā vā apidahitvā vā catuttharattiyaṃ",
  "tika-vin11t0:1498_2": "sayati ce, uparimatale, avasesagabbhesu ca sayantehi anupasampannehi pubbe vuttaāpattiniyamoyevāti",
  "tika-vin11t0:1498_3": "dassanatthamāha “sace pidhāyā”tiādi. Gabbhadvāraṃ uttarapadalopena “gabbha”nti vuttaṃ.",
  "tika-vin11t0:1498_4": "Catutthadivase atthaṅgate sūriye nipajjati, āpatti siyāti yojanā. “Anupasampannena",
  "tika-vin11t0:1498_5": "sahā”ti pakaraṇato labbhati. Āpatti pācittiyaṃ.",
  "tika-vin11t0:1499_0": "915. Diyaḍḍhahatthubbedhenāti vaḍḍhakiratanena diyaḍḍharatanubbedhena. Pākāro nāma",
  "tika-vin11t0:1499_1": "niṭṭhito. Cayanaṃ nāma vippakatapākārotipi vadanti. Iminā ca āḷindassa aggahaṇatthaṃ",
  "tika-vin11t0:1499_2": "“dasahatthubbedhāpi jagati parikkhepasaṅkhyaṃ na gacchatī”ti aṭṭhakathā pamāṇanti",
  "tika-vin11t0:1499_3": "vadanti. Jagatīti āḷindaṃ. Ādi-saddena bhittipaṇṇāvaraṇādigahaṇaṃ.",
  "tika-vin11t0:1500": "916. Dussakuṭiyanti vatthakuṭiyaṃ.",
  "tika-vin11t0:1501_0": "917. “Sabbacchannaparicchannādippabhedato yebhuyyādippabhedato”ti ādi-saddo paccekaṃ",
  "tika-vin11t0:1501_1": "yojetabbo. Paṭhamena ādi-saddena sabbacchannayebhuyyaparicchannasabbacchannaupaḍḍhaparicchannasabbaparicchannayebhuyyacchanna-",
  "tika-vin11t0:1501_2": "sabbaparicchannaupaḍḍhacchannasaṅkhātāni cattāri senāsanāni gahitāni. Gāthāya sarūpena",
  "tika-vin11t0:1501_3": "vuttasabbacchannasabbaparicchannena saddhiṃ pañca senāsanāni dassitāni honti. Dutiyena",
  "tika-vin11t0:1501_4": "ādi-saddena yebhuyyacchannayebhuyyaparicchanna yebhuyyacchannaupaḍḍhaparicchanna",
  "tika-vin11t0:1501_5": "yebhuyyaparicchannaupaḍḍhacchannasaṅkhātāni tīṇi senāsanāni gahitāni. Ime aṭṭha vikappā",
  "tika-vin11t0:1501_6": "labbhanti. Kasmā vuttaṃ “satta pācittiyānī”ti? Mahāaṭṭhakathāya vuttattā. Yathāha",
  "tika-vin11t0:1501_7": "“mahāaṭṭhakathāyaṃ pana ‘sabbacchanne yebhuyyenaparicchanne pācittiyaṃ, sabbacchanne",
  "tika-vin11t0:1501_8": "upaḍḍhaparicchanne pācittiyaṃ, yebhuyyenacchanne upaḍḍhaparicchanne pācittiyaṃ, sabbaparicchanne",
  "tika-vin11t0:1501_9": "yebhuyyenacchanne pācittiyaṃ, sabbaparicchanne upaḍḍhacchanne pācittiyaṃ, yebhuyyenaparicchanne",
  "tika-vin11t0:1501_10": "upaḍḍhacchanne pācittiyaṃ, pāḷiyaṃ vuttapācittiyena saddhiṃ satta pācittiyānī’ti vutta”nti.",
  "tika-vin11t0:1502_0": "Kasmā pana aṭṭhakathāyaṃ “aṭṭha pācittiyānī”ti vatvā “sattā”ti gaṇanaparicchedo katoti?",
  "tika-vin11t0:1502_1": "Nissandehe tāva “seyyā nāma sabbacchannā sabbaparicchannā, yebhuyyenacchannā yebhuyyenaparicchannā’ti",
  "tika-vin11t0:1502_2": "pāḷiyaṃ āgatesu dvīsu vikappesu ekasmiṃ vuttapācittiyaṃ gahetvā pāḷiyaṃ vuttena pācittiyena",
  "tika-vin11t0:1502_3": "‘sattā’ti vutta”nti parihāro dassito. Sāratthadīpaniyañca “satta pācittiyānī’ti pāḷiyaṃ",
  "tika-vin11t0:1502_4": "vuttapācittiyadvayaṃ sāmaññato ekattena gahetvā vuttaṃ. Visuṃ pana gayhamāne sabbacchanne",
  "tika-vin11t0:1502_5": "sabbaparicchanne pācittiyaṃ, yebhuyyenacchanne yebhuyyenaparicchanne pācittiyanti",
  "tika-vin11t0:1502_6": "aṭṭheva pācittiyāni hontī”ti parihāro vutto.",
  "tika-vin11t0:1503_0": "Sabbayebhuyyaupaḍḍhapadesu channaparicchannapadehi yojitesu nava vikappā sambhavanti,",
  "tika-vin11t0:1503_1": "tesu navame upaḍḍhacchannaupaḍḍhaparicchannavikappe dukkaṭassa dassitattā pārisesato",
  "tika-vin11t0:1503_2": "itaresu aṭṭhasu aṭṭha pācittiyāneva sambhavanti. Aṭṭhakathāyaṃ pana appakaṃ ūnamadhikaṃ",
  "tika-vin11t0:1503_3": "vā guṇanūpagaṃ na hotīti katvā “sattā“ti vuttanti gahetabbaṃ. Etthāti imasmiṃ sikkhāpade.",
  "tika-vin11t0:1504_0": "918. “Aḍḍhacchanne aḍḍhaparicchanne”ti yojanā. “Sabbaparicchanne cūḷacchanne”ti yathākkamena",
  "tika-vin11t0:1504_1": "yojanā. Iminā aṭṭhakathāgatesu pañcasu vikappesu tatiyavikappaṃ dassetvā ādi-saddena",
  "tika-vin11t0:1504_2": "sabbacchannādayo sesavikappā gahitā. Yathāha aṭṭhakathāyaṃ “sabbacchanne cūḷakaparicchanne",
  "tika-vin11t0:1504_3": "dukkaṭaṃ, yebhuyyenacchanne cūḷakaparicchanne dukkaṭaṃ, sabbaparicchanne cūḷakacchanne",
  "tika-vin11t0:1504_4": "dukkaṭaṃ, yebhuyyenaparicchanne cūḷakacchanne dukkaṭaṃ, pāḷiyaṃ āgatadukkaṭena saha",
  "tika-vin11t0:1504_5": "pañca dukkaṭānīhi vutta”nti. Pāḷiyaṃ āgatadukkaṭaṃ nāma imissāyeva gāthāya ādimhiyeva",
  "tika-vin11t0:1504_6": "vuttadukkaṭaṃ. Yathāha “upaḍḍhacchanne upaḍḍhaparicchanne āpatti dukkaṭassā”ti.",
  "tika-vin11t0:1505_0": "Cūḷacchannādīni cettha evaṃ veditabbāni – yassa catūsu bhāgesu eko channo, sesā acchannā,",
  "tika-vin11t0:1505_1": "idaṃ cūḷakacchannaṃ. Yassa tīsu bhāgesu dve channā, eko acchanno, idaṃ yebhuyyenacchannaṃ.",
  "tika-vin11t0:1505_2": "Yassa dvīsu bhāgesu eko channo, eko acchanno, idaṃ upaḍḍhacchannaṃ nāma senāsanaṃ.",
  "tika-vin11t0:1505_3": "Cūḷaparicchannādīni iminā nayena veditabbāni. Channādīhipīti sahatthe karaṇavacanaṃ.",
  "tika-vin11t0:1505_4": "Pi-saddo samuccayattho. Sabbacūḷaparicchannachannādīhi catūhipi saha aḍḍhacchannaparicchanne",
  "tika-vin11t0:1505_5": "pañcadhā dukkaṭaṃ paridīpitanti yojanā.",
  "tika-vin11t0:1506_0": "920. Sabbacchannādiketi ettha ādi-saddena “sabbaparicchanne sabbaacchanne yebhuyyenaacchanne",
  "tika-vin11t0:1506_1": "yebhuyyenaaparicchanne”ti pāḷiyaṃ vuttā anāpattivārasesā ca aṭṭhakathāyaṃ vuttā “upaḍḍhacchanne",
  "tika-vin11t0:1506_2": "cūḷakaparicchanne, upaḍḍhaparicchanne cūḷakacchanne, cūḷakacchanne cūḷakaparicchanne”ti",
  "tika-vin11t0:1506_3": "tayo anāpattivārā ca gahitā.",
  "tika-vin11t0:1507": "921. Nipannepīti ettha pi-saddena “bhikkhu nipanne anupasampanno nisīdati, ubho vā nisīdantī”ti pāḷiyaṃ vuttapakārantare samuccinoti.",
  "tika-vin11t0:1508": "Sahaseyyakathāvaṇṇanā.",
  "tika-vin11t0:1509_0": "922. Api-saddena pageva mahattariyāti dasseti. Sahaseyyaṃ pakappeyyāti yathāvuttalakkhaṇaṃ",
  "tika-vin11t0:1509_1": "sabbacchannasabbaparicchannādisenāsanaṃ pavisitvā sūriyatthaṅgamato paṭṭhāya pubbe",
  "tika-vin11t0:1509_2": "vuttappakāreneva piṭṭhippasāraṇalakkhaṇaṃ seyyaṃ kappeyya.",
  "tika-vin11t0:1510_0": "923-4. Deviyāti devitthiyā. Tiracchānagatitthiyāti godhādikāya. “Methunavatthubhūtāyā”ti",
  "tika-vin11t0:1510_1": "iminā methunadhammassa avatthubhūtāya sahaseyyāya dosābhāvaṃ dasseti. Vatthūnaṃ gaṇanāyāti",
  "tika-vin11t0:1510_2": "mātugāmassa gaṇanāya ca tāsañca attano ca payogagaṇanāya ca. Assāti bhikkhussa. Mātugāmena",
  "tika-vin11t0:1510_3": "tayo divase sahaseyyāya iminā sikkhāpadena āpattiṃ āpajjitvā catutthadivase sahaseyyāya",
  "tika-vin11t0:1510_4": "dvīhipi sikkhāpadehi āpattiṃ āpajjatīti ettha dukkaṭavatthubhūtāya itthiyā tattheva",
  "tika-vin11t0:1510_5": "sahaseyyāya iminā sikkhāpadena dukkaṭaṃ āpajjitvā catutthadivase rattiyaṃ sahaseyyāya",
  "tika-vin11t0:1510_6": "iminā sikkhāpadena āpajjitabbadukkaṭena saha purimasikkhāpadena pācittiyaṃ āpajjatīti veditabbaṃ.",
  "tika-vin11t0:1511": "Dutiyasahaseyyakathāvaṇṇanā.",
  "tika-vin11t0:1512_0": "926. Chappañcavācāhi uddhaṃ itthiyā dhammaṃ bhaṇantassāti sambandho. Itthiyāti “mātugāmo",
  "tika-vin11t0:1512_1": "nāma manussitthī, na yakkhī, na petī, na tiracchānagatā, viññū paṭibalā hoti subhāsitadubbhāsitaṃ",
  "tika-vin11t0:1512_2": "duṭṭhullāduṭṭhullaṃ ājānitu”nti pāḷiyaṃ vuttamanussitthiyā. Bhaṇantassāti vakkhamānalakkhaṇaṃ",
  "tika-vin11t0:1512_3": "dhammaṃ chahi padehi uttari bhaṇantassa. Viññuṃ purisaviggahaṃ vināti “viññū nāma",
  "tika-vin11t0:1512_4": "purisaviggaho paṭibalo hoti subhāsitadubbhāsitaṃ duṭṭhullāduṭṭhullaṃ ājānitu”nti",
  "tika-vin11t0:1512_5": "pāḷiyaṃ vuttasavanūpacāragatamanussapurisaṃ vinā. Dhammanti vakkhamānappakārasarūpaṃ desanādhammaṃ.",
  "tika-vin11t0:1513_0": "927. Gāthāmayā, cuṇṇiyaganthamayāti duvidhā desanā, tattha gāthāmayadesanāya vācā",
  "tika-vin11t0:1513_1": "nāma gāthāpādalakkhaṇāti dassetumāha “gāthāpādo”tiādi. Cuṇṇiyadesanāyaṃ pana vācāparicchedo",
  "tika-vin11t0:1513_2": "vibhatyantavasena veditabbo. Tenāha gaṇṭhipade “eko gāthāpādo’ti idaṃ gāthābandhameva",
  "tika-vin11t0:1513_3": "sandhāya vuttaṃ, aññattha pana vibhattiantapadameva gahetabba”nti. Padasodhammaṃ",
  "tika-vin11t0:1513_4": "niddiṭṭhaṃ dhammanti piṭakattayaṃ. “Aṭṭhakatha”nti iminā saṅgītittayāruḷhaṃ porāṇaṭṭhakathaṃ",
  "tika-vin11t0:1513_5": "gahetabbaṃ. Teneva gaṇṭhipade vuttaṃ “aṭṭhakathaṃ dhammapadajātakādivatthuñcā”ti.",
  "tika-vin11t0:1513_6": "Imināpi porāṇakaṃ saṅgītiāruḷhameva aṭṭhakathaṃ vuttanti vadanti. Aṭṭhakathādipāṭhaṃ",
  "tika-vin11t0:1513_7": "ṭhapetvā damiḷādibhāsantarena yathāruci kathetuṃ vaṭṭatīti.",
  "tika-vin11t0:1514_0": "928. Padādīnaṃ vasā channaṃ vācānaṃ upari dhammaṃ desentassāti yojanā. Desentassāti",
  "tika-vin11t0:1514_1": "padasodhamme vuttalakkhaṇapadādisarūpāhi chahi vācāhi uttari dhammaṃ desentassa.",
  "tika-vin11t0:1514_2": "Padādigaṇanāyāti yathāvuttalakkhaṇapadaanupadaanvakkharaanubyañjanagaṇanāya.",
  "tika-vin11t0:1515": "929. Purisaviggahanti manussapurisavesaṃ. Ettha tiracchānagatā nāma vesanimmānārahā iddhimantā nāgasupaṇṇā.",
  "tika-vin11t0:1516": "931. Vadatoti adhikaṃ dhammaṃ bhāsato.",
  "tika-vin11t0:1517": "932. Itthirūpanti manussitthivesaṃ. Tiracchānagatitthiyāti vuttasarūpāya tiracchānagatitthiyā.",
  "tika-vin11t0:1518_0": "933. Sayaṃ uṭṭhāya nisīditvā puna dhammaṃ desentassa anāpatti pakāsitāti sambandho.",
  "tika-vin11t0:1518_1": "Mātugāmassa vā tathāti ettha “tathā”ti iminā vuttappakārassa gahitattā uṭṭhāya nisinnassa",
  "tika-vin11t0:1518_2": "mātugāmassa puna dhammaṃ desentassa anāpatti pakāsitāti vuttaṃ hoti. “Uṭṭhāyā”tiādinā",
  "tika-vin11t0:1518_3": "iriyāpathaparivattanadassanena nānāiriyāpathepi anāpattiṃ dīpeti.",
  "tika-vin11t0:1519_0": "934. Aññissā puna aññissāti ettha “āgatāgatāyā”ti seso. Yathāha aṭṭhakathāyaṃ “aññassa",
  "tika-vin11t0:1519_1": "mātugāmassāti ekissā desetvā puna āgatāgatāya aññissāpi desetīti evaṃ ekāsane nisinno",
  "tika-vin11t0:1519_2": "mātugāmasatasahassannampi desetīti attho”ti. Avuttasamuccayatthena ca-saddena “pañhaṃ",
  "tika-vin11t0:1519_3": "puṭṭho kathetī”ti idaṃ samuccinoti. “Dīghanikāyo kimatthiyo bhante”ti pañhaṃ pucchato",
  "tika-vin11t0:1519_4": "mātugāmassa sabbaṃ dīghanikāyaṃ vadatopi anāpatti. Yathāha aṭṭhakathāyaṃ “pañhaṃ",
  "tika-vin11t0:1519_5": "pucchati, pañhaṃ puṭṭho kathetīti mātugāmo ‘dīghanikāyo nāma bhante kimatthaṃ dīpetī’ti",
  "tika-vin11t0:1519_6": "pucchati, evaṃ pañhaṃ puṭṭho bhikkhu sabbaṃ cepi dīghanikāyaṃ katheti, anāpattī”ti.",
  "tika-vin11t0:1519_7": "Ettha ca sabbaṃ cepi dīghanikāyaṃ kathetīti yāva na niṭṭhāti, tāva punadivasepi katheti.",
  "tika-vin11t0:1520": "935. Dhammassa desanāya, viññumanussapurisassa asannihitakaraṇena ca āpajjitabbato kriyākriyaṃ.",
  "tika-vin11t0:1521": "Dhammadesanākathāvaṇṇanā.",
  "tika-vin11t0:1522_0": "936. Mahaggataṃ rūpārūpajjhānaṃ. Paṇītaṃ lokuttaradhammaṃ. Padhānabhāvaṃ nītanti",
  "tika-vin11t0:1522_1": "paṇītaṃ. Ārocentassāti “paṭhamaṃ jhānaṃ samāpajjāmī”tiādinā nayena catutthapārājike",
  "tika-vin11t0:1522_2": "vuttanayena vadantassa. Parinibbānakāle ca puṭṭhakāle ca bhikkhubhikkhunīnaṃ attanā",
  "tika-vin11t0:1522_3": "laddhassa uttarimanussadhammassa ārocetabbattā “ṭhapetvā bhikkhuniṃ bhikkhu”nti vuttaṃ.",
  "tika-vin11t0:1522_4": "“Aññassā”ti seso. Yathāha aṭṭhakathāyaṃ “upasampannassa bhūtaṃ ārocetīti uttarimanussadhammameva",
  "tika-vin11t0:1522_5": "sandhāya vuttaṃ. Parinibbānakāle, hi antarā vā atikaḍḍhiyamānena upasampannassa bhūtaṃ",
  "tika-vin11t0:1522_6": "ārocetuṃ vaṭṭatī”ti. Bhūteti ettha “uttarimanussadhamme ārocite”ti vattabbaṃ, nimittatthe",
  "tika-vin11t0:1522_7": "bhummaṃ, attano santāne imasmiṃ attabhāve siddhauttarimanussadhammassa ārocananimittanti attho.",
  "tika-vin11t0:1523_0": "937. No ce jānāti so vuttanti yassa āroceti, so sace sutakkhaṇeyeva vuttanayeneva",
  "tika-vin11t0:1523_1": "“esa paṭhamajjhānassa lābhī”tiādinā nayena vuttaṃ no jānāti. Pariyāyavacaneti “yo",
  "tika-vin11t0:1523_2": "te vihāre vasati, so paṭhamassa jhānassa lābhī”ti evamādipariyāyavacane. Yassa uttarimanussadhammaṃ",
  "tika-vin11t0:1523_3": "āroceti, so sace sutasamanantaraṃ “esa evaṃ vadatī”ti vuttaṃ no jānāti, tādisassa",
  "tika-vin11t0:1523_4": "ārocentassa bhikkhuno hoti āpatti dukkaṭanti sambandho. Assa bhūtassa pariyāyavacane",
  "tika-vin11t0:1523_5": "ca bhikkhuno āpatti dukkaṭaṃ hotīti yojanā.",
  "tika-vin11t0:1524_0": "938. Tathārūpe kāraṇe satīti parassa kāraṇabhāvaṃ ñatvāpi paṭipattiyā amoghabhāvadassanasamuttejanasampahaṃsanādikarasaṅkhāte",
  "tika-vin11t0:1524_1": "kāraṇe sati. Sabbassāpīti upasampannānupasampannassa sabbassa. Sīlādinti sīlasutapariyattiguṇaṃ.",
  "tika-vin11t0:1524_2": "Vadatoti ettha “bhikkhuno”ti pakaraṇato labbhati.",
  "tika-vin11t0:1525_0": "939. Tadasambhavāti diṭṭhisampannassa ummādādīnaṃ asambhavā. Yathāha aṭṭhakathāyaṃ",
  "tika-vin11t0:1525_1": "“diṭṭhisampannānaṃ ummādassa vā cittakkhepassa vā abhāvāti. Mahāpaccariyampi hi vicārita”nti.",
  "tika-vin11t0:1525_2": "Ummattakapadassa avacane kāraṇaṃ vadanteneva khittacittādipadānaṃ avacane kāraṇañca",
  "tika-vin11t0:1525_3": "upalakkhaṇato dassitamevāti daṭṭhabbaṃ. Ettha ca maggaphaladiṭṭhiyā samannāgatānaṃ",
  "tika-vin11t0:1525_4": "ariyānameva hi ummattakādibhāvo natthi. Jhānalābhino pana tasmiṃ sati jhānā parihāyanti,",
  "tika-vin11t0:1525_5": "tasmā tesaṃ abhūtārocanapaccayā anāpatti vattabbā, na bhūtārocanapaccayā.",
  "tika-vin11t0:1526_0": "940. Imissāpattiyā aññatra jhānamaggādilābhīnaṃ aññassa asambhavā “kusalābyākateheva",
  "tika-vin11t0:1526_1": "dvicitta”nti vuttaṃ. Idañca ukkaṭṭhaparicchedena ariyapuggaleyeva sandhāya vuttaṃ.",
  "tika-vin11t0:1526_2": "Paṇṇattiṃ ajānantā pana jhānalābhī puthujjanā nānāvatthumhi lobhavasena akusalacittenāpi",
  "tika-vin11t0:1526_3": "na ārocentīti natthi, tasmā “ticitta”nti vattabbaṃ siyā, tathāpi bahulena kusalābyākatānameva",
  "tika-vin11t0:1526_4": "sambhavoti evaṃ vuttanti daṭṭhabbaṃ. Dvivedanaṃ sukhopekkhāvasena. Idañca sikkhāpadaṃ",
  "tika-vin11t0:1526_5": "paṇṇattiajānanavasena acittakasamuṭṭhānaṃ hoti. Ariyā cettha paṇṇattiṃ jānantā vītikkamaṃ",
  "tika-vin11t0:1526_6": "na karonti, puthujjanā pana paṇṇattiṃ jānitvāpi vītikkamaṃ karonti. Te ca satthuno",
  "tika-vin11t0:1526_7": "āṇāvītikkamacetanāya balavaakusalabhāvato jhānā parihāyantīti daṭṭhabbaṃ.",
  "tika-vin11t0:1527": "Bhūtārocanakathāvaṇṇanā.",
  "tika-vin11t0:1528_0": "941. Bhikkhuno duṭṭhullaṃ āpattiṃ bhikkhusammutiṃ ṭhapetvā anupasampanne ārocentassa",
  "tika-vin11t0:1528_1": "bhikkhuno āpattīti yojanā. Duṭṭhullaṃ āpattinti saṅghādiseso. Nanu ca “duṭṭhullā",
  "tika-vin11t0:1528_2": "nāma āpatti cattāri ca pārājikāni terasa ca saṅghādisesā”ti padabhājane pārājikasaṅghādisesā",
  "tika-vin11t0:1528_3": "dassitā, kasmā idha saṅghādisesova gahitoti? Vuccate – pārājikaṃ duṭṭhullasaddatthadassanatthaṃ",
  "tika-vin11t0:1528_4": "vuttaṃ, idha pana saṅghādisesoyeva bhagavatā adhippetoti aṭṭhakathāyaṃ vicāritametaṃ.",
  "tika-vin11t0:1528_5": "Vuttañhi tattha “pārājikāni duṭṭhullasaddatthadassanatthaṃ vuttāni, saṅghādisesaṃ",
  "tika-vin11t0:1528_6": "pana idha adhippeta”nti. Vakkhati ca “idha saṅghādisesāva, duṭṭhullāpattiyo matā”ti.",
  "tika-vin11t0:1528_7": "Anupasampanneti “bhikkhuñca bhikkhuniñca ṭhapetvā avaseso anupasampanno”ti padabhājane",
  "tika-vin11t0:1528_8": "niddiṭṭhaanupasampannassa ārocentassāti vuttaṃ hoti.",
  "tika-vin11t0:1529_0": "Ṭhapetvā bhikkhusammutinti “atthi bhikkhusammuti āpattipariyantā na kulapariyantā”tiādinā",
  "tika-vin11t0:1529_1": "padabhājane dassitaṃ abhiṇhāpattikassa bhikkhuno āyatiṃ saṃvaratthaṃ hirottappajananatthaṃ",
  "tika-vin11t0:1529_2": "āpattiyo vā upāsakakulāni vā ubhayameva vā paricchinditvā vā aparicchinditvā vā āpattiyo",
  "tika-vin11t0:1529_3": "ārocetuṃ saṅghena saṅghamajjhe tikkhattuṃ sāvetvā katasammutiṃ ṭhapetvāti vuttaṃ",
  "tika-vin11t0:1529_4": "hoti. Yathāha aṭṭhakathāyaṃ “abhiṇhāpattikaṃ bhikkhuṃ disvā ‘evamesa paresu hirottappenāpi",
  "tika-vin11t0:1529_5": "āyatiṃ saṃvaraṃ āpajjissatī’ti tassa bhikkhuno hitesitāya tikkhattuṃ apaloketvā saṅghena kātabbā”ti.",
  "tika-vin11t0:1530_0": "942. Ghaṭetvā vadantassevāti evakāro yathāṭhāne yojetabbo. Evakārena byavacchinnamatthaṃ",
  "tika-vin11t0:1530_1": "vakkhati “vatthu”ntiādinā. “Asuciṃ mocetvā”ti iminā vatthumāha, “saṅghādisesa”nti",
  "tika-vin11t0:1530_2": "iminā āpattiṃ. Vajjameva vajjatā. “Pācittiyāpattī”ti imassāyaṃ pariyāyo. “Ayaṃ asuciṃ",
  "tika-vin11t0:1530_3": "mocetvā saṅghādisesaṃ āpanno”ti vatthunā saddhiṃ ghaṭetvā āpattiṃ vadantassa vajjatā",
  "tika-vin11t0:1530_4": "pācittiyāpatti hotīti yojanā.",
  "tika-vin11t0:1531": "943. Suddhassāti pārājikamanāpannassa. Vadanti vadanahetu, vatthunā saddhiṃ saṅghādisesassa kathanatoti attho.",
  "tika-vin11t0:1532": "944. Aduṭṭhullāyāti saṅghādisesato aññāya āpattiyā. Duṭṭhullasaññinoti saṅghādisesasaññino. Sesā āpattiyopi vāti saṅghādisesaṃ vinā sese chaḷāpattikkhandhe.",
  "tika-vin11t0:1533_0": "945. Tathāti dukkaṭaṃ atidisati. Pañcadhā mataṃ anupasampannassa duṭṭhullaṃ ajjhācāraṃ",
  "tika-vin11t0:1533_1": "ārocentassa tathā dukkaṭanti yojanā. Anupasampannassa pañcadhā mataṃ duṭṭhullaṃ ajjhācāranti",
  "tika-vin11t0:1533_2": "ca pāṇātipātādipañcasikkhāpadavītikkamā gahitā. Keci pana “sukkavissaṭṭhiādayo pañcā”ti",
  "tika-vin11t0:1533_3": "vadanti, taṃ na gahetabbaṃ. Pāṇātipātādīni hi daseva sikkhāpadāni sāmaṇerānaṃ paññattāni.",
  "tika-vin11t0:1533_4": "Tesaṃ paññattesuyeva ca sikkhāpadesu duṭṭhullāduṭṭhullavicāraṇā kātabbā, na ca sukkavissaṭṭhiādīni",
  "tika-vin11t0:1533_5": "visuṃ tesaṃ paññattāni atthīti.",
  "tika-vin11t0:1534_0": "Atha bhikkhuno duṭṭhullasaṅkhātāni sukkavissaṭṭhiādīni anupasampannassa kiṃ nāma",
  "tika-vin11t0:1534_1": "hontīti? Ajjhācāro nāma hontīti. Yathāha aṭṭhakathāyaṃ “sukkavissaṭṭhi…pe… ajjhācāro",
  "tika-vin11t0:1534_2": "nāmāti vutta”nti. Imināpi cetaṃ siddhaṃ “anupasampannassa sukkavissaṭṭhiādi duṭṭhullaṃ",
  "tika-vin11t0:1534_3": "nāma na hotī”ti. “Ajjhācāro nāmā”ti hi vadanto anupasampannassa sukkavissaṭṭhiādi",
  "tika-vin11t0:1534_4": "kevalaṃ ajjhācāro nāma hoti, na pana duṭṭhullo nāma ajjhācāroti dīpeti. “Ajjhācāro",
  "tika-vin11t0:1534_5": "nāmā”ti ca aṭṭhakathāyaṃ vuttattā, akattabbarūpattā ca anupasampannassa sukkavissaṭṭhiādīni",
  "tika-vin11t0:1534_6": "daṇḍakammavatthupakkhaṃ bhajanti. Tāni ca aññassa anupasampannassa avaṇṇakāmatāya",
  "tika-vin11t0:1534_7": "ārocento bhikkhu dukkaṭaṃ āpajjatīti vadanti. Idha pana anupasampannaggahaṇena sāmaṇerasāmaṇerisikkhamānānaṃ gahaṇaṃ veditabbaṃ.",
  "tika-vin11t0:1535_0": "Aduṭṭhullaṃ ajjhācāranti yojanā. “Anupasampannassā”ti ca ajjhāharitabbāni. Anupasampannassa",
  "tika-vin11t0:1535_1": "yathāvuttehi pañcasikkhāpadehi aññaṃ vikālabhojanādiṃ aduṭṭhullaṃ ajjhācāraṃ vā.",
  "tika-vin11t0:1535_2": "Yathāha “anupasampannassa duṭṭhullaṃ vā aduṭṭhullaṃ vā ajjhācāra”ntiādi.",
  "tika-vin11t0:1536_0": "946. Kevalaṃ vatthuṃ vā ārocentassāti “ayaṃ sukkavissaṭṭhiṃ āpanno”tiādinā nayena",
  "tika-vin11t0:1536_1": "vatthumattaṃ ārocentassa. Kevalaṃ āpattiṃ vā ārocentassāti “ayaṃ pārājikaṃ āpanno,",
  "tika-vin11t0:1536_2": "ayaṃ saṅghādisesaṃ āpanno”tiādinā nayena āpattimattaṃ ārocentassa ca. Bhikkhusammutiyāti",
  "tika-vin11t0:1536_3": "ettha vatthunā ghaṭetvā āpattiṃ ārocentassāti gahetabbaṃ. “Tathā”ti iminā “anāpattī”ti etaṃ parāmasati.",
  "tika-vin11t0:1537": "Duṭṭhullārocanakathāvaṇṇanā.",
  "tika-vin11t0:1538": "948. Akappiyaṃ pathavinti padabhājane “dve pathaviyo jātā ca pathavī ajātā ca pathavī”ti uddisitvā –",
  "tika-vin11t0:1539_0": "“Jātā nāma pathavī suddhapaṃsu suddhamattikā appapāsāṇā appasakkharā appakathalā",
  "tika-vin11t0:1539_1": "appamarumbā appavālikā yebhuyyenapaṃsukā yebhuyyenamattikā, adaḍḍhāpi vuccati jātā",
  "tika-vin11t0:1539_2": "pathavī. Yopi paṃsupuñjo vā mattikāpuñjo vā atirekacātumāsaṃ ovaṭṭho, ayampi vuccati jātā pathavī”ti ca,",
  "tika-vin11t0:1540_0": "“Ajātā nāma pathavī suddhapāsāṇā suddhasakkharā suddhakathalā suddhamarumbā suddhavālikā",
  "tika-vin11t0:1540_1": "appapaṃsu appamattikā yebhuyyenapāsāṇā yebhuyyenasakkharā yebhuyyenakathalā yebhuyyenamarumbā",
  "tika-vin11t0:1540_2": "yebhuyyenavālikā, daḍḍhāpi vuccati ajātā pathavī. Yopi paṃsupuñjo vā mattikāpuñjo",
  "tika-vin11t0:1540_3": "vā ūnacātumāsaṃ ovaṭṭho, ayampi vuccati ajātā pathavī”ti ca –",
  "tika-vin11t0:1541": "Niddiṭṭhāsu dvīsu pathavīsu jātapathavisaṅkhātaṃ akappiyapathaviṃ.",
  "tika-vin11t0:1542_0": "Ettha pāsāṇādīnaṃ lakkhaṇaṃ aṭṭhakathāyaṃ “muṭṭhippamāṇato upari pāsāṇāti veditabbā,",
  "tika-vin11t0:1542_1": "muṭṭhippamāṇā sakkharā. Kathalāti kapālakhaṇḍāni. Marumbāti kaṭasakkharā. Vālikāti",
  "tika-vin11t0:1542_2": "vālukāyevā”ti vuttanayeneva veditabbaṃ. Yebhuyyenapaṃsukādīnaṃ lakkhaṇaṃ “yebhuyyenapaṃsukāti",
  "tika-vin11t0:1542_3": "tīsu koṭṭhāsesu dve koṭṭhāsā paṃsu, eko pāsāṇādīsu aññataro koṭṭhāso”ti ca “adaḍḍhāpīti",
  "tika-vin11t0:1542_4": "uddhanapattapacanakumbhakārāvāpādivasena tathā tathā adaḍḍhā”tiādi aṭṭhakathāto ca",
  "tika-vin11t0:1542_5": "veditabbaṃ. “Appapaṃsuappamattikā”ti dvīsupi padesu niddesarūpena yebhuyyenapāsāṇādipadapañcakaṃ",
  "tika-vin11t0:1542_6": "vuttaṃ, tatthāpi attho yebhuyyenapaṃsupadādīsu vuttavipallāsena veditabbo. Yathāha",
  "tika-vin11t0:1542_7": "aṭṭhakathāyaṃ “tesaṃyeva hi dvinnaṃ pabhedadassanameta”nti.",
  "tika-vin11t0:1543_0": "Khaṇeyya vāti evarūpaṃ akappiyapathavipadesaṃ antamaso pādaṅguṭṭhenāpi sammuñjanisalākāyapi",
  "tika-vin11t0:1543_1": "sayaṃ vā khaṇati. Khaṇāpeyya vāti aññena vā “idaṃ khaṇāhī”tiādinā akappiyavohārena",
  "tika-vin11t0:1543_2": "khaṇāpeyya. Bhedāpeyyāti tatheva bhedāpeyya. Bhindeyya vāti passāvadhārādīhipi bhindeyya.",
  "tika-vin11t0:1543_3": "Adhikāravasena vā-saddassa sabbakiriyāpadehi sambandho labbhatīti bhedāpeyya cāti",
  "tika-vin11t0:1543_4": "ettha ca-saddo idha avuttassa “dahati vā, dahāpeti vā”ti padadvayassa samuccayakoti",
  "tika-vin11t0:1543_5": "veditabbo. Antamaso pattampi pacanto sayaṃ vā dahati, aññena vā dahāpetītiādi imesaṃ",
  "tika-vin11t0:1543_6": "padānaṃ aṭṭhakathāvasena veditabbaṃ. Pācittiyaṃ siyāti khaṇantassa, bhindantassa",
  "tika-vin11t0:1543_7": "ca pahāre pahāre pācittiyaṃ.",
  "tika-vin11t0:1544": "949. Āṇāpentassa āṇattigaṇanāya, dahantassa aggipātagaṇanāya hotīti idaṃ “pahāre pahāre pācittiya”ntiādiaṭṭhakathāvacanavasena veditabbaṃ, imameva dassetumāha “sayamevā”tiādi.",
  "tika-vin11t0:1545": "950. Āṇāpentassāti sakiṃ āṇāpentassa.",
  "tika-vin11t0:1546_0": "951. “Khaṇāpeyyā”ti sāmaññavacanassa apavādadassanatthaṃ “khaṇa pokkharaṇi”ntiādimāha.",
  "tika-vin11t0:1546_1": "Koci doso na vijjatīti ettha pokkharaṇiāvāṭādisaddānaṃ pathavipariyāyattābhāvato",
  "tika-vin11t0:1546_2": "evaṃvacanena anāpattīti adhippāyo.",
  "tika-vin11t0:1547": "952. “Imaṃ idhā”tiādīnaṃ padānaṃ paccakkhabhūtādhippetabhūmivācakattā tehi yojetvā vuttassa tasseva payogassa āpattikarabhāvaṃ dassetumāha “ima”ntiādi.",
  "tika-vin11t0:1548_0": "953. Kandanti tālādikandaṃ. Kurundanti kulacocarukkhaṃ. Thūṇanti thambhaṃ. Khāṇukanti",
  "tika-vin11t0:1548_1": "sākhāviṭaparahitaṃ rukkhāvayavaṃ. Mūlanti pathaviyā suppatiṭṭhitabhāvakaraṃ rukkhāvayavaṃ.",
  "tika-vin11t0:1548_2": "Vaṭṭatīti aniyametvā vacanena anāpattibhāvato vaṭṭati.",
  "tika-vin11t0:1549": "954. Imanti paccakkhaparāmāsapadena niyametvā vacanato āpatti hotīti āha “niyametvāna vattuṃ pana na vaṭṭatī”ti.",
  "tika-vin11t0:1550": "955. Ghaṭehi ussiñcitunti ghaṭehi gahetvā avasiñcituṃ. Tanukaddamoti jambālo. Bahalaṃ kaddamaṃ bhikkhunā apanetuṃ na ca vaṭṭatīti yojetabbaṃ.",
  "tika-vin11t0:1551_0": "956. Nadiyādīnanti ettha ādi-saddena gaṅgākandarādīnaṃ gahaṇaṃ. “Taṭa”nti iminā sambandho.",
  "tika-vin11t0:1551_1": "Vaṭṭhanti vuṭṭhīhi ovaṭṭhañca. Cātumāsanti vikopanakiriyāya accantasaṃyoge upayogavacanaṃ,",
  "tika-vin11t0:1551_2": "cātumāsabbhantare vikopetuṃ vaṭṭatīti attho.",
  "tika-vin11t0:1552_0": "957. Sace toyasmiṃ patati taṭanti yojanā, sace kūlaṃ bhijjitvā antoudake patatīti.",
  "tika-vin11t0:1552_1": "Deve vuṭṭhepīti pajjunnadeve vuṭṭhepi. Vuṭṭha-saddo kattusādhano. Cātumāsamatikkantepīti",
  "tika-vin11t0:1552_2": "yojanā. Tattha hetudassanatthamāha “toye devo hi vassatī”ti.",
  "tika-vin11t0:1553": "958. Soṇḍinti pāsāṇapokkharaṇiṃ. Tattha tūti udakarahite tasmiṃ soṇḍiāvāṭe.",
  "tika-vin11t0:1554_0": "959. Antocātumāsaṃ sodhetuṃ bhinditunti yojanā. “Sodhetuṃ bhindituṃ vikopetu”nti",
  "tika-vin11t0:1554_1": "kiriyāpadehi “raja”nti kammapadaṃ ānetvā sambandhitabbaṃ. Taṃ rajorāsiṃ deve vuṭṭhe",
  "tika-vin11t0:1554_2": "pacchā udakassa chinnattā bahalabhūmisukkhampi vuṭṭhipātadivasato paṭṭhāya antocātumāse",
  "tika-vin11t0:1554_3": "kopetuṃ bhindituṃ vaṭṭatīti attho.",
  "tika-vin11t0:1555": "960. Puṇṇe soṇḍimhi taṃ rajaṃ vikopetuṃ vaṭṭati cātumāsato uddhanti yojanā.",
  "tika-vin11t0:1556_0": "961. “Phusāyante”ti etena “devo”ti idaṃ bhummavasena vipariṇāmetvā “deve phusāyante”ti",
  "tika-vin11t0:1556_1": "yojetabbaṃ, pajjunnadeve vuṭṭhipātaṃ karonteti attho. Piṭṭhipāsāṇaketi pāsāṇapiṭṭhe.",
  "tika-vin11t0:1556_2": "Tampīti tathā pāsāṇapiṭṭhe laggaṃ tampi rajaṃ.",
  "tika-vin11t0:1557": "962. Akatapabbhāro nāma yathā heṭṭhābhāgo vuṭṭhiphusitehi na temīyati, tathā namitvā ṭhitapabbatappadeso. Idaṃ anovassakaṭṭhāne uṭṭhitavammikānaṃ upalakkhaṇaṃ.",
  "tika-vin11t0:1558_0": "963. Abbhokāse vuṭṭhito vammiko sace ovaṭṭho, kaṃ cātumāsaṃ vikopetuṃ vaṭṭatīti sambandho.",
  "tika-vin11t0:1558_1": "Cātumāsanti vikopanakiriyāya accantasaṃyoge upayogavacanaṃ. Rukkheti ca thambhapāsāṇādīnaṃ",
  "tika-vin11t0:1558_2": "upalakkhaṇaṃ. Upacikādīnanti ādi-saddena kāḷakipillikādīnaṃ gahaṇaṃ. So nayoti “ovaṭṭhadivasato",
  "tika-vin11t0:1558_3": "uttari cātumāsabbhantare kopetuṃ vaṭṭatī”ti yathāvutto nayo.",
  "tika-vin11t0:1559_0": "964. Mūsikukkiraṃ nāma mūsikāhi uddhaṭapaṃsu. Mūsikānaṃ ukkiro mūsikukkiroti viggaho.",
  "tika-vin11t0:1559_1": "Gokaṇṭakaṃ nāma gunnaṃ khurānaṃ uṭṭhitamattikā. Gaṇḍuppādamalaṃ nāma bhūlatāya malamattikā.",
  "tika-vin11t0:1559_2": "Sambandhaṃ pana pakatibhūmiṃ akopentena matthakato gaṇhituṃ vaṭṭati.",
  "tika-vin11t0:1560_0": "965. Kasīti kasitaṭṭhānaṃ, tattha naṅgalena uddhaṭamattikā kasinaṅgalamattikā. “Acchinnā”tiiminā",
  "tika-vin11t0:1560_1": "khaṇḍākhaṇḍikaṃ katvā āyataṃ hutvā ṭhitamattikāpaṭalampi ajātapathavī siyāti āsaṅkānivattanatthamāha",
  "tika-vin11t0:1560_2": "“bhūmisambandhā”ti. Sāti kasinaṅgalamattikā.",
  "tika-vin11t0:1561": "966. Senāsananti ettha “purāṇa”nti pāṭhaseso gahetabbo. Ovaṭṭhaṃ cātumāsato uddhaṃ na vikopayeti yojanā.",
  "tika-vin11t0:1562_0": "967. Tatoti ovaṭṭhadivasato paṭṭhāya cātumāsātikkantagehato. “Gopānasi”nti iminā",
  "tika-vin11t0:1562_1": "gopānasimatthake ṭhitaupacikāpaṃsumhi bhijjantepi anāpattibhāvaṃ dīpeti. “Bhitti”nti",
  "tika-vin11t0:1562_2": "iminā tadekadesaṃ bhittipādādidārumāha. Idampi bhittimattikaṃ upacikāmattikaṃ sandhāya",
  "tika-vin11t0:1562_3": "vuttaṃ. “Thambha”nti idampi taṃsambandhapākārabhūmimattikāupacikādipaṃsuṃ sandhāya",
  "tika-vin11t0:1562_4": "vuttaṃ. Padarattharanti atthatapadaraṃ. Idampi padarānaṃ upari mattikāupacikāpaṃsuṃ",
  "tika-vin11t0:1562_5": "sandhāya vuttaṃ. “Gopānasi”ntiādīhi padehi “gaṇhissāmī”ti paccekaṃ yojanīyaṃ. “Gaṇhissāmī”ti",
  "tika-vin11t0:1562_6": "iminā vikopanādhippāyābhāvaṃ dīpeti.",
  "tika-vin11t0:1563_0": "968. Gaṇhantassāti ettha anādare sāmivacanaṃ, “suddhacittenā”ti pāṭhaseso. Iṭṭhakāti",
  "tika-vin11t0:1563_1": "chadaniṭṭhakā. Ādi-saddena pāsāṇasamuddapheṇādīnaṃ gahaṇaṃ. Patatīti suddhacittena",
  "tika-vin11t0:1563_2": "gaṇhante sace mattikā chijjitvā patati, anāpattīti attho. Mattikanti bhittiyaṃ, chadane",
  "tika-vin11t0:1563_3": "ca cātumāsādhikovaṭṭhamattikaṃ, anovaṭṭhaṃ ce, gaṇhituṃ vaṭṭatīti. Yathāha aṭṭhakathāyaṃ",
  "tika-vin11t0:1563_4": "“sace yā yā atintā, taṃ taṃ gaṇhāti, anāpattī”ti. Yadi gaṇhati, āpatti siyāti yojanā.",
  "tika-vin11t0:1564_0": "969. Atintoti vassodakena atinto, iminā vinicchitabbavatthuṃ dasseti. Tassa antogehe",
  "tika-vin11t0:1564_1": "ca bahi ca sambhavato antogehe ṭhitassa tāva vinicchayaṃ dassetumāha “antogehe sace",
  "tika-vin11t0:1564_2": "siyā”ti. Vassodakena tintātintesu dvīsu mattikāpuñjesu atintaṃ tāva dassetumāha “anovaṭṭho cā”ti.",
  "tika-vin11t0:1565_0": "970. Vassodakena tinte vinicchayaṃ dassetumāha “vuṭṭhe puna cā”tiādi. “Vuṭṭhe”ti",
  "tika-vin11t0:1565_1": "iminā “mattikāpuñjo”ti padaṃ bhummavasena vipariṇāmetvā vuṭṭhe mattikāpuñjeti yojetabbaṃ,",
  "tika-vin11t0:1565_2": "“ekadivasampī”ti seso, gehasminti ettha “ṭhite”ti vattabbaṃ, gehasmiṃ ṭhite mattikāpuñje",
  "tika-vin11t0:1565_3": "vassodakena ekadivasampi tinteti vuttaṃ hoti. Vakkhamānanayena aññattha paharitvā",
  "tika-vin11t0:1565_4": "uṭṭhitena tena atemitvā ujukaṃ patitehi vassaphusitehi tinteti gahetabbaṃ. Sace sabbo",
  "tika-vin11t0:1565_5": "tinto hotīti yojanā. “Mattikāpuñjo”ti iminā sambandho.",
  "tika-vin11t0:1566_0": "971. “Sabbo”ti iminā visesanena byavacchinnaṃ ekadesatinte vinicchayaṃ dassetumāha",
  "tika-vin11t0:1566_1": "“yattaka”ntiādi. Tu-saddo imameva visesaṃ joteti. Yattakanti heṭṭhā anotaritvā matthakato,",
  "tika-vin11t0:1566_2": "pariyantakato ca yattakappamāṇaṃ. Tatthāti mattikāpuñje. “Akappiya”nti etassa “cātumāsaccayenā”ti",
  "tika-vin11t0:1566_3": "anuvattati. “Atintaṃ…pe… kappiya”nti iminā akappiyaṭṭhānaṃ pariharitvā vā kappiyakārakehi",
  "tika-vin11t0:1566_4": "kappiyavacanena harāpetvā vā atintaṃ ṭhānaṃ yathākāmaṃ vaḷañjetabbanti ayamattho",
  "tika-vin11t0:1566_5": "dassito hoti. Yathāha aṭṭhakathāyaṃ “kappiyakārakehī”tiādi.",
  "tika-vin11t0:1567_0": "972. Vārināti ujukaṃ ākāsato patitavassodakena. Aññattha paharitvā tattha patitvā",
  "tika-vin11t0:1567_1": "temite vaṭṭati. So mattikāpuñjo. Tato paranti ekābaddhakālato uttariṃ so mattikāpuñjo",
  "tika-vin11t0:1567_2": "vārinā temito bhūmiyā ekābaddho ce hoti, tato paraṃ sā jātā pathavī eva, kopetuṃ",
  "tika-vin11t0:1567_3": "na vaṭṭatīti yojanā.",
  "tika-vin11t0:1568_0": "973. “Ovaṭṭho”ti iminā anovaṭṭhapākāro kappiyoti byatirekavasena dasseti. “Mattikāmayo”ti",
  "tika-vin11t0:1568_1": "visesanena iṭṭhakapākārādiṃ byavacchindati. Tassa pana kappiyabhāvaṃ vakkhati “sace",
  "tika-vin11t0:1568_2": "iṭṭhakapākāro”tiādinā. “Cātumāsaccaye”ti iminā tato anto vikopanīyabhāvaṃ dasseti.",
  "tika-vin11t0:1569_0": "974. Tatthāti ovaṭṭhe mattikapākāre. Aghaṃsantovāti pākāramattikaṃ akopento. Mattaso",
  "tika-vin11t0:1569_1": "chupitvāti pamāṇato mudukaṃ katvā hatthatalaṃ ṭhapetvā. Allahatthenāti udakatintena",
  "tika-vin11t0:1569_2": "hatthatalena. Hatthekadeso hattho nāma.",
  "tika-vin11t0:1570": "975. Yebhuyyakathale ṭhāneti pubbe vuttanayena yassā tīsu bhāgesu dve bhāgā kathalā honti, tādise kappiyapathaviṭṭhāne.",
  "tika-vin11t0:1571_0": "976. Abbhokāseti upalakkhaṇattā antogehepi thambhaṃ cāletvā jātapathaviṃ vikopetuṃ",
  "tika-vin11t0:1571_1": "na vaṭṭatīti daṭṭhabbaṃ. Dvīsupi ṭhānesu suddhacittena niddosabhāvaṃ yathāvuttena",
  "tika-vin11t0:1571_2": "“thambhaṃ vā padarattharaṃ. Gaṇhissāmī’ti saññāya, gahetuṃ pana vaṭṭatī”ti iminā",
  "tika-vin11t0:1571_3": "nayenāha. Pathavinti akappiyapathaviṃ.",
  "tika-vin11t0:1572": "977. Ujumuddharato na dosoti yojanā.",
  "tika-vin11t0:1573_0": "978. Uccāletvāti ukkhipitvā cāletvā parivattetvā. Pavaṭṭatīti pavaṭṭetvā pavaṭṭetvā",
  "tika-vin11t0:1573_1": "netīti attho. Suddhacittassāti “bhūmi bhijjatī”ti asallakkhetvā “pāsāṇaṃ pavaṭṭetvā",
  "tika-vin11t0:1573_2": "pavaṭṭetvā harissāmī”ti suddhacittavato.",
  "tika-vin11t0:1574": "979. Bhūmiyaṃ dārūni phālentānampi bhūmiyaṃ sākhādīni kaḍḍhato cāti yojanā.",
  "tika-vin11t0:1575_0": "980. Kaṇṭakanti rukkhakaṇṭakaṃ, macchakaṇṭakañca. Sūci nāma ayomayadantamayatambamayakaṭṭhamayādisūcīnaṃ",
  "tika-vin11t0:1575_1": "aññatarā. Aṭṭhiṃ vāti gomahiṃsādīnaṃ aṭṭhiṃ vā. Hīraṃ vāti nāḷikerādihīraṃ vā. Ākoṭetunti",
  "tika-vin11t0:1575_2": "yathā ekakoṭi bhūmiṃ pavisati, tathā tāḷetuṃ. Pavesetunti bhūmiṃ gamayituṃ.",
  "tika-vin11t0:1576": "981. Passāvaṃ muttaṃ. Medaninti ettha akappiyapathavimāha. Bhindissāmīti ettha “evaṃ cintetvā”ti seso.",
  "tika-vin11t0:1577_0": "982. Karontassāti suddhacittena passāvaṃ karontassātiyojetabbaṃ. “Sammajjato”ti idaṃ",
  "tika-vin11t0:1577_1": "“sammajjantenā”ti gahetabbaṃ, “sammajjaniyā”ti seso, anantaraṃ medanīpadaṃ upayogavasena",
  "tika-vin11t0:1577_2": "“medani”nti gahetabbaṃ, “visama”nti seso, “samaṃ kātu”nti iminā yojetabbaṃ, sammajjantena",
  "tika-vin11t0:1577_3": "uccaṭṭhānaṃ madditvā, āvāṭaṭṭhānaṃ pavesetvā samaṃ kātuṃ sammajjaniyā ghaṃsetuṃ na",
  "tika-vin11t0:1577_4": "vaṭṭatīti attho. Yathāha aṭṭhakathāyaṃ “visamaṃ bhūmiṃ samaṃ karissāmīti sammajjaniyā",
  "tika-vin11t0:1577_5": "ghaṃsitumpi na vaṭṭatī”ti.",
  "tika-vin11t0:1578_0": "983. Pādaṅguṭṭhena vāti ettha samuccayatthena vā-saddena aṭṭhakathāyaṃ vuttaṃ “kattarayaṭṭhiyā",
  "tika-vin11t0:1578_1": "bhūmiṃ koṭṭentī”ti idaṃ saṅgaṇhāti. Likhitumpīti rājiṃ kātumpi bhūmiṃ bhindantenāti",
  "tika-vin11t0:1578_2": "yojanā. Pādehīti pādatalehi.",
  "tika-vin11t0:1579_0": "985. Bhūminti akappiyabhūmiṃ. Dahati dahāpetīti ettha “yo”ti ca “tassā”ti ca sambandhavasena",
  "tika-vin11t0:1579_1": "labbhati. Pattaṃ dahantassāti chaviyā thirabhāvatthaṃ dhūmaṃ gāhāpetvā tiṇukkādīhi pattaṃ gaṇhantassa.",
  "tika-vin11t0:1580": "986. Tattakānevāti ṭhānappamāṇāneva. Idhāpi “yo”ti ca “tassā”ti ca sāmatthiyā labbhati.",
  "tika-vin11t0:1581": "987. Bhūmiyanti akappiyabhūmiyaṃ. Pattaṃ pacīyati etthāti pattapacanaṃ, kapālaṃ, tasmiṃ kapāle.",
  "tika-vin11t0:1582": "988. So aggi tāni dārūni dahanto gantvā ce ekaṃsena bhūmiṃ dahati, tasmā dārūnaṃ upari aggiṃ ṭhapetuṃ na vaṭṭatīti yojanā.",
  "tika-vin11t0:1583": "989. Iṭṭhakā āvapīyanti paccanti etthāti iṭṭhakāvāpo, so eva iṭṭhakāvāpako, iṭṭhakāpacanaṭṭhānaṃ. Ādi-saddena kumbhakārāvāpādiṃ saṅgaṇhāti.",
  "tika-vin11t0:1584_0": "990. Upādīyatīti upādānaṃ, indhanaṃ, na upādānaṃ anupādānaṃ, indhanato aññaṃ, tato",
  "tika-vin11t0:1584_1": "anupādānatoti attho. Khāṇuketi matakhāṇuke ca sukkharukkhe ca bhūmigataṃ adatvā “nibbāpessāmī”ti",
  "tika-vin11t0:1584_2": "aggidānaṃ vaṭṭati. Pacchā ussāhe katepi na nibbāyati, na dosoti. Yathāha aṭṭhakathāyaṃ",
  "tika-vin11t0:1584_3": "“sace pana bhūmiṃ appattamevā”tiādi.",
  "tika-vin11t0:1585": "991. Tiṇukkanti tiṇena baddhaukkaṃ. Tiṇukkanti upalakkhaṇaṃ. Nāḷikerapaṇṇādīhi baddhāpi saṅgayhanti.",
  "tika-vin11t0:1586": "992. Tassa aggissa patitaṭṭhāne indhanaṃ datvā puna taṃ aggiṃ kātuṃ vaṭṭatīti mahāpaccariyaṃ rutaṃ kathitanti yojanā.",
  "tika-vin11t0:1587": "993. “Tassa apathaviya”nti padacchedo. Vimatissubhayatthāpīti pathaviapathavidvayepi vematikassa. Tattha jātā pathavī, itarā apathavī.",
  "tika-vin11t0:1588": "994. Imanti āvāṭaṃ, mattikaṃ, paṃsuṃ vā.",
  "tika-vin11t0:1589": "Pathavīkhaṇanakathāvaṇṇanā.",
  "tika-vin11t0:1590": "Musāvādavaggo paṭhamo.",
  "tika-vin11t0:1591_0": "995. Bhavantassāti jāyantassa, vaḍḍhamānassa ca. Bhūtassāti jātassa, vaḍḍhitassa",
  "tika-vin11t0:1591_1": "cāti attho. Yathāha aṭṭhakathāyaṃ “bhavanti ahuvuñcāti bhūtā, jāyanti vaḍḍhanti,",
  "tika-vin11t0:1591_2": "jātā vaḍḍhitā cā”ti. Ettha ca “bhavantī”ti iminā viruḷhamūle nīlabhāvaṃ āpajjitvā",
  "tika-vin11t0:1591_3": "vaḍḍhamānake taruṇagacche dasseti. “Ahuvu”nti iminā pana vaḍḍhitvā ṭhite mahante",
  "tika-vin11t0:1591_4": "rukkhagacchādike dasseti. “Bhavantī”ti imassa vivaraṇaṃ “jayanti vaḍḍhantī”ti, “ahuvu”nti",
  "tika-vin11t0:1591_5": "imassa “jātā vaḍḍhitā”ti. Evaṃ bhūta-saddo paccuppannātītavisayoti dasseti. “Bhavantassa",
  "tika-vin11t0:1591_6": "bhūtassā”ti iminā padadvayena “bhūtagāmassā”ti padassa tulyādhikaraṇatādassanena",
  "tika-vin11t0:1591_7": "gāma-saddassa diṭṭhigatavanantādisaddānaṃ diṭṭhivanādisaddatthe viya bhūtasaddatthe",
  "tika-vin11t0:1591_8": "vuttipakkhamāha. Yathāha aṭṭhakathāyaṃ “bhūtā eva vā gāmo bhūtagāmo, patiṭṭhitaharitatiṇarukkhādīnametaṃ",
  "tika-vin11t0:1591_9": "adhivacana”nti. Bhūtānaṃ devatānaṃ gāmo nivāsoti vā bhūtagāmo. Bhūmiyaṃ patiṭṭhahitvā",
  "tika-vin11t0:1591_10": "hi haritabhāvamāpannā tiṇarukkhagacchādayo devatāhi parigayhantīti. Jāyantassa vaḍḍhantassa",
  "tika-vin11t0:1591_11": "vā sampattavuddhimariyādassa vā rukkhādinoti attho.",
  "tika-vin11t0:1592_0": "Pātabyatānimittanti ettha pātabyabhāvo pātabyatā, “chedanabhedanādīhi yathāruci paribhuñjitabbatāti",
  "tika-vin11t0:1592_1": "attho”ti aṭṭhakathāvacanato pātabyatā-saddassa paribhuñjitabbatāti attho veditabbo,",
  "tika-vin11t0:1592_2": "sā nimittaṃ hetu yassa pācittiyassa taṃ pātabyatānimittaṃ. Rukkhādīnaṃ chedanaphālanādivasena",
  "tika-vin11t0:1592_3": "vikopanīyatāsaṅkhātapātabyatānimittaṃ paribhuñjitabbatāhetu pācittiyaṃ udīritaṃ vuttanti attho.",
  "tika-vin11t0:1593_0": "996-7. Soti bhūtagāmo. Tilabījādikoti tilabījamettha sukhumapaṇṇasevālādiko. Ādi-saddena",
  "tika-vin11t0:1593_1": "ca tādisā itarā sevālajāti gahitā. “Upari khuddānukhuddakapaṇṇaṅkuro, heṭṭhā khuddānukhuddakamūlaṅkuro",
  "tika-vin11t0:1593_2": "sevālo tilabījaṃ nāmā”ti gaṇṭhipade vuttanti. Vikopentassa taṃ sabbanti bhūmiyaṃ",
  "tika-vin11t0:1593_3": "patiṭṭhāya udake jāyamānakasevālādiṃ bhūmiyā uppāṭanacchedanavasena jale eva patiṭṭhitaṃ",
  "tika-vin11t0:1593_4": "sukhumapaṇṇanīlikādiṃ udakato uddharaṇacchedanavasena taṃ sabbaṃ sevālaṃ vikopentassāti attho.",
  "tika-vin11t0:1594": "998. Hatthena viyūhitvāti jalato amocetvā hatthena dūrato apanetvā. “Hotī”tiādi tassa hetusandassanatthaṃ. Sakalaṃ anavasesaṃ sabbaṃ jalaṃ tassa yasmā ṭhānaṃ hoti, tasmāti attho.",
  "tika-vin11t0:1595_0": "999. Ceccāti jānanto. Taṃ sevālajātikaṃ jalā uddharituṃ udakena vinā bhikkhussa na",
  "tika-vin11t0:1595_1": "vaṭṭatīti yojanā. Ṭhānasaṅkamanañhi tanti hetudassanaṃ. Taṃ tathākaraṇaṃ yasmā ṭhānasaṅkamanaṃ",
  "tika-vin11t0:1595_2": "ṭhānato cāvanaṃ, tasmā taṃ na vaṭṭatīti yojanā.",
  "tika-vin11t0:1596": "1000. Yathāvuttassa byatirekaṃ dassetumāha “udakenā”tiādi. Tattha udakenāti sahatthe karaṇavacanaṃ. Taṃ sevālajātikaṃ. Vārisūti ettha vāsaṃ vārayantīti vārī, tesu.",
  "tika-vin11t0:1597_0": "1001. Jale vallitiṇādīnīti jalamatthake valliñca jāyamānakaravallitiṇādīni ca. Uddharantassāti",
  "tika-vin11t0:1597_1": "bhūmiyaṃ patiṭṭhitaṃ bhūmito, udake patiṭṭhitaṃ udakato ca uddharantassa. Tattha",
  "tika-vin11t0:1597_2": "antapakkhaṃ dassetumāha “toyato”ti. Vikopentassāti khaṇḍanādivasena kopentassa. Tatthāti",
  "tika-vin11t0:1597_3": "tasmiṃ udake, eva-kāro luttaniddiṭṭho “tatthevā”ti aṭṭhakathāvacanato.",
  "tika-vin11t0:1598_0": "1002. Etthāti udake eva. Vikopentassāti kappiyaṃ akārāpetvā chedanādiṃ karontassa.",
  "tika-vin11t0:1598_1": "Tānīti tathā parehi uppāṭitattā bhūtagāmabhāvato muttāni vallitiṇādīni. Bījagāmenāti",
  "tika-vin11t0:1598_2": "mūlabījagāmādivasena.",
  "tika-vin11t0:1599_0": "1003. Evaṃ udakaṭṭhe saṅkhepato vinicchayaṃ dassetvā idāni itaratrāpi vinicchayaṃ",
  "tika-vin11t0:1599_1": "dassetumāha “thalaṭṭhe”tiādi. Haritakhāṇukoti ettha “yo”ti seso. “Tassā”ti iminā",
  "tika-vin11t0:1599_2": "sambandho, kakudhakarañjādīnaṃ chinnāvasiṭṭhakhāṇukoti vuttaṃ hoti. “Bhūtagāmena",
  "tika-vin11t0:1599_3": "saṅgaho”ti iminā taṃvikopane pācittiyabhāvaṃ dīpeti. Evamuparipi.",
  "tika-vin11t0:1600_0": "1004. Nāḷikerādikānaṃ khāṇūti etthāpi “upariharito”ti sāmatthiyā labbhati. “Bījagāmena",
  "tika-vin11t0:1600_1": "saṅgaho”ti iminā dukkaṭavatthutamāha. Evamuparipi. Kiñcāpi hi tālanāḷikerādīnaṃ khāṇu",
  "tika-vin11t0:1600_2": "uddhaṃ avaḍḍhanako bhūtagāmassa kāraṇaṃ na hoti, tathāpi bhūtagāmasaṅkhātanibbattapaṇṇamūlabījato",
  "tika-vin11t0:1600_3": "sambhūtattā bhūtagāmato uppanno nāma hotīti bījagāmena saṅgahaṃ gacchati.",
  "tika-vin11t0:1601": "1005. Tathāpakāsitoti “bījagāmo”ti vutto.",
  "tika-vin11t0:1602_0": "1006. Phalitā kadalī yāva nīlapaṇṇā, tāva sā ca bhūtagāmoti pakāsitāti yojanā. Yathāha",
  "tika-vin11t0:1602_1": "aṭṭhakathāyaṃ “kadalī pana phalitā yāva nīlapaṇṇā, tāva bhūtagāmeneva saṅgahitā”ti.",
  "tika-vin11t0:1602_2": "Naḷanti khuddakaveḷu. Veḷūti mahāveḷu. Tiṇādīnanti ādi-saddena sassādayo gahitā.",
  "tika-vin11t0:1603_0": "1007. Yo ayaṃ pana veḷu aggato paṭṭhāya yadā sussati, tadā so bījagāmena saṅgahito",
  "tika-vin11t0:1603_1": "nāma hotīti yojanā. Bījagāmenāti phaḷubījagāmena. Yathāha aṭṭhakathāyaṃ “katarabījagāmena? Phaḷubījagāmenā”ti.",
  "tika-vin11t0:1604_0": "1008. Indasālo sallakī. Ādi-saddena sobhañjanādīnaṃ saṅgaho. Tu-saddena aṭṭhakathāyaṃ",
  "tika-vin11t0:1604_1": "“kiñcāpi rāsikatadaṇḍakehi ratanappamāṇāpi sākhā nikkhamantī”ti vuttavisesaṃ joteti.",
  "tika-vin11t0:1604_2": "Chinditvā ṭhapitadaṇḍakesu ratanamattāsupi sākhāsu uṭṭhitāsu bhūtagāmaṃ ahutvā bījagāmameva",
  "tika-vin11t0:1604_3": "hoti aviruḷhamūlakattāti ayaṃ vinicchayo vinayaññunā ñāto kukkuccakānamupakārāya",
  "tika-vin11t0:1604_4": "hotīti āha “viññeyyo vinayaññunā”ti. Imamevatthaṃ “mūlamattepi vā”tiādinā vakkhati.",
  "tika-vin11t0:1605_0": "1009. Maṇḍapādīnamatthāyāti maṇḍapavatipākārādīnamatthāya. Sace te nikkhaṇantīti",
  "tika-vin11t0:1605_1": "yadi te indasālādidaṇḍake bhūmiyaṃ nikhaṇanti. Niggate mūlapaṇṇasminti tathā nikhātadaṇḍato",
  "tika-vin11t0:1605_2": "mūle ca paṇṇe ca jāte. Bhūtagāmena saṅgahoti ettha “tesa”nti sāmatthiyā labbhati,",
  "tika-vin11t0:1605_3": "“viññeyyo”ti adhikāro.",
  "tika-vin11t0:1606": "1010. Niggatepīti tatiyena pi-saddena atikhuddakataṃ sūceti.",
  "tika-vin11t0:1607": "1011. Sakandā tālaṭṭhīti sakandatālabījaṃ. Pattavaṭṭīti sūcisaṇṭhānā aṅkurapattavaṭṭi. Na ca bījagāmoti vuccatīti yojanā. “Bhūtagāmo”ti idaṃ yathāvuttassa byatirekavasena dasseti.",
  "tika-vin11t0:1608_0": "1012. Nāḷikeratacanti nāḷikeraphalachalliṃ. Dantasūcīvāti dantamayasūci iva. Sopīti",
  "tika-vin11t0:1608_1": "nāḷikeropi. Rukkhatacasaddānaṃ phalesu vattamānakālesupi taṃliṅgatā na virujjhatīti",
  "tika-vin11t0:1608_2": "“so”ti āhāti viññāyati.",
  "tika-vin11t0:1609_0": "1013. Migasiṅgasamānāyāti haritavisāṇasadisāya. Pattavaṭṭiyāti aṅkurapattavaṭṭiyā.",
  "tika-vin11t0:1609_1": "Satiyāti vijjamānāya. Bhūtagāmoti vuccatīti amūlakabhūtagāmoti vuccati. Idaṃ nāḷikerassa",
  "tika-vin11t0:1609_2": "āveṇikaṃ katvā vuttaṃ.",
  "tika-vin11t0:1610": "Catubhāṇavāravaṇṇanā niṭṭhitā.",
  "tika-vin11t0:1611_0": "1015-6. Ambaṭṭhīti ambabījaṃ. Jambuṭṭhīti jambubījaṃ. Ādi-saddena madhukapanasādibījānaṃ",
  "tika-vin11t0:1611_1": "gahaṇaṃ. Vandākāti rukkhādanī. Aññaṃ vāti bhaṇḍakadalimanorahaṃ vā. Assāti vandākādino.",
  "tika-vin11t0:1611_2": "Amūlavallīti evaṃnāmikā valli.",
  "tika-vin11t0:1612": "1017. So sevāloti yojanā.",
  "tika-vin11t0:1613": "1018. Ghaṃsitvāti yena kenaci ghaṃsitvā. Taṃ sevālaṃ. Tasmāti tasmā pākārā.",
  "tika-vin11t0:1614_0": "1019. Sevāle apanīte. Antoti pānīyaghaṭādīnaṃ antokucchimhi. Kaṇṇakaṃ abbohāranti",
  "tika-vin11t0:1614_1": "yojanā. Pānīyaghaṭādīnaṃ bahi sevālo udake aṭṭhitattā, bījagāmānulomattā ca dukkaṭavatthūti",
  "tika-vin11t0:1614_2": "vadanti. Kaṇṇakaṃ nīlavaṇṇampi abbohārikameva.",
  "tika-vin11t0:1615": "1020. Pāsāṇadaddūti manussasarīre rogākārena pāsāṇe jāyamānassetaṃ adhivacanaṃ. Sevālanti pāsāṇasevālaṃ. Seleyyakā nāma silāya sambhūtā ekā sugandhajāti. Apattānīti paṇṇarahitāni.",
  "tika-vin11t0:1616": "1021. Pupphitanti vikasitaṃ. Taṃ ahicchattaṃ. Makulanti avikasitaṃ.",
  "tika-vin11t0:1617_0": "1022. Allasmiṃ rukkhe tacaṃ vikopetvā yathā gahetuṃ na vaṭṭati, tathā pappaṭikampi",
  "tika-vin11t0:1617_1": "niyyāsampi vikopetvā gahetuṃ na vaṭṭatīti yojanā, pācittiyamevāti adhippāyo. Pappaṭikampīti",
  "tika-vin11t0:1617_2": "allatacamatthake sukkhatacapaṭalampi. “Allasmi”nti iminā byatirekena matarukkhe dosābhāvaṃ",
  "tika-vin11t0:1617_3": "dīpeti. “Tacaṃ vikopetvā”ti vacanato rukkhatacampi pappaṭikampi sālakapitthādiniyyāsampi",
  "tika-vin11t0:1617_4": "rukkhe allatacaṃ avikopetvā matthakato chinditvā gahetuṃ vaṭṭati.",
  "tika-vin11t0:1618_0": "1023. Akkharacchindanārahesu nuhikadaliādīsu rukkhesu, tatthajātesu tālapaṇṇādikesu",
  "tika-vin11t0:1618_1": "vā akkharaṃ likhato pācittiyamudīrayeti yojanā. “Tatthajātesū”ti iminā rukkhato apanītapaṇṇesu",
  "tika-vin11t0:1618_2": "likhituṃ vaṭṭatīti byatirekato dīpeti.",
  "tika-vin11t0:1619": "1024. “Pakkameva vā”ti visuṃ vacanato “phalaṃ vā”ti iminā apakkaṃ phalaṃ gahitaṃ.",
  "tika-vin11t0:1620_0": "1025. Phaliniṃsākhanti khādanārahaphalavatiṃ jambusākhādikaṃ sākhaṃ. Gaṇhato anupasampannassāti",
  "tika-vin11t0:1620_1": "gahetabbaṃ. Sayaṃ khāditukāmo ceti tathā onamitvā sākhato ocinitvā dinnaphalaṃ sace",
  "tika-vin11t0:1620_2": "sayaṃ khāditukāmo hoti. Evaṃ dātunti yathāvuttappakāraṃ nāmetvā dātuṃ.",
  "tika-vin11t0:1621_0": "1026. Paraṃ kañci ukkhipitvāti aññaṃ kañci anupasampannaṃ ukkhipitvā. Pupphāni ocinantesūti",
  "tika-vin11t0:1621_1": "kusumāni lunantesu. Ayameva vinicchayoti sāmaññaniddesepi ettha attano nāmetvā dinnasākhāya",
  "tika-vin11t0:1621_2": "pupphāni pānīyavāsatthāya na gahetabbāni. Anupasampannaṃ ukkhipitvā pupphāni ocināpetvā",
  "tika-vin11t0:1621_3": "gahitapupphāni gahetabbānīti ayamettha viseso. Yathāha aṭṭhakathāyaṃ “tehi pana pupphehi",
  "tika-vin11t0:1621_4": "pānīyaṃ na vāsetabbaṃ. Pānīyavāsatthikena sāmaṇeraṃ ukkhipitvā ocināpetabbānī”ti.",
  "tika-vin11t0:1622_0": "1027. “Sākhā”ti bhinditvā vā chinditvā vā mocitā vuccati. Sākhīnanti rukkhānaṃ. Tanti",
  "tika-vin11t0:1622_1": "yathāvuttarukkhato mocitasākhaṃ. Yesaṃ rukkhānaṃ sākhā ruhati, tesaṃ sākhīnaṃ taṃ",
  "tika-vin11t0:1622_2": "sākhaṃ kappiyaṃ akārāpetvā vikopentassa dukkaṭanti yojanā. “Yesaṃ rukkhānaṃ sākhā",
  "tika-vin11t0:1622_3": "ruhatī”ti vuttattā yesaṃ sākhā na ruhati, tesaṃ tassā kappiyakaraṇakiccaṃ natthīti vadanti.",
  "tika-vin11t0:1623": "1028. Allasiṅgiverādikesupīti ādi-saddena vacalasuṇādīnaṃ gahaṇaṃ.",
  "tika-vin11t0:1624": "1029. Aniyāmato vaṭṭatevāti yojanā. Niyāmasarūpaṃ dassetuṃ “imaṃ rukkha”ntiādivakkhamānattā aniyāmatoti sāmaññaniddese “ima”nti niyāmavacanābhāvatoti gahetabbaṃ.",
  "tika-vin11t0:1625_0": "1032. Ucchukhaṇḍānanti pūraṇayoge sāmivacanaṃ, ucchukhaṇḍehīti vuttaṃ hoti. Sabbamevāti",
  "tika-vin11t0:1625_1": "pacchiyaṃ ṭhitaṃ sabbaṃ khaṇḍaṃ. Kataṃ hotīti kataṃ kappiyaṃ hoti. Ekasmiṃ kappiye",
  "tika-vin11t0:1625_2": "kateti pacchiyaṃ sabbakhaṇḍesu phusitvā ṭhitesu ekasmiṃ khaṇḍe kappiye kate. “Anujānāmi",
  "tika-vin11t0:1625_3": "bhikkhave pañcahi samaṇakappehi phalaṃ paribhuñjituṃ aggiparijitaṃ satthaparijitaṃ",
  "tika-vin11t0:1625_4": "nakhaparijitaṃ abījaṃ nibbaṭṭabījaṃyeva pañcama”nti iti vuttesu aggisatthanakhesu",
  "tika-vin11t0:1625_5": "aññatarena tatta ayokhaṇḍena vā jalitagginā vā sūcimukhena vā nakhacchedanena vā",
  "tika-vin11t0:1625_6": "satthakadhārāya vā manussasīhādīnaṃ uppāṭitānuppāṭitaapūtinakhena vā vijjhitvā vā",
  "tika-vin11t0:1625_7": "chinditvā vā kappiyaṃ kātabbaṃ. Karontena ca anupasampannena bhikkhunā “kappiyaṃ",
  "tika-vin11t0:1625_8": "karohī”ti vutteyeva “kappiya”nti paṭhamaṃ vatvā pacchā aggiparijitādi kākabbanti",
  "tika-vin11t0:1625_9": "gahetabbaṃ. Vakkhati ca “kappiyanti…pe… vaṭṭatī”ti. “Kappiya”nti vacanaṃ pana yāya",
  "tika-vin11t0:1625_10": "kāyaci vācāya vattuṃ vaṭṭatīti vadanti. Paṭhamaṃ aggiṃ nikkhipitvā nakhādīhi vā vijjhitvā",
  "tika-vin11t0:1625_11": "vā chinditvā vā kappiyaṃ kātabbaṃ. Karontena ca taṃ anuddharitvāva “kappiya”nti vatvā",
  "tika-vin11t0:1625_12": "pacchā uddharituṃ vaṭṭatīti vadanti, “kappiya”nti vattukāmo “kappa”nti ce vadati, vaṭṭatīti keci.",
  "tika-vin11t0:1626": "1033. Dārunti ucchūhi saddhiṃ ekatobaddhadāruṃ. Dāruṃ vijjhatīti ettha jānitvāpi vijjhati vā vijjhāpeti vā, vaṭṭatiyeva. “Ekasitthepī”ti etthāpi eseva nayo.",
  "tika-vin11t0:1627": "1034. Tāni ucchudārūni. Tanti valliṃ, rajjuṃ vā.",
  "tika-vin11t0:1628_0": "1035. Maricapakkehīti pariṇatehi maricapakkehi. Apariṇatānaṃ pana abījattā kappiye",
  "tika-vin11t0:1628_1": "akatepi vaṭṭati. Idañca setalasuṇatacalasuṇādīhi missabhattassa upalakkhaṇaṃ. Ettha",
  "tika-vin11t0:1628_2": "ca bhattasitthasambandhavasena ekābaddhatā veditabbā, na phalādīnameva aññamaññasambandhavasena.",
  "tika-vin11t0:1629_0": "1036. Tilataṇḍulakādisūti kappiyaṃ kātabbatilehi missataṇḍulādīsu. Ādi-saddena kappiyaṃ",
  "tika-vin11t0:1629_1": "kātabbavatthūhi missitāni itaravatthūni gahitāni. Ekābaddhe kapitthepīti kaṭāhena",
  "tika-vin11t0:1629_2": "baddhabīje pariṇatakapitthaphalepi. Kaṭāheti baddhamiñje kapāle.",
  "tika-vin11t0:1630_0": "1037. Kaṭāhaṃ muñcitvāti sukkhattā samantato kaṭāhaṃ muñcitvā. Miñjakanti pariṇatakapitthaphalamiñjaṃ.",
  "tika-vin11t0:1630_1": "Taṃ kapitthaṃ bhindāpetvāti kapitthakaṭāhaṃ bhindāpetvā, idaṃ bījato muttassa kaṭāhassa",
  "tika-vin11t0:1630_2": "bhājanagatikattā vuttaṃ.",
  "tika-vin11t0:1631_0": "1038. “Abhūtagāmaabījesū”ti padacchedo, abhūtagāme ca abīje cāti attho. Nanu ca “abīje",
  "tika-vin11t0:1631_1": "bījasaññī, vematiko, āpatti dukkaṭassā”ti pāṭhaṃ vinā “abhūtagāme bhūtagāmasaññī”ti",
  "tika-vin11t0:1631_2": "pāṭho natthīti abhūtagāmaggahaṇaṃ kasmā katanti? Vuccate – tasmiṃ pāṭhe bījaṃ bhūtagāmañca",
  "tika-vin11t0:1631_3": "bījagāmaṃ bījañca bījabījanti vattabbe ekasesanayena “bīja”nti gahetvā vinicchitanti",
  "tika-vin11t0:1631_4": "ubhayaṃ vibhajitvā dassanatthaṃ vuttaṃ. Tattha tasmiṃ abhūtagāmaabījagāmadvaye. Imissā",
  "tika-vin11t0:1631_5": "gāthāya “abhūtagāme bhūtagāmasaññino dukkaṭaṃ, vematikassa dukkaṭaṃ, abījagāme bījagāmasaññino",
  "tika-vin11t0:1631_6": "dukkaṭaṃ, vematikassa dukkaṭa”nti cattāri dukkaṭāni dassitāni. Tattha abhūtagāmanti",
  "tika-vin11t0:1631_7": "bījagāmaṃ gahetabbaṃ. Abījagāmanti no bījaṃ.",
  "tika-vin11t0:1632_0": "1039. Tattha tasmiṃ bhūtagāmabījagāmadvaye. “Atathāsaññino”tiādīsu “bhūtagāmaṃ vikopentassā”ti",
  "tika-vin11t0:1632_1": "seso, anāpatti pakāsitāti sambandho, abhūtagāmaṃ, abījanti vā saññino bhūtagāmaṃ",
  "tika-vin11t0:1632_2": "bījampi vikopentassa anāpatti pakāsitāti attho gahetabbo. Yathāha pāḷiyaṃ “bīje abījasaññī",
  "tika-vin11t0:1632_3": "chindati vā…pe… anāpattī”ti.",
  "tika-vin11t0:1633_0": "Asañcicca bhūtagāmaṃ vikopentassa anāpattīti yojanā. Evamuparipi yojetabbaṃ. Gacchantassa",
  "tika-vin11t0:1633_1": "pādesu gahetvā vā ālambaṇakattarayaṭṭhiyā ghaṃsitvā vā tiṇādīsu chijjesupi “imaṃ",
  "tika-vin11t0:1633_2": "chindissāmī”ti amanasikatattā anāpattīti attho. Asatissāti aññavihitasatissa vā aññena",
  "tika-vin11t0:1633_3": "kathayato vā pādaṅguṭṭhādīhi tiṇādīni chindantassa. Ca-kārena idha avuttaṃ “ajānantassā”ti",
  "tika-vin11t0:1633_4": "idaṃ samuccitaṃ. “Imaṃ bhūtagāma”nti vā “imasmiṃ aggimhi patite imaṃ ḍayhatī”ti vā",
  "tika-vin11t0:1633_5": "“iminā idaṃ bhijjati chijjatī”tiādiṃ vā ajānantassa anāpattīti attho.",
  "tika-vin11t0:1634_0": "1040. Idaṃ cāti idaṃ bhūtagāmasikkhāpadañca. Tisamuṭṭhānanti kāyacittavācācittakāyavācācittavasena",
  "tika-vin11t0:1634_1": "tisamuṭṭhānaṃ. Chedanādikiriyāya āpajjanato kriyaṃ. Ticittanti paṇṇattiṃ ajānitvā",
  "tika-vin11t0:1634_2": "cetiyādīsu tiṇagahanādikaṃ karontassa akhīṇāsavassa kusalaṃ, khīṇāsavassa kiriyaṃ,",
  "tika-vin11t0:1634_3": "phalapupphādilobhena vikopentānaṃ sekhaputhujjanānaṃ akusalanti ticittaṃ.",
  "tika-vin11t0:1635": "Bhūtagāmakathāvaṇṇanā.",
  "tika-vin11t0:1636_0": "1041. Aññavādavihesake kammasmiṃ saṅghena kateti yojanā, aññavādakavihesakāropanakamme",
  "tika-vin11t0:1636_1": "ñattidutiyāya kammavācāya paccekaṃ saṅghena kateti attho. “Aññaṃ vadatīti aññavādakaṃ,",
  "tika-vin11t0:1636_2": "aññenaññaṃ paṭicaraṇassetaṃ nāmaṃ. Vihesetīti vihesakaṃ, tuṇhībhūtassetaṃ nāma”nti",
  "tika-vin11t0:1636_3": "vacanato saṅghamajjhe vatthunā, āpattiyā vā codanāya katāya taṃ avattukāmo hutvā",
  "tika-vin11t0:1636_4": "“ko āpanno, kiṃ āpanno, kismiṃ āpanno”tiādinā padabhājanānukkamena pucchitaṃ ṭhapetvā",
  "tika-vin11t0:1636_5": "aññassa avacanaṃ aññenaññaṃ paṭicaraṇaṃ, taṃ karonto aññavādako. Idha pana bhāvappadhānavasena kiriyā gahitā.",
  "tika-vin11t0:1637_0": "Tatheva codiyamāno hutvā pucchitaṃ avattukāmo hutvā āpattibhīrukatāya aññenaññaṃ",
  "tika-vin11t0:1637_1": "paṭicaraṇaṃ akatvā saṅghaṃ vihesetuṃ tuṇhībhūto vihesako nāma. Etthāpi bhāvappadhānavasena",
  "tika-vin11t0:1637_2": "kiriyāva gahetabbā. Idha pana tabbhāvāropanakammaṃ vuccatīti saṃkhepo. Puna tathā",
  "tika-vin11t0:1637_3": "karontassāti punapi teneva pakārena aññavādakavihesakāni visuṃ visuṃ karontassa.",
  "tika-vin11t0:1637_4": "Pācittiyadvayaṃ hotīti padabhājane “ropite aññavādake”tiādinā nayena ca “ropite vihesake”tiādinā",
  "tika-vin11t0:1637_5": "nayena ca visuṃ visuṃ pācittiyassa vuttattā ekekasmiṃ vatthumhi ekekāya āpattiyā",
  "tika-vin11t0:1637_6": "sambhavato pācittiyadvayaṃ hotīti gahetabbaṃ.",
  "tika-vin11t0:1638_0": "1042. Dhammeti ettha “kamme”ti seso. Dhammakamme dhammakammasaññī, vematiko, adhammakammasaññīti",
  "tika-vin11t0:1638_1": "tīsu vikappesu. Adhammeti etthāpi eseva nayo. Kamme aropiteti aññavādakakammāropane",
  "tika-vin11t0:1638_2": "akate. Evaṃ vadantassāti “ko āpanno”tiādīni vadantassa. Vadantassa cāti ettha cakārena",
  "tika-vin11t0:1638_3": "kamme aropite evaṃ vihesantassa ca dukkaṭanti samuccinoti. Imasmiṃ pakkhe kamme aropiteti vihesakakālamāha.",
  "tika-vin11t0:1639_0": "1043. Āpannanti attanā āpannaṃ. Bhaṇḍanaṃ bhavissatīti saññissāti mayā imasmiṃ vutte",
  "tika-vin11t0:1639_1": "saṅghassa bhaṇḍanakalahādayo hontīti saññāya tuṇhī bhavantassa. Gilānassāti vattuṃ",
  "tika-vin11t0:1639_2": "asakkuṇeyyamukharogādiyuttassa.",
  "tika-vin11t0:1640": "1044. Kriyākriyanti aññenaññapaṭicaraṇaṃ kriyaṃ. Tuṇhībhāvo akriyaṃ.",
  "tika-vin11t0:1641": "Aññavādakakathāvaṇṇanā.",
  "tika-vin11t0:1642_0": "1045-6. Sammatassāti khandhakāgatasenāsanapaññāpakasammutiādīsu terasasu sammutīsu",
  "tika-vin11t0:1642_1": "ekaṃ vā katipayā vā sabbā vā dātuṃ saṅghena ñattiṃ ṭhapetvā kammavācaṃ vatvā dinnasammutikassa.",
  "tika-vin11t0:1642_2": "“Upasampannaṃ saṅghena sammata”nti vacanato bhikkhunoti upasampannamāha, ayasaṃ kattukāmoti",
  "tika-vin11t0:1642_3": "sambandho. Vadantoti “chandena itthannāmo senāsanaṃ paññāpeti, chandena bhattāni",
  "tika-vin11t0:1642_4": "uddisatī”tiādiṃ bhaṇanto. “Upasampanne”ti idaṃ “ujjhāpetī”ti kiriyamapekkhitvā kammani",
  "tika-vin11t0:1642_5": "upayogabahuvacanaṃ. Ayañhettha attho – ujjhāpeti avaññāya olokāpeti, lāmakato vā",
  "tika-vin11t0:1642_6": "cintāpeti, khīyatīti “chandena itthannāmo senāsanaṃ paññapetī”tiādiṃ kathento pakāsetīti.",
  "tika-vin11t0:1642_7": "Imasmiṃ pakkhe “upasampannāna”nti vattabbe sāmiatthe upayogavasena “upasampanne”ti",
  "tika-vin11t0:1642_8": "vuttaṃ, upasampannānaṃ santike pakāsetīti attho.",
  "tika-vin11t0:1643_0": "“Pācittiyadvayaṃ hotī”ti idaṃ “ujjhāpanake khiyyanake pācittiya”nti dvinnaṃ vatthūnaṃ",
  "tika-vin11t0:1643_1": "ekato vuttattā idhāpi ekato vuttaṃ, visuṃ visuṃ pana gahetabbaṃ. Dhammeti ettha “kamme”ti",
  "tika-vin11t0:1643_2": "seso, upasampannassa sammatassa saṅghena dinnasammutikammaṃ sace dhammakammaṃ hotīti",
  "tika-vin11t0:1643_3": "attho. Adhammeti etthāpi eseva nayo.",
  "tika-vin11t0:1644_0": "1047-8. Bhikkhunoti sammatassa bhikkhuno. Asammatassa bhikkhussa avaṇṇaṃ bhāsatoti",
  "tika-vin11t0:1644_1": "yojanā. Yassa kassacīti ettha “santike”ti seso, upasampannassa ca anupasampannassa",
  "tika-vin11t0:1644_2": "ca yassa kassaci santiketi attho. Upasampannakāle sammataṃ pacchā sāmaṇerabhāvaṃ",
  "tika-vin11t0:1644_3": "upagataṃ sandhāya “sammatassa sāmaṇerassā”ti vuttaṃ. Avaṇṇaṃ vadatoti yojanā.",
  "tika-vin11t0:1645_0": "1049. Karontaṃ sammataṃ. Bhaṇatoti ujjhāpayato, khīyato. Attho pana vuttanayova.",
  "tika-vin11t0:1645_1": "Ujjhāpanakhīyanakiriyāhi āpajjanato kriyaṃ. Yasmā ujjhāpanaṃ, khīyanañca musāvādavaseneva",
  "tika-vin11t0:1645_2": "pavattaṃ, tasmā “ādikammikassa anāpattī”ti pācittiyaṭṭhāne, dukkaṭaṭṭhāne ca iminā",
  "tika-vin11t0:1645_3": "ca anāpattidassanatthaṃ vuttanti gahetabbaṃ. Evañca katvā ujjhāpentassa, khīyantassa",
  "tika-vin11t0:1645_4": "ca ekakkhaṇe dve dve āpattiyo hontīti āpannaṃ.",
  "tika-vin11t0:1646": "Ujjhāpanakakathāvaṇṇanā.",
  "tika-vin11t0:1647_0": "1050. Saṅghassa mañcādinti sambandho. “Saṅghikaṃ mañcaṃ vā pīṭhaṃ vā bhisiṃ vā kocchaṃ",
  "tika-vin11t0:1647_1": "vā”ti pāḷiyaṃ dassitaṃ saṅghasantakaṃ mañcādiṃ. Ettha ca mañco nāma pāḷiyaṃ “cattāro",
  "tika-vin11t0:1647_2": "mañcā masārako bundikābaddho kuḷīrapādako āhaccapādako”ti ca dassito catubbidho mañco.",
  "tika-vin11t0:1647_3": "Tattha masārako nāma mañcapāde vijjhitvā tattha aṭanisikhāhi āvuṇitvā katamañco.",
  "tika-vin11t0:1647_4": "So idāni vattamāno vettamañco. Bundikābaddho nāma aṭanisīsesu bundikarantarato mañcapāde",
  "tika-vin11t0:1647_5": "ḍaṃsāpetvā kato vettamañcapadaramañco daṭṭhabbo. Kuḷīrapādako nāma pādabunde assakhurādiākāraṃ",
  "tika-vin11t0:1647_6": "dassetvā kakkaṭapādehi viya vaṅkapādehi yojitamañco. Āhaccapādako nāma aṭaniyo vijjhitvā",
  "tika-vin11t0:1647_7": "aṭanichidde pādasīse sikhaṃ katvā taṃ pavesetvā aṭaniyā upari nikkhante pādasikhāmatthake",
  "tika-vin11t0:1647_8": "tiriyaṃ vijjhitvā āṇiṃ pavesetvā katamañco.",
  "tika-vin11t0:1648": "Pīṭhaṃ nāma evameva kataṃ tannāmakameva catubbidhaṃ;",
  "tika-vin11t0:1649_0": "Bhisi nāma “pañca bhisiyo uṇṇabhisi coḷabhisi vākabhisi tiṇabhisi paṇṇabhisī”ti gabbhavasena",
  "tika-vin11t0:1649_1": "dassitā pañca bhisiyo. Tattha uṇṇā nāma manussalomaṃ ṭhapetvā avasesalomāni. Coḷā",
  "tika-vin11t0:1649_2": "nāma pilotikā. Vākaṃ nāma makacivākādikaṃ. Tiṇaṃ nāma dabbatiṇādi. Paṇṇaṃ nāma tamālapaṇṇaṃ",
  "tika-vin11t0:1649_3": "ṭhapetvā avasesapaṇṇaṃ.",
  "tika-vin11t0:1650_0": "Kocchanti pāḷiyaṃ “kocchaṃ nāma vākamayaṃ vā usīramayaṃ vā muñjamayaṃ vā pabbajamayaṃ",
  "tika-vin11t0:1650_1": "vā anto saṃveṭhetvā baddhaṃ hotī”ti dassitaṃ vākaṃ vā usīraṃ vā muñjatiṇaṃ vā eḷakalomāni",
  "tika-vin11t0:1650_2": "vā pabbajatiṇaṃ vā ādāya ubhohi koṭīhi vitthataṃ katvā majjhe pīḷetvā saṅkucitvā",
  "tika-vin11t0:1650_3": "taṃ bandhitvā sīhacammādīhi veṭhanabandhanāni paṭicchādetvā pādapuñchanī viya nisajjatthāya",
  "tika-vin11t0:1650_4": "kataṃ āsananti vadanti. Yathāha aṭṭhakathāyaṃ “heṭṭhā ca upari ca vitthataṃ, majjhe",
  "tika-vin11t0:1650_5": "saṃkhittaṃ, paṇavasaṇṭhānaṃ katvā baddhaṃ hoti, taṃ kira majjhe sīhabyagghacammaparikkhittampi",
  "tika-vin11t0:1650_6": "karonti. Akappiyacammaṃ nāmettha natthī”tiādi. Santharāpetvāti upasampannena vā anupasampannena",
  "tika-vin11t0:1650_7": "vā santharāpetvā. Ettha vinicchayaṃ vakkhati. Santharitvāti sayaṃ santharitvā vā.",
  "tika-vin11t0:1651_0": "1051. Nevuddhareyyāti paññattaṭṭhānato uddharitvā na paṭisāmeyya. Na uddharāpeyya",
  "tika-vin11t0:1651_1": "vāti aññena vā tathā na kārāpeyya. Tanti mañcādiṃ. Pakkamantoti ettha “yo bhikkhū”ti",
  "tika-vin11t0:1651_2": "labbhati, mañcādīnaṃ atthataṭṭhānato thāmamajjhimassa purisassa thāmappamāṇena hatthaṃ",
  "tika-vin11t0:1651_3": "pasāretvā khittapāsāṇassa patanaṭṭhānaṃ atikkamma gacchantoti attho. Yathāha pāḷiyaṃ",
  "tika-vin11t0:1651_4": "“majjhimassa purisassa leḍḍupātaṃ atikkamantassā”ti.",
  "tika-vin11t0:1652_0": "1052. Vassike caturo māseti antovassaṃ cātumāse. Sace devo na vassatīti ettha “katthaci",
  "tika-vin11t0:1652_1": "janapade”ti seso. Teneva “sace”ti sāsaṅkamāha. “Yesu janapadesu vassakāle na vassati,",
  "tika-vin11t0:1652_2": "tesupi cattāro māse nikkhipituṃ na vaṭṭatiyevā”ti aṭṭhakathāyaṃ vuttaṃ. Tathā cāpīti",
  "tika-vin11t0:1652_3": "te cattāro māse avassantepi.",
  "tika-vin11t0:1653_0": "1053. Yatthāti yasmiṃ laṅkādīpasadise dese. Yattha aparepi hemante cattāro māse devo",
  "tika-vin11t0:1653_1": "vassati, tattha aṭṭha māse ajjhokāse mañcādiṃ ṭhapetuṃ na vaṭṭatīti yojanā. Gimhāne",
  "tika-vin11t0:1653_2": "pana cattāro māse bahi ṭhapetuṃ vaṭṭatīti byatirekato dasseti.",
  "tika-vin11t0:1654": "1054. Nivāsasminti rukkhe kulāvakaṃ katvā nirantaravāse sati. Yathāha aṭṭhakathāyaṃ “yasmiṃ pana dhuvanivāsena kulāvake katvā vasantī”ti. Kadācipīti anovassakālepi.",
  "tika-vin11t0:1655_0": "1055-6. Saṅghikaṃ yaṃ kiñci mañcādīti yojanā. Santhataṃ yadīti anāṇattena yadi atthataṃ,",
  "tika-vin11t0:1655_1": "paññattanti vuttaṃ hoti. Yattha katthaci ṭhāneti rukkhamūlamaṇḍapaabbhokāsādimhi",
  "tika-vin11t0:1655_2": "yattha katthaci ṭhāne. Yena kenacīti saddhivihārikena vā antevāsikena vā aññena vā.",
  "tika-vin11t0:1655_3": "Bhikkhunāti upasampannena. Soti yassatthāya paññattaṃ, so bhikkhu.",
  "tika-vin11t0:1656": "1057. Tanti taṃ saṅghikaṃ vettamañcādiṃ. Santharāpita-saddo kattusādhano, santharituṃ niyojakasseva bhikkhunoti attho.",
  "tika-vin11t0:1657_0": "1058. Bhikkhunāti ettha “āṇāpako”ti vakkhamānattā āṇattena bhikkhunā upasampannenāti",
  "tika-vin11t0:1657_1": "labbhati. Tassevāti āṇattiyā āsanapaññāpakassa tasseva bhikkhuno. “Nisīdatī”ti vacanassa",
  "tika-vin11t0:1657_2": "upalakkhaṇattā āgantvā thavikaṃ vā cīvaraṃ vā yaṃ kiñcideva ṭhapeti, “mayhameva bhāro”ti",
  "tika-vin11t0:1657_3": "vā vadati, paññāpako muccatīti gahetabbo.",
  "tika-vin11t0:1658_0": "1059-60. Anāpucchāti ettha “yo bhikkhu vā sāmaṇero vā ārāmiko vā lajjī hoti, attano",
  "tika-vin11t0:1658_1": "palibodhaṃ viya maññatī”ti aṭṭhakathāya vuttasarūpaṃ yaṃ kañci anāpucchāti attho.",
  "tika-vin11t0:1658_2": "“Bhikkhu vā sāmaṇero vā ārāmiko vā lajjī hotī”ti vuttattā alajjiṃ āpucchitvā gantuṃ",
  "tika-vin11t0:1658_3": "na vaṭṭatīti vadanti. “Mayaṃ gamissāmā”ti vatvā anumatigahaṇaṃ āpucchanaṃ nāma, taṃ",
  "tika-vin11t0:1658_4": "anāpattiyā kathaṃ aṅgaṃ hotīti ce? Gamanassa anumatiyā laddhattā. “Kappaṃ labhitvā",
  "tika-vin11t0:1658_5": "gantabba”nti vacanato anumatidāyakena vattāvattaṃ sampaṭicchitaṃ viya hotīti laddhakappattā",
  "tika-vin11t0:1658_6": "evaṃ gacchati ce, vaṭṭati. Aniyyātetvāti niyyātanaṃ akatvā vattāvattaṃ appaṭiyādetvā,",
  "tika-vin11t0:1658_7": "asampaṭicchāpetvāti vuttaṃ hoti. Vāreti padavāre.",
  "tika-vin11t0:1659": "1062. Tasmā ṭhānāti attanā ṭhatvā āṇāpitabhojanasālato. Yathāha aṭṭhakathāyaṃ “bhojanasālato nikkhamitvā aññattha gacchatī”ti.",
  "tika-vin11t0:1660_0": "1063. Saṅghike saṅghikasaññivematikapuggalikasaññīnaṃ vasena tikapācittiyaṃ. Tikātītenāti",
  "tika-vin11t0:1660_1": "akusalamūlattikādito savāsanasamucchedappahānavasena atikkantena. Tikadukkaṭanti",
  "tika-vin11t0:1660_2": "“puggalike saṅghikasaññī, vematiko, puggalikasaññī aññassa puggalike āpatti dukkaṭassā”ti",
  "tika-vin11t0:1660_3": "vacanato dukkaṭattayaṃ hoti.",
  "tika-vin11t0:1661_0": "1064-5. Cimilikaṃ nāma parikammakatāya bhūmiyā chavirakkhanatthaṃ attharitabbapilotikaṃ.",
  "tika-vin11t0:1661_1": "Taṭṭikā nāma tālapaṇṇādīhi katataṭṭikā. Cammaṃ sīhacammādi. Senāsanaparikkhāre akappiyacammaṃ",
  "tika-vin11t0:1661_2": "nāma natthi. Yathāha “aṭṭhakathāsu hi senāsanaparibhoge paṭikkhittacammaṃ nāma na",
  "tika-vin11t0:1661_3": "dissati, tasmā sīhacammādīnaṃ pariharaṇeyeva paṭikkhepo veditabbo”ti. Imassa ca aṭṭhakathāpāṭhassa",
  "tika-vin11t0:1661_4": "sāratthadīpaniyā evaṃ attho vaṇṇito –",
  "tika-vin11t0:1662_0": "“Sīhacammādīnaṃ pariharaṇeyeva paṭikkhepo veditabbo”ti iminā “na bhikkhave mahācammāni",
  "tika-vin11t0:1662_1": "dhāretabbāni sīhacammaṃ byagghacammaṃ dīpicammaṃ, yo dhāreyya, āpatti dukkaṭassā”ti",
  "tika-vin11t0:1662_2": "evaṃ vuttāya khandhakapāḷiyā adhippāyaṃ vibhāveti. Idaṃ vuttaṃ hoti – “antopi mañce",
  "tika-vin11t0:1662_3": "paññattāni honti, bahipi mañce paññattāni hontī”ti imasmiṃ vatthusmiṃ sikkhāpadassa",
  "tika-vin11t0:1662_4": "paññattattā mañcapīṭhesu attharitvā paribhogoyeva paṭikkhitto, bhūmattharaṇavasena",
  "tika-vin11t0:1662_5": "paribhogo pana appaṭikkhittoti. Yadi evaṃ “pariharaṇeyeva paṭikkhepo”ti idaṃ kasmā",
  "tika-vin11t0:1662_6": "vuttanti? Yathā “anujānāmi bhikkhave sabbaṃ pāsādaparibhoga”nti vacanato puggalikepi",
  "tika-vin11t0:1662_7": "senāsane senāsanaparibhogavasena niyamitaṃ suvaṇṇaghaṭādikaṃ paribhuñjituṃ vaṭṭamānampi",
  "tika-vin11t0:1662_8": "kevalaṃ attano santakaṃ katvā paribhuñjituṃ na vaṭṭati, evamidaṃ bhūmattharaṇavasena",
  "tika-vin11t0:1662_9": "paribhuñjiyamānampi attano santakaṃ katvā taṃ taṃ vihāraṃ haritvā paribhuñjituṃ na",
  "tika-vin11t0:1662_10": "vaṭṭatīti dassanatthaṃ “pariharaṇeyeva paṭikkhepo veditabbo”ti vuttanti.",
  "tika-vin11t0:1663_0": "“Phalaka”nti iminā pāṭhāgataṃ phalakapīṭhameva dassitaṃ. Yathāha aṭṭhakathāyaṃ “phalakapīṭhaṃ",
  "tika-vin11t0:1663_1": "nāma phalakamayaṃ pīṭha”nti. Pādapuñchaninti kadalivākādīhi kataṃ pādapuñchanikaṃ.",
  "tika-vin11t0:1663_2": "Bhūmattharaṇaṃ nāma cimilikāya sati tassā upari, asati suddhabhūmiyaṃ attharitabbā",
  "tika-vin11t0:1663_3": "kaṭasārakādivikati. Uttarattharaṇaṃ nāma saṅghikamañcapīṭhādīnaṃ upari attharitabbapaccattharaṇaṃ.",
  "tika-vin11t0:1664_0": "Pattādhārakanti pattavalayādhārakaṃ. Taṃ yathāvuttaparikkhāraṃ. Gacchatoti leḍḍupātaṃ",
  "tika-vin11t0:1664_1": "atikkamma gacchato. Sace pana dāyakehi dānakāleyeva sahassagghanakampi kambalaṃ “pādapuñchaniṃ",
  "tika-vin11t0:1664_2": "katvā paribhuñjathā”ti dinnaṃ, tatheva paribhuñjituṃ vaṭṭati. Tasmā imaṃ mañcapīṭhādisenāsanampi",
  "tika-vin11t0:1664_3": "“abbhokāsepi yathāsukhaṃ paribhuñjathā”ti dāyakehi dinnaṃ ce, sabbasmimpi kāle abbhokāse",
  "tika-vin11t0:1664_4": "nikkhipituṃ vaṭṭatīti vadanti.",
  "tika-vin11t0:1665": "1066. Āraññakenāpi sace gantabbaṃ hoti, anovassake nosati mañcapīṭhādiṃ rukkhasmiṃ laggetvā yathāsukhaṃ gantabbanti yojanā.",
  "tika-vin11t0:1666": "1067. Upacikādīhīti ettha ādi-saddena mūsikā gahitā. Na lujjatīti na nassati. Taṃ sabbanti mañcādikaṃ sakalaṃ.",
  "tika-vin11t0:1667_0": "1068. Attano santaketi attano puggalike mañcādivisaye. Ruddheti vuḍḍhabhikkhunā vā",
  "tika-vin11t0:1667_1": "issarādīhi vā yakkhasīhādīhi vā mañcādike ruddhe ajjhāvutthe, abhibhavitvā gahiteti",
  "tika-vin11t0:1667_2": "attho. Āpadāsupīti brahmacariyantarāyādīsu ca santesu. Gacchato bhikkhuno anāpattīti yojanā.",
  "tika-vin11t0:1668_0": "1069. Kāyavācato, kāyavācācittato ca samuṭṭhānaṃ kathinasamuṭṭhānaṃ nāma. Paññattiṃ",
  "tika-vin11t0:1668_1": "ajānitvā sayaṃ anuddharantassa kāyena hoti, anāpucchantassa vācāya hoti, paññattiṃ",
  "tika-vin11t0:1668_2": "jānitvā evaṃ akarontassa sacittakena teneva dvayena samuṭṭhātīti veditabbaṃ. Leḍḍupātātikkamo",
  "tika-vin11t0:1668_3": "kriyaṃ. Mañcādīnaṃ anuddharaṇādi akriyaṃ.",
  "tika-vin11t0:1669": "Paṭhamasenāsanakathāvaṇṇanā.",
  "tika-vin11t0:1670_0": "1070-3. Bhisīti paṭhamasikkhāpade vuttapañcappakārā imissā aṭṭhakathāya “mañcakabhisi",
  "tika-vin11t0:1670_1": "vā pīṭhakabhisi vā”ti evaṃ dassitabhisi ca. Paccattharaṇaṃ nāma pāvāro kojavo vā.",
  "tika-vin11t0:1670_2": "“Ettakameva vuttanti aṭṭhakathāsu vuttaṃ. ‘Idañca aṭṭhakathāsu tathāvuttabhāvadassanatthaṃ",
  "tika-vin11t0:1670_3": "vuttaṃ, aññampi tādisaṃ mañcapīṭhesu attharitabbaṃ paccattharaṇamevā’ti tīsupi gaṇṭhipadesu",
  "tika-vin11t0:1670_4": "vutta”nti sāratthadīpaniyā likhitaṃ. Nisīdananti nisīdanacīvaraṃ.",
  "tika-vin11t0:1671_0": "Tiṇasanthāro erakādīni tiṇāni dvīsu tīsu ṭhānesu gopetvā katasanthāro. Paṇṇasanthāro",
  "tika-vin11t0:1671_1": "nāma nāḷikerādipaṇṇe tatheva gopetvā katasanthāro. Sayanti etthāti seyyā. “Sabbacchannaparicchanne”ti",
  "tika-vin11t0:1671_2": "idaṃ sahaseyyakathāya vuttatthameva.",
  "tika-vin11t0:1672_0": "Dasavidhaṃ seyyanti dasavidhāsu seyyāsu aññataranti vuttaṃ hoti. Santharitvāpi vāti",
  "tika-vin11t0:1672_1": "ettha pi-saddo sampiṇḍanattho, so santharāpetvāpīti imaṃ sampiṇḍeti. Vā-saddaṃ “sayaṃ",
  "tika-vin11t0:1672_2": "anuddharitvā”ti ettha “anuddharitvā vā”ti yojetvā “anuddharāpetvā vā”ti ayaṃ vikappo",
  "tika-vin11t0:1672_3": "saṅgayhati. Taṃ seyyaṃ.",
  "tika-vin11t0:1673": "Ārāmassūpacāranti “aparikkhittassa upacāro nāma senāsanato dve leḍḍupātā”ti aṭṭhakathāyaṃ vuttaṃ upacāramāha. Assāti vihārassa parikkhittassa.",
  "tika-vin11t0:1674": "1074. Ubhayesanti senāsanaseyyānaṃ. Antogabbhe santharitvā gacchatoti sambandho.",
  "tika-vin11t0:1675_0": "1075. Upacāre vihārassāti ettha vihāro nāma antogabbhādisabbaparicchannaguttasenāsanaṃ.",
  "tika-vin11t0:1675_1": "Yathāha aṭṭhakathāyaṃ “vihāroti antogabbho vā aññaṃ vā sabbaparicchannaṃ guttasenāsanaṃ",
  "tika-vin11t0:1675_2": "veditabba”nti. Tattha upacāro nāma taṃsamīpaṃ ṭhānaṃ. Yathāha “upacāreti tassa bahi",
  "tika-vin11t0:1675_3": "āsanne okāse”ti. Maṇḍapo nāma paricchannāparicchannasannipātamaṇḍapo. Yathāha “maṇḍape",
  "tika-vin11t0:1675_4": "vāti aparicchanne paricchanne vāpi bahūnaṃ sannipātamaṇḍape”ti. Ādi-saddena upaṭṭhānasālārukkhamūlāni",
  "tika-vin11t0:1675_5": "saṅgahitāni. Upaṭṭhānasālā nāma aguttā bhojanasālā. Yathāha “upaṭṭhānasālāyaṃ vāti",
  "tika-vin11t0:1675_6": "bhojanasālāyaṃ vā”ti. Aguttatā ca “ṭhānassa aguttatāyā”ti aṭṭhakathāvacanato veditabbāti.",
  "tika-vin11t0:1676_0": "1076. Tikapācittiyaṃ vuttanti “saṅghike saṅghikasaññī, vematiko, puggalikasaññī”ti",
  "tika-vin11t0:1676_1": "vārattaye pācittiyattayaṃ vuttaṃ. Dasavatthūsu bhavaṃ tadantogadhattāti dasavatthukaṃ,",
  "tika-vin11t0:1676_2": "dasannaṃ vā vatthu dasavatthu, taṃyeva dasavatthukanti bhisiādikaṃ aññataraṃ seyyābhaṇḍaṃ.",
  "tika-vin11t0:1676_3": "Tassāti santhārakassa. “Puggalike saṅghikasaññī, vematiko, puggalikasaññī aññassa",
  "tika-vin11t0:1676_4": "puggalike āpatti dukkaṭassā”ti tikadukkaṭaṃ dīpitaṃ.",
  "tika-vin11t0:1677_0": "1077. Uddharitvāti atthataseyyaṃ yathā upacikāhi na khajjati, tathā paṭisāmetvā,",
  "tika-vin11t0:1677_1": "“gacchato”ti iminā sambandho. Aññena vuddhabhikkhuissarādinā. Palibuddheti senāsane",
  "tika-vin11t0:1677_2": "paribuddhe nivārite.",
  "tika-vin11t0:1678_0": "1078. Sāpekkhova ca gantvāti “ajjeva gantvā idaṃ paṭisāmessāmī”ti apekkhāsahitova",
  "tika-vin11t0:1678_1": "gāmantarādiṃ gantvā. Yathāha “ajjeva āgantvā paṭijaggissāmī’ti evaṃ sāpekkho nadīpāraṃ",
  "tika-vin11t0:1678_2": "vā gāmantaraṃ vā gantvā”ti. Tattha ṭhatvāti gataṭṭhāne ṭhatvā, tato bahi gacchāmīti",
  "tika-vin11t0:1678_3": "citte uppanneti vuttaṃ hoti. Yathāha “yatthassa gamanacittaṃ uppannaṃ, tattheva ṭhito”ti.",
  "tika-vin11t0:1678_4": "Taṃ pucchatīti sambandho. Taṃ seyyaṃ kañci pesetvā āpucchatīti vuttaṃ hoti. Yathāha",
  "tika-vin11t0:1678_5": "“kañci pesetvā āpucchatī”ti. Ettha ca purimasikkhāpade mañcādīnaṃ paññattaṭṭhānato",
  "tika-vin11t0:1678_6": "antovihāre vā hotu bahi vā, leḍḍupātātikkamena, idha upacārātikkamena pācittiyanti",
  "tika-vin11t0:1678_7": "ayaṃ viseso veditabbo.",
  "tika-vin11t0:1679": "Abbhokāsamhi mañcādiṃ, vihāre seyyamattakaṃ;",
  "tika-vin11t0:1680": "Hitvā vajantassa doso, leḍḍupātūpacāratoti.",
  "tika-vin11t0:1681": "Dutiyasenāsanakathāvaṇṇanā.",
  "tika-vin11t0:1682_0": "1079. Yo bhikkhu saṅghikāvāse pubbupagataṃ bhikkhuṃ jānaṃ anupakhajja seyyaṃ kappeyya",
  "tika-vin11t0:1682_1": "ce, assa bhikkhuno pācittiyaṃ siyāti yojanā. Pubbupagato nāma vassaggena pāpetvā",
  "tika-vin11t0:1682_2": "dinnaṃ senāsanaṃ gahetvā vasanto. Jānanti “anuṭṭhāpanīyo aya”nti jānanto. Anuṭṭhāpanīyā",
  "tika-vin11t0:1682_3": "nāma vuddhādayo. Yathāha padabhājane “jānāti nāma vuḍḍhoti, gilānoti, saṅghena dinnoti",
  "tika-vin11t0:1682_4": "jānātī”ti. Anupakhajjāti anupavisitvā, tassa paṭhamaṃ paññattaṃ mañcādīnaṃ āsannataraṃ",
  "tika-vin11t0:1682_5": "vakkhamānalakkhaṇaṃ upacāraṃ pavisitvāti attho. Seyyaṃ kappeyyāti dasavidhāsu seyyāsu",
  "tika-vin11t0:1682_6": "aññataraṃ attharitvā sayanaṃ kareyya, nipajjeyyāti vuttaṃ hoti. Vakkhati ca “dasasvaññataraṃ",
  "tika-vin11t0:1682_7": "seyya”ntiādi. “Nisajjaṃ vā”ti seso. Yathāha padabhājane “abhinisīdati vā abhinipajjati vā”ti.",
  "tika-vin11t0:1683_0": "1080-2. Uddiṭṭhamatthaṃ niddisitukāmo paṭhamaṃ “anupakhajjaseyyaṃ kappeyyā”ti ettha",
  "tika-vin11t0:1683_1": "vinicchayaṃ dassetumāha “pādadhovanapāsāṇā…pe… dukkaṭa”nti. Senāsanaṃ pavisantassa",
  "tika-vin11t0:1683_2": "bhikkhuno pādadhovanapāsāṇā yāva taṃ mañcaṃ vā pīṭhaṃ vā nikkhamantassa pana mañcapīṭhato",
  "tika-vin11t0:1683_3": "yāva passāvaṭṭhānaṃ, etthantare tu yaṃ ṭhānaṃ, idameva upacāroti vuccatīti yojanā.",
  "tika-vin11t0:1683_4": "Tattha upacāreti yojanā. Bādhetukāmassāti “yassa sambādho bhavissati, so pakkamissatī”ti",
  "tika-vin11t0:1683_5": "evaṃ uppannacittassa. Sayanti etthāti viggaho.",
  "tika-vin11t0:1684_0": "1983. “Pācittiyassā”ti uddesato vuttaṃ niddisitumāha “nisīdantassā”tiādi. Tatthāti",
  "tika-vin11t0:1684_1": "tathā anupakhajja atthatāya seyyāya. “Pācittiyadvaya”nti idaṃ “dvepi karontassā”ti",
  "tika-vin11t0:1684_2": "imaṃ pacchimavikappaṃ sandhāya vuttaṃ. Purimavikappadvaye pana “nisīdantassa vā pācittiyaṃ,",
  "tika-vin11t0:1684_3": "nipajjantassa vā pācittiya”nti vattabbaṃ. Imasmiṃ vikappattaye paccekaṃ “tikapācittiyaṃ",
  "tika-vin11t0:1684_4": "tikadukkaṭa”nti ubhayassāpi vattabbatā aṭṭhakathāyaṃ vuttā. Kathaṃ? Saṅghike saṅghikasaññī,",
  "tika-vin11t0:1684_5": "vematiko, puggalikasaññī nisajjaṃ kappeti, pācittiyanti nisajjāya tikapācittiyaṃ,",
  "tika-vin11t0:1684_6": "evaṃ seyyāya tikapācittiyaṃ, ubhayattha tikapācittiyadvayanti evaṃ vikappadvaye dvādasa",
  "tika-vin11t0:1684_7": "pācittiyāni. Puggalike saṅghikasaññī, vematiko, puggalikasaññī aññassa puggalike",
  "tika-vin11t0:1684_8": "nisajjaṃ kappeti, dukkaṭanti nisajjāya tikadukkaṭaṃ, evaṃ seyyāya tikadukkaṭaṃ, ubhayattha",
  "tika-vin11t0:1684_9": "tikadukkaṭadvayanti dvādasa dukkaṭāni ca veditabbāni.",
  "tika-vin11t0:1685_0": "1084. Karontassāti ettha “nisīdanādi”nti pakaraṇato labbhati. Tikapācittiyaṃ vuttanti",
  "tika-vin11t0:1685_1": "“saṅghike saṅghikasaññī, vematiko, puggalikasaññī”ti vikappattaye tikapācittiyaṃ",
  "tika-vin11t0:1685_2": "pāḷiyaṃ vuttaṃ. Evaṃ puggalikepi tikadukkaṭaṃ vuttaṃ. Tenāha “puggale tikadukkaṭa”nti.",
  "tika-vin11t0:1685_3": "Iminā yathāvuttapācittiyadukkaṭāni sāmaññena tike pakkhipitvā evaṃ vuttānīti veditabbaṃ.",
  "tika-vin11t0:1686_0": "1085-6. “Vuttūpacāra”ntiādigāthādvaye vihārassa vuttūpacāraṃ muñcitvā upacāre vā",
  "tika-vin11t0:1686_1": "abbhokāsepi vā santharatopi vā santharāpayatopi vā tattha nisīdato vā dukkaṭaṃ vuttaṃ.",
  "tika-vin11t0:1686_2": "Tattha sabbattheva tassa nivāso vāritoti yojanā. Tattha vihārassāti yathāvuttasenāsanassa.",
  "tika-vin11t0:1686_3": "Upacāreti avidūre. Abbhokāseti tassa senāsanassa naccāsanne aṅgaṇappadese.",
  "tika-vin11t0:1687_0": "Nisīdato vāti vāggahaṇena nipajjato vā dvepi karontassa vāti saṅgaṇhāti. Yathāha",
  "tika-vin11t0:1687_1": "pāḷiyaṃ “abhinisīdati vā abhinipajjati vā, āpatti dukkaṭassā”ti. Tatthāti tasmiṃ",
  "tika-vin11t0:1687_2": "pubbūpagatassa patte senāsane. Sabbatthevāti yathāvuttūpacārato anto ca bahi ca antamaso",
  "tika-vin11t0:1687_3": "ajjhokāsepīti sabbattheva. Tassāti anattamanassa anupakhajja seyyaṃ kappayato tassa",
  "tika-vin11t0:1687_4": "visabhāgapuggalassa. Nivāso vārito paraviheṭhakena sahavāsassa mahānatthakarattāti",
  "tika-vin11t0:1687_5": "adhippāyo. Yathāha aṭṭhakathāyaṃ “evarūpena hi visabhāgapuggalena ekavihāre vā ekaṅgaṇe",
  "tika-vin11t0:1687_6": "vā vasantena attho natthi, tasmā sabbatthevassa nivāso vārito”ti.",
  "tika-vin11t0:1688_0": "1087. “Sītādiupapīḷitassā”ti padacchedo, sītādīhi upapīḷitassa bādhitassāti attho.",
  "tika-vin11t0:1688_1": "Ādi-saddena “uṇhena vā”tiādikaṃ saṅgaṇhāti. Yathāha “sītena vā uṇhena vā pīḷito pavisatī”ti.",
  "tika-vin11t0:1688_2": "Ettha āpadā nāma bahi sayantassa jīvitabrahmacariyantarāyāpajjanaṃ.",
  "tika-vin11t0:1689": "1088. Idaṃ sikkhāpadaṃ dukkhavedanaṃ hotīti yojanā.",
  "tika-vin11t0:1690": "Anupakhajjakathāvaṇṇanā.",
  "tika-vin11t0:1691": "1089. Nikkaḍḍheyyāti nīhareyya. Nikkaḍḍhāpeyya vāti nīharāpeyya vā.",
  "tika-vin11t0:1692": "1990. Bahū bhūmiyo vālikātalasaṅkhātā yassa so bahubhūmo, pāsādo. Samāsantavidhivasena “bahubhūmo”ti vuccati.",
  "tika-vin11t0:1693": "1091. Ṭhapetvā ṭhapetvāti tasmiṃ tasmiṃ ṭhāne gatinivattiṃ katvā katvā.",
  "tika-vin11t0:1694_0": "1092. Ayaṃ nayoti “nikkhamā’ti ekavacanena gacchante anekepi dvārakoṭṭhake atikkante",
  "tika-vin11t0:1694_1": "āṇāpakassa ekāva āpatti hoti, ṭhitaṭṭhānato ṭhatvā ṭhatvā nīharantassa dvārakoṭṭhagaṇanāya",
  "tika-vin11t0:1694_2": "hotī”ti ayaṃ nayo. Āṇattiyā khaṇeyevāti “imaṃ nikkaḍḍhāhī”ti āṇattikkhaṇeyeva.",
  "tika-vin11t0:1695_0": "1093. Ekāvāti ettha “pācitti hotī”ti vattabbo. Bahukāni ceti ettha “dvārānī”ti vattabbaṃ,",
  "tika-vin11t0:1695_1": "atikkāmetīti sambandho. “Ettake dvārakoṭṭhake atikkamāpetvā nikkaḍḍhāhī”ti ca “yāva",
  "tika-vin11t0:1695_2": "pariyantadvārakoṭṭhakā nikkaḍḍhāhī”ti ca “bahū dvārakoṭṭhake atikkāmetvā nikkaḍḍhāhī”ti",
  "tika-vin11t0:1695_3": "ca āṇattattā bahū dvārakoṭṭhake atikkāmetvā sace nikkaḍḍhatīti attho. Yathāha aṭṭhakathāyaṃ",
  "tika-vin11t0:1695_4": "“sace pana ettakāni dvārāni nikkaḍḍhāhī’ti vā ‘yāva mahādvāraṃ, tāva nikkaḍḍhāhī’ti",
  "tika-vin11t0:1695_5": "vā evaṃ niyametvā āṇatto hoti, dvāragaṇanāya pācittiyānī”ti. Bahūni pācittiyāni hontīti yojanā.",
  "tika-vin11t0:1696_0": "1094. Upaṭṭhānasālādīti ettha nissakkatthe paccattavacanato upaṭṭhānasālāditoti attho",
  "tika-vin11t0:1696_1": "gahetabbo. “Upacārato”ti iminā samānādhikaraṇattā vihārassa upaṭṭhānasālādito upacāratoti",
  "tika-vin11t0:1696_2": "vuttaṃ hoti. Yathāha gaṇṭhipade “upacāro nāma upaṭṭhānasālādimattamevā”ti. Kāyenapi",
  "tika-vin11t0:1696_3": "vācāyapi tathā nikkaḍḍhane ca dukkaṭanti vakkhamānena saha yojanā. Tassāti upasampannassa.",
  "tika-vin11t0:1696_4": "Ādi-saddena maṇḍapādayo gahitā. Yathāha “vihārassa upacārā vā upaṭṭhānasālāya vā",
  "tika-vin11t0:1696_5": "maṇḍapā vā rukkhamūlā vā ajjhokāsā vā nikkaḍḍhati vā nikkaḍḍhāpeti vā, āpatti dukkaṭassā”ti.",
  "tika-vin11t0:1696_6": "“Vācāyā”ti iminā “nikkhamā”ti ca “imaṃ nikkaḍḍhāhī”ti āṇāpanañca gahitaṃ. “Tathā”ti",
  "tika-vin11t0:1696_7": "iminā ekena payogena ekāpatti, nānāpayogesu payogagaṇanāya, dvāragaṇanāya vā hotīti",
  "tika-vin11t0:1696_8": "vuttameva pakāraṃ upasaṃharati.",
  "tika-vin11t0:1697_0": "1095. “Tathā”ti idaṃ “itaraṃ nikkaḍḍhantassa dukkaṭa”nti imināpi yojetabbaṃ. Yathā",
  "tika-vin11t0:1697_1": "vihārūpacārato upaṭṭhānasālādito upasampannaṃ nikkaḍḍhantassa, nikkaḍḍhāpentassa",
  "tika-vin11t0:1697_2": "ca dukkaṭaṃ hoti, tathā anupasampannassa vihārato ca vihārūpacārato ca nikkaḍḍhanādiṃ",
  "tika-vin11t0:1697_3": "karontassa bhikkhuno dukkaṭaṃ hotīti attho. Tathā vihārassūpacārā vā vihārā vā sabbesampi",
  "tika-vin11t0:1697_4": "parikkhāraṃ nikkaḍḍhantassa dukkaṭanti yojanā. Sabbesanti upasampannānupasampannānaṃ.",
  "tika-vin11t0:1697_5": "Parikkhāranti antamaso rajanachallipi saṅgayhati. Yathāha aṭṭhakathāyaṃ “antamaso rajanachallimpī”ti.",
  "tika-vin11t0:1698_0": "1096. “Asambaddhesū”ti iminā byatirekato asithilabaddhesu parikkhāresu ekissāyeva",
  "tika-vin11t0:1698_1": "āpattiyā sambhavaṃ dasseti. Yathāha aṭṭhakathāyaṃ “gāḷhaṃ bandhitvā ṭhapitesu pana",
  "tika-vin11t0:1698_2": "ekāva āpattī’ti mahāpaccariyaṃ vutta”nti. Sithilabandhanaṃ pana sammā bandhanaṃ na",
  "tika-vin11t0:1698_3": "hotīti asambaddhavacanena gahitanti daṭṭhabbaṃ. Assa bhikkhussa vatthūnaṃ gaṇanāya",
  "tika-vin11t0:1698_4": "dukkaṭaṃ paridīpayeti yojanā, parikkhāraṃ nīharantassa, nīharāpentassa ca assa bhikkhunoti vuttaṃ hoti.",
  "tika-vin11t0:1699_0": "1097-8. Antevāsinti ca saddhivihārikanti ca ettha “asammāvattanta”nti seso. Yathāha",
  "tika-vin11t0:1699_1": "anāpattivāre “antevāsikaṃ vā saddhivihārikaṃ vā na sammā vattantaṃ nikkaḍḍhatī”tiādi.",
  "tika-vin11t0:1699_2": "Nikkaḍḍhantassāti ettha “nikkaḍḍhāpentassā”ti seso. Asammāvattantaṃ antevāsiṃ vā",
  "tika-vin11t0:1699_3": "alajjiṃ vā tathā asammāvattantaṃ saddhivihārikaṃ vā ummattakaṃ vā tesaṃ antevāsiādīnaṃ",
  "tika-vin11t0:1699_4": "parikkhāraṃ vā attano vasanaṭṭhānā vā tathā vissāsikassa vasanaṭṭhānā vā nikkaḍḍhantassa,",
  "tika-vin11t0:1699_5": "nikkaḍḍhāpentassa vā upasampannaṃ vā anupasampannaṃ vā saṅghikavihārā nikkaḍḍhantassa",
  "tika-vin11t0:1699_6": "sayaṃ ummattakassa vā anāpatti pakāsitāti yojanā.",
  "tika-vin11t0:1700_0": "Aṭṭhakathāyaṃ “alajjīādayo pana attano vasanaṭṭhānatoyeva nikkaḍḍhitabbā”ti vuttaṃ,",
  "tika-vin11t0:1700_1": "pāḷiyañca “attano puggalike anāpattī”ti vuttaṃ, “attano vissāsikassa vasanaṭṭhānā”ti",
  "tika-vin11t0:1700_2": "idaṃ kasmā vuttanti ce? Imasseva pāṭhassa anulomato vuttaṃ. Antevāsikantiādīsu paṭhamaṃ",
  "tika-vin11t0:1700_3": "asammāvattanādibhāvena “nikkaḍḍhissāmī”ti cintetvā nikkaḍḍhantassa cittalahuparivattitāya",
  "tika-vin11t0:1700_4": "kope uppannepi anāpatti.",
  "tika-vin11t0:1701_0": "1099. “Tathā”ti iminā “nikkaḍḍhantassā”ti ca tattheva sesaṃ “nikkaḍḍhāpentassā”ti",
  "tika-vin11t0:1701_1": "ca “tassa parikkhāraṃ vā”ti ca yathāvuttaṃ upasaṃharati. “Saṅghārāmāpi sabbasmā”ti",
  "tika-vin11t0:1701_2": "idaṃ kalahakārakeneva yojetabbaṃ. Yathāha aṭṭhakathāyaṃ “bhaṇḍanakārakakalahakārakameva",
  "tika-vin11t0:1701_3": "sakalasaṅghārāmato nikkaḍḍhituṃ labhati. So hi pakkhaṃ labhitvā saṅghampi bhindeyyā”ti.",
  "tika-vin11t0:1701_4": "Idaṃ tūti ettha visesatthajotakena tu-saddena vuttavisesanaṃ vinā avasesavinicchayo",
  "tika-vin11t0:1701_5": "anantarasadisoyevāti dīpeti. Tisamuṭṭhānaṃ kāyacittavācācittakāyavācācittato samuṭṭhānatoti.",
  "tika-vin11t0:1702": "Nikkaḍḍhanakathāvaṇṇanā.",
  "tika-vin11t0:1703_0": "1100-1. Majjhimāsīsaghaṭṭāyāti sīsaṃ na ghaṭṭetīti asīsaghaṭṭā, majjhimassa asīsaghaṭṭā",
  "tika-vin11t0:1703_1": "majjhimāsīsaghaṭṭā, tāya, pamāṇamajjhimassa purisassa sīsāghaṭṭanappamāṇubbedhaheṭṭhimatalāyāti",
  "tika-vin11t0:1703_2": "attho. Vehāsakuṭiyāti padarādīhi upari acchannatalāya dvibhūmikādibhedāya kuṭiyā.",
  "tika-vin11t0:1703_3": "Uparīti matthake, akatapadarādiattharaṇāya tulāmattayuttāya uparimataleti vuttaṃ",
  "tika-vin11t0:1703_4": "hoti. Yathāha aṭṭhakathāyaṃ “yāhi kāhici upari acchannatalā dvibhūmikakuṭi vā tibhūmikādikuṭi",
  "tika-vin11t0:1703_5": "vā ‘vehāsakuṭī’ti vuccati, idha pana asīsaghaṭṭā adhippetā”ti. Āhaccapādake mañceti",
  "tika-vin11t0:1703_6": "“āhaccapādako nāma mañco aṅge vijjhitvā ṭhito hotī”ti pāḷiyaṃ dassite aṭanisīsāni",
  "tika-vin11t0:1703_7": "vijjhitvā pādasikhaṃ āvuṇitvā uparisikhāya anākoṭitaāṇimhi ṭhitamañceti attho. Āhaccapādake",
  "tika-vin11t0:1703_8": "pīṭheti sambandho. Yathāha pāḷiyaṃ “āhaccapādakaṃ nāma pīṭhaṃ aṅge vijjhitvā ṭhitaṃ",
  "tika-vin11t0:1703_9": "hotī”ti. Soyevattho.",
  "tika-vin11t0:1704": "Tasmiṃ āhaccapādake mañce vā pīṭhe vā nisīdantassa vā nipajjantassa vā tassa bhikkhuno payogagaṇanāya pācittiyo siyunti yojanā.",
  "tika-vin11t0:1705_0": "1102-3. Saṅghike saṅghikasaññivematikapuggalikasaññīnaṃ vasena tikapācittiyaṃ. Puggaleti",
  "tika-vin11t0:1705_1": "puggalike vihāre. Vehāsakuṭiyā…pe… gaṇanāyeva tassa tikadukkaṭanti yojanā. Puggalike",
  "tika-vin11t0:1705_2": "saṅghikasaññivematikaaññapuggalikasaññīnaṃ vasena tikadukkaṭaṃ.",
  "tika-vin11t0:1706_0": "Heṭṭhā aparibhoge vāti dārusambhārādīnaṃ vasena heṭṭhimatale avalañje vā. Sīsaghaṭṭāya",
  "tika-vin11t0:1706_1": "vāti sīsaghaṭṭanappamāṇatalāya kuṭiyā vā. Avehāsavihāre vāti avehāsakuṭiyā bhūmiyaṃ",
  "tika-vin11t0:1706_2": "katapaṇṇasālādīsu. Etthāpi “vissāsikavihāre”ti idaṃ “attano puggalike anāpattī”ti",
  "tika-vin11t0:1706_3": "imassa anulomanato vuttaṃ.",
  "tika-vin11t0:1707_0": "1104. Yattha paṭāṇi vā dinnāti yasmiṃ mañce pādasīsānaṃ upari aṭanimatthakato tiriyaṃ",
  "tika-vin11t0:1707_1": "āṇi pavesitā hoti, tattha abhinisīdato, abhinipajjato vā na dosoti yojanā. Tatthāti",
  "tika-vin11t0:1707_2": "pubbe vuttaapavesitapaṭāṇimhi mañce vā pīṭhe vā. “Ṭhatvā”ti iminā nipajjanaṃ nivatteti.",
  "tika-vin11t0:1707_3": "Lagetīti uparibaddhaaṅkusasikkādīsu yaṃ kiñci parikkhāraṃ lageti. Idaṃ sikkhāpadaṃ",
  "tika-vin11t0:1707_4": "samuṭṭhānato eḷakalomena sikkhāpadena samaṃ matanti yojanā.",
  "tika-vin11t0:1708": "Vehāsakuṭikathāvaṇṇanā.",
  "tika-vin11t0:1709_0": "1105. Yāva dvārassa kosamhāti ettha “mahallakassa vihārassā”ti seso, “mahallako nāma",
  "tika-vin11t0:1709_1": "vihāro sassāmiko vuccatī”ti pāḷiyaṃ vuttattā kārāpetānaṃ dāyakānaṃ sambhavato mahallakassa",
  "tika-vin11t0:1709_2": "“vihāro nāma ullitto vā hoti avalitto vā ullittāvalitto vā”ti dassitabhedassa vihārassa",
  "tika-vin11t0:1709_3": "dvārakosasaṅkhātapiṭṭhasaṅghāṭassa “samantā hatthapāsā”ti pāḷiyaṃ vuttadvārakavāṭaputhulappamāṇadvārabāhasamīpaṃ",
  "tika-vin11t0:1709_4": "avadhiṃ katvāti attho. Yathāha aṭṭhakathāyaṃ “dvārakoso nāma piṭṭhasaṅghāṭassa samantā",
  "tika-vin11t0:1709_5": "kavāṭavitthārappamāṇo okāso”ti.",
  "tika-vin11t0:1710_0": "Aggaḷaṭṭhapanāyāti ettha aggaḷasahacariyena taṃsahitadvārakavāṭena yuttadvārabāhānameva",
  "tika-vin11t0:1710_1": "vuttattā dvārabāhānaṃ niccalatthāyāti attho. Yathāha aṭṭhakathāyaṃ “sakavāṭassa dvārabandhassa",
  "tika-vin11t0:1710_2": "niccalabhāvatthāyāti attho”ti. Limpitabbanti ettha “punappuna”nti seso. Yathāha aṭṭhakathāyaṃ",
  "tika-vin11t0:1710_3": "“punappunaṃ limpitabbo vā lepāpetabbo vā”ti. Tiṇamattikānaṃ upari punappunaṃ mattikālepo kātabboti attho.",
  "tika-vin11t0:1711_0": "1106-7. Yo ñeyyo, ayaṃ nayoti sambandho, “punappunaṃ limpitabbaṃ vā lepāpetabbameva",
  "tika-vin11t0:1711_1": "vā”ti yo vutto, ayaṃ nayo veditabboti attho. Ālokaṃ sandheti pidhetīti ālokasandhi,",
  "tika-vin11t0:1711_2": "vātapānakavāṭānametaṃ adhivacanaṃ. Yathāha “ālokasandhīti vātapānakavāṭakā vuccantī”ti.",
  "tika-vin11t0:1711_3": "Ettha kavāṭassa sāmantā kavāṭadvāraphalakavitthārappamāṇaṃ lepaṭṭhānaṃ. Yathāha “sabbadisāsu",
  "tika-vin11t0:1711_4": "kavāṭavitthārappamāṇo okāso”ti.",
  "tika-vin11t0:1712_0": "Etthāyamadhippāyo – vātapānakavāṭassa sāmantā dvāraphalakavitthārappamāṇe ṭhāne tiṇṇaṃ",
  "tika-vin11t0:1712_1": "mattikānaṃ uparipi yattakaṃ bahalaṃ icchati, tattake ṭhāne ālokasandhi parikammatthāya",
  "tika-vin11t0:1712_2": "limpitabbo vā lepāpetabbo vāti. “Punappunaṃ chādāpesi punappunaṃ lepāpesī”ti imasmiṃ",
  "tika-vin11t0:1712_3": "vatthusmiṃ uppannadosena sikkhāpadassa paññattattā lepaṃ anujānantena ca dvārabandhanassa",
  "tika-vin11t0:1712_4": "sāmantā aḍḍhateyyahatthappamāṇeyeva padese punappunaṃ lepassa anuññātattā tato aññattha",
  "tika-vin11t0:1712_5": "punappunaṃ limpentassa vā limpāpentassa vā bhittiyaṃ mattikāhi kattabbakiccaṃ niṭṭhāpetvā",
  "tika-vin11t0:1712_6": "puna catutthalepe dinne pācittiyena bhavitabbanti vadanti. Gaṇṭhipadesu pana tīsupi",
  "tika-vin11t0:1712_7": "punappunaṃ lepadānassa vuttappamāṇato aññattha paṭikkhittamattaṃ ṭhapetvā pācittiyassa",
  "tika-vin11t0:1712_8": "avuttattā dukkaṭaṃ anurūpanti vuttaṃ.",
  "tika-vin11t0:1713_0": "Chadanassāti padabhājane vuttānaṃ iṭṭhakāsilāsudhātiṇapaṇṇacchadanānaṃ aññatarassa.",
  "tika-vin11t0:1713_1": "Dvattipariyāyanti ettha aṭṭhakathāyaṃ “pariyāyenāti parikkhepena, evaṃ chadanaṃ pana",
  "tika-vin11t0:1713_2": "tiṇapaṇṇehi labbhatī”ti vuttattā pariyāyanti tiṇehi vā paṇṇehi vā parikkhipitvā chadanameva",
  "tika-vin11t0:1713_3": "gahetabbaṃ. Iṭṭhakāya vā silāya vā sudhāya vā chadane labbhamānaṃ maggena chadanaṃ",
  "tika-vin11t0:1713_4": "pana upalakkhaṇavasena labbhati. Dvattipariyāyena chadanañca “sabbampi cetaṃ chadanaṃ",
  "tika-vin11t0:1713_5": "chadanūpari veditabba”nti aṭṭhakathāvacanato uparūpari chadanavasena veditabbaṃ.",
  "tika-vin11t0:1713_6": "Haritaṃ nāma pubbaṇṇādi. Yathāha aṭṭhakathāyaṃ “haritanti cettha sattadhaññabhedaṃ",
  "tika-vin11t0:1713_7": "pubbaṇṇaṃ, muggamāsatilakulatthaalābukumbhaṇḍādibhedañca aparaṇṇaṃ adhippeta”nti.",
  "tika-vin11t0:1713_8": "Imesu aññatarassābhāvena aharitaṃ nāma.",
  "tika-vin11t0:1714_0": "Adhiṭṭheyyanti vidhātabbaṃ. Tato uddhanti tīhi pariyāyehi vā tīhi maggehi vā uddhaṃ.",
  "tika-vin11t0:1714_1": "Yathāha aṭṭhakathāyaṃ “tiṇṇaṃ maggānaṃ vā pariyāyānaṃ vā uparī”ti. Pācittiyaṃ hotīti",
  "tika-vin11t0:1714_2": "vakkhamānadūratāya yutte aharitaṭṭhāne ṭhatvā saṃvidahitvā tikkhattuṃ chādāpetvā",
  "tika-vin11t0:1714_3": "tatiyavāre “evaṃ karohī”ti āṇāpetvā pakkamitabbaṃ. Apakkamantena tuṇhībhūtena ṭhātabbaṃ,",
  "tika-vin11t0:1714_4": "tato uttari catutthavāre chadanatthaṃ vidahantassa iṭṭhakādigaṇanāya, tiṇesu tiṇagaṇanāya,",
  "tika-vin11t0:1714_5": "paṇṇesu paṇṇagaṇanāya pācittiyanti vuttaṃ hoti. Yathāha pāḷiyaṃ “maggena chādentassa",
  "tika-vin11t0:1714_6": "dve magge adhiṭṭhahitvā tatiyāya maggaṃ āṇāpetvā pakkamitabba”ntiādi. Tatiyāya magganti",
  "tika-vin11t0:1714_7": "ettha tatiyāyāti upayogatthe sampadānavacanaṃ, tatiyaṃ magganti attho. Tatthāti harite,",
  "tika-vin11t0:1714_8": "“sace harite ṭhito adhiṭṭhāti, āpatti dukkaṭassā”ti vacanato adhiṭṭhānāya tiṭṭhatoti",
  "tika-vin11t0:1714_9": "labbhati. Bījaropanato paṭṭhāya yāva sassaṃ tiṭṭhati, tāva haritaṃ nāma. Yathāha",
  "tika-vin11t0:1714_10": "aṭṭhakathāyaṃ “yasmimpi khette vuttaṃ bījaṃ na tāva sampajjati, vasse pana patite",
  "tika-vin11t0:1714_11": "sampajjissatī”tiādi.",
  "tika-vin11t0:1715_0": "1108-9. Aharitaṭṭhānepi tiṭṭhato paricchedaṃ dassetumāha “piṭṭhivaṃse”tiādi. “Piṭṭhivaṃse”ti",
  "tika-vin11t0:1715_1": "idaṃ vaṃsayuttasenāsanavasena vuttaṃ. Kaṇṇikaṃ gāhāpetvā katasenāsanassāpi upalakkhaṇaṃ",
  "tika-vin11t0:1715_2": "hoti. Piṭṭhivaṃseti ca “gaṅgāyaṃ ghoso”tiādīsu viya sāmīpikādhāre bhummaṃ. Kutoyaṃ",
  "tika-vin11t0:1715_3": "viseso labbhatīti? Aṭṭhakathāyaṃ “piṭṭhivaṃsassa vā kūṭāgārakaṇṇikāya vā upari, thupikāya",
  "tika-vin11t0:1715_4": "vā passe nisinno hotī”ti vuttavidhānato labbhati. “Nisinno”ti aṭṭhakathāvacanato",
  "tika-vin11t0:1715_5": "ṭhitoti ettha gatinivattisāmaññena nisinno ca vuttoti gahetabbo. Yasmiṃ ṭhāneti ettha",
  "tika-vin11t0:1715_6": "“aharite”ti pakaraṇato labbhati. “Ṭhātu”nti idaṃ adhiṭṭhānakaraṇatthāya ṭhānaṃ gahetvā",
  "tika-vin11t0:1715_7": "vuttanti “tassa anto aharitepi ṭhatvā adhiṭṭhātuṃ na labbhatī”ti aṭṭhakathāvacanato viññāyati.",
  "tika-vin11t0:1716_0": "Patanokāsatoti ettha paṭhamatthe to-paccayo. Tañhi ṭhānaṃ vihārassa patanokāsoti",
  "tika-vin11t0:1716_1": "yojanā. Hīti hetuatthe vattamānato yasmā aharite patantassa vihārassetaṃ ṭhānaṃ patanokāso,",
  "tika-vin11t0:1716_2": "tasmā tattha ṭhātuṃ na vaṭṭatīti gahetabbaṃ.",
  "tika-vin11t0:1717_0": "1111. Imasmiṃ sikkhāpade ādo tāva vihārapadassa padabhājane “vihāro nāma ullitto",
  "tika-vin11t0:1717_1": "vā”tiādivuttattā tabbipariyāyato tiṇeheva katachadanabhittikā kuṭi tiṇakuṭikāti viññāyatīti",
  "tika-vin11t0:1717_2": "tiṇachadanā kuṭikā tiṇakuṭikā.",
  "tika-vin11t0:1718": "Dvattipariyāyakathāvaṇṇanā.",
  "tika-vin11t0:1719": "1112. Jānanti toyassa sappāṇakabhāvaṃ jānanto. Siñceyya siñcāpeyyāti ettha “tena udakenā”ti vattabbaṃ. Yathāha aṭṭhakathāyaṃ “tena udakena sayaṃ vā siñceyyā”tiādi.",
  "tika-vin11t0:1720": "1113. Yo pana dhāraṃ acchinditvā sace mattikaṃ siñceyya, evaṃ siñcato tassāti yojanā.",
  "tika-vin11t0:1721_0": "1114-5. Sandamānakanti toyavāhiniṃ. Mātikaṃ āḷiṃ. Sammukhaṃ karontassāti udakaṃ nhāyitumicchitaṃ",
  "tika-vin11t0:1721_1": "yadi, sayaṃ abhimukhaṃ karontassa. Tattha tattha bandhato assa bhikkhussa payogagaṇanāya",
  "tika-vin11t0:1721_2": "āpatti siyāti yojanā. Payogagaṇanāti payogagaṇanāya, udakaṃ bandhitvā bandhitvā yathicchitadisābhimukhakaraṇapayogānaṃ gaṇanāyāti attho.",
  "tika-vin11t0:1722_0": "1116-7. Yaṃ jalaṃ tiṇādimhi pakkhitte sace khayaṃ vā āvilattaṃ vā gacchati, tādise",
  "tika-vin11t0:1722_1": "udake mattikaṃ, tiṇameva vā sace sakaṭapuṇṇampi ekato pakkhipeyya, evaṃ pakkhipantassa",
  "tika-vin11t0:1722_2": "ekā pācitti. Ekekaṃ mattikaṃ, tiṇameva vā. Vā-saddena kaṭṭhagomayādiṃ vā pakkhipantassa",
  "tika-vin11t0:1722_3": "payogagaṇanāya pācittiyanti yojanā. Āvilattanti pāṇakā yathā nassanti, tathā āluḷitabhāvaṃ.",
  "tika-vin11t0:1722_4": "Iminā evaṃ avinassamānapāṇake mahāudake tiṇādiṃ pakkhipantassa anāpattibhāvaṃ dīpeti.",
  "tika-vin11t0:1722_5": "Yathāha aṭṭhakathāyaṃ “idaṃ pana mahāudakaṃ…pe… sandhāya vutta”nti.",
  "tika-vin11t0:1723": "1118. Dukkaṭaṃ hotīti āṇāpanapaccayā dukkaṭaṃ hoti. Ekā pācitti.",
  "tika-vin11t0:1724": "1119. Sabbatthāti sappāṇake ca appāṇake ca. Vimatissāti sahacariyena vimatisahitamāha.",
  "tika-vin11t0:1725_0": "1120. “Sabbatthāpāṇasaññissā”tiādīsu adhikārato labbhamānaṃ “siñcanādīsu yaṃ kiñci",
  "tika-vin11t0:1725_1": "karontassā”ti idaṃ paccekaṃ sambandhanīyaṃ. Sabbatthāti sappāṇake, appāṇake ca. Apāṇasaññissāti",
  "tika-vin11t0:1725_2": "evaṃ katena payogena nassamānā pāṇakā na santītisaññissa. Asañciccāti yathā pāṇakā",
  "tika-vin11t0:1725_3": "na nassanti, evaṃ ghaṭādīhi gahitaṃ sappāṇakaudakaṃ udakeyeva osiñcantassa vā osiñcāpentassa",
  "tika-vin11t0:1725_4": "vā vaṭṭitvā tasmiṃ udake tiṇādimhi patite asañcicca kataṃ nāma hoti. Asatissāti asatiyā",
  "tika-vin11t0:1725_5": "karontassa. Ajānatoti pāṇakānaṃ atthibhāvaṃ ajānitvā karontassa.",
  "tika-vin11t0:1726_0": "1121-2. Vadhakacitte sati sattame sappāṇakavagge paṭhamasikkhāpadassa visayabhāvato",
  "tika-vin11t0:1726_1": "tato visesetumāha “vinā vadhakacittenā”ti. Imasmiṃ sikkhāpade pāḷiyaṃ “sappāṇakaṃ",
  "tika-vin11t0:1726_2": "udaka”nti iminā aṭṭhakathāgataṃ paṭhamaṅgañca “jāna”nti iminā dutiyaṅgañca “siñceyya",
  "tika-vin11t0:1726_3": "vā siñcāpeyya vā”ti iminā catutthaṅgañca vuttaṃ, na vuttaṃ tatiyaṅgaṃ. Tañca kho",
  "tika-vin11t0:1726_4": "vadhakacittassa sattamavagge paṭhamasikkhāpadena pācittiyavacanato ettha tadabhāvalakkhaṇaṃ",
  "tika-vin11t0:1726_5": "tatiyaṅgaṃ vuttameva hotītiadhippāyena aṭṭhakathāyaṃ vuttanti āha “vinā vadhakacittenā”ti.",
  "tika-vin11t0:1726_6": "Tenevāha “cattārevassa aṅgāni, niddiṭṭhāni mahesinā”ti. Assāti imassa sikkhāpadassa.",
  "tika-vin11t0:1727_0": "1123. Sappāṇakasaññissa “paribhogena pāṇakā marissantī”ti pubbabhāge jānantassāpi",
  "tika-vin11t0:1727_1": "siñcanasiñcāpanaṃ “padīpe nipatitvā paṭaṅgādipāṇakā marissantī”ti jānantassa padīpujjalanaṃ",
  "tika-vin11t0:1727_2": "viya vināpi vadhakacetanāya hotīti āha “paṇṇattivajjaṃ ticitta”nti. Ettha kismiñci",
  "tika-vin11t0:1727_3": "kupitassa vā kīḷāpasutassa vā siñcato akusalacittaṃ, mālāgacchādiṃ siñcato kusalacittaṃ,",
  "tika-vin11t0:1727_4": "paṇṇattiṃ ajānato khīṇāsavassa abyākatacittanti ticittaṃ veditabbaṃ. Tassāti sattamavagge",
  "tika-vin11t0:1727_5": "paṭhamasikkhāpadassa. Assa cāti imassa siñcanasikkhāpadassa ca. Idaṃ visesananti",
  "tika-vin11t0:1727_6": "idaṃ nānākaraṇaṃ. Ettha imasmiṃ pakaraṇe niddiṭṭhaṃ pakāsitanti attho. Taṃ lokavajjaṃ,",
  "tika-vin11t0:1727_7": "idaṃ paṇṇattivajjaṃ. Taṃ akusalacittaṃ, idaṃ ticittaṃ. Taṃ dukkhavedanaṃ, idaṃ tivedananti vuttaṃ hoti.",
  "tika-vin11t0:1728_0": "Sattamavagge dutiyassa imassa ca ko visesoti ce? Imassa sikkhāpadassa “siñceyya vā",
  "tika-vin11t0:1728_1": "siñcāpeyya vā”ti bāhiraparibhogavasena paṭhamaṃ paññattattā “sappāṇakaṃ udakaṃ paribhuñjeyyā”ti",
  "tika-vin11t0:1728_2": "sikkhāpadaṃ attano nahānapānādiparibhogavasena paññattanti veditabbaṃ. Tasmiṃ vā",
  "tika-vin11t0:1728_3": "paṭhamaṃ paññattepi attano paribhogavaseneva paññattattā puna idaṃ sikkhāpadaṃ bāhiraparibhogavasena",
  "tika-vin11t0:1728_4": "paññattanti gahetabbaṃ.",
  "tika-vin11t0:1729": "Sappāṇakakathāvaṇṇanā.",
  "tika-vin11t0:1730": "Senāsanavaggo dutiyo.",
  "tika-vin11t0:1731_0": "1124-6. Aṭṭhaṅgayuttassāti ettha “sīlavā”tiādi ekamaṅgaṃ, “bahussuto”tiādi dutiyaṃ,",
  "tika-vin11t0:1731_1": "“ubhayāni kho panassā”tiādi tatiyaṃ, “kalyāṇavāco hotī”tiādi catutthaṃ, “yebhuyyena",
  "tika-vin11t0:1731_2": "bhikkhunīnaṃ piyo hoti manāpo”ti pañcamaṃ, “paṭibalo hoti bhikkhuniyo ovaditu”nti",
  "tika-vin11t0:1731_3": "chaṭṭhaṃ, “na kho panetaṃ bhagavantaṃ uddissā”tiādi sattamaṃ, “vīsativasso vā hoti",
  "tika-vin11t0:1731_4": "atirekavīsativasso vā”ti aṭṭhamanti etāni pāṭhāgatāni aṭṭha aṅgāni nāma. Bhikkhunīnaṃ",
  "tika-vin11t0:1731_5": "ovādo, tadatthāya sammutīti viggaho. Idhāti imasmiṃ sikkhāpade. Ñatti catutthī yassa",
  "tika-vin11t0:1731_6": "kammassāti viggaho. “Kammenā”ti seso.",
  "tika-vin11t0:1732": "Aṭṭhaṅgayuttassa bhikkhussa mahesinā ñatticatutthena kammena yā bhikkhunovādakasammuti idha anuññātā, tāya asammato yo bhikkhūti yojanā.",
  "tika-vin11t0:1733_0": "Garudhammehi aṭṭhahīti “vassasatūpasampannāya bhikkhuniyā tadahupasampannassa bhikkhuno",
  "tika-vin11t0:1733_1": "abhivādanaṃ paccupaṭṭhānaṃ añjalikammaṃ sāmīcikammaṃ kātabba”ntiādīhi pāḷiyaṃ āgatehi",
  "tika-vin11t0:1733_2": "aṭṭhahi garudhammehi. Ekaṃ bhikkhuniṃ, sambahulā vā bhikkhuniyoti idaṃ pakaraṇato",
  "tika-vin11t0:1733_3": "labbhati. Osārentovāti pāḷiṃ uccārentova. Yathāha aṭṭhakathāyaṃ “osāretabbāti pāḷi",
  "tika-vin11t0:1733_4": "vattabbā”ti. Te dhammeti pubbe vutte te aṭṭha garudhamme. Ovadeyyāti aṭṭhagarudhammapāḷibhāsanasaṅkhātaṃ ovādaṃ kareyya.",
  "tika-vin11t0:1734_0": "Kiṃ vuttaṃ hoti? Pāṭipade ovādatthāya āgantvā vanditvā ekamantaṃ nisinnā bhikkhuniyo",
  "tika-vin11t0:1734_1": "“tena bhikkhunā”tiādinā pāṭhāgatanayena “samaggattha bhaginiyo”ti pucchitvā “samaggamhayyā”ti",
  "tika-vin11t0:1734_2": "yadi vadeyyuṃ, “vattanti bhaginiyo aṭṭha garudhammā”ti punapi pucchitvā “vattantayyā”ti",
  "tika-vin11t0:1734_3": "yadi vadeyyuṃ, “eso bhaginiyo ovādo”ti niyyādeyya. “Na vattantayyā”ti yadi vadeyyuṃ,",
  "tika-vin11t0:1734_4": "“vassasatūpasampannāyā”tiādinā aṭṭhagarudhammapāḷibhāsanavasena ovādaṃ kareyyāti",
  "tika-vin11t0:1734_5": "vuttaṃ hoti. Yathāha “osārentova te dhamme ovadeyyā”ti.",
  "tika-vin11t0:1735_0": "1127. Aññena dhammenāti suttantena vā abhidhammena vā. Ekatoupasampannanti bhikkhunisaṅgheyeva",
  "tika-vin11t0:1735_1": "upasampannaṃ. Yathāha aṭṭhakathāyaṃ “bhikkhunīnaṃ santike ekatoupasampannāyā”ti.",
  "tika-vin11t0:1735_2": "Tathāti ovadantassa dukkaṭanti dasseti.",
  "tika-vin11t0:1736_0": "1128. Bhikkhūnaṃ santikeyeva upasampannanti mahāpajāpatiyā gotamiyā saddhiṃ pabbajitā",
  "tika-vin11t0:1736_1": "pañcasatā sākiyāniyo saṅgaṇhāti. Liṅgavipallāse upasampannabhikkhuno liṅgaparivattane",
  "tika-vin11t0:1736_2": "sati tathā pācitti eva pakāsitāti attho.",
  "tika-vin11t0:1737": "1129. Ovādaṃ aniyyādetvāti “vattanti bhaginiyo aṭṭha garudhammā”ti pucchitvā “vattantayyā”ti vutteti etthāpi soyevattho.",
  "tika-vin11t0:1738": "1130. Garudhammehi ovadato dukkaṭanti yojanā.",
  "tika-vin11t0:1739_0": "1131. Agaṇhantassa ovādanti ettha ovādatthaṃ yācanasandeso tadatthatāya ovādoti gahitoti",
  "tika-vin11t0:1739_1": "ovādasāsanaṃ asampaṭicchantassāti attho. Apaccāharatopi tanti taṃ attanā gahitaṃ",
  "tika-vin11t0:1739_2": "ovādasāsanaṃ uposathagge ārocetvā pātimokkhuddesakena dinnaṃ paṭisāsanaṃ bhikkhunisaṅghassa",
  "tika-vin11t0:1739_3": "netvā avadantassāpi. Bālanti sāsanasampaṭicchanañca uposathaggaṃ netvā ārocanañca",
  "tika-vin11t0:1739_4": "paṭisāsanaṃ haritvā pāṭipade bhikkhunisaṅghagaṇapuggalānaṃ yathānurūpaṃ paccārocanañca",
  "tika-vin11t0:1739_5": "kātuṃ ajānanatāya bālaṃ. Gilānanti uposathaggaṃ gantvāpi ārocanassa bādhakena gelaññena",
  "tika-vin11t0:1739_6": "samannāgataṃ gilānaṃ. Gamikanti pāṭipadaṃ anisīditvā gantabbaṃ accāyikagamanaṃ gamikañca",
  "tika-vin11t0:1739_7": "ṭhapetvā dukkaṭaṃ siyāti sambandho.",
  "tika-vin11t0:1740_0": "1132. Kammasminti ettha kamma-saddena bhikkhunovādakassa ñatticatutthena kammena",
  "tika-vin11t0:1740_1": "dinnaṃ sammutikammaṃ adhippetanti aṭṭhakathāyaṃ vuttaṃ. Ñattiṃ, kammavācañca parihāpetvā,",
  "tika-vin11t0:1740_2": "parivattetvā vā kataṃ ce, adhammakammaṃ nāma. Vaggeti chandārahānaṃ chandassa anāharaṇena",
  "tika-vin11t0:1740_3": "vā sannipatitānaṃ ukkoṭena vā vagge sati. Tikapācittiyaṃ siyāti “adhammakamme adhammakammasaññī",
  "tika-vin11t0:1740_4": "vaggaṃ bhikkhunisaṅghaṃ vaggasaññī ovadati, vematiko ovadati, samaggasaññī ovadati,",
  "tika-vin11t0:1740_5": "āpatti pācittiyassā”ti adhammakamme adhammakammasaññipakkhe vuttapācittiyattayaṃ hoti.",
  "tika-vin11t0:1741_0": "1133. Adhamme pana kammasmiṃ vematikassāpīti yojanā. “Tathā”ti iminā “vagge bhikkhunisaṅghasmiṃ,",
  "tika-vin11t0:1741_1": "tikapācittiyaṃ siyā”ti idaṃ saṅgaṇhāti. Kiṃ vuttaṃ hoti? Adhammakamme vematikapakkhe",
  "tika-vin11t0:1741_2": "“vaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti pācittiyassā”ti",
  "tika-vin11t0:1741_3": "adhammikakammeyeva vimativāre vuttatikapācittiyaṃ hotīti vuttaṃ hoti. “Dhammakammanti",
  "tika-vin11t0:1741_4": "saññino”ti imināpi “adhamme pana kammasmi”nti idaṃ yojetabbaṃ, “tathā”ti sambandho,",
  "tika-vin11t0:1741_5": "tena “vagge”tiādikaṃ saṅgaṇhāti. “Adhammakamme dhammakammasaññī vaggaṃ bhikkhunisaṅghaṃ",
  "tika-vin11t0:1741_6": "vaggasaññī ovadati, vematiko, samaggasaññī ovadati, āpatti pācittiyassā”ti vuttaṃ",
  "tika-vin11t0:1741_7": "tikapācittiyaṃ hoti. Evametā pācittiyo sandhāyāha “nava pācittiyo vuttā”ti.",
  "tika-vin11t0:1742_0": "Imasmiṃ viya adhammakammavāre “samagge bhikkhunisaṅghasmi”nti vikappe ca evameva",
  "tika-vin11t0:1742_1": "nava pācittiyo hontīti atidisanto “samaggepi ca tattakā”ti āha. Yathāha “adhammakamme",
  "tika-vin11t0:1742_2": "adhammakammasaññī samaggaṃ bhikkhunisaṅghaṃ vaggasaññī, vematiko, samaggasaññī ovadati,",
  "tika-vin11t0:1742_3": "āpatti pācittiyassa. Adhammakamme vematiko samaggaṃ bhikkhunisaṅghaṃ vaggasaññī,",
  "tika-vin11t0:1742_4": "vematiko, samaggasaññī ovadati, āpatti pācittiyassa. Adhammakamme dhammakammasaññī",
  "tika-vin11t0:1742_5": "samaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti pācittiyassā”ti.",
  "tika-vin11t0:1743": "1134. Dvinnaṃ navakānaṃ vasāti yathādassitaṃ vagganavakaṃ, samagganavakanti dvinnaṃ navakānaṃ vasena. Tāti pācittiyo.",
  "tika-vin11t0:1744_0": "“Dhammakamme adhammakammasaññī vaggaṃ bhikkhunisaṅghaṃ vaggasaññī, vematiko, samaggasaññī",
  "tika-vin11t0:1744_1": "ovadati, āpatti dukkaṭassa. Dhammakamme vematiko vaggaṃ bhikkhunisaṅghaṃ vaggasaññī,",
  "tika-vin11t0:1744_2": "vematiko, samaggasaññī ovadati, āpatti dukkaṭassa. Dhammakamme dhammakammasaññī vaggaṃ",
  "tika-vin11t0:1744_3": "bhikkhunisaṅghaṃ vaggasaññī, vematiko, samaggasaññī ovadati, āpatti dukkaṭassā”ti",
  "tika-vin11t0:1744_4": "vaggapakkhe nava dukkaṭāni. “Dhammakamme adhammakammasaññī samaggaṃ bhikkhunisaṅghaṃ",
  "tika-vin11t0:1744_5": "vaggasaññī, vematiko, samaggasaññī ovadati, āpatti dukkaṭassa. Dhammakamme vematiko",
  "tika-vin11t0:1744_6": "samaggaṃ bhikkhunisaṅghaṃ vaggasaññī, vematiko, samaggasaññī ovadati, āpatti dukkaṭassa.",
  "tika-vin11t0:1744_7": "Dhammakamme dhammakammasaññī samaggaṃ bhikkhunisaṅghaṃ vaggasaññī, vematiko ovadati,",
  "tika-vin11t0:1744_8": "āpatti dukkaṭassa. Dhammakamme dhammakammasaññī samaggaṃ bhikkhunisaṅghaṃ samaggasaññī",
  "tika-vin11t0:1744_9": "ovadati, anāpattī”ti ettha ante vuttaṃ anāpattivāraṃ vinā avasesesu aṭṭhasu vāresu",
  "tika-vin11t0:1744_10": "samaggapakkhe aṭṭha dukkaṭāni. Evaṃ purimāni nava, imāni aṭṭhāti dhammakammapakkhe",
  "tika-vin11t0:1744_11": "sattarasa dukkaṭāni hontīti āha “dukkaṭaṃ dhammakammepi, sattarasavidhaṃ siyā”ti.",
  "tika-vin11t0:1745_0": "1135. “Osārehī”ti vutto katheti vāti yojanā. “Aṭṭhagarudhammaṃ kathehī”ti vutto taṃ",
  "tika-vin11t0:1745_1": "katheti vā. Pañhaṃ puṭṭho katheti vāti aṭṭhagarudhammavisaye pañhaṃ puṭṭho tameva",
  "tika-vin11t0:1745_2": "vadati vā. Sikkhamānāya katheti vāti sambandho. Sikkhamānāya aṭṭhagarudhamme katheti",
  "tika-vin11t0:1745_3": "vā, neva dosoti attho. Ummattakādino kathayato neva dosoti yojanā.",
  "tika-vin11t0:1746_0": "1136. Idāni tiṇṇampi bahussutānaṃ lakkhaṇe ekattha dassite bhikkhunovādakassa viseso",
  "tika-vin11t0:1746_1": "suviññeyyo hotīti taṃ dassetumāha “vācuggatāva kātabbā”tiādi. Dve mātikā paguṇā vācuggatā",
  "tika-vin11t0:1746_2": "kātabbāti yojanā. Bhikkhubhikkhunivibhaṅge mātikā paguṇā vācuggatāva kātabbāti yojanā,",
  "tika-vin11t0:1746_3": "bhikkhubhikkhunivibhaṅgamātikā paguṇā katvā tāsaṃ aṭṭhakathaṃ uggahetvā pāḷito, atthato",
  "tika-vin11t0:1746_4": "ca vacanapathāruḷhā vohārakkhamāyeva kātabbāti vuttaṃ hoti. Cattāro bhāṇavārā paguṇā",
  "tika-vin11t0:1746_5": "vācuggatāva kātabbāti pakāsitāti yojanā. “Paguṇā”ti iminā pāḷiyaṃ paguṇaṃ katvā dhāretvā",
  "tika-vin11t0:1746_6": "paripucchitabbanti dasseti. “Vācuggatāva kātabbā”ti iminā tadatthaṃ sutvā dhāretvā",
  "tika-vin11t0:1746_7": "paripucchitabbamevāti dasseti.",
  "tika-vin11t0:1747_0": "1137. Parikathatthāyāti sampattānaṃ dhammakathanatthāya. Kathāmaggoti mahāsudassanakathāmaggo.",
  "tika-vin11t0:1747_1": "Maṅgala…pe… anumodanāti aggassa dānādimaṅgalesu bhattānumodanāsaṅkhātā dānakathā",
  "tika-vin11t0:1747_2": "ca, kumāramaṅgalādīsu mahāmaṅgalasuttādimaṅgalānumodanā ca, amaṅgalaṃ nāma kālakiriyā,",
  "tika-vin11t0:1747_3": "tattha matakabhattādīsu tirokuṭṭādikathā cāti evaṃ tissoyevānumodanā.",
  "tika-vin11t0:1748_0": "1138. Uposathādiatthāyāti ettha ādi-saddena pavāraṇādīnaṃ saṅgaho. Kammākammavinicchayoti",
  "tika-vin11t0:1748_1": "kammavagge vuttavinicchayo, parivāre kammavagge āgatakhuddānukhuddakakammavinicchayoti",
  "tika-vin11t0:1748_2": "vuttaṃ hoti. “Kammaṭṭhāna”nti iminā “uttamatthassa pāpaka”nti vakkhamānattā vipassanākammaṭṭhānamāha.",
  "tika-vin11t0:1748_3": "Vipassanāvasena uggaṇhantena ca dhātuvavatthānamukhena uggahetabbanti gaṇṭhipadesu",
  "tika-vin11t0:1748_4": "vuttaṃ. Uttamatthassāti arahattassa.",
  "tika-vin11t0:1749_0": "1139. Ettakaṃ uggahetvāna bahussutoti yathāvuttadhammānaṃ uggahitattā bahussuto.",
  "tika-vin11t0:1749_1": "Pañcavassoti upasampadato paṭṭhāya paripuṇṇapañcasaṃvaccharo. “Dasavasso”ti etthāpi",
  "tika-vin11t0:1749_2": "eseva nayo. Saṃvaccharavasena pañcavassesu paripuṇṇesu vutthavassavasena aparipuṇṇesupi",
  "tika-vin11t0:1749_3": "pañcavassoyeva. Itarathā ūnapañcavassoti veditabbo. Paripuṇṇavīsativassūpasampadādīsu",
  "tika-vin11t0:1749_4": "viya keci saṃvaccharagaṇanaṃ avicāretvā “pañcavasso”tivacanasāmaññena vutthavassagaṇanameva",
  "tika-vin11t0:1749_5": "gaṇhanti, tadayuttaṃ. Tathā gahaṇesu yutti vā maggitabbā. Muñcitvā nissayanti nissayavāsaṃ",
  "tika-vin11t0:1749_6": "jahitvā. Issaroti nissayācariyavirahena issaro, iminā nissayamuttalakkhaṇaṃ dassitaṃ.",
  "tika-vin11t0:1750_0": "1140. Dve vibhaṅgāti bhikkhubhikkhunivibhaṅgadvayaṃ. Idha “vācuggatā”ti idaṃ paripucchampi",
  "tika-vin11t0:1750_1": "sandhāyāhātipi vuttaṃ. Tenāha sāratthadīpaniyaṃ “dve vibhaṅgā paguṇā vācuggatā kātabbā’tiidaṃ",
  "tika-vin11t0:1750_2": "paripucchāvasena uggahaṇampi sandhāya vutta’nti vadantī”ti. Byañjanāditoti ettha",
  "tika-vin11t0:1750_3": "byañjanaṃ nāma padaṃ, ādi-saddena saṅgahitaṃ anubyañjanaṃ nāma akkharaṃ, padakkharāni",
  "tika-vin11t0:1750_4": "aparihāpetvāti vuttaṃ hoti. Catūsvapi nikāyesūti dīghamajjhimasaṃyutta aṅguttaranikāyesu,",
  "tika-vin11t0:1750_5": "niddhāraṇe bhummaṃ. Eko vā nikāyo potthakopi ca ekoti yojanā. Api-saddena khuddakanikāyassāpi",
  "tika-vin11t0:1750_6": "saṅgaho veditabbo. “Pi vā”ti iminā khuddakanikāye jātakabhāṇakena sāṭṭhakathaṃ jātakaṃ",
  "tika-vin11t0:1750_7": "uggahetvāpi dhammapadaṃ saha vatthunā uggahetabbamevāti dassite dve potthake samuccinoti,",
  "tika-vin11t0:1750_8": "cattāri khandhakavattāni vā.",
  "tika-vin11t0:1751_0": "1142. Disāpāmokkho yattha yattha vasati, tassā tassādisāya pāmokkho padhāno. Yenakāmaṃgamoti",
  "tika-vin11t0:1751_1": "yattha katthaci disābhāge yathākāmaṃ vuttiko hotīti attho. Parisaṃ upaṭṭhāpetuṃ kāmaṃ",
  "tika-vin11t0:1751_2": "labhate issaroti yojanā, issaro hutvā bhikkhuparisāya attānaṃ upaṭṭhāpetuṃ yathāruciyā",
  "tika-vin11t0:1751_3": "labhatīti attho. Ettāvatā parisūpaṭṭhāpakalakkhaṇaṃ vuttaṃ.",
  "tika-vin11t0:1752_0": "1143. Vācugganti vācuggataṃ. Ettha ca “idāni ayaṃ bhaṇḍapāthāvidhi na hotīti mihakaparipucchanakathānurūpato",
  "tika-vin11t0:1752_1": "atthakaraṇaṃ na vācuggatakaraṇaṃ nāmāti viññāyatī”ti nissandehe vuttaṃ. Iminā yathāvuttaṃ",
  "tika-vin11t0:1752_2": "dutiyaṅgameva saṅgahitaṃ.",
  "tika-vin11t0:1753": "1144. Assāti imassa sikkhāpadassa. Asammatatādīni tīṇi aṅgānīti attano asammatatā, bhikkhuniyā paripuṇṇūpasampannatā, ovādavasena aṭṭhagarudhammabhaṇananti imāni tīṇi aṅgāni.",
  "tika-vin11t0:1754": "Ovādakathāvaṇṇanā.",
  "tika-vin11t0:1755_0": "1146. Tikapācittiyanti “atthaṅgate sūriye atthaṅgatasaññī, vematiko, anatthaṅgatasaññī”ti",
  "tika-vin11t0:1755_1": "vikappattaye. Ekatoupasampannanti bhikkhunisaṅghe upasampannaṃ. “Bhikkhusaṅghe upasampannaṃ",
  "tika-vin11t0:1755_2": "pana ovadato pācittiyamevā”ti aṭṭhakathāyaṃ vuttaṃ.",
  "tika-vin11t0:1756": "1148. Uddesādinayenāti “anāpatti uddesaṃ dento, paripucchaṃ dento”tiādinā anāpattivāranayena. Assāti bhikkhussa.",
  "tika-vin11t0:1757": "Atthaṅgatasūriyakathāvaṇṇanā.",
  "tika-vin11t0:1758_0": "1149. “Sace asammato”ti vakkhamānattā ovadantassāti ettha “sammatassā”ti labbhati.",
  "tika-vin11t0:1758_1": "Bhikkhunupassayanti bhikkhunivihāraṃ. Aññatra kālāti “tatthāyaṃ samayo, gilānā hoti",
  "tika-vin11t0:1758_2": "bhikkhunī”ti vuttakālato aññatra. “Gilānā nāma bhikkhunī na sakkoti ovādāya vā saṃvāsāya",
  "tika-vin11t0:1758_3": "vā gantu”nti dassite gilānakāle anāpattīti vuttaṃ hoti.",
  "tika-vin11t0:1759_0": "1150. Pācittiyadvayaṃ hotīti paṭhamasikkhāpadena, iminā ca sikkhāpadena dve pācittiyāni",
  "tika-vin11t0:1759_1": "hontīti. “Tīṇipi pācittiyānī”ti yojetabbā, paṭhamadutiyatatiyehi sikkhāpadehi tīṇi",
  "tika-vin11t0:1759_2": "pācittiyāni hontīti attho.",
  "tika-vin11t0:1760_0": "1151. Aññena dhammenāti garudhammato aññena buddhavacanena. Dukkaṭadvayanti asammatabhikkhunupassayagamanamūlakaṃ",
  "tika-vin11t0:1760_1": "dukkaṭadvayaṃ. Bhikkhunoti asammatassa “sammatassāpī”ti vakkhamānattā. “Aṭṭhahi vā",
  "tika-vin11t0:1760_2": "garudhammehi aññena vā dhammena ovadati, āpatti pācittiyassā”ti atthaṅgatasikkhāpade",
  "tika-vin11t0:1760_3": "vuttattā “rattihetuka”nti āha, rattiovādanamūlanti attho.",
  "tika-vin11t0:1761_0": "1152. Pācittiyadvayanti dutiyatatiyamūlakaṃ. Garudhammena ovādo garudhammo, so nidānaṃ",
  "tika-vin11t0:1761_1": "yassa pācittiyassāti viggaho. Sammatattā garudhammanidānassa pācittiyassa abhāvatoti",
  "tika-vin11t0:1761_2": "sambandho. Iminā paṭhamasikkhāpadena anāpattibhāvaṃ dasseti.",
  "tika-vin11t0:1762": "1153. Tassevāti sammatasseva. Dukkaṭaṃ iminā tatiyasikkhāpadena. Anāpatti paṭhamasikkhāpadena, tenevāha “sammatattā”ti. Pācitti dutiyasikkhāpadena, tenevāha “rattiya”nti.",
  "tika-vin11t0:1763_0": "1154. Tikapācittiyaṃ vuttanti “upasampannāya upasampannasaññī, vematiko, anupasampannasaññī",
  "tika-vin11t0:1763_1": "bhikkhunupassayaṃ upasaṅkamitvā aññatra samayā ovadati, āpatti pācittiyassā”ti tikapācittiyaṃ",
  "tika-vin11t0:1763_2": "vuttaṃ. Itaradvayeti “anupasampannāya upasampannasaññī, āpatti dukkaṭassa. Anupasampannāya",
  "tika-vin11t0:1763_3": "vematiko, āpatti dukkaṭassā”ti dassite itaradvaye. Ovadantassāti yena kenaci ovadantassa.",
  "tika-vin11t0:1764": "1155. Tikapācittiyaṃ, dukkaṭaṭṭhāne dukkaṭameva hotīti dassetumāha “tathā”ti. Bhikkhunupassayaṃ gantvā aññena dhammena ovadantassa tathāti yojanā.",
  "tika-vin11t0:1765": "Bhikkhunupassayakathāvaṇṇanā.",
  "tika-vin11t0:1766": "1156. Cīvarādīnanti ādi-saddena piṇḍapātādiitarapaccayattayañca sakkāragarukāramānanavandanapūjanāni ca saṅgahitāni. Sammateti bhikkhunovādakasammutiyā sammate.",
  "tika-vin11t0:1767_0": "1157. Tikapācittiyaṃ vuttanti “dhammakamme dhammakammasaññī, vematiko, adhammakammasaññī",
  "tika-vin11t0:1767_1": "evaṃ vadati, āpatti pācittiyassā”ti tikapācittiyaṃ pāḷiyaṃ dassitameva. Idha kammaṃ",
  "tika-vin11t0:1767_2": "nāma yathāvuttaṃ sammutikammaṃ. Adhammakamme dhammakammasaññivematikaadhammakammasaññīnaṃ",
  "tika-vin11t0:1767_3": "vasena tikadukkaṭaṃ. Vīsativasso vā atirekavīsativasso vāti sammutiyā aṅgāni.",
  "tika-vin11t0:1768": "1158. “Sammataṃ anupasampanna”nti kaṃ sandhāyāhāti ce? Sammatena hutvā sikkhaṃ paccakkhāya sāmaṇerabhāvamupagataṃ sandhāya vuttaṃ. Āmisatthāyāti cīvarādīnamatthāya.",
  "tika-vin11t0:1769": "Āmisakathāvaṇṇanā.",
  "tika-vin11t0:1770": "1162. Bhikkhuniyā dinnanti ettha “bhikkhussā”ti vattabbaṃ. Bhikkhunā dinnanti yojanā. “Bhikkhuniyā”ti seso. Tatthāti cīvarapaṭiggahaṇasikkhāpade. Sūcitāti pakāsitā.",
  "tika-vin11t0:1771": "Cīvaradānakathāvaṇṇanā.",
  "tika-vin11t0:1772": "1163. Aññātikāya bhikkhuniyā cīvaranti yojanā.",
  "tika-vin11t0:1773": "1164. Etthāti imasmiṃ sikkhāpade.",
  "tika-vin11t0:1774": "1165. Sūciṃ cīvaraṃ pavesetvāti sambandho. Sūcinīharaṇeti cīvarato.",
  "tika-vin11t0:1775": "1166. Payogassa vasāti ekakkhaṇe bahū āvuṇitvā sūciyā nīharaṇapayogagaṇanāya. Bahū pācittiyoti yojanā, payogappamāṇāpattiyo hontīti attho.",
  "tika-vin11t0:1776": "1169. Anekā pācittiyāpattī hontīti yojanā. Ārapatheti sūcimagge. Dutiye patheti ettha āra-saddo gāthābandhasukhatthaṃ luttoti veditabbo.",
  "tika-vin11t0:1777_0": "1170. Kā hi nāma kathāti “anekāpattiyo hontī”ti ettha kiṃ vattabbanti attho. Tikapācittiyanti",
  "tika-vin11t0:1777_1": "“aññātikāya aññātikasaññī, vematiko, ñātikasaññī cīvaraṃ sibbati vā sibbāpeti vā,",
  "tika-vin11t0:1777_2": "āpatti pācittiyassā”ti vuttaṃ tikapācittiyaṃ.",
  "tika-vin11t0:1778": "1172. Aññaṃ parikkhāranti upāhanatthavikādiṃ. Sibbatoti ettha “sibbāpayato”ti adhikārato labbhati. Sikkhamānasāmaṇeriyo sikkhamānādikā nāma.",
  "tika-vin11t0:1779": "1173. Sibbanakiriyāya āpajjitabbato kriyaṃ.",
  "tika-vin11t0:1780": "Cīvarasibbanakathāvaṇṇanā.",
  "tika-vin11t0:1781_0": "1174-5. Saṃvidhāyāti “ajja yāma, sve yāmā”tiādinā nayena saṃvidahitvā. Yathāha “ajja",
  "tika-vin11t0:1781_1": "vā hiyyo vā pare vā gacchāmāti saṃvidahatī”ti. Magganti ekaddhānamaggaṃ, antamaso",
  "tika-vin11t0:1781_2": "gāmantarampi. Aññatra samayāti “tatthāyaṃ samayo, satthagamanīyo hoti maggo sāsaṅkasammato",
  "tika-vin11t0:1781_3": "sappaṭibhayo”ti vuttakālavisesā aññatrāti vuttaṃ hoti. Satthavāhehi vinā agamanīyo",
  "tika-vin11t0:1781_4": "maggo satthagamanīyo nāma. Corānaṃ sayitanisinnaṭṭhitakhāditapītaṭṭhānāni yattha",
  "tika-vin11t0:1781_5": "dissanti, tādiso maggo sāsaṅko nāma. Corehi hatamāritaghātaviluttamanussā yattha",
  "tika-vin11t0:1781_6": "paññāyanti, so sappaṭibhayo nāma. Idhāti imasmiṃ bhikkhuniyā saddhiṃ katasaṃvidhānaṃ",
  "tika-vin11t0:1781_7": "avirādhetvā tāya ekaddhānamaggaṃ paṭipajjanakāleti attho.",
  "tika-vin11t0:1782_0": "Añño gāmo gāmantaraṃ, tattha okkamanaṃ upagamanaṃ gāmantarokkamo, tasmiṃ kateti attho.",
  "tika-vin11t0:1782_1": "Agāmake araññe addhayojanātikkame vāti yojanā, gāmarahitaṃ araññamaggampi dvigāvutaṃ",
  "tika-vin11t0:1782_2": "atikkante vāti attho.",
  "tika-vin11t0:1783_0": "1176. “Āpatti hotī”ti sāmaññato dassitaāpattiyā bhedābhedaṃ dassetumāha “etthā”tiādi.",
  "tika-vin11t0:1783_1": "Etthāti imasmiṃ sikkhāpadavinicchaye, pakaraṇe vā. Dukkaṭaṃ dīpitanti sambandho.",
  "tika-vin11t0:1783_2": "Akappiyabhūmaṭṭhoti ettha akappiyā bhūmi nāma antogāme bhikkhunupassayadvārakoṭṭhakoti",
  "tika-vin11t0:1783_3": "evamādi. Yathāha aṭṭhakathāyaṃ “sace pana antogāme bhikkhunupassayadvāre rathikāya,",
  "tika-vin11t0:1783_4": "aññesu vā catukkasiṅghāṭakahatthisālādīsu saṃvidahanti, bhikkhuno āpatti dukkaṭassā”ti.",
  "tika-vin11t0:1783_5": "Ettha ca catunnaṃ maggānaṃ sambandhaṭṭhānaṃ catukkaṃ. Tiṇṇaṃ maggānaṃ sambandhaṭṭhānaṃ siṅghāṭakaṃ.",
  "tika-vin11t0:1784_0": "1177. Kappiyabhūmi nāma bhikkhunupassayādi. Yathāha “sace ubhopi bhikkhunupassaye",
  "tika-vin11t0:1784_1": "vā antarārāme vā āsanasālāya vā titthiyaseyyāya vā ṭhatvā saṃvidahanti, anāpatti.",
  "tika-vin11t0:1784_2": "Kappiyabhūmi kirāyaṃ. Tasmā ettha saṃvidahanapaccayā dukkaṭāpattiṃ na vadantī”ti.",
  "tika-vin11t0:1784_3": "Tenevāha “na vadantassa dukkaṭa”nti. “Na vadanti assā”ti padacchedo.",
  "tika-vin11t0:1785_0": "1178. Ubhayatthāti akappiyabhūmiyaṃ ṭhatvā saṃvidhāya gamane, kappiyabhūmiyaṃ ṭhatvā",
  "tika-vin11t0:1785_1": "saṃvidhāya gamane cāti ubhayavikappe. Gacchantassevāti evakārena nikkhantassa jotakaṃ.",
  "tika-vin11t0:1785_2": "Yathāha “nikkhamane anāpattī”ti. “Bhikkhuno”ti iminā bhikkhuniyā anāpattibhāvaṃ dīpeti.",
  "tika-vin11t0:1785_3": "Āpattikhettaniyamanatthamāha “anantarassā”tiādi.",
  "tika-vin11t0:1786": "1179. Tatrāpīti kappiyabhūmiupacārokkamanepi. Udīritanti mahāpaccariyaṃ. Yathāha “mahāpaccariyaṃ vutta”nti.",
  "tika-vin11t0:1787_0": "1180. Antarāti attano nikkhantagāmassa, anantaragāmassa ca vemajjhe. Yathāha “gāmato",
  "tika-vin11t0:1787_1": "nikkhamitvā pana yāva anantaragāmassa upacāraṃ na okkamati, etthantare saṃvidahitepi",
  "tika-vin11t0:1787_2": "bhikkhuno dukkaṭa”nti. Imasmiṃ sikkhāpade kāladvāramaggānaṃ vasena tayo saṅketavisaṅketāti",
  "tika-vin11t0:1787_3": "tesu maggadvāravisaṅketepi āpatti hotevāti dassetumāha “dvāra…pe… vuccatī”ti. Kālavisaṅkete",
  "tika-vin11t0:1787_4": "pana anāpattiṃ vakkhati. Āpatti pācitti.",
  "tika-vin11t0:1788_0": "1181. Asaṃvidahite kāleti “purebhattaṃ gamissāmā”tiādinā katasaṃvidhānānaṃ pacchābhattādi",
  "tika-vin11t0:1788_1": "asaṃvidahitakālaṃ nāma, tasmiṃ. Bhikkhusseva vidhānasminti bhikkhuniyā saṃvidhānaṃ",
  "tika-vin11t0:1788_2": "vinā bhikkhusseva vidhāne sati āpatti dukkaṭaṃ.",
  "tika-vin11t0:1789_0": "1182. Samaye vidahitvā gacchato vā asamaye vidahitvā visaṅketena gacchato vā āpadāsu",
  "tika-vin11t0:1789_1": "vidahitvā gacchato vā anāpattīti yojanā. Tathāti “vidahitvā gacchato anāpattī”ti idaṃ atidisati.",
  "tika-vin11t0:1790_0": "Tattha samayo nāma yathāvuttakālaviseso. Visaṅketo nāma kālavisaṅketo, “asukasmiṃ",
  "tika-vin11t0:1790_1": "divase asukavelāya gamissāmā”ti saṃvidahitvā gamanakāle tassa kālasaṅketassa vibhavananti",
  "tika-vin11t0:1790_2": "vuttaṃ hoti. Yathāha “kālavisaṅketeyeva anāpattī”ti. Āpadā nāma raṭṭhabhede janapadānaṃ",
  "tika-vin11t0:1790_3": "palāyanakālo. Yathāha “raṭṭhabhede cakkasamāruḷhā janapadā pariyāyanti, evarūpāsu",
  "tika-vin11t0:1790_4": "āpadāsū”ti. Ettha ca raṭṭhabhedeti raṭṭhavilope. Cakkasamāruḷhāti iriyāpathacakkaṃ,",
  "tika-vin11t0:1790_5": "sakaṭacakkaṃ vā samāruḷhā. Ummattakādinoti ādi-saddena khittacittādayo gahitā.",
  "tika-vin11t0:1791": "1183. Kāyavācādikattayāti ettha ādi-saddena cittaṃ gahitaṃ, kāyavācācittāti vuttaṃ hoti.",
  "tika-vin11t0:1792": "Saṃvidhānakathāvaṇṇanā.",
  "tika-vin11t0:1793_0": "1184. Uddhaṃ javatīti ujjavanī, paṭisotagāminī nāvā, taṃ. Adho javanato ojavanī,",
  "tika-vin11t0:1793_1": "anusotagāminī nāvā, taṃ. Abhiruheyyāti ettha “saṃvidhāyā”ti seso. Yathāha “yo pana",
  "tika-vin11t0:1793_2": "bhikkhu bhikkhuniyā saddhiṃ saṃvidhāya ekaṃ nāvaṃ abhiruheyyā”ti. Lokassādasaṅkhātamittasanthavena",
  "tika-vin11t0:1793_3": "taṃ nāvaṃ āruyha kīḷanacittaṃ pubbaṅgamaṃ katvā aññamaññaṃ saṃvidhāyāti attho. Yathāha",
  "tika-vin11t0:1793_4": "aṭṭhakathāyaṃ “lokassādamittasanthavavasena kīḷāpurekkhāro saṃvidahitvā”ti.",
  "tika-vin11t0:1794": "1185. Sagāmatīrapassena gamane gāmantaravasena vā pācitti, agāmatīrapassena gamane addhayojane pācitti addhayojanātireke ṭhāne gāme vijjamānepi avijjamānepi.",
  "tika-vin11t0:1795_0": "1186. Yojanaputhulāya nadiyā majjhena gacchato addhayojanavasena āpattidassanatthamāha",
  "tika-vin11t0:1795_1": "“tathā”tiādi. “Ūnayojanaputhulāya nadiyā majjhaṃ ubhayabhāgaṃ bhajatīti tādisikāya",
  "tika-vin11t0:1795_2": "nadiyā majjhena gacchantassa gāmantaragaṇanāya, addhayojanagaṇanāya ca āpattī”ti vadanti.",
  "tika-vin11t0:1796_0": "1187. Yathāsukhaṃ samuddasminti ettha “gantabba”nti seso. “Sabbaaṭṭhakathāsū”tiādinā",
  "tika-vin11t0:1796_1": "yathāsukhagamanānuññāya hetuṃ dasseti. Imināva asandamānodakesu vāpitaḷākādīsu anāpattīti viññāyati.",
  "tika-vin11t0:1797": "1188. Titthasampādanatthāyāti paratitthaṃ pāpetuṃ. Taṃ nāvaṃ. Yuttāti nāvāpājakā.",
  "tika-vin11t0:1798_0": "1189. “Tathā”ti iminā “anāpatti pakāsitā”ti imaṃ saṅgaṇhāti. Asaṃvidahitvā bhikkhuniyā",
  "tika-vin11t0:1798_1": "saddhiṃ ekaṃ nāvaṃ abhiruheyya vā, tiriyaṃ taraṇāya bhikkhuniyā saddhiṃ saṃvidahitvāpi",
  "tika-vin11t0:1798_2": "ekaṃ nāvaṃ abhiruheyya vā, āpadāsu bhikkhuniyā saddhiṃ saṃvidahitvāpi ekaṃ nāvaṃ",
  "tika-vin11t0:1798_3": "abhiruheyya vā, tathā anāpatti pakāsitāti yojanā.",
  "tika-vin11t0:1799_0": "“Anantarasamo”ti iminā “asaṃvidahite kāle”tiādinā vuttavinicchayaṃ saṅgaṇhāti. Idhāpi",
  "tika-vin11t0:1799_1": "kālavisaṅkete anāpatti, titthanāvāvisaṅkete āpattiyeva. Yathāha “idhāpi kālavisaṅketeneva",
  "tika-vin11t0:1799_2": "anāpattī”tiādi. “Lokassādamittasanthavavasena kīḷāpurekkhāro saṃvidahitvā”ti vacanato",
  "tika-vin11t0:1799_3": "keci “imaṃ sikkhāpadaṃ akusalacittaṃ lokavajja”nti vadanti, taṃ na gahetabbaṃ. Kīḷāpurekkhāratāya",
  "tika-vin11t0:1799_4": "hi abhiruhitvā gāmantarokkamane, addhayojanātikkame vā kusalābyākatacittasamaṅgīpi",
  "tika-vin11t0:1799_5": "hutvā āpattiṃ āpajjati. Yadi hi so saṃvegaṃ paṭilabhitvā arahattaṃ vā sacchikareyya,",
  "tika-vin11t0:1799_6": "niddaṃ vā okkameyya, kammaṭṭhānaṃ vā manasi karonto gaccheyya, kuto tassa akusalacittasamaṅgitā,",
  "tika-vin11t0:1799_7": "yenidaṃ sikkhāpadaṃ “akusalacittaṃ, lokavajja”nti vuccati, tasmā paṇṇattivajjaṃ, ticittanti siddhaṃ.",
  "tika-vin11t0:1800": "Nāvābhiruhanakathāvaṇṇanā.",
  "tika-vin11t0:1801_0": "1190. Gihisamārambhaṃ hitvā bhikkhuniyā paripācitaṃ bhattaṃ ñatvā bhuñjato bhikkhuno",
  "tika-vin11t0:1801_1": "pācitti hotīti yojanā. Paripācitaṃ nāma bhikkhuno sīlasutādiguṇaṃ kulānaṃ vatvā nipphāditaṃ.",
  "tika-vin11t0:1801_2": "Yathāha “bhikkhuniyā paripācitaṃ, guṇappakāsanena nipphāditaṃ laddhabbaṃ katanti",
  "tika-vin11t0:1801_3": "attho”ti. Gihisamārambhanti bhikkhuniyā paripācanato pubbeyeva gihipaṭiyattaṃ. Yathāha",
  "tika-vin11t0:1801_4": "“bhikkhuniyā paripācanato paṭhamameva yaṃ gihīnaṃ paṭiyāditaṃ bhatta”nti. Vakkhati",
  "tika-vin11t0:1801_5": "hi “gihisampāditampi vā vinā”ti.",
  "tika-vin11t0:1802": "1191. “Tassā”ti vakkhamānattā “yaṃ bhojana”nti yojetabbaṃ. Tassāti pañcadhā vuttassa bhojanassa. Sabbesu ajjhohāresūti sabbesu paragalakaraṇappayogesu.",
  "tika-vin11t0:1803": "1192. Bhikkhuniyā paripācitaṃ bhuñjato dosoti yojanā.",
  "tika-vin11t0:1804": "1193. Ubhosūti paripācitepi aparipācitepi. Sabbatthāti imesu dvīsu paribhuñjato ajjhohāravaseneva dukkaṭanti yojanā.",
  "tika-vin11t0:1805": "1195. Pañcabhojanaṃ ṭhapetvā aññaṃ pana yaṃ kiñci yāgukhajjaphalādikaṃ bhuñjantassa anāpattīti yojanā.",
  "tika-vin11t0:1806": "Paripācitakathāvaṇṇanā.",
  "tika-vin11t0:1807_0": "1197. Idaṃ sabbaṃ dasamaṃ sikkhāpadaṃ samuṭṭhānanayādinā dutiyāniyateneva sadisaṃ",
  "tika-vin11t0:1807_1": "matanti yojanā. Idaṃ sikkhāpadanti “yo pana bhikkhu bhikkhuniyā saddhiṃ eko ekāya",
  "tika-vin11t0:1807_2": "raho nisajjaṃ kappeyya, pācittiya”nti vuttaṃ rahonisajjasikkhāpadaṃ.",
  "tika-vin11t0:1808": "Rahonisajjakathāvaṇṇanā.",
  "tika-vin11t0:1809": "Bhikkhunivaggo tatiyo.",
  "tika-vin11t0:1810_0": "1198. Ekoti ekadivasiko. Āvasatho piṇḍoti puññatthikehi ekaṃ pāsaṇḍaṃ anuddissa yāvadatthaṃ",
  "tika-vin11t0:1810_1": "dātuṃ sālādīsu paññattaṃ pañcasu bhojanesu aññataraṃ bhojanaṃ. Yathāha “āvasathapiṇḍo",
  "tika-vin11t0:1810_2": "nāma pañcannaṃ bhojanānaṃ aññataraṃ bhojanaṃ sālāya vā maṇḍape vā rukkhamūle vā ajjhokāse",
  "tika-vin11t0:1810_3": "vā anodissa yāvadattho paññatto hotī”ti. Agilānenāti ettha “agilāno nāma sakkoti",
  "tika-vin11t0:1810_4": "tamhā āvasathā pakkamitu”nti vutta padabhājaniyaaṭṭhakathāyaṃ “addhayojanaṃ vā yojanaṃ",
  "tika-vin11t0:1810_5": "vā gantuṃ sakkotī”ti vuttattā tamhā āvasathā addhayojanaṃ vā yojanaṃ vā gantuṃ samatthena",
  "tika-vin11t0:1810_6": "agilānenāti attho. Tato uddhanti dutiyadivasato uttari.",
  "tika-vin11t0:1811_0": "1199. Anodisseva paññatte piṇḍeti yojanā, “imesaṃyeva vā”ti aññataraṃ pāsaṇḍaṃ vā",
  "tika-vin11t0:1811_1": "“ettakānaṃyeva vā”ti tattha puggalaparicchedaṃ vā akatvā sabbasādhāraṇaṃ katvā paññatte",
  "tika-vin11t0:1811_2": "āvasathapiṇḍeti attho. Yāvadatthe eva piṇḍe paññatteti yojanā, yāvatā attho kucchipūraṇādikaṃ",
  "tika-vin11t0:1811_3": "payojanamettha piṇḍeti viggaho, “ettakaṃ dātabba”nti aparicchinditvā “bhuñjantānaṃ",
  "tika-vin11t0:1811_4": "yāvadatthaṃ dātabba”nti paññatte piṇḍe evāti attho. Bhuñjitabbanti kammasādhanaṃ",
  "tika-vin11t0:1811_5": "vā bhāvasādhanaṃ vā. “Bhojana”nti ajjhāharaṇīyaṃ. Sakinti ekavāraṃ. Tatthāti āvasathe.",
  "tika-vin11t0:1812": "1200. Tassa piṇḍassa. Ajjhohāresu sabbesūti sabbesu ajjhohārappayogesu katesu. Tassa ajjhohārakassa. Pācittiyo payogagaṇanāya.",
  "tika-vin11t0:1813_0": "1201. “Ekena kulena nānekaṭṭhānabhedesu paññatte”ti, “nānākulehi vā nānekaṭṭhānabhedesu",
  "tika-vin11t0:1813_1": "paññatte”ti cāti yojanā. “Piṇḍe”ti adhikāro. Nānā ca eko ca nānekā, ṭhānānaṃ bhedā",
  "tika-vin11t0:1813_2": "ṭhānabhedā, nānekā ca te ṭhānabhedā cāti viggaho, tesu. Ekabhogoti ekapiṇḍaparibhogo.",
  "tika-vin11t0:1813_3": "Evakārena dutiyadivasādiparibhogaṃ nivatteti.",
  "tika-vin11t0:1814_0": "1204. Gilānassāti vuttalakkhaṇena gilāno hutvā punappunaṃ bhuñjantassa gacchato vā",
  "tika-vin11t0:1814_1": "āgacchantassa vā anāpattīti yojanā, antamaso addhayojanampi gacchato, gantvā āgacchato",
  "tika-vin11t0:1814_2": "vā antarāmagge ca gataṭṭhāne ca ekasmiṃ divase bhuñjantassa anāpattīti vuttaṃ hoti.",
  "tika-vin11t0:1814_3": "Yathāha “yo gacchanto antarāmagge ekadivasaṃ, gataṭṭhāne ca ekadivasaṃ bhuñjati,",
  "tika-vin11t0:1814_4": "tassāpi anāpatti. Āgacchantepi eseva nayo”ti. Odissa paññatteti ettha “bhikkhū”ti",
  "tika-vin11t0:1814_5": "seso. Yathāha “bhikkhūnaṃyeva atthāya uddisitvā paññatto hotī”ti. Paritteti udarapūraṇāya",
  "tika-vin11t0:1814_6": "appahonake thoke bhojane. Yathāha “yāvadatthaṃ paññatto na hoti, thokaṃ thokaṃ labbhati,",
  "tika-vin11t0:1814_7": "tādisaṃ niccampi paribhuñjituṃ vaṭṭatī”ti. Sakinti yāvadatthaṃ paññattaṃ vuttanayena",
  "tika-vin11t0:1814_8": "ekavāraṃ bhuñjato anāpatti.",
  "tika-vin11t0:1815": "1205. Yāguādīnīti ādi-saddena pañcabhojanato aññesaṃ ajjhoharaṇīyānaṃ gahaṇaṃ.",
  "tika-vin11t0:1816": "Āvasathakathāvaṇṇanā.",
  "tika-vin11t0:1817_0": "1206. Vuttā samayā aññatrāti yojanā, “tatthāyaṃ samayo, gilānasamayo cīvaradānasamayo",
  "tika-vin11t0:1817_1": "cīvarakārasamayo addhānagamanasamayo nāvābhiruhanasamayo mahāsamayo samaṇabhattasamayo”ti",
  "tika-vin11t0:1817_2": "vuttā sattavidhakālā aññatra.",
  "tika-vin11t0:1818_0": "Tattha yadā pādānaṃ phalitattā na sakkoti piṇḍāya carituṃ, ayaṃ gilānasamayo. Atthatakathinānaṃ",
  "tika-vin11t0:1818_1": "pañca māsā, itaresaṃ kattikamāsoti ayaṃ cīvaradānasamayo. Yadā cīvare kariyamāne",
  "tika-vin11t0:1818_2": "kiñcideva cīvare kattabbaṃ karoti, ayaṃ cīvarakārasamayo. Yadā addhayojanampi gantukāmo",
  "tika-vin11t0:1818_3": "vā hoti, gacchati vā, gato vā, ayaṃ addhānagamanasamayo. Nāvābhiruhanasamayepi eseva",
  "tika-vin11t0:1818_4": "nayo. Yadā gocaragāme cattāro bhikkhū piṇḍāya caritvā na yāpenti, ayaṃ mahāsamayo.",
  "tika-vin11t0:1818_5": "Yadā yo koci pabbajito bhattena nimanteti, ayaṃ samaṇabhattasamayo. Gaṇo katamoti āha “gaṇo”tiādi.",
  "tika-vin11t0:1819_0": "1207. Gaṇabhojanaṃ nāma kinti āha “ya”ntiādi. Yaṃ pañcannaṃ aññataraṃ nimantanato,",
  "tika-vin11t0:1819_1": "viññattito vā laddhaṃ, taṃ idha bhojananti adhippetaṃ hotīti yojanā. Nimantanatoti",
  "tika-vin11t0:1819_2": "“bhojanāna”ntiādinā vakkhamānappakārena kataṃ akappiyanimantanamāha. Viññattitopi",
  "tika-vin11t0:1819_3": "vāti “sacepī”tiādinā vakkhamānanayena katamakappiyaviññattimāha.",
  "tika-vin11t0:1820_0": "1208-11. Bhojanānanti niddhāraṇe sāmivacanaṃ, “aññatarassā”ti seso, “odano sattu",
  "tika-vin11t0:1820_1": "kummāso, maccho maṃsañca bhojana”nti saṅgahitānaṃ pañcannaṃ bhojanānaṃ aññatarassa.",
  "tika-vin11t0:1820_2": "Nāmanti vakkhamānaṃ odanādināmaṃ. Bhikkhū nimantetīti ettha “ekato, nānato vā”ti",
  "tika-vin11t0:1820_3": "seso. Yathāha “ekato nimantitā. Nānato nimantitā”ti. Ekato nimantanaṃ nāma sabbesaṃ",
  "tika-vin11t0:1820_4": "bhikkhūnaṃ ekato ṭhitānaṃ nimantanaṃ. Nānato nimantanaṃ nāma bhikkhūnaṃ visuṃ visuṃ",
  "tika-vin11t0:1820_5": "vasanaṭṭhānaṃ gantvā vā ekato ṭhitaṭṭhānaṃ gantvā vā anekehi nimantanaṃ. Yathāha",
  "tika-vin11t0:1820_6": "“cattāri pariveṇāni vā vihāre vā gantvā nānato nimantitā, ekaṭṭhāne ṭhitesuyeva vā",
  "tika-vin11t0:1820_7": "eko puttena, eko pitarāti evampi nānato nimantitā”ti.",
  "tika-vin11t0:1821_0": "Vevacanaṃ nāma odanādisabbapadānaṃ, sampaṭicchathātiādikiriyāpadānañca pariyāyavacanaṃ.",
  "tika-vin11t0:1821_1": "Bhāsantaraṃ nāma māgadhavacanato aññaṃ sīhaḷadamiḷādivohārantaraṃ. Vevacanehi eva",
  "tika-vin11t0:1821_2": "vā bhāsantarena vā nimantetīti sambandho.",
  "tika-vin11t0:1822": "Tato nimantanānantaraṃ. Nimantananti yathāvuttaṃ akappiyanimantanaṃ. Ekato gaṇhantīti aññamaññassa dvādasahatthaṃ amuñcitvā ṭhitā vā nisinnā vā ekato gaṇhanti.",
  "tika-vin11t0:1823": "“Gaṇabhojanakāraṇa”nti idaṃ bhojanapaccayā pācittiyaṃ evaṃ gahaṇamantarena na hotīti vuttaṃ.",
  "tika-vin11t0:1824": "1212. Ekato, nānato vāpi yaṃ gamanaṃ, bhojanampi vā, taṃ gaṇabhojane na kāraṇantipi viññū bhaṇantīti yojanā. Ekato nānato vāpīti ettha “ṭhitā vā nisinnā vā”ti seso.",
  "tika-vin11t0:1825": "1213-4. Viññāpetvāti “amhākaṃ catunnampi bhattaṃ dehī”tiādinā ekato vā “mayhaṃ dehi, mayhaṃ dehī”ti pāṭekkaṃ vā viññāpetvā. Evampīti viññattitopi.",
  "tika-vin11t0:1826": "1215. Duvidhassāti nimantakassa, viññāpakassa ca.",
  "tika-vin11t0:1827_0": "1216. Sattasupi samayesu bhuñjataṃ anāpattīti yojanā, “gaṇabhojana”nti pakaraṇato",
  "tika-vin11t0:1827_1": "labbhati, yathāvuttesu gilānādīsu sattasu kālesu lesaṃ vinā bhuñjantānanti attho.",
  "tika-vin11t0:1827_2": "“Ekato”ti idaṃ “gahetvā”ti iminā yojetabbaṃ. Bhuñjatanti bhuñjantānaṃ. Tathāti “anāpattī”ti idaṃ paccāmasati.",
  "tika-vin11t0:1828_0": "1217. Anupasampanno ca cārī ca patto ca animantito ca anupasampanna…pe… nimantitā,",
  "tika-vin11t0:1828_1": "te catutthe katvāti attho, anupasampannaṃ vā piṇḍacāriṃ vā catutthassa pattaṃ vā",
  "tika-vin11t0:1828_2": "animantitaṃ vā catutthaṃ katvā ekato gahetvā bhuñjantānaṃ gaṇabhedo muninā pakāsito,",
  "tika-vin11t0:1828_3": "gaṇassa aparipuṇṇatā dīpitāti vuttaṃ hoti. Piṇḍāya carati sīlenāti piṇḍacārī, so",
  "tika-vin11t0:1828_4": "idha pubbapadalopena “cārī”ti vutto, piṇḍapātiko. So hi nimantanaṃ asādiyanto gaṇabhojanako",
  "tika-vin11t0:1828_5": "gaṇakhādako na hotīti adhippāyo. Patto nāma vihāre nisīditvā catutthena attanā laddhabbabhojanatthāya",
  "tika-vin11t0:1828_6": "pesito patto. Animantito nāma paṭhamaṃ akappiyanimantanāya nimantite anantogadho",
  "tika-vin11t0:1828_7": "upasampanno. Etthāti imasmiṃ sikkhāpade. Api-saddo heṭṭhā dassitaṃ dvinnaṃ, tiṇṇaṃ",
  "tika-vin11t0:1828_8": "vā vasena vuttavinicchayaṃ apekkhati.",
  "tika-vin11t0:1829_0": "1218. Samayaladdhānanti gilānādayo sattasamayā laddhā yehi te samayaladdhā, tesaṃ,",
  "tika-vin11t0:1829_1": "niddhāraṇe sāmivacanaṃ. “Aññatarassā”ti seso, “vasenā”ti iminā sambandho. Neva gaṇabhedoti",
  "tika-vin11t0:1829_2": "yojanā. Samayaladdhakassa attano anāpattibhāvamantarena taṃ catutthaṃ katvā gaṇabhojanaṃ",
  "tika-vin11t0:1829_3": "gaṇhantānaṃ pana āpattisambhavato āha “āpatti pana veditabbā”ti. Yathāha mahāpaccariyaṃ",
  "tika-vin11t0:1829_4": "“samayaladdhako sayameva muccati, sesānaṃ gaṇapūrakattā āpattikaro hotī”ti.",
  "tika-vin11t0:1830_0": "1219. Pañcabhojanesu aññatarassa nāmaṃ gahetvā nimantetvā tesuyeva aññaṃ diyyamānaṃ",
  "tika-vin11t0:1830_1": "gaṇhantassa visaṅketābhāvaṃ dassetumāha “bhojanānañcā”tiādi. Bhojanānanti niddhāraṇe",
  "tika-vin11t0:1830_2": "sāmivacanaṃ, aññatarassa vasenāti vuttaṃ hoti. Taṃ visaṅketaṃ, odanādīnaṃ nāmena",
  "tika-vin11t0:1830_3": "nimantetvā diyyamānaṃ yāguādiṃ gaṇhantassa gaṇabhojanaṃ na hotīti vuttaṃ hoti.",
  "tika-vin11t0:1831": "1221. “Niccabhatta”nti dhuvabhattaṃ vuccati. “Niccabhattaṃ gaṇhathā”ti vadanti, bahūnampi ekato gahetuṃ vaṭṭati. Salākabhattādīsupi eseva nayo.",
  "tika-vin11t0:1832": "Gaṇabhojanakathāvaṇṇanā.",
  "tika-vin11t0:1833_0": "1223-4. Bahūhi manussakehīti visuṃ visuṃ nimantitehi anekehi manussehi. Pañcasu yassa",
  "tika-vin11t0:1833_1": "kassāti ettha “sahadhammikesū”ti seso, niddhāraṇe bhummaṃ, pañcasu sahadhammikesu",
  "tika-vin11t0:1833_2": "yassa kassacīti attho. “Hitvā”tiādinā kimāhāti? Yassa vikappeti, tasmiṃ sannihite",
  "tika-vin11t0:1833_3": "“mayhaṃ bhattapaccāsaṃ tuyhaṃ dammī”ti sammukhā vikappanavasena vā tasmiṃ asannihite",
  "tika-vin11t0:1833_4": "tassa nāmaṃ gahetvā “mayhaṃ bhattapaccāsaṃ itthannāmassa dammī”ti asammukhā vikappanavasena",
  "tika-vin11t0:1833_5": "vā paṭhamanimantanāya vikappanaṃ hitvā, taṃ avikappetvāti vuttaṃ hoti.",
  "tika-vin11t0:1834_0": "Bhattanti ettha “yo bhuñjatī”ti seso. Nimantito yo pacchā nimantitaṃ bhattaṃ bhuñjati,",
  "tika-vin11t0:1834_1": "tassa pācittiyanti yojanā. Uppaṭipāṭiyā ekasitthampi bhuñjato tassa pācittiyaṃ siyāti",
  "tika-vin11t0:1834_2": "yojanāti. Kiṃ vuttaṃ hoti? Pacchā nimantitānaṃ bhojanaṃ paṭhamaṃ bhuñjitvā paṭhamaṃ",
  "tika-vin11t0:1834_3": "nimantitānaṃ bhojanaṃ pacchā bhuñjantassa ca ekapatteyeva heṭṭhā paṭhamaṃ nimantitānaṃ",
  "tika-vin11t0:1834_4": "bhojanaṃ pakkhipitvā itaraṃ upari pakkhipitvā heṭṭhā hatthaṃ otāretvā heṭṭhā ṭhitabhojane",
  "tika-vin11t0:1834_5": "ekasitthampi paṭhamaṃ abhuñjitvā upari ṭhitaṃ paṭhamaṃ bhuñjantassa cāti vuttaṃ hoti.",
  "tika-vin11t0:1834_6": "Teneva yathā uppaṭipāṭi na hoti, tathā missīkataṃ bhojanaṃ bhuñjantassa na dosoti",
  "tika-vin11t0:1834_7": "mahāpaccariyaṃ vinicchayo byatirekato dassito hoti. Yathāha “dve tīṇi kulāni nimantetvā",
  "tika-vin11t0:1834_8": "ekasmiṃ ṭhāne nisīdāpetvā ito cito ca āharitvā bhattaṃ ākiranti, sūpabyañjanaṃ ākiranti,",
  "tika-vin11t0:1834_9": "ekamissakaṃ hoti, ettha anāpattīti mahāpaccariyaṃ vutta”nti.",
  "tika-vin11t0:1835_0": "1225-6. Paramparabhojanassa sarūpaṃ padabhājane vuttanayena dassetumāha “bhojanānampī”tiādi.",
  "tika-vin11t0:1835_1": "Tesameva pañcannaṃ bhojanānaṃ aññataraṃ bhojanaṃ paribhuñjatīti yojanā. Mahesinā",
  "tika-vin11t0:1835_2": "paridīpitanti padabhājane “paramparabhojanaṃ nāma pañcannaṃ bhojanāna”ntiādinā nayena vuttaṃ.",
  "tika-vin11t0:1836": "1227. Yatthāti anekehi ekabhājane pakkhitte yasmiṃ bhojaneti vuttaṃ hoti ekeneva dinne vicāraṇābhāvā. Sabbamekarasaṃ siyāti visuṃ visuṃ viññāyamānarasaṃ ahutvā ekarasameva hoti.",
  "tika-vin11t0:1837_0": "1230. “Gāmenā”ti iminā gāmaṭṭhāyeva vuttā. “Nimantitassa doso na vijjatī”ti idaṃ",
  "tika-vin11t0:1837_1": "gāmapūganigamehi paccekaṃ yojetabbaṃ. Gāma-saddena “gāmā vā araññā vā”ti ettha viya",
  "tika-vin11t0:1837_2": "nagarampi saṅgahitaṃ. Pūgo nāma visuṃ visuṃ samūhā hutvā puññakārino dhammikamanussā.",
  "tika-vin11t0:1837_3": "Nigamo nāma sāpaṇo mahāgāmo. Sakalagāmena nimantito hutvā sampatte yattha katthaci",
  "tika-vin11t0:1837_4": "gehe bhuñjantassa anāpattīti attho. Pūgādīsupi eseva nayo. Yathāha “sakalena gāmena",
  "tika-vin11t0:1837_5": "ekato hutvā nimantitasseva yattha katthaci bhuñjato anāpatti. Pūgepi eseva nayo”ti.",
  "tika-vin11t0:1837_6": "Niccabhatte doso na vijjatīti anekaṭṭhānato diyyamānaṃ niccabhattampi uppaṭipāṭiyā",
  "tika-vin11t0:1837_7": "bhuñjantassa na dosoti vuttaṃ hoti.",
  "tika-vin11t0:1838_0": "1231. Kāyo vācā kāyavācācittanti imehi āpajjanaṃ kathinasamuṭṭhānaṃ nāma. Idha kriyaṃ",
  "tika-vin11t0:1838_1": "nāma bhojanaṃ, akriyaṃ nāma paṭhamanimantanassa avikappanaṃ, idaṃ dvayamevāha “bhojanañcāvikappana”nti.",
  "tika-vin11t0:1839": "Paramparabhojanakathāvaṇṇanā.",
  "tika-vin11t0:1840_0": "1232-3. Pūvāti atirasādayo rasā. Paheṇakatthāyāti paṇṇākāratthāya. Paṭiyattāti sampāditā.",
  "tika-vin11t0:1840_1": "Pātheyyatthāyāti gamikassa sambalatthāya. Paṭiyattā manthā vāti sambandho. Manthā",
  "tika-vin11t0:1840_2": "nāma baddhasattuabaddhasattutilataṇḍulādayo. Yathāha “baddhasattuabaddhasattutilataṇḍulādi",
  "tika-vin11t0:1840_3": "sabbaṃ idha manthotveva saṅkhaṃ gacchatī”ti. Ye pūvā, manthā vāti yojanā. Hīti nipātamattaṃ.",
  "tika-vin11t0:1840_4": "Tattha paṭiyattesu tesu pūvesu vā manthesu vā. Bhikkhunāti ettha “ākaṅkhamānenā”ti seso.",
  "tika-vin11t0:1841_0": "Dvattipattāti dve vā tayo vā pattāti viggaho. Pūrāti mukhavaṭṭiyā heṭṭhimarājisamaṃ",
  "tika-vin11t0:1841_1": "puṇṇā. Yathāha “mukhavaṭṭiyā heṭṭhimalekhāya samapūre patte gahetvā”ti. “Dvattipattā",
  "tika-vin11t0:1841_2": "pūrā”ti cettha parimāṇaṃ dassitaṃ, parimāṇaparimeyyānaṃ abhedopacārena pūvamanthā",
  "tika-vin11t0:1841_3": "gahetabbā yathā “dve tisso taṇḍulanāḷiyo”ti. Pūvehi vā sattūhi vāti yojanā. Sattūti",
  "tika-vin11t0:1841_4": "baddhasattuabaddhasattūnaṃ gahaṇaṃ, imināva tilādīni upalakkhitāni. Tatiyapattassa",
  "tika-vin11t0:1841_5": "mukhavaṭṭiyā heṭṭhārājiyā uddhaṃ katvā pakkhittañcetaṃ “tato uttari”nti iminā ca",
  "tika-vin11t0:1841_6": "gayhati. Yathāha “sace tatiyaṃ pattaṃ thūpīkataṃ gaṇhāti, pūvagaṇanāya pācittiya”nti.",
  "tika-vin11t0:1842_0": "1237. Tattha tesu pūvesu vā manthesu vā dve ce pattapūrā laddhāti yojanā. Eko pattapūro",
  "tika-vin11t0:1842_1": "padātabboti yojanā. Ekatoti ekapattapūrato na padātabboti yojanā, kiñcipi akāmā na",
  "tika-vin11t0:1842_2": "dātabbanti attho. Yathāha “yena eko gahito, na tena kiñci akāmā dātabbaṃ. Yathāruci",
  "tika-vin11t0:1842_3": "kātabba”nti. Evaṃ dadantena āsanasālāya vā attano nibaddhavāsaṭṭhāne vā diṭṭhassa",
  "tika-vin11t0:1842_4": "bhikkhusaṅghassa sādhāraṇaṃ katvā dānamantarena na mittānameva dātabbaṃ. Yathāha",
  "tika-vin11t0:1842_5": "“yathāmittaṃ pana dātuṃ na labbhatī”ti.",
  "tika-vin11t0:1843_0": "1238-9. Apaheṇakaṃ apātheyyaṃ dentānanti sambandho. Yathāha “na paheṇakatthāya na",
  "tika-vin11t0:1843_1": "pātheyyatthāya paṭiyattaṃ dentī”ti. Tatoti paheṇakapātheyyato. Vā-saddena idha avuttaṃ",
  "tika-vin11t0:1843_2": "“gamane paṭippassaddhe dentī”ti anāpattivāre vuttaṃ saṅgaṇhāti. Tadūnakanti tato",
  "tika-vin11t0:1843_3": "dvattipattato ūnakaṃ. Yathāha “ūnakadvattipattapūre paṭiggaṇhātī”ti. Apātheyyādiatthāya",
  "tika-vin11t0:1843_4": "paṭiyāditanti saññāya pātheyyādiṃ gaṇhantassāpi āpattiyeva acittakattā sikkhāpadassa.",
  "tika-vin11t0:1843_5": "Attanoyeva gahaṇatthaṃ “imassa hatthe dehī”ti vacanenāpi āpajjanato vacīkammaṃ.",
  "tika-vin11t0:1844": "Kāṇamātukathāvaṇṇanā.",
  "tika-vin11t0:1845_0": "1240. Aññenāti taddhitalopena niddeso, aññatarenāti attho, pavāritoti sambandho.",
  "tika-vin11t0:1845_1": "Bhojanānanti niddhāraṇe bhummaṃ. Pavāritoti “gaṇhatha bhante yāva icchathā’ti evaṃ",
  "tika-vin11t0:1845_2": "yāvadatthapavāraṇāya, sayañca ‘alaṃ āvuso thokaṃ thokaṃ dehī’ti evaṃ paṭikkhepapavāraṇāyā”ti",
  "tika-vin11t0:1845_3": "aṭṭhakathāya vuttappakāradvayena pavāritoti attho. Vikappadvaye pakāradvaye pavārita-sadde",
  "tika-vin11t0:1845_4": "vara-dhātussa patthanavāraṇatthavasenāyamattho veditabbo, “pācitti anatiritta”nti",
  "tika-vin11t0:1845_5": "padacchedo. “Anatirittaṃ bhojana”nti visesitabbamapekkhitvā “aññenā”ti ettha vibhattiṃ",
  "tika-vin11t0:1845_6": "vipariṇāmetvā “pañcannaṃ bhojanānaṃ aññataraṃ bhojana”nti yojetabbaṃ, vakkhamāne",
  "tika-vin11t0:1845_7": "anatirittakatabhojananiddese vuttesu pañcasu bhojanesu aññataraṃ bhojananti attho.",
  "tika-vin11t0:1845_8": "“Khādanīyaṃ vā bhojanīyaṃ vā”ti saha desitattā ekayogañāyena “khādanīyaṃ vā”ti ca",
  "tika-vin11t0:1845_9": "gahetabbaṃ. Pañca bhojanāni, kālikattayañca ṭhapetvā sabbaṃ yāvakālikaṃ khādanīyanti vuttaṃ.",
  "tika-vin11t0:1846_0": "1241. Asananti ettha vippakatabhojanaṃ dissati, bhuñjamāno ce puggalo hoti, bhojanakiriyānupacchinnā",
  "tika-vin11t0:1846_1": "vattatīti attho. Bhojananti pavāraṇapahonakaodanādi hatthādīsu dissati. Hatthapāsoti",
  "tika-vin11t0:1846_2": "pavāraṇapahonakaṃ bhojanaṃ dātuṃ abhiharitvā ṭhitokāso aḍḍhateyyahatthappamāṇo hotīti",
  "tika-vin11t0:1846_3": "vuttaṃ hoti. Abhiharaṇaṃ abhihāro, so eva abhihāratā, tathā dātuṃ ṭhitassa kāyena",
  "tika-vin11t0:1846_4": "kato abhihāro dissatīti vuttaṃ hoti. Kāyavācāpaṭikkhepoti tathā abhihaṭe bhojane",
  "tika-vin11t0:1846_5": "paṭiggāhakassa hatthavikārādiko kāyiko vā “ala”ntiādiko vācasiko vā paṭikkhepo paññāyatīti attho.",
  "tika-vin11t0:1847": "1242. Nippapañcenāti saha vāsanāya pahīnataṇhādipapañcattayarahitena tathāgatena.",
  "tika-vin11t0:1848": "1243. Tatthāti odanādīsu. Sattannanti “sālī”tiādinā vakkhamānānurūpānaṃ.",
  "tika-vin11t0:1849": "1244. Odakoti udake bhavo. Etthāti pañcaṅgapavāraṇāya. Ayaṃnicchayoti vakkhamānavidhippakāraṃ vinicchayaṃ dasseti.",
  "tika-vin11t0:1850": "1245. Sālīti sabbasālijāti. Vīhīti sabbavīhijāti. Kaṅgūti setarattakāḷabhedā sabbā kaṅgujāti. Varako setavarako. Dhaññena sambhatapuññasambhārena bhagavatā.",
  "tika-vin11t0:1851": "1246. Tiṇanti tiṇabījameva vuttaṃ. Dīpitaṃ saṅgahitaṃ. Varakacorakoti sukhumavarako.",
  "tika-vin11t0:1852": "1248. Aṅgasampattiṃ dassetumāha “hatthenā”tiādi.",
  "tika-vin11t0:1853": "1249. Tanūti tanukā.",
  "tika-vin11t0:1854": "1250. Na rakkhati pavāraṇaṃ.",
  "tika-vin11t0:1855_0": "1251-2. Dhaññarasādīnīti ādi-saddena dadhiādayo gahitā. Āropetvāti uddhanaṃ āropetvā.",
  "tika-vin11t0:1855_1": "Phalanti elāḷukādiphalaṃ. Paṇṇanti sūpasākaṃ. Kaḷīranti veḷuādīnaṃ kaḷīraṃ. Bahūnīti",
  "tika-vin11t0:1855_2": "tesameva visesanaṃ. Tattha cāti pakkhittapaṇṇādimhi takkādike. Odhiṃ dassetīti ettha",
  "tika-vin11t0:1855_3": "“paribhogakāle”ti seso. Sañjanetīti ettha “phalādiyāgū”ti labbhati.",
  "tika-vin11t0:1856": "1253-4. Raseti maṃsādirase. “Yāguṃ gaṇhathā”ti vā “yāgu”nti vā vatvāti yojetabbā. Yāgu saṅgahitāti ettha odhipaññāyanaapaññāyanavikappadvaye yāguyā samo vinicchayoti adhippāyo.",
  "tika-vin11t0:1857_0": "1255. Chupantīti samphusanti. Chupa samphasseti dhātu, pakkhipantīti vuttaṃ hoti.",
  "tika-vin11t0:1857_1": "Yathāha “yattha macchamaṃsaṃ pakkhipantī”ti. Sāsapamattampi macchamaṃsaṃ vā sace",
  "tika-vin11t0:1857_2": "paññāyatīti yojanā. Pavāraṇanti ettha “janetī”ti seso. Yāguyāti padaṃ paccattavasena",
  "tika-vin11t0:1857_3": "vipariṇāmetvā yāgu janetīti yojetabbaṃ.",
  "tika-vin11t0:1858": "1256. Saṃsaṭṭhoti parissāvito na sañjanetīti yojanā.",
  "tika-vin11t0:1859_0": "1257. Sabbaso ṭhapetvāti sambandho. Maṃsādipakkhittaodanādippakaraṇāvasesato aṅgaṃ",
  "tika-vin11t0:1859_1": "dassetumāha “sabbaso”ti. Sabbaso na pavāretīti yojanā. Veḷutaṇḍulanti veḷuvīhīnaṃ",
  "tika-vin11t0:1859_2": "taṇḍulaṃ. Ādi-saddena kandamūlaṃ saṅgahitaṃ. Yathāha “veṇutaṇḍulādīhi vā kandamūlaphalehi",
  "tika-vin11t0:1859_3": "vā yehi kehici katabhatta”nti.",
  "tika-vin11t0:1860": "1258. Tatoti sāliādito, veḷuādito ca, tato nibbattā puthukā vāti attho. Tāhīti puthukāhi. Suddhāti puthukādīhi amissā na pavārentīti sambandho.",
  "tika-vin11t0:1861": "1259. Bhaṭṭhānanti bhajjitānaṃ. Sattūhi saṅgahitaṃ sattusaṅgahitaṃ.",
  "tika-vin11t0:1862": "1261. Sattūnaṃ modakoti sattubaddhaṃ, baddhasattūti attho.",
  "tika-vin11t0:1863": "1263. Tehevāti lājehi eva. Suddhaṃ khajjakaṃ vāti vakkhamānanayena macchādīhi asammissaṃ khajjakaṃ.",
  "tika-vin11t0:1864": "1264. “Pūrita”ntiādinā tabbipariyāyaṃ dasseti. Tanti kuṇḍakādi.",
  "tika-vin11t0:1865": "1266. Akappiyaṃ maṃsaṃ. Avatthuttāti akappiyamaṃsānaṃ vāretabbattā pavāraṇāya avatthuttā.",
  "tika-vin11t0:1866_0": "1267. Vatthukattāti kappiyamaṃsassa pavāraṇāya vatthubhūtattā. Pavāretīti ettha “khādiyamānassa",
  "tika-vin11t0:1866_1": "ca maṃsattā”ti seso daṭṭhabbo. Yathāha “yaṃ pana khādati, taṃ kiñcāpi paṭikkhipitabbaṭṭhāne",
  "tika-vin11t0:1866_2": "ṭhitaṃ, khādiyamānaṃ pana maṃsabhāvaṃ na jahatī”ti.",
  "tika-vin11t0:1867": "1268. Kiñci kappiyabhojananti pañcasu bhojanesu yaṃ kiñci kappiyabhojanaṃ.",
  "tika-vin11t0:1868_0": "1269. Akappiyaṃ maṃsaṃ aññanti akappiyamaṃsato avasesaṃ kuladūsanādivasena uppannabhojanaṃ",
  "tika-vin11t0:1868_1": "gahitaṃ. Yathāha “kuladūsanavejjakammauttarimanussadhammārocanasāditarūpiyādīhi nibbattaṃ",
  "tika-vin11t0:1868_2": "buddhapaṭikuṭṭhaṃ anesanāya uppannaṃ akappiyabhojanaṃ paṭikkhipati, na pavāretī”ti.",
  "tika-vin11t0:1869_0": "1270-1. Asanaṃ bhojananti aṅgadvaye vinicchayaṃ dassetumāha “sace ajjhohaṭa”ntiādi.",
  "tika-vin11t0:1869_1": "Ajjhohaṭanti paragalagataṃ hoti. “Patte”ti iminā thālakādibhājanañca gahitaṃ. Katthaci",
  "tika-vin11t0:1869_2": "bhojanaṃ natthīti yojanā. Patte, hatthe, mukhe vā yattha katthaci pañcannaṃ bhojanānaṃ",
  "tika-vin11t0:1869_3": "kiñci na vijjati, gandhamattaṃ paññāyatīti vuttaṃ hoti.",
  "tika-vin11t0:1870_0": "1272. Ādāyāti ettha “aññatra bhuñjitu”nti seso. “Yopi aññatra gantvā bhuñjitukāmo",
  "tika-vin11t0:1870_1": "mukhe bhattaṃ gilitvā sesaṃ ādāyā”tiādinā mahāpaccariyaṭṭhakathāyaṃ vuttavacanassa",
  "tika-vin11t0:1870_2": "pamāṇattā āha “na pavāretī”ti.",
  "tika-vin11t0:1871_0": "1273. “Mukhe bhattaṃ gilitaṃ, hatthe bhattaṃ vighāsādassa dātukāmo, patte bhattaṃ",
  "tika-vin11t0:1871_1": "bhikkhussa dātukāmo, sace tasmiṃ khaṇe paṭikkhipati, na pavāretī”ti evamāgataṃ kurundaṭṭhakathaṃ",
  "tika-vin11t0:1871_2": "saṅgahetuṃ “mukhe ca bhatta”ntiādivacanato ca “asanassa upacchedā”tiādinā vakkhamānāya",
  "tika-vin11t0:1871_3": "yuttiyā asanāvasāne yujjamānattā ca imissā gāthāya “bhottukāmo”ti pāṭhaṃ aggahetvā",
  "tika-vin11t0:1871_4": "“dātukāmo”ti pāṭho gahetabbo.",
  "tika-vin11t0:1872_0": "1274. “Asanassa upacchedā”ti iminā tasmiṃyeva āsane yathānisinneneva kātabbe asane",
  "tika-vin11t0:1872_1": "āsāvacchedo dīpito. Yathāha aṭṭhakathāyaṃ “tasmiṃ pana āsane na bhuñjitukāmo, vihāraṃ",
  "tika-vin11t0:1872_2": "pavisitvā bhuñjitukāmo, aññassa vā dātukāmo”ti. Kurundaṭṭhakathāyaṃ tassa vinicchayassa",
  "tika-vin11t0:1872_3": "dassitattā “mahāpaññā”ti kurundaṭṭhakathācariyaṃ sandhāyāha. Kāraṇākāraṇaññunoti",
  "tika-vin11t0:1872_4": "“pavāraṇassa idaṃ kāraṇaṃ, idaṃ akāraṇa”nti jānantā. “Kāraṇākāraṇaññunā”ti katthaci",
  "tika-vin11t0:1872_5": "potthake likhanti. Tattha mahāpaññā kāraṇākāraṇaññuno ācariyā asanassa…pe… soti hi",
  "tika-vin11t0:1872_6": "kāraṇaṃ kathayantīti yojanā.",
  "tika-vin11t0:1873_0": "1275. Hatthapāsaṅge vinicchayaṃ dassetumāha “gaṇhato…pe… pasārita”nti. Gaṇhatoti",
  "tika-vin11t0:1873_1": "yena iriyāpathena samannāgato hutvā gaṇhāti, evaṃ gaṇhato. Pacchimaṃ aṅganti dāyakena",
  "tika-vin11t0:1873_2": "dinnassa paṭiggāhakassa yo avayavo parabhāge hoti, taṃ ṭhānādiiriyāpathasamannāgatassa",
  "tika-vin11t0:1873_3": "paṭiggāhakassa paṇhiādiṃ pacchimaṃ aṅgaṃ. Dadato pasāritaṃ hatthaṃ vinā purimaṃ aṅganti",
  "tika-vin11t0:1873_4": "yojanā. Pasāritaṃ hatthanti ettha “dātu”nti seso. Ubhinnanti ettha “antare”ti seso.",
  "tika-vin11t0:1873_5": "Paṭiggāhakadāyakānaṃ pacchimapurimānaṃ ubhinnaṃ aṅgānaṃ antare okāse. Aḍḍhaṃ upaḍḍhaṃ",
  "tika-vin11t0:1873_6": "hatthaṃ teyyaṃ tatiyaṃ yassāti viggaho, atirekavidatthidviratanappamāṇanti attho.",
  "tika-vin11t0:1874_0": "1276. Abhihāraṅge vinicchayaṃ dassetumāha “tasmi”ntiādi. Aḍḍhateyye tasmiṃ ṭhāne",
  "tika-vin11t0:1874_1": "ṭhatvāti yojanā, dviratanavidatthipamāṇe tasmiṃ ṭhāne ṭhatvāti attho. Abhihaṭanti",
  "tika-vin11t0:1874_2": "upanītaṃ. Tādisanti abhihaṭasadisaṃ, pavāraṇapahonakānaṃ pañcannaṃ bhojanānaṃ aññataranti attho.",
  "tika-vin11t0:1875_0": "1277-8. Ādhārake vāpīti valayādipattādhārakepi. Ūrūsūti dvinnaṃ ūrūnaṃ majjhe, aṅketi",
  "tika-vin11t0:1875_1": "attho. Āharitvāti abhiharitvā. Bhattaṃ gaṇhātīti ettha “ito”ti seso, “ito bhattaṃ",
  "tika-vin11t0:1875_2": "gaṇhā”ti anantare nisinno ca bhāsatīti yojanā. Bhattanti upalakkhaṇaṃ, pañcasu bhojanesu",
  "tika-vin11t0:1875_3": "yaṃ kiñcīti attho. Tanti tathā gaṇhituṃ vuttabhattādibhojanaṃ. Abhihārassa cāti ettha",
  "tika-vin11t0:1875_4": "ca-saddo padapūraṇattho, evakārattho vā, abhāvā evāti yojanā.",
  "tika-vin11t0:1876": "1279. “Bhattapacchi”nti idaṃ upalakkhaṇaṃ.",
  "tika-vin11t0:1877": "1280. Dīyamāneti ettha “bhojane”ti seso. Itaroti hatthapāse nisinno. Abhihāraṅgassa abhāvā so na pavāritoti.",
  "tika-vin11t0:1878_0": "1281. Paṭikkhepaṅge vinicchayaṃ dassetumāha “kāyenā”tiādi. Vācābhihārassa anaṅgattā",
  "tika-vin11t0:1878_1": "āha “kāyenābhihaṭa”nti. Yathāha “vācāya abhihaṭaṃ paṭikkhipato pavāraṇā natthī”ti.",
  "tika-vin11t0:1878_2": "Abhihaṭabhojanaṃ paṭikkhipituṃ aṅguliyo vā hatthaṃ vā hatthagatassa kassaci calanādiṃ",
  "tika-vin11t0:1878_3": "yaṃ kañci kāyavikāraṃ karonto, bhamuṃ ukkhipanto, kujjhitvā olokento vā kāyena paṭikkhipatīti",
  "tika-vin11t0:1878_4": "vuccati. “Ala”nti vā “na gaṇhāmī”ti vā “āgamehī”ti vā “adhivāsehī”ti vā “mā ākirā”ti",
  "tika-vin11t0:1878_5": "vā “apagacchāhī”ti vā evamādikaṃ vadanto vācāya paṭikkhipatīti vuccati.",
  "tika-vin11t0:1879_0": "1282-3. Ākirāti etthāpi “iti cā”ti yojetabbaṃ. Evaṃ vadantassa nivāretukāmatācitte",
  "tika-vin11t0:1879_1": "satipi nivāraṇavacanena hontaṃ pavāraṇaṃ ākirātiādividhivacane na hotīti āha “na",
  "tika-vin11t0:1879_2": "pana’nti pavāraṇā”ti. Pavāraṇā pana na atthīti yojanā.",
  "tika-vin11t0:1880": "1284. “Rasaṃ gaṇhathā”ti vadeti sambandho. Taṃ sutvāti taṃ vacanaṃ sutvā.",
  "tika-vin11t0:1881_0": "1285. “Sāra”nti idaṃ vaṇṇabhaṇanamattaṃ. “Ida”nti sāmaññena macchamaṃsaṃ vadati,",
  "tika-vin11t0:1881_1": "pavāraṇaṅgaṃ hoti. Maccharasaṃ maṃsarasanti ettha dvandasamāsassapi sambhavato “macchaṃ,",
  "tika-vin11t0:1881_2": "maṃsaṃ gaṇhā”ti ca vuttaṃ hoti, tañca aṅgaṃ hoti.",
  "tika-vin11t0:1882": "1286. “Rasaṃ gaṇhā”ti vutte panassa vikappassa abhāvā pavāraṇassa aṅgaṃ na hoti. Tenevāha “atthi ca maṃsaṃ ce”ti.",
  "tika-vin11t0:1883": "1287. Muhuttaṃ āgamehīti kañci kālaṃ olokehi.",
  "tika-vin11t0:1884": "1288. Panasādīhīti ādi-saddena vettaṅgādīnaṃ gahaṇaṃ.",
  "tika-vin11t0:1885": "1290. Macchasūpaṃ maṃsasūpanti ettha samāsavikappā “maccharasaṃ maṃsarasa”nti ettha viya daṭṭhabbā.",
  "tika-vin11t0:1886_0": "1291. Karambakanti macchamaṃsena vā aññena vā missasseva sūpavisesassa nāmaṃ. Teneva",
  "tika-vin11t0:1886_1": "ca “maṃsakarambakaṃ gaṇhatha, macchakarambakaṃ gaṇhathā”ti vutte nisedhena pavāraṇā",
  "tika-vin11t0:1886_2": "hoti, “karambakaṃ gaṇhathā”ti vutte aniyatavacanattā na hoti. Kaḷīrasūpādīhi samānavinicchayabhāvaṃ",
  "tika-vin11t0:1886_3": "dassetumāha “eseva nayo vutto”ti.",
  "tika-vin11t0:1887": "1292. Vuttasminti vutte.",
  "tika-vin11t0:1888": "1293. Yenāti bhattena. Āpucchitoti “gaṇhathā”ti vutto. Tassa bhattassa. Atthitāya yāguyā vijjamānattā. Iti kāraṇanti idaṃ pavāraṇakāraṇaṃ.",
  "tika-vin11t0:1889_0": "1294. “Yāgumissakaṃ gaṇhā”ti vutte sā yāgu tattha tasmiṃ abhihaṭe bhājane pakkhittabhattena",
  "tika-vin11t0:1889_1": "samā vā bahutarā vā ce hoti, so evaṃ vatvā abhihaṭaṃ paṭikkhepaṃ bhikkhu na pavāreti",
  "tika-vin11t0:1889_2": "kirāti yojanā. Kirāti aruciṃ sūceti. Teneva vakkhati “kāraṇaṃ pana duddasa”nti.",
  "tika-vin11t0:1890": "1295. Sabbatthāti sabbaaṭṭhakathāsu.",
  "tika-vin11t0:1891": "1296. Visuṃ katvāti ekasitthampi yathā na hoti, tathā rasaṃ vā khīraṃ vā bhattato viyojetvā.",
  "tika-vin11t0:1892_0": "1297. Gacchantenevāti yāva bhojananiṭṭhānaṃ, tāva gacchanteneva. Yathāha “gacchantena",
  "tika-vin11t0:1892_1": "nadipūraṃ pattenapi aṭṭhatvā naditīre gumbaṃ parikkhipitvā vicarantena nāvaṃ vā setuṃ",
  "tika-vin11t0:1892_2": "vā āruḷhena aṭṭhatvā vaṭṭetvā vicarantenā”ti.",
  "tika-vin11t0:1893": "1298. Soti gacchanto. Tatoti ṭhānato, gamanairiyāpathassa vikopitattāti adhippāyo.",
  "tika-vin11t0:1894": "1299. Āsanaṃ avicāletvāti nisajjāvasena phuṭṭhaṭṭhānaṃ acāletvā, anuṭṭhahitvāti vuttaṃ hoti. “Adinnādāne viya ṭhānācāvanaṃ gahetabba”nti gaṇṭhipade vuttaṃ.",
  "tika-vin11t0:1895": "1300. Tatoti pavāritakālato uddhaṃ, tato nisinnaṭṭhānato vā. Ito, etto vā. Īsakampi saṃsaritunti nisinnaṭṭhānato ito cito ca thokampi saṃsarituṃ, apagantunti attho.",
  "tika-vin11t0:1896_0": "1301. Sabbatthāti pīṭhakādisaṃhārime sabbasmiṃ āsane. “Vinayaññunā”ti iminā “sace",
  "tika-vin11t0:1896_1": "pana naṃ saha mañcena ukkhipitvā aññatra nenti, vaṭṭatī”ti aṭṭhakathāyaṃ “pīṭhakādīsupi",
  "tika-vin11t0:1896_2": "ayameva vinicchayo”ti vuttabhāvaṃ jānantenāti vuttaṃ hoti.",
  "tika-vin11t0:1897_0": "1302. Nipajjitvāti ettha “parivattantena yena passena nipanno, tassa ṭhānaṃ nātikkametabba”nti",
  "tika-vin11t0:1897_1": "vacanato pubbasayitaṭṭhānaṃ avijahitvā sayitvāyevāti attho. Tathevāti ukkuṭiko hutvāvāti",
  "tika-vin11t0:1897_2": "vuttaṃ hoti. “Tassa pana heṭṭhā palālapīṭhaṃ vā kiñci vā nisīdanakaṃ dātabba”nti",
  "tika-vin11t0:1897_3": "aṭṭhakathāyaṃ vuttaṃ.",
  "tika-vin11t0:1898_0": "1303. Atirittaṃ karontena sikkhunā bhājanaṃ onametvāna bhojane dassite atha “alametaṃ",
  "tika-vin11t0:1898_1": "sabba”nti vattabbanti yojanā. Tattha atirittaṃ karontenāti “atirittaṃ nāma kappiyakataṃ",
  "tika-vin11t0:1898_2": "hoti, paṭiggahitakataṃ hoti, uccāritakataṃ hoti, hatthapāse kataṃ hoti, bhuttāvinā",
  "tika-vin11t0:1898_3": "kataṃ hoti, bhuttāvinā pavāritena āsanā avuṭṭhitena kataṃ hoti, ‘alametaṃ sabba’nti",
  "tika-vin11t0:1898_4": "vuttaṃ hoti, gilānātirittaṃ hotī”ti vuttesu aṭṭhasu ākāresu antaṃ vinā purimehi sattahi",
  "tika-vin11t0:1898_5": "vinayakammākārehi atirittaṃ karontenāti vuttaṃ hoti. Yathāha “imehi sattahi vinayakammākārehi",
  "tika-vin11t0:1898_6": "yaṃ atiritta”ntiādi.",
  "tika-vin11t0:1899_0": "Idha atirittaṃ kātuṃ abhihaṭabhojanaṃ kappiyañca nāma hoti, kappiyakatena siṅgiveralasuṇādivatthunā",
  "tika-vin11t0:1899_1": "yuttatāya ca akappiyamaṃsābhāvena ca kuladūsanādīhi anuppannabhāvena ca katañca nāma",
  "tika-vin11t0:1899_2": "hoti. “Alametaṃ sabba”nti atirittakatabhāvato evaṃ kappiyañca taṃ kataṃ cāti kappiyakatanti",
  "tika-vin11t0:1899_3": "vuttaṃ hoti. Evamuparipi kata-saddassa attho ca samāsaviggaho ca veditabbo. Avasiṭṭhapadesu",
  "tika-vin11t0:1899_4": "bhikkhunā paṭiggahitaṃ paṭiggahitaṃ nāma. Taṃ kārāpetvā āgatena bhikkhunā thokaṃ",
  "tika-vin11t0:1899_5": "uccāretvā, otāretvā vā dassitaṃ uccāritakataṃ nāma. Kappiyaṃ kārāpetumāgatassa aḍḍhateyyahatthappamāṇahatthapāsabbhantaragatena",
  "tika-vin11t0:1899_6": "atirittakataṃ “hatthapāse kata”nti vuccati. Antamaso pavāraṇajanakaṃ yaṃ kiñci bhojanaṃ",
  "tika-vin11t0:1899_7": "kusaggenāpi gahetvā bhuttattā bhuttāvinā. Yathāha “pañcannaṃ bhojanānaṃ aññataraṃ",
  "tika-vin11t0:1899_8": "bhojanaṃ antamaso kusaggenāpi bhuttaṃ hotī”ti. Bhuñjanto pavārito hutvā yo āsanaṃ",
  "tika-vin11t0:1899_9": "na kopeti, so bhuttāvī pavārito “āsanā avuṭṭhito”ti vuccati, tena kataṃ “bhuttāvinā…pe…",
  "tika-vin11t0:1899_10": "avuṭṭhitena kata”nti vuttaṃ. “Alametaṃ sabba”nti vacībhedaṃ katvā vuttaṃ “alametaṃ",
  "tika-vin11t0:1899_11": "sabbanti vuttaṃ hotī”ti dassitaṃ. Ayaṃ sattavidho vinayakammākāro nāma.",
  "tika-vin11t0:1900_0": "Gilānātirittakaṃ pana imissā gāthāya avuttampi anatirittasandassanatthaṃ vakkhamānāya",
  "tika-vin11t0:1900_1": "“kata”ntiādigāthāya “na gilānātirittañcā”ti imassa vipariyāyato veditabbaṃ. Gilānato",
  "tika-vin11t0:1900_2": "atirittaṃ, tassa aññadinesu bhuñjanatthāya upaṭṭhāpitampi gilānātirittaṃ nāma.",
  "tika-vin11t0:1901_0": "“Tena bhikkhunā”ti iminā “bhuttāvinā”ti ca “bhuttāvinā pavāritena āsanā vuṭṭhitenā”ti",
  "tika-vin11t0:1901_1": "ca vuttappakārena visiṭṭhaṃ teneva pākaṭaṃ bhikkhuṃ parāmasati, pavāraṇajanakānaṃ",
  "tika-vin11t0:1901_2": "pañcannaṃ bhojanānaṃ aññataraṃ appamattakampi bhuttāvinā, bhuttāvī pavāritopi hutvā",
  "tika-vin11t0:1901_3": "āsanā avuṭṭhitena vā bhikkhunāti vuttaṃ hoti. Onamitvāna bhājaneti ettha “dassite",
  "tika-vin11t0:1901_4": "bhojane”ti seso, “athā”ti iminā sambandho. Kappiyakaraṇārahāni siṅgiverādīni kappiyaṃ",
  "tika-vin11t0:1901_5": "kāretvā paṭiggahāpetvā āgantvā hatthapāsabbhantare patvā atirittaṃ kārāpentena bhikkhunā",
  "tika-vin11t0:1901_6": "bhājanaṃ thokaṃ onāmetvā uccāretvā dassitakālānantarāti vuttaṃ hoti. Uttari kātabbaṃ",
  "tika-vin11t0:1901_7": "dassetumāha “ala”ntiādi.",
  "tika-vin11t0:1902_0": "Ettāvatā “tena bhikkhunā”ti iminā “bhuttāvinā kataṃ, bhuttāvinā pavāritena āsanā",
  "tika-vin11t0:1902_1": "avuṭṭhitena kata”nti aṅgadvayaṃ saṅgahitaṃ. “Onametvāna bhājana”nti iminā “uccāritakataṃ",
  "tika-vin11t0:1902_2": "hotī”ti idaṃ saṅgahitaṃ. “Kappiyakataṃ, paṭiggahitakataṃ, hatthapāsekata”nti idaṃ",
  "tika-vin11t0:1902_3": "tayaṃ anantariyavācinā atha-saddena saṅgahitaṃ. “Alametaṃ sabba”nti idaṃ panettha",
  "tika-vin11t0:1902_4": "sarūpeneva dassitanti daṭṭhabbaṃ.",
  "tika-vin11t0:1903_0": "1304. Patte ṭhitabhojanameva atirittaṃ kātabbanti natthi, pacchiādīsu yattha katthaci",
  "tika-vin11t0:1903_1": "bhājane ṭhitampi kātabbanti dassetumāha “kappiyaṃ panā”ti. Kuṇḍeti bhaṇḍukkhaliyaṃ.",
  "tika-vin11t0:1903_2": "Bhājaneti yaṃ kiñci bhājanaṃ gahitaṃ.",
  "tika-vin11t0:1904_0": "1305. Etanti atirittakataṃ etaṃ bhojanaṃ. Taṃ ekameva ṭhapetvāti yojanā. “Vaṭṭatevā”ti",
  "tika-vin11t0:1904_1": "vuttepi abbhaṅgādīnamatthāyāti gaṇheyyunti āha “bhuñjitabba”nti, tamekaṃ vinā parehi",
  "tika-vin11t0:1904_2": "paribhuñjitabbanti attho.",
  "tika-vin11t0:1905": "1306-7. Kappiyaṃ kāretvāti atirittaṃ kāretvā. Ākiranti ceti yadi pakkhipanti. Puna tathā atirittaṃ kāretvā bhuñjitabbanti yojanā.",
  "tika-vin11t0:1906_0": "Taṃ kena atirittaṃ kātabbanti āha “yenā”tiādi. Tanti atirittakataṃ bhojanaṃ. Yena",
  "tika-vin11t0:1906_1": "akatanti yena bhikkhunā paṭhamaṃ atirittaṃ na kataṃ, tena kātabbanti sambandho. Yathāha",
  "tika-vin11t0:1906_2": "“yena akatanti aññena bhikkhunā yena paṭhamaṃ na kataṃ, tena kātabba”nti. Yaṃ vā",
  "tika-vin11t0:1906_3": "akataṃ, taṃ visuṃ tena vā kātabbanti yojanā. Yaṃ vā akatanti tasmiṃ atirittakatabhojane",
  "tika-vin11t0:1906_4": "apakkhittaṃ yaṃ bhojanaṃ atirittaṃ na kataṃ. Taṃ visuṃ tena vā kātabbanti pacchā",
  "tika-vin11t0:1906_5": "pakkhittaṃ bhojanaṃ atirittaṃ katena yathā amissaṃ hoti, tathā aññassa bhājanassa",
  "tika-vin11t0:1906_6": "gahaṇavasena visuṃ kāretvā tena paṭhamaṃ katātirittenāpi atirittaṃ kātabbaṃ. Yathāha",
  "tika-vin11t0:1906_7": "– “yañca akatanti yena paṭhamaṃ kappiyaṃ kataṃ, tenāpi yaṃ akataṃ, taṃ kātabbaṃ.",
  "tika-vin11t0:1906_8": "Paṭhamabhājane pana kātuṃ na labbhati. Tattha hi kariyamānaṃ paṭhamaṃ katena saddhiṃ",
  "tika-vin11t0:1906_9": "kataṃ hoti, tasmā aññasmiṃ bhājane kātuṃ vaṭṭatīti adhippāyo”ti.",
  "tika-vin11t0:1907_0": "1308. Akappiyādīhi sattahīti “anatirittaṃ nāma akappiyakataṃ hoti, appaṭiggahitakataṃ",
  "tika-vin11t0:1907_1": "hoti, anuccāritakataṃ hoti, ahatthapāse kataṃ hoti, abhuttāvinā kataṃ hoti, bhuttāvinā",
  "tika-vin11t0:1907_2": "ca pavāritena āsanā vuṭṭhitena kataṃ hoti, ‘alametaṃ sabba’nti avuttaṃ hotī”ti vuttehi",
  "tika-vin11t0:1907_3": "sattahi vinayakammākārehi. Atirittaṃ katanti yojanā. “Hoti anatirittaka”nti padacchedo.",
  "tika-vin11t0:1908_0": "1309. Upakaṭṭhavelāyapi atirittaṃ karontena “ahaṃ pātova bhuñji”nti vā “thokaṃ paribhuñji”nti",
  "tika-vin11t0:1908_1": "vā acintetvā kātabbanti dassetumāha “yopī”tiādi. Upakaṭṭhūpanītampīti upakaṭṭhavelāya",
  "tika-vin11t0:1908_2": "upanītampi bhojanaṃ.",
  "tika-vin11t0:1909": "1310. Yāmādikālikanti yāmasattāhayāvajīvikakālikaṃ. Anāmissanti āmisena amissaṃ. Taṃ yāmādikālikaṃ paribhuñjatoti sambandho.",
  "tika-vin11t0:1910_0": "1312. Gilānassa bhuttātirittaṃ viya kadāci bhuñjissatīti uddissa ṭhapitampi gilānātirittaṃ",
  "tika-vin11t0:1910_1": "nāmāti aṭṭhakathāyaṃ vuttaṃ. “Vihārādīsu gilānassa pāpuṇanakoṭṭhāsampi gilānātirittaṃ nāmā”ti vadanti.",
  "tika-vin11t0:1911": "1313. Kathinenāti paṭhamakathinena.",
  "tika-vin11t0:1912": "Paṭhamapavāraṇakathāvaṇṇanā.",
  "tika-vin11t0:1913_0": "1314. Anatirittenāti ettha “khādanīyena vā bhojanīyena vā”ti seso. Ettha “khādanīyaṃ",
  "tika-vin11t0:1913_1": "nāma pañcabhojanāni yāmakālikaṃ sattāhakālikaṃ yāvajīvikaṃ ṭhapetvā avasesa”nti vuttaṃ",
  "tika-vin11t0:1913_2": "pañcabhojanato aññaṃ sabbaṃ yāvakālikaṃ khādanīyaṃ nāma. “Bhojanīyaṃ nāma pañca bhojanāni",
  "tika-vin11t0:1913_3": "odano kummāso sattu maccho maṃsa”nti vuttaṃ. Ettha vinicchayo anantarasikkhāpade",
  "tika-vin11t0:1913_4": "vutto. Pavāreyyāti ettha “abhihaṭṭhu”nti seso. Abhihaṭṭhuṃ pavāreyyāti abhiharitvā",
  "tika-vin11t0:1913_5": "“handa bhikkhu yāvatakaṃ icchasi, tāvatakaṃ gahetvā khāda vā bhuñja vā”ti evaṃ pavāreyya.",
  "tika-vin11t0:1913_6": "“Pavārita”ntipadaṃ vuttatthameva. Jānanti sutvā vā disvā vā tassa pavāritabhāvaṃ",
  "tika-vin11t0:1913_7": "jānanto. Āsādanāpekkhoti āsādanaṃ codanaṃ maṅkukaraṇabhāvaṃ apekkhamāno. Bhutteti",
  "tika-vin11t0:1913_8": "tassa payogena itarena bhuñjitvā pariyosāpite. Tassāti yo tassa pavāritabhāvaṃ ñatvā",
  "tika-vin11t0:1913_9": "“bhuñjā”ti niyojesi, tassa.",
  "tika-vin11t0:1914_0": "1315-6. Ekassa bhuñjanena aññassa pācitti hotīti kathametanti āsaṅkāya tathā vuttattā",
  "tika-vin11t0:1914_1": "pariharitumāha “dukkaṭaṃ…pe… dassita”nti. Itarassa gahaṇeti pavāritabhikkhuno bhuñjanatthāya",
  "tika-vin11t0:1914_2": "paṭiggahaṇe. Ajjhohārapayogesu cāti etthāpi “itarassā”ti sambandho. Sabbaṃ dukkaṭaṃ,",
  "tika-vin11t0:1914_3": "pācittiyañca. Dassitanti “abhiharati, āpatti dukkaṭassa. Tassa vacanena ‘khādissāmi",
  "tika-vin11t0:1914_4": "bhuñjissāmī’ti paṭiggaṇhāti, āpatti dukkaṭassa. Ajjhohāre ajjhohāre āpatti dukkaṭassa.",
  "tika-vin11t0:1914_5": "Bhojanapariyosāne āpatti pācittiyassā”ti desitaṃ bhagavatāti attho.",
  "tika-vin11t0:1915": "1317. Ubhayatthāpi vimatissāti pavārite ca apavārite ca vimatissa. Dukkaṭaṃ paridīpitanti “pavārite vematiko. Appavārite vematiko, āpatti dukkaṭassā”ti desitaṃ.",
  "tika-vin11t0:1916": "1318. Kārāpetvāti ettha “bhuñjāhī”ti seso. Aññassatthāyāti ettha “abhiharanto gacchāhī”ti seso.",
  "tika-vin11t0:1917": "1319. Omasavādatulyāvāti idaṃ adinnādānasamuṭṭhānaṃ sandhāyāha.",
  "tika-vin11t0:1918": "Dutiyapavāraṇakathāvaṇṇanā.",
  "tika-vin11t0:1919_0": "1320. Khādanīyaṃ vāti pañca bhojanāni ca kālikattayañca vinā avasesesu yaṃ kiñci",
  "tika-vin11t0:1919_1": "vā. Bhojanīyaṃ vāti pañcasu bhojanesu aññatarampi. Vikāleti vigate kāle. Kālo nāma",
  "tika-vin11t0:1919_2": "aruṇuggamanato yāva majjhantikā, tadañño vikālo. Yathāha “vikālo nāma majjhantike",
  "tika-vin11t0:1919_3": "vītivatte yāva aruṇuggamanā”ti. Ṭhitamajjhantikopi kāleyeva saṅgayhati. Yathāha “ṭhitamajjhantikopi",
  "tika-vin11t0:1919_4": "kālasaṅgahaṃ gacchati. Tato paṭṭhāya pana khādituṃ vā bhuñjituṃ vā na sakkā, sahasā",
  "tika-vin11t0:1919_5": "pivituṃ pana sakkā bhaveyya. Kukkuccakena pana na kātabbaṃ. Kālaparicchedajānanatthañca",
  "tika-vin11t0:1919_6": "kālatthambho yojetabbo, kālabbhantareva bhattakiccaṃ kātabba”nti. Dosanti pācittiyaṃ.",
  "tika-vin11t0:1920_0": "1321. “Khādanīyaṃ vā bhojanīyaṃ vā”ti ettha bhojanīyassa pavāraṇasikkhāpade dassitasarūpattā",
  "tika-vin11t0:1920_1": "khādanīyaṃ tāva sarūpato dassetumāha “yamāmisagata”ntiādi. Etthāti etesu khādanīyabhojanīyesu.",
  "tika-vin11t0:1920_2": "Yaṃ pana vanamūlaphalādikaṃ āmisagataṃ āmise yāvakālike pariyāpannaṃ, taṃ khādanīyanti",
  "tika-vin11t0:1920_3": "yojanā. Kālikesvasamohatthanti ettha gāthābandhavasena ma-kāralopo, asammohatthanti",
  "tika-vin11t0:1920_4": "vuttaṃ hoti. Idanti vakkhamānaṃ sandhāyāha.",
  "tika-vin11t0:1921_0": "1322. Mūlanti yaṃ kiñci rukkhalatānaṃ mūlaṃ. Kandanti rukkhalatānameva kandaṃ. Muḷālanti",
  "tika-vin11t0:1921_1": "padumagacchamūlakandaṃ. Matthakanti tālanāḷikerādīnaṃ matthakaṃ, veḷukaḷīrapallavaṅkurānañca",
  "tika-vin11t0:1921_2": "ettheva saṅgaho. Khandhakanti ucchuādikhandhakaṃ. Tacanti challi. Pattanti paṇṇaṃ.",
  "tika-vin11t0:1921_3": "Pupphanti kusumaṃ. Phalanti rukkhalatādīnaṃ phalaṃ. Aṭṭhīti rukkhalatādibījaṃ. Piṭṭhanti",
  "tika-vin11t0:1921_4": "dhaññādipiṭṭhaṃ. Niyyāsanti silesaṃ. “Khādanīya”nti sabbattha pakaraṇato labbhati.",
  "tika-vin11t0:1922_0": "1323. Evaṃ khādanīyānaṃ mātikaṃ nikkhipitvā te sarūpato dassetumāha “mūlakhādanīyādīna”ntiādi.",
  "tika-vin11t0:1922_1": "Tattha rukkhamūlameva khādanīyaṃ, taṃ ādi yesanti viggaho. Mukhamattanidassanaṃ nibodhathāti",
  "tika-vin11t0:1922_2": "ettha “mayā kariyamāna”nti seso. Mukhamattanti pavesadvāramattaṃ, niravasesato dassane",
  "tika-vin11t0:1922_3": "papañcabhīrukānaṃ pubbe bhayaṃ hotīti saṅkhepato khādanīyāni dassissanti vuttaṃ hoti.",
  "tika-vin11t0:1922_4": "Tathā dassane payojanamāha “nāmatthesu bhikkhūnaṃ pāṭavatthāyā”ti, mūlakhādanīyādīnaṃ",
  "tika-vin11t0:1922_5": "nāmesu ca tadatthesu ca bhikkhūnaṃ pāṭavuppādanatthanti attho.",
  "tika-vin11t0:1923_0": "1324-5. Mūlakamūlādīni upadesatoyeva veditabbāni. Na hi tāni pariyāyantarena vuccamānānipi",
  "tika-vin11t0:1923_1": "sakkā viññātuṃ. Pariyāyantarenapi hi vuccamāne taṃ taṃ nāmaṃ ajānantānaṃ sammohoyeva",
  "tika-vin11t0:1923_2": "siyā, tasmā tattha na kiñci vakkhāma. Sākānanti sūpeyyapaṇṇānaṃ. Idhāti imasmiṃ sikkhāpade.",
  "tika-vin11t0:1923_3": "Āhāratthanti āhārena kattabbapayojanaṃ, āhārakiccanti vuttaṃ hoti. “Āmisattha”ntipi",
  "tika-vin11t0:1923_4": "likhanti. Pharantīti vitthārenti.",
  "tika-vin11t0:1924_0": "1326. Jaraṭṭhanti purāṇakandaṃ. Yaṃ taṃ jaraṭṭhanti sambandho. Sesānaṃ jaraṭṭhaṃ",
  "tika-vin11t0:1924_1": "yāvakālikanti yojanā. Sesānanti mūlakādīni vuttāni. Yathāha “mūlakakhārakajajjharīmūlānaṃ",
  "tika-vin11t0:1924_2": "pana jaraṭṭhānipi āmisagatikānevā”ti.",
  "tika-vin11t0:1925": "1331. Dhototi nibbattitapiṭṭho.",
  "tika-vin11t0:1926": "1332. Adhoto khīravalliyā kandoti yojanā. Vākyapathātītāti “asuko vā asuko vā”ti vatvā pariyantaṃ pāpetuṃ asakkuṇeyyattā vacanapathātītā.",
  "tika-vin11t0:1927": "1333. Puṇḍarīkaṃ setaṃ. Padumaṃ rattaṃ.",
  "tika-vin11t0:1928": "1334. Sambhavaṃ jātaṃ.",
  "tika-vin11t0:1929": "1338. Jaraṭṭhabundoti kandassa heṭṭhā atīva pariṇataṭṭhānaṃ.",
  "tika-vin11t0:1930": "1339. Pathaviyaṃ gatoti antopathaviyaṃ gato, pathaviyaṃ nimujjitvā gatataruṇadaṇḍoti vuttaṃ hoti.",
  "tika-vin11t0:1931": "1340. Evaṃ antobhūmiyaṃ gato. “Paṇṇadaṇḍo uppalādīna”nti padacchedo. Sabboti taruṇopi pariṇatopi. Uppalādīnaṃ, padumajātiyā ca sabbo paṇṇadaṇḍo yāvakālikoti yojanā.",
  "tika-vin11t0:1932": "1345. Pattakhādanīyaṃnāmāti pattasaṅkhātaṃ khādanīyaṃ nāma.",
  "tika-vin11t0:1933": "1348. Mūlakādīnanti “mūlakaṃ khārakañcevā”tiādikāya gāthāya vuttamūlakādīnaṃ.",
  "tika-vin11t0:1934": "1349. Kaṇṇikāti padumakaṇṇikā.",
  "tika-vin11t0:1935": "1360. Ketakādīnanti ettha ādi-saddena timbarusakaṃ gahitaṃ. Tālaphalaṭṭhīti taruṇaphalānaṃ aṭṭhi.",
  "tika-vin11t0:1936": "1361. “Punnāgamadhukaṭṭhīnī”ti ca “punnāgamadhukaṭṭhicā”ti ca potthakesu ubhayathā pāṭho dissati, attho pana ekoyeva. “Selu aṭṭhī”ti padacchedo. Anāmiseti yāvajīvike.",
  "tika-vin11t0:1937_0": "1363. Dhotaṃ tālapiṭṭhanti tālaphegguṃ koṭṭetvā udake madditvā parissāvetvā kalale",
  "tika-vin11t0:1937_1": "bhājanatalaṃ otiṇṇe pasannodakaṃ apanetvā gahitatālapiṭṭhanti vuttaṃ hoti. Tathā",
  "tika-vin11t0:1937_2": "khīravalliyā piṭṭhanti yojanā, tatheva koṭṭetvā parissāvetvā gahitakhīravalliyā piṭṭhanti attho.",
  "tika-vin11t0:1938_0": "1364. Adhotaṃ vuttavipariyāyato gahetabbaṃ. “Āhāratthamasādhentaṃ, sabbaṃ taṃ yāvajīvika”nti",
  "tika-vin11t0:1938_1": "vacanato tesu tesu janapadesu manussānaṃ āhārakiccaṃ akarontaṃ mūlādi yāvajīvikaṃ,",
  "tika-vin11t0:1938_2": "tadaññaṃ yāvakālikanti saṅkhepalakkhaṇaṃ kātabbanti.",
  "tika-vin11t0:1939": "Vikālabhojanakathāvaṇṇanā.",
  "tika-vin11t0:1940_0": "1369. Bhojanaṃ sannidhiṃ katvā khādanaṃ vāti ettha bhojanakhādanīyāni yathāvuttabhedasarūpāneva.",
  "tika-vin11t0:1940_1": "Sannidhiṃ katvāti paṭiggahetvā ekarattampi atikkāmetvā, sannidahitvāti vuttaṃ hoti.",
  "tika-vin11t0:1940_2": "Yathāha “paṭiggahetvā ekarattampi vītināmitassetaṃ adhivacana”nti. Tadeva vakkhati",
  "tika-vin11t0:1940_3": "“saya”ntiādinā. Khādananti kammasādhanoyaṃ, “khajja”nti iminā samānattho.",
  "tika-vin11t0:1941": "1371. “Sannidhiṃ katvā”ti ettha niddesaṃ dassetumāha “saya”ntiādi.",
  "tika-vin11t0:1942_0": "1372. “Taṃ na vaṭṭatī”ti ettha atthaṃ dassetumāha “tato”tiādi. Tatoti sannidhikatabhojanato.",
  "tika-vin11t0:1942_1": "Suddhacittenāti savāsanasakalakilesappahānato nimmalacittena. Tādināti aṭṭhasu lokadhammesu",
  "tika-vin11t0:1942_2": "nibbikārabhāvena tādinā. Atha vā yādisā purimakā sammāsambuddhā rūpārūpaguṇehi ahesuṃ, tādisena bhagavatā.",
  "tika-vin11t0:1943_0": "1373. Odanādīsu pañcasu bhojanesu tāva akappiyamaṃsena sannidhivasena pācittiyañca",
  "tika-vin11t0:1943_1": "āpattivisesañca dassetumāha “akappiyesū”tiādi. Pācittīti sannidhipācittiyamāha. Itareti",
  "tika-vin11t0:1943_2": "sīhādimaṃsamhi. Dukkaṭena saha pācittīti yojanā.",
  "tika-vin11t0:1944_0": "1374. Yāmakālikasaṅkhātaṃ paribhuñjatoti ettha “sannidhiṃ katvā”ti adhikārato labbhati.",
  "tika-vin11t0:1944_1": "“Dukkaṭena sahā”ti avatvā “pācittī”ti vuttattā sati paccaye paribhuñjatoti gahetabbaṃ.",
  "tika-vin11t0:1944_2": "Yathāha “yāmakālikaṃ sati paccaye ajjhohārato pācittiyaṃ. Āhāratthāya ajjhohārato",
  "tika-vin11t0:1944_3": "dukkaṭena saddhiṃ pācittiya”nti.",
  "tika-vin11t0:1945_0": "1375. Annanti etthāpi “sannidhikata”nti idaṃ pure viya labbhati, “pakati”nti idaṃ",
  "tika-vin11t0:1945_1": "“anna”nti etassa visesanaṃ, manussamaṃsādīhi asammissaṃ nātirittakataṃ annamattanti",
  "tika-vin11t0:1945_2": "attho. Pācittiyadvayanti anatirittapaccayā ca sannidhipaccayā ca dve pācittiyāni.",
  "tika-vin11t0:1946": "1376. “Dve, dvaya”nti ubhayatthāpi ayamevattho.",
  "tika-vin11t0:1947_0": "1377. Sāmisena mukhena dveti ettha “pañca bhojanāni yāmakālikaṃ sattāhakālikaṃ yāvajīvikaṃ",
  "tika-vin11t0:1947_1": "ṭhapetvā avasesaṃ khādanīyaṃ nāmā”ti vuttattā khādanīyāsaṅgahitena yāmakālikena ca",
  "tika-vin11t0:1947_2": "tena sammissattā sannidhināmena mukhagataāmisamūlakena ca sannidhipācittiyāni dve",
  "tika-vin11t0:1947_3": "hontīti attho. Sāmisena mukhenāti upalakkhaṇattā yathākathañci āmise missībhūte ettakā",
  "tika-vin11t0:1947_4": "āpattiyoti daṭṭhabbaṃ. Nirāmisaṃ yāmakālikaṃ bhuñjato ekameva pācittiyanti yojanā,",
  "tika-vin11t0:1947_5": "yena kenaci ākārena asammissaṃ yāmakālikaṃ paribhuñjato ekameva pācittiyaṃ hotīti attho.",
  "tika-vin11t0:1948_0": "1378. Tamevāti sannihitameva kālikaṃ. Tesu dvīsu vikappesūti sāmisanirāmisavikappadvaye.",
  "tika-vin11t0:1948_1": "Kevalaṃ dukkaṭaṃ vaḍḍhatīti paṭhamavikappe dvīhi pācittiyehi saddhiṃ dukkaṭaṃ, dutiyavikappe",
  "tika-vin11t0:1948_2": "pācittiyena saddhiṃ dukkaṭaṃ hotīti vuttaṃ hoti.",
  "tika-vin11t0:1949_0": "1379. Suddhanti ettha “sannidhikataṃ bhojana”nti seso. Idaṃ “pakatibhojane”ti aṭṭhakathāyaṃ,",
  "tika-vin11t0:1949_1": "idha ca “na doso yāmakālike”ti yāmakālikassa visuṃ vakkhamānattā viññāyati, akappiyamaṃsayāmakālikehi",
  "tika-vin11t0:1949_2": "amissaṃ bhojananti vuttaṃ hoti.",
  "tika-vin11t0:1950_0": "1380. Maṃseti ettha “akappiye”ti idaṃ thullaccayādivacaneneva labbhati. Vaḍḍhatīti",
  "tika-vin11t0:1950_1": "pubbe vuttehi pācittiyadvayehi saddhiṃ manussamaṃse thullaccayañca sīhādimaṃse dukkaṭañca",
  "tika-vin11t0:1950_2": "vaḍḍhati. Manussamaṃse ca sese sīhamaṃsādike akappiyamaṃse ca yathānukkamato thullaccayañceva",
  "tika-vin11t0:1950_3": "dukkaṭañcāti dvayaṃ vaḍḍhatīti yojanā.",
  "tika-vin11t0:1951_0": "1381. Anatirittampi bhojanaṃ vikāle paribhuñjato bhikkhuno tannimittako doso yathāvuttesu",
  "tika-vin11t0:1951_1": "sabbavikappesu natthīti yojanā. “Vikāla…pe… kālike”ti yāmakālikassa visuṃ vakkhamānattā",
  "tika-vin11t0:1951_2": "ca atirittakārāpanañca bhojaneyeva sambhavatīti anatirittanti ettha “nihitabhojana”nti",
  "tika-vin11t0:1951_3": "seso. “Anatirittapaccayā pana vikāle sabbavikappesu anāpattī”ti aṭṭhakathāvacanato",
  "tika-vin11t0:1951_4": "dosoti anatirittapaccayā pācittiyamāha. Teneva vakkhati “tannimittako”ti, anatirittanimittakoti",
  "tika-vin11t0:1951_5": "attho. Sabbavikappesūti “suddhaṃ vā manussamaṃsamissaṃ vā sīhādimaṃsamissaṃ vā yāmakālikamissaṃ",
  "tika-vin11t0:1951_6": "vā”ti sabbesu vikappesu. “Tannimittako”ti vacaneneva vāritavikālādinimittassa dosassa sambhavaṃ dasseti.",
  "tika-vin11t0:1952_0": "1382-3. Vikālapaccayā vāti ettha vā-saddena “anatirittapaccayā”ti idaṃ samuccitaṃ.",
  "tika-vin11t0:1952_1": "Api-saddo “yāmakālikepī”ti yojetabbo. Sattāhakālikaṃ, yāvajīvikaṃ āhārasseva atthāya",
  "tika-vin11t0:1952_2": "paṭiggaṇhato gahaṇe, yathāvuttassa sattāhakālikayāvajīvikabhedena duvidhassa tu ajjhohārapayogesu",
  "tika-vin11t0:1952_3": "nirāmise vā dukkaṭanti yojanā. Tu-saddo eva-kārattho.",
  "tika-vin11t0:1953": "1384. Athāti vākyārambhe nipāto. Āmisasaṃsaṭṭhaṃ sattāhakālikaṃ, yāvajīvikaṃ vāti yojanā. Gahetvāti paṭiggahetvā. Ṭhapitanti aruṇaṃ atikkāmetvā ṭhapitaṃ. Pācittīti sannidhipācitti.",
  "tika-vin11t0:1954_0": "1385. Kāloti aruṇuggamanādimajjhantikāvasāno kālo. Yāmoti majjhantikādidutiyaaruṇuggamanāvasāno.",
  "tika-vin11t0:1954_1": "Taṃ taṃ kālaṃ kālikaṃ atikkāmayato tu dosoti yojanā. Tu-saddo evakārattho. Taṃ vā",
  "tika-vin11t0:1954_2": "kālikanti yathākkamaṃ yāvakālikaṃ yāmakālikaṃ sattāhakālikanti vuttaṃ hoti.",
  "tika-vin11t0:1955": "1386. Yāvakālikaṃ attanā sambhinnāni itarāni tīṇi kālikāni attanoyeva sabhāvaṃ upanetīti yojanā. Sako bhāvo sabhāvo, taṃ.",
  "tika-vin11t0:1956": "1387-8. Evameva viniddiseti “purimaṃ purimaṃ kālikaṃ attanā sammissaṃ pacchimaṃ pacchimaṃ attano sabhāvameva gāhāpetī”ti katheyyāti vuttaṃ hoti.",
  "tika-vin11t0:1957_0": "Imesūtiādīsu niddhāraṇe bhummaṃ. Antovutthaṃ hotīti akappiyakuṭiyaṃ ṭhapetvā aruṇuṭṭhāpanena",
  "tika-vin11t0:1957_1": "antovutthaṃ nāma hoti. Sannidhi ca hotīti paṭiggahetvā paṭiggahaṇaṃ avijahitvā aruṇuṭṭhāpanena",
  "tika-vin11t0:1957_2": "sannidhi ca nāma hoti. Potthakesu “sannidhi”nti sānunāsiko pāṭho dissati, “hotī”ti",
  "tika-vin11t0:1957_3": "kiriyāya sambandhattā sannidhi-saddo paṭhamekavacanantoti anunāsiko āgamasandhijoti",
  "tika-vin11t0:1957_4": "veditabbo. Ubhayampīti yathāvuttaṃ antovutthaṃ, sannidhi cāti ubhayampi. Na hotevāti",
  "tika-vin11t0:1957_5": "purimakālikadvayena amissaṃ na hoteva.",
  "tika-vin11t0:1958_0": "1389. Kappiyakuṭināmena akataṃ, asammataṃ, apariggahaṃ, pākārādīhi parikkhittaṃ senāsanaṃ",
  "tika-vin11t0:1958_1": "akappiyakuṭi nāmāti saṅkhepato gahetabbaṃ. Antadvayenāti sattāhakālikayāvajīvikena,",
  "tika-vin11t0:1958_2": "sahatthe karaṇavacanaṃ. “Missita”nti seso. Gahitanti paṭiggahitaṃ. Taṃ pubbaṃ dvayanti",
  "tika-vin11t0:1958_3": "yāvakālikayāmakālikadvayaṃ. Purimakālikadvaye yaṃ kiñci tadahupaṭiggahitampi akappiyakuṭiyāyeva",
  "tika-vin11t0:1958_4": "ṭhapetvā aruṇaṃ uṭṭhāpitena pacchimakālikadvaye yena kenaci sammissaṃ antovutthaṃ",
  "tika-vin11t0:1958_5": "nāma hotīti vuttaṃ hoti.",
  "tika-vin11t0:1959_0": "1390. Antovutthena pacchimakālikadvayena saṃsaṭṭhaṃ yadidaṃ purimakālikadvayaṃ, ayaṃ",
  "tika-vin11t0:1959_1": "mukhasannidhi nāma hotīti aṭṭhakathāyaṃ vuttaṃ. Mahāpaccariyaṃ pana antovutthaṃ hoti,",
  "tika-vin11t0:1959_2": "na kappati iti daḷhaṃ katvā vuttanti yojanā.",
  "tika-vin11t0:1960_0": "Tattha “mukhasannidhī”ti ca “antovuttha”nti ca nāmamattameva nānākaraṇaṃ, soyevatthoti",
  "tika-vin11t0:1960_1": "ubhinnaṃ aṭṭhakathāvacanānaṃ anatthantaratā veditabbā. Tathā hi mukha-saddo anto-saddapariyāyo,",
  "tika-vin11t0:1960_2": "sannidhi-saddo parivuttha-saddapariyāyo. Mukhe sannidhi mukhasannidhīti kammasādhanaṃ.",
  "tika-vin11t0:1960_3": "Bahi sannidhinivattanatthaṃ aṭṭhakathāsu mukha-ggahaṇaṃ, anto-gahaṇañca kataṃ. Bahīti",
  "tika-vin11t0:1960_4": "ca paṭiggahetvā akappiyakuṭiyā bahi yattha katthaci parivutthaṃ pacchimakālikadvayaṃ",
  "tika-vin11t0:1960_5": "purimena kālikadvayena saṃsaṭṭhaṃ adhippetaṃ. Mukhasannidhiantovutthapadānaṃ anatthantarabhāvo",
  "tika-vin11t0:1960_6": "samantapāsādikāyaṃ vutto.",
  "tika-vin11t0:1961_0": "Yathāha “sāmaṇero bhikkhussa taṇḍulādikaṃ āmisaṃ āharitvā kappiyakuṭiyaṃ nikkhipitvā",
  "tika-vin11t0:1961_1": "punadivase pacitvā deti, antovutthaṃ na hoti. Tattha akappiyakuṭiyaṃ nikkhittasappiādīsu",
  "tika-vin11t0:1961_2": "yaṃ kiñci pakkhipitvā deti, mukhasannidhi nāma hoti. Mahāpaccariyaṃ pana ‘antovutthaṃ",
  "tika-vin11t0:1961_3": "hotī’ti vuttaṃ, tattha nāmamattameva nānākaraṇa”nti. Nissandehe pana aññathā vutto",
  "tika-vin11t0:1961_4": "viya viññāyati, tatthapi ayameva nayo veditabbo.",
  "tika-vin11t0:1962_0": "1391. Na dosoti sannidhidoso na hoti. Nidahitvāti paṭiggahetvā paṭiggahaṇaṃ avijahitvā",
  "tika-vin11t0:1962_1": "sakasakakālabbhantareyeva nidahitvā. Ettha ca heṭṭhimantato sannidhiṃ dassetuṃ “pattaṃ",
  "tika-vin11t0:1962_2": "dhovitvā puna tattha acchodakaṃ vā āsiñcitvā aṅguliyā vā ghaṃsitvā nisnehabhāvo jānitabbo”ti",
  "tika-vin11t0:1962_3": "aṭṭhakathāyaṃ vuttaṃ. Etena nirapekkhena paṭiggahaṇaṃ avissajjetvāva sayaṃ vā aññena",
  "tika-vin11t0:1962_4": "vā tucchaṃ katvāna sammā dhovitvā niṭṭhāpite patte laggampi avijahitapaṭiggahitameva",
  "tika-vin11t0:1962_5": "hotīti tattha āpatti vuttāti gaṇṭhipadesu vuttaṃ. Etena nirapekkhena paṭiggahaṇe",
  "tika-vin11t0:1962_6": "vissaṭṭhe tādisepi patte doso natthīti siddhaṃ.",
  "tika-vin11t0:1963": "Sannidhikathāvaṇṇanā.",
  "tika-vin11t0:1964": "1393. Paṇītāni bhojanānīti pāḷiyaṃ “seyyathidaṃ? Sappi navanītaṃ telaṃ madhu phāṇitaṃ maccho maṃsaṃ khīraṃ dadhī”ti uddisitvā –",
  "tika-vin11t0:1965_0": "“Sappi nāma gosappi vā ajikāsappi vā mahiṃsasappi vā, yesaṃ maṃsaṃ kappati, tesaṃ",
  "tika-vin11t0:1965_1": "sappi. Navanītaṃ nāma tesaññeva navanītaṃ. Telaṃ nāma tilatelaṃ sāsapatelaṃ madhukatelaṃ",
  "tika-vin11t0:1965_2": "eraṇḍakatelaṃ vasātelaṃ. Madhu nāma makkhikāmadhu. Phāṇitaṃ nāma ucchumhā nibbattaṃ.",
  "tika-vin11t0:1965_3": "Maccho nāma odako vuccati. Maṃsaṃ nāma yesaṃ maṃsaṃ kappati, tesaṃ maṃsaṃ. Khīraṃ",
  "tika-vin11t0:1965_4": "nāma gokhīraṃ vā ajikākhīraṃ vā mahiṃsakhīraṃ vā, yesaṃ maṃsaṃ kappati, tesaṃ khīraṃ.",
  "tika-vin11t0:1965_5": "Dadhi nāma tesaññeva dadhī”ti –",
  "tika-vin11t0:1966": "Niddiṭṭhāni nava paṇītabhojanānīti attho. Agilānoti “agilāno nāma yassa vinā paṇītabhojanāni phāsu hotī”ti vutto. Agilānoti ettha “hutvā”ti seso.",
  "tika-vin11t0:1967_0": "1394. Sappinā dehītiādi viññāpanappakāro. Sappibhattanti ettha kiñcāpi sappisaṃsaṭṭhaṃ",
  "tika-vin11t0:1967_1": "bhattaṃ, sappi ca bhattañca sappibhattanti viññāyati, aṭṭhakathāsu pana “sālibhattaṃ",
  "tika-vin11t0:1967_2": "viya sappibhattaṃ nāma natthī”ti kāraṇaṃ vatvā dukkaṭasseva daḷhataraṃ katvā vuttattā",
  "tika-vin11t0:1967_3": "na sakkā aññaṃ vattuṃ. Aṭṭhakathācariyā eva hi īdisesu ṭhānesu pamāṇaṃ.",
  "tika-vin11t0:1968": "1395. Pācitti pariyāputāti “ajjhohāre ajjhohāre āpatti pācittiyassā”ti evaṃ ajjhohāragaṇanāya pācitti vuttā.",
  "tika-vin11t0:1969": "1396. Suddhānīti annena amissāni. Sekhiyesūti sikkhākaraṇīye vuttanti attho.",
  "tika-vin11t0:1970": "1397. Yasmā suddhānaṃ paṇītabhojanānaṃ viññāpetvā paribhuñjanaṃ dukkaṭavisayaṃ, tasmā. Sattadhaññamayanti sāliādīnaṃ sattannaṃ dhaññānaṃ aññatarassa vikārabhūtaṃ.",
  "tika-vin11t0:1971": "1398. Sace dadātīti yojanā. Visaṅketanti anāpatti hotīti vuttaṃ hoti.",
  "tika-vin11t0:1972_0": "1399. Deti ceti sambandho. Aññatarenāti sahatthe karaṇavacanaṃ. “Bhatta”nti adhikārato",
  "tika-vin11t0:1972_1": "labbhati. Assa bhikkhussa. Visaṅketanti aññaṃ yācitassa aññassa dinnattā saṅketassa",
  "tika-vin11t0:1972_2": "virādhanena anāpattīti vuttaṃ hoti.",
  "tika-vin11t0:1973_0": "1400. Yena yena hīti etthāpi tatheva karaṇavacanaṃ. “Viññatta”nti idaṃ adhikatassa",
  "tika-vin11t0:1973_1": "“bhatta”nti etassa visesanaṃ. Yena yenāti aniyamena paṇītena. Tena sappiādi visuṃ",
  "tika-vin11t0:1973_2": "visuṃ gahitameva, sappiādīnaṃ gosappiādibhedo ca saṅgahito. Tasmiṃ laddhepīti yāciteyeva",
  "tika-vin11t0:1973_3": "laddhe sati. Tassa tassa mūlepi laddheti vicchāvasena yojanā.",
  "tika-vin11t0:1974_0": "Kiṃ vuttaṃ hoti? “Sappinā bhattaṃ dehī”ti sāmaññena viññāpentassa tameva vā “iminā",
  "tika-vin11t0:1974_1": "sappiṃ katvā gaṇhathā”ti navanītādīsu aññataraṃ vā dhenuṃ vā mūlaṃ vā deti ce, “gosappinā",
  "tika-vin11t0:1974_2": "bhattaṃ dehī”ti visesayuttaṃ katvā viññāpentassa tameva vā gonavanītādīni vā gāviṃ",
  "tika-vin11t0:1974_3": "vā “idaṃ datvā sappiṃ gaṇhathā”ti mūlaṃ vā sace deti, visaṅketaṃ na hoti, yathāvatthukameva",
  "tika-vin11t0:1974_4": "āpattiṃ āpajjatīti vuttaṃ hoti.",
  "tika-vin11t0:1975_0": "Na aññathāti sappiṃ yācitavato “imaṃ gahetvā sappiṃ katvā gaṇhathā”ti avatvā “sappi",
  "tika-vin11t0:1975_1": "natthi, idaṃ gaṇhathā”ti vatvā vā tuṇhībhūtena vā navanītādīsu kismiñci dinne visesaviññāpakassa",
  "tika-vin11t0:1975_2": "tadaññadānepi visaṅketameva hotīti attho. Pāḷiyā anāgatepi dinne visaṅketameva hoti.",
  "tika-vin11t0:1975_3": "“Sace pana aññaṃ pāḷiyā āgataṃ vā anāgataṃ vā deti, visaṅketa”nti aṭṭhakathāyaṃ vuttaṃ.",
  "tika-vin11t0:1976": "1401. Pāḷiyanti pubbe dassitaṃ “sappi nāma gosappī”tiādiṃ niddesapāḷimāha. Yathāha “pāḷiyaṃ āgatanavanītādīni ṭhapetvā”tiādi. Aññehi navanītādīhi. Sahatthe karaṇavacanaṃ.",
  "tika-vin11t0:1977_0": "1402. “Viññāpetvā”ti imassa kammabhūtaṃ “bhatta”nti adhikataṃ. Gāthābandhavasena",
  "tika-vin11t0:1977_1": "vā-saddassa rasso kato. Ekato vāti yojanā, “nānato”tipi gahitameva, ekaṭṭhānato vā",
  "tika-vin11t0:1977_2": "nānaṭṭhānato vāti vuttaṃ hoti. Yathāha “sace pana sabbehipi sappiādīhi ekaṭṭhāne",
  "tika-vin11t0:1977_3": "vā nānaṭṭhāne vā viññāpetvā”tiādi. Teneva bhuñjatīti ettha parikappasūcakaṃ “ce”ti",
  "tika-vin11t0:1977_4": "idañca avakaṃsasandassanatthaṃ “kusaggena ekabindumpī”ti idañca ajjhāharitabbaṃ.",
  "tika-vin11t0:1977_5": "Matāti aṭṭhakathāyaṃ vuttaṃ sandhāyāha. Ekato vā nānato vā ṭhānā bhattaṃ viññāpetvā",
  "tika-vin11t0:1977_6": "ekarasaṃ katvā antamaso kusaggena ekabindumpi bhuñjati ce, nava pācittiyo matāti yojanā.",
  "tika-vin11t0:1978_0": "1403. Akappiyena sappinā dehīti vuttepīti yojanā, sahatthe karaṇavacanaṃ. “Bhatta”nti",
  "tika-vin11t0:1978_1": "adhikataṃ. “Yesaṃ maṃsaṃ kappati, tesaṃ sappī”ti vuttappakārassa vipariyāyato akappiyaṃ",
  "tika-vin11t0:1978_2": "daṭṭhabbaṃ. Tena ce detīti yadi tena yācitena teneva akappiyena saddhiṃ odanaṃ detīti.",
  "tika-vin11t0:1979": "1404. Tathāsaññissāti tathāsaññino, gilānomhītisaññinoti attho. Yathāha “gilāno gilānasaññī, anāpattī”ti.",
  "tika-vin11t0:1980_0": "1405. Gilānakāle viññattaṃ agilānassa bhuñjato anāpatti pakāsitāti yojanā. Evamitarehipi",
  "tika-vin11t0:1980_1": "dvīhi padehi yojetabbaṃ. Yathāha “anāpatti gilāno hutvā viññāpetvā agilāno bhuñjatī”tiādi.",
  "tika-vin11t0:1980_2": "Ñātakādīnanti ettha “āyatta”nti seso. Ādi-saddena “pavāritānaṃ aññassatthāya attano",
  "tika-vin11t0:1980_3": "dhanena ummattakassa ādikammikassā”ti idaṃ saṅgaṇhātīti.",
  "tika-vin11t0:1981": "1406. Cattāri samuṭṭhānāni dassetumāha “kāyato”tiādi.",
  "tika-vin11t0:1982": "Paṇītabhojanakathāvaṇṇanā.",
  "tika-vin11t0:1983_0": "1407. “Adinna”nti iminā adinnādānasikkhāpade viya parapariggahitaṃ avatvā appaṭiggahitameva",
  "tika-vin11t0:1983_1": "vattabbaṃ. Yathāha “adinnaṃ nāma appaṭiggahitakaṃ vuccatī”ti. Mukhadvāranti mukhe",
  "tika-vin11t0:1983_2": "dvāraṃ mukhadvāraṃ, galanāḷikā, iminā pana vacanena yaṃ kiñci ajjhoharaṇīyaṃ, taṃ",
  "tika-vin11t0:1983_3": "mukhena vā pavisatu nāsikāya vā, galabilaṃ paviṭṭhameva āpattikaranti dīpeti. Āhāranti",
  "tika-vin11t0:1983_4": "udakadantaponehi aññaṃ ajjhoharitabbaṃ yaṃ kiñci yāvakālikādiṃ. Yathāha “āhāro nāma",
  "tika-vin11t0:1983_5": "udakadantaponaṃ ṭhapetvā yaṃ kiñci ajjhoharaṇīya”nti.",
  "tika-vin11t0:1984_0": "Āhareyyāti mukhadvāraṃ paveseyya, iminā paragalaṃ akatvā mukhena paṭiggahitaggahaṇepi",
  "tika-vin11t0:1984_1": "natthi dosoti sūcitaṃ. Tenevāha “dantaponodakaṃ hitvā”ti. Teneva vuttaṃ gaṇṭhipade",
  "tika-vin11t0:1984_2": "“bhagavato dantakaṭṭhassa mukhadvāraṭhapane anāpattivacaneneva yaṃ kiñci vatthuṃ",
  "tika-vin11t0:1984_3": "paragalaṃ akatvā mukhe ṭhapane anāpattibhāvo vutto”ti. Udakañhi yathāsukhaṃ pātuṃ,",
  "tika-vin11t0:1984_4": "dantakaṭṭhañca dantaponaparibhogena paribhuñjituṃ vaṭṭati, tassa pana rasaṃ gilituṃ",
  "tika-vin11t0:1984_5": "na vaṭṭati. Sacepi dantakaṭṭharaso ajānantassa anto pavisati, pācittiyameva. Dante",
  "tika-vin11t0:1984_6": "punanti nimmale karonti etenāti dantaponaṃ.",
  "tika-vin11t0:1985": "1408-9. Byatirekamukhena adinnalakkhaṇaṃ, padabhājane ca vuttanayena paṭhamaṃ dinnalakkhaṇaṃ dassento āha “hatthapāso”tiādi. Hatthapāsoti pavāraṇasikkhāpade –",
  "tika-vin11t0:1986": "“Gaṇhato pacchimaṃ aṅgaṃ, dadato purimaṃ pana;",
  "tika-vin11t0:1987": "Ubhinnaṃ aḍḍhateyyaṃ ce, vinā hatthaṃ pasārita”nti. –",
  "tika-vin11t0:1988_0": "Vuttalakkhaṇo hatthapāso. Abhinīhāroti tattheva vuttanayena abhimukhaṃ katvā haraṇañca.",
  "tika-vin11t0:1988_1": "Majjhimuccāraṇakkhamoti paṭiggahetabbabhārassa ukkaṭṭhaparicchedena thāmamajjhimena",
  "tika-vin11t0:1988_2": "purisena ukkhipanārahatā. Bhāvappadhānoyaṃ niddeso. Avakaṃso pana “antamaso rathareṇumattampī”ti",
  "tika-vin11t0:1988_3": "aṭṭhakathāvacanato veditabbo. Uccāraṇaṃ ukkhipanaṃ. “Amanusso”ti iminā tadaññasattasāmaññena",
  "tika-vin11t0:1988_4": "tiracchānagatāpi veditabbā. “Pakkhī vā”tiādivakkhamānena vā veditabbā. Kāyādināti",
  "tika-vin11t0:1988_5": "kāyakāyapaṭibaddhanissaggiyānaṃ aññatarena. Tenevāha “tidhā”ti.",
  "tika-vin11t0:1989_0": "Dvidhāti kāyena vā kāyapaṭibaddhena vā. Pañcaṅgasaṃyogeti ettha “hatthapāso”ti paṭhamaṅgaṃ,",
  "tika-vin11t0:1989_1": "“abhinīhāro”ti dutiyaṃ, “majjhimuccāraṇakkhamo”ti tatiyaṃ, “manusso…pe… tidhā”ti",
  "tika-vin11t0:1989_2": "catutthaṃ, “paṭiggaṇhāti…pe… dvidhā”ti pañcamanti imāni pañca aṅgāni, pañcannaṃ aṅgānaṃ",
  "tika-vin11t0:1989_3": "saṃyogo samāgamo sannipāto pañcaṅgasaṃyogo, tasmiṃ. Gahaṇanti paṭiggahaṇaṃ. Tassa",
  "tika-vin11t0:1989_4": "bhikkhuno. Rūhati sampajjati.",
  "tika-vin11t0:1990": "1410-12. Itaroti paṭiggāhako. Tassa aṅgassa. Na gacchatīti nago, “nago”ti rukkhopi pabbatopi vuccati. Evarūpeti īdise uccanīcaṭṭhāne.",
  "tika-vin11t0:1991": "1413. Soṇḍāyāti hatthena.",
  "tika-vin11t0:1992": "1415-6. Īsakaṃ onatvā thokaṃ nāmetvā tena bhikkhunā taṃ heṭṭhimaṃ bhājanaṃ ekadesenāpi paṭicchitabbanti yojanā.",
  "tika-vin11t0:1993": "1417. Ugghāṭetvā uccāretvā, bhājanāni visuṃ visuṃ oropetvāti vuttaṃ hoti.",
  "tika-vin11t0:1994": "1418. Kājabhattanti bhattakājaṃ, bhattabharitaṃ piṭakanti vuttaṃ hoti. Onatvā detīti sayaṃ onamitvā byābhaṅgiṃ deti.",
  "tika-vin11t0:1995_0": "1419. “Tiṃsahattho”ti idaṃ tiṃsaratanamatto ce hoti, “dūra”nti na parisaṅkitabboti",
  "tika-vin11t0:1995_1": "dassanatthamāha. Gahitekasminti ubhayakoṭīsu ṭhapite dve ghaṭe paṭiggahāpetuṃ hatthapāse",
  "tika-vin11t0:1995_2": "ṭhitena dāyakena diyyamānaṃ tiṃsahatthaveṇuṃ paṭiggaṇhantena yena kenaci kāyappadesena",
  "tika-vin11t0:1995_3": "vā kāyapaṭibaddhena vā “imaṃ gaṇhāmī”ti ābhogaṃ katvā mañcādīsu yattha katthaci phusitvā",
  "tika-vin11t0:1995_4": "paṭiggahiteti vuttaṃ hoti. Taṃ sabbanti tesu dvīsu ghaṭesu pakkhittaṃ sabbameva.",
  "tika-vin11t0:1995_5": "Gahitamevāti paṭiggahitameva hoti, dāyakassa hatthapāsabbhantare gatattā idaṃ tassa",
  "tika-vin11t0:1995_6": "kāyapaṭibaddhanti “dūra”nti saṅkā na kātabbāti evakārena dīpeti. “Dvīsu ghaṭesu bhūmiyaṃ",
  "tika-vin11t0:1995_7": "ṭhapitesupi tattha bandhanaveḷuyaṃ paṭiggaṇhanamatteneva paṭiggahitaṃ hotī”ti gaṇṭhipade vuttaṃ.",
  "tika-vin11t0:1996_0": "1420-24. “Kaṭasārake”ti iminā doṇiphalakādayo upalakkhitā. “Nisīdatī”ti idaṃ “tiṭṭhatī”tiādīnaṃ",
  "tika-vin11t0:1996_1": "upalakkhaṇaṃ. Mañcādīni phusitvāti ettha “aṅguliyāpī”ti seso. Yathāha “paṭiggahaṇasaññāya",
  "tika-vin11t0:1996_2": "mañcādīni aṅguliyāpi phusitvā ṭhitena vā nisinnena vā nipannena vā”tiādi. Pattesūti",
  "tika-vin11t0:1996_3": "tathā ṭhapitesu sabbesu pattesuyeva. Yañca dīyatīti ettha “tathā ṭhitenā”ti sāmatthiyā labbhati.",
  "tika-vin11t0:1997_0": "Mañcādīsu aṅguliādinā yena kenaci phuṭṭhamattepi paṭiggahaṇassa ruhaṇabhāvaṃ dassetvā",
  "tika-vin11t0:1997_1": "idāni tadārohaṇenāpi sijjhatīti dassetumāha “paṭiggahessāmī”tiādi. Sace pana paṭiggahessāmicceva",
  "tika-vin11t0:1997_2": "mañcādīni āruhitvā nisīdati, dāyakopi hatthapāse ṭhatvāna deti ce, taṃ sabbaṃ gahitaṃ hotīti yojanā.",
  "tika-vin11t0:1998": "Kucchiyā kucchiṃ āhacca ye pattā bhūmiyaṃ ṭhitā, tesu yaṃ yaṃ pattaṃ aṅguliyāpi vā sūciyāpi vā phusitvā nisinno, tattha tattheva dīyamānampi paṭiggaṇhāti, vaṭṭatīti yojanā.",
  "tika-vin11t0:1999_0": "1425. Kaṭasārādayo sace mahantā, paṭiggahaṇaṃ na ruheyyāti vikappo siyāti tannivattanatthamāha",
  "tika-vin11t0:1999_1": "“kaṭasārake”tiādi. “Mahantasmi”nti iminā kaṭasārakassa puna vacane hetumāha. Hatthattharaṃ",
  "tika-vin11t0:1999_2": "nāma hatthipiṭṭhe attharitabbaṃ attharaṇaṃ. Ādi-saddena assatthararathattharādiṃ",
  "tika-vin11t0:1999_3": "saṅgaṇhāti. Ṭhitapattesu diyyamānaṃ gaṇhato paṭiggahaṇaruhaṇahetuṃ dasseti “hatthapāsasmiṃ",
  "tika-vin11t0:1999_4": "vijjamāne tū”ti. Tu-saddo vuttavisesameva joteti.",
  "tika-vin11t0:2000": "1426. Tatthajātakapaṇṇesūti rukkheyeva ṭhitesu paṇṇesu. Gahetunti paṭiggahetuṃ. “Na panetānī”tiādi yena hetunā na vaṭṭati, tassa dassanaṃ. Hi-saddo pasiddhiṃ sūceti.",
  "tika-vin11t0:2001": "1427. Thāmamajjhimena purisena ukkhipituṃ asakkuṇeyyaṃ asaṃhāriyaṃ. Tādiseti tathārūpe, asaṃhāriyeti vuttaṃ hoti. Khāṇubaddheti bhūmiyaṃ nikhātakhāṇuke baddhe.",
  "tika-vin11t0:2002_0": "1428. Tintiṇikāti ciñcā. Ādi-saddena tathā khuddakānaṃ kadambapupphapaṇṇādīnaṃ gahaṇaṃ.",
  "tika-vin11t0:2002_1": "“Tintiṇikādipaṇṇesū”ti vacanato sākhāsu paṭiggahaṇaṃ ruhatīti daṭṭhabbaṃ. Bhūmiyaṃ",
  "tika-vin11t0:2002_2": "patthaṭesūti yojetabbaṃ. Yathāha “bhūmiyaṃ atthatesu sukhumesu tintiṇikādipaṇṇesupi",
  "tika-vin11t0:2002_3": "paṭiggahaṇaṃ na ruhatī”ti.",
  "tika-vin11t0:2003": "1429. Parivesakoti dāyako.",
  "tika-vin11t0:2004": "1430. Asesato puñchitvāti yojanā.",
  "tika-vin11t0:2005": "1431. Paṭiggahetvāvāti pattaṃ paṭiggahetvāva. Bhikkhā gahetabbāti sambandho.",
  "tika-vin11t0:2006": "1432. Apaṭiggahiteti ettha “patte”ti seso. Taṃ pacchā paṭiggahetvā paribhuñjato anāpattīti yojanā.",
  "tika-vin11t0:2007": "1433. Anādiyitvāti aggahetvā, tasmiṃ vacane ādaraṃ akatvāti vuttaṃ hoti.",
  "tika-vin11t0:2008": "1435. Aññassa anupasampannassa.",
  "tika-vin11t0:2009_0": "1436. Pubbābhogassa anurūpavasena “sāmaṇerassa taṃ datvā…pe… pana vaṭṭatī”ti vuttaṃ.",
  "tika-vin11t0:2009_1": "Yasmā pana taṃ “aññassa dassāmī”ti cittuppādamattena parasantakaṃ nāma na hoti, tasmā",
  "tika-vin11t0:2009_2": "tassa adatvāpi paṭiggahetvā paribhuñjituṃ vaṭṭati.",
  "tika-vin11t0:2010_0": "1437-9. Bhikkhunoti aññassa bhikkhussa. Bhattassāti kañjikādidravamissabhattamāha.",
  "tika-vin11t0:2010_1": "Uplavatīti upari plavati. Kañjikanti āranālaṃ, imassa upalakkhaṇattā khīratakkādidravaṃ",
  "tika-vin11t0:2010_2": "saṅgahitaṃ. Pavāhetvāti matthakato palāpetvā. Anto paviṭṭhaṃ sace tanti taṃ rajaṃ",
  "tika-vin11t0:2010_3": "yadi bhattassa anto paviṭṭhaṃ hoti. Paṭiggahetabbanti anupasampanne asati hatthato",
  "tika-vin11t0:2010_4": "amocenteneva yattha anupasampanno atthi, taṃ tattha netvā paṭiggahetabbaṃ.",
  "tika-vin11t0:2011_0": "1440. Apanīyāvāti ettha “thūla”nti idaṃ “sukhumaṃ ce”ti vakkhamānavipariyāyato labbhati.",
  "tika-vin11t0:2011_1": "Sabhattaṃ apanīyāti sambandho. Yathāha “uparibhattena saddhiṃ apanetabbaṃ, paṭiggahetvā vā bhuñjitabba”nti.",
  "tika-vin11t0:2012": "1441. Thevoti bindu. Thevo…pe… vaṭṭatīti ettha yathā paṭhamataraṃ patitatheve doso natthi, tathā ākiritvā apanentānaṃ pacchā patitathevepi abhihaṭattā nevatthi doso.",
  "tika-vin11t0:2013": "1442-4. Carukenāti khuddakaukkhaliyā. Tato carukato. Masīti jallikāādikā bhasmā. Bhājaneti bhājanapattādibhājane. Tassa cāti tassa masiādino ca.",
  "tika-vin11t0:2014_0": "Anantarassa bhikkhussa dīyamānaṃ yaṃ pattato uppatitvā itarassa bhikkhuno patte sace",
  "tika-vin11t0:2014_1": "patati, taṃ paṭiggahitameva hoti, tasmā vaṭṭatevāti yojanā. “Dīyamāna”nti ettha “bhattādikaṃ",
  "tika-vin11t0:2014_2": "yaṃ kiñcī”ti pakaraṇato labbhati. Vaṭṭatevā yanti ettha “vaṭṭateva aya”nti padacchedo",
  "tika-vin11t0:2014_3": "na kātabbo “aya”nti iminā sambandhanīyassa abhāvato. Tasmā va-kāro gāthāchandavasena",
  "tika-vin11t0:2014_4": "dīghaṃ katvā vuttoti veditabbo.",
  "tika-vin11t0:2015_0": "1445-6. Pāyāsassāti ettha pūraṇayoge sāmivacanaṃ, pāyāsenāti vuttaṃ hoti. Uṇhatoti",
  "tika-vin11t0:2015_1": "uṇhattā. Na sakkatīti na sakkoti. Mukhavaṭṭiyaṃ vaṭṭatīti mukhavaṭṭiṃ ukkhipitvā",
  "tika-vin11t0:2015_2": "hatthe phusāpite gaṇhituṃ vaṭṭati. Tathā mukhavaṭṭiyā gahetuṃ na sakkā ce, ādhārakenapi gahetabboti yojanā.",
  "tika-vin11t0:2016_0": "1447-8. Āhariyamānaṃ vā neva jānāti, dīyamānaṃ vā na jānātīti yojanā. Gāthābandhavasena",
  "tika-vin11t0:2016_1": "“jānatī”ti rasso kato. Ābhoganti “gaṇhāmī”ti ābhogaṃ. Yathāha mahāpaccariyaṃ “ābhogamattameva",
  "tika-vin11t0:2016_2": "hi ettha pamāṇa”nti. “Kāyena vā kāyapaṭibaddhena vā paṭiggaṇhātī”ti vuttattā pattaṃ",
  "tika-vin11t0:2016_3": "gahetvā nisinnattā “kāyapaṭibaddhena gaṇhissāmī”ti ābhogaṃ katvātipi yujjateva.",
  "tika-vin11t0:2017_0": "1449. “Hatthena muñcitvā”ti idaṃ “ādhārakampi vā”ti imināpi yojetabbaṃ. “Pādena pelletvā”ti",
  "tika-vin11t0:2017_1": "iminā pana “ādhāraka”nti idameva yojetabbaṃ. Yathāha “hatthena ādhārakaṃ muñcitvā",
  "tika-vin11t0:2017_2": "pādena pelletvā niddāyatī”ti. Pelletvāti pīḷetvā, akkamitvāti vuttaṃ hoti.",
  "tika-vin11t0:2018": "1450. Kami-dhātussa majjhe “akka”iti padacchedo yatihīnadosoti.",
  "tika-vin11t0:2019": "“Siloke niyataṭṭhānaṃ, padacchedaṃ yatiṃ vidū;",
  "tika-vin11t0:2020": "Tadapetaṃ yatibbhaṭṭhaṃ, savanubbejanaṃ yathā”ti. –",
  "tika-vin11t0:2021_0": "Daṇḍinā vuttalakkhaṇato siddhatāya doso yathā na hoti, tathā vicāretvā gahetabbaṃ.",
  "tika-vin11t0:2021_1": "Keci panettha i-kārāgamassa paccayabhāvattā taṃsahito ma-kāro taggahaṇena saṅgayhatīti",
  "tika-vin11t0:2021_2": "ubhayapakkhabhāgīti dhātupaccayānaṃ majjhe yatiyā icchitattā na dosoti pariharanti.",
  "tika-vin11t0:2021_3": "Jāgarassāpīti aniddāyantassāpi. Anādaroti anādarabhāvo.",
  "tika-vin11t0:2022_0": "1451. Tasmāti tathā gahaṇassa anādarabhāvato. Tanti taṃ ādhārakaṃ pādena akkamitvā",
  "tika-vin11t0:2022_1": "paṭiggahaṇañca. Dīyamānanti dāyakena paṭiggahāpiyamānaṃ. Patatīti paṭiggāhakassa",
  "tika-vin11t0:2022_2": "hatthaṃ aphusitvā rajorahitāya suddhabhūmiyā vā paduminipaṇṇādīsu vā patati. Yathāha",
  "tika-vin11t0:2022_3": "“yaṃ diyyamānaṃ dāyakassa hatthato parigaḷitvā suddhāya bhūmiyā vā paduminipaṇṇavatthakaṭasārakādīsu",
  "tika-vin11t0:2022_4": "vā patati, taṃ sāmaṃ gahetvā paribhuñjituṃ vaṭṭatī”ti. Sarajāya bhūmiyā patite rajaṃ",
  "tika-vin11t0:2022_5": "puñchitvā vā dhovitvā vā paṭiggahāpetvā vā paribhuñjitabbanti idaṃ aṭṭhakathāyaṃ",
  "tika-vin11t0:2022_6": "pana “sarajāya bhūmiyaṃ patatī”tiādinā dassitaṃ. Gahetunti ettha “bhuñjitu”nti ca",
  "tika-vin11t0:2022_7": "vaṭṭatīti ettha “pariccattaṃ dāyakehī”ti ca seso. Yathāha “anujānāmi bhikkhave yaṃ",
  "tika-vin11t0:2022_8": "diyyamānaṃ patati, taṃ sāmaṃ gahetvā paribhuñjituṃ. Pariccattaṃ taṃ bhikkhave dāyakehī”ti.",
  "tika-vin11t0:2022_9": "“Yaṃ diyyamānaṃ patatī”ti avisesena vuttattā catūsupi kālikesu ayaṃ nayo veditabbo.",
  "tika-vin11t0:2023": "1452. Abbohārikanayaṃ dassetumāha “bhuñjantāna”nti.",
  "tika-vin11t0:2024": "1453-4. Taṃ malaṃ. Tesūti ucchuādīsu vatthūsu. Tanti malamissakaṃ ucchuādikaṃ vatthu. Na paññāyatīti na pana paññāyati. Tasminti ucchuādivatthusmiṃ.",
  "tika-vin11t0:2025": "1455. Nisadodukkhalādīnanti ādi-saddena nisadapotamusalādīnaṃ gahaṇaṃ.",
  "tika-vin11t0:2026_0": "1456. Vāsiyā upalakkhaṇattā tajjātikaṃ yaṃ kiñci satthampi gahetabbaṃ. Khīreti anupasampannena",
  "tika-vin11t0:2026_1": "tāpitakhīre, idaṃ upari āmakassa visuṃ gahaṇena viññāyati. Nīlikāti nīlavaṇṇaṃ. Satthake",
  "tika-vin11t0:2026_2": "viya nicchayoti satthena uṭṭhitamale ucchukhaṇḍe viya paṭiggahetvā paribhuñjitabbanti",
  "tika-vin11t0:2026_3": "vinicchayo veditabbo.",
  "tika-vin11t0:2027": "1457. Tanti taṃ aggisantattavāsiādiṃ, tāpavatthuto vāsi gahetabbā.",
  "tika-vin11t0:2028_0": "1459. Tanti taṃ hatthādikāyāvayavaṃ vā cīvaraṃ vā dhovitvā patitakiliṭṭhajalamissamodanaṃ.",
  "tika-vin11t0:2028_1": "Rukkhamūlādīsu nisīditvā bhuñjantassa pattādīsu rukkhapaṇṇādiṃ dhovitvā patitakiliṭṭhodakepi",
  "tika-vin11t0:2028_2": "eseva vinicchayoti dassetumāha “esevā”tiādi.",
  "tika-vin11t0:2029_0": "1460. Jalaṃ sace suddhaṃ patati, vaṭṭatīti yojanā, “rukkhato”ti labbhati. Abbhokāse",
  "tika-vin11t0:2029_1": "ca sace suddhaṃ toyaṃ patati, vaṭṭatīti ettha “ākāsato”ti labbhati. Ubhayatthāpi",
  "tika-vin11t0:2029_2": "rukkhapaṇṇesu, ākāse ca rajassa paṭhamameva vassodakena dhovitattā āha “suddha”nti.",
  "tika-vin11t0:2030": "1461. Acchupantenāti aphusantena. Tassa sāmaṇerassa.",
  "tika-vin11t0:2031_0": "1462. Pattanti anupasampannassa pattaṃ. Chupitvāti anupasampannapattagatodanaṃ phusitvā.",
  "tika-vin11t0:2031_1": "Taṃ attano patte bhattaṃ. Yathāha “appaṭiggahite odanaṃ chupitvā puna attano patte",
  "tika-vin11t0:2031_2": "odanaṃ gaṇhantassa uggahitako hotī”ti.",
  "tika-vin11t0:2032": "1464. Pacchāti tasmiṃ gahitepi agahitepi pacchā. Taṃ paṭiggahitabhojanaṃ.",
  "tika-vin11t0:2033": "1467. Tassa attano pattagatassa bhattassa.",
  "tika-vin11t0:2034": "1468. Parenāti appaṭiggahitapattena.",
  "tika-vin11t0:2035_0": "1469-70. “Yāguādīnaṃ pacane bhikkhūnaṃ bhājane”ti sambandho. Pacanti etthāti pacanaṃ,",
  "tika-vin11t0:2035_1": "bhājanaṃ. Bhājanūpari hatthesu sāmaṇerassāti bhājanassa upari katesu sāmaṇerassa",
  "tika-vin11t0:2035_2": "hatthesu. Patitaṃ hatthato tasminti tassa sāmaṇerassa hatthato parigaḷitvā tasmiṃ bhājane patitaṃ.",
  "tika-vin11t0:2036_0": "1471. “Na karoti akappiya”nti ettha kāraṇamāha “pariccattañhi ta”nti. Tañhi yasmā",
  "tika-vin11t0:2036_1": "pariccattaṃ, tasmā akappiyaṃ na karotīti vuttaṃ hoti. Evaṃ akatvāti yathāvuttapakārena",
  "tika-vin11t0:2036_2": "akatvā. Ākirateva ceti sace bhājane ākirati eva. Taṃ tathā pakkhittaṃ bhattabhājanaṃ.",
  "tika-vin11t0:2036_3": "Nirāmisaṃ katvāti tattha patitaṃ āmisaṃ yathā na tiṭṭhati, evaṃ dhovitvā bhuñjitabbanti sambandho.",
  "tika-vin11t0:2037": "1472-3. Kuṭanti ghaṭaṃ. Āvajjetīti kuṭaṃ nāmetvā yāguṃ āsiñcati.",
  "tika-vin11t0:2038": "1474. Hattheti dve hatthe. Tatthāti tattha bhūmiyaṃ ṭhapitesu dvīsu hatthatalesu.",
  "tika-vin11t0:2039": "1475-6. Ekassa gahaṇūpagaṃ ce bhāranti thāmamajjhimena ekena purisena ukkhipanappamāṇaṃ bhāraṃ sace bhaveyya. “Tathā”ti iminā “ekassa gahaṇūpagaṃ bhāra”nti idaṃ paccāmasati.",
  "tika-vin11t0:2040": "1477. Laggentīti olambanti. Tatthāti tasmiṃ mañcapīṭhe. Vaṭṭatevāti uggahitakaṃ na hotīti dīpeti.",
  "tika-vin11t0:2041": "1478. Sammujjantoti sammajjanto. Ghaṭṭetīti asañcicca sammajjaniyā phusati.",
  "tika-vin11t0:2042": "1479. Taṃ ñatvāti paṭiggahitabhāvaṃ ñatvā. Ṭhapetuṃ vaṭṭati uggahitakaṃ na hotīti adhippāyo.",
  "tika-vin11t0:2043": "1480. Tanti paṭiggahitasaññāya gahitaṃ taṃ appaṭiggahitaṃ. Aññathā pana na kattabbanti apihitaṃ pidhātuñca pihitaṃ vivarituñca na vaṭṭatīti attho.",
  "tika-vin11t0:2044_0": "1481. Bahi ṭhapeti ceti yadi pubbe ṭhapitaṭṭhānato bahi ṭhapeti. Tenāti bahi ṭhapetvā",
  "tika-vin11t0:2044_1": "muttahatthena tena bhikkhunā. Tanti bahi ṭhapitaṃ hatthato muttaṃ. Ñatvāti appaṭiggahitabhāvaṃ",
  "tika-vin11t0:2044_2": "ñatvā. Taṃ tathā ñatvā ṭhapitaṃ.",
  "tika-vin11t0:2045_0": "1482-3. Uṭṭheti yadi kaṇṇikāti sace kaṇṇikā sañjāyati. Siṅgiverādiketi ettha ādi-saddena",
  "tika-vin11t0:2045_1": "pipphaliādīnaṃ gahaṇaṃ. Mūleti pañcamūlādike mūle. Ghuṇacuṇṇanti ghuṇapāṇakehi uppāditacuṇṇaṃ.",
  "tika-vin11t0:2045_2": "“Tathā”ti iminā “uṭṭhetī”ti kiriyaṃ paccāmasati. Taṃsamuṭṭhānatoti paṭiggahitatelādīsu",
  "tika-vin11t0:2045_3": "samuppannattā. Taññevāti pavuccatīti paṭhamapaṭiggahitaṃ tameva telādikanti vuccati.",
  "tika-vin11t0:2045_4": "Tenāha “paṭiggahaṇa…pe… na vijjatī”ti.",
  "tika-vin11t0:2046": "1484-5. Koci puggaloti sāmaṇeragamikādīsupi yo koci satto. Tālapiṇḍinti tālakaṇṇikaṃ phalaṃ. Añño bhūmaṭṭhoti bhūmiyaṃ ṭhito añño koci puggalo itthī vā puriso vā.",
  "tika-vin11t0:2047_0": "1486. Chinditvāti chindaṃ katvā. Vatinti hatthapāsappahonakabahalavatiṃ. Yathāha",
  "tika-vin11t0:2047_1": "“hatthapāse satī”ti. Daṇḍake aphusitvāvāti yattakena gamanavego nibbāyati, ettakaṃ,",
  "tika-vin11t0:2047_2": "paharaṇato vatidaṇḍake vā appaharitvāti vuttaṃ hoti. Paharitvā ṭhatvā gacchati ce,",
  "tika-vin11t0:2047_3": "na vaṭṭati. Yathāha aṭṭhakathāyaṃ “mayaṃ pana ‘yaṃ ṭhānaṃ pahaṭaṃ, tato sayaṃ patitamiva",
  "tika-vin11t0:2047_4": "hotī’ti takkayāma. Tasmimpi aṭṭhatvā gacchante yujjati suṅkaghātakato pavaṭṭetvā",
  "tika-vin11t0:2047_5": "bahi patitabhaṇḍaṃ viyā”ti.",
  "tika-vin11t0:2048_0": "1487-8. Pākāroti ettha “vatiṃ vā”ti aṭṭhakathāyaṃ āgatattā idaṃ adhikārato gahetabbaṃ.",
  "tika-vin11t0:2048_1": "“Na puthulo”ti ettha adhippetappamāṇaṃ dassetumāha “anto…pe… pahoti ce”ti. “Uddhaṃ",
  "tika-vin11t0:2048_2": "hatthasataṃ gantvā”ti iminā dāyakassa dātumicchāya ākāsaṃ taṃ ukkhipitvā vissaṭṭhabhāvaṃ",
  "tika-vin11t0:2048_3": "ñāpeti. Sampattanti hatthappattaṃ. Gaṇhatoti paṭiggahaṇasaññāya gaṇhato.",
  "tika-vin11t0:2049": "1489. “Sāmaṇera”nti idaṃ upalakkhaṇanti gihinopi gahaṇaṃ. Tatthevāti khandhe eva. Nisinno sāmaṇero.",
  "tika-vin11t0:2050_0": "1491-2. Phaliniṃ sākhanti phalavatiṃ sākhaṃ. “Khāditu”nti idaṃ “citte samuppanne”ti",
  "tika-vin11t0:2050_1": "iminā yojetabbaṃ. Sace phalaṃ khādati, evaṃ khādituṃ vaṭṭatīti yojanā. Makkhikānaṃ",
  "tika-vin11t0:2050_2": "nivāratthanti makkhikānaṃ nivāretuṃ.",
  "tika-vin11t0:2051_0": "1493. Chāyatthañca makkhikā nivāretuñca gayhamānā phalasākhā sukhaparibhogatthāya",
  "tika-vin11t0:2051_1": "kappiyaṃ kārāpetvā paṭiggahitā ce, khāditumicchāya sati puna appaṭiggahitāpi vaṭṭatīti",
  "tika-vin11t0:2051_2": "dassetumāha “kappiyaṃ pana kāretvā”tiādi.",
  "tika-vin11t0:2052": "1494-5. “Taṃ so paṭiggahāpetvā”ti vakkhamānattā “gahetvā”ti idaṃ appaṭiggahāpetvā gahaṇaṃ sandhāya vuttanti gahetabbaṃ. Taṃ paṭiggahitanti ettha “ce pubbamevā”ti seso.",
  "tika-vin11t0:2053": "1496-9. Bhikkhussa pātheyyataṇḍuleti sambandho. Soti sāmaṇero. Itarehīti bhikkhunā gahitehi attano taṇḍulehi.",
  "tika-vin11t0:2054_0": "Dvīsu pattesūti upalakkhaṇaṃ. Bahūsupi eseva nayo. Attanā laddhaṃ bhikkhūnaṃ datvā",
  "tika-vin11t0:2054_1": "tehi laddhaṃ attanā gahetvā aññesaṃ dānavasena bahunnampi dātuṃ vaṭṭatīti aṭṭhakathāyaṃ",
  "tika-vin11t0:2054_2": "vuttaṃ tameva dassetumāha “yāguṃ bhikkhussā”tiādi. “Āvuso tuyhaṃ yāguṃ mayhaṃ dehī’ti",
  "tika-vin11t0:2054_3": "evaṃ therehi paṭipāṭiyā yācitvāpi pivituṃ vaṭṭati, sabbehi sāmaṇerassa santakameva",
  "tika-vin11t0:2054_4": "bhuttaṃ hotī”ti aṭṭhakathāyaṃ vuttaṃ. Sāmaṇerassa pītattāti ettha “yāguyā”tiidaṃ",
  "tika-vin11t0:2054_5": "adhikārato labbhati.",
  "tika-vin11t0:2055": "1500. Imassāti pātheyyataṇḍulahārakassa. “Na visesatā”ti iminā visuṃ avattabbataṃ dīpeti.",
  "tika-vin11t0:2056_0": "1501. Assa visesassāti yathāvuttavinicchayavisesassa visuṃ vattabbabhāveti seso.",
  "tika-vin11t0:2056_1": "Tassāti sāmaṇerataṇḍulahārakassa bhikkhussa. Sālayabhāvanti attanā haṭataṇḍulesu",
  "tika-vin11t0:2056_2": "parikkhīṇesu “idaṃ amhākampi padassatī”ti sālayabhāvo. Chāyādīnamatthāya gayhamānāya",
  "tika-vin11t0:2056_3": "sākhāya imissā phalaṃ khāditukāmatāya sati khādanārahanti ālayassa kātuṃ sakkuṇeyyattā",
  "tika-vin11t0:2056_4": "ayampi avisesoti viññāyati, tattha sambhavantaṃ pana visesaṃ dassetumāhāti vattuṃ yujjati.",
  "tika-vin11t0:2057_0": "1502-4. Niccāletuṃ na sakkotīti niccāletvā sakkharā apanetuṃ na sakkoti. Celakoti",
  "tika-vin11t0:2057_1": "cūḷasāmaṇero. Pakkakālasmiṃ vivaritvā pakkatā ñātabbāti yojanā. Pi-saddo pana-saddatthe.",
  "tika-vin11t0:2057_2": "Oropetvāti uddhanato oropetvā. Pubbataṇḍuladhovanatthāya katapaṭiggahaṇasseva pamāṇattā",
  "tika-vin11t0:2057_3": "āha “na pacchassa paṭiggahaṇakāraṇa”nti. Assāti bhojanassa.",
  "tika-vin11t0:2058": "1505. Kāritantassa dvikammakattā āha “uddhanaṃ suddhabhājana”nti, uddhaneti vuttaṃ hoti.",
  "tika-vin11t0:2059": "1506. Kocīti anupasampanno. Tena bhikkhunāti uddhanaṃ suddhabhājanaṃ āropetvā yena aggi kato, tena bhikkhunā. Idañca upalakkhaṇaṃ aññenapi na kātabbattā.",
  "tika-vin11t0:2060": "1507. Pacchāti taṇḍulapakkhepato pacchā. Taṃ yāguṃ. Sace pacatīti aggiṃ karonto pacati. Sāmapākā na muccatīti taṃ yāguṃ pivanto sāmapākadukkaṭato na muccati.",
  "tika-vin11t0:2061_0": "1508. Valliyā saha tattha valliyaṃ jātaṃ phalaṃ kiñci īsakampi cāleti, tato laddhaṃ",
  "tika-vin11t0:2061_1": "kiñci phalaṃ tasseva bhikkhuno na vaṭṭatīti yojanā, taṃ paribhuñjato durupaciṇṇadukkaṭaṃ",
  "tika-vin11t0:2061_2": "hotīti adhippāyo. Tassevāti evakārena aññesaṃ vaṭṭatīti dīpeti.",
  "tika-vin11t0:2062": "1509. Parāmaṭṭhunti āmasituṃ. Apassayitunti avalambituṃ, apassanaṃ vā kātuṃ. “Kirā”ti iminā kevalaṃ mahāpaccariyaṃ vuttabhāvaṃ sūceti.",
  "tika-vin11t0:2063": "1510-1. Tatthāti tasmiṃ tele. Hatthena saṇḍāsaggahaṇaṃ amuñcantena. Taṃ telaṃ.",
  "tika-vin11t0:2064_0": "1515-6. Loṇakiccanti alavaṇaṭṭhāne loṇena kātabbakiccaṃ. Sannihitasesakālikasammissaṃ",
  "tika-vin11t0:2064_1": "yāvajīvikaṃ viya samuddodakassa asannidhibhāvaṃ dassetumāha “yāvajīvikasaṅkhāta”ntiādi.",
  "tika-vin11t0:2064_2": "Kālavinimmuttanti akālikaṃ, catūsu kālikesu asaṅgahitanti attho.",
  "tika-vin11t0:2065_0": "1517. Himassa karakāti himodakassa muttā viya patthinasakkharā. Bahalampi cāti pakkhittaṭṭhāne",
  "tika-vin11t0:2065_1": "mukhe vā kaddamavaṇṇassa apaññāyanappamāṇabahalaṃ pānīyañca. Appaṭiggahitaṃ vaṭṭati.",
  "tika-vin11t0:2065_2": "Sace kaddamavaṇṇaṃ paññāyati, na vaṭṭatīti. Yathāha “sace pana mukhe ca hatthe ca",
  "tika-vin11t0:2065_3": "laggati, na vaṭṭati, paṭiggahetvā paribhuñjitabba”nti.",
  "tika-vin11t0:2066": "1518. Kasitaṭṭhāneti kaṭṭhaṭṭhāne. Na vaṭṭati appaṭiggahitaṃ. Evaṃ sabbattha.",
  "tika-vin11t0:2067": "1519. Sobbho dukkhogāhanajalāsayo. “Āvāṭo”ti keci. Kakudhoti ajjuno.",
  "tika-vin11t0:2068": "1520. Pānīyassa ghaṭeti pānīyaghaṭe. Taṃ pānīyaghaṭaṃ.",
  "tika-vin11t0:2069": "1521. Vāsatthāya pupphāni vāsapupphāni. Tatthāti tasmiṃ pānīyaghaṭe. Kamallikāsūti pāṭalikusumādīhipi saha kaṇṭakamallikāsu. Dinnāsūti pānīye pakkhittāsu.",
  "tika-vin11t0:2070_0": "1522. Visatīti antogalaṃ pavisati. Teneva aṭṭhakathāyaṃ “appaṭiggahetvā ṭhapitaṃ",
  "tika-vin11t0:2070_1": "paṭiggahetabba”nti vuttaṃ. Idaṃ aṭṭhakathāvacanaṃ “aññatra udakadantaponā”ti pāḷiyā",
  "tika-vin11t0:2070_2": "virujjhatīti ce? Na virujjhati. Sā hi kevalaṃ dantakiccaṃ sandhāya vuttā, idaṃ rasaṃ",
  "tika-vin11t0:2070_3": "sandhāya vuttanti. Teneva tadanantaraṃ “ajānantassa rase paviṭṭhepi āpattiyeva. Acittakañhi",
  "tika-vin11t0:2070_4": "idaṃ sikkhāpada”nti vuttaṃ. Tassa sikkhāpadassa acittakatā “appaṭiggahitake paṭiggahitasaññī”tiādikāya",
  "tika-vin11t0:2070_5": "pāḷiyā kappiyasaññinopi pācittiyassa vuttattā viññāyati. Pasannodakassa pana appaṭiggahetvāpi",
  "tika-vin11t0:2070_6": "pātabbatāya dantakaṭṭhena sadisattā ekayoganiddiṭṭhānaṃ saheva pavattīti viññāyati.",
  "tika-vin11t0:2070_7": "Udakassa ca dantaponassa ca tulyadosena bhavitabbanti.",
  "tika-vin11t0:2071_0": "1523. Muttodakasiṅghāṇikādidravaassukhīrādidravassa āpodhātuppakārattā, kaṇṇamalādino",
  "tika-vin11t0:2071_1": "ghanadabbassa pathavidhātuppakārattā “sarīraṭṭhesu bhūtesū”ti iminā khīrādimāha.",
  "tika-vin11t0:2071_2": "“Ki”nti idaṃ na vaṭṭatīti padenapi yojetabbaṃ. Kappākappiyamaṃsānanti ettha “sattāna”nti",
  "tika-vin11t0:2071_3": "sāmatthiyā labbhati.",
  "tika-vin11t0:2072": "1524. Loṇanti ettha “etaṃ sabbampī”ti idaṃ adhikārato labbhati.",
  "tika-vin11t0:2073": "1525. Etthāti etesu yathāvuttesu kaṇṇamalādīsu.",
  "tika-vin11t0:2074_0": "1528. Cattāri vikaṭānīti mahāvikaṭaṃ nāma gūthaṃ, mattikā, muttaṃ, chārikā cāti vuttāni",
  "tika-vin11t0:2074_1": "cattāri vikaṭāni. Tāni hi viruddhāni sappavisāni katāni vihatānīti “vikaṭānī”ti vuccanti.",
  "tika-vin11t0:2074_2": "Natthi dāyako etthāti nadāyakaṃ, ṭhānaṃ, tasmiṃ. “Na a no mā alaṃ paṭisedhe”ti vuttattā",
  "tika-vin11t0:2074_3": "paṭisedhavācinā na-saddena samāso, “adāyake”ti iminā anatthantaraṃ. Idha dubbaco",
  "tika-vin11t0:2074_4": "ca asamattho ca asanto nāmāti aṭṭhakathāyaṃ vuttaṃ. Idaṃ kālodissaṃ nāma.",
  "tika-vin11t0:2075": "1529. Pathavinti akappiyapathaviṃ. Tarunti allarukkhaṃ. Iminā sappadaṭṭhakāle asati kappiyakārake vikaṭatthāya attanā ca kattabbanti dasseti.",
  "tika-vin11t0:2076_0": "1530. Acchedagāhatoti vilumpitvā gaṇhanato. “Tassā”ti idaṃ sabbehi hetupadehi yujjati.",
  "tika-vin11t0:2076_1": "Tassāti appaṭiggahitassāti attho. Aparassa abhikkhukassa dānena cāti yojanā. “Abhikkhukassā”ti",
  "tika-vin11t0:2076_2": "pana visesanena upasampannassa dinne paṭiggahaṇaṃ na vijahatīti dīpeti. Sabbanti",
  "tika-vin11t0:2076_3": "yathāvuttaṃ kāyena gahaṇādippakārassa kalyaṃ gahitaṃ. Evanti iminā niyāmena.",
  "tika-vin11t0:2077_0": "1531. Durupaciṇṇeti duṭṭhu upaciṇṇe durāmaṭṭhe, appaṭiggahitassa āmisabhattabhājanādino",
  "tika-vin11t0:2077_1": "kīḷāvasena hatthena parāmasane ca tatthajātakaphaliniṃ sākhāya vā valliyā vā gahetvā",
  "tika-vin11t0:2077_2": "cālane cāti attho. Uggahitassa gahaṇeti appaṭiggahitabhāvaṃ ñatvāva gahitassa kassaci",
  "tika-vin11t0:2077_3": "vatthuno paṭiggahaṇe ca. Antovutthe cāti akappiyakuṭiyā anto ṭhapetvā aruṇaṃ uṭṭhāpite",
  "tika-vin11t0:2077_4": "ca. Sayaṃpakke cāti yattha katthaci attanā pakke ca. Antopakke cāti akappiyakuṭiyā",
  "tika-vin11t0:2077_5": "antoyeva pakke ca. Dukkaṭaṃ niddiṭṭhanti sambandho.",
  "tika-vin11t0:2078": "1532-3. Paṭiggahitake tasmiṃ paṭiggahitasaññissāti sambandho. Dantaponaṃ dantakaṭṭhaṃ.",
  "tika-vin11t0:2079_0": "1534. Bhikkhunīnanti bhikkhuno ca bhikkhuniyā ca bhikkhunīnaṃ, ekadesasarūpekaseso.",
  "tika-vin11t0:2079_1": "Ettha imasmiṃ sikkhāpade. Vinicchayo navamajjhimatherabhikkhunīnaṃ yato avisesena",
  "tika-vin11t0:2079_2": "icchitabbako, tato tasmā hetunā sakalo ayaṃ vinicchayo asamāsato mayā kathitoti yojanā.",
  "tika-vin11t0:2079_3": "Kusalattikādīsu viya atthasākalyassa atthasaṅkhepatova vattuṃ sakkuṇeyyattā “sakalo”ti",
  "tika-vin11t0:2079_4": "vatvāpi kathāya vitthāritabhāvaṃ dassetumāha “asamāsato”ti.",
  "tika-vin11t0:2080": "Dantaponakathāvaṇṇanā.",
  "tika-vin11t0:2081": "Bhojanavaggo catuttho.",
  "tika-vin11t0:2082_0": "1535. “Acelakādīna”ntiādīsu “acelako nāma yo koci paribbājakasamāpanno naggo”ti padabhājane",
  "tika-vin11t0:2082_1": "vuttaṃ, tadaṭṭhakathāya “paribbājakasamāpannoti pabbajjaṃ samāpanno”ti vuttaṃ, tasmā",
  "tika-vin11t0:2082_2": "acelakapabbajjamupagatoyevettha acelako nāma. Ādi-saddena “paribbājakassa vā paribbājikāya",
  "tika-vin11t0:2082_3": "vā”ti mātikā-gate dve saṅgaṇhāti. Imesu ca dvīsu “paribbājako nāma bhikkhuñca sāmaṇerañca",
  "tika-vin11t0:2082_4": "ṭhapetvā yo koci paribbājakasamāpanno”ti vutto paribbājako nāma. “Bhikkhuniñca sikkhamānañca",
  "tika-vin11t0:2082_5": "sāmaṇeriñca ṭhapetvā yā kāci paribbājikasamāpannā”ti vuttā paribbājikā nāmāti gahetabbā.",
  "tika-vin11t0:2082_6": "Paribbājakā panettha channāyeva gahetabbā. Dentassāti ettha “bhikkhussā”ti pakaraṇato",
  "tika-vin11t0:2082_7": "labbhati, ettha “kāyādinā”ti seso. Yathāha “dadeyyāti kāyena vā kāyapaṭibaddhena",
  "tika-vin11t0:2082_8": "vā nissaggiyena vā detī”ti.",
  "tika-vin11t0:2083": "1536. Tikapācittiyanti titthiye titthiyasaññī, vematiko, atitthiyasaññīti tike pācittiyattayaṃ.",
  "tika-vin11t0:2084": "1537. Atitthiye titthiyasaññissa, vematikassa ca tassa bhikkhuno dukkaṭanti yojanā.",
  "tika-vin11t0:2085_0": "1538-9. Tesanti titthiyānaṃ. Bahilepananti bahisarīre limpitabbaṃ kiñci dentassa.",
  "tika-vin11t0:2085_1": "Tesaṃ titthiyānaṃ santike samīpe attano bhattapattādikaṃ bhojanaṃ ṭhapetvā “bhojanaṃ",
  "tika-vin11t0:2085_2": "gaṇhathā”ti vadantassa ca anāpattīti yojanā. “Samuṭṭhānaṃ eḷakūpama”nti padacchedo.",
  "tika-vin11t0:2086": "Acelakakathāvaṇṇanā.",
  "tika-vin11t0:2087_0": "1540-2. Bhikkhu bhikkhuno yaṃ kiñci āmisaṃ dāpetvā vā adāpetvā vāti yojanā. Kiṃ vuttaṃ",
  "tika-vin11t0:2087_1": "hoti? “Ehāvuso, gāmaṃ vā nigamaṃ vā piṇḍāya pavisissāmā”ti sikkhāpade vuttanayeneva",
  "tika-vin11t0:2087_2": "vatvā yena saddhiṃ gāmaṃ piṇḍāya paviṭṭho, tassa bhikkhussa khādanīyādibhedaṃ yaṃ",
  "tika-vin11t0:2087_3": "kiñci āmisaṃ dāpetvā vā adāpetvā vāti.",
  "tika-vin11t0:2088_0": "Taṃ bhikkhuṃ “gacchā”ti vatvā uyyojetīti yojanā. Kiṃ vuttaṃ hoti? Evaṃ yo bhikkhu",
  "tika-vin11t0:2088_1": "tena saddhiṃ gāmaṃ paviṭṭho, taṃ “gacchāvuso, na me tayā saddhiṃ kathā vā nisajjā",
  "tika-vin11t0:2088_2": "vā phāsu hoti, ekakassa me kathā vā nisajjā vā phāsu hotī”ti vatvā tappaccayā tesaṃ",
  "tika-vin11t0:2088_3": "itthiyāsaddhiṃ vacanādīnaṃ anācārānaṃ paccayā gantuṃ niyojetīti. Tappaccayāti “uyyojanamattasmi”nti",
  "tika-vin11t0:2088_4": "visesanaṃ. Paṭhamena cāti ettha ca-saddo aṭṭhānappayutto “uyyojanamattasmiñcā”ti",
  "tika-vin11t0:2088_5": "yojetabbo. Tassāti uyyojakassa.",
  "tika-vin11t0:2089_0": "Assāti uyyojitassa, avayavasambandhe sāmivacanaṃ. Upacārasmiṃ atikkanteti vakkhamānalakkhaṇe",
  "tika-vin11t0:2089_1": "dassanūpacāre vā savanūpacāre vā atikkanteti attho, bhāvalakkhaṇe bhummaṃ. Puna assāti",
  "tika-vin11t0:2089_2": "upacārassa. Dvādasaratanapariyosānaṃ, tadantogadhaṃ pākārādi eva vā upacārassa sīmā nāma.",
  "tika-vin11t0:2090_0": "1543. Taṃ sarūpato dassetumāha “dassane”tiādi. Ajjhokāse dassane upacārassa dvādasa",
  "tika-vin11t0:2090_1": "hatthā pamāṇaṃ desitāti yojanā. Savane ca ajjhokāse evaṃ savanūpacārassa ajjhokāse",
  "tika-vin11t0:2090_2": "dvādasa hatthā pamāṇaṃ desitāti yojanā, savane ca upacārassa avadhi dvādasahatthappamāṇamevāti",
  "tika-vin11t0:2090_3": "vuttanti attho. Na cetareti itarasmiṃ anajjhokāse evaṃ upacārassa pamāṇaṃ dvādasahatthā",
  "tika-vin11t0:2090_4": "na ca desitā, kiṃ nu byāvadhākarā kuṭṭādayo upacārassa pamāṇanti desitāti vuttaṃ",
  "tika-vin11t0:2090_5": "hoti. Vuttañcetaṃ aṭṭhakathāyaṃ “sace pana antarā kuṭṭadvārapākārādayo honti, tehi",
  "tika-vin11t0:2090_6": "antaritabhāvoyeva dassanūpacārātikkamo, tassa vasena āpatti veditabbā”ti. Idha upacāradvaye",
  "tika-vin11t0:2090_7": "samānepi uyyojitamavadhiantaṃ sandhāya asavanūpacāraṃ vuttanti viññāyati.",
  "tika-vin11t0:2091_0": "1544. “Tikapācittīti upasampanne upasampannasaññivematikaanupasampannasaññīhi tikapācittiyaṃ.",
  "tika-vin11t0:2091_1": "Itareti anupasampanne. Tikadukkaṭanti anupasampanne upasampannasaññivematikaanupasampannasaññīnaṃ",
  "tika-vin11t0:2091_2": "vasena tikadukkaṭaṃ. “Itareti sāmaṇereyevā”ti nissandehe likhitaṃ. Etassevatthassa",
  "tika-vin11t0:2091_3": "vajirabuddhināpi vuttabhāvo dassito. Tathādassanaṃ pañcasahadhammikesu idhādhippetamanupasampannaṃ",
  "tika-vin11t0:2091_4": "sandhāya vuttaṃ ce, yujjati. Aññathā pāḷiaṭṭhakathāsu “anupasampanne”ti sāmaññena",
  "tika-vin11t0:2091_5": "niddiṭṭhattā gahaṭṭhānupasampannampi tathā uyyojentassa anāpatti na vattabbāti amhākaṃ khanti.",
  "tika-vin11t0:2092_0": "Ubhinnanti upasampannānupasampannānaṃ. Nissandehe pana “bhikkhusāmaṇerāna”nti likhitaṃ.",
  "tika-vin11t0:2092_1": "Kalisāsanāropaneti ettha kalīti kodho, tassa sāsanaṃ āṇā kalisāsanaṃ, tassa āropanaṃ",
  "tika-vin11t0:2092_2": "pavattanaṃ kalisāsanāropanaṃ, tasmiṃ, kodhavasena ṭhānanisajjādīsu dosaṃ dassetvā",
  "tika-vin11t0:2092_3": "“passatha bho imassa ṭhānaṃ nisajjaṃ ālokitaṃ vilokitaṃ, khāṇuko viya tiṭṭhati, sunakho",
  "tika-vin11t0:2092_4": "viya nisīdati, makkaṭo viya ito cito ca viloketī”ti evaṃ “appeva nāma imināpi ubbāḷho",
  "tika-vin11t0:2092_5": "pakkameyyā”ti amanāpavacanassa bhaṇaneti vuttaṃ hoti.",
  "tika-vin11t0:2093_0": "1545. Uyyojentassa kiccenāti vihārapālakādīnaṃ bhojanaharaṇādikiccena pesentassa,",
  "tika-vin11t0:2093_1": "imassa upalakkhaṇattā “anāpatti ‘ubho ekato na yāpessāmā’ti uyyojetī”tiādinā anāpattivārāgatā",
  "tika-vin11t0:2093_2": "sabbepi pakārā gahetabbā.",
  "tika-vin11t0:2094": "Uyyojanakathāvaṇṇanā.",
  "tika-vin11t0:2095_0": "1546. Khuddaketi ettha “sayanighare”ti seso upari “asayanighare tassa, sayanigharasaññino”ti",
  "tika-vin11t0:2095_1": "vakkhamānattā labbhati. “Mahallake”ti etthāpi eseva nayo. Piṭṭhisaṅghāṭato aḍḍhateyyahatthappamāṇaṃ",
  "tika-vin11t0:2095_2": "yassa vemajjhe hoti, īdise khuddake sayanighareti attho. Piṭṭhivaṃsanti piṭṭhivaṃsena",
  "tika-vin11t0:2095_3": "niyamitaṃ gehamajjhaṃ. Tenāha aṭṭhakathāyaṃ “piṭṭhivaṃsaṃ atikkamitvā’ti iminā majjhātikkamaṃ",
  "tika-vin11t0:2095_4": "dassetī”ti. Sabhojaneti saha bhojanehīti sabhojanaṃ, tasmiṃ sabhojane. Atha vā sabhojaneti",
  "tika-vin11t0:2095_5": "sabhoge. Rāgapariyuṭṭhitassa purisassa hi itthī bhogo, itthiyā ca puriso, methunarāgena",
  "tika-vin11t0:2095_6": "sārattapurisitthisahiteti vuttaṃ hoti. Yathāha padabhājane “sabhojanaṃ nāma kulaṃ",
  "tika-vin11t0:2095_7": "itthī ceva hoti puriso ca, itthī ca puriso ca ubho anikkhantā honti, ubho avītarāgā”ti.",
  "tika-vin11t0:2095_8": "Iminā pariyuṭṭhitassa methunarāgaggino taṅkhaṇe nibbattabhāvo dīpito. Kuleti ghare.",
  "tika-vin11t0:2096_0": "1547. Hatthapāsanti aḍḍhateyyaratanappamāṇadesaṃ. Piṭṭhisaṅghāṭakassa cāti dvārasabandhassa",
  "tika-vin11t0:2096_1": "ca. Sayanassāti sayanti etthāti sayanaṃ, tassa, āsanne ṭhāne yo nisīdati sabhojane",
  "tika-vin11t0:2096_2": "kule, “tassā”ti iminā yojetabbaṃ, sayanassa samīpe ṭhāne yo nisīdatīti attho. Mahallaketi",
  "tika-vin11t0:2096_3": "pubbe vuttappamāṇato mahante sayanighare. “Īdisañca sayanigharaṃ mahācatusālādīsu",
  "tika-vin11t0:2096_4": "hotī”ti aṭṭhakathāyaṃ vuttaṃ.",
  "tika-vin11t0:2097": "1548. Sayanametassa atthīti sayanī, sayanī ca taṃ gharañcāti viggaho. Tatthāti sayanighare.",
  "tika-vin11t0:2098_0": "1549-50. Dutiye satīti dutiye bhikkhumhi sati. Yathāha anāpattivāre “bhikkhu dutiyo",
  "tika-vin11t0:2098_1": "hotī”ti. Vītarāgesūti vītarāgapariyuṭṭhānesu. Vuttalakkhaṇaṃ padesanti khuddakamahantasenāsane",
  "tika-vin11t0:2098_2": "vuttalakkhaṇapadesa. Anatikkamma nisinnassāti anatikkamitvā nisīdato.",
  "tika-vin11t0:2099": "Sabhojanakathāvaṇṇanā.",
  "tika-vin11t0:2100_0": "1552. Tesanti dvinnaṃ aniyatasikkhāpadānaṃ. Esanti imesaṃ dvinnaṃ rahopaṭicchannarahonisajjasikkhāpadānaṃ,",
  "tika-vin11t0:2100_1": "ayameva visesoti anantarasikkhāpadena samuṭṭhānabhāvasaṅkhāto ayaṃ viseso dīpitoti yojanā.",
  "tika-vin11t0:2101": "Rahopaṭicchannarahonisajjakathāvaṇṇanā.",
  "tika-vin11t0:2102_0": "1553-6. Vuttoti nimantito. Santaṃ bhikkhunti “kulaṃ upasaṅkamissāmī”ti yasmiṃ padese",
  "tika-vin11t0:2102_1": "cittaṃ uppannaṃ, tassa sāmantā dvādasahatthabbhantare ṭhitaṃ bhikkhunti attho. Yathāha",
  "tika-vin11t0:2102_2": "“yattha ṭhitassa kulāni payirupāsanacittaṃ uppannaṃ, tato paṭṭhāya yaṃ passe vā abhimukhe",
  "tika-vin11t0:2102_3": "vā passati, yassa ca sakkā hoti pakativacanena ārocetuṃ, ayaṃ santo nāmā”ti. Ettha",
  "tika-vin11t0:2102_4": "yaṃ dvādasahatthabbhantare ṭhitena sotuṃ sakkā bhaveyya, taṃ pakativacanaṃ nāma.",
  "tika-vin11t0:2102_5": "Anāpucchāti “ahaṃ itthannāmassa gharaṃ gacchāmī”ti vā “cārittaṃ āpucchāmī”ti vā īdisena",
  "tika-vin11t0:2102_6": "vacanena anāpucchitvā. Cārittaṃ āpajjeyya ceti yadi sañcareyyāti vuttaṃ hoti. Aññatra",
  "tika-vin11t0:2102_7": "samayāti “tatthāyaṃ samayo, cīvaradānasamayo cīvarakārasamayo”ti sikkhāpade anupaññattivasena",
  "tika-vin11t0:2102_8": "vuttā duvidhā samayā aññasmiṃ kāle.",
  "tika-vin11t0:2103_0": "Āpattibhedaṃ dassetumāha “ṭhapetvā”tiādi. “Avītivatte majjhanhe”ti iminā purebhattaṃ,",
  "tika-vin11t0:2103_1": "pacchābhattañca saṅgahitaṃ. Ettha ca purebhattaṃ pacchābhattanti yena bhattena nimantito,",
  "tika-vin11t0:2103_2": "tasmiṃ abhutte vā bhutte vāti attho. Yathāha “purebhattaṃ nāma yena nimantito, taṃ",
  "tika-vin11t0:2103_3": "abhuttāvī. Pacchābhattaṃ nāma yena nimantito, taṃ antamaso kusaggenapi bhuttaṃ hotī”ti",
  "tika-vin11t0:2103_4": "padabhājane vuttaṃ. Aññassa gharanti nimantitato aññassa gehaṃ. Gharūpacārokkamane",
  "tika-vin11t0:2103_5": "dukkaṭanti sambandho, attanā gatagehassa upacārokkamane dukkaṭanti attho. Paṭhamena pādenāti sambandho.",
  "tika-vin11t0:2104_0": "Gharummāreti aññassa gehummāre. Gharūpacāre dukkaṭaṃ sandhāya “aparampi cā”ti vuttaṃ.",
  "tika-vin11t0:2104_1": "“Samatikkame”ti iminā saha “gharummāre”ti padaṃ “gharummārassā”ti vibhattivipariṇāmena yojetabbaṃ.",
  "tika-vin11t0:2105_0": "1557. Ṭhitaṭṭhāneti yattha ṭhitassa gamanacittaṃ uppannaṃ, tasmiṃ ṭhāne dvādasahatthabbhantareti",
  "tika-vin11t0:2105_1": "idaṃ yathāvuttaniyāmeneva gahetabbaṃ. Oloketvāti ubhayapassaṃ, abhimukhañca oloketvā.",
  "tika-vin11t0:2105_2": "“Yaṃ passe vā abhimukhe vā passatī”ti aṭṭhakathāyaṃ vuttaṃ.",
  "tika-vin11t0:2106": "1558. Dūreti dvādasahatthato dūramevāha. Ito cito ca gavesitvā ārocane kiccaṃ natthīti yojanā.",
  "tika-vin11t0:2107_0": "1559. Na dosoti anāpatti. Samayeti ettha “anāpucchato”ti seso. Ettha ca upari ca",
  "tika-vin11t0:2107_1": "“na doso”ti paccekaṃ yujjati. Santaṃ bhikkhunti sambandho. Gharenāti aññassa gharena,",
  "tika-vin11t0:2107_2": "ettha “gharūpacārena cā”ti seso. Ārāmaṃ gacchatoti ettha tena maggenāti vuttaṃ hoti.",
  "tika-vin11t0:2108_0": "1560. “Tena maggenā”ti ca “gacchato”ti ca padadvayaṃ “titthiyānaṃ passaya”nti ca",
  "tika-vin11t0:2108_1": "“bhikkhunipassaya”nti ca ubhayattha tathā-saddena labbhati. Tena gharena, gharūpacārena",
  "tika-vin11t0:2108_2": "vā gantabbamaggena titthiyārāmaṃ vā bhikkhunipassayaṃ vā gacchato anāpattīti attho.",
  "tika-vin11t0:2108_3": "Āpadāya gacchatīti yojanā. Jīvitabrahmacariyantarāyā āpadā. Āsanasālaṃ vāti sīhaḷadīpe",
  "tika-vin11t0:2108_4": "viya bhikkhūnaṃ bhuñjanatthāya yattha dānapatīhi āsanāni paññāpīyanti, taṃ āsanasālaṃ",
  "tika-vin11t0:2108_5": "vā, bhojanasālanti attho. “Āpadāyāsanasāla”nti vattabbe gāthābandhavasena yakāralopo.",
  "tika-vin11t0:2108_6": "Bhattiyassa gharanti nimantitagharaṃ vā salākabhattadāyakānaṃ vā gharaṃ.",
  "tika-vin11t0:2109_0": "1561. Pavesanaṃ kriyaṃ. Anāpucchanaṃ akriyaṃ. Acittakasamuṭṭhānamissakattā “acitta”nti",
  "tika-vin11t0:2109_1": "vuttaṃ. Kusalākusalābyākatānaṃ aññataracittasamaṅginā āpajjitabbaṃ sandhāya “ticittañcā”ti vuttaṃ.",
  "tika-vin11t0:2110": "Cārittakathāvaṇṇanā.",
  "tika-vin11t0:2111_0": "1562. “Sabbā”ti idaṃ vivaranto “catumāsapavāraṇā punapavāraṇā niccapavāraṇā”ti pavāraṇattayaṃ",
  "tika-vin11t0:2111_1": "dasseti. Ettha ca “catumāsapaccayapavāraṇā sāditabbāti gilānapaccayapavāraṇā sāditabbā”ti",
  "tika-vin11t0:2111_2": "padabhājane vuttaṃ. Punapavāraṇā ca cattāroyeva māse bhesajjena pavāraṇaṃ. Tenāha",
  "tika-vin11t0:2111_3": "aṭṭhuppattiyaṃ “tena hi tvaṃ mahānāma saṅghaṃ aparampi catumāsaṃ bhesajjena pavārehī”ti.",
  "tika-vin11t0:2111_4": "Niccapavāraṇā nāma yāvajīvaṃ bhesajjeheva pavāraṇā. Vuttampi cetaṃ bhagavatā aṭṭhuppattiyaṃ",
  "tika-vin11t0:2111_5": "“tena hi tvaṃ mahānāma saṅghaṃ yāvajīvaṃ bhesajjena pavārehī”ti.",
  "tika-vin11t0:2112": "Sabbā cetā pavāraṇā bhesajjapariyantarattipariyantatadubhayapariyantaapariyantavasena catubbidhā honti. Yathāha –",
  "tika-vin11t0:2113_0": "“Bhesajjapariyantā nāma bhesajjāni pariggahitāni honti ‘ettakehi bhesajjehi pavāremī’ti.",
  "tika-vin11t0:2113_1": "Rattipariyantā nāma rattiyo pariggahitāyo honti ‘ettakāsu rattīsu pavāremī’ti. Bhesajjapariyantā",
  "tika-vin11t0:2113_2": "ca rattipariyantā ca nāma bhesajjāni ca pariggahitāni honti rattiyo ca pariggahitāyo",
  "tika-vin11t0:2113_3": "honti ‘ettakehi bhesajjehi ettakāsu rattīsu pavāremī’ti. Nevabhesajjapariyantā narattipariyantā",
  "tika-vin11t0:2113_4": "nāma bhesajjāni ca apariggahitāni honti rattiyo ca apariggahitāyo hontī”ti.",
  "tika-vin11t0:2114_0": "1563. “Sāditabbā”ti vutte sādiyanappakāre dassetumāha “viññāpessāmī”tiādi. Bhesajjampi",
  "tika-vin11t0:2114_1": "sati me paccaye viññāpessāmīti yojanā, “sāditabbā”ti iminā sambandho. Tadeva byatirekato",
  "tika-vin11t0:2114_2": "dassetumāha “na paṭikkhipitabbā”ti. Paṭikkhepakāraṇaṃ dassetumāha “rogodāni na meti",
  "tika-vin11t0:2114_3": "cā”ti. Sā tividhā pavāraṇā.",
  "tika-vin11t0:2115_0": "1564. Tikapācittiyaṃ vuttanti “tatuttari tatuttarisaññī, vematiko, natatuttarisaññī",
  "tika-vin11t0:2115_1": "bhesajjaṃ viññāpeti, āpatti pācittiyassā”ti vuttaṃ pācittiyattayaṃ. Idha tatuttarīti",
  "tika-vin11t0:2115_2": "ettha yehi bhesajjehi pavārito, yāsu ca rattīsu pavārito, tato ce uttari adhikanti",
  "tika-vin11t0:2115_3": "attho. Yathāha “bhesajjapariyante yehi bhesajjehi pavārito hoti, tāni bhesajjāni",
  "tika-vin11t0:2115_4": "ṭhapetvā aññāni bhesajjāni viññāpeti, āpatti pācittiyassā”ti ca “rattipariyante yāsu",
  "tika-vin11t0:2115_5": "rattīsu pavārito hoti, tā rattiyo ṭhapetvā aññāsu rattīsu viññāpeti, āpatti pācittiyassā”ti",
  "tika-vin11t0:2115_6": "ca. Tattha vematikassa ca dukkaṭaṃ vuttanti yojanā.",
  "tika-vin11t0:2116_0": "1565. Tato catumāsato uttari atirekaṃ tatuttari, tatuttari na hotīti natatuttari,",
  "tika-vin11t0:2116_1": "natatuttarīti saññā assa atthīti natatuttarisaññī, bhikkhu, tassa anāpattīti yojanā.",
  "tika-vin11t0:2116_2": "Yehi bhesajjehi pavārito, tāni viññāpentassa anāpattīti saha sesena yojetabbaṃ. Yathāha",
  "tika-vin11t0:2116_3": "“anāpatti yehi bhesajjehi pavārito hoti, tāni bhesajjāni viññāpetī”ti. Yena vā yehi",
  "tika-vin11t0:2116_4": "bhesajjehi yāsu vā rattīsu pavārito, tato aññampi yathātathaṃ ācikkhitvā bhiyyo viññāpentassa",
  "tika-vin11t0:2116_5": "anāpattīti saha sesena yojetabbaṃ. Yathātathaṃ ācikkhitvā bhiyyo viññāpentassāti",
  "tika-vin11t0:2116_6": "ettha “imehi tayā bhesajjehi pavāritamha, amhākañca iminā ca iminā ca bhesajjena",
  "tika-vin11t0:2116_7": "attho’ti ācikkhitvā viññāpeti, ‘yāsu tayā rattīsu pavāritamha, tāyo ca rattiyo vītivattā,",
  "tika-vin11t0:2116_8": "amhākañca bhesajjena attho’ti ācikkhitvā viññāpetī”ti vacanato yathātathaṃ vatvā",
  "tika-vin11t0:2116_9": "adhikaṃ viññāpentassāti attho.",
  "tika-vin11t0:2117_0": "1566. Aññassa bhikkhussa atthāya vā viññāpentassa bhikkhussa anāpattīti yojanā. Ñātakānaṃ",
  "tika-vin11t0:2117_1": "viññāpentassa anāpattīti ettha ñātakānaṃ santakaṃ viññāpentassa anāpattīti attho.",
  "tika-vin11t0:2117_2": "Attano vā dhanena viññāpentassa anāpattīti yojanā. Ettha dhanaṃ nāma taṇḍulādi kappiyavatthu.",
  "tika-vin11t0:2118": "1567. “Tathā”ti iminā “viññāpentassā”ti idaṃ paccāmasati. Ummattakādīnanti visesitabbamapekkhitvā “viññāpentāna”nti bahuvacanaṃ kātabbaṃ.",
  "tika-vin11t0:2119": "Bhesajjakathāvaṇṇanā.",
  "tika-vin11t0:2120_0": "1568. Uyyuttanti saṅgāmatthāya katauyyogaṃ, gāmato nikkhamma gacchantaṃ vā ekattha",
  "tika-vin11t0:2120_1": "sanniviṭṭhaṃ vā. Yathāha “uyyuttā nāma senā gāmato nikkhamitvā niviṭṭhā vā hoti payātā",
  "tika-vin11t0:2120_2": "vā”ti. Aññatra paccayāti ṭhapetvā tathārūpapaccayaṃ.",
  "tika-vin11t0:2121_0": "1569. Dassanassupacārasminti ettha dassanūpacāraṃ nāma yasmiṃ ṭhāne ṭhitassa senā",
  "tika-vin11t0:2121_1": "paññāyati, taṃ ṭhānaṃ. Yathāha “yattha ṭhito passati, āpatti pācittiyassā”ti. Upacāraṃ",
  "tika-vin11t0:2121_2": "vimuñcitvā passantassāti yathāvuttadassanopacāraṭṭhānaṃ ettha ṭhatvā oloketuṃ na",
  "tika-vin11t0:2121_3": "sukarantiādinā kāraṇena taṃ ṭhānaṃ pahāya aññattha vilokentassāti vuttaṃ hoti. Kenaci",
  "tika-vin11t0:2121_4": "paṭicchannaṃ hutvā adissamānampi ninnaṃ ṭhānaṃ otiṇṇaṃ apaññāyamānampi paññāyantampi",
  "tika-vin11t0:2121_5": "oloketuṃ na sakkā evameva vinicchayo veditabbo. Yathāha “kenaci antaritā vā ninnaṃ",
  "tika-vin11t0:2121_6": "oruḷhā vā na dissatī”tiādi. Payogatoti yathāvuttadassanapayogagaṇanāya.",
  "tika-vin11t0:2122_0": "1570. Idāni caturaṅgasenālakkhaṇaṃ dassetumāha “ārohā pana cattāro”tiādi. Ārohāti",
  "tika-vin11t0:2122_1": "ettha hatthārohā daṭṭhabbā. Tappādarakkhakāti tassa pādarakkhakāti viggaho. Dve dveti",
  "tika-vin11t0:2122_2": "ekekaṃ pādaṃ rakkhantā dve dve. Dvādasaposoti dvādasa posā etassāti viggaho. Dvādasapurisayutto eko hatthī nāma.",
  "tika-vin11t0:2123_0": "1571. Ārohoti ettha assāroho vuccati. Tipurisoti tayo purisā assāti viggaho. Hayoti",
  "tika-vin11t0:2123_1": "asso. Eko sārathīti rathacāriko. “Yodho eko”ti padacchedo. Āṇirakkhāti rathacakkadvayassa",
  "tika-vin11t0:2123_2": "agaḷanatthaṃ akkhakassa ubhosu koṭīsu ākoṭitā dve āṇiyo rakkhanakā.",
  "tika-vin11t0:2124_0": "1572. Catuposoti cattāro posā yassāti viggaho. Catusaccavibhāvināti catunnaṃ ariyasaccānaṃ",
  "tika-vin11t0:2124_1": "desakena bhagavatā. Padahatthāti āvudhahatthā. Pajjate gamyate anena pare hanitunti",
  "tika-vin11t0:2124_2": "padaṃ, āvudhaṃ, padāni hatthesu yesaṃ te padahatthāti bhinnādhikaraṇo bāhiratthasamāso",
  "tika-vin11t0:2124_3": "yathā “vajirapāṇī”ti. Pattipadāti-saddo anatthantarā, manussasenāya adhivacanaṃ.",
  "tika-vin11t0:2125": "1573. Caturaṅgasamāyuttāti catūhi aṅgehi avayavehi samāyuttāti viggaho.",
  "tika-vin11t0:2126_0": "1574. Hatthiādīsūti yathāvuttalakkhaṇahatthiassarathapadātināmakesu catūsu aṅgesu,",
  "tika-vin11t0:2126_1": "niddhāraṇe bhummaṃ. Ekekanti ekekaṃ aṅgaṃ. Etesu avakaṃsato ekaṃ purisāruḷhamapi",
  "tika-vin11t0:2126_2": "hatthiñca tathā assañca ekaṃ padahatthapurisañca ekamekaṃ katvā āha “ekekaṃ dassanatthāya",
  "tika-vin11t0:2126_3": "gacchato”ti. Yathāha aṭṭhakathāyaṃ “antamaso ekapurisāruḷhaṃ ekampi hatthimpī”tiādi.",
  "tika-vin11t0:2126_4": "Anuyyuttepīti saṅgāmaṃ vinā aññena kāraṇena nikkhante. Yathāha “anuyyuttā nāma rājā",
  "tika-vin11t0:2126_5": "uyyānaṃ vā nadiṃ vā gacchati, evaṃ anuyyuttā hotī”ti.",
  "tika-vin11t0:2127_0": "1575. Sampattanti ettha “sena”nti pakaraṇato labbhati. Āpadāsūti jīvitabrahmacariyantarāye",
  "tika-vin11t0:2127_1": "sati “ettha gato muccissāmī”ti gacchato anāpatti. Tathārūpe paccaye gilānāvalokanādike",
  "tika-vin11t0:2127_2": "gamanānurūpapaccaye sati anāpattīti yojanā.",
  "tika-vin11t0:2128": "Uyyuttakathāvaṇṇanā.",
  "tika-vin11t0:2129_0": "1576-7. “Siyā ca tassa bhikkhuno kocideva paccayo senaṃ gamanāya, dirattatirattaṃ",
  "tika-vin11t0:2129_1": "tena bhikkhunā senāya vasitabba”nti anuññātattā kenaci karaṇīyena saṅgāmatthaṃ uyyuttāya",
  "tika-vin11t0:2129_2": "senāya dirattatirattaṃ paṭipāṭiyā vasitvā catuttharattiyaṃ vasantassa pana bhikkhuno",
  "tika-vin11t0:2129_3": "āpattiṃ dassetumāha “catutthe”tiādi. Anāpattivāre “gilāno vasatī”ti vuttattā āha",
  "tika-vin11t0:2129_4": "“arogavā”ti. Senāyāti ettha parikkhepārahaṭṭhānena vā sañcaraṇapariyantena vā senā",
  "tika-vin11t0:2129_5": "paricchinditabbā, evaṃ paricchinnāya senāya antovāti attho.",
  "tika-vin11t0:2130": "Tikapācittiyanti “atirekatiratte atirekasaññī, vematiko, ūnakasaññī senāya vasati, āpatti pācittiyassā”ti pācittiyattayaṃ vuttaṃ.",
  "tika-vin11t0:2131": "Senāvāsakathāvaṇṇanā.",
  "tika-vin11t0:2132_0": "1580. Uyyodhikaṃ nāma saṅgāmaṭṭhānaṃ. Yathāha aṭṭhakathāyaṃ “uggantvā uggantvā ettha",
  "tika-vin11t0:2132_1": "yujjhantīti uyyodhikaṃ, sampahāraṭṭhānassetaṃ adhivacana”nti. Balagganti “ettakā",
  "tika-vin11t0:2132_2": "hatthī”tiādinā padabhājanāgatanayena balassa gaṇanaṭṭhānaṃ balaggaṃ. Yathāha “balassa",
  "tika-vin11t0:2132_3": "aggaṃ jānanti etthāti balaggaṃ, balagaṇanaṭṭhānanti attho”ti. Senābyūhanti “ito hatthī",
  "tika-vin11t0:2132_4": "hontu, ito assā, ito rathā, ito pattī hontū”ti padabhājane vuttasenāsannivesaṭṭhānaṃ",
  "tika-vin11t0:2132_5": "senābyūhaṃ. Yathāha “senāya viyūhaṃ senābyūhaṃ, senāsannivesassetaṃ adhivacana”nti.",
  "tika-vin11t0:2133": "1581. Purimeti anantarasikkhāpade. “Dvādasapuriso hatthī”iti yo hatthī vuttoti yojanā. Tenāti tena hatthinā hetubhūtena.",
  "tika-vin11t0:2134_0": "1582. “Sesesū”ti iminā assānīkarathānīkapattānīkā gahitā. Pattānīkaṃ nāma “cattāro",
  "tika-vin11t0:2134_1": "purisā padahatthā pattī pacchimaṃ pattānīka”nti senaṅgesu paṭiniddesena nibbisesaṃ",
  "tika-vin11t0:2134_2": "katvā vuttaṃ. Tiṇṇanti etesaṃ uyyuttādīnaṃ.",
  "tika-vin11t0:2135": "Uyyodhikakathāvaṇṇanā.",
  "tika-vin11t0:2136": "Acelakavaggo pañcamo.",
  "tika-vin11t0:2137_0": "1583. Piṭṭhādīhīti ettha ādi-saddena pūvādiṃ saṅgaṇhāti. Yathāha “surā nāma piṭṭhasurā",
  "tika-vin11t0:2137_1": "pūvasurā odanasurā kiṇṇapakkhittā sambhārasaṃyuttā”ti. Ettha ca piṭṭhaṃ bhājane pakkhipitvā",
  "tika-vin11t0:2137_2": "tajjaṃ udakaṃ datvā pakkhipitvā katā piṭṭhasurā. Evaṃ pūve, odane ca bhājane pakkhipitvā",
  "tika-vin11t0:2137_3": "tajjaṃ udakaṃ datvā madditvā katā “pūvasurā, odanasurā”ti vuccati. “Kiṇṇā”ti pana",
  "tika-vin11t0:2137_4": "tassā surāya bījaṃ vuccati, ye “surāmodakā”tipi vuccanti, te pakkhipitvā katā kiṇṇapakkhittā.",
  "tika-vin11t0:2137_5": "Harītakisāsapādinānāsambhārehi saṃyojitā sambhārasaṃyuttā.",
  "tika-vin11t0:2138_0": "Pupphādīhīti ettha ādi-saddena phalādīnaṃ gahaṇaṃ. Yathāha “merayo nāma pupphāsavo",
  "tika-vin11t0:2138_1": "phalāsavo madhvāsavo guḷāsavo sambhārasaṃyutto”ti. Tattha ca pupphāsavo nāma madhukapupphādīnaṃ",
  "tika-vin11t0:2138_2": "jātirasakato ceva tālanāḷikerapupphānañca raso ciraparivāsito. Phalāsavo pana muddikāpanasaphalādīni",
  "tika-vin11t0:2138_3": "madditvā tesaṃ rasena kato. Madhvāsavo nāma muddikānaṃ jātirasena kato. Makkhikāmadhunāpi",
  "tika-vin11t0:2138_4": "karīyatīti vadanti. Ucchuraso guḷāsavo. Harītakāmalakakaṭukabhaṇḍādinānāsambhārānaṃ",
  "tika-vin11t0:2138_5": "raso ciraparivāsito sambhārasaṃyutto. Āsavo merayaṃ hotīti yojanā.",
  "tika-vin11t0:2139_0": "1584. Bījato paṭṭhāyāti sambhāre paṭiyāditvā cāṭiyaṃ pakkhittakālato paṭṭhāya tālanāḷikerādīnaṃ",
  "tika-vin11t0:2139_1": "puppharase pupphato gaḷitābhinavakālatoyeva ca paṭṭhāya. Pivantassāti ettha “kusaggenā”tipi",
  "tika-vin11t0:2139_2": "seso. Ubhayampi cāti suraṃ, merayañcāti ubhayampi. Bījato pana paṭṭhāya kusaggena",
  "tika-vin11t0:2139_3": "pivantassapi bhikkhuno pācittiyaṃ hotīti yojetabbaṃ. Payogabāhullena āpattibāhullaṃ",
  "tika-vin11t0:2139_4": "dassetumāha “payoge ca payoge cā”ti. Idañca vicchinditvā vicchinditvā pivantassa",
  "tika-vin11t0:2139_5": "bhikkhuno payoge ca payoge ca pācittiyaṃ hotīti yojetabbaṃ. Yathāha “vicchinditvā",
  "tika-vin11t0:2139_6": "vicchinditvā pivato payogagaṇanāya āpattiyo”ti. Ekeneva payogena bahumpi pivantassa",
  "tika-vin11t0:2139_7": "ekaṃ eva āpattiṃ byatirekato dīpeti. Yathāha “ekena pana payogena bahumpi pivantassa ekā āpattī”ti.",
  "tika-vin11t0:2140": "1585. Tikapācittiyaṃ vuttanti “majje majjasaññī, majje vematiko, majje amajjasaññī pivati, āpatti pācittiyassā”ti tikapācittiyaṃ vuttaṃ.",
  "tika-vin11t0:2141_0": "1586. “Anāpatti namajjaṃ hoti majjavaṇṇaṃ majjagandhaṃ majjarasaṃ, taṃ pivatī”ti",
  "tika-vin11t0:2141_1": "vuttattā āha “amajjaṃ majjavaṇṇa”ntiādi. Ariṭṭhaṃ nāma āmalakaphalarasādīhi kato",
  "tika-vin11t0:2141_2": "āsavaviseso. Loṇasovīrakaṃ nāma aṭṭhakathāyaṃ –",
  "tika-vin11t0:2142_0": "“Harītakāmalakavibhītakakasāve, sabbadhaññāni, sabbaaparaṇṇāni, sattannampi dhaññānaṃ",
  "tika-vin11t0:2142_1": "odanaṃ, kadaliphalādīni sabbaphalāni, vettaketakakhajjūrikaḷīrādayo sabbakaḷīre,",
  "tika-vin11t0:2142_2": "macchamaṃsakhaṇḍāni, anekāni ca madhuphāṇitasindhavaloṇatikaṭukādīni bhesajjāni pakkhipitvā",
  "tika-vin11t0:2142_3": "kumbhimukhaṃ limpitvā ekaṃ vā dve vā tīṇi vā saṃvaccharāni ṭhapenti, taṃ paripaccitvā",
  "tika-vin11t0:2142_4": "jamburasavaṇṇaṃ hoti. Vātakāsakuṭṭhapaṇḍubhagandalādīnañca siniddhabhojanabhuttānañca",
  "tika-vin11t0:2142_5": "uttarapānaṃ bhattajīraṇakabhesajjaṃ tādisaṃ natthi. Taṃ panetaṃ bhikkhūnaṃ pacchābhattampi",
  "tika-vin11t0:2142_6": "vaṭṭati, gilānānaṃ pākatikameva. Agilānānaṃ pana udakasambhinnaṃ pānaparibhogenā”ti –",
  "tika-vin11t0:2143": "Vibhāvito bhesajjaviseso. Suttaṃ nāma anekehi bhesajjehi abhisaṅkhato amajjabhūto āsavaviseso.",
  "tika-vin11t0:2144_0": "1587. Vāsagāhāpanatthāyāti sugandhibhāvagāhāpanatthaṃ. Īsakanti majjavaṇṇagandharasā",
  "tika-vin11t0:2144_1": "yathā na paññāyanti, evaṃ appamattakaṃ. Yathāha “anatikkhittamajjeyeva anāpatti.",
  "tika-vin11t0:2144_2": "Yaṃ pana atikkhittamajjaṃ hoti, yattha majjassa vaṇṇagandharasā paññāyanti, tasmiṃ",
  "tika-vin11t0:2144_3": "āpattiyevā”ti. Sūpādīnaṃ tu pāketi ettha ādi-saddena maṃsapākādayo saṅgahitā. Yathāha",
  "tika-vin11t0:2144_4": "“sūpasampāke maṃsasampāke telasampāke”ti.",
  "tika-vin11t0:2145_0": "1588. Vatthuajānanā acittanti sambandho. Yathāha “vatthuajānanatāya cettha acittakatā",
  "tika-vin11t0:2145_1": "veditabbā”ti. Vatthuajānanatā ca nāma “majja”nti ajānanabhāvo. Idanti idaṃ sikkhāpadaṃ.",
  "tika-vin11t0:2145_2": "Ca-saddena aññāni ca giraggasamajjādisikkhāpadāni samuccinoti. Akusalenevāti akusalacitteneva.",
  "tika-vin11t0:2145_3": "Pānatoti pātabbato. Lokavajjakanti sādhulokena vajjetabbanti attho. Lokavajjameva lokavajjakaṃ.",
  "tika-vin11t0:2146_0": "Nanu cettha vatthuajānanatāya acittakatte taṃvatthuajānanaṃ kusalābyākatacittasamaṅginopi",
  "tika-vin11t0:2146_1": "sambhavati, kasmā “akusaleneva pānato lokavajjaka”nti vuttanti? Vuccate – yasmā amajjasaññāya",
  "tika-vin11t0:2146_2": "pivato, majjasaññāya ca pivato majjaṃ vatthuniyāmena kilesuppattiyāva paccayo hoti,",
  "tika-vin11t0:2146_3": "yathā majjaṃ pītaṃ ajānantassāpi akusalānameva paccayo hoti, na kusalānaṃ, tathā",
  "tika-vin11t0:2146_4": "ajjhoharaṇakālepi vatthuniyāmena akusalasseva paccayo hotīti katvā vuttaṃ “akusaleneva",
  "tika-vin11t0:2146_5": "pānato lokavajjaka”nti. Yathā taṃ niḷinijātake bhesajjasaññāya itthiyā magge aṅgajātaṃ",
  "tika-vin11t0:2146_6": "pavesentassa kumārassa “itthī”ti vā “tassā magge methunaṃ paṭisevāmī”ti vā saññāya",
  "tika-vin11t0:2146_7": "abhāvepi kāmarāguppattiyā sīlādiguṇaparihāni vatthuniyāmato ca ahosi, evamidhāpi daṭṭhabbo.",
  "tika-vin11t0:2147_0": "Keci pana “akusaleneva pānato”ti idaṃ imassa sikkhāpadassa sacittakapakkhaṃ sandhāya",
  "tika-vin11t0:2147_1": "vuttaṃ, aññathā pāṇātipātādīsupi atippasaṅgoti maññamānā bahukāraṇaṃ, niyamanañca",
  "tika-vin11t0:2147_2": "dassesuṃ. Vinayaṭṭhakathāyaṃ, pana khuddakapāṭhaṭṭhakathāyaṃ, vibhaṅgaṭṭhakathādīsu",
  "tika-vin11t0:2147_3": "ca “ticitta”nti avatvā “akusalacitta”micceva vuttattā, sikkhāpadassa sāmaññalakkhaṇaṃ",
  "tika-vin11t0:2147_4": "dassentena pakkhantaralakkhaṇadassanassa ayuttattā ca aṭṭhakathāsu yathārutavaseneva",
  "tika-vin11t0:2147_5": "atthaggahaṇe ca kassaci virodhassa asambhavato sacittakapakkhameva sandhāya akusalacittatā,",
  "tika-vin11t0:2147_6": "lokavajjatā cettha na vattabbā. “Vatthuṃ jānitvāpi ajānitvāpi majjaṃ pivato bhikkhussa",
  "tika-vin11t0:2147_7": "pācittiyaṃ. Sāmaṇerassa pana jānitvāva pivato sīlabhedo, na ajānitvā”ti yaṃ vuttaṃ,",
  "tika-vin11t0:2147_8": "tattha kāraṇaṃ maggitabbaṃ. Sikkhāpadapaññattiyā buddhānameva visayattā na taṃ maggitabbaṃ,",
  "tika-vin11t0:2147_9": "yathāpaññatteyeva vattitabbaṃ. Idaṃ pana sikkhāpadaṃ akusalacittaṃ, sukhopekkhāvedanānaṃ",
  "tika-vin11t0:2147_10": "vasena duvedanañca hoti. Vinayaṭṭhakathāyaṃ, pana mātikaṭṭhakathāyañca “tivedana”nti",
  "tika-vin11t0:2147_11": "pāṭho dissati, khuddakapāṭhavaṇṇanāya, vibhaṅgaṭṭhakathādīsu ca “sukhamajjhattavedanāvasena",
  "tika-vin11t0:2147_12": "duvedana”nti ca “lobhamohamūlavasena dvimūlaka”nti ca vuttattā so “pamādapāṭho”ti gahetabbo.",
  "tika-vin11t0:2148": "Surāpānakathāvaṇṇanā.",
  "tika-vin11t0:2149_0": "1589. Yena kenaci aṅgenāti aṅguliādinā yena kenaci sarīrāvayavena. Hasādhippāyinoti",
  "tika-vin11t0:2149_1": "hase adhippāyo hasādhippāyo, so etassa atthīti viggaho, tassa, iminā kīḷādhippāyarahitassa",
  "tika-vin11t0:2149_2": "anāpattiṃ byatirekato dīpeti. Vakkhati ca “anāpatti nahasādhippāyassā”ti. Phusato phusantassa.",
  "tika-vin11t0:2150_0": "1590. Sabbatthāti sabbesu upasampannānupasampannesu. Kāyapaṭibaddhādike nayeti “kāyena",
  "tika-vin11t0:2150_1": "kāyapaṭibaddhaṃ āmasati, āpatti dukkaṭassā”tievamādinā dassite naye. Anupasampanne",
  "tika-vin11t0:2150_2": "upasampannasaññivematikaanupasampannasaññīnaṃ vasena tīṇi dukkaṭāni vuttānīti āha",
  "tika-vin11t0:2150_3": "“tathevānupasampanne, dīpitaṃ tikadukkaṭa”nti. Ettha ca “tathevā”ti iminā upasampanne",
  "tika-vin11t0:2150_4": "upasampannasaññivematikaanupasampannasaññīnaṃ vasena tikapācittiyassa vuttabhāvo",
  "tika-vin11t0:2150_5": "dīpito hoti. Yathā upasampanne tikapācittiyaṃ dīpitaṃ, tatheva anupasampanne tikadukkaṭaṃ dīpitanti yojanā.",
  "tika-vin11t0:2151": "1591. Ettha…pe… bhikkhunīti ettha bhikkhupi bhikkhuniyā anupasampannaṭṭhāne ṭhitoti veditabbo.",
  "tika-vin11t0:2152": "1592. Nahasādhippāyassa phusatoti hasādhippāyaṃ vinā vandanādīsu pādādisarīrāvayavena paraṃ phusantassa. Kicce satīti piṭṭhiparikammādikicce sati.",
  "tika-vin11t0:2153": "Aṅgulipatodakakathāvaṇṇanā.",
  "tika-vin11t0:2154_0": "1593. Jaleti ettha “uparigopphake”ti seso. Yathāha “uparigopphake udake”ti. Nimujjanādīnanti",
  "tika-vin11t0:2154_1": "ettha ādi-saddena ummujjanaplavanāni gahitāni. Yathāha “uparigopphake udake hasādhippāyo",
  "tika-vin11t0:2154_2": "nimujjati vā ummujjati vā palavati vā”ti. “Kevala”nti iminā nahānādikiccena otarantassa anāpattīti dīpeti.",
  "tika-vin11t0:2155": "1594. Uparigopphake jaleti gopphakānaṃ uparibhāgappamāṇe jale. Nimujjeyyapi vāti antojalaṃ pavisanto nimujjeyya vā. Tareyya vāti plaveyya vā.",
  "tika-vin11t0:2156": "1595-6. Antoyevodake nimujjitvāna gacchato tassa hatthapādapayogehi pācittiṃ paridīpayeti yojanā.",
  "tika-vin11t0:2157": "1597. Hatthādisakalasarīrāvayavaṃ saṅgaṇhituṃ “yena yenā”ti aniyamāmeḍitamāha. Jalaṃ tarato bhikkhuno yena yena pana aṅgena taraṇaṃ hotīti yojanā.",
  "tika-vin11t0:2158_0": "1598. Taruto vāpīti rukkhatopi vā. Tikapācittiyanti udake hasadhamme hasadhammasaññivematikaahasadhammasaññīnaṃ",
  "tika-vin11t0:2158_1": "vasena tikapācittiyaṃ. “Tikadukkaṭa”nti pāṭho dissati, “udake ahasadhamme hasadhammasaññī,",
  "tika-vin11t0:2158_2": "āpatti dukkaṭassa. Udake ahasadhamme vematiko, āpatti dukkaṭassā”ti vatvā “udake",
  "tika-vin11t0:2158_3": "ahasadhamme ahasadhammasaññī, anāpattī”ti tatiyavikappe pāḷiyaṃ anāpatti vuttāti",
  "tika-vin11t0:2158_4": "so pamādapāṭho, “dvikadukkaṭa”nti pāṭhoyeva gahetabbo.",
  "tika-vin11t0:2159": "1599. Nāvaṃ tīre ussārentopi vāti sambandho. Ussārentoti tīramāropento. “Kīḷatī”ti idaṃ “pājento”ti imināpi yojetabbaṃ.",
  "tika-vin11t0:2160": "1600. Kathalāya vāti khuddakakapālikāya vā. Udakanti ettha “bhājanagataṃ vā”ti seso. “Bhājanagataṃ udakaṃ vā”ti hi padabhājane vuttaṃ.",
  "tika-vin11t0:2161_0": "1601. Kañcikaṃ vāti dhaññarasaṃ vā. Api-saddo “khīraṃ vā takkaṃ vā rajanaṃ vā passāvaṃ",
  "tika-vin11t0:2161_1": "vā”ti pāḷiyaṃ āgate sampiṇḍeti. Cikkhallaṃ vāpīti udakakaddamaṃ vā. Ettha visesajotakena",
  "tika-vin11t0:2161_2": "api-saddena “apica uparigopphake vuttāni ummujjanādīni ṭhapetvā aññena yena kenaci",
  "tika-vin11t0:2161_3": "ākārena udakaṃ otaritvā vā anotaritvā vā yattha katthaci ṭhitaṃ udakaṃ antamaso binduṃ",
  "tika-vin11t0:2161_4": "gahetvā khipanakīḷāyapi kīḷantassa dukkaṭamevā”ti aṭṭhakathāgataṃ vinicchayavisesaṃ",
  "tika-vin11t0:2161_5": "sampiṇḍeti. Vikkhipanti vikkhipitvā.",
  "tika-vin11t0:2162": "1602. Sati kicce jalaṃ vigāhitvā nimujjanādikaṃ karontassa anāpattīti yojanā. Kiccaṃ nāma nahānādikaṃ.",
  "tika-vin11t0:2163": "1603. Anantarassāti aṅgulipatodakasikkhāpadassa. Visesova visesatā, koci viseso natthīti attho.",
  "tika-vin11t0:2164": "Hasadhammakathāvaṇṇanā.",
  "tika-vin11t0:2165_0": "1604-5. Yo bhikkhu bhikkhunā paññattena vuccamāno assa vacanaṃ akattukāmatāya ādaraṃ",
  "tika-vin11t0:2165_1": "pana sace na karoti, tassa tasmiṃ anādariye pācittiyamudīrayeti yojanā, iminā vākyena",
  "tika-vin11t0:2165_2": "puggalānādaramūlakaṃ pācittiyaṃ vuttaṃ. Yathāha “anādariyaṃ nāma dve anādariyāni",
  "tika-vin11t0:2165_3": "puggalānādariyañca dhammānādariyañcā”ti, “puggalānādariyaṃ nāma upasampannena paññattena",
  "tika-vin11t0:2165_4": "vuccamāno ‘ayaṃ ukkhittako vā vambhito vā garahito vā imassa vacanaṃ akataṃ bhavissatī’ti",
  "tika-vin11t0:2165_5": "anādariyaṃ karoti, āpatti pācittiyassā”ti ca.",
  "tika-vin11t0:2166_0": "Dhammameva vā asikkhitukāmo yo bhikkhu bhikkhunā paññattena vuccamāno assa vacanaṃ",
  "tika-vin11t0:2166_1": "akattukāmatāya ādaraṃ pana sace na karoti, tassa tasmiṃ anādariye pācittiyamudīrayeti",
  "tika-vin11t0:2166_2": "yojanā, iminā dhammānādariyamūlakaṃ pācittiyaṃ vuttaṃ. Yathāha “dhammānādariyaṃ nāma",
  "tika-vin11t0:2166_3": "upasampannena paññattena vuccamāno kathāyaṃ nasseyya vā vinasseyya vā antaradhāyeyya",
  "tika-vin11t0:2166_4": "vā, taṃ nasikkhitukāmo anādariyaṃ karoti, āpatti pācittiyassā”ti. Anādariyeti nimittatthe bhummaṃ.",
  "tika-vin11t0:2167_0": "1606. Tikapācittiyaṃ vuttanti “upasampanne upasampannasaññī, vematiko, anupasampannasaññī",
  "tika-vin11t0:2167_1": "anādariyaṃ karoti, āpatti pācittiyassā”ti tikapācittiyaṃ vuttaṃ. Tikātītenāti lokattikamatikkantena.",
  "tika-vin11t0:2167_2": "Anupasampannānādare tikadukkaṭanti anupasampanne upasampannasaññivematikaanupasampannasaññīnaṃ",
  "tika-vin11t0:2167_3": "vasena tikadukkaṭaṃ.",
  "tika-vin11t0:2168_0": "1607. Suttenevābhidhammenāti ettha evakāro “dukkaṭa”nti iminā yojetabbo. “Suttena",
  "tika-vin11t0:2168_1": "abhidhammenā”ti padadvayena abhedopacārato suttābhidhammāgato pariyattidhammo vutto.",
  "tika-vin11t0:2168_2": "Apaññattenāti paññattasaṅkhātavinayato aññattā apaññattena. “Apaññattenā”ti idaṃ",
  "tika-vin11t0:2168_3": "“suttena abhidhammenā”ti padadvayavisesanaṃ. Bhikkhunā vuttassa tasmiṃ bhikkhumhi",
  "tika-vin11t0:2168_4": "vā dhamme vā anādaraṃ karoto dukkaṭameva. Sāmaṇerena ubhayenapi paññattena vā apaññattena",
  "tika-vin11t0:2168_5": "vā vuttassa tasmiṃ sāmaṇere vā paññatte vā apaññatte vā dhamme anādaraṃ karoto bhikkhussa",
  "tika-vin11t0:2168_6": "dukkaṭamevāti yojanā.",
  "tika-vin11t0:2169": "1608. Dosoti pācittiyadukkaṭasaṅkhāto koci doso.",
  "tika-vin11t0:2170_0": "1609. Etthāti imasmiṃ ācariyānaṃ gāhe. Gārayho ācariyuggaho neva gahetabboti yojanā.",
  "tika-vin11t0:2170_1": "Gārayho ācariyuggahoti ettha “yasmā ucchuraso sattāhakāliko, tassa kasaṭo yāvajīviko,",
  "tika-vin11t0:2170_2": "dvinnaṃyeva samavāyo ucchuyaṭṭhi, tasmā vikāle ucchuyaṭṭhiṃ khādituṃ vaṭṭati guḷaharītake",
  "tika-vin11t0:2170_3": "viyā”ti evamādiko sampati nibbatto gārayhācariyavādo. Kataro pana gahetabboti? Paveṇiyā",
  "tika-vin11t0:2170_4": "āgato ācariyuggahova gahetabbo.",
  "tika-vin11t0:2171_0": "Kurundiyaṃ pana “lokavajje ācariyuggaho na vaṭṭati, paṇṇattivajje pana vaṭṭatī”ti",
  "tika-vin11t0:2171_1": "vuttaṃ. Mahāpaccariyaṃ “suttaṃ, suttānulomañca uggahitakānaṃyeva ācariyānaṃ uggaho",
  "tika-vin11t0:2171_2": "pamāṇaṃ, ajānantānaṃ kathā appamāṇa”nti vuttaṃ. “Taṃ sabbaṃ paveṇiyā āgate samodhānaṃ",
  "tika-vin11t0:2171_3": "gacchatī”ti aṭṭhakathāyaṃ vuttaṃ. Ettha lokavajje ācariyuggaho na vaṭṭatīti lokavajjasikkhāpade",
  "tika-vin11t0:2171_4": "āpattiṭṭhāne yo ācariyavādo, so na gahetabbo, lokavajjamatikkamitvā “idaṃ amhākaṃ",
  "tika-vin11t0:2171_5": "ācariyuggaho”ti vadantassa uggaho na vaṭṭatīti adhippāyo. Suttānulomaṃ nāma aṭṭhakathā.",
  "tika-vin11t0:2171_6": "Paveṇiyā āgate samodhānaṃ gacchatīti “paveṇiyā āgato ācariyuggahova gahetabbo”ti",
  "tika-vin11t0:2171_7": "evaṃ vutte mahāaṭṭhakathāvādeyeva saṅgahaṃ gacchatīti adhippāyo.",
  "tika-vin11t0:2172": "Anādariyakathāvaṇṇanā.",
  "tika-vin11t0:2173_0": "1610-1. “Yo pana bhikkhu bhikkhuṃ bhiṃsāpeyya, pācittiya”nti mātikāvacanato bhayasañjananatthāyāti",
  "tika-vin11t0:2173_1": "ettha “bhikkhussā”ti seso. Teneva vakkhati “itarassa tu bhikkhussā”ti. Rūpādinti",
  "tika-vin11t0:2173_2": "rūpasaddagandhādiṃ. Upasaṃhareti upaṭṭhapeti, dassetīti vuttaṃ hoti. Bhayānakaṃ kathanti",
  "tika-vin11t0:2173_3": "corakantārādikathaṃ. Yathāha “corakantāraṃ vā vāḷakantāraṃ vā pisācakantāraṃ vā ācikkhatī”ti.",
  "tika-vin11t0:2173_4": "Parasantiketi ettha “paro”ti vuttanayena labbhamāno upasampanno gahetabbo.",
  "tika-vin11t0:2174_0": "Disvā vāti upaṭṭhāpitaṃ taṃ rūpādiṃ disvā vā. Sutvā vāti taṃ bhayānakaṃ kathaṃ sutvā",
  "tika-vin11t0:2174_1": "vā. Yassa bhayadassanatthāya taṃ upaṭṭhāpesi, so bhāyatu vā mā vā bhāyatu. Itarassāti",
  "tika-vin11t0:2174_2": "tadupaṭṭhāpakassa bhikkhussa. Taṅkhaṇeti upaṭṭhāpitakkhaṇe.",
  "tika-vin11t0:2175_0": "1612. Tikapācittiyaṃ vuttanti “upasampanne upasampannasaññī, vematiko, anupasampannasaññī",
  "tika-vin11t0:2175_1": "bhiṃsāpeti, āpatti pācittiyassā”ti tikapācittiyaṃ vuttaṃ. Tikadukkaṭanti anupasampanne",
  "tika-vin11t0:2175_2": "upasampannasaññivematikaanupasampannasaññīnaṃ vasena tikadukkaṭaṃ. “Anupasampannaṃ",
  "tika-vin11t0:2175_3": "bhiṃsāpetukāmo”tiādike dukkaṭavāre anupasampannaggahaṇena gihinopi saṅgayhamānattā",
  "tika-vin11t0:2175_4": "“sāmaṇeraṃ gahaṭṭhaṃ vā”ti āha. Sāmaṇeraṃ…pe… bhikkhuno tatheva bhiṃsāpentassa tikadukkaṭaṃ vuttanti yojanā.",
  "tika-vin11t0:2176": "Bhiṃsāpanakathāvaṇṇanā.",
  "tika-vin11t0:2177_0": "1614. Jotinti aggiṃ. Tappetukāmoti visibbetukāmo. “Tena kho pana samayena bhikkhū",
  "tika-vin11t0:2177_1": "padīpepi jotikepi jantāgharepi kukkuccāyantī”ti uppannavatthumhi “anujānāmi bhikkhave",
  "tika-vin11t0:2177_2": "tathārūpapaccayā jotiṃ samādahituṃ samādahāpetu”nti vuttattā ettha “tathārūpaṃ paccaya”nti",
  "tika-vin11t0:2177_3": "iminā padīpujjalanañca pattapacanasarīrasedanādikammañca jantāgharavattañca gahetabbaṃ.",
  "tika-vin11t0:2177_4": "Ettha ca jotikepīti pattapacanasedanakammādīsu jotikaraṇeti attho.",
  "tika-vin11t0:2178": "1615. Sayaṃsamādahantassāti attanā jālentassa.",
  "tika-vin11t0:2179_0": "1616. Jālāpentassa …pe… dukkaṭanti āṇattiyā āpajjitabbaṃ dukkaṭaṃ sandhāyāha. Āṇattiyā",
  "tika-vin11t0:2179_1": "jalite āpajjitabbāpatti “jāluṭṭhāne panāpatti, pācitti parikittitā”ti anuvattamānattā",
  "tika-vin11t0:2179_2": "siddhāti visuṃ na vuttā.",
  "tika-vin11t0:2180_0": "1617. Gilānassāti “gilāno nāma yassa vinā agginā na phāsu hotī”ti vuttassa gilānassa.",
  "tika-vin11t0:2180_1": "Avijjhātaṃ alātaṃ ukkhipantassāti gahaṇena bhaṭṭhaṃ anibbutālātaṃ aggino samīpaṃ",
  "tika-vin11t0:2180_2": "karontassa, yathāṭhāne ṭhapentassāti vuttaṃ hoti.",
  "tika-vin11t0:2181_0": "1618-9. Vijjhātaṃ alātanti nibbutālātaṃ. Yathāvatthukaṃ pācittiyanti vuttaṃ hoti.",
  "tika-vin11t0:2181_1": "Aññena vā kataṃ visibbentassa anāpattīti yojanā. Visibbentassāti tappentassa. Aṅgāranti",
  "tika-vin11t0:2181_2": "vītaccikaṃ aṅgāraṃ. Padīpujjalanādiketi ādi-saddena “jotike jantāghare tathārūpapaccayā”ti",
  "tika-vin11t0:2181_3": "āgataṃ saṅgaṇhāti. Ettha ca tathārūpapaccayāti ṭhapetvā padīpādīni aññenapi tathārūpena paccayena.",
  "tika-vin11t0:2182": "Jotisamādahanakathāvaṇṇanā.",
  "tika-vin11t0:2183_0": "1620-1. Majjhime deseti jambudīpe yattha bodhimaṇḍalaṃ hoti, tasmiṃ navayojanasatāvaṭṭe",
  "tika-vin11t0:2183_1": "majjhimamaṇḍale, iminā idaṃ sikkhāpadaṃ tattheva desodissakatāya niyatanti dasseti.",
  "tika-vin11t0:2183_2": "Teneva vakkhati anāpattivāre “paccantimepi vā dese”ti. Cuṇṇanti sirīsacuṇṇādikaṃ",
  "tika-vin11t0:2183_3": "cuṇṇaṃ. Abhisaṅkharatoti paṭiyādentassa.",
  "tika-vin11t0:2184_0": "1622-3. “Māse ūnasaññino”ti padacchedo. Atirekaddhamāse ūnasaññino vā atirekaddhamāse",
  "tika-vin11t0:2184_1": "vimatissa vā dukkaṭanti yojanā. Atirekaddhamāse nhāyantassa anāpattīti yojanā. Samayesu",
  "tika-vin11t0:2184_2": "ca nhāyantassa anāpattīti ettha “uṇhasamayo pariḷāhasamayo gilānasamayo kammasamayo",
  "tika-vin11t0:2184_3": "addhānagamanasamayo vātavuṭṭhisamayo”ti dassitesu chasu samayesu aññatare sampatte",
  "tika-vin11t0:2184_4": "samaye satiṃ paccupaṭṭhapetvā ūnamāsepi nahāyantassa anāpattīti attho.",
  "tika-vin11t0:2185_0": "Tattha jeṭṭhamāso ca āsāḷhimāsassa purimapakkho cāti diyaḍḍhamāso uṇhasamayo nāma.",
  "tika-vin11t0:2185_1": "Yathāha “uṇhasamayo nāma diyaḍḍho māso seso gimhāna”nti, vassānassa paṭhamo māso",
  "tika-vin11t0:2185_2": "pariḷāhasamayo nāma. Yathāha “pariḷāhasamayo nāma vassānassa paṭhamo māso”ti. “Yassa",
  "tika-vin11t0:2185_3": "vinā nahānā na phāsu hotī”ti vutto samayo gilānasamayo nāma. “Antamaso pariveṇampi",
  "tika-vin11t0:2185_4": "sammaṭṭhaṃ hotī”ti vutto kammasamayo nāma. “Addhayojanaṃ gacchissāmī’ti nahāyitabba”nti",
  "tika-vin11t0:2185_5": "vutto addhānagamanasamayo nāma. “Bhikkhū sarajena vātena okiṇṇā honti, dve vā tīṇi",
  "tika-vin11t0:2185_6": "vā udakaphusitāni kāye patitāni hontī”ti vutto vātavuṭṭhisamayo nāma.",
  "tika-vin11t0:2186_0": "Nadīpāraṃ gacchatopi ūnakaddhamāse nhāyantassa anāpattīti yojanā. Vālikaṃ ukkiritvānāti",
  "tika-vin11t0:2186_1": "ettha sukkhāya nadiyā vālikaṃ ukkiritvā. Katāvāṭesupi ūnakaddhamāse nhāyantassapi",
  "tika-vin11t0:2186_2": "anāpattīti. “Tathā”ti iminā “nhāyantassa anāpattī”ti idaṃ paccāmasati.",
  "tika-vin11t0:2187_0": "1624. Paccantimepi vā deseti jambudīpe yathāvuttamajjhimadesato bahi paccantimesu",
  "tika-vin11t0:2187_1": "janapadesu, khuddakesu ca dīpesu. Sabbesanti laddhasamayānaṃ, aladdhasamayānañca",
  "tika-vin11t0:2187_2": "sabbesaṃ bhikkhūnaṃ. Āpadāsūti bhamaraanubandhādiāpadāsu. Yathāha “bhamarādīhi anubaddhassa",
  "tika-vin11t0:2187_3": "udake nimujjituṃ vaṭṭatī”ti. Kāyacittasamuṭṭhānaṃ eḷakalomasamuṭṭhānaṃ nāma.",
  "tika-vin11t0:2188": "Nhānakathāvaṇṇanā.",
  "tika-vin11t0:2189_0": "1625-7. “Navaṃ nāma akatakappaṃ vuccatī”ti pāḷivacanato ca “paṭiladdhanavacīvarenāti",
  "tika-vin11t0:2189_1": "attho”ti aṭṭhakathāvacanato ca cīvaranti ettha “nava”nti seso. Kappiyaṃ binduṃ adatvā",
  "tika-vin11t0:2189_2": "navaṃ cīvaraṃ bhikkhu paribhuñjati, tassevaṃ paribhuñjato pācittīti sambandho. Channanti",
  "tika-vin11t0:2189_3": "khomādīnaṃ, niddhāraṇe sāmivacanaṃ. Aññataraṃ navaṃ cīvaranti niddhāretabbaṃ. Yattha",
  "tika-vin11t0:2189_4": "katthacīti “catūsu vā koṇesu tīsu vā dvīsu vā ekasmiṃ vā koṇe”ti aṭṭhakathāvacanato",
  "tika-vin11t0:2189_5": "cīvarakoṇesu yattha katthaci.",
  "tika-vin11t0:2190_0": "Kaṃsanīlenāti cammakāranīlena. Cammakāranīlaṃ nāma pakatinīlaṃ. Gaṇṭhipade pana “cammakārā",
  "tika-vin11t0:2190_1": "udake tiphalaṃ, ayogūthañca pakkhipitvā cammaṃ kāḷaṃ karonti, taṃ cammakāranīla”nti",
  "tika-vin11t0:2190_2": "vuttaṃ. Mahāpaccariyaṃ pana “ayomalaṃ lohamalaṃ, etaṃ kaṃsanīlaṃ nāmā”ti vuttaṃ.",
  "tika-vin11t0:2190_3": "Pattanīlena vāti “yo koci nīlavaṇṇo paṇṇaraso”ti aṭṭhakathāya vuttena nīlapaṇṇarasena.",
  "tika-vin11t0:2190_4": "Yena kenaci kāḷenāti aṅgārajallikādīsu aññatarena yena kenaci kāḷavaṇṇena. “Kaddamo",
  "tika-vin11t0:2190_5": "nāma odako vuccatī”ti vuttattā kaddamenāti udakānukaddamasukkhakaddamādiṃ saṅgaṇhāti.",
  "tika-vin11t0:2191": "“Maṅgulassa piṭṭhippamāṇakaṃ mayūrassa akkhippamāṇaka”nti yathākkamena yojanā.",
  "tika-vin11t0:2192_0": "1628. “Pāḷikappo kaṇṇikākappo”ti yojanā, muttāvali viya pāḷiṃ katvā appitakappo ca",
  "tika-vin11t0:2192_1": "kaṇṇikākārena appitakappo cāti attho. Katthacīti ettha “yathāvuttappadese”ti seso.",
  "tika-vin11t0:2192_2": "“Catūsu vā koṇesu tīsu vā”ti vuttattā “anekaṃ vā”ti āha. Vaṭṭameva vaṭṭakaṃ, iminā",
  "tika-vin11t0:2192_3": "aññaṃ vikāraṃ na vaṭṭatīti dasseti. Yathāha “ṭhapetvā ekaṃ vaṭṭabinduṃ aññena kenacipi",
  "tika-vin11t0:2192_4": "vikārena kappo na kātabbo”ti.",
  "tika-vin11t0:2193": "1629. “Anāpatti pakāsitā”ti idaṃ “vimatissacā”ti ettha ca-saddena samuccitaṃ “ādinne ādinnasaññino”ti tatiyavikappaṃ sandhāya vuttaṃ. Yathāha “ādinne ādinnasaññī, anāpattī”ti.",
  "tika-vin11t0:2194_0": "1630. “Kappe naṭṭhepi vā”tiādīhi ca yojetabbaṃ. Pi-saddena “kappakatokāse jiṇṇe”ti",
  "tika-vin11t0:2194_1": "idaṃ sampiṇḍeti. Yathāha “kappakatokāso jiṇṇo hotī”ti. Tena kappakatenāti sahatthe",
  "tika-vin11t0:2194_2": "karaṇavacanaṃ. Saṃsibbitesūti ettha “akappakatesū”ti seso. Yathāha “kappakatena akappakataṃ",
  "tika-vin11t0:2194_3": "saṃsibbitaṃ hotī”ti. Nivāsanapārupanaṃ kriyaṃ. Kappabinduanādānaṃ akriyaṃ.",
  "tika-vin11t0:2195": "Dubbaṇṇakaraṇakathāvaṇṇanā.",
  "tika-vin11t0:2196_0": "1631-4. “Vikappanā nāma dve vikappanā sammukhāvikappanā ca parammukhāvikappanā cā”ti",
  "tika-vin11t0:2196_1": "vuttattā “vikappanā duve”tiādimāha. Itīti nidassane, evanti attho. Kathaṃ sammukhāvikappanā",
  "tika-vin11t0:2196_2": "hotīti āha “sammukhāya…pe… niddise”ti. Ekassāti ettha “byattassā”ti seso. Idha byatto",
  "tika-vin11t0:2196_3": "nāma vikappanapaccuddhāraṇavidhiṃ jānanto.",
  "tika-vin11t0:2197_0": "Yathāvacanayogatoti “imaṃ cīvara’nti vā, ‘imāni cīvarānī’ti vā, ‘etaṃ cīvara’nti",
  "tika-vin11t0:2197_1": "vā, ‘etāni cīvarānī’ti vā”ti aṭṭhakathāya vuttaṃ anatikkamma, vacanasambandhakkamenāti",
  "tika-vin11t0:2197_2": "attho. Tadekadesasarūpaṃ dasseti “imaṃ cīvara”nti.",
  "tika-vin11t0:2198": "“Apaccuddhaṭato”ti iminā “na kappatī”ti etassa hetuṃ dasseti.",
  "tika-vin11t0:2199": "1635. “Santaka”miccādi paccuddharaṇappakāro. Yathāpaccayaṃ karohīti tuyhaṃ ruccanakaṃ karohīti attho.",
  "tika-vin11t0:2200_0": "1636. Sammukhāvikappantaraṃ dassetumāha “aparā sammukhā vuttā”tiādi. Attanā abhirucitassa",
  "tika-vin11t0:2200_1": "yassa kassaci nāmaṃ gahetvāti yojanā. Sahadhamminanti ettha “pañcanna”nti seso, niddhāraṇe sāmivacanaṃ.",
  "tika-vin11t0:2201": "1639. Evanti vakkhamānāpekkhaṃ. Api-saddo pana saddassatthe.",
  "tika-vin11t0:2202": "1640. Mittoti daḷhamitto, “tena vattabbaṃ ‘ko te mitto vā sandiṭṭho vā”ti vacanato idaṃ upalakkhaṇaṃ. Puna tenapi bhikkhunā vattabbanti yojanā.",
  "tika-vin11t0:2203": "1641-2. “Ahaṃ tissassa bhikkhuno dammī’ti vā…pe… ‘tissāya sāmaṇeriyā dammī’ti vā”ti sesaaṭṭhakathāpāṭhena “ida”miccādipāṭho yojetabbo.",
  "tika-vin11t0:2204": "1643. Dvīsūti niddhāraṇe bhummaṃ, ettha “vikappanāsū”ti pakaraṇato labbhati.",
  "tika-vin11t0:2205_0": "1644-5. Idha pana imasmiṃ sāsane yena pana bhikkhunā saha cīvarasāmikena taṃ vinayakammaṃ",
  "tika-vin11t0:2205_1": "kataṃ, tassa avissāsena vissāsabhāvaṃ vinā so vinayakammakato bhikkhu taṃ cīvaraṃ",
  "tika-vin11t0:2205_2": "paribhuñjeyya, tassa bhikkhuno pācittīti yojanā. Chandānurakkhanatthaṃ “vinayaṃkamma”nti",
  "tika-vin11t0:2205_3": "anussārāgamo veditabbo, vinayakammanti attho. Taṃ cīvaraṃ adhiṭṭhahantassa vā vissajjantassa",
  "tika-vin11t0:2205_4": "vā dukkaṭanti yojanā.",
  "tika-vin11t0:2206_0": "1646. Paccuddhārakavatthesūti paccuddhaṭavatthesu. Apaccuddhārasaññinoti apaccuddhaṭasaññino.",
  "tika-vin11t0:2206_1": "Tatthāti apaccuddhaṭavatthesu. Vematikassāti “paccuddhaṭāni nu kho mayā, apaccuddhaṭānī”ti saṃsayāpannassa.",
  "tika-vin11t0:2207_0": "1647. Paccuddhāraṇasaññissāti paccuddhaṭamidanti saññissa. Vissāsāti yassa vā cīvaraṃ",
  "tika-vin11t0:2207_1": "vikappesi, tena apaccuddhaṭampi tassa vissāsā paribhuñjato ca. Yathāha “tassa vā",
  "tika-vin11t0:2207_2": "vissasanto paribhuñjatī”ti.",
  "tika-vin11t0:2208": "Vikappanakathāvaṇṇanā.",
  "tika-vin11t0:2209_0": "1648-9. “Patto nāma dve pattā ayopatto mattikāpatto”ti jātiyā kappiyapattānaṃ vuttattā",
  "tika-vin11t0:2209_1": "āha “adhiṭṭhānupagaṃ patta”nti. Tādisanti adhiṭṭhānupagaṃ. Sūcigharaṃ nāma sasūcikaṃ",
  "tika-vin11t0:2209_2": "vā asūcikaṃ vā. Kāyabandhanaṃ nāma paṭṭikā vā sūkarantakaṃ vā. Nisīdanaṃ nāma sadasaṃ vuccati.",
  "tika-vin11t0:2210_0": "“Pattaṃ vā”tiādīhi upayogantapadehi “apanetvā nidhentassā”ti paccekaṃ yojetabbaṃ.",
  "tika-vin11t0:2210_1": "Nidhentassāti etassa “hasāpekkhassā”ti visesanaṃ. Yathāha “hasāpekkhopīti kīḷādhippāyo”ti.",
  "tika-vin11t0:2210_2": "“Kevala”nti iminā dunnikkhittassa paṭisāmanādhippāyādiaññādhippāyābhāvaṃ dīpeti.",
  "tika-vin11t0:2210_3": "Vakkhati ca “dunnikkhittamanāpatti, paṭisāmayato panā”ti.",
  "tika-vin11t0:2211_0": "1650. Tenāpīti āṇattena. Tassāti āṇāpakassa. Tikadukkaṭaṃ vuttanti anupasampanne",
  "tika-vin11t0:2211_1": "upasampannasaññivematikaanupasampannasaññīnaṃ vasena tikadukkaṭaṃ vuttaṃ, iminā ca",
  "tika-vin11t0:2211_2": "upasampannasantake tikapācittiyanti idañca vuttameva hoti.",
  "tika-vin11t0:2212": "1651. Aññanti pāḷiyaṃ anāgataṃ pattatthavikādiparikkhāraṃ.",
  "tika-vin11t0:2213": "1652. Sabbesūti pāḷiyaṃ āgatesu ca anāgatesu ca sabbesu parikkhāresu.",
  "tika-vin11t0:2214_0": "1653. Dhammakathaṃ katvāti “samaṇena nāma anihitaparikkhārena bhavituṃ na vaṭṭatī”ti",
  "tika-vin11t0:2214_1": "aṭṭhakathāgatanayena dhammakathaṃ katvā. Anihitaparikkhārenāti appaṭisāmitaparikkhārena.",
  "tika-vin11t0:2214_2": "Nidheti ce, tathā anāpattīti yojanā. Avihesetukāmassāti vihesādhippāyarahitassa.",
  "tika-vin11t0:2214_3": "Akīḷassāti kīḷādhippāyarahitassa kevalaṃ vattasīsena “paṭisāmetvā dassāmī”ti apanidhentassa.",
  "tika-vin11t0:2215": "1654. Adinnādānasamuṭṭhānāpattīnaṃ akusalādivasenapi sacittakattā āha “idaṃ akusaleneva sacitta”nti.",
  "tika-vin11t0:2216": "Cīvarāpanidhānakathāvaṇṇanā.",
  "tika-vin11t0:2217": "Surāpānavaggo chaṭṭho.",
  "tika-vin11t0:2218_0": "1655. “Tiracchānagataṃ pāṇa”nti iminā “yo pana bhikkhu sañcicca pāṇaṃ jīvitā voropeyya,",
  "tika-vin11t0:2218_1": "pācittiya”nti imasmiṃ sikkhāpade adhippetaṃ pāṇaṃ dasseti. Āpattinānattābhāvā āha",
  "tika-vin11t0:2218_2": "“mahantaṃ khuddakampi vā”ti. Yathāha “imasmiñca sikkhāpade tiracchānagatoyeva ‘pāṇo’ti",
  "tika-vin11t0:2218_3": "veditabbo, taṃ khuddakampi mahantampi mārentassa āpattinānākaraṇaṃ natthi, mahante",
  "tika-vin11t0:2218_4": "pana upakkamamahantattā akusalaṃ mahantaṃ hotī”ti. “Mārentassa assā”ti padacchedo.",
  "tika-vin11t0:2218_5": "“Khuddakampi vā mārentassā”ti iminā aṭṭhakathāyaṃ “antamaso mañcapīṭhaṃ sodhento",
  "tika-vin11t0:2218_6": "maṅgulabījakepi pāṇasaññī nikkāruṇikatāya taṃ bhindanto apaneti, pācittiyaṃ. Tasmā",
  "tika-vin11t0:2218_7": "evarūpesu ṭhānesu kāruññaṃ upaṭṭhapetvā appamattena vattaṃ kātabba”nti vuttavinicchayopi saṅgahito.",
  "tika-vin11t0:2219": "1656. Ubhayattha cāti pāṇe vā apāṇe vāti ubhayatthāpi. Avasesavinicchayo panettha manussaviggahe vuttanayeneva veditabbo.",
  "tika-vin11t0:2220": "Sañciccapāṇakathāvaṇṇanā.",
  "tika-vin11t0:2221": "1658. Sappāṇakanti saha pāṇakehīti sappāṇakaṃ. Ye paribhogena maranti, evarūpā idha “pāṇakā”ti adhippetā. Assāti bhikkhuno.",
  "tika-vin11t0:2222": "1659. “Avicchijjā”ti iminā vicchedeneva payoganānattaṃ hotīti dīpeti. Pattapūrampīti ettha pi-saddo byatireke.",
  "tika-vin11t0:2223_0": "1660-1. Assa pācitti paridīpitāti sambandho. Tādisenāti sappāṇakena. Āviñchitvānāti",
  "tika-vin11t0:2223_1": "paribbhamitvā. Yāguyoti ettha “uṇhā”ti sāmatthiyā labbhati. Idañca pāṇīnaṃ māraṇatthaṃ",
  "tika-vin11t0:2223_2": "yaṃ kiñci uṇhavatthuṃ sappāṇakena udakena anibbāpetuṃ upalakkhaṇaṃ. Taṃ sappāṇakaṃ",
  "tika-vin11t0:2223_3": "udakaṃ. Nhāyatopi vāti ettha pi-saddena aṭṭhakathāyaṃ –",
  "tika-vin11t0:2224_0": "“Udakasoṇḍiṃ vā pokkharaṇiṃ vā pavisitvā bahi nikkhamanatthāya vīciṃ uṭṭhāpayatopi.",
  "tika-vin11t0:2224_1": "Soṇḍiṃ vā pokkharaṇiṃ vā sodhentehi tato gahitaudakaṃ udakeyeva āsiñcitabbaṃ. Samīpamhi",
  "tika-vin11t0:2224_2": "udake asati kappiyaudakassa aṭṭha vā dasa vā ghaṭe udakasaṇṭhānakappadese āsiñcitvā",
  "tika-vin11t0:2224_3": "tattha āsiñcitabbaṃ. ‘Pavaṭṭitvā udake patissatī’ti uṇhapāsāṇe udakaṃ nāsiñcitabbaṃ.",
  "tika-vin11t0:2224_4": "Kappiyaudakena pana pāsāṇaṃ nibbāpetvā āsiñcituṃ vaṭṭatī”ti –",
  "tika-vin11t0:2225": "Vuttavinicchayaṃ sampiṇḍeti.",
  "tika-vin11t0:2226": "1662. Ubhayatthapīti sappāṇakepi appāṇakepīti ubhayattheva.",
  "tika-vin11t0:2227_0": "1664-6. Pāṇapaṭibaddhatāya kāraṇaṃ dassetumāha “patana”ntiādi. Salabhādīnanti paṭaṅgādīnaṃ.",
  "tika-vin11t0:2227_1": "Ñatvāti ettha pi-saddo luttaniddiṭṭho. Evamuparipi. Padīpujjalananti ettha “viyā”ti",
  "tika-vin11t0:2227_2": "seso. Etthāti imasmiṃ sikkhāpade. Sappāṇabhāvova sappāṇabhāvatā, taṃ. Bhuñjatoti bhuñjitabbato.",
  "tika-vin11t0:2228": "Salabhādīnaṃ patanaṃ ñatvāpi suddhena cetasā padīpujjalanaṃ viya sapāṇabhāvaṃ ñatvāpi jalasaññāya bhuñjitabbato ettha paṇṇattivajjatā ñeyyāti yojanā.",
  "tika-vin11t0:2229_0": "Evaṃ sante siñcanasappāṇakasikkhāpadānaṃ ubhinnampi ko visesoti āha “siñcane”tiādi.",
  "tika-vin11t0:2229_1": "Siñcanaṃ siñcanasikkhāpadaṃ siñcane vuttaṃ siñcanavisaye paññattaṃ, idaṃ pana sappāṇakasikkhāpadaṃ",
  "tika-vin11t0:2229_2": "paribhoge vuttaṃ ajjhohāravisaye paññattanti ayameva tassa ceva assa ca visesoti yojanā.",
  "tika-vin11t0:2230": "Sappāṇakakathāvaṇṇanā.",
  "tika-vin11t0:2231_0": "1667. Yathādhammanti yo yassa adhikaraṇassa vūpasamanāya dhammo vutto, teneva dhammenāti",
  "tika-vin11t0:2231_1": "attho. “Kiccādhikaraṇa”nti iminā itarāni adhikaraṇāni upalakkhitāni. Yathāha “adhikaraṇaṃ",
  "tika-vin11t0:2231_2": "nāma cattāri adhikaraṇāni vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇa”nti.",
  "tika-vin11t0:2231_3": "Apalokanakammādīni cattāri saṅghakiccaṃ nāma, tadeva samathehi adhikaraṇīyattā vūpasametabbattā",
  "tika-vin11t0:2231_4": "adhikaraṇanti kiccādhikaraṇaṃ. Puna nīhātabbanti puna nīharitabbaṃ, vūpasametabbanti",
  "tika-vin11t0:2231_5": "attho. Iminā “akataṃ kamma”ntiādinā pāḷiyaṃ dassitā dvādasa ukkoṭā upalakkhitāti",
  "tika-vin11t0:2231_6": "daṭṭhabbā. Ukkoṭentassāti tassa tassa bhikkhuno santikaṃ gantvā “akataṃ kamma”ntiādīni",
  "tika-vin11t0:2231_7": "vatvā uccālentassa yathāpatiṭṭhitabhāvena patiṭṭhātuṃ na dentassa. Ettha ca patiṭṭhātuṃ",
  "tika-vin11t0:2231_8": "na dentassāti tassa pavattiākāradassanatthaṃ vuttaṃ. Yaṃ pana dhammena adhikaraṇaṃ",
  "tika-vin11t0:2231_9": "nihaṭaṃ, taṃ sunihaṭameva.",
  "tika-vin11t0:2232": "1668. “Akataṃ kammaṃ, dukkaṭaṃ kammaṃ, puna kātabbaṃ kamma”nti vadatā vadantena bhikkhunā taṃ kammaṃ uccāletuṃ na vaṭṭatīti yojanā.",
  "tika-vin11t0:2233": "1669. Vippakateti āraddhāniṭṭhite. Tanti paṭikkosantaṃ. Saññāpetvāti katakammassa anavajjabhāvaṃ ñāpetvā. Na panaññathāti tathā asaññāpetvā.",
  "tika-vin11t0:2234": "1670. Adhamme pana kammasminti yathāpāḷiāgate kammasmiṃ. Ubhayatthāpīti dhammakamme, adhammakamme vāti ubhayattha.",
  "tika-vin11t0:2235_0": "1671. Na ca kammārahassa vāti ettha ca-saddo “vaggena cā”ti yojetabbo. Ca-saddo vā-saddatthe",
  "tika-vin11t0:2235_1": "daṭṭhabbo. “Adhammena, vaggena vā na kammārahassa vā kata”nti jānato ukkoṭane doso natthīti yojanā.",
  "tika-vin11t0:2236": "Ukkoṭanakathāvaṇṇanā.",
  "tika-vin11t0:2237_0": "1673. “Duṭṭhullā nāma āpatti cattāri ca pārājikāni terasa ca saṅghādisesā”ti vacanato",
  "tika-vin11t0:2237_1": "pārājikānampi duṭṭhullattā, idha ca pārājikassa anadhippetattā idhādhippetameva dassetuṃ",
  "tika-vin11t0:2237_2": "“saṅghādisesa”nti iminā duṭṭhulla-padaṃ visesitaṃ. Yathāha “ettha cattāri pārājikāni",
  "tika-vin11t0:2237_3": "atthuddhāravasena dassitāni, saṅghādisesāpatti pana adhippetā”ti. Ñatvāti sāmaṃ vā",
  "tika-vin11t0:2237_4": "aññato vā jānitvā. Chādayato tassa pariyāputāti “imaṃ jānitvā codessanti, sāressanti,",
  "tika-vin11t0:2237_5": "nārocessāmī”ti paṭicchādentassa tassa pariyāputā desitā.",
  "tika-vin11t0:2238_0": "1674-5. Dhuraṃ nikkhipitvāti “aññassa na ārocessāmī”ti dhuranikkhepaṃ katvā. Tassāti",
  "tika-vin11t0:2238_1": "duṭṭhullassa. Paṭicchādanaṃ hetu kāraṇaṃ yassa ārocanassāti viggaho. Paṭicchādanahetukanti",
  "tika-vin11t0:2238_2": "ārocanakiriyāya visesanaṃ, “itthannāmo itthannāmaṃ saṅghādisesaṃ āpanno, aññassa",
  "tika-vin11t0:2238_3": "na ārocehī”ti vatvā ārocanaṃ karotīti vuttaṃ hoti. Itīti vuttanidassane, hīti evakāratthe,",
  "tika-vin11t0:2238_4": "evameva vadatīti attho.",
  "tika-vin11t0:2239": "Yāva koṭi na chijjati, tāva evaṃ bhikkhūnaṃ satampi sahassampi taṃ āpattiṃ āpajjati evāti yojanā.",
  "tika-vin11t0:2240_0": "1676. Mūlenāti saṅghādisesaṃ āpannapuggalena. Ārocitassa dutiyassāti samānādhikaraṇaṃ.",
  "tika-vin11t0:2240_1": "Mūlena “mama āpattiṃ āpannabhāvaṃ aññassa na ārocehī”ti ārocitassa dutiyabhikkhussa",
  "tika-vin11t0:2240_2": "santikā suṇantena tatiyena nivattitvā tasseva dutiyassa pakāsite ārocanassa koṭi",
  "tika-vin11t0:2240_3": "chinnāti vuccatīti yojanā. Koṭīti ārocanakiriyāvasānaṃ vuccati.",
  "tika-vin11t0:2241": "1677. Duṭṭhullāya ca duṭṭhullasaññīti ettha “ārocento”ti pakaraṇato labbhati. Itaresu pana dvīsūti duṭṭhullāya vematiko, aduṭṭhullasaññīti dvīsu.",
  "tika-vin11t0:2242_0": "1678. Aduṭṭhullāyāti pañcavidhāya lahukāpattiyā. Sabbatthāti sabbesu vikappesu. Tikadukkaṭaṃ",
  "tika-vin11t0:2242_1": "niddiṭṭhanti aduṭṭhullāya duṭṭhullasaññivematikaaduṭṭhullasaññīnaṃ vasena dukkaṭattayaṃ",
  "tika-vin11t0:2242_2": "pāḷiyaṃ dassitanti attho. Sabbatthāti sabbesu. Anupasampannavāresūti tīsu anupasampannavikappesu.",
  "tika-vin11t0:2242_3": "Dukkaṭanti anupasampanne upasampannasaññivematikaanupasampannasaññīnaṃ vasena tikadukkaṭanti attho.",
  "tika-vin11t0:2243_0": "1679-80. “Saṅghassa bhedanādīni bhavissantī”tiādīhi sabbehi padehi “na āroceti ce,",
  "tika-vin11t0:2243_1": "doso natthī”ti idaṃ paccekaṃ yojetabbaṃ. Sabhāgaṃ vā na passatīti tathā apassanto",
  "tika-vin11t0:2243_2": "na āroceti ce, doso natthi. Kakkhaḷo ayanti na āroceti ce, doso natthi.",
  "tika-vin11t0:2244_0": "1681. Aññassa anārocanena āpajjitabbato “akriya”nti vuttaṃ. “Ārocetabba”nti anuññātassa",
  "tika-vin11t0:2244_1": "anārocanaṃ anādaramantarena na hotīti āha “dukkhavedana”nti. Ettha ca mātikaṭṭhakathāyaṃ",
  "tika-vin11t0:2244_2": "“samanubhāsanasadisānevā”ti vuttaṃ, idha “dhuranikkhepatulyāvā”ti, ubhayattha nāmamattameva",
  "tika-vin11t0:2244_3": "viseso, ekameva samuṭṭhānanti veditabbaṃ.",
  "tika-vin11t0:2245": "Duṭṭhullakathāvaṇṇanā.",
  "tika-vin11t0:2246_0": "1682. Ūnavīsativassanti ettha “jāna”nti seso, “ūnavīsativasso”ti jānantoti attho.",
  "tika-vin11t0:2246_1": "Ūnavīsativasso nāma paṭisandhito paṭṭhāya aparipuṇṇavīsatisaṃvaccharo. Yoti yo bhikkhu",
  "tika-vin11t0:2246_2": "upajjhāyo hutvā. Kareyyāti kārāpeyya. Upasampajjatīti upasampado, taṃ. Yo jānaṃ ūnavīsativassaṃ",
  "tika-vin11t0:2246_3": "puggalaṃ upasampadaṃ upasampannaṃ kareyya, tassa evaṃ upasampādentassa bhikkhuno",
  "tika-vin11t0:2246_4": "pācittiyaṃ hotīti yojanā. Sesānanti “gaṇassa ca ācariyassa ca āpatti dukkaṭassā”ti",
  "tika-vin11t0:2246_5": "pāḷiyaṃ dassitānaṃ gahaṇaṃ.",
  "tika-vin11t0:2247_0": "1683. Ūnavīsativassabhāvaṃ jānatā vā ajānatā vā bhikkhunā yo puggalo ce upasampādito,",
  "tika-vin11t0:2247_1": "so anupasampannova hoti, puna so paripuṇṇavīsativasso samāno upasampanno kātabbo",
  "tika-vin11t0:2247_2": "upasampādetabboyevāti yojanā.",
  "tika-vin11t0:2248": "1684. Dasavassaccayena paripuṇṇadasavasso hutvā upajjhāyassa sato assa bhikkhupaṭiññassa aññesaṃ upasampādane koci doso ce ekaṃsena natthi na vijjatīti yojanā.",
  "tika-vin11t0:2249_0": "1685. Taṃ bhikkhunti ūnavīsativasso hutvā upasampajjitvā paripuṇṇadasavasso upajjhāyo",
  "tika-vin11t0:2249_1": "hutvā upasampādentaṃ taṃ bhikkhupaṭiññaṃ. Gaṇo ce paripūratīti majjhimadese dasavaggo,",
  "tika-vin11t0:2249_2": "paccantimesu janapadesu pañcavaggo gaṇo sace anūno hoti. Teti upasampāditā. Sūpasampannāti suṭṭhu upasampannā.",
  "tika-vin11t0:2250_0": "1686-7. Yo bhikkhu upajjhāyo hutvā “ūnavīsativassapuggalaṃ upasampādayissāmi”iti",
  "tika-vin11t0:2250_1": "gaṇampi vā ācariyampi vā pattampi vā pariyesati, māḷakañca sammannati baddhasīmaṃ",
  "tika-vin11t0:2250_2": "bandhati, tassa sabbesu payogesu dukkaṭaṃ. Tathā ñattiyā dukkaṭaṃ. Tathā dvīsu kammavācāsupi dukkaṭanti yojanā.",
  "tika-vin11t0:2251_0": "1688-9. Vīsati ca tāni vassāni cāti vīsativassāni, ūnāni vīsativassāni yassa so ūnavīsativasso,",
  "tika-vin11t0:2251_1": "ūnavīsativassoti saññā ūnavīsativassasaññā, sā etassa atthīti “ūnavīsativassasaññī”iti",
  "tika-vin11t0:2251_2": "vattabbe nipātanalakkhaṇena vassa-saddalopaṃ katvā “ūnavīsatisaññī”ti vuttaṃ, tassa",
  "tika-vin11t0:2251_3": "ūnavīsatisaññissa. Paripuṇṇāni vīsativassāni etassāti “paripuṇṇavīsativasso”ti vattabbe",
  "tika-vin11t0:2251_4": "nipātanalakkhaṇena vīsativassa-saddalopaṃ katvā “paripuṇṇo”ti puggalo vuccati, tasmiṃ",
  "tika-vin11t0:2251_5": "paripuṇṇe, paripuṇṇavīsativasse puggaleti attho. Ubhayatthāti ūnavīsatiparipuṇṇavīsativassesu ubhosu puggalesu.",
  "tika-vin11t0:2252": "Ūnavīsativassakathāvaṇṇanā.",
  "tika-vin11t0:2253_0": "1691. Theyyasatthena saddhinti “theyyasattho nāma corā katakammā vā honti akatakammā",
  "tika-vin11t0:2253_1": "vā”tiādinā padabhājane vuttasarūpena satthasaṅkhātena janasamūhena sahāti vuttaṃ",
  "tika-vin11t0:2253_2": "hoti. Sahādiyoge karaṇavacanaṃ. Jānantoti “theyyasattho”ti jānanto. Saṃvidhāyāti",
  "tika-vin11t0:2253_3": "“gacchāmāvuso, gacchāma bhante, gacchāmāvuso, ajja vā hiyyo vā pare vā apare vā gacchāmā”ti",
  "tika-vin11t0:2253_4": "padabhājane vuttanayena saṃvidahitvāti attho. Magganti ekaddhānamaggaṃ, ettha “antamaso",
  "tika-vin11t0:2253_5": "gāmantarampī”ti seso. Yathāha “ekaddhānamaggaṃ paṭipajjeyya antamaso gāmantarampī”ti.",
  "tika-vin11t0:2253_6": "Pācittiyaṃ siyāti “gāme gāmantare gāmantare āpatti pācittiyassa. Agāmake araññe addhayojane",
  "tika-vin11t0:2253_7": "addhayojane āpatti pācittiyassā”ti vuttappakāraṃ pācittiyaṃ bhaveyya.",
  "tika-vin11t0:2254": "1692. Na uddhaṭoti idha na vutto.",
  "tika-vin11t0:2255_0": "1693-4. Maggāṭavivisaṅketeti maggavisaṅkete, aṭavivisaṅkete ca. Yathāvatthukamevāti",
  "tika-vin11t0:2255_1": "pācittiyameva. Tesūti satthikesu. Asaṃvidahantesūti saṃvidhānaṃ akarontesu. Sayaṃ",
  "tika-vin11t0:2255_2": "vidahatopi cāti attanā saṃvidahantassa ca. Ubhayatthāti theyyasatthe vā atheyyasatthe vāti dvīsu.",
  "tika-vin11t0:2256_0": "1695. Atheyyasatthasaññissāti ettha “ubhayatthā”ti anuvattetabbaṃ. Kālassāyanti kāliko,",
  "tika-vin11t0:2256_1": "visaṅketo, tasmiṃ, kālasambandhini visaṅkete ca anāpattīti attho. “Kālike”ti iminā",
  "tika-vin11t0:2256_2": "visaṅketavisesanena maggāṭavivisaṅketepi āpattiyevāti dīpeti.",
  "tika-vin11t0:2257": "1696. Kāyacittato, kāyavācācittato ca samuṭṭhānato idaṃ sikkhāpadaṃ theyyasatthasamuṭṭhānaṃ kathitanti yojanā.",
  "tika-vin11t0:2258": "Theyyasatthakathāvaṇṇanā.",
  "tika-vin11t0:2259_0": "1697. Sattamanti “yo pana bhikkhu mātugāmena saddhiṃ saṃvidhāyā”tiādinā uddiṭṭhaṃ",
  "tika-vin11t0:2259_1": "sattamasikkhāpadaṃ. Bhikkhuniyā saddhiṃ saṃvidhānenāti bhikkhuniyā saddhiṃ saṃvidhānasikkhāpadena.",
  "tika-vin11t0:2259_2": "Samuṭṭhānādināti samuṭṭhānādinā vinicchayena. Tulyanti sadisaṃ. Kocipīti appamattakopi.",
  "tika-vin11t0:2260": "Saṃvidhānakathāvaṇṇanā.",
  "tika-vin11t0:2261_0": "1698. Ete pañca dhammā antarāyakarāti pakāsitāti yojanā. Idha ayaṃ antarāyakara-saddo",
  "tika-vin11t0:2261_1": "pāḷiyaṃ āgatena antarāyika-saddena samānattho. Tasmā kammantarāyikā, kilesantarāyikā,",
  "tika-vin11t0:2261_2": "vipākantarāyikā, upavādantarāyikā, āṇāvītikkamantarāyikāti ime pañca antarāyikā dhammā",
  "tika-vin11t0:2261_3": "bhagavatā pakāsitāti vuttaṃ hoti.",
  "tika-vin11t0:2262_0": "Tattha taṃtaṃsampattiyā vibandhanavasena sattasantānassa antare vemajjhe eti āgacchatīti",
  "tika-vin11t0:2262_1": "antarāyo, diṭṭhadhammikādianattho, anatikkamanaṭṭhena tasmiṃ antarāye niyuttā, antarāyaṃ",
  "tika-vin11t0:2262_2": "vā phalaṃ arahanti, antarāyassa vā karaṇasīlāti antarāyikā.",
  "tika-vin11t0:2263_0": "Pañcānantariyakammāneva kammantarāyikā, tathā bhikkhunidūsakakammaṃ. Taṃ pana mokkhasseva",
  "tika-vin11t0:2263_1": "antarāyaṃ karoti, na saggassa. Idañca micchācāralakkhaṇassa abhāvato vuttaṃ. Na hi",
  "tika-vin11t0:2263_2": "bhikkhuniyā dhammarakkhitabhāvo atthi. Pākatikabhikkhunivasena cetaṃ vuttaṃ. Ariyāya",
  "tika-vin11t0:2263_3": "pana pavattaṃ apāyasaṃvattanikameva. Nandamāṇavako cettha nidassanaṃ. Ubhinnaṃ samānacchandatāvasena",
  "tika-vin11t0:2263_4": "vā na saggantarāyikatā, mokkhantarāyikatā pana mokkhatthāya paṭipattiyā vidūsanato.",
  "tika-vin11t0:2263_5": "Abhibhavitvā pana pavattiyā saggantarāyikatāpi na sakkā nivāretunti vadanti.",
  "tika-vin11t0:2264_0": "Ahetukadiṭṭhiakiriyadiṭṭhinatthikadiṭṭhisaṅkhātā micchādiṭṭhidhammā niyatabhāvappattā",
  "tika-vin11t0:2264_1": "kilesantarāyikā nāma. Paṇḍakatiracchānagataubhatobyañjanakānaṃ paṭisandhicittuppādadhammā",
  "tika-vin11t0:2264_2": "vipākantarāyikā nāma. Paṇḍakādiggahaṇañcettha nidassanamattaṃ sabbāyapi ahetukapaṭisandhiyā",
  "tika-vin11t0:2264_3": "vipākantarāyikabhāvato. Ariyūpavādā upavādantarāyikā nāma. Te pana yāva ariye na",
  "tika-vin11t0:2264_4": "khamāpenti, tāvadeva, na tato paraṃ. Sañcicca āpannā sattāpattikkhandhā āṇāvītikkamantarāyikā",
  "tika-vin11t0:2264_5": "nāma. Tepi yāva bhikkhubhāvaṃ vā paṭijānāti, na vuṭṭhāti vā na deseti vā, tāvadeva, na tato paraṃ.",
  "tika-vin11t0:2265": "1699-700.",
  "tika-vin11t0:2266": "“Anantarāyikā ete;",
  "tika-vin11t0:2267": "Yathā honti tathā ahaṃ;",
  "tika-vin11t0:2268": "Desitaṃ muninā dhammaṃ;",
  "tika-vin11t0:2269": "Ājānāmīti yo vade”ti. –",
  "tika-vin11t0:2270": "Evaṃ dutiyagāthā vattabbā. Tathā avutte “tikkhattu”ntiādigāthā paṭhamagāthāya saddhiṃ ghaṭanā eva na siyā. Tasmā etthāyaṃ gāthā parihīnāti viññāyati.",
  "tika-vin11t0:2271_0": "Eteti “antarāyikā”ti bhagavatā pakāsitā pañca dhammā “yathā anantarāyikā honti, tathā",
  "tika-vin11t0:2271_1": "ahaṃ muninā desitaṃ dhammaṃ ājānāmī”ti yo bhikkhu vadeyya, so pana bhikkhu tikkhattuṃ",
  "tika-vin11t0:2271_2": "vattabboti sambandho. Kehi kathaṃ vattabboti āha “ye passantī”tiādi. Ye tathāvāditaṃ",
  "tika-vin11t0:2271_3": "bhikkhuṃ passanti, “asuko āyasmā evaṃvādī”ti parato suṇanti ca, tehi. So pana bhikkhu",
  "tika-vin11t0:2271_4": "“mā āyasmā evaṃ avacā”ti tikkhattuṃ vattabboti yojanā.",
  "tika-vin11t0:2272_0": "1701. Avadantassāti taṃ disvā vā sutvā vā yathāvuttanayena avadantassa. Dukkaṭanti",
  "tika-vin11t0:2272_1": "ñātadukkaṭaṃ. Taṃ duladdhiṃ. Anissajatoti bhikkhūhi evaṃ vuttepi anissajantassa.",
  "tika-vin11t0:2272_2": "Tathā dukkaṭanti atidisati.",
  "tika-vin11t0:2273_0": "1702. Kammavācāyāti tatiyāya kammavācāya. Osāneti pariyosāne, yyakāre patteti adhippāyo.",
  "tika-vin11t0:2273_1": "Tikapācittiyaṃ vuttanti “dhammakamme dhammakammasaññī na paṭinissajjati, āpatti pācittiyassa.",
  "tika-vin11t0:2273_2": "Dhammakamme vematiko na paṭinissajjati, āpatti pācittiyassa. Dhammakamme adhammakammasaññī",
  "tika-vin11t0:2273_3": "na paṭinissajjati, āpatti pācittiyassā”ti tikapācittiyaṃ vuttaṃ. Adhamme tikadukkaṭaṃ",
  "tika-vin11t0:2273_4": "vuttanti adhammakamme dhammakammasaññivematikaadhammakammasaññīnaṃ vasena tikadukkaṭaṃ vuttaṃ.",
  "tika-vin11t0:2274": "1703. “Anāpatti akatakammassā”ti padacchedo. Kammaṃ nāma samanubhāsanakammaṃ. Yathāha “anāpatti asamanubhāsantassā”ti.",
  "tika-vin11t0:2275": "Ariṭṭhakathāvaṇṇanā.",
  "tika-vin11t0:2276_0": "1704. Ñatvāti anosāritabhāvaṃ sayameva vā parato vā tassa vā santikā ñatvā. Akatānudhammenāti",
  "tika-vin11t0:2276_1": "akato osāraṇasaṅkhāto anudhammo yassa so akatānudhammo, tena, sahayoge karaṇavacanaṃ.",
  "tika-vin11t0:2276_2": "Tathāvādikabhikkhunāti “tathāhaṃ bhagavatā dhammaṃ desitaṃ ājānāmī”tiādiṃ vadantena",
  "tika-vin11t0:2276_3": "bhikkhunā. “Akatānudhammenā”ti iminā samānādhikaraṇaṃ. Saṃvaseyyāti uposathādikaṃ",
  "tika-vin11t0:2276_4": "saṅghakammaṃ kareyya. Bhuñjeyya cāti āmisasambhogaṃ vā dhammasambhogaṃ vā kareyya.",
  "tika-vin11t0:2276_5": "Saha seyya vāti nānūpacārepi ekacchanne nipajjeyya.",
  "tika-vin11t0:2277_0": "1705. Idāni yathāvuttapācittiyassa khettaniyamaṃ dassetumāha “uposathādikaṃ kamma”ntiādi.",
  "tika-vin11t0:2277_1": "Ādi-saddena pavāraṇaṃ gahitaṃ. Yathāha “uposathaṃ vā pavāraṇaṃ vā”ti. Tena sahāti",
  "tika-vin11t0:2277_2": "ukkhittakena saha. “Kammassa pariyosāne”ti idaṃ saṃvāsena āpattikhettanidassanaṃ.",
  "tika-vin11t0:2278_0": "1706. Ekeneva payogena bahuṃ yāmakālikādiāmisaṃ gaṇhato ekaṃ pācittiyaṃ. Tathā ekeneva",
  "tika-vin11t0:2278_1": "payogena bahuṃ āmisaṃ dadatopi ekaṃ pācittiyaṃ. Bahūsu payogesu bahūni pācittiyānīti",
  "tika-vin11t0:2278_2": "yojanā. Iminā ca āmisasambhogena tulyaphalaṃ dhammasambhogampi sahacariyena āhāti",
  "tika-vin11t0:2278_3": "veditabbaṃ. Tattha pana padādīhi uddisantassa vā uddisāpentassa vā padasodhamme vuttanayena āpatti veditabbā.",
  "tika-vin11t0:2279_0": "1707. Itaroti pakatatto. Itarasminti ukkhittake. Paroti pakatatto. Ubhopi vāti pakatattaukkhittā",
  "tika-vin11t0:2279_1": "dvepi vā. “Ekattha ekato nipajjantī”ti seso. Imesu tīsupi ṭhānesu “pācittī”ti pakaraṇato labbhati.",
  "tika-vin11t0:2280_0": "1708. Uṭṭhahitvā punappunaṃ nipajjantassa nipajjanapayogānaṃ vasena āpattiyo siyunti",
  "tika-vin11t0:2280_1": "ajjhāhārayojanā kātabbā. “Ukkhittake nipannasmi”ntiādinā vuttāpattivinicchayo kattha",
  "tika-vin11t0:2280_2": "hotīti āha “ekanānūpacāresu, ekacchanne vinicchayo”ti. Nānūpacāresūti ettha pi-saddo",
  "tika-vin11t0:2280_3": "ca “vinicchayo”ti ettha ayanti ca yojetabbo. Eko upacāro assāti ekūpacāraṃ, nānā",
  "tika-vin11t0:2280_4": "upacāro assāti nānūpacāraṃ, ekūpacārañca nānūpacārañca ekanānūpacārāni ekadesasarūpekasesena,",
  "tika-vin11t0:2280_5": "tesu. Ekato channāni ekacchannāni, tesu ekacchannesūti vattabbe vaṇṇalopena vā vacanavipallāsena",
  "tika-vin11t0:2280_6": "vā “ekacchanne”ti vuttaṃ. Ekanānūpacāresupi senāsanesu ekacchannesu ayaṃ yathāvuttaāpattivinicchayo daṭṭhabboti attho.",
  "tika-vin11t0:2281": "1709. Ubhayatthāpīti ukkhittānukkhittesu dvīsupi.",
  "tika-vin11t0:2282": "1710. “Saññissa osāritoti cā”ti padacchedo.",
  "tika-vin11t0:2283": "Ukkhittakathāvaṇṇanā.",
  "tika-vin11t0:2284_0": "1712. Tathā vināsitanti “ajjatagge te āvuso samaṇuddesa na ceva so bhagavā satthā",
  "tika-vin11t0:2284_1": "apadisitabbo, yampi caññe samaṇuddesā labhanti bhikkhūhi saddhiṃ dirattatirattaṃ",
  "tika-vin11t0:2284_2": "sahaseyyaṃ, sāpi te natthi, cara pire vinassā”ti vuttanayena nāsitaṃ. “Tathā nāsitaṃ",
  "tika-vin11t0:2284_3": "samaṇuddesa”nti vacanato “samaṇuddesa”nti seso. Jānanti vuttanayena “nāsito aya”nti",
  "tika-vin11t0:2284_4": "jānanto. Upalāpeyyāti “upalāpeyya vāti tassa pattaṃ vā cīvaraṃ vā uddesaṃ vā paripucchaṃ",
  "tika-vin11t0:2284_5": "vā dassāmī”ti padabhājane āgatanayena saṅgaṇheyya. Tenāti nāsitena. Upaṭṭhāpeyya",
  "tika-vin11t0:2284_6": "vāti tena diyyamānāni cuṇṇamattikādīni sādiyanto tena attano upaṭṭhānaṃ kārāpeyya",
  "tika-vin11t0:2284_7": "vā. “Tenā”ti idaṃ sahatthe karaṇavasena “sambhuñjeyyā”tiādīhi ca yojetabbaṃ. Vāti",
  "tika-vin11t0:2284_8": "ettha gāthābandhavasena rasso. Sambhogasahaseyyā anantarasikkhāpade vuttanayā eva.",
  "tika-vin11t0:2284_9": "Tasmā āpattiparicchedopettha tasmiṃ vuttanayeneva veditabbo.",
  "tika-vin11t0:2285_0": "1713. Atthuddhāravasena aṭṭhakathāyaṃ vuttā tisso nāsanā dassetumāha “saṃvāsena…pe…",
  "tika-vin11t0:2285_1": "tisso”ti. Tattha tīsu katamā adhippetāti āha “etthā”tiādi. Daṇḍakammena nāsanā ettha",
  "tika-vin11t0:2285_2": "adhippetāti yojanā. Etāsaṃ vibhāgo ca “tattha āpattiyā adassanādīsu ukkhepanā saṃvāsanāsanā",
  "tika-vin11t0:2285_3": "nāma. ‘Dūsako nāsetabbo, mettiyaṃ bhikkhuniṃ nāsethā’ti ayaṃ liṅganāsanā nāma. ‘Ajjatagge",
  "tika-vin11t0:2285_4": "te āvuso samaṇuddesa na ceva so bhagavā satthā apadisitabbo’ti ayaṃ daṇḍakammanāsanā",
  "tika-vin11t0:2285_5": "nāmā”ti aṭṭhakathāya vutto.",
  "tika-vin11t0:2286": "1715. “Vuttā samanubhāsane”ti tattha vuttattā āha “ariṭṭhena samā matā”ti.",
  "tika-vin11t0:2287": "Kaṇṭakakathāvaṇṇanā.",
  "tika-vin11t0:2288": "Sappāṇakavaggo sattamo.",
  "tika-vin11t0:2289_0": "1716-7. Yo bhikkhu sikkhāpadaṃ vītikkamanto taṃ vītikkamaṃ ye passanti, suṇanti ca,",
  "tika-vin11t0:2289_1": "tehi bhikkhūhi sikkhāpadena vuccamāno “māvuso evaṃ akāsi, na kappati etaṃ bhikkhussā”ti",
  "tika-vin11t0:2289_2": "sikkhāpade vuttanayena vuccamāno “etasmiṃ sikkhāpade yena maṃ tumhe vadetha, etasmiṃ",
  "tika-vin11t0:2289_3": "sikkhāpadatthe yāva aññaṃ viyattaṃ bahussutaṃ pakataññuṃ vinayadharaṃ na pucchāmi,",
  "tika-vin11t0:2289_4": "tāva ahaṃ na sikkhissāmī”ti bhaṇati, tassa evaṃ bhaṇantassa pācittiyaṃ siyāti sādhippāyayojanā.",
  "tika-vin11t0:2290_0": "1718-9. Anupasampanne upasampannasaññivematikaanupasampannasaññīnaṃ vasena anupasampanne",
  "tika-vin11t0:2290_1": "satthunā tikadukkaṭaṃ dīpitanti yojanā, iminā ca upasampanne upasampannasaññivematikaanupasampannasaññīnaṃ",
  "tika-vin11t0:2290_2": "vasena upasampanne tikapācittiyaṃ dīpitaṃ hoti. Apaññattena ovadanappakāraṃ dassetumāha",
  "tika-vin11t0:2290_3": "“na sallekhāyidaṃ hotī”ti. Ubhohipi upasampannānupasampannehi. “Idaṃ sallekhāya na",
  "tika-vin11t0:2290_4": "hotī”ti apaññattena vuccamānassa “na tāvāha”ntiādīni vadato tassa bhikkhuno dukkaṭaṃ",
  "tika-vin11t0:2290_5": "hotīti yojanā. “Na doso ummattakādīna”nti padacchedo.",
  "tika-vin11t0:2291": "Sahadhammikakathāvaṇṇanā.",
  "tika-vin11t0:2292_0": "1720. “Yo pana bhikkhu pātimokkhe uddissamāne evaṃ vadeyyā”tiādisikkhāpadapāṭhato",
  "tika-vin11t0:2292_1": "uddiṭṭhehīti ettha “khuddānukhuddakehi sikkhāpadehī”ti seso. Pārājikaṃ ṭhapetvā avasesā",
  "tika-vin11t0:2292_2": "upādāyupādāya khuddānukhuddakāti niddiṭṭhā. Ettha kinti paṭikkhepe, etehi kiṃ, payojanaṃ",
  "tika-vin11t0:2292_3": "natthīti vuttaṃ hoti. Etehīti samīpatthe vacanasāmaññena “imehī”ti etassa pariyāyo.",
  "tika-vin11t0:2292_4": "“Kiṃ panimehī”ti sikkhāpadapāṭhe paṭikkhepassa kāraṇaṃ dasseti “kukkuccādinidānato”ti.",
  "tika-vin11t0:2292_5": "Ettha ādi-saddena vihesāvilekhā gahitā. Ettha kukkuccaṃ nāma “kappati nu kho, na",
  "tika-vin11t0:2292_6": "kappati nu kho”ti kukkuccakaraṇaṃ. Vihesā nāma vippaṭisāro. Vilekhā nāma vicikicchāsaṅkhātā",
  "tika-vin11t0:2292_7": "manovilekhatā manovilekhā, imehi sakalehi padehi sikkhāpadavivaṇṇakappakāro dassito.",
  "tika-vin11t0:2292_8": "“Iti sikkhāpadavivaṇṇane”ti iti-saddo ajjhāharitvā yojetabbo. Vivaṇṇaneti nimittatthe bhummaṃ.",
  "tika-vin11t0:2293": "Kukkuccādinidānato etehi khuddānukhuddakehi sikkhāpadehi uddiṭṭhehi kiṃ iti sikkhāpadavivaṇṇane pācittiyāpatti hotīti yojanā.",
  "tika-vin11t0:2294_0": "1721. Tikapācittiyaṃ vuttanti “upasampanne upasampannasaññī vinayaṃ vivaṇṇeti, āpatti",
  "tika-vin11t0:2294_1": "pācittiyassa. Upasampanne vematiko…pe… anupasampannasaññī…pe… pācittiyassā”ti tīṇi",
  "tika-vin11t0:2294_2": "pācittiyāni vuttāni. Taṃ vinayaṃ sace pana anupasampannassa santike vivaṇṇeti, tikadukkaṭanti yojanā.",
  "tika-vin11t0:2295": "1722-4. Ubhinnampīti upasampannānaṃ, anupasampannānaṃ ubhinnampi, “santike”ti seso. Aññadhammavivaṇṇaneti vinayato aññesaṃ suttābhidhammānaṃ vivaṇṇane.",
  "tika-vin11t0:2296_0": "Anāpattivisayaṃ dassetumāha “navivaṇṇetukāmassā”tiādi. Navivaṇṇetukāmassa “handa",
  "tika-vin11t0:2296_1": "suttantaṃ pariyāpuṇa, pacchāpi vinayaṃ pariyāpuṇissasi” iti evaṃ vadantassa anāpattīti",
  "tika-vin11t0:2296_2": "yojanā. Sadisā eva sādisā.",
  "tika-vin11t0:2297": "Vilekhanakathāvaṇṇanā.",
  "tika-vin11t0:2298": "1725. Mohanakathāyaṃ tāva –",
  "tika-vin11t0:2299": "“Anvaḍḍhamāsaṃ yo bhikkhu;",
  "tika-vin11t0:2300": "Pātimokkhe asesato;",
  "tika-vin11t0:2301": "Uddissamāne aññāṇa-",
  "tika-vin11t0:2302": "Tāya pucchati attano”ti. –",
  "tika-vin11t0:2303": "Paṭhamagāthāya bhavitabbaṃ. Evañhi sati “aññāṇenā”tiādigāthā paripuṇṇasambandhā siyāti viññāyati.",
  "tika-vin11t0:2304_0": "Aññāṇenāti ettha vā “āpannattā”ti seso. Āpattimokkhoti āpattiyā mokkho. Aññāṇena",
  "tika-vin11t0:2304_1": "āpannattā āpattimokkho neva vijjatīti yojanā. Kiṃ kātabbanti āha “kāretabbo”tiādi.",
  "tika-vin11t0:2304_2": "Yathā dhammo ṭhito, tathā bhikkhu kāretabboti sambandho. Dhamma-saddo pāḷivācako,",
  "tika-vin11t0:2304_3": "pāḷiyaṃ yathā vuttaṃ, tathā kāretabboti attho, desanāgāminī āpatti ce, desāpetabbo,",
  "tika-vin11t0:2304_4": "vuṭṭhānagāminī ce, vuṭṭhāpetabboti vuttaṃ hoti. Yathāha “yathādhammo kāretabbo”ti.",
  "tika-vin11t0:2304_5": "Aññāṇena āpannattā tassa āpattiyā mokkho natthi. Yathā pana dhammo ca vinayo ca ṭhito,",
  "tika-vin11t0:2304_6": "tathā bhikkhu kāretabbo, desanāgāminiṃ ce āpanno hoti, desāpetabbo, vuṭṭhānagāminiṃ",
  "tika-vin11t0:2304_7": "ce, vuṭṭhāpetabboti attho.",
  "tika-vin11t0:2305": "1726. Uttarinti yathādhammakaraṇato uttariṃ. Dutiyenevāti ñattidutiyeneva. Ninditvāti “tassa te āvuso alābhā”tiādinā garahitvā.",
  "tika-vin11t0:2306_0": "1727. Evaṃ āropite moheti yathādhammakaraṇato upari yathāvuttanayena taṃ puggalaṃ",
  "tika-vin11t0:2306_1": "garahitvā ñattidutiyāya kammavācāya tassa evaṃ mohe āropite. Puna yadi mohetīti yojanā.",
  "tika-vin11t0:2306_2": "Tasmiṃ mohanake puggale pācitti vuttāti yojanā.",
  "tika-vin11t0:2307_0": "1728. Dīpitaṃ tikadukkaṭanti “adhammakamme dhammakammasaññī moheti, vematiko, adhammakammasaññī",
  "tika-vin11t0:2307_1": "moheti, āpatti dukkaṭassā”ti tikadukkaṭaṃ dassitaṃ. Etassa vipariyāyato tikapācittiyaṃ",
  "tika-vin11t0:2307_2": "veditabbaṃ. Yathāha “dhammakamme dhammakammasaññī moheti, vematiko, adhammakammasaññī",
  "tika-vin11t0:2307_3": "moheti, āpatti pācittiyassā”ti. Ettha kammanti mohāropanakammaṃ adhippetaṃ. Yathāha",
  "tika-vin11t0:2307_4": "“dhammakammetiādīsu mohāropanakammaṃ adhippeta”nti.",
  "tika-vin11t0:2308_0": "1729-30. “Na ca mohetukāmassā”tiādīhi “anāpattīti viññeyya”nti idaṃ paccekaṃ yojetabbaṃ.",
  "tika-vin11t0:2308_1": "“Vitthārena asutassā”ti padacchedo. Ettha “pātimokkha”nti kammapadaṃ apekkhitabbaṃ.",
  "tika-vin11t0:2308_2": "Vitthārena ūnakadvattikkhattuṃ sutassa cāti yojanā. Tathāti iminā “anāpattīti viññeyya”nti idaṃ paccāmasati.",
  "tika-vin11t0:2309": "Mohanakathāvaṇṇanā.",
  "tika-vin11t0:2310_0": "1731-2. Kuddhoti kupito. Pahāraṃ detīti kāyena vā kāyapaṭibaddhena vā nissaggiyena",
  "tika-vin11t0:2310_1": "vā antamaso uppalapattenāpi pahāraṃ deti. Yathāha “pahāraṃ dadeyyāti kāyena vā kāyapaṭibaddhena",
  "tika-vin11t0:2310_2": "vā nissaggiyena vā antamaso uppalapattenāpi pahāraṃ detī”ti. Ettha “aññassa bhikkhussā”ti",
  "tika-vin11t0:2310_3": "seso. Tassāti apekkhitvā “yo”ti labbhati.",
  "tika-vin11t0:2311": "Aṭṭhakathāgataṃ vinicchayaṃ dassetumāha “sampaharitukāmenā”tiādi, iminā maraṇādhippāyena pahaṭe pārājikanti vuttaṃ hoti.",
  "tika-vin11t0:2312": "1733. “Iti evaṃ kate ayaṃ saṅghamajjhena virocatī”ti virūpakaraṇāpekkho virūpakaraṇe apekkhavā tassa ca apekkhitassa bhikkhussa kaṇṇaṃ vā nāsaṃ vā yadi chindati, dukkaṭanti yojanā.",
  "tika-vin11t0:2313_0": "1734. Anupasampanneti sāmivacanatthe bhummaṃ. “Itthiyā”tiādīhi padehi yathārahaṃ",
  "tika-vin11t0:2313_1": "yojetabbaṃ “anupasampannāya itthiyā anupasampannassa purisassā”ti. Tiracchānagatassapīti",
  "tika-vin11t0:2313_2": "ettha “antamaso”ti seso. Yathāha “antamaso tiracchānagatassapī”ti.",
  "tika-vin11t0:2314_0": "1735. “Sace paharati itthiñcā”ti padacchedo. Rattena cetasāti kāyasaṃsaggarāgena",
  "tika-vin11t0:2314_1": "rattena cittena. Viniddiṭṭhāti “yo pana bhikkhu otiṇṇo vipariṇatena cittena mātugāmena",
  "tika-vin11t0:2314_2": "saddhiṃ kāyasaṃsaggaṃ samāpajjeyyā”tiādinā dassitā.",
  "tika-vin11t0:2315": "1736. Mokkhādhippāyoti tato attano mokkhaṃ patthento. Doso na vijjatīti dukkaṭādikopi doso natthi.",
  "tika-vin11t0:2316_0": "1737-9. Heṭhetukāmamāyantaṃ corampi vā paccatthikampi vā antarāmagge passitvāti yojanā.",
  "tika-vin11t0:2316_1": "Disvā kathaṃ paṭipajjitabbanti āha “mā idhāgacchupāsakā”tiādi, āgamanapaṭikkhepena",
  "tika-vin11t0:2316_2": "tattheva tiṭṭhāti vuttaṃ hoti. Āyantanti evaṃ vutte taṃ anādiyitvā āgacchantaṃ. Yathāha",
  "tika-vin11t0:2316_3": "“vacanaṃ anādiyitvā āgacchanta”nti.",
  "tika-vin11t0:2317": "Eseva nayoti “mā āgacchā’ti vuttepi āgacchantaṃ pahaṭe matepi anāpattī”ti ayaṃ nayo.",
  "tika-vin11t0:2318_0": "1740. Tikapācittiyaṃ vuttanti “upasampanne upasampannasaññī, vematiko, anupasampannasaññī",
  "tika-vin11t0:2318_1": "pahāraṃ deti, āpatti pācittiyassā”ti tikapācittiyaṃ vuttaṃ. Seseti anupasampanne.",
  "tika-vin11t0:2318_2": "Tikadukkaṭanti “anupasampanne upasampannasaññī, vematiko, anupasampannasaññī pahāraṃ",
  "tika-vin11t0:2318_3": "deti, āpatti dukkaṭassā”ti tikadukkaṭaṃ vuttaṃ. Anāṇattikattā āha “kāyacittasamuṭṭhāna”nti.",
  "tika-vin11t0:2318_4": "Kāyacittānaṃ sukhopekkhāpi sambhavantīti tato visesetumāha “dukkhavedana”nti.",
  "tika-vin11t0:2319": "Pahārakathāvaṇṇanā.",
  "tika-vin11t0:2320_0": "1741. Kāyanti kāyekadesaṃ hatthādiavayavamāha. Vāti dutiyatthasampiṇḍane. Kāyabaddhanti",
  "tika-vin11t0:2320_1": "kāyapaṭibaddhaṃ paharaṇayoggāyoggesu kattarayaṭṭhisatthādīsu aññataraṃ. Sace uccāreyyāti",
  "tika-vin11t0:2320_2": "sace paharaṇākāraṃ dassetvā ukkhipeyya, idaṃ “kāyaṃ vā kāyapaṭibaddhaṃ vā”ti imehi",
  "tika-vin11t0:2320_3": "padehi paccekaṃ yojetabbaṃ. Tassāti uccāritakāyādikassa. Uggiraṇapaccayāti ukkhipanakāraṇā.",
  "tika-vin11t0:2321_0": "1742. Asampaharitukāmenāti pahāradānaṃ anicchantena. Dinnattāti pahārassa dinnattā.",
  "tika-vin11t0:2321_1": "Appaharitukāmattā purimasikkhāpadena pācittiyaṃ na hoti, uggiritukāmatāya katapayogassa",
  "tika-vin11t0:2321_2": "uggiraṇamatte aṭṭhatvā pahārassa dinnattā imināpi pācittiyaṃ na hoti, ajjhāsayassa,",
  "tika-vin11t0:2321_3": "payogassa ca asuddhattā anāpattiyāpi na bhavitabbanti dukkaṭaṃ vuttaṃ.",
  "tika-vin11t0:2322": "1743. Sace tena pahārena bhikkhuno hatthādīsupi yaṃ kiñci aṅgaṃ bhijjati, pahaṭassa pahāradāyakassa dukkaṭanti sambandho.",
  "tika-vin11t0:2323_0": "1744. Seso vinicchayo “mokkhādhippāyo”tiādiko idha avutto vinicchayo samuṭṭhānādinā",
  "tika-vin11t0:2323_1": "saddhiṃ anantare vuttanayena vinayaññunā veditabboti yojanā. “Tiracchānādīnaṃ vaccakaraṇādiṃ",
  "tika-vin11t0:2323_2": "disvāna palāpetukāmatāya kujjhitvāpi uggirantassa mokkhādhippāyo evā”ti vadanti.",
  "tika-vin11t0:2324": "Talasattikathāvaṇṇanā.",
  "tika-vin11t0:2325_0": "1745. Amūlakenāti diṭṭhādimūlavirahitena, ettha “bhikkhu”nti seso. Saṅghādisesenāti",
  "tika-vin11t0:2325_1": "terasannaṃ aññatarena. Tassāti codakassa, codāpakassa vā pāpabhikkhuno. Sace cuditako",
  "tika-vin11t0:2325_2": "tasmiṃ khaṇe “esa maṃ codetī”ti jānāti, pācittiyaṃ siyāti yojanā, iminā “sace evaṃ",
  "tika-vin11t0:2325_3": "na jānāti, cirena vā jānāti, dukkaṭaṃ hotī”ti siddhaṃ.",
  "tika-vin11t0:2326_0": "1746. Tatthāti upasampanne. Tikapācittiyanti “upasampanne upasampannasaññī amūlakena",
  "tika-vin11t0:2326_1": "saṅghādisesena anuddhaṃseti, āpatti pācittiyassa. Vematiko…pe… anupasampannasaññī",
  "tika-vin11t0:2326_2": "amūlakena saṅghādisesena anuddhaṃseti, āpatti pācittiyassā”ti tikapācittiyaṃ. Diṭṭhācāravipattiyā",
  "tika-vin11t0:2326_3": "codako dukkaṭāpattīti amūlikāya diṭṭhivipattiyā vā ācāravipattiyā vā anuddhaṃsentassa",
  "tika-vin11t0:2326_4": "dukkaṭāpatti hotīti attho. Sese cāti anupasampanne. Tikadukkaṭanti anupasampanne",
  "tika-vin11t0:2326_5": "upasampannasaññivematikaanupasampannasaññīnaṃ vasena tīṇi dukkaṭāni hontīti attho.",
  "tika-vin11t0:2327": "1747. “Tathāsaññissa anāpattī”ti padacchedo. Tathāsaññissāti samūlakasaññissa.",
  "tika-vin11t0:2328": "Amūlakakathāvaṇṇanā.",
  "tika-vin11t0:2329_0": "1748-9. Sañciccāti tassa paripuṇṇavīsativassādibhāvaṃ jānantoyeva. Bhikkhunoti ettha",
  "tika-vin11t0:2329_1": "“aññassā”ti seso. Ūnavīsativasso tvaṃ maññeti ettha “maññe”ti iminā parikappatthavācinā",
  "tika-vin11t0:2329_2": "nipātena “udakaṃ maññe āditta”ntiādīsu viya musāvādāpattiyā avisayataṃ dīpeti. Hitesitāya",
  "tika-vin11t0:2329_3": "anusiṭṭhidānādike tathārūpe aññasmiṃ paccaye kāraṇe asati “ūnavīsativasso tvaṃ maññe”",
  "tika-vin11t0:2329_4": "iti evamādinā aññassa bhikkhuno yo bhikkhu sace sañcicca kukkuccaṃ uppādeyya, tassa",
  "tika-vin11t0:2329_5": "evaṃ kukkuccaṃ uppādentassa bhikkhuno vācāya vācāya pācitti hotīti yojanā.",
  "tika-vin11t0:2330_0": "1750. Tikapācittiyaṃ vuttanti “upasampanne upasampannasaññī sañcicca kukkuccaṃ upadahati,",
  "tika-vin11t0:2330_1": "āpatti pācittiyassa. Vematiko…pe… anupasampannasaññī sañcicca kukkuccaṃ upadahati,",
  "tika-vin11t0:2330_2": "āpatti pācittiyassā”ti tikapācittiyaṃ vuttaṃ. Sese cāti anupasampanne ca. Tikadukkaṭanti",
  "tika-vin11t0:2330_3": "anupasampanne upasampannasaññivematikaanupasampannasaññīnaṃ vasena tikadukkaṭaṃ. Vajjameva vajjatā.",
  "tika-vin11t0:2331_0": "1751. Hitesitāya bhāsatoti sambandho. Mā evanti ettha “karohī”ti seso, punapi mā",
  "tika-vin11t0:2331_1": "evaṃ karohīti attho. “Ahaṃ taṃ itthiyā saha nisinnaṃ maññe, tayā vikāle bhuttaṃ maññe,",
  "tika-vin11t0:2331_2": "puna mā evaṃ karohi” iti hitesitāya bhāsato anāpatti pakāsitāti yojanā.",
  "tika-vin11t0:2332": "Sañciccakathāvaṇṇanā.",
  "tika-vin11t0:2333_0": "1753. Bhaṇḍanaṃ nāma kalaho, bhaṇḍanaṃ jātaṃ yesanti viggaho, jātabhaṇḍanānanti attho,",
  "tika-vin11t0:2333_1": "“vacana”nti seso. Sotuṃ upassutiṃ tiṭṭheyyāti yojanā. Upecca suyyati etthāti hi upassuti,",
  "tika-vin11t0:2333_2": "ṭhānaṃ, yaṃ ṭhānaṃ upagatena sakkā hoti kathentānaṃ saddaṃ sotuṃ, tatthāti attho.",
  "tika-vin11t0:2333_3": "Yo pana bhikkhu bhaṇḍanajātānaṃ bhikkhūnaṃ vacanaṃ sotuṃ upassutiṃ sace tiṭṭheyya,",
  "tika-vin11t0:2333_4": "tassa pācittiyaṃ siyāti yojanā.",
  "tika-vin11t0:2334": "1754. Codetukāmatāya gacchato assāti yojanā.",
  "tika-vin11t0:2335_0": "1755. Sotunti pacchato gacchantānaṃ bhaṇḍanajātānaṃ vacanaṃ sotuṃ. Ohīyantassāti",
  "tika-vin11t0:2335_1": "pakatigamanaṃ hāpetvā osakkantassa. Purato gacchato bhikkhussa dukkaṭanti yojanā.",
  "tika-vin11t0:2335_2": "Gacchato turitaṃ vāpīti purato gacchantānaṃ bhaṇḍanajātānaṃ vacanaṃ sotuṃ pacchato",
  "tika-vin11t0:2335_3": "sīghaṃ gacchantassāpi. Ayameva vinicchayoti pade pade ayaṃ eva vinicchayo.",
  "tika-vin11t0:2336": "1756. Attano ṭhitokāsanti sambandho. Ukkāsitvāpi vāti ukkāsitasaddaṃ katvā vā. Ettha ahanti vā vatvā ñāpetabbanti yojanā.",
  "tika-vin11t0:2337_0": "1757. Tikapācittiyaṃ vuttaṃ upasampanne upasampannasaññivematikaanupasampannasaññīnaṃ",
  "tika-vin11t0:2337_1": "vasena. Sese cāti anupasampanne. Tikadukkaṭaṃ anupasampanne upasampannasaññivematikaanupasampannasaññīnaṃ vasena.",
  "tika-vin11t0:2338": "1758. Oramissanti mayā gahitaduggāhato viramissāmi.",
  "tika-vin11t0:2339_0": "1759. Kāyacittato ca kāyavācācittato ca samuṭṭhānato theyyasatthasamuṭṭhānaṃ. Siyā",
  "tika-vin11t0:2339_1": "kiriyaṃ sotukāmatāya gamanavasena, siyā akiriyaṃ ṭhitaṭṭhānaṃ āgantvā mantayamānaṃ",
  "tika-vin11t0:2339_2": "ajānāpanavasena, tenāha “idaṃ hoti kriyākriya”nti. Gamanena sijjhanato kāyakammaṃ.",
  "tika-vin11t0:2339_3": "Tuṇhībhāvena sijjhanato vacīkammaṃ. Sadosanti sāvajjaṃ, akusalacittanti vuttaṃ hoti.",
  "tika-vin11t0:2340": "Upassutikathāvaṇṇanā.",
  "tika-vin11t0:2341_0": "1760. Dhammikānanti dhammena vinayena satthusāsanena katānaṃ. Kammānanti apalokanakammaṃ,",
  "tika-vin11t0:2341_1": "ñattikammaṃ, ñattidutiyakammaṃ, ñatticatutthakammanti imesaṃ catunnaṃ kammānaṃ. Khīyatīti aruciṃ pakāseti.",
  "tika-vin11t0:2342": "1761. Ubhayatthāti adhamme, dhamme ca.",
  "tika-vin11t0:2343_0": "1762. Adhammenāti ettha “kammenā”ti seso, dhammaviruddhena kammenāti attho. “Kammasmi”nti",
  "tika-vin11t0:2343_1": "idaṃ vibhattiṃ vipariṇāmetvā “kammenā”ti anuvattetabbaṃ. Vaggenāti “chandārahānaṃ",
  "tika-vin11t0:2343_2": "chando āhaṭo hoti, sammukhībhūtā na paṭikkosantī”ti vuttasāmaggilakkhaṇassa viruddhattā",
  "tika-vin11t0:2343_3": "asamaggena, ettha “saṅghenā”ti seso. “Tathā akammārahassā”ti padacchedo. “Adhammena",
  "tika-vin11t0:2343_4": "kammena ime kammaṃ karontī”ti ca “asamaggena saṅghena ime kammaṃ karontī”ti ca “adhammena",
  "tika-vin11t0:2343_5": "kammena vaggena saṅghena ime kammaṃ karontī”ti ca tathā “akammārahassa ime kammaṃ",
  "tika-vin11t0:2343_6": "karontī”ti ca ñatvā yo khīyati, tassa ca anāpatti pakāsitāti yojanā.",
  "tika-vin11t0:2344": "Kammapaṭibāhanakathāvaṇṇanā.",
  "tika-vin11t0:2345_0": "1764-5. Ārocitaṃ vatthu yāva na vinicchitaṃ vāti yojanā, “codakena ca cuditakena",
  "tika-vin11t0:2345_1": "ca attano kathā kathitā, anuvijjako sammato, ettāvatāpi vatthumeva ārocitaṃ hotī”ti",
  "tika-vin11t0:2345_2": "aṭṭhakathāya vuttattā ārocitaṃ vatthu yāva na vinicchitaṃ hotīti attho. Ñatti vā",
  "tika-vin11t0:2345_3": "ṭhapitā, kammavācā niṭṭhaṃ yāva na gacchati, etasmiṃ…pe…hoti āpatti dukkaṭanti yojanā.",
  "tika-vin11t0:2346": "1766. Chandaṃ adatvā hatthapāse jahite tassa pācittiyaṃ siyāti yojanā.",
  "tika-vin11t0:2347_0": "1767-9. Adhammepi kammasmiṃ dhammakammanti saññino dukkaṭanti yojanā. Dhammakamme",
  "tika-vin11t0:2347_1": "ca adhammakammasaññino anāpatti idha na vuttā, pāḷiyaṃ pana vuttattā idhāpi yojetabbā.",
  "tika-vin11t0:2347_2": "“Saṅghassa bhaṇḍanādīni bhavissantī”ti saññino gacchato ca yo vā gilāno hoti, tassa",
  "tika-vin11t0:2347_3": "gacchato ca gilānassa karaṇīye sati gacchato ca kammaṃ nakopetukāmassa gacchato ca",
  "tika-vin11t0:2347_4": "passāvanādinā pīḷitassa gacchato ca “āgamissāmi”iti evaṃ gacchatopi na dosatāti yojanā.",
  "tika-vin11t0:2347_5": "Tattha doso eva dosatā, āpatti, nadosatā anāpatti. Hatthapāsaṃ vijahitvā gamanena,",
  "tika-vin11t0:2347_6": "chandassa adānena ca āpajjanato kriyākriyaṃ.",
  "tika-vin11t0:2348": "Chandaṃadatvāgamanakathāvaṇṇanā.",
  "tika-vin11t0:2349_0": "1770-1. Samaggena saṅghena saddhinti samānasaṃvāsakena samānasīmāyaṃ ṭhitena saṅghena",
  "tika-vin11t0:2349_1": "saddhiṃ. Vuttañhi “samaggo nāma saṅgho samānasaṃvāsako samānasīmāyaṃ ṭhito”ti. Cīvaranti",
  "tika-vin11t0:2349_2": "vikappanupagamāha. Yathāha “cīvaraṃ nāma channaṃ cīvarānaṃ aññataraṃ cīvaraṃ vikappanupagaṃ",
  "tika-vin11t0:2349_3": "pacchima”nti. Sammatassāti senāsanapaññāpakādisammutiṃ pattesu aññatarassa. Khīyatīti",
  "tika-vin11t0:2349_4": "“yo yo mitto, tassa tassa dentī”tiādinā nayena avaṇṇaṃ bhaṇati.",
  "tika-vin11t0:2350": "Dhammakamme dhammakammasaññivematikaadhammakammasaññīnaṃ vasena tikapācittiyaṃ vuttaṃ.",
  "tika-vin11t0:2351_0": "1772-4. Saṅghenāsammatassāpi cīvaraṃ, aññameva vā tatheva samaggena saṅghena datvā",
  "tika-vin11t0:2351_1": "khīyati, tassa dukkaṭanti yojanā. Anupasampanne tatheva samaggena saṅghena dinne",
  "tika-vin11t0:2351_2": "sabbattha cīvare, aññaparikkhāre ca dukkaṭanti yojanā. Anupasampanneti sampadānatthe",
  "tika-vin11t0:2351_3": "bhummaṃ, anupasampannassāti attho.",
  "tika-vin11t0:2352": "Sabhāvato chandādīnaṃ vaseneva karontaṃ khīyantassa ca anāpattīti yojanā. Nayā vinicchayakkamā.",
  "tika-vin11t0:2353": "Dubbalakathāvaṇṇanā.",
  "tika-vin11t0:2354_0": "1775. Idaṃ dvādasamanti sambandho, “yo pana bhikkhu jānaṃ saṅghikaṃ lābhaṃ pariṇataṃ",
  "tika-vin11t0:2354_1": "puggalassa pariṇāmeyya, pācittiya”nti imaṃ dvādasamaṃ sikkhāpadanti attho. Tiṃsakakaṇḍasmiṃ",
  "tika-vin11t0:2354_2": "nissaggiyakaṇḍe. Antimenāti ettha “sikkhāpadenā”ti pakaraṇato labbhati. Ca-saddo",
  "tika-vin11t0:2354_3": "evakārattho. “Yo pana bhikkhu jānaṃ saṅghikaṃ lābhaṃ pariṇataṃ attano pariṇāmeyya,",
  "tika-vin11t0:2354_4": "nissaggiyaṃ pācittiya”nti iminā antimeneva sikkhāpadena sabbathā sabbaṃ vattabbaṃ",
  "tika-vin11t0:2354_5": "tulyanti yojanā. Ayameva visesatāti ettha visesoyeva visesatā, ayameva visesoti attho.",
  "tika-vin11t0:2355": "1776. Tatthāti tasmiṃ nissaggiyāvasāne sikkhāpade. Attano pariṇāmanāti attano pariṇāmanahetu.",
  "tika-vin11t0:2356": "Pariṇāmanakathāvaṇṇanā.",
  "tika-vin11t0:2357": "Sahadhammikavaggo aṭṭhamo.",
  "tika-vin11t0:2358_0": "1777-8. Yo pana bhikkhu deviyā vāpi rañño vāpi aviditāgamano appaṭisaṃviditāgamano",
  "tika-vin11t0:2358_1": "sayanīyagharā rājasmiṃ anikkhante, deviyā anikkhantāya tassa sayanīyagharassa ummāraṃ",
  "tika-vin11t0:2358_2": "indakhīlaṃ sace atikkameyya, tassa bhikkhuno paṭhame pāde dukkaṭaṃ siyā, dutiye pāde",
  "tika-vin11t0:2358_3": "pācittiyaṃ siyāti yojanā.",
  "tika-vin11t0:2359_0": "1779. Paṭisaṃviditeti attano āgamane nivedite. Nevapaṭisaṃviditasaññinoti aniveditasaññino.",
  "tika-vin11t0:2359_1": "Tatthāti tasmiṃ paṭisaṃviditāgamane. Vematikassāti “paṭisaṃviditaṃ nu kho, na paṭisaṃviditaṃ",
  "tika-vin11t0:2359_2": "nu kho”ti saṃsayamāpannassa.",
  "tika-vin11t0:2360_0": "1780-1. Neva khattiyassa appaṭisaṃviditepi vā na khattiyābhisekena abhisittassa appaṭisaṃviditepi",
  "tika-vin11t0:2360_1": "vā pavisato na dosoti yojanā, evarūpānaṃ aniveditepi pavisantassa anāpattīti attho.",
  "tika-vin11t0:2361_0": "Ubhosu rājini ca deviyā ca sayanigharato bahi nikkhantesu pavisatopi vā ubhinnaṃ",
  "tika-vin11t0:2361_1": "aññatarasmiṃ nikkhante pavisatopi vā na dosoti yojanā. Kathinenāti ettha “samuṭṭhānādinā",
  "tika-vin11t0:2361_2": "sama”nti seso, idaṃ sikkhāpadaṃ samuṭṭhānādivasena kathinasikkhāpadena samānanti",
  "tika-vin11t0:2361_3": "vuttaṃ hoti. Sayanīyagharappaveso kriyaṃ. Appaṭisaṃvedanaṃ akriyaṃ.",
  "tika-vin11t0:2362": "Antepurakathāvaṇṇanā.",
  "tika-vin11t0:2363": "1782. Rajataṃ, jātarūpaṃ vā attano atthāya uggaṇhantassa, uggaṇhāpayatopi vā tassa nissaggiyāpattīti yojanā.",
  "tika-vin11t0:2364": "1783. Gaṇapuggalasaṅghānaṃ atthāya cetiye navakammassa atthāya uggaṇhāpayato, uggaṇhatopi vā dukkaṭaṃ hotīti yojanā. Jātarūparajatānaṃ sarūpaṃ nissaggiye vuttanayeneva veditabbaṃ.",
  "tika-vin11t0:2365": "1784. Muttādiratanampi vuttasarūpameva. Saṅghādīnampīti ettha ādi-saddena gaṇapuggalacetiyānaṃ saṅgaho.",
  "tika-vin11t0:2366_0": "1785-6. Yaṃ kiñci gihisantakaṃ sace kappiyavatthu vā hotu, akappiyavatthu vāpi hotu,",
  "tika-vin11t0:2366_1": "mātukaṇṇapiḷandhanaṃ tālapaṇṇampi vā hotu, bhaṇḍāgārikasīsena paṭisāmayato tassa",
  "tika-vin11t0:2366_2": "pācittiyāpatti hotīti yojanā.",
  "tika-vin11t0:2367": "1787. Na nidhetabbamevāti na paṭisāmetabbameva.",
  "tika-vin11t0:2368": "1788. Eso hi yasmā palibodho nāma, tasmā ṭhapetuṃ pana vaṭṭatīti yojanā.",
  "tika-vin11t0:2369_0": "1789. Anuññāte ṭhāneti ettha “patita”nti seso. Ettha anuññātaṭṭhānaṃ nāma ajjhārāmo",
  "tika-vin11t0:2369_1": "vā ajjhāvasatho vā. Yathāha “anujānāmi bhikkhave ratanaṃ vā ratanasammataṃ vā ajjhārāme",
  "tika-vin11t0:2369_2": "vā ajjhāvasathe vā uggahetvā vā uggahāpetvā vā nikkhipituṃ ‘yassa bhavissati, so",
  "tika-vin11t0:2369_3": "harissatī”ti. Ettha ca ajjhārāmo nāma parikkhittassa antoparikkhepo, aparikkhittassa",
  "tika-vin11t0:2369_4": "dvinnaṃ leḍḍupātānaṃ anto. Ajjhāvasatho nāma parikkhittassa antoparikkhepo, aparikkhittassa",
  "tika-vin11t0:2369_5": "musalapātabbhantaraṃ. “Uggahetvā”ti idaṃ upalakkhaṇaṃ, uggahāpetvātipi vuttaṃ hoti.",
  "tika-vin11t0:2370_0": "1790-1. Anuññāte pana ṭhāne yathāvuttaajjhārāmādike ṭhāne ratanaṃ vā ratanasammataṃ",
  "tika-vin11t0:2370_1": "vā manussānaṃ upabhogaparibhogaṃ vā sayanabhaṇḍaṃ vā gahetvā nikkhipantassa, ratanasammataṃ",
  "tika-vin11t0:2370_2": "vissāsaṃ gaṇhantassa ca tāvakālikameva vā gaṇhantassa ubhayattha ummattakādīnañca na dosoti yojanā.",
  "tika-vin11t0:2371": "Sañcarittasamodayanti ettha “samuṭṭhānādinā idaṃ sikkhāpada”nti vattabbaṃ, idaṃ sikkhāpadaṃ samuṭṭhānādinā sañcarittasamajātikanti attho.",
  "tika-vin11t0:2372": "Ratanakathāvaṇṇanā.",
  "tika-vin11t0:2373": "1792. Pureti pubbabhāge.",
  "tika-vin11t0:2374_0": "1793-4. Santanti cārittasikkhāpade vuttasarūpaṃ. Anāpucchāti “vikāle gāmappavesanaṃ",
  "tika-vin11t0:2374_1": "āpucchāmī”ti anāpucchitvā. Paccayaṃ vināti tādisaṃ accāyikaṃ karaṇīyaṃ vinā. Parikkhepokkameti",
  "tika-vin11t0:2374_2": "parikkhepassa antopavese. Upacārokkameti etthāpi eseva nayo.",
  "tika-vin11t0:2375": "1795. Athāti vākyantarārambhe.",
  "tika-vin11t0:2376_0": "1796. Tato aññanti paṭhamaṃ vikāle gāmappavesanaṃ āpucchitvā tato paviṭṭhagāmato",
  "tika-vin11t0:2376_1": "aññaṃ gāmaṃ. Puna tatoti dutiyagāmamāha. Katthaci potthake “āpucchane kicca”nti pāṭho",
  "tika-vin11t0:2376_2": "dissati, “āpucchanakicca”nti pāṭhoyeva pana yuttataro. Yathāākaṅkhitapamāṇaṃ dassetumāha “gāmasatepi vā”ti.",
  "tika-vin11t0:2377": "1797. Passambhetvānāti paṭivinodetvā. Antarā aññaṃ gāmaṃ pavisanti ceti yojanā.",
  "tika-vin11t0:2378": "1798-9. Kulaghare vā aññattha āsanasālāya vā bhattakiccaṃ katvā yo bhikkhu sappibhikkhāya vā telabhikkhāya vā sace caritukāmo siyāti yojanā.",
  "tika-vin11t0:2379_0": "Passeti pakativacanasavanārahe attano samīpe, eteneva ettakā ṭhānā dūrībhūto asanto",
  "tika-vin11t0:2379_1": "nāma hotīti byatirekato labbhatīti dasseti. Asanteti avijjamāne vā vuttappamāṇato",
  "tika-vin11t0:2379_2": "dūrībhūte vā. Natthīti ettha “cintetvā”ti seso.",
  "tika-vin11t0:2380": "1802. Anokkammāti anupasakkitvā. Maggāti gantabbamaggā.",
  "tika-vin11t0:2381": "1803. Tikapācittiyanti vikāle vikālasaññivematikakālasaññīnaṃ vasena tikapācittiyaṃ vuttaṃ.",
  "tika-vin11t0:2382": "1804. Accāyike kicce vāpīti sappadaṭṭhādīnaṃ bhesajjapariyesanādike acirāyitabbakicce sati gacchato.",
  "tika-vin11t0:2383": "1805. Antarārāmanti gāmabbhantare saṅghārāmaṃ. Bhikkhunīnaṃ upassayanti bhikkhunivihāraṃ. Titthiyānaṃ upassayanti titthiyārāmaṃ.",
  "tika-vin11t0:2384": "1806-7. Antarārāmādigamane na kevalaṃ anāpucchā gacchatoyeva, kāyabandhanaṃ abandhitvā, saṅghāṭiṃ apārupitvā gacchantassāpi anāpatti.",
  "tika-vin11t0:2385": "Āpadāsupīti sīho vā byaggho vā āgacchati, megho vā uṭṭheti, añño vā koci upaddavo uppajjati, evarūpāsu āpadāsupi bahigāmato antogāmaṃ gacchato anāpattīti attho.",
  "tika-vin11t0:2386": "Vikālagāmappavesanakathāvaṇṇanā.",
  "tika-vin11t0:2387": "1808. Aṭṭhidantamayaṃ vāpi visāṇajaṃ vāpi sūcigharanti yojanā. Aṭṭhi nāma yaṃ kiñci aṭṭhi. Dantoti hatthidanto. Visāṇaṃ nāma yaṃ kiñci visāṇaṃ.",
  "tika-vin11t0:2388_0": "1809. Lābheti paṭilābhe. Bhedanakanti bhedanameva bhedanakaṃ, taṃ assa atthīti bhedanakaṃ,",
  "tika-vin11t0:2388_1": "paṭhamaṃ bhinditvā pacchā desetabbattā taṃ bhedanakaṃ assa pācittiyassa atthīti bhedanakaṃ,",
  "tika-vin11t0:2388_2": "pācittiyaṃ, assatthiatthe a-kārapaccayo.",
  "tika-vin11t0:2389_0": "1810-1. “Anāpatti araṇike”ti padacchedo. Araṇiketi araṇidhanuke. Vidheti kāyabandhanassa",
  "tika-vin11t0:2389_1": "vidhake. Añjanikāti añjanināḷikā. Dakapuñchaniyāti nahātassa gatte udakapuñchanapesikāya.",
  "tika-vin11t0:2389_2": "Vāsijaṭeti vāsidaṇḍake.",
  "tika-vin11t0:2390": "Sūcigharakathāvaṇṇanā.",
  "tika-vin11t0:2391_0": "1812-3. Mañcapīṭhasarūpaṃ dutiye bhūtagāmavagge catutthasikkhāpade vuttameva. “Sugataṅgulena",
  "tika-vin11t0:2391_1": "aṭṭhaṅgulapādaka”nti aṭṭhaṅgulapādakassa āgatattā “aṭṭhaṅgulappamāṇenā”ti ettha “pādenā”ti seso.",
  "tika-vin11t0:2392_0": "Heṭṭhimāṭaninti aṭaniyā heṭṭhimatalaṃ. Aṭaniyā heṭṭhimaṃ heṭṭhimāṭanī, taṃ ṭhapetvā,",
  "tika-vin11t0:2392_1": "aññatra heṭṭhimāya aṭaniyāti vuttaṃ hoti. Desanāpubbabhāgiyena mañcapādacchedena",
  "tika-vin11t0:2392_2": "saha vattatīti sacchedā. Taṃ pamāṇaṃ. Atikkamatoti atikkāmayato, gāthābandhavasena ya-kāralopo.",
  "tika-vin11t0:2393_0": "1815. Pamāṇena karontassāti aṭaniyā heṭṭhā vaḍḍhakiratanappamāṇena pādena yojetvā",
  "tika-vin11t0:2393_1": "karontassa, eteneva “ūnakaṃ karontassā”ti idaṃ upalakkhitaṃ. Tassāti tassa appamāṇikassa.",
  "tika-vin11t0:2393_2": "Chinditvāti aṭanito heṭṭhā vaḍḍhakiratanātirittaṃ ṭhānaṃ chinditvā.",
  "tika-vin11t0:2394_0": "1816. Pamāṇato nikhaṇitvāti ettha “adhika”nti sāmatthiyā labbhati, pamāṇato adhikaṃ",
  "tika-vin11t0:2394_1": "ṭhānaṃ nikhaṇitvā, antobhūmiṃ pavesetvāti vuttaṃ hoti. Uttānaṃ vāpīti uddhaṃ pādaṃ",
  "tika-vin11t0:2394_2": "katvā bhūmiyaṃ vā dārughaṭikāsu vā ṭhapetvā. Aṭṭaṃ vā bandhitvā paribhuñjatoti ukkhipitvā",
  "tika-vin11t0:2394_3": "tulāsaṅghāṭe ṭhapetvā aṭṭaṃ bandhitvā paribhuñjantassa anāpatti.",
  "tika-vin11t0:2395": "Mañcakathāvaṇṇanā.",
  "tika-vin11t0:2396_0": "1817. Tūlaṃ onaddhametthāti tūlonaddhaṃ, tūlaṃ pakkhipitvā upari cimilikāya onaddhaṃ,",
  "tika-vin11t0:2396_1": "“tūlaṃ nāma tīṇi tūlāni rukkhatūlaṃ latātūlaṃ poṭakitūla”nti vuttatūlānaṃ aññataraṃ",
  "tika-vin11t0:2396_2": "pakkhipitvā upari pilotikāya sibbitvā katanti vuttaṃ hoti. Poṭakitūlanti erakatūlādi",
  "tika-vin11t0:2396_3": "yaṃ kiñci tiṇajātīnaṃ tūlaṃ. Uddālanameva uddālanakaṃ, taṃ assa atthīti uddālanakanti",
  "tika-vin11t0:2396_4": "vuttanayameva. Atikkantā īti upaddavo yena so anīti, bhagavā, tena anītinā.",
  "tika-vin11t0:2397_0": "1818. Āyogeti āyogapatte. Bandhaneti kāyabandhane. Aṃsabaddhaketi aṃsabandhanake.",
  "tika-vin11t0:2397_1": "Bibbohaneti upadhāne. Thavikāti pattathavikā. Thavikādīsūti ādi-saddena sipāṭikādīnaṃ",
  "tika-vin11t0:2397_2": "saṅgaho. Thavikādīsu tūlonaddhesu paribhuttesu bhikkhuno anāpattīti yojanā.",
  "tika-vin11t0:2398": "1819. Aññena ca katanti ettha “mañcaṃ vā pīṭhaṃ vā”ti pakaraṇato labbhati. Uddāletvāti pilotikaṃ uppāṭetvā tūlaṃ apanetvā. Nayāti samuṭṭhānādayo.",
  "tika-vin11t0:2399": "Tūlonaddhakathāvaṇṇanā.",
  "tika-vin11t0:2400_0": "1820. Nisīdananti nisīdanacīvaraṃ. Pamāṇatoti “tatridaṃ pamāṇaṃ, dīghaso dve vidatthiyo",
  "tika-vin11t0:2400_1": "sugatavidatthiyā, tiriyaṃ diyaḍḍhaṃ, dasā vidatthī”ti vuttapamāṇato. Pamāṇātikkame",
  "tika-vin11t0:2400_2": "payoge tassa dukkaṭaṃ siyāti yojanā.",
  "tika-vin11t0:2401_0": "1821. Sacchedanti pamāṇato atirittapadesassa chedanakiriyāsahitapaṭikammaṃ pācittiyamudīritanti",
  "tika-vin11t0:2401_1": "attho. Tassāti nisīdanassa. Dvīsu ṭhānesu phāletvā tisso dasā kātabbā siyunti yojanā.",
  "tika-vin11t0:2402": "1822. Tadūnakanti tato pamāṇato ūnakaṃ. Vitānādiṃ karontassāti ettha ādi-saddena attharaṇasāṇipākārabhisibibbohanānaṃ saṅgaho. “Sañcarittasamā nayā”ti idaṃ vuttatthameva.",
  "tika-vin11t0:2403": "Nisīdanakathāvaṇṇanā.",
  "tika-vin11t0:2404_0": "1823. Rogeti kaṇḍupiḷakādiroge sati. Yathāha “anujānāmi bhikkhave yassa kaṇḍu vā",
  "tika-vin11t0:2404_1": "piḷakāvā assāvo vā thullakacchu vā ābādho, tassa kaṇḍupaṭicchādi”nti. Ettha kaṇḍūti",
  "tika-vin11t0:2404_2": "kacchu. Piḷakāti lohitatuṇḍikā sukhumapiḷakā. Assāvoti arisabhagandalamadhumehādivasena",
  "tika-vin11t0:2404_3": "asucipaggharaṇaṃ. Thullakacchu vā ābādhoti mahāpiḷakābādho vuccati. Pamāṇatoti “tatridaṃ",
  "tika-vin11t0:2404_4": "pamāṇaṃ, dīghaso catasso vidatthiyo sugatavidatthiyā, tiriyaṃ dve vidatthiyo”ti vuttappamāṇato.",
  "tika-vin11t0:2405": "Kaṇḍupaṭicchādikathāvaṇṇanā.",
  "tika-vin11t0:2406_0": "1825. Pamāṇenevāti “tatridaṃ pamāṇaṃ, dīghaso cha vidatthiyo sugatavidatthiyā, tiriyaṃ",
  "tika-vin11t0:2406_1": "aḍḍhateyyā”ti vuttappamāṇeneva. Pamāṇātikkameti vassikasāṭikāya yathāvuttapamāṇato",
  "tika-vin11t0:2406_2": "atikkamane, nimittatthe cetaṃ bhummaṃ. Tassa bhikkhussa. Nayoti chedanapācittiyādiko vinicchayanayo.",
  "tika-vin11t0:2407": "Vassikasāṭikakathāvaṇṇanā.",
  "tika-vin11t0:2408": "1826. Sugatassa cīvarena tulyappamāṇaṃ cīvaraṃ yo bhikkhu sace kāreyya, tassa cīvarassa karaṇe tassa bhikkhussa dukkaṭaṃ siyāti yojanā. Tulyaṃ pamāṇaṃ yassāti viggaho.",
  "tika-vin11t0:2409": "1827. Attano vatthānaṃ karaṇakārāpanaṃ vinā aññato paṭilābho nāma natthi, sūcikammapariyosāne cīvarasarūpassa paṭilābhoyevettha paṭilābhoti viññāyati.",
  "tika-vin11t0:2410_0": "1828. Tassāti yaṃ “sugatassa cīvarenā”ti vuttaṃ, tassa sugatacīvarassa. Dīghaso pamāṇena",
  "tika-vin11t0:2410_1": "sugatassa vidatthiyā nava vidatthiyo, tiriyaṃ pamāṇena cha vidatthiyo viniddiṭṭhā",
  "tika-vin11t0:2410_2": "sikkhāpadeyeva kathitāti yojanā.",
  "tika-vin11t0:2411": "Nandakathāvaṇṇanā.",
  "tika-vin11t0:2412": "Rājavaggo navamo.",
  "tika-vin11t0:2413": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:2414": "Pācittiyakathāvaṇṇanā niṭṭhitā.",
  "tika-vin11t0:2415": "Paṭhamo bhāgo niṭṭhito.",
  "tika-vin11t0:2416": "Namo tassa bhagavato arahato sammāsambuddhassa",
  "tika-vin11t0:2417": "Vinayapiṭake",
  "tika-vin11t0:2418": "Vinayavinicchaya-ṭīkā (dutiyo bhāgo)",
  "tika-vin11t0:2419": "Pāṭidesanīyakathāvaṇṇanā",
  "tika-vin11t0:2420_0": "1830-1. Evaṃ nātisaṅkhepavitthāranayena dvenavuti pācittiyāni dassetvā tadanantaraṃ",
  "tika-vin11t0:2420_1": "niddiṭṭhe pāṭidesanīye dassetumāha “yo cantaraghara”ntiādi. Tattha antaragharanti",
  "tika-vin11t0:2420_2": "rathikādimāha. Yathāha “antaragharaṃ nāma rathikā byūhaṃ siṅghāṭakaṃ ghara”nti.",
  "tika-vin11t0:2421_0": "Yo pana bhikkhu antaragharaṃ paviṭṭhāya aññātikāya bhikkhuniyā hatthato yaṃ kiñci",
  "tika-vin11t0:2421_1": "khādanaṃ, bhojanampi vā sahatthā paṭiggaṇheyya, tassa bhikkhuno gahaṇe dukkaṭaṃ,",
  "tika-vin11t0:2421_2": "bhoge ajjhohāre pāṭidesanīyaṃ siyāti yojanā.",
  "tika-vin11t0:2422_0": "Ito paṭṭhāya catasso gāthā uppaṭipāṭiyā potthakesu likhitā, tāsaṃ ayaṃ paṭipāṭi –",
  "tika-vin11t0:2422_1": "“etthantaraghara”nti tatiyā, “tasmā bhikkhuniyā”ti catutthī, “rathikādīsū”ti pañcamī,",
  "tika-vin11t0:2422_2": "“rathikāyapi vā”ti chaṭṭhī. Paṭipāṭi panāyaṃ mātikaṭṭhakathakkamena veditabbā. Imāya",
  "tika-vin11t0:2422_3": "paṭipāṭiyā tāsaṃ atthavaṇṇanā hoti –",
  "tika-vin11t0:2423_0": "1832-3. Purimagāthādvayena padabhājanāgatasāmaññavinicchayaṃ dassetvā idāni aṭṭhakathāgataṃ",
  "tika-vin11t0:2423_1": "visesaṃ dassetumāha “etthā”tiādi. Tattha etthāti imasmiṃ paṭhamapāṭidesanīyasikkhāpade.",
  "tika-vin11t0:2423_2": "Tassāti aññātikabhikkhuniyā. Vākyatoti “antaragharaṃ paviṭṭhāyā”ti vacanato. Hi-saddo",
  "tika-vin11t0:2423_3": "hetumhi. Yasmā bhikkhussa ṭhitaṭṭhānaṃ nappamāṇanti aṭṭhakathāya vaṇṇitaṃ, tasmā",
  "tika-vin11t0:2423_4": "ārāmādīsu ṭhatvā dentiyā bhikkhuniyā hatthato vīthiādīsu ṭhatvā yo paṭiggaṇheyya",
  "tika-vin11t0:2423_5": "ce, evaṃ paṭiggaṇhato tassa bhikkhuno na dosoti yojanā. Paribhogassa paṭiggahaṇamūlakattā",
  "tika-vin11t0:2423_6": "na doso. “Paṭiggaṇhato”ti iminā paribhoge pāṭidesanīyābhāvo ca dīpito hoti.",
  "tika-vin11t0:2424_0": "1834. Sace bhikkhunī rathikādīsu ṭhatvā bhojanaṃ deti, bhikkhu antarārāme ṭhatvā",
  "tika-vin11t0:2424_1": "paṭiggaṇhāti ce, tassa āpattīti yojanā. Gāthābandhavasena “bhikkhuni bhojana”nti",
  "tika-vin11t0:2424_2": "rassattaṃ. Āpattīti ca paṭiggahaṇaparibhogesu dukkaṭapāṭidesanīyāpattiyo sandhāya vuttaṃ.",
  "tika-vin11t0:2425_0": "1835. Rathikādīsu ṭhatvā bhikkhunī bhojanaṃ deti ce, taṃ rathikāyapi vā…pe… ayaṃ",
  "tika-vin11t0:2425_1": "nayoti yojanā. Tattha rathikāti racchā. Byūhanti anibbijjhitvā ṭhitā gatapaccāgataracchā.",
  "tika-vin11t0:2425_2": "Sandhi nāma gharasandhi. Siṅghāṭakanti catukkoṇaṃ vā tikoṇaṃ vā maggasamodhānaṭṭhānaṃ.",
  "tika-vin11t0:2425_3": "Ayaṃ nayoti “āpattī”ti anantaragāthāya vuttanayo.",
  "tika-vin11t0:2426": "1837. Āmisena asambhinnarasaṃ sandhāya idaṃ dukkaṭaṃ bhāsitaṃ. Āmisena sambhinne ekarase yāmakālikādimhi paṭiggahetvā ajjhohāre pāṭidesanīyāpatti siyāti yojanā.",
  "tika-vin11t0:2427_0": "1838. Ekatoupasampannahatthatoti bhikkhunīnaṃ santike upasampannāya hatthato. Yathāha",
  "tika-vin11t0:2427_1": "“ekatoupasampannāyāti bhikkhunīnaṃ santike upasampannāyā”ti. Bhikkhūnaṃ santike upasampannāya",
  "tika-vin11t0:2427_2": "pana yathāvatthukamevāti.",
  "tika-vin11t0:2428": "1839. Aññātikāya ñātikasaññissa, tatheva vimatissa ca dukkaṭanti yojanā.",
  "tika-vin11t0:2429_0": "1840. Aññātikāya dāpentiyā bhūmiyā nikkhipitvā dadamānāya vā antarārāmādīsu ṭhatvā",
  "tika-vin11t0:2429_1": "dentiyā paṭiggaṇhato bhikkhussa anāpattīti yojanā. Antarārāmādīsūti ettha ādi-saddena",
  "tika-vin11t0:2429_2": "bhikkhunupassayatitthiyaseyyāpaṭikkamanādiṃ saṅgaṇhāti. Paṭikkamanaṃ nāma bhojanasālā.",
  "tika-vin11t0:2430": "1841. Gāmato bahi nīharitvā detīti yojanā.",
  "tika-vin11t0:2431": "1842. Hatthatoti ettha “gahaṇe”ti seso. Tathāti anāpatti. Samuṭṭhānaṃ idaṃ sikkhāpadaṃ eḷakalomena samaṃ matanti yojanā.",
  "tika-vin11t0:2432": "Paṭhamapāṭidesanīyakathāvaṇṇanā.",
  "tika-vin11t0:2433_0": "1843-4. Avutteti vakkhamānanayena avutte. Ekenapi ca bhikkhunāti sambandho. Apasakkāti",
  "tika-vin11t0:2433_1": "apagaccha. Ādi-atthavācinā iti-saddena “apasakka tāva, bhagini, yāva bhikkhū bhuñjantī”ti",
  "tika-vin11t0:2433_2": "vākyaseso saṅgahitoti daṭṭhabbo. Iminā apasādanākāro sandassito. “Ekenapi ca bhikkhunā”ti",
  "tika-vin11t0:2433_3": "iminā avakaṃso dassito. Ukkaṃso pana “tehi bhikkhūhi sā bhikkhunī apasādetabbā”ti",
  "tika-vin11t0:2433_4": "pāḷitopi daṭṭhabbo. “Āmisa”nti sāmaññavacanepi pañcannaṃ bhojanānaṃ aññatarasseva",
  "tika-vin11t0:2433_5": "gahaṇaṃ. Yathāha “pañcannaṃ bhojanānaṃ aññatarenā”ti. Bhogeti ca ekatoupasampannanti ca vuttatthameva.",
  "tika-vin11t0:2434": "1845. Tathevāti dukkaṭaṃ. Tatthāti anupasampannāya.",
  "tika-vin11t0:2435_0": "1846. Attano bhatte dinnepi iminā sikkhāpadena anāpatti, purimasikkhāpadena pana",
  "tika-vin11t0:2435_1": "āpattisambhavā “na detī”ti vuttaṃ. Yathāha “attano bhattaṃ dāpeti, na detīti ettha",
  "tika-vin11t0:2435_2": "sacepi attano bhattaṃ deti, iminā sikkhāpadena anāpattiyeva, purimasikkhāpadena āpattī”ti.",
  "tika-vin11t0:2435_3": "Tathāti anāpatti. Ubhayasikkhāpadehipi anāpattiṃ dassetumāha “padeti ce”ti. Yathāha",
  "tika-vin11t0:2435_4": "“aññesaṃ bhattaṃ deti, na dāpetīti ettha pana sacepi dāpeyya, iminā sikkhāpadena",
  "tika-vin11t0:2435_5": "āpatti bhaveyya, dentiyā pana neva iminā, na purimena āpattī”ti.",
  "tika-vin11t0:2436": "1847. Bhikkhunī yaṃ na dinnaṃ, taṃ dāpeti, yattha vā na dinnaṃ, tattha dāpeti, tampi sabbesaṃ mittāmittānaṃ samaṃ dāpeti, tatthāpi anāpatti.",
  "tika-vin11t0:2437_0": "1848. Sikkhamānā vā sāmaṇerikā vā “idha sūpaṃ detha, odanaṃ dethā”ti vosāsantī vidhānaṃ",
  "tika-vin11t0:2437_1": "karontī ṭhitā, taṃ anapasādentassa anāpatti. Pañceva bhojanāni vinā aññaṃ vosāsantiṃ",
  "tika-vin11t0:2437_2": "bhikkhuniṃ anapasādentassa anāpatti. Anapasādentassa ummattakādinopi anāpattīti yojanā.",
  "tika-vin11t0:2438": "1849. Samuṭṭhānanti ettha “imassā”ti seso. Bhojanaṃ kiriyaṃ, vosāsantiyā anivāraṇaṃ akiriyanti evamidaṃ kriyākriyaṃ.",
  "tika-vin11t0:2439": "Dutiyapāṭidesanīyakathāvaṇṇanā.",
  "tika-vin11t0:2440_0": "1850-1. Sekkhanti sammateti “sekkhasammataṃ nāma kulaṃ yaṃ kulaṃ saddhāya vaḍḍhati,",
  "tika-vin11t0:2440_1": "bhogena hāyati, evarūpassa kulassa ñattidutiyena kammena sekkhasammuti dinnā hotī”ti",
  "tika-vin11t0:2440_2": "vuttaṃ idaṃ kulaṃ sekkhasammataṃ nāma. Tenāha “laddhasammutike kule”ti. Laddhā sammuti",
  "tika-vin11t0:2440_3": "yenāti viggaho. Gharūpacāraṃ okkante nimantitopi animantitova hotīti āha “gharūpacārokkamanā",
  "tika-vin11t0:2440_4": "pubbevā”ti. Yathāha “animantito nāma ajjatanāya vā svātanāya vā animantito, gharūpacāraṃ",
  "tika-vin11t0:2440_5": "okkamante nimanteti, eso animantito nāmā”ti.",
  "tika-vin11t0:2441_0": "“Agilāno nāma yo sakkoti piṇḍāya caritu”nti vuttattā bhikkhāya carituṃ samattho agilāno",
  "tika-vin11t0:2441_1": "nāma. Gahetvāti sahatthā paṭiggahetvā. “Āmisa”nti iminā sambandho. Yathāha “khādanīyaṃ",
  "tika-vin11t0:2441_2": "vā bhojanīyaṃ vā sahatthā paṭiggahetvā”ti. Gahaṇeti ettha “āhāratthāyā”ti seso.",
  "tika-vin11t0:2442": "1853. Tatthāti asekkhasammate kule. Tatheva paridīpitanti dukkaṭaṃ paridīpitaṃ.",
  "tika-vin11t0:2443_0": "1854. Nimantitassa vāti ettha vā-saddena nimantitassa avasesaṃ gaṇhāti. Yathāha “nimantitassa",
  "tika-vin11t0:2443_1": "vā gilānassa vā sesakaṃ bhuñjatī”ti. Aññesaṃ bhikkhā tattha dīyatīti yojanā. Tatthāti",
  "tika-vin11t0:2443_2": "tasmiṃ sekkhasammate kule.",
  "tika-vin11t0:2444": "1855. Yattha katthacīti āsanasālādīsu yattha katthaci. Niccabhattādike vāpīti ettha ādi-saddena salākabhattapakkhikauposathikapāṭipadikabhattānaṃ gahaṇaṃ.",
  "tika-vin11t0:2445_0": "1856. Dvāreti ettha “ṭhapetvā”ti seso. Sampatteti ettha “pacchā”ti seso. Yathāha",
  "tika-vin11t0:2445_1": "“sacepi anāgate bhikkhumhi paṭhamaṃyeva nīharitvā dvāre ṭhapetvā pacchā sampattassa denti, vaṭṭatī”ti.",
  "tika-vin11t0:2446": "1857. Mahāpaccariyā gatavinicchayaṃ dassetumāha “bhikkhu”ntiādi. Samuṭṭhāneḷakūpamanti samuṭṭhānato eḷakalomasikkhāpadasadisanti attho.",
  "tika-vin11t0:2447": "Tatiyapāṭidesanīyakathāvaṇṇanā.",
  "tika-vin11t0:2448_0": "1858-9. “Pañcannaṃ paṭisaṃviditaṃ, etaṃ appaṭisaṃviditaṃ nāmā”ti vacanato ca idhāpi",
  "tika-vin11t0:2448_1": "“sahadhammikañāpita”nti vakkhamānattā ca agahaṭṭha-saddena paribbājakānaṃ gahaṇaṃ.",
  "tika-vin11t0:2448_2": "Vuttameva nayaṃ vohārantarena dassetumāha “itthiyā purisena vā”ti. “Yāni kho pana",
  "tika-vin11t0:2448_3": "tāni āraññakāni senāsanānī”ti vacanato ārāmanti āraññakārāmamāha. Sace evamārocitaṃ",
  "tika-vin11t0:2448_4": "paṭisaṃviditanti hi vuttaṃ padabhājaneti yojanā. Paṭisaṃviditanti pageva niveditaṃ.",
  "tika-vin11t0:2449": "1860. Pacchā yathārocitaṃ tameva vā tassa ca parivāraṃ katvā aññaṃ bahuṃ vā āharīyatu, tampi paṭisaṃveditaṃ nāmāti yojanā.",
  "tika-vin11t0:2450": "1861. Yāguyā viditaṃ katvāti ettha “taṃ ṭhapetvā”ti idaṃ sāmatthiyā labbhati. Idampi viditaṃ kurundiyaṃ vaṭṭatīti vuttanti yojanā.",
  "tika-vin11t0:2451_0": "1862. Panāti api-saddattho. Aññānipi kulānīti yojanā. Ettha “asukaṃ nāma kulaṃ paṭisaṃveditaṃ",
  "tika-vin11t0:2451_1": "katvā khādanīyādīni gahetvā gacchatīti sutvā”ti aṭṭhakathāseso. Tenāti katapaṭisaṃveditena.",
  "tika-vin11t0:2451_2": "Tampi ca sabbaṃ vaṭṭatīti yojanā.",
  "tika-vin11t0:2452_0": "1863. Evaṃ yaṃ anārocitanti “ārāmaṃ vā upacāraṃ vā pavisitvā”tiādinā nayena yaṃ paṭhamaṃ",
  "tika-vin11t0:2452_1": "aniveditaṃ. “Eva”nti idaṃ “yaṃ ārāmamanābhata”nti imināpi yojetabbaṃ. Evanti “tassa",
  "tika-vin11t0:2452_2": "parivāraṃ katvā”tiādinā pakārena. “Taṃ asaṃviditaṃ nāmā”ti idaṃ “sahadhammikañāpita”nti",
  "tika-vin11t0:2452_3": "imināpi yojetabbaṃ. Yathāha “pañcannaṃ paṭisaṃviditaṃ, etaṃ appaṭisaṃviditaṃ nāmā”ti.",
  "tika-vin11t0:2452_4": "Aṭṭhakathāyañca “pañcannaṃ paṭisaṃviditanti pañcasu sahadhammikesu yaṃ kiñci pesetvā",
  "tika-vin11t0:2452_5": "‘khādanīyaṃ vā bhojanīyaṃ vā āharissāmā’ti paṭisaṃviditaṃ katampi appaṭisaṃviditamevāti attho”ti vuttaṃ.",
  "tika-vin11t0:2453": "1864. Kārāpetvāti ettha “paṭisaṃvidita”nti seso.",
  "tika-vin11t0:2454": "1865. Bhikkhunā vā gantvā antarāmagge gahetabbanti yojanā. Evamakatvāti “bahiārāmaṃ pesetvā”tiādinā vuttavidhānaṃ akatvā. Upacāratoti ettha bhummatthe to-paccayo veditabbo.",
  "tika-vin11t0:2455_0": "1868. “Paṭisaṃvidite”tiādīnaṃ padānaṃ “anāpatte vā”ti iminā sambandho. Paṭisaṃviditeti",
  "tika-vin11t0:2455_1": "ettha “gilānassā”ti seso. Paṭisaṃvidite anāpatti, gilānassāpi anāpatti, appaṭisaṃviditepi",
  "tika-vin11t0:2455_2": "tassa paṭisaṃviditassa avasesake vā gilānassa avasesake vā anāpatti evāti sambandho.",
  "tika-vin11t0:2455_3": "Yathāha anāpattivāre “paṭisaṃviditassa vā gilānassa vā sesakaṃ bhuñjatī”ti. Bahārāme",
  "tika-vin11t0:2455_4": "paṭiggahetvā antoyeva bhuñjato assa anāpattīti yojanā. Gahetvā vāti ettha vā-saddo",
  "tika-vin11t0:2455_5": "“tassā”tiādīsupi yojetabbo.",
  "tika-vin11t0:2456": "1869. Tatthāti tasmiṃ āraññakārāme. Khādato anāpatti evāti yojanā, tattha “aññena kappiyaṃ katvā dinnānī”ti seso.",
  "tika-vin11t0:2457": "Catutthapāṭidesanīyakathāvaṇṇanā.",
  "tika-vin11t0:2458": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:2459": "Pāṭidesanīyakathāvaṇṇanā niṭṭhitā.",
  "tika-vin11t0:2460": "Sekhiyakathāvaṇṇanā",
  "tika-vin11t0:2461_0": "1870. Evaṃ pāṭidesanīyavinicchayaṃ dassetvā tadanantaraṃ uddiṭṭhānaṃ sekhiyānaṃ vinicchayaṃ",
  "tika-vin11t0:2461_1": "dassetumāha “yo anādariyenevā”tiādi. Yoti thero vā navo vā majjhimo vā. Ettha anādariyaṃ",
  "tika-vin11t0:2461_2": "nāma sañcicca āpattiāpajjanaṃ, nivāsanādivatthassa uggahaṇe nirussāhañca. Pacchatopi",
  "tika-vin11t0:2461_3": "vāti ettha vā-saddena “passatopi vā”ti idaṃ saṅgaṇhāti. Tassa cāti ettha ca-saddo",
  "tika-vin11t0:2461_4": "vakkhamānasamuccayo.",
  "tika-vin11t0:2462_0": "1871. Na kevalaṃ vuttanayena nivāsentasseva hoti, khandhakāgatahatthisoṇḍādiākārenāpi",
  "tika-vin11t0:2462_1": "nivāsentassa dukkaṭaṃ hotīti āha “hatthisoṇḍādī”tiādi. Hatthisoṇḍādinivāsanaṃ parato",
  "tika-vin11t0:2462_2": "khuddakavatthukkhandhake āvi bhavissati. Parimaṇḍalanti samantato maṇḍalaṃ katvā.",
  "tika-vin11t0:2462_3": "Vatthabbanti nivatthabbaṃ nivāsetabbanti attho.",
  "tika-vin11t0:2463_0": "1872. Jāṇumaṇḍalato heṭṭhāti ettha “jaṅghaṭṭhisīsato paṭṭhāyā”ti seso. Aṭṭhaṅgulappamāṇakanti",
  "tika-vin11t0:2463_1": "vaḍḍhakiaṅgulena aṭṭhaṅgulamattanti ācariyā. “Yo pana sukkhajaṅgho vā mahāpiṇḍikamaṃso",
  "tika-vin11t0:2463_2": "vā hoti, tassa sāruppatthāya jāṇumaṇḍalato aṭṭhaṅgulādhikampi otāretvā nivāsetuṃ",
  "tika-vin11t0:2463_3": "vaṭṭatī”ti aṭṭhakathaṃ saṅgaṇhitumāha “tato ūnaṃ na vaṭṭatī”ti.",
  "tika-vin11t0:2464_0": "1873. Asañcicca aparimaṇḍalaṃ nivāsentassa anāpattīti yojanā. Evamuparipi. Asañciccāti",
  "tika-vin11t0:2464_1": "“aparimaṇḍalaṃ nivāsessāmī”ti evaṃ asañcicca, atha kho “parimaṇḍalaṃyeva nivāsessāmī”ti",
  "tika-vin11t0:2464_2": "virajjhitvā aparimaṇḍalaṃ nivāsentassa anāpatti. Asatissāpīti aññavihitassāpi tathā",
  "tika-vin11t0:2464_3": "nivāsentassa anāpatti. Ajānantassāti kevalaṃ parimaṇḍalaṃ nivāsetuṃ ajānantassa anāpatti.",
  "tika-vin11t0:2464_4": "Apica nivāsanavattaṃ uggahetabbaṃ. Uggahitavattopi sace “āruḷha”nti vā “oruḷha”nti",
  "tika-vin11t0:2464_5": "vā na jānāti, tassāpi anāpattiyeva. Gilānassāti yassa jaṅghāya vā pāde vā vaṇo hoti,",
  "tika-vin11t0:2464_6": "tassa ukkhipitvā vā otāretvā vā nivāsentassa anāpatti. Pādoti cettha pādasamīpaṃ",
  "tika-vin11t0:2464_7": "adhippetaṃ. Āpadāsūti vāḷā vā corā vā anubandhanti, evarūpāsu āpadāsu anāpatti.",
  "tika-vin11t0:2465": "Parimaṇḍalakathāvaṇṇanā.",
  "tika-vin11t0:2466_0": "1874. Ubho koṇe samaṃ katvāti pārupanassa ekaṃse katassa piṭṭhipasse, udarapasse",
  "tika-vin11t0:2466_1": "ca olambamāne ubho kaṇṇe hatthipiṭṭhe gaṇḍā viya samaṃ katvā. Parimaṇḍalaṃ katvāti",
  "tika-vin11t0:2466_2": "etasseva atthapadaṃ. Sādaranti bhāvanapuṃsakaniddeso. Sādaraṃ vā pārupitabbanti yojanā,",
  "tika-vin11t0:2466_3": "sādaraṃ pārupanaṃ kattabbanti attho. Evaṃ akarontassāti pārupanavatte ādaraṃ janetvā evaṃ apārupantassa.",
  "tika-vin11t0:2467_0": "1875. “Parimaṇḍalaṃ nivāsessāmīti sikkhā karaṇīyā”ti vā “parimaṇḍalaṃ pārupissāmīti",
  "tika-vin11t0:2467_1": "sikkhā karaṇīyā”ti vā “antaraghare”ti avisesetvā vuttattā āha “avisesena vutta”nti.",
  "tika-vin11t0:2467_2": "Idaṃ sikkhāpadadvayaṃ yasmā avisesena vuttaṃ, tasmā ghare, vihāre vā kātabbaṃ parimaṇḍalanti",
  "tika-vin11t0:2467_3": "yojanā. Ghareti antaraghare. Vihāre vāti buddhupaṭṭhānādikālaṃ sandhāya vuttaṃ. Parimaṇḍalaṃ",
  "tika-vin11t0:2467_4": "kattabbanti parimaṇḍalameva nivāsetabbaṃ pārupitabbanti attho.",
  "tika-vin11t0:2468": "Dutiyaṃ.",
  "tika-vin11t0:2469": "1876. Ubho koṇe samaṃ katvāti sambandho. Gīvameva ca anuvātena chādetvāti yojanā.",
  "tika-vin11t0:2470_0": "1877. Tathā akatvāti yathāvuttavidhānaṃ akatvā. Jattūnipīti ubho aṃsakūṭānipi. Urampi",
  "tika-vin11t0:2470_1": "cāti hadayampi. Vivaritvāti appaṭicchādetvā. Yathākāmanti icchānurūpaṃ. Gacchatoti",
  "tika-vin11t0:2470_2": "ettha “antaraghare”ti seso. Antaragharaṃ nāma gāme vā hotu vihāre vā, pacitvā bhuñjitvā",
  "tika-vin11t0:2470_3": "gihīnaṃ vasanaṭṭhānaṃ.",
  "tika-vin11t0:2471": "Tatiyaṃ.",
  "tika-vin11t0:2472_0": "1878-9. “Maṇibandhato”ti imināpi “heṭṭhā”ti yojetabbaṃ. Vāsūpagassāti ettha “kāyaṃ",
  "tika-vin11t0:2472_1": "vivaritvā nisīdato”ti seso. Vāsūpago nāma rattivāsatthāya upagato, etena vāsatthāya",
  "tika-vin11t0:2472_2": "antaragharaṃ upagacchantena suppaṭicchanneneva upagantabbanti dīpitaṃ hoti, eteneva",
  "tika-vin11t0:2472_3": "vāsūpagatassa santikaṃ upagatassa yathākāmaṃ gamane na dosoti ca vuttameva hoti.",
  "tika-vin11t0:2472_4": "Tenāha gaṇṭhipade “ekadivasampi vāsūpagatassa santikaṃ yathāsukhaṃ gantuṃ vaṭṭati,",
  "tika-vin11t0:2472_5": "ko pana vādo catupañcāhaṃ vāsamadhiṭṭhāya vasitabhikkhūnaṃ santika”nti.",
  "tika-vin11t0:2473": "Catutthaṃ.",
  "tika-vin11t0:2474": "1880. Suvinītenāti hatthapādānaṃ akīḷāpaneneva suṭṭhu vinītena.",
  "tika-vin11t0:2475": "Pañcamaṃ.",
  "tika-vin11t0:2476_0": "1881. Gāthābandhavasena “satīmatā”ti dīgho kato. Avikārenāti taṃtadavalokāsahitena.",
  "tika-vin11t0:2476_1": "Yugaṃ mattā pamāṇaṃ etassāti yugamattaṃ, rathayugaṃ catuhatthappamāṇaṃ, tattakaṃ",
  "tika-vin11t0:2476_2": "padesaṃ. Pekkhināti olokentena. “Bhikkhunā okkhittacakkhunā”ti padacchedo.",
  "tika-vin11t0:2477_0": "1882. Antaraghare yattha katthacipi ekasmimpi ṭhāne ṭhatvāti yojanā. Evaṃ vuttepi",
  "tika-vin11t0:2477_1": "tathārūpe antarāye sati gacchatopi oloketuṃ labbhati. Ekasmiṃ pana ṭhāne ṭhatvāti",
  "tika-vin11t0:2477_2": "ettha gacchantopi parissayābhāvaṃ oloketuṃ labbhatiyeva. “Tathā gāme pūja”nti gaṇṭhipadesu",
  "tika-vin11t0:2477_3": "vuttaṃ. Pi-saddo pana-saddattho, oloketuṃ pana vaṭṭatīti vuttaṃ hoti.",
  "tika-vin11t0:2478": "1883. Olokento tahaṃ tahanti yo anādariyaṃ paṭicca taṃ taṃ disābhāgaṃ pāsādaṃ kūṭāgāraṃ vīthiṃ olokento.",
  "tika-vin11t0:2479": "Sattamaṃ.",
  "tika-vin11t0:2480": "1884. Ekato vāpīti ekaaṃsakūṭato vā. Ubhato vāpīti ubhayaṃsakūṭato vā. Indakhīlakato antoti gāmadvārindakhīlato anto, ghareti vuttaṃ hoti.",
  "tika-vin11t0:2481": "Navamaṃ.",
  "tika-vin11t0:2482_0": "1885. Tathā nisinnakālepīti indakhīlassa anto nisinnakālepi. Kuṇḍikaṃ nīharantena",
  "tika-vin11t0:2482_1": "ca cīvaraṃ anukkhipitvā dātabbā kuṇḍikāti yojanā. Kuṇḍikanti ca upalakkhaṇamattaṃ.",
  "tika-vin11t0:2482_2": "Dhammakaraṇādīsupi eseva nayo.",
  "tika-vin11t0:2483": "Dasamaṃ.",
  "tika-vin11t0:2484": "Paṭhamo vaggo.",
  "tika-vin11t0:2485": "1886. Gantuñceva nisīdituñca na vaṭṭatīti yojanā. Ca-saddo kiriyāsamuccayo. Hasanīyasmiṃ vatthusminti hāsajanake kāraṇe. Sitamattanti mandahāsaṃ.",
  "tika-vin11t0:2486": "Paṭhamadutiyāni.",
  "tika-vin11t0:2487_0": "1887. Appasaddenāti “kittāvatā appasaddo hoti? Dvādasahatthe gehe ādimhi saṅghatthero,",
  "tika-vin11t0:2487_1": "majjhe dutiyatthero, ante tatiyattheroti evaṃ nisinnesuyaṃ saṅghatthero dutiyattherena",
  "tika-vin11t0:2487_2": "saddhiṃ manteti, dutiyatthero tassa saddañceva suṇāti, kathañca vavatthapeti. Tatiyatthero",
  "tika-vin11t0:2487_3": "pana saddameva suṇāti, kathaṃ na vavatthapeti. Ettāvatā appasaddo hotī”ti vuttaappasaddayuttena.",
  "tika-vin11t0:2487_4": "Sace pana tatiyatthero kathañca vavatthapeti, mahāsaddo nāma hotīti.",
  "tika-vin11t0:2488": "Tatiyaṃ.",
  "tika-vin11t0:2489": "1888. Kāyappacālakaṃ katvāti kāyaṃ cāletvā cāletvā. Uparipi eseva nayo. Hatthassa vuttalakkhaṇattā “bāhū”ti maṇibandhato yāva aṃsakūṭā gahetabbā.",
  "tika-vin11t0:2490": "1889. Ujuṃ paggahetvāti ujuṃ ṭhapetvā. Āsitabbanti nisīditabbaṃ. “Samena iriyāpathena tū”ti padacchedo.",
  "tika-vin11t0:2491": "1890. Itthambhūte karaṇavacanaṃ. Gamanapaṭisaṃyuttesu sikkhāpadesu gamanassa asambhavoti āha “nisīdanena yuttesū”ti.",
  "tika-vin11t0:2492": "Pañcamachaṭṭhasattamaṭṭhamanavamāni.",
  "tika-vin11t0:2493": "Dutiyo vaggo.",
  "tika-vin11t0:2494_0": "1891. Khambhaṃ katvāti kaṭiyā ekapasse vā dvīsu vā passesu kapparasandhito ābhujitvā",
  "tika-vin11t0:2494_1": "hatthaṃ ṭhapetvā. Yathāha – “khambhakato nāma kaṭiyaṃ hatthaṃ ṭhapetvā katakhambho”ti.",
  "tika-vin11t0:2494_2": "Ukkuṭikāya vā gacchatoti yojanā. Ukkuṭikā vuccati paṇhiyo ukkhipitvā aggapādehi vā",
  "tika-vin11t0:2494_3": "aggapāde ukkhipitvā paṇhīhi eva vā bhūmiṃ phusantassa gamanaṃ.",
  "tika-vin11t0:2495": "1892. Dussapallatthikāyāti āyogapallatthikāya. Antaraghare nisīdantassa tassa dukkaṭaṃ hotīti yojanā.",
  "tika-vin11t0:2496_0": "1893. Dutiye cāti “na khambhakato antaraghare nisīdissāmī”ti sikkhāpade ca. Catutthe",
  "tika-vin11t0:2496_1": "cāti “na oguṇṭhito antaraghare nisīdissāmī”ti sikkhāpade ca. Chaṭṭheti “na pallatthikāya",
  "tika-vin11t0:2496_2": "antaraghare”iccādi sikkhāpade ca. Iti evaṃ sāruppā samaṇācārānucchavikā chabbīsati",
  "tika-vin11t0:2496_3": "sikkhāpadāni pakāsitāni.",
  "tika-vin11t0:2497": "Paṭhamadutiyatatiyacatutthapañcamachaṭṭhāni.",
  "tika-vin11t0:2498_0": "1894. Viññunā bhikkhunā sakkaccaṃ satiyuttena, pattasaññinā ca hutvā samasūpova piṇḍapāto",
  "tika-vin11t0:2498_1": "gahetabboti yojanā. Evaṃ etāya gāthāya sikkhāpadattayaṃ saṅgahitaṃ. Sakkaccanti satiṃ",
  "tika-vin11t0:2498_2": "upaṭṭhapetvā. “Satiyuttenā”ti idaṃ “sakkacca”nti etassa atthapadaṃ. “Satiṃ upaṭṭhapetvā”ti",
  "tika-vin11t0:2498_3": "hi aṭṭhakathāyaṃ vuttaṃ. Patte saññā pattasaññā, sā assa atthīti pattasaññī, anaññavihitena",
  "tika-vin11t0:2498_4": "attano bhājaneyeva upanibaddhasaññināti attho.",
  "tika-vin11t0:2499": "1895. Bhattacatubbhāgoti bhattassa catubbhāgappamāṇo. Tato adhikaṃ gaṇhato dukkaṭaṃ.",
  "tika-vin11t0:2500_0": "1896. “Rasarase”ti vattabbe “raserase”ti gāthābandhavasena vuttaṃ. Dve sūpe ṭhapetvā",
  "tika-vin11t0:2500_1": "avasesāni oloṇisākasūpeyyamaccharasamaṃsarasādīni rasarasāti veditabbāni. Ettha ca",
  "tika-vin11t0:2500_2": "“oloṇīti dadhikataṃ gorasa”nti keci. “Ekā byañjanavikatī”ti apare. “Yo koci suddho",
  "tika-vin11t0:2500_3": "kañjikatakkādiraso”ti aññe. Sākasūpeyyaggahaṇena yā kāci sūpeyyasākehi katā byañjanavikati",
  "tika-vin11t0:2500_4": "vuttā. Maṃsarasādīnīti ādi-saddena avasesā sabbāpi byañjanavikati saṅgahitāti daṭṭhabbaṃ.",
  "tika-vin11t0:2500_5": "Ñātakādīnanti ettha “santakaṃ gaṇhantassā”ti seso. Aññatthāyāti ettha “kataṃ gaṇhantassā”ti",
  "tika-vin11t0:2500_6": "seso. Dhanenāti ettha “attano”ti ca “kīta”nti ca “gaṇhantassā”ti ca seso. Ñātakādīnaṃ",
  "tika-vin11t0:2500_7": "santakaṃ gaṇhantassa, aññatthāya kataṃ gaṇhantassa, attano dhanena kītaṃ gaṇhantassa anāpattīti attho.",
  "tika-vin11t0:2501": "Sattamaṭṭhamanavamāni.",
  "tika-vin11t0:2502": "1897. Adhiṭṭhānūpagassa pattassa mukhavaṭṭiyā antolekhāpamāṇena pūritova gahetabboti yojanā.",
  "tika-vin11t0:2503_0": "1898. Anāpattivisayaṃ dassetvā āpattivisayaṃ dassetumāha “tatthā”tiādi. Tatthāti",
  "tika-vin11t0:2503_1": "adhiṭṭhānūpage patte. Thūpīkataṃ katvāti ettha “diyyamāna”nti seso. Yathāvuttalekhātikkamo",
  "tika-vin11t0:2503_2": "yathā hoti, evaṃ thūpīkataṃ diyyamānaṃ gaṇhato āpatti dukkaṭanti sambandho. Iminā",
  "tika-vin11t0:2503_3": "paṭhamaṃ thūpīkatassa adhiṭṭhānūpagapattassa pacchā paṭiggahaṇañca paṭhamapaṭiggahitapatte",
  "tika-vin11t0:2503_4": "pacchā bhojanassa thūpīkatassa paṭiggahaṇañca nivāritanti veditabbaṃ.",
  "tika-vin11t0:2504": "1899. Kālikattayameva ca thūpīkataṃ vaṭṭatevāti yojanā. Seseti anadhiṭṭhānūpage patte. Sabbanti catubbidhaṃ kālikaṃ thūpīkataṃ vaṭṭatīti yojanā.",
  "tika-vin11t0:2505_0": "1900. Pesetīti ettha “bhikkhū”ti seso. Bhikkhu bhikkhūnaṃ yadi pesetīti yojanā. “Vihāraṃ",
  "tika-vin11t0:2505_1": "pesetuṃ vaṭṭatī”ti aṭṭhakathāya adhippāyaṃ dassetuṃ “bhikkhūna”nti vacanena paṭiggahaṇaṃ",
  "tika-vin11t0:2505_2": "avijahitvā bhikkhunā eva pesitaṃ gaṇhantānaṃ bhikkhūnaṃ anāpattīti dīpitaṃ hoti.",
  "tika-vin11t0:2505_3": "Aññathā “pūretuṃ vaṭṭatī”ti ettakameva vattabbanti viññāyati.",
  "tika-vin11t0:2506_0": "1901. Pakkhippamānanti mukhavaṭṭito uccaṃ katvā majjhe pakkhipiyamānaṃ. Phalādikanti",
  "tika-vin11t0:2506_1": "ādi-saddena odanādimpi saṅgaṇhāti. Heṭṭhā orohatīti samantā okāsasambhavato cāliyamānaṃ",
  "tika-vin11t0:2506_2": "mukhavaṭṭippamāṇato heṭṭhā bhassati.",
  "tika-vin11t0:2507": "1902. Takkolakādīnanti ettha ādi-saddena pūgaphalādīnaṃ saṅgaho. Ṭhapetvāti bhattamatthake nikkhipitvā. Vaṭaṃsakanti avaṭaṃsakaṃ.",
  "tika-vin11t0:2508": "1903. Pūvassāti vikārasambandhe sāmivacanaṃ, pūvavaṭaṃsakanti vuttaṃ hoti. Pūvassa yāvakālikattā āha “idaṃ thūpīkataṃ siyā”ti.",
  "tika-vin11t0:2509": "1904. Paṇṇānaṃ visuṃ bhājanattā āha “vaṭṭatī”ti.",
  "tika-vin11t0:2510": "1905. Assāti bhikkhussa. Taṃ tu sabbanti “thūpīkatattā na vaṭṭatī”ti vuttaṃ taṃ pana sabbaṃ. Gahitaṃ sugahitanti virādhetvā paṭiggahitaṃ ce, suppaṭiggahitaṃ.",
  "tika-vin11t0:2511": "Dasamaṃ.",
  "tika-vin11t0:2512": "Tatiyo vaggo.",
  "tika-vin11t0:2513": "1906. “Upari odhi”nti padacchedo. Uparīti bhattassa upari. Odhinti paricchedaṃ. Paṭipāṭiyāti attano disāya pariyantato paṭṭhāya anukkamena.",
  "tika-vin11t0:2514_0": "1907. Aññesanti ettha “dento”ti seso. Attano bhattaṃ aññesaṃ dento aññassa bhājane",
  "tika-vin11t0:2514_1": "ākiraṃ ākiranto pana paṭipāṭiṃ vināpi tahiṃ tahiṃ omasati ce, natthi dosoti yojanā.",
  "tika-vin11t0:2514_2": "Uttaribhaṅgakaṃ tathā ākiranto tattha tattha omasati, natthi dosoti yojanā. Bhuñjanatthāya",
  "tika-vin11t0:2514_3": "gaṇhantopi cettha vattabbo. Uttaribhaṅgaṃ nāma byañjanaṃ.",
  "tika-vin11t0:2515": "Tatiyaṃ.",
  "tika-vin11t0:2516_0": "1908. Matthakaṃ omadditvā paribhuñjato dosoti yojanā. “Thūpakatoti matthakato, vemajjhato”ti",
  "tika-vin11t0:2516_1": "aṭṭhakathāvacanato matthakanti ettha bhattamatthakamāha. Omadditvāti hatthena bhattaṃ avamadditvā.",
  "tika-vin11t0:2517": "1909. Sesake parittepi cāti avasiṭṭhe appakepi ca. Saṃkaḍḍhitvānāti tasmiṃ tasmiṃ ṭhāne ṭhitaṃ saṃharitvā. Ekato pana madditvā bhuñjato anāpattīti yojanā.",
  "tika-vin11t0:2518": "Pañcamaṃ.",
  "tika-vin11t0:2519": "1910. Bhiyyokamyatāhetūti puna gaṇhitukāmatāhetu. Sūpaṃ vāti muggādisūpaṃ vā. Byañjanaṃ vāti uttaribhaṅgaṃ vā.",
  "tika-vin11t0:2520": "Chaṭṭhaṃ.",
  "tika-vin11t0:2521_0": "1911. Viññattiyanti sūpodanaviññattiyaṃ. “Ñātakānaṃ vā pavāritānaṃ vā aññassa atthāya",
  "tika-vin11t0:2521_1": "vā attano dhanena vā”ti idaṃ anāpattiyaṃ adhikaṃ. Gilānopi hutvā paresaṃ pattaṃ ujjhānasaññāya",
  "tika-vin11t0:2521_2": "olokentassa āpatti hotīti āha “ujjhāne gilānopi na muccatī”ti. Ujjhāneti nimittatthe bhummaṃ.",
  "tika-vin11t0:2522_0": "1912. Dassāmīti imassa bhattaṃ oloketvā “yaṃ tattha natthi, taṃ dassāmī”ti vā “dāpessāmī”ti",
  "tika-vin11t0:2522_1": "vā. Avamaññitvā ujjhāyanacittaṃ ujjhānaṃ, ujjhāne saññā ujjhānasaññā, sā assa atthīti",
  "tika-vin11t0:2522_2": "viggaho. Naujjhānasaññino ca anāpattīti ñātabbanti yojanā.",
  "tika-vin11t0:2523": "Sattamaṭṭhamāni.",
  "tika-vin11t0:2524_0": "1913. “Tesaṃ majjhappamāṇenā”ti iminā asāruppavasena khuddakapaṭikkhepo katoti veditabbo.",
  "tika-vin11t0:2524_1": "“Nātimahanta”nti ca atimahantasseva paṭikkhittattā khuddake āpatti na dissatīti. Kabaḷoti ālopo.",
  "tika-vin11t0:2525": "1914. Mūlakhādanīyādike sabbattha khajjake panāti yojanā. Phalāphaleti khuddake, mahante ca phale.",
  "tika-vin11t0:2526": "Navamaṃ.",
  "tika-vin11t0:2527": "1915. Dasame natthi kiñci vattabbaṃ.",
  "tika-vin11t0:2528": "Dasamaṃ.",
  "tika-vin11t0:2529": "Catuttho vaggo.",
  "tika-vin11t0:2530_0": "1916. “Anāhaṭe”ti etassa atthapadaṃ “mukhadvāraṃ appatte”ti. Yathāha “anāhaṭeti anāharite,",
  "tika-vin11t0:2530_1": "mukhadvāraṃ asampāpiteti attho”ti. “Mukhadvāraṃ vivarantassā”ti ettake vutte mukhadvāra-saddassa",
  "tika-vin11t0:2530_2": "sambandhisaddattā kassāti apekkhāya “mukhadvāraṃ vivarissāmī”ti attanopadekavacanena",
  "tika-vin11t0:2530_3": "byañjitamevatthaṃ pakāsetuṃ attano-gahaṇaṃ katanti veditabbaṃ. Ca-saddo evakārattho,",
  "tika-vin11t0:2530_4": "appatte vāti yojetabbo, asampatteyevāti attho.",
  "tika-vin11t0:2531": "Paṭhamaṃ.",
  "tika-vin11t0:2532_0": "1917. Sakalaṃ hatthanti ettha hattha-saddo tadekadesesu aṅgulīsu daṭṭhabbo. “Hatthamuddā”tiādīsu",
  "tika-vin11t0:2532_1": "viya samudāye pavattavohārassa avayavepi pavattanato ekaṅgulimpi mukhe pakkhipituṃ na vaṭṭati.",
  "tika-vin11t0:2533": "1918. Assāti bhikkhuno. Byāharantassāti kathentassa.",
  "tika-vin11t0:2534": "Dutiyatatiyāni.",
  "tika-vin11t0:2535_0": "1920. Piṇḍukkhepakanti piṇḍaṃ ukkhipitvā ukkhipitvā. Idhāpi khajjakaphalāphalesu",
  "tika-vin11t0:2535_1": "anāpatti. Kabaḷacchedakampi vāti kabaḷaṃ chinditvā. Idha khajjakaphalāphalehi saddhiṃ",
  "tika-vin11t0:2535_2": "uttaribhaṅgepi anāpatti. Gaṇḍe katvāti ettha phalāphalamatteyeva anāpatti.",
  "tika-vin11t0:2536": "Catutthapañcamachaṭṭhāni.",
  "tika-vin11t0:2537_0": "1921-2. Hatthaṃ niddhunitvānāti hatthaṃ niddhunitvā bhattaṃ bhuñjatoti ca sambandho.",
  "tika-vin11t0:2537_1": "Sitthāvakārakanti sitthāni avakiritvā avakiritvā. Jivhānicchārakaṃ vāpīti jivhaṃ",
  "tika-vin11t0:2537_2": "nicchāretvā nicchāretvā. Capu capūti vāti “capu capū”ti evaṃ saddaṃ katvā. Sattameti",
  "tika-vin11t0:2537_3": "“na hatthaniddhunaka”nti sikkhāpade. Aṭṭhameti “na sitthāvakāraka”nti sikkhāpade.",
  "tika-vin11t0:2537_4": "Kacavarujjhaneti kacavarāpanayane.",
  "tika-vin11t0:2538": "Sattamaṭṭhamanavamadasamāni.",
  "tika-vin11t0:2539": "Pañcamo vaggo.",
  "tika-vin11t0:2540": "1923. “Suru surū”ti evaṃ saddaṃ katvā na bhottabbanti yojanā. Hatthanillehakaṃ vāpīti hatthaṃ nillehitvā nillehitvā.",
  "tika-vin11t0:2541": "1924. Phāṇitaṃ, ghanayāguṃ vā aṅgulīhi gahetvā aṅguliyo mukhe pavesetvāpi taṃ bhottuṃ vaṭṭatīti yojanā.",
  "tika-vin11t0:2542_0": "1925. Ekāya aṅgulikāyapi patto na lehitabbova. Jivhāya ekaoṭṭhopi na nillehitabbakoti",
  "tika-vin11t0:2542_1": "yojanā. Bahi oṭṭhañca jivhāya na lehitabbaṃ. Oṭṭhe laggaṃ sitthādiṃ yaṃ kiñci ubhohi",
  "tika-vin11t0:2542_2": "oṭṭhamaṃsehiyeva gahetvā anto kātuṃ vaṭṭati.",
  "tika-vin11t0:2543": "Paṭhamadutiyatatiyacatutthāni.",
  "tika-vin11t0:2544_0": "1926-8. Na ca gahetabbaṃ, paṭikkūlavasena paṭikkhittanti yojanā. Hi-iti “yasmā”ti",
  "tika-vin11t0:2544_1": "etassa atthe, teneva vakkhati “tasmā”ti. “Pānīyathālaka”nti idaṃ upalakkhaṇamattaṃ",
  "tika-vin11t0:2544_2": "saṅkhādīnampi tathā nagahetabbattā. Sarāvaṃ vāti taṭṭakaṃ vā.",
  "tika-vin11t0:2545": "Anāmisena hatthenāti āmisarahitena hatthekadesena. Yathāha “sace pana hatthassa",
  "tika-vin11t0:2546": "Ekadeso āmisamakkhito na hoti, tena padesena gahetuṃ vaṭṭatī”ti. Āmisamakkhiteneva hatthena “dhovissāmī”ti vā “dhovāpessāmī”ti vā gaṇhantassa pana anāpatti.",
  "tika-vin11t0:2547": "Pañcamaṃ.",
  "tika-vin11t0:2548_0": "1929. Uddharitvāti sasitthakā pattadhovanā sitthakāni uddharitvā taṃ pattadhovanodakaṃ",
  "tika-vin11t0:2548_1": "gharā bahi antaraghare chaḍḍentassa anāpatti. Bhinditvāti sasitthake pattadhovane",
  "tika-vin11t0:2548_2": "sitthakāni madditvā udakena sambhinditvā udakagatikāneva katvā taṃ udakaṃ gharā bahi",
  "tika-vin11t0:2548_3": "antaraghare chaḍḍentassa anāpatti. Gahetvāti sasitthakaṃ pattadhovanodakaṃ gahetvā",
  "tika-vin11t0:2548_4": "paṭiggahe chaḍḍentassa anāpatti. Sasitthakaṃ pattadhovanodakaṃ gharā bahi nīharitvā",
  "tika-vin11t0:2548_5": "antaraghare chaḍḍentassa anāpattīti ajjhāhārayojanā veditabbā. Ettha paṭiggaho nāma",
  "tika-vin11t0:2548_6": "kheḷamallādiko ucchiṭṭhahatthadhovanabhājanaviseso.",
  "tika-vin11t0:2549": "Chaṭṭhaṃ.",
  "tika-vin11t0:2550_0": "1930. Chattaṃ yaṃ kiñcīti “chattaṃ nāma tīṇi chattāni setacchattaṃ kilañjacchattaṃ",
  "tika-vin11t0:2550_1": "paṇṇacchattaṃ maṇḍalabaddhaṃ salākabaddha”nti vuttesu tīsu chattesu aññataraṃ. Ettha",
  "tika-vin11t0:2550_2": "ca setacchattanti vatthapaliguṇṭhitaṃ paṇḍaracchattaṃ. Kilañjacchattanti vilīvacchattaṃ.",
  "tika-vin11t0:2550_3": "Paṇṇacchattanti tālapaṇṇādīhi yehi kehici kataṃ. “Maṇḍalabaddhaṃ salākabaddha”nti",
  "tika-vin11t0:2550_4": "idaṃ pana tiṇṇampi chattānaṃ pañjaradassanatthaṃ vuttaṃ. Tāni hi maṇḍalabaddhāni",
  "tika-vin11t0:2550_5": "ceva honti salākabaddhāni ca. “Yaṃ kiñcī”ti anavasesapariggahavacanena “yampi ca",
  "tika-vin11t0:2550_6": "tatthajātadaṇḍena kataṃ ekapaṇṇacchattaṃ hoti, tampi chattamevā”ti aṭṭhakathāya vuttaṃ",
  "tika-vin11t0:2550_7": "chattavisesaṃ gaṇhāti. Hatthenāti ettha “amuñcitvā”ti seso. Sarīrāvayavenāti ettha",
  "tika-vin11t0:2550_8": "“gahetvā”ti seso. Vā-saddo api-saddattho. Aṃsakūṭādisarīrāvayavena gahetvāpi hatthena",
  "tika-vin11t0:2550_9": "amuñcitvā dhārentassāti attho.",
  "tika-vin11t0:2551": "Sace panassa añño chattaṃ dhāreti, chattapādukāya vā ṭhitaṃ hoti, passe vā ṭhitaṃ hoti,",
  "tika-vin11t0:2552_0": "Hatthato apagatamatte chattapāṇi nāma na hoti, tassa dhammaṃ desetuṃ vaṭṭati. “Na",
  "tika-vin11t0:2552_1": "chattapāṇissa agilānassā”ti vacanato, idha “sabbattha agilānassā”ti vakkhamānattā",
  "tika-vin11t0:2552_2": "ca ettha “agilānassā”ti labbhati. Dhammaparicchedo cettha padasodhamme vuttanayeneva",
  "tika-vin11t0:2552_3": "veditabbo. Evamuparipi.",
  "tika-vin11t0:2553": "Sattamaṃ.",
  "tika-vin11t0:2554_0": "1931. Daṇḍapāṇimhīti ettha daṇḍo pāṇimhi assāti viggaho. Kittakappamāṇo daṇḍoti āha",
  "tika-vin11t0:2554_1": "“catuhatthappamāṇo”tiādi. Majjhimahatthatoti pamāṇamajjhimassa purisassa hatthato,",
  "tika-vin11t0:2554_2": "yo “vaḍḍhakihattho”ti vuccati.",
  "tika-vin11t0:2555": "Aṭṭhamaṃ.",
  "tika-vin11t0:2556_0": "1932. Satthapāṇissāti etthāpi viggaho vuttanayova. Vakkhamānaṃ sakalaṃ dhanuvikatiṃ,",
  "tika-vin11t0:2556_1": "saravikatiñca ṭhapetvā avasesaṃ khaggādi satthaṃ nāma. Khaggaṃ sannahitvā ṭhitopi",
  "tika-vin11t0:2556_2": "satthapāṇi nu khoti āsaṅkāya nivattanatthamāha “satthapāṇī”tiādi. “Na hoti asi”nti padacchedo.",
  "tika-vin11t0:2557": "Navamaṃ.",
  "tika-vin11t0:2558_0": "1933-5. Sarena saddhiṃ dhanuṃ vā suddhadhanuṃ vā suddhasaraṃ vā sajiyaṃ dhanudaṇḍaṃ",
  "tika-vin11t0:2558_1": "vā nijiyaṃ dhanudaṇḍaṃ vā gahetvā ṭhitassāpi vā nisinnassāpi vā nipannassāpi vā sace",
  "tika-vin11t0:2558_2": "yo tathā padasodhamme vuttalakkhaṇaṃ saddhammaṃ deseti, tassa āpatti dukkaṭaṃ hotīti",
  "tika-vin11t0:2558_3": "yojanā. Sace panassa dhanu khandhe paṭimukkaṃ hoti, yāva na gaṇhāti, tāva vaṭṭati.",
  "tika-vin11t0:2558_4": "Jiyāya saha vattatīti sajiyaṃ.",
  "tika-vin11t0:2559": "Dasamaṃ.",
  "tika-vin11t0:2560": "Chaṭṭho vaggo.",
  "tika-vin11t0:2561_0": "1936. Pādukāruḷhakassāti pādukaṃ āruḷho pādukāruḷho, soyeva pādukāruḷhako, tassa.",
  "tika-vin11t0:2561_1": "Kathaṃ āruḷhassāti āha “akkamitvā”tiādi. Akkamitvā ṭhitassāti chattadaṇḍake aṅgulantaraṃ",
  "tika-vin11t0:2561_2": "appavesetvā kevalaṃ pādukaṃ akkamitvā ṭhitassa. Paṭimukkassa vāti paṭimuñcitvā ṭhitassa.",
  "tika-vin11t0:2561_3": "Etaṃ dvayampi “pādukāruḷhakassā”ti etassa atthapadaṃ. Yathāha “na pādukāruḷhassa",
  "tika-vin11t0:2561_4": "agilānassa dhammo desetabbo. Yo anādariyaṃ paṭicca akkantassa vā paṭimukkassa vā",
  "tika-vin11t0:2561_5": "omukkassa vā agilānassa dhammaṃ deseti, āpatti dukkaṭassā”ti.",
  "tika-vin11t0:2562": "Paṭhamaṃ.",
  "tika-vin11t0:2563_0": "1937-40. Upāhanagatassāpīti akkantādiākārena upāhanāruḷhassa ca. Yathāha “akkantassa",
  "tika-vin11t0:2563_1": "vā paṭimukkassa vā”ti. Sabbatthāti chattapāṇiādīsu sabbasikkhāpadesu. Agilānassāti",
  "tika-vin11t0:2563_2": "idaṃ yojetabbanti seso. Yāne vā gatassa agilānassa dhammaṃ deseti, dukkaṭanti yojanā.",
  "tika-vin11t0:2563_3": "Tattha yāne vā gatassāti sace dvīhi janehi hatthasaṅghātena gahito, sāṭake vā ṭhapetvā",
  "tika-vin11t0:2563_4": "vaṃsena vayhati, ayutte vā vayhādike yāne, visaṅkharitvā vā ṭhapite cakkamattepi",
  "tika-vin11t0:2563_5": "nisinno hoti, yānagatotveva saṅkhyaṃ gacchati.",
  "tika-vin11t0:2564_0": "Sayanepi vā antamaso kaṭasārake vā chamāya vā nipannassāpi agilānassāti yojanā. Yathāha",
  "tika-vin11t0:2564_1": "“sayanagatassāti antamaso kaṭasārakepi pakatibhūmiyampi nipannassā”ti. Ucce pīṭhe",
  "tika-vin11t0:2564_2": "vā ucce mañcepi vā nisinnena, ṭhitena vā nipannassa desetuṃ na vaṭṭatīti yojanā.",
  "tika-vin11t0:2564_3": "“Ṭhatvā”ti iminā “nisīditvā”ti idañca saṅgahitameva. Sayanesu gatassa ca desentena",
  "tika-vin11t0:2564_4": "sayanesu gatenāpi samāne vāpi ucce vā nipanneneva vaṭṭatīti yojanā.",
  "tika-vin11t0:2565": "1941. “Tatheva cā”ti iminā “vaṭṭatī”ti idaṃ gahitaṃ.",
  "tika-vin11t0:2566": "Dutiyatatiyacatutthāni.",
  "tika-vin11t0:2567_0": "1942. “Pallatthikāya nisinnassā”ti vattabbe gāthābandhavasena yakārassa lopaṃ katvā",
  "tika-vin11t0:2567_1": "“pallatthikā nisinnassā”ti vuttaṃ, āyogapallatthikāya vā hatthapallatthikāya vā dussapallatthikāya",
  "tika-vin11t0:2567_2": "vā yāya kāyaci pallatthikāya nisinnassāti attho. Veṭhitasīsassāti dussaveṭhanena",
  "tika-vin11t0:2567_3": "vā moliādīhi vā yathā kesanto na dissati, evaṃ veṭhitasīsassa.",
  "tika-vin11t0:2568": "1943. Yadi kesantaṃ vivarāpetvā deseti, vaṭṭatīti yojanā. “Ayameva vinicchayo”ti iminā “sīsaṃ vivarāpetvā deseti, vaṭṭatī”ti anāpattivāropi vutto hoti.",
  "tika-vin11t0:2569": "Pañcamachaṭṭhasattamāni.",
  "tika-vin11t0:2570_0": "1944-5. Aṭṭhame “āsane nisinnassāti antamaso vatthampi tiṇānipi santharitvā nisinnassā”ti",
  "tika-vin11t0:2570_1": "idañca navame “ucce āsaneti antamaso bhūmippadesepi unnate ṭhāne nisinnassa desetuṃ",
  "tika-vin11t0:2570_2": "na vaṭṭatī”ti idañca dasame “sacepī”tiādinā vakkhamānavinicchayañca ṭhapetvā vattabbavisesābhāvā",
  "tika-vin11t0:2570_3": "āha “aṭṭhame navame vāpi, dasame natthi kiñcipī”ti. Ettha “vattabba”nti seso. Therupaṭṭhānaṃ",
  "tika-vin11t0:2570_4": "gantvāna ṭhitaṃ daharaṃ āsane nisinno thero ce pañhaṃ pucchatīti ajjhāhārayojanā.",
  "tika-vin11t0:2570_5": "Kathetabbamupāyaṃ dassetumāha “tassa passe panaññassa, kathetabbaṃ vijānatā”ti. Ettha",
  "tika-vin11t0:2570_6": "“ṭhitassā”ti seso. Tassa samīpavattino kassaci abhāve sajjhāyaṃ adhiṭṭhahitvāpi vattuṃ vaṭṭati.",
  "tika-vin11t0:2571": "Aṭṭhamanavamadasamāni.",
  "tika-vin11t0:2572": "Sattamo vaggo.",
  "tika-vin11t0:2573_0": "1946. Gacchato puratoti ettha “pacchato gacchantenā”ti seso. Pacchato gacchantena",
  "tika-vin11t0:2573_1": "purato gacchato pañhaṃ na vattabbanti yojanā. Sace purato gacchanto pañhaṃ pucchati,",
  "tika-vin11t0:2573_2": "kiṃ kātabbanti āha “pacchimassā”tiādi.",
  "tika-vin11t0:2574_0": "1947. Uggahitaṃ dhammaṃ purato gacchantena saddhiṃ pacchato gacchanto sajjhāyati,",
  "tika-vin11t0:2574_1": "vaṭṭatīti yojanā. Samameva gacchato yugaggāhaṃ kathetuṃ vaṭṭatīti yojanā. Yugaggāhanti",
  "tika-vin11t0:2574_2": "aññamaññaṃ. Aññamañña-saddapariyāyo hi yugaggāha-saddo.",
  "tika-vin11t0:2575": "Paṭhamaṃ.",
  "tika-vin11t0:2576_0": "1948. Sakaṭamagge ekekassa cakkassa pathena gacchanto ekekassa cakkassa pathena samaṃ",
  "tika-vin11t0:2576_1": "gacchato dhammaṃ desetuṃ vaṭṭati. Uppathenāpi gacchanto uppathena samaṃ gacchantassa",
  "tika-vin11t0:2576_2": "dhammaṃ desetuṃ vaṭṭatīti ajjhāhārayojanā. Uppathenāti amaggena. Evaṃ anāpattivisaye",
  "tika-vin11t0:2576_3": "dassite tabbipariyāyato āpattivisayo dassitoyevāti veditabbo.",
  "tika-vin11t0:2577": "Dutiyaṃ.",
  "tika-vin11t0:2578_0": "1949. Tatiye natthi vattabbanti “na ṭhito agilāno uccāraṃ vā passāvaṃ vā karissāmī”ti",
  "tika-vin11t0:2578_1": "etassa vinicchayo yathārutavasena suviññeyyoti katvā vuttaṃ. Sace paṭicchannaṃ ṭhānaṃ",
  "tika-vin11t0:2578_2": "gacchantassa sahasā uccāro vā passāvo vā nikkhamati, asañcicca kato nāma, anāpatti.",
  "tika-vin11t0:2578_3": "Ayamettha viseso daṭṭhabbo. Siṅghāṇikāya kheḷeneva saṅgahitattepi bāttiṃsakoṭṭhāsesu",
  "tika-vin11t0:2578_4": "visuṃyeva dassito eko koṭṭhāsoti sikkhāpadesu avuttampi saṅgahetvā āha “uccārādicatukka”nti.",
  "tika-vin11t0:2579_0": "1950. Ettha haritaṃ nāma idanti dassetumāha “jīvarukkhassā”tiādi. Rukkhassāti upalakkhaṇaṃ",
  "tika-vin11t0:2579_1": "jīvamānakatiṇalatādīnampi hariteyeva saṅgahitattā. “Dissamānaṃ gacchatī”ti vacaneneva",
  "tika-vin11t0:2579_2": "adissamānagataṃ aharitanti byatirekato viññāyati. Sākhā vā bhūmilaggā dissamānā gacchati,",
  "tika-vin11t0:2579_3": "taṃ sabbaṃ haritamevāti yojanā.",
  "tika-vin11t0:2580": "1951. Sahasā vaccaṃ nikkhamatevāti sambandho. Assa bhikkhuno. Vaccanti upalakkhaṇaṃ passāvādīnampi dassitattā. Vaṭṭatīti ettha “gilānaṭṭhāne ṭhitattā”ti seso.",
  "tika-vin11t0:2581": "1952. Palālaṇḍupake vāpīti palālacumbaṭakepi. Ettha “appaharitaṃ alabhantenā”ti seso. Kismiñcīti sukkhatiṇādimhi kismiñci. Taṃ vaccaṃ pacchā haritaṃ ottharati, vaṭṭatīti yojanā.",
  "tika-vin11t0:2582": "1953. Etīti pavisati. Etthāti imasmiṃ sikkhāpade. “Kheḷena eva cā”ti padacchedo.",
  "tika-vin11t0:2583": "Tatiyacatutthāni.",
  "tika-vin11t0:2584": "1954. Vaccakuṭisamuddādiudakesūti ettha ādi-saddena sabbaṃ aparibhogajalaṃ saṅgaṇhāti. Teneva “tesaṃ aparibhogattā”ti aparibhogattameva kāraṇamāha.",
  "tika-vin11t0:2585": "1955. Udakogheti ettha “jāte”ti seso. Ajalanti ajalaṭṭhānaṃ. Jaleti paribhogārahajale. Idhāpi thalakato udakaṃ ottharati, anāpatti.",
  "tika-vin11t0:2586": "Pañcamaṃ.",
  "tika-vin11t0:2587": "Aṭṭhamo vaggo.",
  "tika-vin11t0:2588_0": "1956-7. Pakiṇṇakavinicchayaṃ dassetumāha “samuṭṭhānādayo”tiādi. Ñeyyāti vakkhamānanayena",
  "tika-vin11t0:2588_1": "veditabbā. Etthāti etesu sekhiyesu. Ujjagghikā ādi yesanti viggaho, tagguṇasaṃviññāṇoyaṃ",
  "tika-vin11t0:2588_2": "bāhiratthasamāso, ujjagghikāappasaddapaṭisaṃyuttāni cattāri sikkhāpadānīti attho.",
  "tika-vin11t0:2588_3": "Chamā ca nīcāsanañca ṭhānañca pacchā ca uppatho ca chamānīcāsanaṭṭhānapacchāuppathā,",
  "tika-vin11t0:2588_4": "te saddā etesaṃ sikkhāpadānaṃ atthīti tappaṭisaṃyuttāni sikkhāpadāni chamā…pe… uppathavā,",
  "tika-vin11t0:2588_5": "chamādipadavantāni pañca sikkhāpadānīti attho. Ettha ṭhāna-saddena ṭhā-dhātusseva",
  "tika-vin11t0:2588_6": "rūpattā sikkhāpadāgato ṭhita-saddo gahito. “Dasasū”ti vattabbe vaṇṇalopena, vibhattivipallāsena",
  "tika-vin11t0:2588_7": "vā “dasā”ti vuttaṃ. Samanubhāsane samuṭṭhānādīhi etesu dasasu sikkhāpadesu samuṭṭhānādayo",
  "tika-vin11t0:2588_8": "tulyā vuttāti yojanā.",
  "tika-vin11t0:2589_0": "Kiṃ vuttaṃ hoti? Imāni dasa sikkhāpadāni samanubhāsanasamuṭṭhānāni, ekekamettha kiriyaṃ,",
  "tika-vin11t0:2589_1": "saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti vuttaṃ hoti.",
  "tika-vin11t0:2590_0": "1958-9. “Chatta”ntiādīni sikkhāpadānaṃ upalakkhaṇapadāni. Etāni ekādasa sikkhāpadāni",
  "tika-vin11t0:2590_1": "samuṭṭhānādinā pana dhammadesanena tulyāva sadisā evāti yojanā. Idaṃ vuttaṃ hoti",
  "tika-vin11t0:2590_2": "– imāni ekādasa sikkhāpadāni dhammadesanāsamuṭṭhānāni, kiriyākiriyāni, saññāvimokkhāni,",
  "tika-vin11t0:2590_3": "sacittakāni, lokavajjāni, vacīkammāni, akusalacittāni, dukkhavedanānīti.",
  "tika-vin11t0:2591_0": "Sūpodanena viññattīti sūpodana-saddena lakkhitaṃ viññattisikkhāpadaṃ. Viññattisikkhāpadānaṃ",
  "tika-vin11t0:2591_1": "bahuttā idameva visesitaṃ. Theyyasatthasamaṃ matanti samuṭṭhānādīhi theyyasatthasikkhāpadena",
  "tika-vin11t0:2591_2": "samānaṃ matanti attho. Idaṃ vuttaṃ hoti – sūpodanaviññattisikkhāpadaṃ theyyasatthasamuṭṭhānaṃ,",
  "tika-vin11t0:2591_3": "kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "tika-vin11t0:2592_0": "1960. Avasesā tipaññāsāti avasesāni tepaññāsasikkhāpadāni. Samānā paṭhamena tūti",
  "tika-vin11t0:2592_1": "paṭhamena pārājikena samuṭṭhānādito samānānīti attho, paṭhamapārājikasadisasamuṭṭhānānīti",
  "tika-vin11t0:2592_2": "vuttaṃ hoti. “Anāpatti āpadāsū”ti padacchedo. Parimaṇḍalaṃ nivāsetvā, pārupitvā carantānaṃ",
  "tika-vin11t0:2592_3": "corupaddavādi āpadā nāma. Api-saddena nadisantaraṇādiṃ saṅgaṇhāti. Sekhiyesu sabbesūti",
  "tika-vin11t0:2592_4": "yebhuyyavasena vuttaṃ.",
  "tika-vin11t0:2593": "1961. “Na ujjhānasaññī paresaṃ pattaṃ olokessāmī”tiādīnaṃ imassa anāpattivārassa asambhavato na panāgatoti pāḷiyaṃ na vutto. Tassāpi yathāvatthukāva āpattiyo daṭṭhabbā.",
  "tika-vin11t0:2594": "Iti vinayatthasārasandīpaniyā",
  "tika-vin11t0:2595": "Vinayavinicchayavaṇṇanāya",
  "tika-vin11t0:2596": "Sekhiyakathāvaṇṇanā niṭṭhitā.",
  "tika-vin11t0:2597_0": "1962. Yo imaṃ vinicchayaṃ viditvā ṭhito, so hi yasmā vinaye visārado hoti, vinītamānaso",
  "tika-vin11t0:2597_1": "ca hoti, parehi duppadhaṃsiyo ca hoti, tato tasmā kāraṇā samāhito satataṃ imaṃ vinayavinicchayaṃ sikkheyyāti yojanā.",
  "tika-vin11t0:2598_0": "Tattha imaṃ vinicchayaṃ viditvāti sabbalokiyalokuttaraguṇasampattinidānaṃ imaṃ vinayavinicchayaṃ",
  "tika-vin11t0:2598_1": "atthato, ganthato, vinicchayato ca sakkaccaṃ ñatvā. Visāradoti sārajjanaṃ sārado,",
  "tika-vin11t0:2598_2": "vigato sārado assāti visārado, vinayapariyattiyā, āpattādivibhāge ca nibbhayo nirāsaṅkoti",
  "tika-vin11t0:2598_3": "vuttaṃ hoti. Na kevalaṃ imassa jānane esova ānisaṃso, atha kho vinītamānaso ca hoti,",
  "tika-vin11t0:2598_4": "saṃyatacitto hotīti attho. Soti imaṃ vinicchayaṃ sakkaccaṃ viditvā ṭhito bhikkhu.",
  "tika-vin11t0:2598_5": "Parehīti imaṃ ajānantehi aññehi. Duppadhaṃsiyo ca hotīti anabhibhavanīyo ca hoti.",
  "tika-vin11t0:2599_0": "Tatoti tasmā vinaye visāradatādisabbaguṇasampannahetuttā. Hīti yasmāti attho. Sikkheti",
  "tika-vin11t0:2599_1": "sajjhāyanasavanādivasena sikkheyya, uggaṇheyyāti attho. “Satata”nti iminā sabbatthakakammaṭṭhāne",
  "tika-vin11t0:2599_2": "viya etthāpi satatābhiyogo kātabboti dasseti. Vikkhittassa yathābhūtapaṭivedhābhāvato",
  "tika-vin11t0:2599_3": "tappaṭipakkhāya ekaggatāya niyojento āha “samāhito”ti, sammā vinayavinicchaye āhito",
  "tika-vin11t0:2599_4": "patiṭṭhito ekaggacittoti vuttaṃ hoti. Yathāha “avikkhittassāyaṃ dhammo, nāyaṃ dhammo vikkhittassā”ti.",
  "tika-vin11t0:2600_0": "1963. Evaṃ imāya gāthāya vuttamevatthaṃ pakārantarenāpi dassetumāha “ima”ntiādi.",
  "tika-vin11t0:2600_1": "Teti apekkhitvā “ye”ti labbhati. Ye therā vā navā vā majjhimā vā. Paramanti amatamahānibbānappattiyā",
  "tika-vin11t0:2600_2": "mūlakāraṇassa sīlassa pakāsanato uttamaṃ. Asaṃkaranti nikāyantaraladdhīhi asammissaṃ.",
  "tika-vin11t0:2600_3": "Saṃkaranti vuttappakāraguṇopetattā kāyacittasukhakāraṇaṃ sammukhaṃ karotīti saṃkaraṃ.",
  "tika-vin11t0:2600_4": "Savanāmatanti saddarasādiyogena kaṇṇarasāyanaṃ. Amatanti tatoyeva amataṃ sumadhuraṃ.",
  "tika-vin11t0:2600_5": "Amatamahānibbānāvahattā vā phalūpacārena amataṃ. Imaṃ vinayavinicchayaṃ. Aveccāti",
  "tika-vin11t0:2600_6": "sakkaccaṃ viditvā. Adhiketi adhisīlādisikkhattayappakāsanena ukkaṭṭhe. Hiteti lokiyalokuttarasukhahetuttena",
  "tika-vin11t0:2600_7": "hite. Hinoti attano phalanti “hita”nti sukhahetu vuccati. Kalisāsaneti lobhādikilesaviddhaṃsane.",
  "tika-vin11t0:2600_8": "Sāsaneti vinayapariyattisaṅkhātasāsanekadese. Paṭuttanti byattabhāvaṃ. Na yanti na",
  "tika-vin11t0:2600_9": "gacchanti. Ke teti katame te. “Na keci santi cā”ti nissandehe imissā gāthāya attho likhito.",
  "tika-vin11t0:2601_0": "Evaṃ ettha atthayojanā veditabbā – paramaṃ uttamaṃ asaṃkaraṃ nikāyantaraladdhīhi",
  "tika-vin11t0:2601_1": "asammissaṃ saṃkaraṃ sakalalokiyalokuttarasukhābhinipphādakaṃ savanāmataṃ sotarasāyanaṃ",
  "tika-vin11t0:2601_2": "imaṃ vinicchayappakaraṇaṃ avecca sakkaccaṃ viditvā adhike adhisīlādisikkhattayappakāsanena",
  "tika-vin11t0:2601_3": "ukkaṭṭhe hite lokiyalokuttarasukhahetubhūte kalisāsane sakalasaṃkilesaviddhaṃsake",
  "tika-vin11t0:2601_4": "sāsane vinayapiṭakasaṅkhāte pariyattisāsane ye paṭuttaṃ na yanti, te ke nāmāti yojanā,",
  "tika-vin11t0:2601_5": "ye imaṃ pakaraṇaṃ avecca viditvā ṭhitā, te ekaṃsato vinayapiṭake paṭuttaṃ pāpuṇanti yevāti adhippāyo.",
  "tika-vin11t0:2602": "Iti vinayatthasārasandīpaniyā",
  "tika-vin11t0:2603": "Vinayavinicchayavaṇṇanāya",
  "tika-vin11t0:2604": "Bhikkhuvibhaṅgakathāvaṇṇanā niṭṭhitā.",
  "tika-vin11t0:2605": "Bhikkhunivibhaṅgo",
  "tika-vin11t0:2606_0": "1964. Evaṃ bhikkhuvibhaṅgapāḷiyā, aṭṭhakathāya ca āgataṃ vinicchayasāraṃ nātisaṅkhepavitthāranayena",
  "tika-vin11t0:2606_1": "dassetvā idāni tadanantarāya bhikkhunivibhaṅgapāḷiyā, tadaṭṭhakathāya ca āgatavinicchayasāraṃ",
  "tika-vin11t0:2606_2": "dassetumārabhanto āha “bhikkhunīna”ntiādi. Tasmiṃ apīti ettha api-saddo vuttāpekkhāyaṃ.",
  "tika-vin11t0:2606_3": "“Samāsenā”ti idaṃ ganthavasena saṅkhipanaṃ sandhāya vuttaṃ. “Kiñcimatta”nti idaṃ",
  "tika-vin11t0:2606_4": "atthavasenāti veditabbaṃ.",
  "tika-vin11t0:2607": "Pārājikakathāvaṇṇanā",
  "tika-vin11t0:2608_0": "1965. Chandasoti methunasevanarāgapaṭisaṃyuttena chandena. Etena “chande pana asati",
  "tika-vin11t0:2608_1": "balakkārena padhaṃsitāya anāpattī”ti aṭṭhakathā sūcitā hoti. Sā samaṇī pārājikā nāma",
  "tika-vin11t0:2608_2": "hotīti pavuccatīti yojanā.",
  "tika-vin11t0:2609_0": "1966-7. “Sajīvassa api ajīvassā”ti padacchedo. “Santhataṃ vā asanthata”nti idaṃ “aṅgajāta”nti",
  "tika-vin11t0:2609_1": "imassa visesanaṃ. Attano tividhe maggeti attano vaccapassāvamukhamaggānaṃ aññatarasmiṃ",
  "tika-vin11t0:2609_2": "magge. Ettha “santhate vā asanthate vā”ti seso, “allokāse”ti iminā sambandho. “Yebhuyyaakkhāyitādika”nti",
  "tika-vin11t0:2609_3": "padacchedo. Ādi-saddena akkhāyitaṃ saṅgaṇhāti.",
  "tika-vin11t0:2610_0": "Manussapurisādīnaṃ navannaṃ sajīvassapi ajīvassapi yassa kassaci santhataṃ vā asanthataṃ",
  "tika-vin11t0:2610_1": "vā yebhuyyakkhāyitādikaṃ aṅgajātaṃ attano santhate vā asanthate vā tividhe magge",
  "tika-vin11t0:2610_2": "allokāse tilaphalamattampi pavesentī parājitāti yojanā.",
  "tika-vin11t0:2611": "1968. Sādhāraṇavinicchayanti bhikkhubhikkhunīnaṃ sādhāraṇasikkhāpadavinicchayaṃ.",
  "tika-vin11t0:2612_0": "1969-70. Adhakkhakanti ettha akkhakānaṃ adhoti viggaho. Ubbhajāṇumaṇḍalanti jāṇumaṇḍalānaṃ",
  "tika-vin11t0:2612_1": "ubbhanti viggaho. Ubbha-saddo uddhaṃ-saddapariyāyo. Idha “attano”ti seso. Avassutassāti",
  "tika-vin11t0:2612_2": "kāyasaṃsaggarāgena tintassa. Avassutāti etthāpi eseva nayo. Yāti vuttattā “sā”ti",
  "tika-vin11t0:2612_3": "labbhati. Sarīranti ettha “yaṃ kiñcī”ti seso. Paropakkamamūlakaṃ pārājikaṃ dassetumāha",
  "tika-vin11t0:2612_4": "“tena vā phuṭṭhā”ti. Ettha “yathāparicchinne kāye”ti ca “sādiyeyyā”ti ca vattabbaṃ.",
  "tika-vin11t0:2613_0": "Yā pana bhikkhunī avassutā avassutassa manussapuggalassa yaṃ kiñci sarīraṃ attano",
  "tika-vin11t0:2613_1": "adhakkhakaṃ ubbhajāṇumaṇḍalaṃ yaṃ sarīrakaṃ, tena sarīrakena chupeyya, tena manussapurisena",
  "tika-vin11t0:2613_2": "yathāparicchinne kāye phuṭṭhā sādiyeyya vā, sā pārājikā siyāti yojanā.",
  "tika-vin11t0:2614_0": "1971-2. “Gahitaṃ ubbhajāṇunā”ti iminā kapparato uddhaṃ pārājikakkhettamevāti dīpeti.",
  "tika-vin11t0:2614_1": "Attano yathāvuttappakārena kāyenāti yojanā, attano “adhakkhaka”ntiādivuttappakārena",
  "tika-vin11t0:2614_2": "kāyenāti attho. Tathā avassutāya avassutassa purisassa kāyapaṭibaddhaṃ phusantiyā",
  "tika-vin11t0:2614_3": "thullaccayaṃ hoti. Attano yathāparicchinnakāyapaṭibaddhena tathā avassutāya avassutassa",
  "tika-vin11t0:2614_4": "purisassa kāyaṃ phusantiyā thullaccayaṃ hoti.",
  "tika-vin11t0:2615_0": "1973. Attano avasesena kāyena avassutāya avassutassa purisapuggalassa kāyaṃ phusantiyā",
  "tika-vin11t0:2615_1": "thullaccayaṃ hoti. Evaṃ attano payoge ca purisassa payoge ca tassā bhikkhuniyāyeva",
  "tika-vin11t0:2615_2": "thullaccayaṃ hotīti yojanā.",
  "tika-vin11t0:2616_0": "1974. Yakkhapetatiracchānapaṇḍakānaṃ kāyaṃ “adhakkhakaṃ ubbhajāṇumaṇḍala”nti yathāparicchinnaṃ",
  "tika-vin11t0:2616_1": "tatheva attano kāyena ubhatoavassave sati phusantiyā assā bhikkhuniyā thullaccayaṃ,",
  "tika-vin11t0:2616_2": "tatheva yakkhādīnaṃ payogepi tassāyeva thullaccayaṃ hotīti yojanā.",
  "tika-vin11t0:2617_0": "1975. Ekatovassave cāpīti bhikkhuniyā vasena ekatoavassave cāpi. Thullaccayamudīritanti",
  "tika-vin11t0:2617_1": "pārājikakkhettabhūtena attano kāyena manussapurisassa kāyaṃ phusantiyā thullaccayaṃ",
  "tika-vin11t0:2617_2": "aṭṭhakathāyaṃ vuttanti attho. Avasese ca sabbatthāti yathāvuttapārājikakkhettato",
  "tika-vin11t0:2617_3": "avasese thullaccayakkhette sabbattha ekatoavassave sati dukkaṭaṃ hotīti attho. Kāyapaṭibaddhena",
  "tika-vin11t0:2617_4": "kāyapaṭibaddhāmasanādīsu sabbattha ubhatoavassave vā ekatoavassave vā dukkaṭameva hoti.",
  "tika-vin11t0:2618_0": "1976. “Ubbhakkhakamadhojāṇumaṇḍala”nti yaṃ apārājikakkhettaṃ idha dassitaṃ, ettha",
  "tika-vin11t0:2618_1": "ekatoavassave dukkaṭaṃ hoti. Kapparassa ca heṭṭhāpi ettheva adhojāṇumaṇḍale saṅgahaṃ gatanti yojanā.",
  "tika-vin11t0:2619_0": "1977-9. Bhikkhu bhikkhuniyā saddhiṃ sace kāyasaṃsaggaṃ kelāyati sevatīti yojanā.",
  "tika-vin11t0:2619_1": "Bhikkhuniyā nāso siyāti sīlavināso pārājikāpatti siyāti attho. Gehapemanti ettha",
  "tika-vin11t0:2619_2": "“gehasitapema”nti vattabbe gāthābandhavasena sita-saddalopo, attho panassa bhikkhuvibhaṅge vuttanayova.",
  "tika-vin11t0:2620": "1980. Avisesenāti “bhikkhuniyā”ti vā “bhikkhussā”ti vā visesaṃ akatvā.",
  "tika-vin11t0:2621_0": "1981. Yassāti bhikkhussa vā bhikkhuniyā vā. Yatthāti bhikkhuniyaṃ vā bhikkhusmiṃ",
  "tika-vin11t0:2621_1": "vā. Manosuddhanti kāyasaṃsaggādirāgarahitaṃ. Tassa bhikkhussa vā bhikkhuniyā vā tattha",
  "tika-vin11t0:2621_2": "bhikkhuniyaṃ vā bhikkhusmiṃ vā visaye nadosatā anāpattīti attho.",
  "tika-vin11t0:2622": "1982. Bhinditvāti sīlabhedaṃ katvā. Bhikkhuniyā apakatattā āha “neva hoti bhikkhunidūsako”ti.",
  "tika-vin11t0:2623": "1983. Athāti vākyārambhe. Na hotāpatti bhikkhunoti ettha bhikkhunīhi kāyasaṃsaggasaṅghādisesamāha.",
  "tika-vin11t0:2624_0": "1984. “Khette”ti vakkhamānaṃ “phuṭṭhā”ti iminā yojetvā “pārājika”ntiādīhi, “thullaccayaṃ",
  "tika-vin11t0:2624_1": "khette”tiādīhi ca sambandhitabbaṃ. “Pārājika”nti vakkhamānattā phuṭṭhāti ettha “pārājikakkhette”ti seso.",
  "tika-vin11t0:2625_0": "1985. Tathāti niccalāpi sādiyati. Khetteti thullaccayādīnaṃ khette. Kāyena niccalāyapi",
  "tika-vin11t0:2625_1": "cittena sādiyantiyā āpatti kasmā vuttāti āha “vuttattā…pe… satthunā”ti, bhikkhupātimokkhe",
  "tika-vin11t0:2625_2": "viya “kāyasaṃsaggaṃ samāpajjeyyā”ti avatvā idha “kāyasaṃsaggaṃ sādiyeyyā”ti vuttattāti adhippāyo.",
  "tika-vin11t0:2626_0": "1986. Tassā āpattiyā. Kriyasamuṭṭhānanti kiriyāya samuṭṭhānaṃ. Evaṃ satīti sādiyanamatteneva",
  "tika-vin11t0:2626_1": "āpajjitabbabhāve sati. Idanti “kiriyasamuṭṭhāna”mitividhānaṃ. Tabbahuleneva nayenāti",
  "tika-vin11t0:2626_2": "kiriyasamuṭṭhānabāhullena nayena khadiravanādivohāro viyāti daṭṭhabbaṃ.",
  "tika-vin11t0:2627_0": "1987. Tassā bhikkhuniyā asañcicca virajjhitvā āmasantiyā anāpatti, “ayaṃ puriso”ti",
  "tika-vin11t0:2627_1": "vā “itthī”ti vā ajānitvā āmasantiyā anāpatti, purisassa āmasane sati phassaṃ asādiyantiyā",
  "tika-vin11t0:2627_2": "vā anāpattīti yojanā.",
  "tika-vin11t0:2628": "1988. Khittacittāyāti yakkhummattāya. Ummattikāya vāti pittakopena ummādappattāya. Idañca “asucī”ti vā “candana”nti vā visesataṃ ajānanameva pamāṇaṃ.",
  "tika-vin11t0:2629": "Ubbhajāṇumaṇḍalakathāvaṇṇanā.",
  "tika-vin11t0:2630_0": "1989-90. “Pārājikattaṃ jānantī”ti iminā avasesāpattiṃ jānitvā chādentiyā pārājikābhāvaṃ",
  "tika-vin11t0:2630_1": "dīpeti. Saliṅge tu ṭhitāyāti pabbajjāliṅgeyeva ṭhitāya. Iti dhure nikkhittamattasminti",
  "tika-vin11t0:2630_2": "yojanā. Iti-saddo nidassane. Itarāya pubbeyeva āpannattā tamapekkhitvā “sā cā”ti āha.",
  "tika-vin11t0:2631": "1991. Vuttāvisiṭṭhaṃ sabbaṃ vinicchayaṃ saṅgahetumāha “sesa”ntiādi. Tatthāti duṭṭhullapaṭicchādane.",
  "tika-vin11t0:2632": "Vajjapaṭicchādikathāvaṇṇanā.",
  "tika-vin11t0:2633_0": "1992-5. Saṅghenāti samaggena saṅghena. Ukkhittakoti āpattiyā adassanādīsu ukkhittako.",
  "tika-vin11t0:2633_1": "“Ukkhepane ṭhito”ti iminā ukkhepanīyakammakatassa anosāritabhāvaṃ dīpeti. Yā diṭṭhi",
  "tika-vin11t0:2633_2": "etassāti yaṃdiṭṭhiko, so ukkhittako bhikkhu yāya diṭṭhiyā samannāgato hotīti adhippāyo.",
  "tika-vin11t0:2633_3": "“Tassā diṭṭhiyā gahaṇenā”ti iminā anuvattappakāro dassito. Taṃ ukkhittakaṃ bhikkhunti",
  "tika-vin11t0:2633_4": "yojanā. Sā bhikkhunī aññāhi bhikkhunīhi visumpica saṅghamajjhepi “eso kho ayye bhikkhu",
  "tika-vin11t0:2633_5": "samaggena saṅghena ukkhitto”tiādinā nayena tikkhattuṃ vuccamānāti yojanā. Taṃ vatthuṃ",
  "tika-vin11t0:2633_6": "acajantī gahetvā yadi tatheva tiṭṭhatīti yojanā. Ettha “yāvatatiyaṃ samanubhāsitabbā”ti",
  "tika-vin11t0:2633_7": "seso. Tassa kammassa osāneti tatiyāya kammavācāya yyakārappattavasena assa samanubhāsanakammassa",
  "tika-vin11t0:2633_8": "pariyosāne. Asākiyadhītarāti asākiyadhītā, paccatte karaṇavacanaṃ. “Puna appaṭisandheyā”ti",
  "tika-vin11t0:2633_9": "iminā puna teneva ca attabhāvena bhikkhunibhāve paṭisandhātuṃ anarahatā vuttā.",
  "tika-vin11t0:2634_0": "1996. Tikadukkaṭaṃ niddiṭṭhanti adhammakamme adhammakammasaññā, vematikā, dhammakammasaññāti",
  "tika-vin11t0:2634_1": "etāsaṃ vasena tikadukkaṭaṃ vuttaṃ. Samanubhāsane vuttā samuṭṭhānādayo sabbe idha vattabbāti yojanā.",
  "tika-vin11t0:2635": "Ukkhittānuvattikakathāvaṇṇanā.",
  "tika-vin11t0:2636_0": "1997. “Hatthaggahaṇaṃ vā sādiyeyyāti hattho nāma kapparaṃ upādāya yāva agganakhā.",
  "tika-vin11t0:2636_1": "Etassa asaddhammassa paṭisevanatthāya ubbhakkhakaṃ adhojāṇumaṇḍalaṃ gahaṇaṃ sādiyati,",
  "tika-vin11t0:2636_2": "āpatti thullaccayassā”ti vuttattā āha “apārājikakhettassā”tiādi. “Ta”nti vakkhamānattā",
  "tika-vin11t0:2636_3": "“ya”nti labbhati. Apārājikakkhettassa yassa kassaci aṅgassa yaṃ gahaṇaṃ, taṃ hatthaggahaṇanti",
  "tika-vin11t0:2636_4": "pavuccatīti yojanā. Hatthe gahaṇaṃ hatthaggahaṇaṃ.",
  "tika-vin11t0:2637": "1998. Yassa kassacīti vuttappakārena yassa kassaci cīvarassa yaṃ gahaṇanti yojanā.",
  "tika-vin11t0:2638_0": "1999. Asaddhamma-saddena methunassāpi vuccamānattā tato visesetumāha “kāyasaṃsagga",
  "tika-vin11t0:2638_1": "…pe… kāraṇā”ti. Bhikkhunī kāyasaṃsaggasaṅkhātassa asaddhammassa kāraṇā purisassa",
  "tika-vin11t0:2638_2": "hatthapāsasmiṃ tiṭṭheyya vāti yojanā.",
  "tika-vin11t0:2639_0": "2000. Tatoti tassa asaddhammassa kāraṇā. Tatthāti hatthapāse. Purisenāti ettha “kata”nti",
  "tika-vin11t0:2639_1": "seso, “saṅketa”nti iminā sambandho. “Āgamanaṃ assā”ti padacchedo. Iccheyyāti vuttepi",
  "tika-vin11t0:2639_2": "na gamanicchāmattena, atha kho bhikkhuniyā purisassa hatthapāsaṃ, purisena ca bhikkhuniyā",
  "tika-vin11t0:2639_3": "hatthapāsaṃ okkantakāleyeva vatthupūraṇaṃ daṭṭhabbaṃ. Yathāha “saṅketaṃ vā gaccheyyāti",
  "tika-vin11t0:2639_4": "etassa asaddhammassa paṭisevanatthāya purisena ‘itthannāmaṃ āgacchā’ti vuttā gacchati,",
  "tika-vin11t0:2639_5": "pade pade āpatti dukkaṭassa. Purisassa hatthapāsaṃ okkantamatte āpatti thullaccayassā”ti",
  "tika-vin11t0:2639_6": "ca “purisassa abbhāgamanaṃ sādiyati, āpatti dukkaṭassa. Hatthapāsaṃ okkantamatte",
  "tika-vin11t0:2639_7": "āpatti thullaccayassā”ti ca. Ettha ca itthannāmaṃ āgacchāti itthannāmaṃ ṭhānaṃ āgacchāti attho.",
  "tika-vin11t0:2640_0": "2001. Tadatthāyāti tasseva kāyasaṃsaggasaṅkhātaasaddhammassa sevanatthāya. Paṭicchannaṭṭhānañcāti",
  "tika-vin11t0:2640_1": "vatthādinā yena kenaci paṭicchannaokāsaṃ. Purisassa hatthapāse ṭhitā tadatthāya kāyaṃ",
  "tika-vin11t0:2640_2": "upasaṃhareyya vāti yojanā.",
  "tika-vin11t0:2641_0": "2002. Hatthaggahaṇādīnaṃ vuttappakārānaṃ aṭṭhannaṃ vatthūnaṃ pūraṇena “aṭṭhavatthukā”ti",
  "tika-vin11t0:2641_1": "saṅkhātā ayaṃ bhikkhunī vinaṭṭhā hoti sīlavināsena, tatoyeva assamaṇī hoti abhikkhunī hotīti yojanā.",
  "tika-vin11t0:2642_0": "2003. Anulomena vāti hatthaggahaṇādipaṭipāṭiyā vā. Paṭilomena vāti tabbipariyato",
  "tika-vin11t0:2642_1": "paṭilomena vā. Ekantarikāya vāti ekamekaṃ antaritvā puna tassāpi karaṇavasena ekantarikāya",
  "tika-vin11t0:2642_2": "vā. Anulomena vā paṭilomena vā tathekantarikāya vā aṭṭhamaṃ vatthuṃ paripūrentī cutāti yojanā.",
  "tika-vin11t0:2643_0": "2004. Etadeva atthaṃ byatirekamukhena samatthetumāha “athādito”tiādi. Satakkhattumpīti",
  "tika-vin11t0:2643_1": "bahukkhattumpi. Sata-saddo hettha bahu-saddapariyāyo. Pārājikā neva siyāti yojanā,",
  "tika-vin11t0:2643_2": "iminā taṃtaṃvatthumūlakaṃ dukkaṭathullaccayaṃ āpajjatīti vuttaṃ hoti.",
  "tika-vin11t0:2644_0": "2005. Yā pana āpattiyo āpannā, desetvā tāhi muccatīti yojanā. Dhuranikkhepanaṃ katvāti",
  "tika-vin11t0:2644_1": "“na punevaṃ karissāmī”ti dhuraṃ nikkhipitvā. Desitā gaṇanūpikāti desitā desitagaṇanameva",
  "tika-vin11t0:2644_2": "upeti, pārājikassa aṅgaṃ na hotīti attho. Tasmā yā ekaṃ āpannā, dhuranikkhepaṃ katvā",
  "tika-vin11t0:2644_3": "desetvā puna kilesavasena āpajjati, puna deseti, evaṃ aṭṭha vatthūni pūrentīpi pārājikā na hoti.",
  "tika-vin11t0:2645_0": "2006. Saussāhāya desitāti puna āpajjane anikkhittadhurāya bhikkhuniyā desitāpi āpatti",
  "tika-vin11t0:2645_1": "desanāgaṇanaṃ na upeti. Kiṃ hotīti āha “desitāpi adesitā”ti, tasmā pārājikāpattiyā",
  "tika-vin11t0:2645_2": "aṅgameva hotīti adhippāyo.",
  "tika-vin11t0:2646": "2008. Ayaṃ atthoti “asaddhammo nāma kāyasaṃsaggo”ti ayaṃ attho. Uddisitoti pakāsito.",
  "tika-vin11t0:2647": "2009. Ayamattho kena vacanena uddisitoti āha “viññū…pe… sādhakaṃ vacanaṃ ida”nti. Idaṃ vacananti “viññū paṭibalo kāyasaṃsaggaṃ samāpajjitu”nti idaṃ vacanaṃ. Sādhakaṃ pamāṇaṃ.",
  "tika-vin11t0:2648": "Aṭṭhavatthukakathāvaṇṇanā.",
  "tika-vin11t0:2649": "2010. Avassutā, vajjapaṭicchādikā, ukkhittānuvattikā, aṭṭhavatthukāti imā catasso pārājikāpattiyo mahesinā asādhāraṇā bhikkhunīnameva paññattāti yojanā.",
  "tika-vin11t0:2650": "Iti vinayatthasārasandīpaniyā",
  "tika-vin11t0:2651": "Vinayavinicchayavaṇṇanāya",
  "tika-vin11t0:2652": "Pārājikakathāvaṇṇanā niṭṭhitā.",
  "tika-vin11t0:2653": "Saṅghādisesakathāvaṇṇanā",
  "tika-vin11t0:2654_0": "2011. Evaṃ bhikkhunivibhaṅge āgataṃ pārājikavinicchayaṃ vatvā idāni tadanantaruddiṭṭhaṃ",
  "tika-vin11t0:2654_1": "saṅghādisesavinicchayaṃ dassetumāha “yā pana bhikkhunī”tiādi. Ussayavādāti kodhussayamānussayavasena",
  "tika-vin11t0:2654_2": "vivadamānā. Tatoyeva aṭṭaṃ karoti sīlenāti aṭṭakārī. Ettha ca “aṭṭo”ti vohārikavinicchayo",
  "tika-vin11t0:2654_3": "vuccati, yaṃ pabbajitā “adhikaraṇa”ntipi vadanti. Sabbattha vattabbe mukhamassā atthīti",
  "tika-vin11t0:2654_4": "mukharī, bahubhāṇīti attho. Yena kenaci narena saddhinti “gahapatinā vā gahapatiputtena",
  "tika-vin11t0:2654_5": "vā”tiādinā dassitena yena kenaci manussena saddhiṃ. Idhāti imasmiṃ sāsane. Kirāti",
  "tika-vin11t0:2654_6": "padapūraṇe, anussavane vā.",
  "tika-vin11t0:2655": "2012. Sakkhiṃ vāti paccakkhato jānanakaṃ vā. Aṭṭaṃ kātuṃ gacchantiyā pade pade tathā dukkaṭanti yojanā.",
  "tika-vin11t0:2656": "2013. Vohāriketi vinicchayāmacce.",
  "tika-vin11t0:2657": "2014. Anantaranti tassa vacanānantaraṃ.",
  "tika-vin11t0:2658": "2015. Itaroti aṭṭakārako. Pubbasadisova vinicchayoti paṭhamārocane dukkaṭaṃ, dutiyārocane thullaccayanti vuttaṃ hoti.",
  "tika-vin11t0:2659": "2016. “Tava, mamāpi ca kathaṃ tuvameva ārocehī”ti itarena vuttā bhikkhunīti yojanā. Yathākāmanti tassā ca attano ca vacane yaṃ paṭhamaṃ vattumicchati, taṃ icchānurūpaṃ ārocetu.",
  "tika-vin11t0:2660_0": "2018-9. Ubhinnampi yathā tathā ārocitakathaṃ sutvāti yojanā. Yathā tathāti pubbe",
  "tika-vin11t0:2660_1": "vuttanayena kenaci pakārena. Tehīti vohārikehi. Aṭṭe pana ca niṭṭhiteti aṭṭakārakesu",
  "tika-vin11t0:2660_2": "ekasmiṃ pakkhe parājite. Yathāha “parājite aṭṭakārake aṭṭapariyosānaṃ nāma hotī”ti.",
  "tika-vin11t0:2660_3": "Aṭṭassa pariyosāneti ettha “tassā”ti seso. Tassa aṭṭassa pariyosāneti yojanā.",
  "tika-vin11t0:2661_0": "2020-23. Anāpattivisayaṃ dassetumāha “dūtaṃ vāpī”tiādi. Paccatthikamanussehi dūtaṃ",
  "tika-vin11t0:2661_1": "vāpi pahiṇitvā sayampi vā āgantvā yā pana ākaḍḍhīyatīti yojanā. Aññehīti gāmadārakādīhi",
  "tika-vin11t0:2661_2": "aññehi. Kiñci paraṃ anodissāti yojanā. Imissā odissa vutte tehi gahitadaṇḍe tassā",
  "tika-vin11t0:2661_3": "ca gīvāti sūcitaṃ hoti. Yā rakkhaṃ yācati, tattha tasmiṃ rakkhāyācane tassā anāpatti",
  "tika-vin11t0:2661_4": "pakāsitāti yojanā. Aññato sutvāti yojanā. Ummattikādīnanti ettha ādi-saddena ādikammikā gahitā.",
  "tika-vin11t0:2662_0": "Samuṭṭhānaṃ kathinena tulyanti yojanā. Sesaṃ dassetumāha “sakiriyaṃ ida”nti. Idaṃ",
  "tika-vin11t0:2662_1": "sikkhāpadaṃ. Kiriyāya saha vattatīti sakiriyaṃ aṭṭakaraṇena āpajjanato. “Samuṭṭhāna”nti",
  "tika-vin11t0:2662_2": "iminā ca samuṭṭhānādivinicchayo upalakkhitoti daṭṭhabbo.",
  "tika-vin11t0:2663": "Aṭṭakārikākathāvaṇṇanā.",
  "tika-vin11t0:2664_0": "2024-5. Jānantīti “sāmaṃ vā jānāti, aññe vā tassā ārocentī”ti vuttanayena jānantī.",
  "tika-vin11t0:2664_1": "Corinti yāya pañcamāsagghanakato paṭṭhāya yaṃ kiñci parasantakaṃ avaharitaṃ, ayaṃ",
  "tika-vin11t0:2664_2": "corī nāma. Vajjhaṃ viditanti “tena kammena vadhārahā aya”nti evaṃ viditaṃ. Saṅghanti",
  "tika-vin11t0:2664_3": "bhikkhunisaṅghaṃ. Anapaloketvāti anāpucchā. Rājānaṃ vāti raññā anusāsitabbaṭṭhāne",
  "tika-vin11t0:2664_4": "taṃ rājānaṃ vā. Yathāha “rājā nāma yattha rājā anusāsati, rājā apaloketabbo”ti. Gaṇameva",
  "tika-vin11t0:2664_5": "vāti “tumheva tattha anusāsathā”ti rājūhi dinnaṃ gāmanigamamallagaṇādikaṃ gaṇaṃ vā.",
  "tika-vin11t0:2664_6": "Mallagaṇaṃ nāma pānīyaṭṭhapanapokkharaṇikhaṇanādipuññakammaniyutto janasamūho. Eteneva",
  "tika-vin11t0:2664_7": "evameva dinnagāmavarā pūgā ca seniyo ca saṅgahitā. Vuṭṭhāpeyyāti upasampādeyya. Kappanti",
  "tika-vin11t0:2664_8": "ca vakkhamānalakkhaṇaṃ kappaṃ. Sā corivuṭṭhāpananti sambandho. Upajjhāyā hutvā yā",
  "tika-vin11t0:2664_9": "coriṃ upasampādeti, sā bhikkhunīti attho. Upajjhāyassa bhikkhussa dukkaṭaṃ.",
  "tika-vin11t0:2665": "2026. Pañcamāsagghananti ettha pañcamāsañca pañcamāsagghanakañca pañcamāsagghananti ekadesasarūpekasesanayena pañcamāsassāpi gahaṇaṃ. Atirekagghanaṃ vāpīti etthāpi eseva nayo.",
  "tika-vin11t0:2666": "2027. Pabbajitaṃ pubbaṃ yāya sā pabbajitapubbā. Vuttappakāraṃ corakammaṃ katvāpi titthāyatanādīsu yā paṭhamaṃ pabbajitāti attho.",
  "tika-vin11t0:2667_0": "2028-30. Idāni pubbapayogadukkaṭādiāpattivibhāgaṃ dassetumāha “vuṭṭhāpeti ca yā cori”ntiādi.",
  "tika-vin11t0:2667_1": "Idha “upajjhāyā hutvā”ti seso. Idaṃ kappaṃ ṭhapetvāti yojanā. Sīmaṃ sammannati cāti",
  "tika-vin11t0:2667_2": "abhinavaṃ sīmaṃ sammannati, bandhatīti vuttaṃ hoti. Assāti bhaveyya. “Dukkaṭa”nti",
  "tika-vin11t0:2667_3": "iminā ca “thullaccayaṃ dvaya”nti iminā ca yojetabbaṃ.",
  "tika-vin11t0:2668": "Kammanteti upasampadakammassa pariyosāne, tatiyāya kammavācāya yyakārappattāyāti vuttaṃ hoti.",
  "tika-vin11t0:2669": "2031. Ajānantīti coriṃ ajānantī. (Idaṃ sikkhāpadaṃ.)",
  "tika-vin11t0:2670_0": "2032. Corivuṭṭhāpanaṃ nāmāti idaṃ sikkhāpadaṃ corivuṭṭhāpanasamuṭṭhānaṃ nāma. Vācacittatoti",
  "tika-vin11t0:2670_1": "khaṇḍasīmaṃ agantvā karontiyā vācācittehi. Kāyavācādito cevāti gantvā karontiyā kāyavācācittato",
  "tika-vin11t0:2670_2": "ca samuṭṭhāti. Yathāha “kenacideva karaṇīyena pakkantāsu bhikkhunīsu agantvā khaṇḍasīmaṃ",
  "tika-vin11t0:2670_3": "vā nadiṃ vā yathānisinnaṭṭhāneyeva attano nissitakaparisāya saddhiṃ vuṭṭhāpentiyā",
  "tika-vin11t0:2670_4": "vācācittato samuṭṭhāti, khaṇḍasīmaṃ vā nadiṃ vā gantvā vuṭṭhāpentiyā kāyavācācittato",
  "tika-vin11t0:2670_5": "samuṭṭhātī”ti. Kriyākriyanti anāpucchāvuṭṭhāpanavasena kiriyākiriyaṃ.",
  "tika-vin11t0:2671": "Corivuṭṭhāpanakathāvaṇṇanā.",
  "tika-vin11t0:2672_0": "2033-4. Gāmantaranti aññaṃ gāmaṃ. Yā ekā sace gaccheyyāti sambandho. Nadīpāranti",
  "tika-vin11t0:2672_1": "etthāpi eseva nayo. Nadiyā pāraṃ nadīpāraṃ. “Ekā vā”ti uparipi yojetabbaṃ. Ohīyeyyāti",
  "tika-vin11t0:2672_2": "vinā bhaveyya. Idha “araññe”ti seso. Araññalakkhaṇaṃ “indakhīla”iccādinā vakkhati.",
  "tika-vin11t0:2672_3": "“Ekā vā rattiṃ vippavaseyya, ekā vā gaṇamhā ohīyeyyā”ti sikkhāpadakkamo, evaṃ santepi",
  "tika-vin11t0:2672_4": "gāthābandhavasena “rattiṃ vippavaseyyā”ti ante vuttaṃ. Teneva vibhāgavinicchaye desanāruḷhakkameneva",
  "tika-vin11t0:2672_5": "“pureruṇodayāyevā”tiādiṃ vakkhati. Sā paṭhamāpattikaṃ garukaṃ dhammaṃ āpannā siyāti",
  "tika-vin11t0:2672_6": "yojanā. Paṭhamaṃ āpatti etassāti paṭhamāpattiko, vītikkamakkhaṇeyeva āpajjitabboti",
  "tika-vin11t0:2672_7": "attho. “Garukaṃ dhamma”nti iminā sambandho. Sakagāmā nikkhamantiyāti bhikkhuniyā",
  "tika-vin11t0:2672_8": "attano vasanagāmato nikkhamantiyā.",
  "tika-vin11t0:2673": "2035. Tato sakagāmato.",
  "tika-vin11t0:2674": "2036-7. Ekena padavārena itarassa gāmassa parikkhepe atikkante, upacārokkame vā thullaccayanti yojanā. Atikkante okkanteti ettha “parikkhepe upacāre”ti adhikārato labbhati.",
  "tika-vin11t0:2675": "2038-9. Nikkhamitvāti attano paviṭṭhagāmato nikkhamitvā. Ayameva nayoti “ekena padavārena thullaccayaṃ, dutiyena garukāpattī”ti ayaṃ nayo.",
  "tika-vin11t0:2676_0": "Vaticchiddena vā khaṇḍapākārena vāti yojanā. “Tathā”ti iminā “pākārenā”ti etthāpi",
  "tika-vin11t0:2676_1": "vā-saddassa sambandhanīyataṃ dasseti. “Bhikkhuvihārassa bhūmi tāsamakappiyā”ti vakkhamānattā",
  "tika-vin11t0:2676_2": "vihārassa bhūminti bhikkhunivihārabhūmi gahitā. “Kappiyanti paviṭṭhattā”ti iminā",
  "tika-vin11t0:2676_3": "vakkhamānassa kāraṇaṃ dasseti. Koci dosoti thullaccayasaṅghādiseso vuccamāno yo koci doso.",
  "tika-vin11t0:2677": "2040. Tāsanti bhikkhunīnaṃ. “Akappiyā”ti iminā tatthāpi paviṭṭhāya gāmantarapaccayā āpattisambhavamāha.",
  "tika-vin11t0:2678": "2041. “Paṭhamaṃ pādaṃ atikkāmentiyā”ti vuttattā “hatthi…pe… anāpatti siyāpatti, padasā gamane panā”ti vuttaṃ.",
  "tika-vin11t0:2679": "2042. “Yaṃ kiñci…pe… āpatti pavisantiyā”ti vuttassevatthassa upasaṃhārattā na punaruttidoso.",
  "tika-vin11t0:2680_0": "2043-4. Lakkhaṇenupapannāyāti “nadī nāma timaṇḍalaṃ paṭicchādetvā yattha katthaci",
  "tika-vin11t0:2680_1": "uttarantiyā bhikkhuniyā antaravāsako temiyatī”ti vuttalakkhaṇena samannāgatāya nadiyā.",
  "tika-vin11t0:2680_2": "Yā pāraṃ tīraṃ gacchatīti yojanā.",
  "tika-vin11t0:2681_0": "Paṭhamaṃ pādaṃ uddharitvāna tīre ṭhapentiyāti “idāni padavārena atikkamatī”ti vattabbakāle",
  "tika-vin11t0:2681_1": "paṭhamaṃ pādaṃ ukkhipitvā paratīre ṭhapentiyā. “Dutiyapāduddhāre saṅghādiseso”ti",
  "tika-vin11t0:2681_2": "aṭṭhakathāvacanato “atikkame”ti iminā uddhāro gahito.",
  "tika-vin11t0:2682_0": "2045. Antaranadiyanti nadivemajjhe. Bhaṇḍitvāti kalahaṃ katvā. Orimaṃ tīranti āgatadisāya",
  "tika-vin11t0:2682_1": "tīraṃ. Tathā paṭhame thullaccayaṃ, dutiye garu hotīti attho. Iminā sakalena vacanena",
  "tika-vin11t0:2682_2": "“itarissā pana ayaṃ pakkantaṭṭhāne ṭhitā hoti, tasmā paratīraṃ gacchantiyāpi anāpattī”ti",
  "tika-vin11t0:2682_3": "aṭṭhakathāpi ulliṅgitā.",
  "tika-vin11t0:2683": "2046. Rajjuyāti valliādikāya yāya kāyaci rajjuyā.",
  "tika-vin11t0:2684_0": "2047. Pivitunti ettha “pānīya”nti pakaraṇato labbhati. Avuttasamuccayatthena api-saddena",
  "tika-vin11t0:2684_1": "bhaṇḍadhovanādiṃ saṅgaṇhāti. Athāti vākyārambhe nipāto. “Nahānādikiccaṃ sampādetvā",
  "tika-vin11t0:2684_2": "orimameva tīraṃ āgamissāmī”ti ālayassa vijjamānattā āha “vaṭṭatī”ti.",
  "tika-vin11t0:2685": "2048. Padasānadiṃ otaritvānāti yojanā. Setuṃ ārohitvā tathā padasā uttarantiyā anāpattīti yojanā.",
  "tika-vin11t0:2686": "2049. Gantvānāti ettha “nadi”nti seso. Uttaraṇakāle padasā yātīti yojanā.",
  "tika-vin11t0:2687": "2050. Vegenāti ekeneva vegena, antarā anivattitvāti attho.",
  "tika-vin11t0:2688": "2051. “Nisīditvā”ti idaṃ “khandhe vā”tiādīhipi yojetabbaṃ. Khandhādayo cettha sabhāgānameva gahetabbā. Hatthasaṅghātane vāti ubhohi baddhahatthavalaye vā.",
  "tika-vin11t0:2689_0": "2052-3. Pāsanti hatthapāsaṃ. “Ābhogaṃ vinā”ti iminā “gamissāmī”ti ābhoge kate ajānantiyā",
  "tika-vin11t0:2689_1": "aruṇe uṭṭhitepi anāpattīti dīpitaṃ hoti. Yathāha “sace sajjhāyaṃ vā savanaṃ vā aññaṃ",
  "tika-vin11t0:2689_2": "vā kiñci kammaṃ kurumānā ‘purearuṇeyeva dutiyikāya santikaṃ gamissāmī’ti ābhogaṃ",
  "tika-vin11t0:2689_3": "karoti, ajānantiyā eva cassā aruṇo uggacchati, anāpattī”ti. Nānāgabbhe vattabbameva",
  "tika-vin11t0:2689_4": "natthīti dassetumāha “ekagabbhepi vā”ti. Ekagabbhepi vā dutiyikāya hatthapāsaṃ atikkamma",
  "tika-vin11t0:2689_5": "aruṇaṃ uṭṭhapentiyā bhikkhuniyā āpatti siyāti yojanā.",
  "tika-vin11t0:2690": "2054. Dutiyāpāsanti dutiyikāya hatthapāsaṃ. “Gamissāmī”ti ābhogaṃ katvā gacchantiyā sace aruṇaṃ uṭṭheti, na dosoti yojanā.",
  "tika-vin11t0:2691_0": "2055-6. Aññattha pañcadhanusatikassa pacchimassa āraññakasenāsanassa vuttattā tato",
  "tika-vin11t0:2691_1": "nivattetumāha “indakhīlamatikkammā”tiādi. Etthāti imasmiṃ sikkhāpade. Dīpitanti aṭṭhakathāya",
  "tika-vin11t0:2691_2": "“araññeti ettha nikkhamitvā bahi indakhīlā sabbametaṃ arañña”nti evaṃ vuttalakkhaṇameva",
  "tika-vin11t0:2691_3": "araññaṃ dassitanti attho.",
  "tika-vin11t0:2692": "Dutiyikāya dassanūpacāraṃ vijahantiyā tassāti yojanā. “Jahite”ti idaṃ apekkhitvā “upacāre”ti vibhattivipariṇāmo kātabbo.",
  "tika-vin11t0:2693": "2057. Sāṇipākārapākārataruantarite ṭhāne asati dassanūpacāre satipi savanūpacāre āpatti hotīti yojanā.",
  "tika-vin11t0:2694_0": "2058-60. Ettha kathanti yattha dūrepi dassanaṃ hoti, evarūpe ajjhokāse āpattiniyamo",
  "tika-vin11t0:2694_1": "kathaṃ kātabboti attho. Anekesu ṭhānesu “savanūpacārātikkame”ti vuccamānattā tattha",
  "tika-vin11t0:2694_2": "lakkhaṇaṃ ṭhapetumāha “magga…pe… evarūpake”ti. Ettha “ṭhāne”ti seso. Kūjantiyāti",
  "tika-vin11t0:2694_3": "yathāvaṇṇavavatthānaṃ na hoti, evaṃ abyattasaddaṃ karontiyā.",
  "tika-vin11t0:2695_0": "Evarūpake ṭhāne dhammassavanārocane viya ca maggamūḷhassa saddena viya ca “ayye”ti",
  "tika-vin11t0:2695_1": "kūjantiyā tassā saddassa savanātikkame bhikkhuniyā garukā āpatti hotīti yojanā. “Bhikkhuniyā",
  "tika-vin11t0:2695_2": "garukā hotī”ti idaṃ “dutiyikaṃ na pāpuṇissāmī”ti nirussāhavasena veditabbaṃ. Teneva",
  "tika-vin11t0:2695_3": "vakkhati “ohīyitvātha gacchantī”tiādi. Etthāti “gaṇamhā ohīyeyyā”ti imasmiṃ.",
  "tika-vin11t0:2696": "2061. Atha gacchantī ohīyitvāti yojanā. “Idāni ahaṃ pāpuṇissāmi” iti evaṃ saussāhā anubandhati, vaṭṭati, dutiyopacārātikkamepi anāpattīti vuttaṃ hoti.",
  "tika-vin11t0:2697": "2062. “Gacchatu ayaṃ” iti ussāhassacchedaṃ katvā ohīnā ce, tassā āpattīti ajjhāhārayojanā.",
  "tika-vin11t0:2698": "2063. Itarāpīti gantuṃ samatthāpi. Ohīyatu ayanti cāti nirussāhappakāro sandassito. Vuttatthameva samatthayitumāha “saussāhā na hoti ce”ti.",
  "tika-vin11t0:2699_0": "2064-5. Purimā ekakaṃ maggaṃ yātīti yojanā. Ekameva ekakaṃ. Tasmāti yasmā ekissā",
  "tika-vin11t0:2699_1": "itarā pakkantaṭṭhāne tiṭṭhati, tasmā. Tatthāti tasmiṃ gaṇamhāohīyane. Pi-saddo evakārattho.",
  "tika-vin11t0:2699_2": "Anāpatti eva pakāsitāti yojanā.",
  "tika-vin11t0:2700_0": "2066-7. Gāmantaragatāyāti gāmasīmagatāya. “Nadiyā”ti iminā sambandho. Āpattiyocatassopīti",
  "tika-vin11t0:2700_1": "rattivippavāsa gāmantaragamana nadipāragamana gaṇamhāohīyana saṅkhātā catasso saṅghādisesāpattiyo.",
  "tika-vin11t0:2700_2": "Gaṇamhāohīyanamūlakāpattiyā gāmato bahi āpajjitabbattepi gāmantarokkamanamūlakāpattiyā",
  "tika-vin11t0:2700_3": "antogāme āpajjitabbattepi ekakkhaṇeti gāmūpacāraṃ sandhāyāha.",
  "tika-vin11t0:2701_0": "2068-9. Yā saddhiṃ yātā dutiyikā, sā ca pakkantā vā sace hoti, vibbhantā vā hoti,",
  "tika-vin11t0:2701_1": "petānaṃ lokaṃ yātā vā hoti, kālakatā vā hotīti adhippāyo, pakkhasaṅkantā vā hoti,",
  "tika-vin11t0:2701_2": "titthāyatanasaṅkantā vā hotīti adhippāyo, naṭṭhā vā hoti, pārājikāpannā vā hotīti",
  "tika-vin11t0:2701_3": "adhippāyo. Evarūpe kāle gāmantarokkamanādīni…pe… anāpattīti ñātabbanti yojanā. Ummattikāyapi",
  "tika-vin11t0:2701_4": "evaṃ cattāripi karontiyā anāpattīti yojanā.",
  "tika-vin11t0:2702": "2070. “Agāmake araññe”ti idaṃ gāmābhāvena vuttaṃ, na viñjhāṭavisadisatāya.",
  "tika-vin11t0:2703_0": "2071. Gāmabhāvato nadipāragamanagaṇamhāohīyanāpatti na sambhavati, tassāpi sakagāmattā",
  "tika-vin11t0:2703_1": "gāmantaragamanamūlikāpatti ca divasabhāgattā rattivippavāsamūlikāpatti ca na sambhavatīti",
  "tika-vin11t0:2703_2": "āha “sakagāme…pe… na vijjare”ti. Yathākāmanti yathicchitaṃ, dutiyikāya asantiyāpīti attho.",
  "tika-vin11t0:2704": "2072. Samuṭṭhānādayo paṭhamantimavatthunā tulyāti yojanā.",
  "tika-vin11t0:2705": "Gāmantaragamanakathāvaṇṇanā.",
  "tika-vin11t0:2706_0": "2073. Sīmāsammutiyā cevāti “samaggena saṅghena dhammena vinayena ukkhittaṃ bhikkhuniṃ",
  "tika-vin11t0:2706_1": "kārakasaṅghaṃ anāpucchā tasseva kārakasaṅghassa chandaṃ ajānitvā osāressāmī”ti navasīmāsammannane",
  "tika-vin11t0:2706_2": "ca. Dvīhi kammavācāhi duve thullaccayā hontīti yojanā.",
  "tika-vin11t0:2707_0": "2074. Kammassa pariyosāneti osāraṇakammassa avasāne. Tikasaṅghādisesanti “dhammakamme",
  "tika-vin11t0:2707_1": "dhammakammasaññā osāreti, āpatti saṅghādisesassa. Dhammakamme vematikā, dhammakamme",
  "tika-vin11t0:2707_2": "adhammakammasaññā osāreti, āpatti saṅghādisesassā”ti tikasaṅghādisesaṃ vuttaṃ. Kammanti",
  "tika-vin11t0:2707_3": "ca ukkhepanīyakammaṃ. Adhamme tikadukkaṭanti “adhammakamme dhammakammasaññā osāreti,",
  "tika-vin11t0:2707_4": "āpatti dukkaṭassa. Adhammakamme vematikā, adhammakammasaññā osāreti, āpatti dukkaṭassā”ti",
  "tika-vin11t0:2707_5": "tikadukkaṭaṃ vuttaṃ.",
  "tika-vin11t0:2708_0": "2075. Gaṇassāti tasseva kārakagaṇassa. Vatte vā pana vattantinti tecattālīsappabhede",
  "tika-vin11t0:2708_1": "nettāravatte vattamānaṃ. Tecattālīsappabhedaṃ pana vattakkhandhake āvi bhavissati.",
  "tika-vin11t0:2708_2": "Nettāravatteti kammato nittharaṇassa hetubhūte vatte.",
  "tika-vin11t0:2709": "2077. Osāraṇaṃ kriyaṃ. Anāpucchanaṃ akriyaṃ.",
  "tika-vin11t0:2710": "Catutthaṃ.",
  "tika-vin11t0:2711_0": "2078-9. Avassutāti methunarāgena tintā. Evamuparipi. “Manussapuggalassā”ti iminā",
  "tika-vin11t0:2711_1": "yakkhādīnaṃ paṭikkhepo. “Udake…pe… dukkaṭa”nti vakkhamānattā āmisanti aññatra dantaponā",
  "tika-vin11t0:2711_2": "ajjhoharaṇīyassa gahaṇaṃ. Payogatoti payogagaṇanāya.",
  "tika-vin11t0:2712_0": "2080. Ekatovassuteti pumitthiyā sāmaññena pulliṅganiddeso. Kathametaṃ viññāyatīti?",
  "tika-vin11t0:2712_1": "“Ekatoavassuteti ettha bhikkhuniyā avassutabhāvo daṭṭhabboti mahāpaccariyaṃ vuttaṃ.",
  "tika-vin11t0:2712_2": "Mahāaṭṭhakathāyaṃ panetaṃ na vuttaṃ, taṃ pāḷiyā sametī”ti vuttattā viññāyati. Ettha",
  "tika-vin11t0:2712_3": "ca etaṃ na vuttanti “bhikkhuniyā avassutabhāvo daṭṭhabbo”ti etaṃ niyamanaṃ na vuttaṃ.",
  "tika-vin11t0:2712_4": "Tanti taṃ niyametvā avacanaṃ. Pāḷiyā sametīti “ekatoavassute”ti avisesetvā vuttapāḷiyā,",
  "tika-vin11t0:2712_5": "“anavassutoti jānantī paṭiggaṇhātī”ti imāya ca pāḷiyā sameti. Yadi hi puggalassa",
  "tika-vin11t0:2712_6": "avassutabhāvo nappamāṇaṃ, kiṃ “anavassutoti jānantī”ti iminā vacanena. “Anāpatti",
  "tika-vin11t0:2712_7": "ubho anavassutā honti, anavassutā paṭiggaṇhātī”ti ettakameva vattabbaṃ siyā. Ajjhohārapayogesu",
  "tika-vin11t0:2712_8": "bahūsu thullaccayacayo thullaccayānaṃ samūho siyā, payogagaṇanāya bahūni thullaccayāni hontīti adhippāyo.",
  "tika-vin11t0:2713_0": "2081. Sambhave, byabhicāre ca visesanaṃ sātthakaṃ bhavatīti “manussaviggahāna”nti",
  "tika-vin11t0:2713_1": "idaṃ visesanaṃ yakkhapetatiracchānapadehi yojetabbaṃ. Ubhatoavassute sati manussaviggahānaṃ",
  "tika-vin11t0:2713_2": "yakkhapetatiracchānānaṃ hatthato ca paṇḍakānaṃ hatthato ca tathāti yojanā. Tathā-saddenettha",
  "tika-vin11t0:2713_3": "“yaṃ kiñci āmisaṃ paṭiggaṇhāti, dukkaṭaṃ. Ajjhohārapayogesu thullaccayacayo siyā”ti",
  "tika-vin11t0:2713_4": "yathāvuttamatidisati.",
  "tika-vin11t0:2714_0": "2082. Etthāti imesu yakkhādīsu. Ekatoavassute sati āmisaṃ paṭiggaṇhantiyā dukkaṭaṃ.",
  "tika-vin11t0:2714_1": "Sabbatthāti sabbesu manussāmanussesu ekato, ubhato vā anavassutesu. Udake dantakaṭṭhaketi",
  "tika-vin11t0:2714_2": "udakassa, dantakaṭṭhassa ca gahaṇe. Paribhoge cāti paṭiggahaṇe ceva paribhoge ca.",
  "tika-vin11t0:2715_0": "2083-4. Ubhayāvassutābhāveti bhikkhuniyā, puggalassa ca ubhinnaṃ avassutatte asati",
  "tika-vin11t0:2715_1": "yadi āmisaṃ paṭiggaṇhāti, na dosoti yojanā. Ayaṃ purisapuggalo. Na ca avassutoti",
  "tika-vin11t0:2715_2": "neva avassutoti ñatvā. Yā pana āmisaṃ paṭiggaṇhāti, tassā ca ummattikādīnañca anāpatti",
  "tika-vin11t0:2715_3": "pakāsitāti yojanā. “Yā gaṇhāti, tassā anāpattī”ti vuttepi paribhuñjantiyāva anāpattibhāvo daṭṭhabbo.",
  "tika-vin11t0:2716": "Pañcamaṃ.",
  "tika-vin11t0:2717_0": "2085. Uyyojaneti “kiṃ te ayye eso purisapuggalo karissati avassuto vā anavassuto",
  "tika-vin11t0:2717_1": "vā, yato tvaṃ anavassutā, iṅgha ayye yaṃ te eso purisapuggalo deti khādanīyaṃ vā",
  "tika-vin11t0:2717_2": "bhojanīyaṃ vā, taṃ tvaṃ sahatthā paṭiggahetvā khāda vā bhuñja vā”ti vuttanayena niyojane.",
  "tika-vin11t0:2717_3": "Ekissāti uyyojikāya. Itarissāti uyyojitāya. Paṭiggaheti avassutassa hatthato āmisapaṭiggahaṇe.",
  "tika-vin11t0:2717_4": "Dukkaṭāni cāti uyyojikāya dukkaṭāni. Bhogesūti uyyojitāya tathā paṭiggahitassa āmisassa",
  "tika-vin11t0:2717_5": "paribhogesu. Thullaccayagaṇo siyāti uyyojikāya thullaccayasamūho siyāti attho.",
  "tika-vin11t0:2718": "2086-7. Bhojanassāvasānasminti uyyojitāya bhojanapariyante. Saṅghādisesatāti uyyojikāya saṅghādisesāpatti hoti.",
  "tika-vin11t0:2719_0": "Yakkhādīnanti ettha ādi-saddena petapaṇḍakatiracchānagatā gahitā. Tatheva purisassa",
  "tika-vin11t0:2719_1": "cāti avassutassa manussapurisassa. “Gahaṇe uyyojane”ti padacchedo. Gahaṇeti uyyojitāya",
  "tika-vin11t0:2719_2": "gahaṇe. Uyyojaneti uyyojikāya attano uyyojane. Tesanti udakadantaponānaṃ. Paribhogeti",
  "tika-vin11t0:2719_3": "uyyojitāya paribhuñjane. Dukkaṭaṃ parikittitanti uyyojikāya dukkaṭaṃ vuttaṃ.",
  "tika-vin11t0:2720": "2088. Sesassāti udakadantaponato aññassa paribhuñjitabbāmisassa. “Gahaṇuyyojane”tiādi vuttanayameva.",
  "tika-vin11t0:2721_0": "2089-90. Yā pana bhikkhunī “anavassuto”ti ñatvā uyyojeti, “kupitā vā na paṭiggaṇhatī”ti",
  "tika-vin11t0:2721_1": "uyyojeti, “kulānuddayatā vāpi na paṭiggaṇhatī”ti uyyojeti, tassā ca ummattikādīnañca",
  "tika-vin11t0:2721_2": "anāpatti pakāsitāti yojanā. Yathāha “anāpatti ‘anavassuto’ti jānantī uyyojeti, ‘kupitā",
  "tika-vin11t0:2721_3": "na paṭiggaṇhatī’ti uyyojeti, ‘kulānuddayatāya na paṭiggaṇhatī’ti uyyojetī”tiādi.",
  "tika-vin11t0:2722": "Chaṭṭhaṃ.",
  "tika-vin11t0:2723_0": "2091. Sattamanti “yā pana bhikkhunī kupitā anattamanā evaṃ vadeyya buddhaṃ paccakkhāmī”tiādinayappavattaṃ",
  "tika-vin11t0:2723_1": "sattamasikkhāpadañca. Aṭṭhamanti “yā pana bhikkhunī kismiñcideva adhikaraṇe paccākatā”tiādinayappavattaṃ",
  "tika-vin11t0:2723_2": "aṭṭhamasikkhāpadañca.",
  "tika-vin11t0:2724": "Sattamaṭṭhamāni.",
  "tika-vin11t0:2725_0": "2092. Navameti “bhikkhuniyo paneva saṃsaṭṭhā viharantī”tiādisikkhāpade ca. Dasameti",
  "tika-vin11t0:2725_1": "“yā pana bhikkhunī evaṃ vadeyya saṃsaṭṭhāva ayye tumhe viharatha, mā tumhe nānā viharitthā”tiādisikkhāpade ca.",
  "tika-vin11t0:2726": "Navamadasamāni.",
  "tika-vin11t0:2727_0": "2093. Tena mahāvibhaṅgāgatena duṭṭhadosadvayena ca tattheva āgatena tena sañcarittasikkhāpadena",
  "tika-vin11t0:2727_1": "cāti imehi tīhi saddhiṃ idhāgatāni cha sikkhāpadānīti evaṃ nava paṭhamāpattikā. Ito",
  "tika-vin11t0:2727_2": "bhikkhunivibhaṅgato cattāri yāvatatiyakāni tato mahāvibhaṅgato cattāri yāvatatiyakānīti",
  "tika-vin11t0:2727_3": "evaṃ aṭṭha yāvatatiyakāni, purimāni nava cāti sattarasa saṅghādisesasikkhāpadāni",
  "tika-vin11t0:2727_4": "mayā cettha dassitānīti adhippāyo.",
  "tika-vin11t0:2728": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:2729": "Saṅghādisesakathāvaṇṇanā niṭṭhitā.",
  "tika-vin11t0:2730": "Nissaggiyakathāvaṇṇanā",
  "tika-vin11t0:2731_0": "2094-5. Evaṃ sattarasasaṅghādisese dassetvā idāni tadanantarāni nissaggiyāni dassetumāha",
  "tika-vin11t0:2731_1": "“adhiṭṭhānupagaṃ patta”ntiādi. “Adhiṭṭhānupagaṃ patta”nti iminā padena kenaci kāraṇena",
  "tika-vin11t0:2731_2": "anadhiṭṭhānupage patte anāpattibhāvaṃ dīpeti. “Tassā”ti ta-saddāpekkhāya bhikkhunīti",
  "tika-vin11t0:2731_3": "ettha “yā”ti labbhati. Pattasannidhikāraṇāti anadhiṭṭhāya, avikappetvā ekarattampi",
  "tika-vin11t0:2731_4": "pattassa nikkhittakāraṇā.",
  "tika-vin11t0:2732": "2096. Idha imasmiṃ sikkhāpade seso sabbo vinicchayo kathāmaggoti yojanā, avasesasabbavinicchayakathāmaggoti attho. Pattasikkhāpadeti mahāvibhaṅgapaṭhamapattasikkhāpade.",
  "tika-vin11t0:2733": "2097. Visesova visesatā.",
  "tika-vin11t0:2734": "Paṭhamaṃ.",
  "tika-vin11t0:2735_0": "2098. Akāleti “anatthatakathine vihāre ekādasa māsā, atthatakathine vihāre satta",
  "tika-vin11t0:2735_1": "māsā”ti evaṃ vutte akāle. Vikappantaraṃ dassetumāha “dinnaṃ kālepi kenacī”tiādi.",
  "tika-vin11t0:2735_2": "Vuttavipariyāyena kālaniyamo veditabbo. Kenaci akāle yaṃ cīvaraṃ dinnaṃ, kālepi yaṃ",
  "tika-vin11t0:2735_3": "cīvaraṃ ādissa dinnaṃ, taṃ akālacīvaraṃ nāmāti yojanā. Ādissa dānappakāraṃ dassetumāha",
  "tika-vin11t0:2735_4": "“sampattā bhājentū”ti. Niyāmitanti “sampattā bhājentū”ti evaṃ vatvā dinnañca “idaṃ",
  "tika-vin11t0:2735_5": "gaṇassa, idaṃ tuyhaṃ dammī”ti vatvā vā dātukāmatāya pādamūle ṭhapetvā vā dinnañca",
  "tika-vin11t0:2735_6": "ādissa dinnaṃ nāmāti attho. Yathāha “sampattā bhājentū’ti vatvā vā ‘idaṃ gaṇassa,",
  "tika-vin11t0:2735_7": "idaṃ tumhākaṃ dammī’ti vatvā vā dātukamyatāya pādamūle ṭhapetvā vā dinnampi ādissa",
  "tika-vin11t0:2735_8": "dinnaṃ nāma hotī”ti.",
  "tika-vin11t0:2736": "2099. Akālacīvaranti vuttappakāraṃ akālacīvaraṃ.",
  "tika-vin11t0:2737_0": "2100. Attanā paṭiladdhanti tato yaṃ cīvaraṃ attanā vassaggena paṭiladdhaṃ. Nissajjitvā",
  "tika-vin11t0:2737_1": "paṭiladdhakāle kattabbavidhiṃ dassetumāha “labhitvā…pe… niyojaye”ti. Yathādāne niyojayeti",
  "tika-vin11t0:2737_2": "yathā dāyakena dinnaṃ, tathā upanetabbaṃ, akālacīvarapakkheyeva ṭhapetabbanti vuttaṃ hoti.",
  "tika-vin11t0:2738": "2101. Tassāti “yathādāne niyojaye”ti vacanassa. Vinayakammaṃ katvā paṭiladdhampi taṃ puna sevituṃ na ca vaṭṭatīti ayamadhippāyoti yojanā.",
  "tika-vin11t0:2739": "2102. Kālacīvare akālavatthasaññāya dukkaṭanti yojanā. Ubhayatthapīti akālacīvarepi kālacīvarepi. Vematikāya tathā dukkaṭanti yojanā.",
  "tika-vin11t0:2740": "2103. Ubhayatthapi cīvare kālacīvare ca akālacīvare cāti ubhayacīvarepi kālacīvarasaññāya bhājāpentiyā nadosoti yojanā. Sacittakasamuṭṭhānattayaṃ sandhāyāha “tisamuṭṭhānatā”ti.",
  "tika-vin11t0:2741": "Dutiyaṃ.",
  "tika-vin11t0:2742_0": "2104. Sace sayaṃ acchindati aññāya bhikkhuniyā saddhiṃ cīvaraṃ parivattetvā pacchā",
  "tika-vin11t0:2742_1": "“tuyhaṃ cīvaraṃ tvameva gaṇha, mayhaṃ cīvaraṃ dehī”ti evaṃ yadi sayaṃ acchindati.",
  "tika-vin11t0:2742_2": "Ettha “sakasaññāyā”ti seso. Sakasaññāya gahitattā pācittiyaṃ, dukkaṭañca vuttaṃ,",
  "tika-vin11t0:2742_3": "itarathā bhaṇḍagghena kāretabbo.",
  "tika-vin11t0:2743": "2105. Itaresūti abandhanañca āṇattibahuttañca saṅgaṇhāti. Tenāha “vatthūnaṃ payogassa vasā siyā”ti.",
  "tika-vin11t0:2744_0": "2106. “Tikapācittī”ti idamapekkhitvā “uddiṭṭhā”ti sambandhanīyaṃ, upasampannāya upasampannasaññā,",
  "tika-vin11t0:2744_1": "vematikā, anupasampannasaññāti etāsaṃ vasena tikapācitti vuttāti attho. Aññasmiṃ",
  "tika-vin11t0:2744_2": "parikkhāreti upasampannānupasampannānaṃ aññasmiṃ parikkhāre. Itarissāti anupasampannāya.",
  "tika-vin11t0:2744_3": "Tikadukkaṭanti anupasampannāya upasampannasaññāvematikāanupasampannasaññānaṃ vasena",
  "tika-vin11t0:2744_4": "tikadukkaṭaṃ uddiṭṭhaṃ.",
  "tika-vin11t0:2745_0": "2107. Tāya vā dīyamānaṃ tāya aññāya bhikkhuniyā duṭṭhāya vā tuṭṭhāya vā dīyamānaṃ",
  "tika-vin11t0:2745_1": "gaṇhantiyā, tassā vissāsameva vā gaṇhantiyā anāpattīti yojanā. “Tisamuṭṭhānatā matā”ti idaṃ vuttatthameva.",
  "tika-vin11t0:2746": "Tatiyaṃ.",
  "tika-vin11t0:2747_0": "2108. Yā pana bhikkhunī “kiṃ te, ayye, aphāsu, kiṃ āharīyatū”ti vuttā aññaṃ viññāpetvā",
  "tika-vin11t0:2747_1": "taṃ āhaṭaṃ paṭikkhipitvā tañca aññañca gaṇhitukāmā sace aññaṃ viññāpeti, tassā viññattidukkaṭaṃ,",
  "tika-vin11t0:2747_2": "lābhā nissaggiyaṃ siyāti sādhippāyayojanā. Viññattiyā dukkaṭaṃ viññattidukkaṭaṃ.",
  "tika-vin11t0:2748_0": "2109-11. Tikapācittiyaṃ vuttanti “aññe aññasaññā, aññe vematikā, aññe anaññasaññā",
  "tika-vin11t0:2748_1": "aññaṃ viññāpetvā aññaṃ viññāpeti, nissaggiyaṃ pācittiya”nti tikapācittiyaṃ vuttaṃ.",
  "tika-vin11t0:2748_2": "Anaññe dvikadukkaṭanti anaññe aññasaññāya, vematikāya ca vasena dvikadukkaṭaṃ. “Anaññenaññasaññāyā”tiādinā",
  "tika-vin11t0:2748_3": "anāpattivisayo dassito. “Anaññe anaññasaññāyā”ti padacchedo. Anaññe anaññasaññāya",
  "tika-vin11t0:2748_4": "viññāpentiyā anāpatti. Tasmiṃ paṭhamaviññāpite appahonte vā taññeva vā viññāpentiyā",
  "tika-vin11t0:2748_5": "anāpatti. Aññenapi atthe sati tena saddhiṃ aññaṃ viññāpentiyā anāpatti. Idaṃ vuttaṃ",
  "tika-vin11t0:2748_6": "hoti – sace paṭhamaṃ sappi viññattaṃ, “āmakamaṃsaṃ pacitabba”nti ca vejjena vuttattā",
  "tika-vin11t0:2748_7": "telena attho hoti, tato “telenāpi me attho”ti evaṃ aññañca viññāpetīti. Ānisaṃsañca",
  "tika-vin11t0:2748_8": "dassetvā tato aññaṃ viññāpentiyāpi anāpattīti ñātabbanti yojanā. Idaṃ vuttaṃ hoti",
  "tika-vin11t0:2748_9": "– sace kahāpaṇassa sappi ābhataṃ hoti, iminā mūlena diguṇaṃ telaṃ labbhati, telenāpi",
  "tika-vin11t0:2748_10": "ca idaṃ kiccaṃ nippajjati, tasmā telamāharāti evaṃ ānisaṃsaṃ dassetvā viññāpetīti.",
  "tika-vin11t0:2749": "Catutthaṃ.",
  "tika-vin11t0:2750_0": "2112-3. Pubbaṃ aññaṃ cetāpetvāti yojanā, attano kappiyabhaṇḍena “idaṃ nāma āharā”ti",
  "tika-vin11t0:2750_1": "pubbaṃ aññaṃ parivattāpetvāti attho. Evanti ettha “vutte”ti seso. Dhanena nibbattaṃ",
  "tika-vin11t0:2750_2": "dhaññaṃ, attano dhanena nipphāditattā telādi idha “dhañña”nti adhippetaṃ, na vīhādi.",
  "tika-vin11t0:2750_3": "Evaṃ vutte mayhaṃ aññaṃ dhaññaṃ ānetvā deti iti saññāya pacchā aññaṃ cetāpeyyāti",
  "tika-vin11t0:2750_4": "yojanā, na me iminā attho, aññaṃ āharāti vutte idañca datvā aññañca āharitvā detīti",
  "tika-vin11t0:2750_5": "saññāya “na me idaṃ ruccati, aññaṃ āharā”ti pacchā aññaṃ parivattāpeyyāti attho.",
  "tika-vin11t0:2750_6": "Cetāpanapayogenāti āṇattāya cetāpanavasena. Mūlaṭṭhāyāti āṇāpikāya. Tena ca aññena",
  "tika-vin11t0:2750_7": "vā mūlena ābhataṃ hotu, tassa lābhe nissaggiyaṃ hotīti yojanā.",
  "tika-vin11t0:2751": "2114. Sesanti tikapācittiyādikaṃ vinicchayavisesaṃ.",
  "tika-vin11t0:2752": "Pañcamaṃ.",
  "tika-vin11t0:2753_0": "2115-6. Aññadatthāya dinnenāti upāsakehi “evarūpaṃ gahetvā bhājetvā paribhuñjathā”ti",
  "tika-vin11t0:2753_1": "aññassatthāya dinnena. “Saṅghikena parikkhārenā”ti iminā sambandho. Parikkhārenāti",
  "tika-vin11t0:2753_2": "kappiyabhaṇḍena. Saṅghikenāti saṅghassa pariccattena. Idhāti imasmiṃ sāsane. Tassāti",
  "tika-vin11t0:2753_3": "yāya cetāpitaṃ. Nissaggiyaṃ siyāti ettha nissaṭṭhapaṭiladdhaṃ yathādāne upanetabbanti",
  "tika-vin11t0:2753_4": "vattabbaṃ. Yathāha “nissaṭṭhaṃ paṭilabhitvā yathādāne upanetabba”nti. Idaṃ heṭṭhā",
  "tika-vin11t0:2753_5": "vuttatthādhippāyameva. Etthāti imasmiṃ sikkhāpade. “Anaññadatthike aññadatthikasaññā,",
  "tika-vin11t0:2753_6": "āpatti dukkaṭassa. Anaññadatthike vematikā, āpatti dukkaṭassā”ti vuttattā āha “anaññadatthike",
  "tika-vin11t0:2753_7": "niddiṭṭhaṃ dvikadukkaṭa”nti. Iminā ca “aññadatthike tikapācittiya”nti idaṃ vuttameva.",
  "tika-vin11t0:2753_8": "“Aññadatthike aññadatthikasaññā, vematikā, anaññadatthikasaññā aññaṃ cetāpeti, nissaggiyaṃ",
  "tika-vin11t0:2753_9": "pācittiya”nti hi vuttaṃ.",
  "tika-vin11t0:2754_0": "2117. Sesakanti yadatthāya dinnaṃ, taṃ cetāpetvā āharitvā atirittaṃ mūlaṃ aññadatthāya",
  "tika-vin11t0:2754_1": "upanentiyā anāpattīti yojetabbaṃ. Sāmike pucchitvāti “tumhehi cīvaratthāya dinnaṃ,",
  "tika-vin11t0:2754_2": "amhākañca cīvaraṃ saṃvijjati, telādīhi pana attho”ti evaṃ sāmike pucchitvā. Tanti",
  "tika-vin11t0:2754_3": "taṃ cetāpannaṃ. Āpadāsūti bhikkhunīhi vihāraṃ pahāya gamanārahamupaddavo gahito.",
  "tika-vin11t0:2754_4": "Yathāha “āpadāsūti tathārūpesu upaddavesu bhikkhuniyo vihāraṃ chaḍḍetvā pakkamanti,",
  "tika-vin11t0:2754_5": "evarūpāsu āpadāsu yaṃ vā taṃ vā cetāpetuṃ vaṭṭatī”ti.",
  "tika-vin11t0:2755": "2118. Sayaṃ yācitakaṃ vināti “saṃyācitaka”nti padaṃ vinā, ettakameva visadisanti vuttaṃ hoti.",
  "tika-vin11t0:2756": "Chaṭṭhasattamāni.",
  "tika-vin11t0:2757": "2119. Adhikavacanaṃ dassetumāha “mahājanikasaññācikenā”ti. Padatādhikāti padameva padatā. Mahājanikenāti gaṇassa pariccattena. Saññācikenāti sayaṃ yācitakena.",
  "tika-vin11t0:2758_0": "2120. Anantarasamā matāti idha “puggalikenā”ti padaṃ vinā samuṭṭhānādinā saddhiṃ",
  "tika-vin11t0:2758_1": "sabbe vinicchayā anantarasikkhāpadasadisā matāti attho. “Yā pana bhikkhunī aññadatthikena",
  "tika-vin11t0:2758_2": "parikkhārena aññuddisikena puggalikenā”ti hi sikkhāpadaṃ. Puggalikenāti ekabhikkhuniyā",
  "tika-vin11t0:2758_3": "pariccattena. “Kiñcipī”ti likhanti. “Kocipī”ti pāṭho sundaro “viseso”ti iminā tulyādhikaraṇattā.",
  "tika-vin11t0:2759": "Aṭṭhamanavamadasamāni.",
  "tika-vin11t0:2760": "Paṭhamo vaggo.",
  "tika-vin11t0:2761_0": "2121-2. Cattāri kaṃsāni samāhaṭāni, catunnaṃ kaṃsānaṃ samāhāro vā catukkaṃsaṃ, catukkaṃsato",
  "tika-vin11t0:2761_1": "atirekaṃ atirekacatukkaṃsaṃ, tena atirekacatukkaṃsagghanakaṃ pāvuraṇamāha, upacārena",
  "tika-vin11t0:2761_2": "“atirekacatukkaṃsa”nti vuttaṃ. Kaṃsaparimāṇaṃ panettha sayameva vakkhati “kahāpaṇacatukkaṃ",
  "tika-vin11t0:2761_3": "tu, kaṃso nāma pavuccatī”ti. Tasmā atirekasoḷasakahāpaṇagghanakanti attho. Garupāvuraṇanti",
  "tika-vin11t0:2761_4": "sītakāle pārupitabbapāvuraṇaṃ. Cetāpeyyāti viññāpeyya. Cattāri saccāni samāhaṭāni,",
  "tika-vin11t0:2761_5": "catunnaṃ vā saccānaṃ samāhāro catusaccaṃ, taṃ pakāseti sīlenāti catusaccappakāsī,",
  "tika-vin11t0:2761_6": "tena, catunnaṃ ariyasaccānaṃ niddisakena sammāsambuddhena. Payogeti “dehī”ti evaṃ",
  "tika-vin11t0:2761_7": "viññāpanapayoge. Lābheti paṭilābhe.",
  "tika-vin11t0:2762_0": "Catunnaṃ samūho catukkaṃ, kahāpaṇānaṃ catukkaṃ kahāpaṇacatukkaṃ. Kahāpaṇo cettha",
  "tika-vin11t0:2762_1": "taṃtaṃkāle, taṃtaṃpadese ca vohārūpago gahetabbo. Imā vuttappakārā nissaggiyāvasānāpattiyo",
  "tika-vin11t0:2762_2": "“ñātakānañca santake”ti anāpattivisaye vakkhamānattā “yadā yena attho, tadā taṃ vadeyyāthā”ti",
  "tika-vin11t0:2762_3": "evaṃ niccapavāraṇaṃ akatvā tasmiṃ kāle kismiñci guṇe pasīditvā “vadeyyātha yena attho”ti",
  "tika-vin11t0:2762_4": "evaṃ pavāritaṭṭhāne sambhavantīti daṭṭhabbā.",
  "tika-vin11t0:2763_0": "2123-5. Ūnakacatukkaṃse atirekasaññā, āpatti dukkaṭassa. Ūnakacatukkaṃse vematikā,",
  "tika-vin11t0:2763_1": "āpatti dukkaṭassā”ti vuttattā āha “ūnake tu catukkaṃse, uddiṭṭhaṃ dvikadukkaṭa”nti.",
  "tika-vin11t0:2763_2": "Iminā “atirekacatukkaṃse atirekasaññā, vematikā, ūnakasaññā cetāpeti, nissaggiyaṃ",
  "tika-vin11t0:2763_3": "pācittiya”nti tikapācittiyañca dassitaṃ hoti.",
  "tika-vin11t0:2764_0": "Garukanti garupāvuraṇaṃ. Tadūnaṃ vāti catukkaṃsato ūnakaṃ vā. Ñātakānañcāti ettha",
  "tika-vin11t0:2764_1": "ca-saddena pavāritānaṃ saṅgaho. Yathāha anāpattivāre “ñātakānaṃ, pavāritāna”nti.",
  "tika-vin11t0:2764_2": "Ettha ca “atirekacatukkaṃsampī”ti vattabbaṃ “tadūnaṃ vā”ti iminā catukkaṃsūnassa",
  "tika-vin11t0:2764_3": "vuttattā. “Appameva vā”ti iminā atirekacatukkaṃsepi mahagghataraṃ vuttanti veditabbaṃ.",
  "tika-vin11t0:2765": "Ekādasamaṃ.",
  "tika-vin11t0:2766_0": "2126-7. “Lahupāvuraṇaṃ pana bhikkhuniyā cetāpentiyā aḍḍhateyyakaṃsaparamaṃ cetāpetabba”nti",
  "tika-vin11t0:2766_1": "vacanato lahupāvuraṇanti ettha “cetāpentiyā bhikkhuniyā”ti ca aḍḍhateyyakaṃsagghananti",
  "tika-vin11t0:2766_2": "ettha “cetāpetabba”nti ca seso. Lahupāvuraṇanti uṇhakāle pāvuraṇaṃ. Tiṇṇaṃ pūraṇo",
  "tika-vin11t0:2766_3": "teyyo, aḍḍho teyyo assāti aḍḍhateyyo, aḍḍhateyyo ca so kaṃso cāti aḍḍhateyyakaṃso,",
  "tika-vin11t0:2766_4": "taṃ agghatīti aḍḍhateyyakaṃsagghanaṃ, dasakahāpaṇagghanakanti attho. Tatoti aḍḍhateyyakaṃsagghanakato.",
  "tika-vin11t0:2766_5": "Yaṃ pana pāvuraṇaṃ aḍḍhateyyakaṃsagghanakaṃ, taṃ lahupāvuraṇaṃ. Tato aḍḍhateyyakaṃsagghanakato",
  "tika-vin11t0:2766_6": "lahupāvuraṇato. Uttarinti atirekaṃ. Aḍḍhateyyakaṃsagghanakaṃ yaṃ pāvuraṇaṃ yā bhikkhunī",
  "tika-vin11t0:2766_7": "cetāpeti, tassa pāvuraṇassa paṭilābhe tassā bhikkhuniyā nissaggiyapācittiyā vuttāti yojanā.",
  "tika-vin11t0:2767": "“Anantarasamaṃ sesa”nti idaṃ samatthetumāha “natthi kāci visesatā”ti. Visesoyeva visesatā.",
  "tika-vin11t0:2768": "Dvādasamaṃ.",
  "tika-vin11t0:2769_0": "2128. Idāni pātimokkhuddese āgatesu samatiṃsanissaggiyesu kesañci attano avacane",
  "tika-vin11t0:2769_1": "kāraṇañca avuttehi saddhiṃ vuttānaṃ gahaṇañca dassetumāha “sādhāraṇānī”tiādi. Hi",
  "tika-vin11t0:2769_2": "yasmā bhikkhunīnaṃ bhikkhūhi sādhāraṇāni yāni sikkhāpadāni sesāni idha vuttehi aññāni,",
  "tika-vin11t0:2769_3": "tāni aṭṭhārasa sikkhāpadāni ceva idha vuttasarūpāni dvādasa sikkhāpadāni ceti iccevaṃ",
  "tika-vin11t0:2769_4": "nissaggiyapācittiyasikkhāpadāni samatiṃseva hontīti yojanā.",
  "tika-vin11t0:2770": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:2771": "Nissaggiyakathāvaṇṇanā niṭṭhitā.",
  "tika-vin11t0:2772": "Pācittiyakathāvaṇṇanā",
  "tika-vin11t0:2773_0": "2129-30. Evaṃ tiṃsa nissaggiyapācittiyāni dassetvā idāni suddhapācittiyāni dassetumāha",
  "tika-vin11t0:2773_1": "“lasuṇa”ntiādi. Lasuṇanti ettha iti-saddo luttaniddiṭṭho. “Lasuṇaṃ”iti bhaṇḍikaṃ",
  "tika-vin11t0:2773_2": "vuttaṃ aṭṭhakathāyaṃ. Catupañcamiñjādippabhedaṃ bhaṇḍikaṃ lasuṇaṃ nāma, na tato ūnaṃ.",
  "tika-vin11t0:2773_3": "Tenāha “na ekadvitimiñjaka”nti. Pakkalasuṇato, sīhaḷadīpasambhavato ca visesamāha",
  "tika-vin11t0:2773_4": "“āmakaṃ māgadhaṃyevā”ti. Magadhesu jātaṃ māgadhaṃ, “vutta”nti iminā sambandho. Yathāha",
  "tika-vin11t0:2773_5": "“magadharaṭṭhe jātalasuṇameva hi idha lasuṇanti adhippeta”nti. Taṃ “khādissāmī”ti",
  "tika-vin11t0:2773_6": "gaṇhatīti sambandho. Vuttappakāraṃ pācittiyañca ajjhohāravasenāti dassetumāha “ajjhohāravaseneva,",
  "tika-vin11t0:2773_7": "pācittiṃ paridīpaye”ti.",
  "tika-vin11t0:2774": "2131. Tadeva vakkhati “dve tayo”tiādinā. Saddhinti ekato. Saṅkhāditvāti galabilaṃ appavesetvā dantehi saṃcuṇṇiyantī khāditvā. Ajjhoharati paragalaṃ karoti.",
  "tika-vin11t0:2775": "2132. Tatthāti tasmiṃ bhaṇḍikalasuṇe. “Miñjānaṃ gaṇanāyā”ti iminā ajjhohārapayogagaṇanāyeva dīpitā. Yathāha “bhinditvā ekekaṃ miñjaṃ khādantiyā pana payogagaṇanāya pācittiyānī”ti.",
  "tika-vin11t0:2776": "2133. Sabhāvato vaṭṭantevāti yojanā.",
  "tika-vin11t0:2777_0": "2135. Yathāvuttapalaṇḍukādīnaṃ nānattaṃ dassetumāha “ekā miñjā”tiādi. Idha miñjānaṃ",
  "tika-vin11t0:2777_1": "vaseneva nānattaṃ dassitaṃ. Aṭṭhakathāyaṃ pana vaṇṇavasenāpi. Yathāha “palaṇḍuko",
  "tika-vin11t0:2777_2": "paṇḍuvaṇṇo hoti. Bhañjanako lohitavaṇṇo. Haritako haritapaṇṇavaṇṇo”ti.",
  "tika-vin11t0:2778_0": "2136. “Sāḷave uttaribhaṅgake”ti padacchedo. “Badarasāḷavādīsū”ti aṭṭhakathāvacanato",
  "tika-vin11t0:2778_1": "ettha badara-saddo seso. Badarasāḷavaṃ nāma badaraphalāni sukkhāpetvā cuṇṇetvā kātabbā",
  "tika-vin11t0:2778_2": "khādanīyavikati. Ummattikādīnanti ettha ādi-saddena ādikammikā gahitā. Yathāha “ummattikāya ādikammikāyā”ti.",
  "tika-vin11t0:2779": "Paṭhamaṃ.",
  "tika-vin11t0:2780": "2137. Sambādheti paṭicchannokāse. Tassa vibhāgaṃ dassetumāha “upakacchesu muttassa karaṇepi vā”ti.",
  "tika-vin11t0:2781": "2138. Assā tathā pācittīti sambandho. “Na lomagaṇanāyā”ti iminā “payogagaṇanāyā”ti idameva samatthayati.",
  "tika-vin11t0:2782_0": "2139. Ābādheti kaṇḍuādike roge. Yathāha – “ābādhapaccayāti kaṇḍukacchuādiābādhapaccayā”ti.",
  "tika-vin11t0:2782_1": "Maggasaṃvidhānasamā matāti bhikkhuniyā saṃvidhāya ekaddhānasikkhāpadena sadisā matā ñātāti attho.",
  "tika-vin11t0:2783": "Dutiyaṃ.",
  "tika-vin11t0:2784_0": "2140. Padumassa vā puṇḍarīkassa vā antamaso kesarenāpi kāmarāgena muttakaraṇassa",
  "tika-vin11t0:2784_1": "talaghātane muttakaraṇampi pahāradāne pācitti hotīti yojanā. Kesarenāpīti api-saddena",
  "tika-vin11t0:2784_2": "mahāpadumapaṇṇehi vattabbameva natthīti dīpeti. Yathāha – “antamaso uppalapattenāpīti",
  "tika-vin11t0:2784_3": "ettha pattaṃ tāva mahantaṃ, kesarenāpi pahāraṃ dentiyā āpattiyevā”ti.",
  "tika-vin11t0:2785": "2141. Tatthāti tasmiṃ muttakaraṇatale.",
  "tika-vin11t0:2786": "Tatiyaṃ.",
  "tika-vin11t0:2787_0": "2142. Yā pana bhikkhunī kāmarāgaparetā kāmarāgena pīḷitā attano byañjane muttapathe",
  "tika-vin11t0:2787_1": "uppalapattampi paveseti, na vaṭṭati pācitti hotīti yojanā. Pi-saddena “kesaramattampi",
  "tika-vin11t0:2787_2": "pana pavesentiyā āpattiyevā”ti aṭṭhakathā ulliṅgitā.",
  "tika-vin11t0:2788_0": "2143-4. Yadyevaṃ “jatumaṭṭhake pācittiya”nti kasmā vuttanti āha “idaṃ…pe… jatumaṭṭhaka”nti.",
  "tika-vin11t0:2788_1": "Idaṃ jatumaṭṭhakaṃ vatthuvaseneva vuttanti “atha kho sā bhikkhunī jatumaṭṭhakaṃ ādiyitvā",
  "tika-vin11t0:2788_2": "dhovituṃ vissaritvā ekamantaṃ chaḍḍesi. Bhikkhuniyo makkhikāhi samparikiṇṇaṃ passitvā",
  "tika-vin11t0:2788_3": "evamāhaṃsu ‘kassidaṃ kamma’nti. Sā evamāha ‘mayhidaṃ kamma’nti. Yā tā bhikkhuniyo",
  "tika-vin11t0:2788_4": "appicchā, tā ujjhāyanti khiyyanti vipācenti ‘kathañhi nāma bhikkhunī jatumaṭṭhakaṃ",
  "tika-vin11t0:2788_5": "ādiyissatī”ti āgatavatthuvaseneva vuttaṃ, na taṃ vinā aññassa vaṭṭakassa sambhavatoti",
  "tika-vin11t0:2788_6": "adhippāyo. Jatumaṭṭhakaṃ nāma jatunā kato maṭṭhadaṇḍako.",
  "tika-vin11t0:2789_0": "Daṇḍanti ettha “yaṃ kiñcī”ti seso. Yathāha “antamaso uppalapattampi muttakaraṇaṃ",
  "tika-vin11t0:2789_1": "pavesetī”ti. Etampi ca atimahantaṃ, kesaramattampi pana pavesentiyā āpatti eva. Eḷālukanti",
  "tika-vin11t0:2789_2": "kakkāriphalaṃ vā. Tasminti attano muttakaraṇe.",
  "tika-vin11t0:2790": "2145. Ābādhapaccayāti muttakaraṇappadese jātavaṇādimhi vaṇaṭṭhānanirupanādipaccayā.",
  "tika-vin11t0:2791": "Catutthaṃ.",
  "tika-vin11t0:2792_0": "2146. Aggapabbadvayādhikanti aggapabbadvayato kesaggamattampi adhikaṃ. Yathāha “antamaso",
  "tika-vin11t0:2792_1": "kesaggamattampi atikkāmeti, āpatti pācittiyassā”ti. Dakasuddhiṃ karontiyāti muttakaraṇaṭṭhāne",
  "tika-vin11t0:2792_2": "dhovanaṃ karontiyā. Yathāha “udakasuddhikaṃ nāma muttakaraṇassa dhovanā vuccatī”ti.",
  "tika-vin11t0:2793_0": "2147. “Tīṇī”ti iminā ekaṅguliyā pabbadvayassa pavesetvā dhovane dosābhāvaṃ dīpeti.",
  "tika-vin11t0:2793_1": "Dīghatoti aṅguliyā dīghato. Tīṇi pabbāni gambhīrato muttakaraṇe pavesetvā udakasuddhiṃ",
  "tika-vin11t0:2793_2": "ādiyantiyā pācittiyaṃ bhaveti yojanā.",
  "tika-vin11t0:2794_0": "2148. Tisso, catasso vā aṅguliyo ekato katvā vitthārena pavesane ekapabbepi paviṭṭhe",
  "tika-vin11t0:2794_1": "“dvaṅgulapabbaparama”nti niyamitappamāṇātikkamato āha “ekapabbampi yā panā”ti. Yā",
  "tika-vin11t0:2794_2": "pana bhikkhunī catunnaṃ vāpi aṅgulīnaṃ tissannaṃ vāpi aṅgulīnaṃ ekapabbampi vitthārato",
  "tika-vin11t0:2794_3": "paveseti, tassā pācittiyaṃ siyāti yojanā.",
  "tika-vin11t0:2795": "2149. Itīti evaṃ. Sabbappakārenāti gambhīrapavesanādinā sabbena pakārena. Abhibyattataraṃ katvāti supākaṭataraṃ katvā. Ayamatthoti “ekissaṅguliyā tīṇī”tiādinā vutto ayamattho.",
  "tika-vin11t0:2796_0": "2150. Dvaṅgulapabbe doso natthīti yojanā. Udakasuddhipaccaye pana satipi phassasādiyane",
  "tika-vin11t0:2796_1": "yathāvuttaparicchede anāpatti. Adhikampīti dvaṅgulapabbato adhikampi. Udakasuddhiṃ",
  "tika-vin11t0:2796_2": "karontiyā doso natthīti yojanā.",
  "tika-vin11t0:2797": "2151. Tathā udakasuddhiṃ karontīnaṃ ummattikādīnaṃ anāpatti pakāsitāti yojanā.",
  "tika-vin11t0:2798": "Pañcamaṃ.",
  "tika-vin11t0:2799_0": "2152. Bhuñjato pana bhikkhussāti pañcannaṃ bhojanānaṃ aññataraṃ bhuñjato bhikkhussa.",
  "tika-vin11t0:2799_1": "Yathāha “bhuñjantassāti pañcannaṃ bhojanānaṃ aññataraṃ bhojanaṃ bhuñjantassā”ti.",
  "tika-vin11t0:2799_2": "Pānīyaṃ vā vidhūpanaṃ vāti vakkhamānaṃ pānīyaṃ, bījanīyañca. Upatiṭṭheyyāti “hatthapāse",
  "tika-vin11t0:2799_3": "tiṭṭhatī”ti vacanato ettha upa-saddo hatthapāsasaṅkhātaṃ samīpaṃ vadatīti veditabbaṃ.",
  "tika-vin11t0:2800": "2153. Vatthakoṇādi yā kāci “bījanī”ti vuccatīti yojanā, iminā “bījanikiccaṃ sampādessāmī”ti adhiṭṭhāya gahitacīvarakoṇappakāraṃ yaṃ kiñci “bījanī”ti vuccatīti attho.",
  "tika-vin11t0:2801_0": "2154. “Atha kho sā bhikkhunī tassa bhikkhuno bhuñjantassa pānīyena ca vidhūpanena",
  "tika-vin11t0:2801_1": "ca upatiṭṭhitvā accāvadati. Atha kho so bhikkhu taṃ bhikkhuniṃ apasādeti ‘mā, bhagini,",
  "tika-vin11t0:2801_2": "evarūpaṃ akāsi, netaṃ kappatī’ti. ‘Pubbe maṃ tvaṃ evañca evañca karosi, idāni ettakaṃ",
  "tika-vin11t0:2801_3": "na sahasī’ti pānīyathālakaṃ matthake āsumbhitvā vidhūpanena pahāraṃ adāsī”ti imasmiṃ",
  "tika-vin11t0:2801_4": "vatthumhi bhikkhūhi ārocite “kathañhi nāma, bhikkhave, bhikkhunī bhikkhussa pahāraṃ",
  "tika-vin11t0:2801_5": "dassatī”tiādīni vatvā “yā pana bhikkhunī bhikkhussa bhuñjantassa pānīyena vā vidhūpanena",
  "tika-vin11t0:2801_6": "vā upatiṭṭheyya, pācittiya”nti vuttattā pahārapaccayā nu khoti āsaṅkaṃ nivattetumāha",
  "tika-vin11t0:2801_7": "“hatthapāse idha ṭhānapaccayāpatti dīpitā”ti. Ettha ca āsumbhitvāti pātetvā. Idhāti",
  "tika-vin11t0:2801_8": "imasmiṃ sikkhāpade. “Na, bhikkhave, bhikkhuniyā bhikkhussa pahāro dātabbo. Yā dadeyya,",
  "tika-vin11t0:2801_9": "āpatti dukkaṭassā”ti bhikkhunikkhandhake vuttaṃ gahetvā āha “pahārapaccayā vuttaṃ,",
  "tika-vin11t0:2801_10": "khandhake dukkaṭaṃ visu”nti. Iminā vuttassevatthassa kāraṇaṃ dassitaṃ hoti.",
  "tika-vin11t0:2802_0": "2155. Hatthapāsaṃ jahitvāti ettha “bhojanaṃ bhuñjato”ti ca khādanaṃ khādatoti ettha",
  "tika-vin11t0:2802_1": "“hatthapāse”ti ca vattabbaṃ. Bhojanaṃ bhuñjato hatthapāsaṃ jahitvā upatiṭṭhantiyā",
  "tika-vin11t0:2802_2": "vā khādanaṃ khādato hatthapāse upatiṭṭhantiyā vā hoti āpatti dukkaṭanti yojanā.",
  "tika-vin11t0:2803_0": "2156. Detīti pānīyaṃ vā sūpādiṃ vā “imaṃ pivatha, iminā bhuñjathā”ti deti. Tālavaṇṭaṃ",
  "tika-vin11t0:2803_1": "“iminā bījantā bhuñjathā”ti deti. Dāpetīti aññena ubhayampi dāpeti. Idaṃ sikkhāpadaṃ",
  "tika-vin11t0:2803_2": "samuṭṭhānato eḷakalomena samaṃ matanti yojanā.",
  "tika-vin11t0:2804": "Chaṭṭhaṃ.",
  "tika-vin11t0:2805_0": "2157. Viññatvāti sayaṃ viññatvā, aññāya vā viññāpetvā. “Viññatvā vā viññāpetvā vā”ti",
  "tika-vin11t0:2805_1": "hi sikkhāpadaṃ. Āmakaṃ dhaññanti apakkaṃ abhaṭṭhaṃ sāliādikaṃ sattavidhaṃ dhaññaṃ.",
  "tika-vin11t0:2805_2": "Yathāha – “āmakadhaññaṃ nāma sāli vīhi yavo godhumo kaṅgu varako kudrūsako”ti. Koṭṭetvāti",
  "tika-vin11t0:2805_3": "musalehi koṭṭetvā. Yadi paribhuñjatīti yojanā.",
  "tika-vin11t0:2806_0": "2158-60. “Bhuñjissāmīti paṭiggaṇhāti, āpatti dukkaṭassāti idaṃ payogadukkaṭaṃ nāma,",
  "tika-vin11t0:2806_1": "tasmā na kevalaṃ paṭiggahaṇeyeva dukkaṭaṃ hotī”tiādinā aṭṭhakathāgataṃ vibhāgaṃ dassetumāha",
  "tika-vin11t0:2806_2": "“na kevalaṃ tu dhaññāna”ntiādi. Panāti api-saddatthe, sukkhāpanepīti attho. Bhajjanatthāyāti",
  "tika-vin11t0:2806_3": "ettha “vaddalidivase”ti seso. “Kapallasajjane uddhanasajjane”ti paccekaṃ yojetabbaṃ.",
  "tika-vin11t0:2806_4": "Dabbisajjaneti kaṭacchusampādane. Tattha kapallake dhaññapakkhipaneti yojanā. “Ghaṭṭanakoṭṭane”ti",
  "tika-vin11t0:2806_5": "vattabbe gāthābandhavasena na-kāralopaṃ katvā “ghaṭṭakoṭṭane”ti vuttaṃ.",
  "tika-vin11t0:2807_0": "2161-3. Pamāṇa-saddassa āvattaliṅgasaṅkhyattā āha “bhojanañceva viññattipamāṇa”nti.",
  "tika-vin11t0:2807_1": "Āvattaliṅgasaṅkhyattaṃ nāma niyataliṅgekattabahuttaṃ. Tathā hettha pamāṇa-saddo niyatanapuṃsakaliṅge",
  "tika-vin11t0:2807_2": "niyatekattaṃ vuccati. Ettha imasmiṃ sikkhāpade bhojanañceva viññatti cāti idaṃ dvayaṃ",
  "tika-vin11t0:2807_3": "hi yasmā pamāṇaṃ, tasmā sayaṃ viññatvā vā aññato bhajjanādīni kārāpetvā vā aññāya",
  "tika-vin11t0:2807_4": "pana viññāpetvā sayaṃ bhajjanādīni katvā vā yā pana bhikkhunī ajjhoharati, tassā",
  "tika-vin11t0:2807_5": "ajjhohārapayogesu pācittiyo siyunti yojanā.",
  "tika-vin11t0:2808_0": "Mahāpaccariyaṃ vuttaṃ vinicchayaṃ dassetumāha “mātaraṃ vā”tiādi. Mātaraṃ vāpi yācitvāti",
  "tika-vin11t0:2808_1": "ettha vā-saddo atthantaravikappane. Pi-saddo sambhāvane. Mātaraṃ vā pitaraṃ vā aññaṃ",
  "tika-vin11t0:2808_2": "vā ñātakaṃ vā pavāritaṃ vā āmakadhaññaṃ yācitvā vā aññāya kārāpetvā vā yā paribhuñjati,",
  "tika-vin11t0:2808_3": "tassā pācittīti yojanā.",
  "tika-vin11t0:2809": "2164. Aviññattiyā laddhaṃ sayaṃ vā bhajjanādīni katvā vā aññāya kārāpetvā vā yā paribhuñjati, tassā dukkaṭanti yojanā.",
  "tika-vin11t0:2810_0": "2165. Aññāya pana viññattiyā laddhaṃ tāya kārāpetvāpi sayaṃ katvā vā ajjhoharantiyā",
  "tika-vin11t0:2810_1": "tathā āpatti dukkaṭanti yojanā. Idañca mahāpaccariyāgatanayaṃ gahetvā vuttaṃ. Mahāaṭṭhakathāyaṃ",
  "tika-vin11t0:2810_2": "pana “aññāya viññattaṃ bhuñjantiyā dukkaṭa”nti vuttattā viññattiyāpi aññāya laddhaṃ",
  "tika-vin11t0:2810_3": "āmakaṃ dhaññaṃ tāya kārāpetvā vā sayaṃ katvā vā paribhuñjantassāpi dukkaṭameva vuttanti veditabbaṃ.",
  "tika-vin11t0:2811_0": "2166-7. Sedakammādiatthāyāti vātarogādinā āturānaṃ sedanādipaṭikāratthāya. Idha “aññātakaappavāritaṭṭhānepī”ti",
  "tika-vin11t0:2811_1": "seso. Bhikkhūnampi eseva nayo. Ṭhapetvā satta dhaññāni ñātakapavāritaṭṭhāne sesaviññattiyāpi",
  "tika-vin11t0:2811_2": "anāpattīti ñātabbanti yojanā. Sesaviññattiyāti muggamāsaalābukumbhaṇḍakādīnaṃ vuttadhaññāvasesānaṃ viññattiyā.",
  "tika-vin11t0:2812": "Sāliādīnaṃ sattannaṃ dhaññānaṃ dukkaṭassa vuttattā, anāmāsattā ca sabbena sabbaṃ na vaṭṭantīti dassetumāha “ñātakānampī”tiādi.",
  "tika-vin11t0:2813_0": "2168. Laddhanti labbhamānaṃ. Navakammesūti navakammatthāya, nimittatthe bhummaṃ.",
  "tika-vin11t0:2813_1": "Ettha “sampaṭicchitu”nti seso. “Aviññattiyā labbhamānaṃ pana navakammatthāya sampaṭicchituṃ",
  "tika-vin11t0:2813_2": "vaṭṭatī”ti mahāpaccariyaṃ vuttaṃ.",
  "tika-vin11t0:2814": "Sattamaṃ.",
  "tika-vin11t0:2815_0": "2169. Saṅkāranti kacavaraṃ. Vighāsakaṃ vāti ucchiṭṭhakamacchakaṇṭakamaṃsaṭṭhicalakamukhadhovanādikaṃ",
  "tika-vin11t0:2815_1": "yaṃ kiñci. Chaḍḍeyya vāti ettha “saya”nti seso “chaḍḍāpeyya parehī”ti vakkhamānattā.",
  "tika-vin11t0:2815_2": "Kuṭṭassa tiro tirokuṭṭaṃ, tasmiṃ, kuṭṭassa parabhāgeti attho. “Pākārepi ayaṃ nayo”ti",
  "tika-vin11t0:2815_3": "vakkhamānattā kuṭṭanti vā byatirittā bhitti gahetabbā.",
  "tika-vin11t0:2816": "2171. Ekāti ettha āpattīti seso. “Tassā”ti iminā sambandho.",
  "tika-vin11t0:2817": "2172. Chaḍḍaneti ettha pi-saddo luttaniddiṭṭho. Dantakaṭṭhassa chaḍḍanepi bhikkhuniyā pācitti paridīpitāti yojanā.",
  "tika-vin11t0:2818_0": "2173-4. Sabbatthāti vuttappakāresu sabbesu vikappesu. Anāpattivisayaṃ dassetumāha",
  "tika-vin11t0:2818_1": "“avalañjepī”tiādi. Avalañje ṭhāne anoloketvā chaḍḍentiyāpi vā valañje ṭhāne oloketvāpi",
  "tika-vin11t0:2818_2": "vā pana chaḍḍentiyā anāpattīti yojanā. Chaḍḍanaṃ kriyaṃ. Anolokanaṃ akriyaṃ.",
  "tika-vin11t0:2819": "Aṭṭhamaṃ.",
  "tika-vin11t0:2820_0": "2175-6. Yā pana bhikkhunī khette vā nāḷikerādiārāme vā yattha katthaci ropime haritaṭṭhāne",
  "tika-vin11t0:2820_1": "tāni vighāsuccārasaṅkāramuttasaṅkhātāni cattāri vatthūni sace sayaṃ chaḍḍeti vā,",
  "tika-vin11t0:2820_2": "tathā pare chaḍḍāpeti vā, tassā bhikkhuniyā āpattivinicchayo vuttanayo “ekeka”miccādinā",
  "tika-vin11t0:2820_3": "yathāvuttapakāroti yojanā.",
  "tika-vin11t0:2821_0": "2177-8. Yā pana bhikkhunī harite khette nisīditvā bhuñjamānā vā tathā harite tattha",
  "tika-vin11t0:2821_1": "khette ucchuādīni khādanti khādamānā gacchantī vā yadi ucchiṭṭhaṃ udakaṃ vā calakādiṃ",
  "tika-vin11t0:2821_2": "vā chaḍḍeti, tassā pācittiyaṃ hotīti yojanā. Calakaṃ nāma vamikaraṃ.",
  "tika-vin11t0:2822": "2179. Tādise harite ṭhāne antamaso matthakachinnaṃ nāḷikerampi jalaṃ pivitvā chaḍḍentiyā āpatti siyāti yojanā.",
  "tika-vin11t0:2823": "2180. Sabbesanti bhikkhubhikkhunīnaṃ.",
  "tika-vin11t0:2824_0": "2181. Lāyitampi khettaṃ puna rohaṇatthāya manussā rakkhanti ce, tattha tasmiṃ khette",
  "tika-vin11t0:2824_1": "vighāsuccārādīni chaḍḍentiyā assā bhikkhuniyā yathāvatthukameva hi pācittiyamevāti",
  "tika-vin11t0:2824_2": "yojanā. “Assā yathāvatthuka”nti iminā bhikkhussa dukkaṭanti vuttameva hoti.",
  "tika-vin11t0:2825_0": "2182. Chaḍḍite khetteti manussehi uddhaṭasasse khette. Yathāha – “manussesu sassaṃ",
  "tika-vin11t0:2825_1": "uddharitvā gatesu chaḍḍitakhettaṃ nāma hoti, tattha vaṭṭatī”ti. Evaṃ akatepi khette",
  "tika-vin11t0:2825_2": "sāmike āpucchitvā kātuṃ vaṭṭati. Yathāha “sāmike apaloketvā chaḍḍetī”ti. Idha khettapālakā,",
  "tika-vin11t0:2825_3": "ārāmādigopakā ca sāmikā eva. Saṅghassa khette, ārāme ca sace “tattha kacavaraṃ na",
  "tika-vin11t0:2825_4": "chaḍḍetabba”nti katikā natthi, bhikkhussa chaḍḍetuṃ vaṭṭati saṅghapariyāpannattā,",
  "tika-vin11t0:2825_5": "na bhikkhunīnaṃ. Tāsaṃ pana bhikkhusaṅghe vuttanayena na vaṭṭati, na tassa bhikkhussa,",
  "tika-vin11t0:2825_6": "evaṃ santepi sāruppavasena kātabbanti. Sabbanti uccārādi catubbidhaṃ.",
  "tika-vin11t0:2826": "Navamaṃ.",
  "tika-vin11t0:2827_0": "2183. Ettha “naccaṃ nāma yaṃ kiñci naccaṃ. Gītaṃ nāma yaṃ kiñci gītaṃ. Vāditaṃ nāma",
  "tika-vin11t0:2827_1": "yaṃ kiñci vādita”nti vacanato “yaṃ kiñcī”ti seso. Yā pana bhikkhunī yaṃ kiñci naccaṃ",
  "tika-vin11t0:2827_2": "vā yaṃ kiñci gītaṃ vā yaṃ kiñci vāditaṃ vā dassanatthāya gaccheyyāti yojanā. Tattha",
  "tika-vin11t0:2827_3": "yaṃ kiñci naccanti naṭādayo vā naccantu soṇḍā vā, antamaso morasukamakkaṭādayopi,",
  "tika-vin11t0:2827_4": "sabbampetaṃ naccameva. Yaṃ kiñci gītanti naṭādīnaṃ vā gītaṃ hotu ariyānaṃ parinibbānakāle",
  "tika-vin11t0:2827_5": "ratanattayaguṇūpasaṃhitaṃ sādhukīḷitagītaṃ vā asaññatabhikkhūnaṃ dhammabhāṇakagītaṃ",
  "tika-vin11t0:2827_6": "vā, sabbampetaṃ gītameva. Yaṃ kiñci vāditanti ghanādivādanīyabhaṇḍavāditaṃ vā hotu",
  "tika-vin11t0:2827_7": "kuṭabherivāditaṃ vā antamaso udarabherivāditampi, sabbampetaṃ vāditameva. “Dassanasavanatthāyā”ti",
  "tika-vin11t0:2827_8": "vattabbe virūpekasesanayena “dassanatthāyā”ti vuttaṃ. Pañcannaṃ viññāṇānaṃ yathāsakaṃ",
  "tika-vin11t0:2827_9": "visayassa ālocanasabhāvatāya vā “dassanatthāya” icceva vuttaṃ.",
  "tika-vin11t0:2828": "2184. Pubbapayogadukkaṭena saha pācittiyaṃ dassetumāha “dassanatthāya naccassā”tiādi. Gītassāti ettha “vāditassā”ti pakaraṇato labbhati.",
  "tika-vin11t0:2829_0": "2185. Ekapayogenāti ekadisāvalokanapayogena. Teneva vakkhati “aññasmimpi…pe… siyu”nti.",
  "tika-vin11t0:2829_1": "Passatīti ettha “nacca”nti seso. Tesanti yesaṃ naccaṃ passati. Pi-saddena vāditampi",
  "tika-vin11t0:2829_2": "sampiṇḍeti. Yathāha “tesaṃyeva gītavāditaṃ suṇāti, ekameva pācittiya”nti.",
  "tika-vin11t0:2830": "2186. Aññatoti aññasmiṃ disābhāge.",
  "tika-vin11t0:2831_0": "2187. “Visuṃ pācittiyo siyu”nti idameva pakāsetumāha “payogagaṇanāyettha, āpattigaṇanā",
  "tika-vin11t0:2831_1": "siyā”ti. Etthāti imasmiṃ nānādisābhāge. Naccagītavāditānaṃ dassanasavane aṭṭhakathāgataṃ",
  "tika-vin11t0:2831_2": "vinicchayaṃ dassetumāha “naccitu”ntiādi.",
  "tika-vin11t0:2832": "2188. “Nacca itī”ti padacchedo, “naccāhī”tipi pāṭho. Upaṭṭhānanti bherisaddapūjaṃ. Sampaṭicchitunti “sādhū”ti adhivāsetuṃ. Imassa upalakkhaṇavasena vuttattā naccagītepi eseva nayo.",
  "tika-vin11t0:2833": "2189-90. Sabbatthāti naccanādīsu sabbattha. Upaṭṭhānaṃ karomāti tumhākaṃ cetiyassa naccādīhi upahāraṃ karomāti. Upaṭṭhānaṃ pasatthanti upaṭṭhānakaraṇaṃ nāma sundaranti.",
  "tika-vin11t0:2834_0": "Yā ārāmeyeva ca ṭhatvā passati vā suṇāti vāti yojanā, idha “antarārāme vā”tiādi seso.",
  "tika-vin11t0:2834_1": "“Ārāme ṭhatvā antarārāme vā bahiārāme vā naccādīni passati vā suṇāti vā, anāpattī”ti",
  "tika-vin11t0:2834_2": "aṭṭhakathāya vuttaṃ. “Ṭhatvā”ti vuttepi sabbesupi iriyāpathesu labbhati. Ārāme ṭhatvāti",
  "tika-vin11t0:2834_3": "na kevalaṃ ṭhatvāva, tato gantvāpi sabbiriyāpathehipi labhati. “Ārāme ṭhitā”ti pana",
  "tika-vin11t0:2834_4": "ārāmapariyāpannadassanatthaṃ vuttaṃ. Itarathā nisinnāpi na labheyyāti gaṇṭhipadādīsu",
  "tika-vin11t0:2834_5": "vuttaṃ. Bhikkhūnampi eseva nayo.",
  "tika-vin11t0:2835_0": "2191. Yā attano ṭhitokāsaṃ āgantvā payojitaṃ passati vā suṇāti vāti yojanā. Ṭhitokāsanti",
  "tika-vin11t0:2835_1": "ettha gatinivattisāmaññena sayitanisinnampi gayhati. Tathārūpā hi kāraṇā gantvā passantiyā",
  "tika-vin11t0:2835_2": "vāpīti yojanā. Kāraṇaṃ nāma salākabhattādikāraṇaṃ. Yathāha “sati karaṇīyeti salākabhattādīnaṃ",
  "tika-vin11t0:2835_3": "vā atthāya aññena vā kenaci karaṇīyena gantvā gataṭṭhāne passati vā suṇāti vā, anāpattī”ti.",
  "tika-vin11t0:2836_0": "2192. Maggaṃ gacchantī paṭipathe naccaṃ aṭṭhatvā passatīti evaṃ passantiyāpi ca tathā",
  "tika-vin11t0:2836_1": "anāpattīti ajjhāhārayojanā. Paṭipatheti gamanamaggābhimukhe. Āpadāsupīti tādisena",
  "tika-vin11t0:2836_2": "upaddavena upaddutā samajjaṭṭhānaṃ pavisati, evaṃ pavisitvā passantiyā vā suṇantiyā vā anāpatti.",
  "tika-vin11t0:2837": "2193. Idaṃ sikkhāpadaṃ samuṭṭhānato eḷakalomasikkhāpadena samaṃ mataṃ “samāna”nti viññātaṃ.",
  "tika-vin11t0:2838": "Dasamaṃ.",
  "tika-vin11t0:2839": "Lasuṇavaggo paṭhamo.",
  "tika-vin11t0:2840_0": "2194-5. Idha imasmiṃ sāsane yā pana bhikkhunī rattandhakārasmiṃ appadīpe purisena",
  "tika-vin11t0:2840_1": "saddhiṃ ekikā sace santiṭṭhati, tassā pācittiyaṃ vuttanti yojanā. Rattandhakārasminti",
  "tika-vin11t0:2840_2": "rattiyaṃ. Rattipariyāyo hi rattandhakāra-saddo. Yathāha padabhājane “rattandhakāreti",
  "tika-vin11t0:2840_3": "oggate sūriye”ti. Appadīpeti pajjotacandasūriyaaggīsu ekenāpi anobhāsite, iminā rattikkhettaṃ",
  "tika-vin11t0:2840_4": "dasseti. “Santiṭṭhatī”ti iminā gamananisinnasayanasaṅkhātaṃ iriyāpathattikañca upalakkhitanti",
  "tika-vin11t0:2840_5": "daṭṭhabbaṃ. Vuttañhi vajirabuddhinā “santiṭṭheyyāti ettha ṭhānāpadesena catubbidhopi",
  "tika-vin11t0:2840_6": "iriyāpatho saṅgahito, tasmā purisena saddhiṃ caṅkamanādīni karontiyāpi pācittiyañca",
  "tika-vin11t0:2840_7": "upalabbhatī”ti. Purisena saddhinti santiṭṭhituṃ, sallapituñca viññunā manussapurisena saddhiṃ.",
  "tika-vin11t0:2841": "Rahassādavasena purisassa hatthapāsaṃ samāgantvā tena saddhiṃ sallapantiyā vā pācittiyaṃ vuttanti yojanā.",
  "tika-vin11t0:2842_0": "2196-7. Yā pana bhikkhunī sace manussapurisassa hatthapāsaṃ vijahitvā santiṭṭhati",
  "tika-vin11t0:2842_1": "vā sallapati vā, yakkhapetatiracchānagatānaṃ hatthapāsaṃ avijahitvā santiṭṭhati vā",
  "tika-vin11t0:2842_2": "sallapati vā, tassā dukkaṭaṃ paridīpitanti yojanā.",
  "tika-vin11t0:2843": "Viññuggahaṇena aviññū puriso anāpattiṃ na karotīti dīpeti.",
  "tika-vin11t0:2844_0": "2198. Aññavihitāyāti rahoassādato aññaṃ cintentiyā. Yathāha “rahoassādato aññavihitāva",
  "tika-vin11t0:2844_1": "hutvā”ti. Catutthena, chaṭṭhena ca samuṭṭhānena samuṭṭhānato theyyasatthasamuṭṭhānaṃ.",
  "tika-vin11t0:2844_2": "Santiṭṭhanasallapanavasena kriyaṃ. Saññāya vimokkho etasminti saññāvimokkhakaṃ.",
  "tika-vin11t0:2845": "Paṭhamaṃ.",
  "tika-vin11t0:2846": "2199. Paṭicchanne okāseti kuṭṭādīsu yena kenaci paṭicchanne okāse. Idaṃ vacanaṃ.",
  "tika-vin11t0:2847": "Dutiyaṃ.",
  "tika-vin11t0:2848_0": "2200. Tatiye “ajjhokāse”ti ca catutthe “rathikāya, byūhe, siṅghāṭake”ti padāni ca",
  "tika-vin11t0:2848_1": "vajjetvā avasesaṃ sandhāyāha “apubbaṃ natthi kiñcipī”ti. Ettha “vattabba”nti seso.",
  "tika-vin11t0:2848_2": "Ettha ca rathikāyāti racchāya. Byūheti anibbiddharacchāya. Siṅghāṭaketi caccare okāse,",
  "tika-vin11t0:2848_3": "tikoṇaṃ vā catukoṇaṃ vā maggasamodhānaṭṭhāneti vuttaṃ hoti.",
  "tika-vin11t0:2849": "Tatiyacatutthāni.",
  "tika-vin11t0:2850_0": "2201-2. “Yā pana bhikkhunī purebhattaṃ kulāni upasaṅkamitvā āsane nisīditvā sāmike",
  "tika-vin11t0:2850_1": "anāpucchā pakkameyya, pācittiya”nti vacanato yā pana bhikkhunī purebhattaṃ kulāni",
  "tika-vin11t0:2850_2": "upasaṅkamitvā chadananto āsane nisīditvā sāmike anāpucchā anovassakappadesaṃ atikkameti,",
  "tika-vin11t0:2850_3": "yā ca ajjhokāse vā nisīditvā sace upacāraṃ atikkameti, tassā paṭhame pade dukkaṭaṃ",
  "tika-vin11t0:2850_4": "hoti, dutiye pade pācitti pariyāputāti yojanā. “Āsane”ti iminā pallaṅkamābhujitvā",
  "tika-vin11t0:2850_5": "nisīdanārahamāsanaṃ adhippetaṃ. Yathāha – “āsanaṃ nāma pallaṅkassa okāso vuccatī”ti.",
  "tika-vin11t0:2850_6": "Anovassappadesanti nibbakosabbhantaraṃ. Abbhokāse āpattikhettaṃ dassetumāha “upacārampi",
  "tika-vin11t0:2850_7": "vā sace”ti. Upacāranti dvādasahatthappamāṇaṃ padesaṃ. Yathāha gaṇṭhipade “upacāro dvādasahattho”ti.",
  "tika-vin11t0:2851_0": "2203. “Tathā”ti iminā “dukkaṭaṃ samudīrita”nti idaṃ paccāmasati. Āpuṭṭhe anāpuṭṭhasaññāya",
  "tika-vin11t0:2851_1": "āpuṭṭhe vicikicchato pakkamantiyā tathā dukkaṭanti yojanā. Ettha ca “bhikkhuniyā”ti",
  "tika-vin11t0:2851_2": "sambandhiniyā samānattā “vicikicchantiyā”ti vattabbe liṅgavipallāsavasena “vicikicchato”ti",
  "tika-vin11t0:2851_3": "vuttanti daṭṭhabbaṃ.",
  "tika-vin11t0:2852": "2204. Gilānāyāti yā tādisena gelaññena āpucchituṃ na sakkoti. Āpadāsūti ghare aggi uṭṭhito hoti corā vā, evarūpe upaddave anāpucchā pakkamantiyā anāpatti.",
  "tika-vin11t0:2853": "Pañcamaṃ.",
  "tika-vin11t0:2854_0": "2205-6. “Gacchantiyā vajantiyā”ti ca nisīdananipajjanāvasānadassanatthaṃ vuttaṃ.",
  "tika-vin11t0:2854_1": "Pācittiyaṃ pana pacchābhattaṃ sāmike “idha nisīdāma vā sayāma vā”ti anāpucchitvā",
  "tika-vin11t0:2854_2": "nisinnanipannapaccayā hotīti veditabbaṃ. Pacchābhattaṃ sāmike anāpucchā āsane nisīditvā",
  "tika-vin11t0:2854_3": "gacchantiyā ekā pācitti hotīti yojanā. Esa nayo “nipajjitvā”tiādīsupi.",
  "tika-vin11t0:2855": "Yathā pana tattha asaṃhārime anāpatti, evamidha dhuvapaññatte vā anāpattīti.",
  "tika-vin11t0:2856": "Chaṭṭhaṃ.",
  "tika-vin11t0:2857": "2207. Tisamuṭṭhānanti sacittakehi tīhi samuṭṭhānehi samuṭṭhānato.",
  "tika-vin11t0:2858": "Aṭṭhamaṃ.",
  "tika-vin11t0:2859_0": "2208. Yā pana bhikkhunī attānampi vā parampi vā nirayabrahmacariyehi abhisapeyya,",
  "tika-vin11t0:2859_1": "tassā vācato vācato siyā pācittīti yojanā. Tattha abhisapeyyāti sapathaṃ kareyya,",
  "tika-vin11t0:2859_2": "“niraye nibbattāmi, avīcimhi nibbattāmī”ti attānaṃ vā “niraye nibbattatu, avīcimhi",
  "tika-vin11t0:2859_3": "nibbattatū”ti paraṃ vā “gihinī homi, odātavatthā homī”ti attānaṃ vā “gihinī hotu,",
  "tika-vin11t0:2859_4": "odātavatthā hotū”ti paraṃ vā abhisapeyyāti vuttaṃ hoti.",
  "tika-vin11t0:2860_0": "2210. Akkosati attānaṃ vā paraṃ vāti sambandho. Tikapācittiyanti upasampannāya upasampannasaññāvematikāanupasampannasaññāvasena.",
  "tika-vin11t0:2860_1": "Sesāyāti anupasampannāya. Anupasampannāya upasampannasaññā, vematikā, anupasampannasaññā",
  "tika-vin11t0:2860_2": "akkosati, dukkaṭanti evaṃ tikadukkaṭaṃ.",
  "tika-vin11t0:2861_0": "2211. Atthadhammānusāsaniṃ purakkhatvā vadantīnaṃ anāpattīti yojanā. Yathāha aṭṭhakathāyaṃ",
  "tika-vin11t0:2861_1": "“atthapurekkhārāyāti aṭṭhakathaṃ kathentiyā. Dhammapurekkhārāyāti pāḷiṃ vācentiyā.",
  "tika-vin11t0:2861_2": "Anusāsanipurekkhārāyāti ‘idānipi tvaṃ edisā, sādhu viramassu, no ce viramasi, addhā",
  "tika-vin11t0:2861_3": "puna evarūpāni kammāni katvā niraye uppajjissasi, tiracchānayoniyā uppajjissasī’ti",
  "tika-vin11t0:2861_4": "evaṃ anusāsaniyaṃ ṭhatvā vadantiyā anāpattī”ti.",
  "tika-vin11t0:2862": "Navamaṃ.",
  "tika-vin11t0:2863": "2212. Vadhitvāti satthādīhi paharitvā. Vadhitvā vāti ettha vā-saddo pāḷiyaṃ “vadhitvā vadhitvā”ti vuttaṃ āmeḍitaṃ sūceti.",
  "tika-vin11t0:2864": "2213. Etthāti imasmiṃ sikkhāpade. Kāyavācācittasamuṭṭhānaṃ dhuranikkhepasamuṭṭhānaṃ nāma, samanubhāsanasamuṭṭhānantipi etasseva nāmaṃ.",
  "tika-vin11t0:2865": "Dasamaṃ.",
  "tika-vin11t0:2866": "Andhakāravaggo dutiyo.",
  "tika-vin11t0:2867_0": "2214. Yā pana bhikkhunī naggā anivatthā apārutā hutvā nahāyati, assā sabbapayoge",
  "tika-vin11t0:2867_1": "dukkaṭaṃ. Tassa nahānassa vosāne pariyosāne sā bhikkhunī jinavuttaṃ jinena bhagavatā",
  "tika-vin11t0:2867_2": "bhikkhunīnaṃ paññattaṃ dosaṃ pācittiyāpattiṃ samupeti āpajjatīti yojanā. Bhikkhuni",
  "tika-vin11t0:2867_3": "dosanti ettha gāthābandhavasena rasso kato.",
  "tika-vin11t0:2868_0": "2215. Acchinnacīvarāti acchinnaudakasāṭikacīvarā. Naṭṭhacīvarāti corādīhi naṭṭhaudakasāṭikacīvarā.",
  "tika-vin11t0:2868_1": "Āpadāsu vāti “mahagghaṃ imaṃ disvā corāpi hareyyu”nti evarūpāsu āpadāsu vā naggāya",
  "tika-vin11t0:2868_2": "nahāyantiyā na doso.",
  "tika-vin11t0:2869": "Paṭhamaṃ.",
  "tika-vin11t0:2870": "2216. Dutiyeti “udakasāṭikaṃ pana bhikkhuniyā kārayamānāyā”tiādisikkhāpade.",
  "tika-vin11t0:2871": "Dutiyaṃ.",
  "tika-vin11t0:2872_0": "2217-8. Dussibbitaṃ cīvaranti asakkaccasibbitaṃ cīvaraṃ. Visibbetvāti dussibbitaṃ",
  "tika-vin11t0:2872_1": "puna sibbanatthāya sayaṃ vā vigatasibbanaṃ katvā. “Visibbāpetvā”ti seso. Yathāha",
  "tika-vin11t0:2872_2": "“visibbetvā vā visibbāpetvā vā”ti. Anantarāyāti dasasu antarāyesu aññatarantarāyarahitā.",
  "tika-vin11t0:2872_3": "Taṃ visibbitaṃ, visibbāpitaṃ vā cīvaraṃ. “Anantarāyā taṃ pacchā”ti vattabbe gāthābandhavasena",
  "tika-vin11t0:2872_4": "rasso kato. Na sibbeyyāti etthāpi “na sibbāpeyyā”ti seso. Yathāha “neva sibbeyya,",
  "tika-vin11t0:2872_5": "na sibbāpanāya ussukkaṃ kareyyā”ti.",
  "tika-vin11t0:2873_0": "Catupañcāhanti ettha “uttarichappañcavācāhi, uttaridirattatiratta”ntiādīsu viya appasaṅkhyāya",
  "tika-vin11t0:2873_1": "bahusaṅkhyāyaṃ antogadhattepi ubhayavacanaṃ lokavohāravasena vacanasiliṭṭhatāyāti",
  "tika-vin11t0:2873_2": "daṭṭhabbaṃ. Dhureti sibbanussāhe. Nikkhittamatteti vissaṭṭhamatte.",
  "tika-vin11t0:2874_0": "2219. Tikapācittiyaṃ vuttanti upasampannāya upasampannasaññā, vematikā, anupasampannasaññāti",
  "tika-vin11t0:2874_1": "tīsu vāresu tikapācittiyaṃ vuttaṃ. Sesāyāti anupasampannāya. Tikadukkaṭanti vārattaye dukkaṭattayaṃ.",
  "tika-vin11t0:2875": "2220. Ubhinnanti upasampannānupasampannānaṃ. Aññasminti cīvarato aññasmiṃ. Antarāyepi vā satīti rājacorādiantarāyānaṃ dasannaṃ aññatare sati.",
  "tika-vin11t0:2876_0": "2221. “Dhuranikkhepanaṃ nāma, samuṭṭhānamidaṃ mata”nti idaṃ aṭṭhakathāya “dhuranikkhepasamuṭṭhāna”nti",
  "tika-vin11t0:2876_1": "vuttameva gahetvā vuttaṃ, terasasu samuṭṭhānasīsesu “dhuranikkhepasamuṭṭhāna”nti",
  "tika-vin11t0:2876_2": "visuṃ samuṭṭhānasīsaṃ nāma natthi. Mātikaṭṭhakathāyañca “samanubhāsanasamuṭṭhāna”nti",
  "tika-vin11t0:2876_3": "vuttaṃ, taṃ samuṭṭhānasīsesu antogadhameva. Tasmā “dhuranikkhepasamuṭṭhāna”nti idaṃ",
  "tika-vin11t0:2876_4": "samanubhāsanasamuṭṭhānasseva pariyāyoti gahetabbaṃ.",
  "tika-vin11t0:2877": "Tatiyaṃ.",
  "tika-vin11t0:2878_0": "2222. Pañca ahāni pañcāhaṃ, pañcāhameva pañcāhikaṃ. “Atikkameyyā”ti kiriyāya dvikammakattā",
  "tika-vin11t0:2878_1": "“pañcāhika”nti ca “saṅghāṭicāra”nti ca upayogatthe eva upayogavacanaṃ. Saṅghaṭitaṭṭhena",
  "tika-vin11t0:2878_2": "saṅghāṭi, iti vakkhamānānaṃ pañcannaṃ cīvarānamevādhivacanaṃ, saṅghāṭīnaṃ cāro saṅghāṭicāro,",
  "tika-vin11t0:2878_3": "paribhogavasena vā otāpanavasena vā parivattananti attho. “Pañcāhikaṃ saṅghāṭicāraṃ",
  "tika-vin11t0:2878_4": "atikkameyyāti pañcamaṃ divasaṃ pañca cīvarāni neva nivāseti na pārupati na otāpeti",
  "tika-vin11t0:2878_5": "pañcamaṃ divasaṃ atikkāmeti, āpatti pācittiyassā”ti vacanato pañcadivasabbhantare",
  "tika-vin11t0:2878_6": "yaṃ kiñci akatvā atikkāmentiyā cīvaragaṇanāya pācitti hotīti dassetumāha “yātikkameyyā”tiādi.",
  "tika-vin11t0:2879_0": "2223. Ticīvaranti antaravāsakauttarāsaṅgasaṅghāṭisaṅkhātaṃ ticīvarañca. Saṃkaccīti",
  "tika-vin11t0:2879_1": "thanaveṭhanasaṅkhātaṃ cīvarañca. Dakasāṭīti utunikāle nivāsetabbaudakasāṭicīvarañca.",
  "tika-vin11t0:2879_2": "Iti ime pañca. Pañca tūti pañca cīvarāni nāma.",
  "tika-vin11t0:2880": "2224-5. Tikapācittīti pañcāhātikkantasaññā, vematikā, anatikkantasaññāti vikappattaye pācittiyattayaṃ hoti. Pañcāhānatikkante atikkantasaññāvematikānaṃ vasena dvikadukkaṭaṃ.",
  "tika-vin11t0:2881_0": "“Pañcame divase”tiādi anāpattivārasandassanaṃ. Nisevatīti nivāseti vā pārupati vā.",
  "tika-vin11t0:2881_1": "Otāpetīti ettha vā-saddo luttaniddiṭṭho, otāpeti vāti attho. Āpadāsupīti mahagghaṃ",
  "tika-vin11t0:2881_2": "cīvaraṃ, na sakkā hoti corabhayādīsu paribhuñjituṃ, evarūpe upaddave anāpatti.",
  "tika-vin11t0:2882": "Catutthaṃ.",
  "tika-vin11t0:2883_0": "2226. Aññissā saṅkametabbacīvaraṃ anāpucchā gahetvā yā paribhuñjati, tassā pācittiyaṃ",
  "tika-vin11t0:2883_1": "siyāti yojanā, aññissā upasampannāya santakaṃ pañcannaṃ cīvarānaṃ aññataraṃ tassā",
  "tika-vin11t0:2883_2": "avatvā ādāya puna tassā dātabbaṃ, adatvā yā bhikkhunī paṭisevati, tassā pācittiyaṃ",
  "tika-vin11t0:2883_3": "hotīti attho. “Saṅkametabbacīvaraṃ saṅkamanīya”nti pariyāyasaddā ete. Yathāha “cīvarasaṅkamanīyanti",
  "tika-vin11t0:2883_4": "saṅkametabbacīvaraṃ, aññissā santakaṃ anāpucchā gahitaṃ puna paṭidātabbacīvaranti attho”ti.",
  "tika-vin11t0:2884_0": "2227. Tikapācittiyaṃ vuttanti “upasampannāya upasampannasaññā…pe… vematikā …pe… anupasampannasaññā",
  "tika-vin11t0:2884_1": "cīvarasaṅkamanīyaṃ dhāreti, āpatti pācittiyassā”ti evaṃ tikapācittiyaṃ pāḷiyaṃ vuttaṃ.",
  "tika-vin11t0:2884_2": "Sesāyāti anupasampannāya. “Tikadukkaṭa”nti idañca vuttanayameva. Āpadāsūti sace apārutaṃ",
  "tika-vin11t0:2884_3": "vā anivatthaṃ vā corā haranti, evarūpāsu āpadāsu vā.",
  "tika-vin11t0:2885": "2228. Etaṃ samuṭṭhānaṃ kathinena tulyanti yojanā. Gahaṇaṃ, paribhogo ca kriyaṃ. Anāpucchanaṃ akriyaṃ.",
  "tika-vin11t0:2886": "Pañcamaṃ.",
  "tika-vin11t0:2887_0": "2229. Labhitabbaṃ tu cīvaranti labhitabbaṃ vikappanupagaṃ cīvaraṃ. Nivāretīti yathā",
  "tika-vin11t0:2887_1": "te dātukāmā na denti, evaṃ antarāyaṃ parakkamati. Pācittiṃ paridīpayeti sace tassā",
  "tika-vin11t0:2887_2": "vacanena te na denti, bhikkhuniyā pācittiyaṃ vadeyyāti attho.",
  "tika-vin11t0:2888_0": "2230. Ettha paṭhamaṃ “saṅghassā”ti vuttattā gaṇassāti dve tayova gahetabbā. Lābheti",
  "tika-vin11t0:2888_1": "ettha “nivārite”ti seso. Sace aññaṃ parikkhāraṃ nivāreti, tatheva dukkaṭanti yojanā.",
  "tika-vin11t0:2888_2": "Aññanti vikappanupagacīvarato aññaṃ. Parikkhāranti yaṃ kiñci thālakādīnaṃ vā sappitelādīnaṃ vā aññataraṃ.",
  "tika-vin11t0:2889_0": "2231. Ānisaṃsaṃ nidassetvāti “kittakaṃ agghanakaṃ dātukāmatthāti pucchati, ‘ettakaṃ",
  "tika-vin11t0:2889_1": "nāmā’ti vadanti, ‘āgametha tāva, idāni vatthu mahagghaṃ, katipāhena kappāse āgate",
  "tika-vin11t0:2889_2": "samagghaṃ bhavissatī”ti evaṃ ānisaṃsaṃ dassetvā. Na dosatāti na doso, anāpattīti attho.",
  "tika-vin11t0:2890": "Chaṭṭhaṃ.",
  "tika-vin11t0:2891_0": "2232-3. Dhammikaṃ samaggena saṅghena sannipatitvā kariyamānaṃ cīvarānaṃ vibhaṅgaṃ",
  "tika-vin11t0:2891_1": "bhājanaṃ yā bhikkhunī paṭisedheyya paṭibāheyya, tassā evaṃ paṭisedhentiyā pācittiyaṃ",
  "tika-vin11t0:2891_2": "hotīti yojanā. Adhamme dhammasaññāya dukkaṭaṃ paridīpitanti yojanā. Ubho vematikāya",
  "tika-vin11t0:2891_3": "vāti ubhosu vematikāya. Gāthābandhavasena su-saddalopo. Dhammike adhammike cīvaravibhaṅge",
  "tika-vin11t0:2891_4": "vematikāya paṭibāhantiyā dukkaṭaṃ paridīpitanti yojanā. Yathāha “dhammike vematikā",
  "tika-vin11t0:2891_5": "paṭibāhati, āpatti dukkaṭassa. Adhammike vematikā paṭibāhati, āpatti dukkaṭassā”ti.",
  "tika-vin11t0:2891_6": "Ānisaṃsaṃ nidassetvāti “ekissā ekaṃ sāṭakaṃ nappahoti, āgametha tāva, katipāheneva",
  "tika-vin11t0:2891_7": "uppajjissati, tato bhājessāmī”ti evaṃ ānisaṃsaṃ dassetvā.",
  "tika-vin11t0:2892": "Sattamaṃ.",
  "tika-vin11t0:2893_0": "2235-6. Nivāsanupagaṃ vā tathā pārupanupagaṃ vā kappabindukataṃ vā yaṃ kiñci cīvaraṃ",
  "tika-vin11t0:2893_1": "pañca sahadhammike ca mātāpitaropi muñcitvā aññassa yassa kassaci gahaṭṭhassa vā",
  "tika-vin11t0:2893_2": "paribbājakassa vā yadi dadeyya, tassāpi pācittiyaṃ pariyāputanti yojanā. Ettha ca",
  "tika-vin11t0:2893_3": "“pitaro”ti mātā ca pitā ca mātāpitaroti vattabbe virūpekasesavasena niddeso daṭṭhabbo.",
  "tika-vin11t0:2894": "2237. Ettha imasmiṃ sikkhāpade tā pana pācittiyo cīvarānaṃ gaṇanāya vasena gaṇetabbāti yojanā.",
  "tika-vin11t0:2895": "2238. Tāva sampaṭicchito kālo etassāti tāvakālikaṃ, cīvaraṃ. “Aññassā”ti pubbe vuttassa dūrattā punapi “aññesa”nti āha, soyevattho.",
  "tika-vin11t0:2896": "Aṭṭhamaṃ.",
  "tika-vin11t0:2897_0": "2239. Yā pana bhikkhunī “sace mayaṃ sakkoma, dassāma karissāmāti evaṃ vācā bhinnā",
  "tika-vin11t0:2897_1": "hotī”ti vuttāya dubbalāya cīvarapaccāsāya cīvarassa vibhaṅgaṃ nisedhetvā cīvare kālaṃ",
  "tika-vin11t0:2897_2": "atikkameyya, assā dosatā pācittiyāpatti hotīti yojanā. Cīvare kālanti “cīvarakālasamayo",
  "tika-vin11t0:2897_3": "nāma anatthate kathine vassānassa pacchimo māso, atthate kathine pañcamāsā”ti padabhājane",
  "tika-vin11t0:2897_4": "vuttaṃ cīvarakālaṃ. Atikkameyyāti “anatthate kathine vassānassa pacchimaṃ divasaṃ,",
  "tika-vin11t0:2897_5": "atthate kathine kathinuddhāradivasaṃ atikkāmetī”ti vuttavidhiṃ atikkāmeyya.",
  "tika-vin11t0:2898_0": "2240. “Adubbalacīvare dubbalacīvarasaññā, āpatti dukkaṭassā”ti vacanato sudubbalanti",
  "tika-vin11t0:2898_1": "cetasāti ettha su-saddo padapūraṇe. Ubhosūti dubbale, adubbale ca. Kaṅkhitāya vāti vematikāya vā.",
  "tika-vin11t0:2899_0": "2241. Ānisaṃsaṃ nidassetvāti “kiñcāpi ‘na mayaṃ ayye sakkomā’ti vadanti, idāni pana",
  "tika-vin11t0:2899_1": "tesaṃ kappāso āgamissati, saddho pasanno puriso āgamissati, addhā dassatī”ti evaṃ",
  "tika-vin11t0:2899_2": "aṭṭhakathāya vuttanayena ānisaṃsaṃ dassetvā.",
  "tika-vin11t0:2900": "Navamaṃ.",
  "tika-vin11t0:2901": "2242. Dhammikaṃ kathinuddhāranti “dhammiko nāma kathinuddhāro samaggo bhikkhunisaṅgho sannipatitvā uddharatī”ti vuttaṃ kathinuddhāraṃ.",
  "tika-vin11t0:2902_0": "2243. Yassāti yassa kathinassa. Atthāramūlako ānisaṃso nāma “yo ca tattha cīvaruppādo,",
  "tika-vin11t0:2902_1": "so nesaṃ bhavissatī”ti anuññāto tasmiṃ vihāre uppajjanakacīvaravatthānisaṃso. Uddhāramūlako",
  "tika-vin11t0:2902_2": "nāma antarubbhāraṃ kārāpentehi upāsakehi diyyamānacīvaravatthānisaṃso.",
  "tika-vin11t0:2903_0": "2245. Samānisaṃsopīti atthāraānisaṃsena samānisaṃsopi ubbhāro. Saddhāpālanakaāraṇāti",
  "tika-vin11t0:2903_1": "pasādānurakkhanatthāya dātabboti yojanā. Ānisaṃsaṃ nidassetvāti “bhikkhunisaṅgho",
  "tika-vin11t0:2903_2": "jiṇṇacīvaro, kathinānisaṃsamūlako mahālābho”ti evarūpaṃ ānisaṃsaṃ dassetvā.",
  "tika-vin11t0:2904_0": "2246. Samuṭṭhānādinā saddhiṃ sesaṃ pana vinicchayajātaṃ asesena sabbākārena sattamena",
  "tika-vin11t0:2904_1": "sikkhāpadena samaṃ mataṃ “sadisa”nti viññātaṃ. Kiñcipi appakampi apubbaṃ tattha vuttanayato",
  "tika-vin11t0:2904_2": "aññaṃ natthīti yojanā.",
  "tika-vin11t0:2905": "Dasamaṃ.",
  "tika-vin11t0:2906": "Naggavaggo tatiyo.",
  "tika-vin11t0:2907_0": "2247. “Yā pana bhikkhuniyo dve ekamañce tuvaṭṭeyyuṃ, pācittiya”nti paññattasikkhāpade",
  "tika-vin11t0:2907_1": "vinicchayaṃ dassetumāha “ekāyā”tiādi. Ekāyāti ekāya bhikkhuniyā. Aparāti aññā upasampannā.",
  "tika-vin11t0:2907_2": "Nipajjeyyunti ettha “ekamañce”ti seso. Dveti dve bhikkhuniyo.",
  "tika-vin11t0:2908": "2248-9. “Ekāya cā”tiādi anāpattivāraniddeso. Ubho vāpi samaṃ nisīdantīti yojanā. Eḷakenāti eḷakalomasikkhāpadena.",
  "tika-vin11t0:2909": "Paṭhamaṃ.",
  "tika-vin11t0:2910_0": "2250-1. Pāvārakaṭasārādinti ettha bhummekavacanaṃ. “Saṃhārimesū”ti iminā samānādhikaraṇattā",
  "tika-vin11t0:2910_1": "bahuvacanappasaṅge vacanavipallāsenettha ekavacananiddesoti daṭṭhabbo. Pāvāro ca",
  "tika-vin11t0:2910_2": "kaṭasāro ca te ādi yassāti viggaho, niddhāraṇe cetaṃ bhummaṃ. Ekakanti niddhāritabbanidassanaṃ.",
  "tika-vin11t0:2910_3": "Ekameva ekakaṃ. Saṃhārimesu pāvārādīsu aññataranti attho. “Pāvāroti kojavādayo”ti",
  "tika-vin11t0:2910_4": "vadanti. Kaṭasāroti kaṭoyeva. Ādi-saddena attharitvā sayanārahaṃ sabbaṃ saṅgaṇhāti.",
  "tika-vin11t0:2910_5": "Tenevāti yaṃ atthataṃ, teneva. Pārupitvā sace yā pana dve saheva nipajjanti, tāsaṃ",
  "tika-vin11t0:2910_6": "pācittiyaṃ siyāti yojanā. Ettha ca attharaṇapāvuraṇakicce ekasseva niddiṭṭhattā ekassa",
  "tika-vin11t0:2910_7": "antassa attharaṇañca ekassa antassa pārupanañca viññāyati. Yathāha “saṃhārimānaṃ",
  "tika-vin11t0:2910_8": "pāvārattharaṇakaṭasārakādīnaṃ ekaṃ antaṃ attharitvā ekaṃ pārupitvā tuvaṭṭentīnametaṃ adhivacana”nti.",
  "tika-vin11t0:2911_0": "Ekasmiṃ ekattharaṇe vā ekapāvuraṇe vā nipajjane sati tāsaṃ dvinnaṃ bhikkhunīnaṃ dukkaṭanti",
  "tika-vin11t0:2911_1": "sambandho. Dvikadukkaṭaṃ vuttanti “nānattharaṇapāvuraṇe ekattharaṇapāvuraṇasaññā…pe…",
  "tika-vin11t0:2911_2": "vematikā, āpatti dukkaṭassā”ti vuttaṃ dukkaṭadvayaṃ.",
  "tika-vin11t0:2912_0": "2252. Vavatthānaṃ nidassetvāti majjhe kāsāvaṃ vā kattarayaṭṭhiṃ vā antamaso kāyabandhanampi",
  "tika-vin11t0:2912_1": "ṭhapetvā nipajjanti, anāpattīti attho. Sesaṃ samuṭṭhānādividhānaṃ. Ādināti imasmiṃyeva",
  "tika-vin11t0:2912_2": "vagge paṭhamasikkhāpadena. Tulyanti samānaṃ.",
  "tika-vin11t0:2913": "Dutiyaṃ.",
  "tika-vin11t0:2914_0": "2253. Aññissā bhikkhuniyā. Aphāsukāraṇāti aphāsukaraṇahetu. Anāpucchāti anāpucchitvā.",
  "tika-vin11t0:2914_1": "Tassā purato ca caṅkamanādayo yadi kareyya, evaṃ karontiyā pācittiyāpatti hotīti",
  "tika-vin11t0:2914_2": "yojanā. Caṅkamanādayoti ettha ādi-saddena “tiṭṭhati vā nisīdati vā seyyaṃ vā kappeti",
  "tika-vin11t0:2914_3": "uddisati vā uddisāpeti vā sajjhāyaṃ vā karotī”ti padabhājane vuttānaṃ saṅgaho.",
  "tika-vin11t0:2915_0": "2254. Nivattanānaṃ gaṇanāyāti caṅkamantiyā caṅkamassa ubhayakoṭiṃ patvā nivattantiyā",
  "tika-vin11t0:2915_1": "nivattanagaṇanāya. Payogatoyevāti payogagaṇanāyeva, iriyāpathaparivattanagaṇanāyevāti",
  "tika-vin11t0:2915_2": "vuttaṃ hoti. Dosāti pācittiyāpattiyo.",
  "tika-vin11t0:2916_0": "2255. Padānaṃ gaṇanāvasāti ettha ādi-saddo luttaniddiṭṭho. Yathāha “padādigaṇanāyā”ti.",
  "tika-vin11t0:2916_1": "Tikapācittiyaṃ vuttanti upasampannāya upasampannasaññā, vematikā, anupasampannasaññāti",
  "tika-vin11t0:2916_2": "vikappattayassa vasena pācittiyattayaṃ vuttaṃ. Sesāyāti anupasampannāya.",
  "tika-vin11t0:2917": "2256. Na ca aphāsukāmāyāti āpucchitvā tassā bhikkhuniyā purato caṅkamanādīni karontiyā anāpattīti yojanā.",
  "tika-vin11t0:2918": "2257. Kriyākriyanti caṅkamanādikaraṇaṃ kiriyaṃ. Āpucchāya akaraṇaṃ akiriyaṃ. Pāpamānasanti akusalacittaṃ.",
  "tika-vin11t0:2919": "Tatiyaṃ.",
  "tika-vin11t0:2920_0": "2258-9. Anantarāyāti vakkhamānesu rājantarāyādīsu dasasu antarāyesu aññatararahitā",
  "tika-vin11t0:2920_1": "bhikkhunī. Dukkhitanti gilānaṃ. Yathāha “dukkhitā nāma gilānā vuccatī”ti. Sahajīvininti",
  "tika-vin11t0:2920_2": "saddhivihāriniṃ. Yathāha “sahajīvinī nāma saddhivihārinī vuccatī”ti. Aññāya vā nupaṭṭhāpeyyāti",
  "tika-vin11t0:2920_3": "aññāya bhikkhuniyā, sikkhamānāya, sāmaṇeriyā vā gihiniyā vā upaṭṭhānaṃ na kārāpeyya.",
  "tika-vin11t0:2920_4": "Nupaṭṭheyya sayampi vāti yā upaṭṭhānaṃ na kareyya. Dhure nikkhittamatte vāti “neva",
  "tika-vin11t0:2920_5": "upaṭṭhessāmi, na upaṭṭhāpanāya ussukkaṃ karissāmī”ti dhure ussāhe nikkhittamatteyeva.",
  "tika-vin11t0:2920_6": "Tassāti upajjhāyāya.",
  "tika-vin11t0:2921": "Antevāsiniyā vāpīti pabbajjāupasampadādhammanissayavasena catubbidhāsu antevāsinīsu aññatarāya. Itarāyāti anupasampannāya.",
  "tika-vin11t0:2922_0": "2260. Gilānāyāti sayaṃ gilānāya. “Gavesitvā alabhantiyā”ti padacchedo, aññaṃ upaṭṭhāyikaṃ",
  "tika-vin11t0:2922_1": "pariyesitvā alabhamānāyāti attho. “Āpadāsu ummattikādīna”nti padacchedo. Gāthābandhavasena",
  "tika-vin11t0:2922_2": "vaṇṇalopopi daṭṭhabbo. Āpadāsūti tathārūpe upaddave sati. Dhuranikkhepanodayanti",
  "tika-vin11t0:2922_3": "dhuranikkhepasamuṭṭhānaṃ. Yadettha vattabbaṃ, taṃ heṭṭhā vuttameva.",
  "tika-vin11t0:2923": "Catutthaṃ.",
  "tika-vin11t0:2924_0": "2261-2. Puggalikassa attāyattaparāyattavasena aniyamitattā “saka”nti iminā niyameti.",
  "tika-vin11t0:2924_1": "Sakaṃ puggalikanti attano puggalikaṃ. Datvāti ettha “bhikkhuniyā”ti seso. Sakavāṭanti",
  "tika-vin11t0:2924_2": "parivattakadvārakavāṭasahitaṃ. Upassayanti gehaṃ. Dvārādīsūti ettha ādi-saddena gabbhapamukhānaṃ",
  "tika-vin11t0:2924_3": "saṅgaho, niddhāraṇe cetaṃ bhummaṃ. Bahūnipīti niddhāretabbanidassanaṃ. Bahūnipi dvārāni",
  "tika-vin11t0:2924_4": "vā bahū gabbhe vā bahūni pamukhāni vā. Tanti yassā upassayo dinno, taṃ bhikkhuniṃ.",
  "tika-vin11t0:2924_5": "Nikkaḍḍhantiyāti atikkāmentiyā. Tassāti yā nikkaḍḍhati, tassā.",
  "tika-vin11t0:2925_0": "2263. Etthāti nikkaḍḍhane. Eseva nayoti “payogagaṇanāya āpattī”ti dassitanayo. Ettha",
  "tika-vin11t0:2925_1": "payogo nāma āṇāpanaṃ, iminā “ekāyāṇattiyā anekesu dvāresu atikkāmitesupi ekāva āpatti",
  "tika-vin11t0:2925_2": "hotī”ti evamādikaṃ aṭṭhakathāgatavinicchayaṃ saṅgaṇhāti.",
  "tika-vin11t0:2926": "2264. Tesu vinicchayesu ekaṃ vinicchayavisesaṃ dassetumāha “ettakāva imaṃ dvārā”tiādi. Dvāragaṇanāya āpattiyo dvāragaṇanāpattiyo.",
  "tika-vin11t0:2927_0": "2265. Akavāṭamhāti akavāṭabandhato upassayā nikkaḍḍhantiyā dukkaṭanti yojanā. Sesāyāti",
  "tika-vin11t0:2927_1": "anupasampannāya. Tikadukkaṭanti anupasampannāya upasampannasaññāya, vematikāya, anupasampannasaññāya",
  "tika-vin11t0:2927_2": "ca vasena tikadukkaṭaṃ. Ubhinnanti upasampannānupasampannānaṃ. Parikkhāresūti pattacīvarādīsu",
  "tika-vin11t0:2927_3": "parikkhāresu. Sabbatthāti sabbesu payogesu, nikkaḍḍhiyamānesu, nikkaḍḍhāpiyamānesu cāti vuttaṃ hoti.",
  "tika-vin11t0:2928_0": "2266. Ettha imasmiṃ sikkhāpade samuṭṭhānādivinicchayena saha sesaṃ vinicchayajātaṃ",
  "tika-vin11t0:2928_1": "asesena sabbappakārena saṅghikā vihārasmā nikkaḍḍhanasikkhāpadena samaṃ mataṃ “sadisa”nti",
  "tika-vin11t0:2928_2": "sallakkhitanti yojanā.",
  "tika-vin11t0:2929": "Pañcamaṃ.",
  "tika-vin11t0:2930_0": "2267. Chaṭṭheti “yā pana bhikkhunī saṃsaṭṭhā vihareyya gahapatinā vā gahapatiputtena",
  "tika-vin11t0:2930_1": "vā”tiādimātikāya niddiṭṭhe chaṭṭhasikkhāpade. Idha vattabbanti imasmiṃ vinayavinicchaye",
  "tika-vin11t0:2930_2": "kathetabbaṃ. Ariṭṭhassa sikkhāpadenāti ariṭṭhasikkhāpadena. Vinicchayoti samuṭṭhānādiko.",
  "tika-vin11t0:2931": "Chaṭṭhaṃ.",
  "tika-vin11t0:2932_0": "2268. Sāsaṅkasammateti ettha “sappaṭibhaye”ti seso. Ubhayampi heṭṭhā vuttatthameva.",
  "tika-vin11t0:2932_1": "Antoraṭṭheti yassa vijite viharati, tasseva raṭṭhe. Sāsaṅkasammate sappaṭibhaye antoraṭṭhe",
  "tika-vin11t0:2932_2": "satthena vinā cārikaṃ carantiyā bhikkhuniyā āpatti siyāti yojanā.",
  "tika-vin11t0:2933": "2269. Evaṃ carantiyā sagāmakaṭṭhāne gāmantarappavese ca agāmake araññe addhayojane ca vinayaññunā bhikkhunā pācittiyanayo pācittiyāpattividhānakkamo ñeyyo ñātabboti yojanā.",
  "tika-vin11t0:2934": "2270. Saha satthena carantiyā na dosoti yojanā. Khemaṭṭhāne carantiyā, āpadāsu vā carantiyā na dosoti yojanā.",
  "tika-vin11t0:2935": "Sattamaṃ.",
  "tika-vin11t0:2936_0": "2271. Aṭṭhame navame vāpīti “yā pana bhikkhunī tiroraṭṭhe”tiādike aṭṭhamasikkhāpade",
  "tika-vin11t0:2936_1": "ca “yā pana bhikkhunī antovassaṃ cārikaṃ careyya, pācittiya”nti vuttanavamasikkhāpade",
  "tika-vin11t0:2936_2": "ca. Anuttānaṃ na vijjati, sabbaṃ uttānameva, tasmā ettha mayā na vicārīyatīti adhippāyo.",
  "tika-vin11t0:2937": "Aṭṭhamanavamāni.",
  "tika-vin11t0:2938_0": "2272. “Yā pana bhikkhunī vassaṃvutthā cārikaṃ na pakkameyya antamaso chappañcayojanānipi,",
  "tika-vin11t0:2938_1": "pācittiya”nti vuttasikkhāpade vinicchayaṃ dassetumāha “pācittī”tiādi. Ahaṃ na gamissāmi",
  "tika-vin11t0:2938_2": "na pakkamissāmīti dhuranikkhepe kate pācittīti yojanā. Tathāti pācitti.",
  "tika-vin11t0:2939_0": "2273. Vassaṃvutthāya pavāretvā antamaso pañca yojanāni gantuṃ vaṭṭati. Ettha api-saddassa",
  "tika-vin11t0:2939_1": "sambhāvanatthataṃ dassetumāha “chasū”tiādi. Idha imasmiṃ anāpattivāre chasu yojanesu",
  "tika-vin11t0:2939_2": "yadatthi vattabbaṃ, taṃ kinnu nāma siyā, natthi kiñci vattabbanti attho. Pavāretvā",
  "tika-vin11t0:2939_3": "cha yojanāni gacchantiyā anāpattibhāvo avuttasiddhovāti dīpeti.",
  "tika-vin11t0:2940": "2274. Tīṇi yojanāni. Tenevāti yena gatā, teneva maggena. Aññena maggenāti gatamaggato aññena pathena.",
  "tika-vin11t0:2941_0": "2275. Dasavidhe antarāyasmiṃ satīti vakkhamānesu antarāyesu aññatarasmiṃ sati. Tassā",
  "tika-vin11t0:2941_1": "anāpattīti yojanā. Āpadāsūti aṭṭādikāraṇena kenaci palibuddhādibhāvasaṅkhātāsu āpadāsu.",
  "tika-vin11t0:2941_2": "Gilānāyāti sayaṃ gilānāya. Dutiyāya bhikkhuniyā alābhe vā apakkamantiyā anāpatti.",
  "tika-vin11t0:2942_0": "2276. Rājā ca corā ca amanussā ca aggi ca toyañca vāḷā ca sarīsapā cāti viggaho.",
  "tika-vin11t0:2942_1": "Manussoti ettha gāthābandhavasena pubbapadalopo “lābūni sīdantī”tiādīsu viya. Jīvitañca",
  "tika-vin11t0:2942_2": "brahmacariyā ca jīvitabrahmacariyanti samāhāradvande samāso, tassa jīvitabrahmacariyassa.",
  "tika-vin11t0:2942_3": "Antarāyā eva antarāyikā. Etesaṃ dasannaṃ aññatarasmiṃ apakkamantiyā anāpatti. Yathāha",
  "tika-vin11t0:2942_4": "“antarāyeti dasavidhe antarāye. ‘Paraṃ gacchissāmī’ti nikkhantā, nadipūro pana āgato,",
  "tika-vin11t0:2942_5": "corā vā magge honti, megho vā uṭṭhāti, nivattituṃ vaṭṭatī”ti.",
  "tika-vin11t0:2943": "2277. Apakkamanaṃ akriyaṃ. Anādariyena āpajjanato āha “dukkhavedana”nti.",
  "tika-vin11t0:2944": "Dasamaṃ.",
  "tika-vin11t0:2945": "Tuvaṭṭavaggo catuttho.",
  "tika-vin11t0:2946_0": "2278-80. Rājāgāranti rañño kīḷanagharaṃ. Cittāgāranti kīḷanacittasālaṃ. Ārāmanti",
  "tika-vin11t0:2946_1": "kīḷanaupavanaṃ. Kīḷuyyānanti kīḷanatthāya kataṃ uyyānaṃ. Kīḷāvāpinti ettha kiñcāpi",
  "tika-vin11t0:2946_2": "pāḷiyaṃ pokkharaṇī vuttā, sā pana sabbajalāsayānaṃ kīḷāya katānaṃ upalakkhaṇavasena",
  "tika-vin11t0:2946_3": "vuttāti āha “kīḷāvāpi”nti, kīḷanatthāya katavāpinti attho. “Nānākāra”nti idaṃ yathāvuttapadehi",
  "tika-vin11t0:2946_4": "paccekaṃ yojetabbaṃ. Sabbasaṅgāhikavasena “tānī”ti vuttaṃ. Nānākāraṃ rājāgāraṃ cittāgāraṃ",
  "tika-vin11t0:2946_5": "ārāmaṃ kīḷuyyānaṃ vā kīḷāvāpiṃ daṭṭhuṃ gacchantīnaṃ tāni sabbāni ekato daṭṭhuṃ gacchantīnaṃ",
  "tika-vin11t0:2946_6": "tāsaṃ bhikkhunīnaṃ pade pade dukkaṭaṃ muninā niddiṭṭhanti yojanā.",
  "tika-vin11t0:2947": "Pañcapīti rājāgārādīni pañcapi. Ekāyeva pācitti āpatti paridīpitāti yojanā. Taṃ taṃ disābhāgaṃ gantvā passanti ce, pāṭekkāpattiyo payogagaṇanāya siyunti yojanā.",
  "tika-vin11t0:2948_0": "2281. Gamanabāhullena āpattibāhullaṃ pakāsetvā gīvāparivattanasaṅkhātena payogabāhullenāpi",
  "tika-vin11t0:2948_1": "āpattibāhullaṃ pakāsetumāha “payogabahutāyāpi, pācittibahutā siyā”ti. Sabbatthāti",
  "tika-vin11t0:2948_2": "yattha bhikkhuniyā pācittiyaṃ vuttaṃ, tattha sabbattha.",
  "tika-vin11t0:2949_0": "2282. “Avasesopi anāpattī”ti padacchedo. Anāpatti ca kathāmaggo ca anāpattikathāmaggo,",
  "tika-vin11t0:2949_1": "tesaṃ vinicchayo anāpattikathāmaggavinicchayo, “anāpatti ārāme ṭhitā passatī”tiādiko",
  "tika-vin11t0:2949_2": "anāpattivinicchayo ca aṭṭhakathāgato avasesavinicchayo cāti attho. “Ārāme ṭhitā”ti",
  "tika-vin11t0:2949_3": "etena ajjhārāme rājāgārādīni karonti, tāni passantiyā anāpattīti ayamanāpattivāro",
  "tika-vin11t0:2949_4": "dassito. Eteneva antoārāme tattha tattha gantvā naccādīni viya rājāgārādīnipi passituṃ",
  "tika-vin11t0:2949_5": "labhatītipi siddhaṃ. Ādi-saddena “piṇḍapātādīnaṃ atthāya gacchantiyā magge honti,",
  "tika-vin11t0:2949_6": "tāni passati, anāpatti. Rañño santikaṃ kenaci karaṇīyena gantvā passati, anāpatti.",
  "tika-vin11t0:2949_7": "Kenaci upaddutā pavisitvā passati, anāpattī”ti ete anāpattivārā saṅgahitā. Naccadassana…pe…",
  "tika-vin11t0:2949_8": "sahāti samuṭṭhānādinā vinicchayena saha naccadassanasikkhāpadasadisova.",
  "tika-vin11t0:2950": "Paṭhamaṃ.",
  "tika-vin11t0:2951_0": "2283. Mānato pamāṇato atītā apetā mānātītā, āsandī, taṃ. Vāḷehi upeto vāḷūpeto, pallaṅko,",
  "tika-vin11t0:2951_1": "taṃ. “Āsandī nāma atikkantappamāṇā vuccatī”ti vacanato heṭṭhā aṭṭaniyā vaḍḍhakihatthato",
  "tika-vin11t0:2951_2": "uccatarapādo āyāmacaturasso mañcapīṭhaviseso āsandī nāma samacaturassānaṃ atikkantappamāṇānampi",
  "tika-vin11t0:2951_3": "anuññātattā. “Pallaṅko nāma āharimehi vāḷehi kato”ti vacanato pamāṇayuttopi evarūpo",
  "tika-vin11t0:2951_4": "na vaṭṭati. Āharitvā yathānurūpaṭṭhāne ṭhapetabbavāḷarūpāni āharimavāḷā nāma, saṃharimavāḷarūpayuttoti",
  "tika-vin11t0:2951_5": "vuttaṃ hoti. Mānātītaṃ āsandiṃ vā vāḷūpetaṃ pallaṅkaṃ vā sevantīnaṃ abhinisīdantīnaṃ,",
  "tika-vin11t0:2951_6": "abhinipajjantīnañca yāsaṃ bhikkhunīnaṃ satthā pācittiyāpattiṃ āha.",
  "tika-vin11t0:2952_0": "2284. Tāsaṃ nisīdanassāpi nipajjanassāpi payogabāhullavasena pācittiyānaṃ gaṇanā",
  "tika-vin11t0:2952_1": "hoti iti evaṃ niddiṭṭhā evaṃ ayaṃ gaṇanā accantayasena anantaparivārena bhagavatā",
  "tika-vin11t0:2952_2": "vuttāti yojanā. Ettha ca iccevanti nipātasamudāyo, iti-saddo nidassane, evaṃ-saddo",
  "tika-vin11t0:2952_3": "idamatthe daṭṭhabbo.",
  "tika-vin11t0:2953": "2285. Pāde āsandiyā chetvāti āsandiyā pāde pamāṇato adhikaṭṭhānachindanena chetvā. Pallaṅkassa pāde vāḷakā pallaṅkavāḷakā, te hitvā apanetvā, anāpattīti sevantīnaṃ anāpatti.",
  "tika-vin11t0:2954": "Dutiyaṃ.",
  "tika-vin11t0:2955_0": "2286-7. Channanti khomādīnaṃ channaṃ, niddhāraṇe sāmivacanaṃ. Aññataraṃ suttanti",
  "tika-vin11t0:2955_1": "niddhāritabbanidassanaṃ. Hatthāti hatthena, karaṇatthe cetaṃ nissakkavacanaṃ. Añcitanti",
  "tika-vin11t0:2955_2": "hatthāyāmena ākaḍḍhitaṃ. Tasminti tasmiṃ añchite suttappadese. Takkamhīti kantanasūcimhi.",
  "tika-vin11t0:2955_3": "Veṭhiteti paliveṭhite.",
  "tika-vin11t0:2956_0": "Suttakantanato sabbapubbapayogesūti suttakantanato pubbesu kappāsavicinanādisabbapayogesu.",
  "tika-vin11t0:2956_1": "Hatthavāratoti hatthavāragaṇanāya. Yathāha “kappāsavicinanaṃ ādiṃ katvā sabbapubbapayogesu",
  "tika-vin11t0:2956_2": "hatthavāragaṇanāya dukkaṭa”nti.",
  "tika-vin11t0:2957": "2288. Kantitaṃ suttanti paṭhamameva kantitaṃ dasikasuttādiṃ. Puna kantantiyāti koṭiyā koṭiṃ saṅghāṭetvā puna kantantiyā.",
  "tika-vin11t0:2958": "Tatiyaṃ.",
  "tika-vin11t0:2959": "2289. Taṇḍulānaṃ koṭṭanaṃ tu ādiṃ katvā gihīnaṃ veyyāvaccaṃ karontiyā sabbapubbapayogesu dukkaṭanti yojanā.",
  "tika-vin11t0:2960_0": "2290. Yāguādisu nipphādetabbesu tadādhārāni bhājanāni gaṇetvāva pācittiṃ paridīpaye,",
  "tika-vin11t0:2960_1": "khajjakādīsu rūpānaṃ gaṇanāya pācittiṃ paridīpayeti yojanā. Yāguādisūti ettha ādi-saddena",
  "tika-vin11t0:2960_2": "bhattasūpādīnaṃ saṅgaho. Khajjakādīsūti ādi-saddena macchamaṃsādiuttaribhaṅgānaṃ saṅgaho.",
  "tika-vin11t0:2961_0": "2291. “Sacepi mātāpitaro āgacchanti, yaṃkiñci bījaniṃ vā sammajjanidaṇḍaṃ vā kārāpetvā",
  "tika-vin11t0:2961_1": "veyyāvaccakaraṭṭhāne ṭhapetvāva yaṃ kiñci pacituṃ vaṭṭatī”ti aṭṭhakathāgataṃ vinicchayaṃ",
  "tika-vin11t0:2961_2": "dassetumāha “sace”tiādi. Saceti ettha “mātāpitaro āgacchantī”ti seso. Attano evamāgatānaṃ",
  "tika-vin11t0:2961_3": "mātāpitūnampi kiñci kammaṃ akāretvā kiñci kammaṃ kātuṃ na vaṭṭatīti yojanā. Api-saddo",
  "tika-vin11t0:2961_4": "sambhāvane, tena aññesaṃ kathāyeva natthīti dīpeti.",
  "tika-vin11t0:2962_0": "2292-3. Saṅghassa yāgupāne veyyāvaccaṃ karontiyā anāpattīti yojanā. “Saṅghabhattepī”tiādīsupi",
  "tika-vin11t0:2962_1": "eseva nayo. Attano veyyāvaccakarassa vāti sambandho. Yathāha “yāgupāneti manussehi",
  "tika-vin11t0:2962_2": "saṅghassatthāya kariyamāne yāgupāne vā saṅghabhatte vā tesaṃ sahāyikabhāvena yaṃ",
  "tika-vin11t0:2962_3": "kiñci pacantiyā anāpatti. Cetiyapūjāya sahāyikā hutvā gandhamālādīni pūjeti, vaṭṭatī”ti.",
  "tika-vin11t0:2963": "Catutthaṃ.",
  "tika-vin11t0:2964_0": "2294. “Yā pana bhikkhunī ‘ehāyye imaṃ adhikaraṇaṃ vūpasamehī’ti vuccamānā ‘sādhū’ti",
  "tika-vin11t0:2964_1": "paṭissuṇitvā sā pacchā anantarāyikinī neva vūpasameyya na vūpasamāya ussukkaṃ kareyya,",
  "tika-vin11t0:2964_2": "pācittiya”nti sikkhāpadassa vinicchayaṃ dassetumāha “pācitti dhuranikkhepe”tiādi.",
  "tika-vin11t0:2964_3": "Dhuranikkhepeti na dāni taṃ vūpasamessāmi, aññāhi vā na vūpasamāpessāmī”ti evaṃ dhurassa",
  "tika-vin11t0:2964_4": "ussāhassa nikkhepe pācittīti yojanā. Cīvarasibbane yathā pañcāhaparihāro labbhati,",
  "tika-vin11t0:2964_5": "idha pana tathā ekāhampi parihāro na labbhatīti yojanā.",
  "tika-vin11t0:2965": "2295. Sesanti “dhuraṃ nikkhipitvā pacchā vinicchinantī āpattiṃ āpajjitvāva vinicchinātī”tiādikaṃ vinicchayajātaṃ. Tattha cīvarasibbane vuttanayeneva veditabbanti yojanā.",
  "tika-vin11t0:2966": "Pañcamaṃ.",
  "tika-vin11t0:2967_0": "2296-7. Yā pana bhikkhunī gihīnaṃ vā sahadhammike ṭhapetvā aññesaṃ paribbājakaparibbājikānaṃ",
  "tika-vin11t0:2967_1": "vā dantaponodakaṃ vinā aññaṃ yaṃ kiñci ajjhoharaṇīyaṃ khādanīyaṃ, bhojanīyaṃ vā kāyena",
  "tika-vin11t0:2967_2": "vā kāyapaṭibaddhena vā nissaggiyena vā dadāti, tassā pācittiyaṃ hotīti yojanā.",
  "tika-vin11t0:2968_0": "2298-9. Idha imasmiṃ sikkhāpade muninā dantakaṭṭhodake dukkaṭaṃ vuttanti yojanā.",
  "tika-vin11t0:2968_1": "Yā pana bhikkhunī kāyādīhi sayaṃ na deti aññena dāpeti, tassā ca kāyādīhi adatvā",
  "tika-vin11t0:2968_2": "bhūmiyaṃ nikkhipitvā dentiyāpi yā bāhiralepaṃ vā deti, tassāpi ummattikāya ca na",
  "tika-vin11t0:2968_3": "doso anāpattīti yojanā.",
  "tika-vin11t0:2969": "Chaṭṭhaṃ.",
  "tika-vin11t0:2970_0": "2300-1. Āvasathacīvaranti “utuniyo bhikkhuniyo paribhuñjantū”ti dinnaṃ cīvaraṃ. Yā",
  "tika-vin11t0:2970_1": "bhikkhunī yaṃ “āvasathacīvara”nti niyamitaṃ cīvaraṃ, taṃ catutthe divase dhovitvā",
  "tika-vin11t0:2970_2": "antamaso utuniyā sāmaṇerāya vā adatvā sace paribhuñjeyya, tassā pācittiyaṃ vuttanti",
  "tika-vin11t0:2970_3": "yojanā. Tikapācittiyaṃ siyāti “anissajjite anissajjitasaññā…pe… vematikā…pe… nissajjitasaññā",
  "tika-vin11t0:2970_4": "paribhuñjati, āpatti pācittiyassā”ti vuttaṃ pācittiyaṃ hotīti yojanā.",
  "tika-vin11t0:2971_0": "2302-3. Tasmiṃ cīvare nissajjite anissajjitasaññāya vā vematikāya vā tassā bhikkhuniyā",
  "tika-vin11t0:2971_1": "dvikadukkaṭaṃ vuttanti yojanā. Aññāsaṃ utunīnaṃ abhāve adatvāpi paribhuñjantiyā anāpatti.",
  "tika-vin11t0:2971_2": "Puna pariyayeti puna utunivāre yathākālaṃ paribhuñjantiyā anāpatti. Acchinnacīvarādīnañca",
  "tika-vin11t0:2971_3": "anāpattīti yojanā. Pariyayeti gāthābandhavasena rassattaṃ. Acchinnacīvarādīnanti",
  "tika-vin11t0:2971_4": "ettha ādi-saddena naṭṭhacīvarādīnaṃ saṅgaho. Āpadāsupīti mahagghacīvaraṃ sarīrato",
  "tika-vin11t0:2971_5": "mocetvā suppaṭisāmitampi corā haranti, evarūpāsu āpadāsu paribhuñjantiyā anāpattīti yojanā.",
  "tika-vin11t0:2972": "Sattamaṃ.",
  "tika-vin11t0:2973": "2304. Sakavāṭakaṃ vihāranti kavāṭabandhavihāraṃ, dvārakavāṭayuttaṃ suguttasenāsananti vuttaṃ hoti. Rakkhanatthāya adatvāti “imaṃ jaggeyyāsī”ti evaṃ anāpucchitvā.",
  "tika-vin11t0:2974_0": "2305-6. “Hoti pācittiyaṃ tassā, cārikaṃ pakkamantiyā”ti vuttameva pakāsetumāha “attano",
  "tika-vin11t0:2974_1": "gāmato”tiādi. Attano gāmatoti attano vasanakagāmato. Tathā itarassāti aparikkhittassa",
  "tika-vin11t0:2974_2": "vihārassa parikkhepaṃ upacāraṃ. Tantiādipadattaye bhummatthe upayogavacanaṃ veditabbaṃ.",
  "tika-vin11t0:2974_3": "Parikkhittassa vihārassa parikkhepe paṭhamena padena samatikkante dukkaṭaṃ, tathā",
  "tika-vin11t0:2974_4": "itarassa aparikkhittassa vihārassa tasmiṃ upacāre atikkante dukkaṭaṃ. Dutiyena padena",
  "tika-vin11t0:2974_5": "parikkhepe, upacāre samatikkantamatte pācittīti yojanā.",
  "tika-vin11t0:2975": "2307. Akavāṭabandhanasmiṃ kavāṭabandharahite vihāre tathā anissajjantiyā dukkaṭaṃ paridīpitaṃ. Jaggikaṃ alabhantiyāti ettha “pariyesitvā”ti seso. Jaggikanti vihārapaṭijaggikaṃ.",
  "tika-vin11t0:2976": "2308. Āpadāsūti raṭṭhe bhijjante āvāse chaḍḍetvā gacchanti, evarūpāsu āpadāsu. Gilānāyāti vacībhedaṃ kātuṃ asamatthāyāti.",
  "tika-vin11t0:2977": "Aṭṭhamaṃ.",
  "tika-vin11t0:2978_0": "2309-10. Hatthī ca asso ca ratho ca hatthiassarathā, te ādi yesaṃ te hatthiassarathādayo,",
  "tika-vin11t0:2978_1": "tehi. Ādi-saddena dhanu tharūti padadvayaṃ gahitaṃ. Saṃyuttanti yathāvuttehi hatthiassādipadehi",
  "tika-vin11t0:2978_2": "saṃyojitaṃ, “hatthīnaṃ sippaṃ hatthisippa”ntiādinā katasamāsanti attho, “hatthisippaṃ",
  "tika-vin11t0:2978_3": "assasippaṃ rathasippaṃ dhanusippaṃ tharusippa”nti evaṃ vuttaṃ yaṃ kiñci sippanti",
  "tika-vin11t0:2978_4": "vuttaṃ hoti. Hatthisikkhādisippaṃ sandīpako gantho vaccavācakānaṃ abhedopacārena",
  "tika-vin11t0:2978_5": "evaṃ vuttoti gahetabbaṃ. Teneva vakkhati “padādīnaṃ vasenidhā”ti. Parūpaghātakaṃ",
  "tika-vin11t0:2978_6": "mantāgadayogappabhedakaṃ kiñcīti paresaṃ antarāyakaraṃ khilanavasīkaraṇasosāpanādibhedaṃ",
  "tika-vin11t0:2978_7": "āthabbaṇamantañca visayogādippabhedakañca yaṃ kiñci sippanti attho.",
  "tika-vin11t0:2979_0": "Ettha ca khilanamanto nāma dārusārakhilaṃ mantetvā pathaviyaṃ pavesetvā māraṇamanto.",
  "tika-vin11t0:2979_1": "Vasīkaraṇamanto nāma paraṃ attano vase vattāpanakamanto. Sosāpanakamanto nāma parasarīraṃ",
  "tika-vin11t0:2979_2": "rasādidhātukkhayena sukkhabhāvaṃ pāpanakamanto. Ādi-saddena videssanādimantānaṃ saṅgaho.",
  "tika-vin11t0:2979_3": "Videssanaṃ nāma mittānaṃ aññamaññassa veribhāvāpādanaṃ. Idha imasmiṃ sāsane yā bhikkhunī",
  "tika-vin11t0:2979_4": "hatthi…pe… kiñci yassa kassaci santike padādīnaṃ vasena pariyāpuṇeyya adhīyeyya ce,",
  "tika-vin11t0:2979_5": "tassā pācittiyaṃ hotīti yojanā.",
  "tika-vin11t0:2980_0": "2311. Lekheti likhitasippe. Dhāraṇāya cāti dhāraṇasatthe, yasmiṃ vuttanayena paṭipajjantā",
  "tika-vin11t0:2980_1": "bahūnipi ganthāni dhārenti. Guttiyāti attano vā paresaṃ vā guttatthāya. Parittesu",
  "tika-vin11t0:2980_2": "ca sabbesūti yakkhaparittacoravāḷādisabbesu parittesu ca.",
  "tika-vin11t0:2981": "Navamaṃ.",
  "tika-vin11t0:2982": "2312. Dasameti “yā pana bhikkhunī tiracchānavijjaṃ vāceyya, pācittiya”nti samuddiṭṭhe dasamasikkhāpade. Idaṃ dasamasikkhāpadaṃ.",
  "tika-vin11t0:2983": "Dasamaṃ.",
  "tika-vin11t0:2984": "Cittāgāravaggo pañcamo.",
  "tika-vin11t0:2985": "2313. Sabhikkhukaṃ ārāmanti yattha bhikkhū rukkhamūlepi vasanti, taṃ padesaṃ. Jānitvāti “sabhikkhuka”nti jānitvā. Yaṃ kiñcīti bhikkhuṃ vā sāmaṇeraṃ vā ārāmikaṃ vā yaṃ kiñci.",
  "tika-vin11t0:2986_0": "2314-5. “Sabhikkhuko nāma ārāmo yattha bhikkhū rukkhamūlepi vasantī”ti vacanato āha",
  "tika-vin11t0:2986_1": "“sace antamaso”tiādi. Yā pana bhikkhunī antamaso rukkhamūlassapi anāpucchā sace parikkhepaṃ",
  "tika-vin11t0:2986_2": "atikkāmeti, tassā paṭhame pāde dukkaṭaṃ, aparikkhitte tassa vihārassa upacārokkame",
  "tika-vin11t0:2986_3": "vāpi bhikkhuniyā dukkaṭaṃ, dutiye pāde atikkāmite pācitti siyāti yojanā.",
  "tika-vin11t0:2987": "2316. Abhikkhuke ārāme sabhikkhūti saññāya ubhosupi sabhikkhukābhikkhukesu ārāmesu jātakaṅkhāya sañjātavicikicchāya, vematikāyāti attho. Tassā āpatti dukkaṭaṃ hotīti yojanā.",
  "tika-vin11t0:2988_0": "2317. Sīsānulokikā yā bhikkhunī gacchati, tassā ca anāpatti pakāsitāti yojanā. Evamuparipi.",
  "tika-vin11t0:2988_1": "Tā bhikkhuniyo yattha sannipatitā honti, tāsaṃ santikaṃ “gacchāmī”ti gacchati. Yathāha",
  "tika-vin11t0:2988_2": "“yattha bhikkhuniyo paṭhamataraṃ pavisitvā sajjhāyaṃ vā cetiyavandanādīni vā karonti,",
  "tika-vin11t0:2988_3": "tattha tāsaṃ santikaṃ gacchāmīti gantuṃ vaṭṭatī”ti.",
  "tika-vin11t0:2989_0": "2318. “Santaṃ bhikkhuṃ anāpucchā”ti vacaneneva abhikkhukaṃ ārāmaṃ kiñci anāpucchā",
  "tika-vin11t0:2989_1": "pavisantiyā anāpattīti dīpitaṃ hoti. Ārāmamajjhato vā maggo hoti, tena gacchantiyāpi.",
  "tika-vin11t0:2989_2": "Āpadāsūti yena kenaci upaddutā hoti, evarūpāsu āpadāsu pavisantiyā.",
  "tika-vin11t0:2990": "Paṭhamaṃ.",
  "tika-vin11t0:2991_0": "2320. Akkoseyyāti dasannaṃ akkosavatthūnaṃ aññatarena sammukhā, parammukhā vā akkoseyya",
  "tika-vin11t0:2991_1": "vā. Paribhāseyya vāti bhaya’massa upadaṃseyya vā. Tikapācittiyanti “upasampanne upasampannasaññā…pe…",
  "tika-vin11t0:2991_2": "vematikā…pe… anupasampannasaññā akkosati vā paribhāsati vā, āpatti pācittiyassā”ti",
  "tika-vin11t0:2991_3": "tikapācittiyaṃ vuttaṃ. Seseti anupasampanne. Tikadukkaṭaṃ tassā hotīti yojanā.",
  "tika-vin11t0:2992": "2321. “Purakkhatvā”tiādīsu yaṃ vattabbaṃ, taṃ “abhisapeyyā”ti vuttasikkhāpade vuttanayameva.",
  "tika-vin11t0:2993": "Dutiyaṃ.",
  "tika-vin11t0:2994_0": "2322-3. Saṅghanti bhikkhunisaṅghaṃ. Paribhāseyyāti “bālā etā, abyattā etā, netā jānanti",
  "tika-vin11t0:2994_1": "kammaṃ vā kammadosaṃ vā kammavipattiṃ vā kammasampattiṃ vā”ti āgatanayena paribhāseyyāti",
  "tika-vin11t0:2994_2": "attho. Itarāyāti ettha upayogatthe karaṇavacanaṃ. Ekaṃ bhikkhuniṃ vā sambahulā bhikkhuniyo",
  "tika-vin11t0:2994_3": "vā tatheva itaraṃ anupasampannaṃ vā paribhāsantiyā tassā dukkaṭaṃ paridīpitanti yojanā.",
  "tika-vin11t0:2995": "Tatiyaṃ.",
  "tika-vin11t0:2996_0": "2324-6. Yā nimantanapavāraṇā ubhopi gaṇabhojanasikkhāpade, pavāraṇasikkhāpade ca",
  "tika-vin11t0:2996_1": "vuttalakkhaṇā, tāhi ubhohi nimantanapavāraṇāhi yā ca bhikkhunī sace nimantitāpi vā",
  "tika-vin11t0:2996_2": "pavāritāpi vā bhaveyya, sā purebhattaṃ yāguñca yāmakālikādikālikattayañca ṭhapetvā",
  "tika-vin11t0:2996_3": "yaṃ kiñci āmisaṃ yāvakālikaṃ ajjhoharaṇatthāya paṭiggaṇhāti ce, tassā gahaṇe dukkaṭaṃ",
  "tika-vin11t0:2996_4": "siyā, ajjhohāravasena ettha imasmiṃ sikkhāpade pācitti paridīpitāti yojanā.",
  "tika-vin11t0:2997_0": "Ettha ca nimantitā nāma “pañcannaṃ bhojanānaṃ aññatarena bhojanena nimantitā”ti gaṇabhojanasikkhāpade",
  "tika-vin11t0:2997_1": "vuttalakkhaṇā. Pavāraṇā ca “pavārito nāma asanaṃ paññāyati, bhojanaṃ paññāyati, hatthapāse",
  "tika-vin11t0:2997_2": "ṭhito abhiharati, paṭikkhepo paññāyatī”ti pavāraṇasikkhāpade vuttalakkhaṇāti veditabbā.",
  "tika-vin11t0:2998": "2327. Kālikāni ca tīṇevāti yāmakālikādīni tīṇi kālikāni eva.",
  "tika-vin11t0:2999_0": "2328-9. Nimantitapavāritānaṃ dvinnaṃ sādhāraṇāpattiṃ dassetvā anāpattiṃ dassetumāha",
  "tika-vin11t0:2999_1": "“nimantitā”tiādi. Idha imasmiṃ sāsane yā pana bhikkhunī nimantitā appavāritā sace",
  "tika-vin11t0:2999_2": "yāguṃ pivati, vaṭṭati anāpattīti attho. Sāmikassāti yena nimantitā, tassa nimantanasāmikasseva.",
  "tika-vin11t0:2999_3": "Aññabhojananti yena nimantitā, tato aññassa bhojanaṃ. Sace sā bhuñjati, tathā vaṭṭatīti yojanā.",
  "tika-vin11t0:3000": "Kālikāni ca tīṇevāti yāmakālikādīni tīṇi kālikāneva. Paccaye satīti pipāsādipaccaye sati.",
  "tika-vin11t0:3001_0": "2330. Imassa sikkhāpadassa idaṃ samuṭṭhānaṃ addhānena tulyanti yojanā. Pavāritāya,",
  "tika-vin11t0:3001_1": "appavāritāya vā nimantitāya vasena kiriyākiriyataṃ dassetumāha “nimantitā”tiādi.",
  "tika-vin11t0:3001_2": "Nimantitā pana sāmikaṃ anāpucchā bhuñjati ce, tassā vasena idaṃ sikkhāpadaṃ kiriyākiriyaṃ",
  "tika-vin11t0:3001_3": "hoti. Ettha bhuñjanaṃ kriyaṃ. Sāmikassa anāpucchanaṃ akriyaṃ.",
  "tika-vin11t0:3002_0": "2331. “Kappiyaṃ kārāpetvā”tiādiṃ pavāritameva sandhāyāha. Yā yadi paribhuñjati, tassā",
  "tika-vin11t0:3002_1": "ca pācitti siyā kiriyato hotīti yojanā. Siyāti avassaṃ. Pavāraṇasikkhāpade vuttanayena",
  "tika-vin11t0:3002_2": "kappiyaṃ kāretvā vā akārāpetvā vā paribhuñjantiyā tassā paribhogeneva iminā sikkhāpadena",
  "tika-vin11t0:3002_3": "avassaṃ āpatti hotīti attho.",
  "tika-vin11t0:3003": "Catutthaṃ.",
  "tika-vin11t0:3004_0": "2332. “Yā pana bhikkhunī kulamaccharinī assa, pācittiya”nti imasmiṃ sikkhāpade vinicchayaṃ",
  "tika-vin11t0:3004_1": "dassetumāha “bhikkhunīna”ntiādi. Kulasantike bhikkhunīnaṃ avaṇṇaṃ vadantiyā pācittīti",
  "tika-vin11t0:3004_2": "sambandho, kulassa santike “bhikkhuniyo dussīlā pāpadhammā”ti bhikkhunīnaṃ avaṇṇaṃ",
  "tika-vin11t0:3004_3": "bhāsantiyāti attho. Kulassāvaṇṇanaṃ vāpīti “taṃ kulaṃ assaddhaṃ appasanna”nti bhikkhunīnaṃ",
  "tika-vin11t0:3004_4": "santike kulassa avaṇṇaṃ aguṇaṃ vadantiyā pācittīti sambandho.",
  "tika-vin11t0:3005": "2333. Santaṃ bhāsantiyā dosanti amaccharāyitvā kulassa vā bhikkhunīnaṃ vā santaṃ dosaṃ ādīnavaṃ kathentiyā.",
  "tika-vin11t0:3006": "Pañcamaṃ.",
  "tika-vin11t0:3007": "2334-5. Ovādadāyakoti aṭṭhahi garudhammehi ovādaṃ dento. Vassaṃ upagacchantiyāti vassaṃ vasantiyā.",
  "tika-vin11t0:3008": "2336. Bhikkhūti ovādadāyakā bhikkhū.",
  "tika-vin11t0:3009": "Chaṭṭhaṃ.",
  "tika-vin11t0:3010_0": "2338. Yā sā bhikkhunī vassaṃ vutthā purimaṃ vā pacchimaṃ vā temāsaṃ vutthā tato anantaraṃ",
  "tika-vin11t0:3010_1": "ubhatosaṅghe bhikkhunisaṅghe ca bhikkhusaṅghe ca “nāhaṃ pavāressāmī”ti dhuraṃ nikkhipati ceti yojanā.",
  "tika-vin11t0:3011": "Sattamaṃ.",
  "tika-vin11t0:3012": "2341. Ovādādīnamatthāyāti aṭṭhagarudhammassavanādīnamatthāya. Ādi-saddena uposathapucchanapavāraṇānaṃ gahaṇaṃ.",
  "tika-vin11t0:3013": "2342. Ovādādīnamatthāya agamanena akriyaṃ. Kāyikanti kāyakammaṃ.",
  "tika-vin11t0:3014": "Aṭṭhamaṃ.",
  "tika-vin11t0:3015_0": "2343. “Anvaddhamāsaṃ bhikkhuniyā bhikkhusaṅghato dve dhammā paccāsīsitabbā uposathapucchanañca",
  "tika-vin11t0:3015_1": "ovādūpasaṅkamanañca, taṃ atikkāmentiyā pācittiya”nti imasmiṃ sikkhāpade vinicchayaṃ",
  "tika-vin11t0:3015_2": "dassetumāha “na yācissāmī”tiādi. Taṃ uttānatthameva.",
  "tika-vin11t0:3016": "Navamaṃ.",
  "tika-vin11t0:3017_0": "2346-7. Pasākho nāma nābhiyā heṭṭhā, jāṇumaṇḍalānaṃ upari padeso. Tathā hi yasmā",
  "tika-vin11t0:3017_1": "rukkhassa sākhā viya ubho ūrū pabhijjitvā gatā, tasmā so pasākhoti vuccati, tasmiṃ",
  "tika-vin11t0:3017_2": "pasākhe. Sañjātanti uṭṭhitaṃ. Gaṇḍanti yaṃ kiñci gaṇḍaṃ. Rudhitanti yaṃ kiñci vaṇaṃ.",
  "tika-vin11t0:3017_3": "Saṅghaṃ vāti bhikkhunisaṅghaṃ vā. Gaṇaṃ vāti sambahulā bhikkhuniyo vā. Ekenāti ettha",
  "tika-vin11t0:3017_4": "“purisenā”ti seso, sahatthe idaṃ karaṇavacanaṃ. Yathāha “purisena saddhiṃ ekenekā”ti.",
  "tika-vin11t0:3017_5": "Purisoti ca manussapurisova gahetabbo.",
  "tika-vin11t0:3018_0": "Dhovāti ettha ādi-atthe vattamānena iti-saddena “ālimpāpeyya vā bandhāpeyya vā mocāpeyya",
  "tika-vin11t0:3018_1": "vā”ti sikkhāpadāgatānaṃ itaresaṃ tiṇṇaṃ saṅgaṇhanato “ālimpa bandha mocehī”ti āṇattittayaṃ",
  "tika-vin11t0:3018_2": "saṅgahitaṃ. Teneva vakkhati “dukkaṭāniccha pācittiyo cha cā”ti.",
  "tika-vin11t0:3019_0": "Yā pana bhikkhunī pasākhe jātaṃ gaṇḍaṃ vā rudhitaṃ vā saṅghaṃ vā gaṇaṃ vā anāpucchitvā",
  "tika-vin11t0:3019_1": "ekena purisena ekikā “bhinda phālehi dhova ālimpa bandha mocehī”ti sabbāni kātabbāni",
  "tika-vin11t0:3019_2": "āṇāpeti, tassā cha dukkaṭāni, katesu bhindanādīsu chasu kiccesu tassā cha pācittiyo hontīti yojanā.",
  "tika-vin11t0:3020_0": "2348-9. Etthāti gaṇḍe vā vaṇe vā. “Yaṃ kātabbaṃ atthi, taṃ sabbaṃ tvaṃ karohi”iti",
  "tika-vin11t0:3020_1": "sace evaṃ yā āṇāpetīti yojanā. Tassā ekāya āṇāpanavācāya cha dukkaṭāni ca pācittiyacchakkañceti",
  "tika-vin11t0:3020_2": "dvādasāpattiyo siyunti yojanā.",
  "tika-vin11t0:3021": "2351. Āpucchitvā vāti saṅghaṃ vā gaṇaṃ vā āpucchitvā. Dutiyanti dutiyikaṃ. Viññuṃ dutiyaṃ gahetvāpi vāti yojanā.",
  "tika-vin11t0:3022": "Dasamaṃ.",
  "tika-vin11t0:3023": "Ārāmavaggo chaṭṭho.",
  "tika-vin11t0:3024_0": "2353. “Gaṇapariyesanādismi”nti vattabbe chandānurakkhanatthaṃ niggahitāgamo. Gabbhininti",
  "tika-vin11t0:3024_1": "āpannasattaṃ, kucchipaviṭṭhasattanti attho. Vuṭṭhāpentiyāti upasampādentiyā. Kammavācāhīti dvīhi kammavācāhi.",
  "tika-vin11t0:3025_0": "2354-5. Kammavācāya osāneti tatiyakammavācāya pariyosāne, yyakārappatteti attho.",
  "tika-vin11t0:3025_1": "Gabbhinisaññāya na ca gabbhiniyāti agabbhiniyā gabbhinisaññāya ca. Ubho sañjātakaṅkhāyāti",
  "tika-vin11t0:3025_2": "ubhosu samuppannasaṃsayāya, gabbhiniyā, agabbhiniyā ca vematikāyāti attho. Gāthābandhavasenettha",
  "tika-vin11t0:3025_3": "su-saddalopo. Tathā vuṭṭhāpentiyā upajjhāyāya āpatti dukkaṭaṃ hotīti yojanā. Ācariniyā",
  "tika-vin11t0:3025_4": "tassāti upajjhāyā gabbhiniṃ vuṭṭhāpeti, tassā kammavācaṃ sāventiyā ācariniyā ca.",
  "tika-vin11t0:3025_5": "Gaṇassāti upajjhāyācarinīhi aññassa bhikkhunigaṇassa ca. Tathā dukkaṭaṃ dīpitanti yojanā.",
  "tika-vin11t0:3026": "2356. “Dvīsu agabbhinisaññāyā”ti padacchedo. Dvīsūti gabbhiniyā, agabbhiniyā ca.",
  "tika-vin11t0:3027": "Paṭhamaṃ.",
  "tika-vin11t0:3028": "2357. Dutiyeti “yā pana bhikkhunī pāyantiṃ vuṭṭhāpeyya, pācittiya”nti sikkhāpade. Imasmiṃ sikkhāpade pāyantī nāma mātā vā hoti dhāti vāti ayaṃ viseso.",
  "tika-vin11t0:3029": "Dutiyaṃ.",
  "tika-vin11t0:3030_0": "2358. Yā pana bhikkhunī dve vassāni chasu dhammesu asikkhitasikkhaṃ sikkhamānaṃ sace",
  "tika-vin11t0:3030_1": "vuṭṭhāpeyya, pācitti siyāti yojanā. Tattha dve vassānīti pavāraṇavasena dve saṃvaccharāni.",
  "tika-vin11t0:3030_2": "Chasu dhammesūti pāṇātipātāveramaṇiādīsu vikālabhojanāveramaṇipariyosānesu chasu",
  "tika-vin11t0:3030_3": "dhammesu. Asikkhitasikkhanti “pāṇātipātāveramaṇiṃ dve vassāni avītikkamma samādānaṃ",
  "tika-vin11t0:3030_4": "samādiyāmī”tiādinā nayena anādinnasikkhāpadaṃ vā evaṃ samādiyitvāpi kupitasikkhaṃ",
  "tika-vin11t0:3030_5": "vā. Sikkhamānaṃ tesu chasu dhammesu sikkhanato vā te vā sikkhāsaṅkhāte dhamme mānanato",
  "tika-vin11t0:3030_6": "evaṃ laddhanāmaṃ anupasampannaṃ. Vuṭṭhāpeyyāti upasampādeyya. Āpatti siyāti paṭhamasikkhāpade",
  "tika-vin11t0:3030_7": "vuttanayeneva kammavācāpariyosāne pācitti āpatti siyā, pācitti hotīti attho.",
  "tika-vin11t0:3031_0": "2359. “Dhammakamme dhammakammasaññā vuṭṭhāpeti, āpatti pācittiyassa. Dhammakamme",
  "tika-vin11t0:3031_1": "vematikā vuṭṭhāpeti, āpatti pācittiyassa. Dhammakamme adhammakammasaññā vuṭṭhāpeti,",
  "tika-vin11t0:3031_2": "āpatti pācittiyassā”ti evaṃ dhammakamme satthunā tikapācittiyaṃ vuttaṃ. “Adhammakamme",
  "tika-vin11t0:3031_3": "dhammakammasaññā, āpatti dukkaṭassa. Adhammakamme vematikā āpatti dukkaṭassa. Adhammakamme",
  "tika-vin11t0:3031_4": "adhammakammasaññā vuṭṭhāpeti, āpatti dukkaṭassā”ti evaṃ adhamme pana kammasmiṃ satthunā",
  "tika-vin11t0:3031_5": "tikadukkaṭaṃ dīpitaṃ.",
  "tika-vin11t0:3032": "2360. Akhaṇḍato khaṇḍaṃ akatvā.",
  "tika-vin11t0:3033": "2361. Sace upasampadāpekkhā pabbajjāya saṭṭhivassāpi hoti, tassā imā cha sikkhāyo dve vassāni avītikkamanīyā padātabbā, imā adatvā na kāraye neva vuṭṭhāpeyyāti yojanā.",
  "tika-vin11t0:3034": "Tatiyaṃ.",
  "tika-vin11t0:3035_0": "2362. Catutthe natthi vattabbanti vakkhamānavisesato aññaṃ vattabbaṃ natthīti yathāvuttanayamevāti",
  "tika-vin11t0:3035_1": "adhippāyo. “Idhā”tiādinā imasmiṃ sikkhāpade labbhamānavisesaṃ dasseti. Idha imasmiṃ",
  "tika-vin11t0:3035_2": "sikkhāpade saṅghena sammataṃ taṃ sikkhamānaṃ vuṭṭhāpentiyā bhikkhuniyā anāpatti hotīti yojanā.",
  "tika-vin11t0:3036_0": "2363. Dve vassāni chasu dhammesu sikkhitasikkhāya sikkhamānāya bhikkhunisaṅghena",
  "tika-vin11t0:3036_1": "upasampadato paṭhamaṃ ñattidutiyāya kammavācāya yā vuṭṭhānasammuti dātabbā hoti,",
  "tika-vin11t0:3036_2": "sā vuṭṭhānasammuti sace paṭhamaṃ adinnā hoti. Tattha tasmiṃ upasampadamāḷakepi padātabbāyevāti yojanā.",
  "tika-vin11t0:3037_0": "2364. Tatiyañcāti tatiyasikkhāpadañca. Catutthañcāti idaṃ catutthasikkhāpadañca.",
  "tika-vin11t0:3037_1": "Paṭhamena samaṃ ñeyyanti paṭhamena sikkhāpadena samuṭṭhānādinā vinicchayena samānanti",
  "tika-vin11t0:3037_2": "ñātabbaṃ. Catutthaṃ pana sikkhāpadaṃ vuṭṭhāpanasammutiṃ adāpetvā vuṭṭhāpanavasena kriyākriyaṃ hoti.",
  "tika-vin11t0:3038": "Catutthaṃ.",
  "tika-vin11t0:3039_0": "2365. Gihigatanti purisantaragataṃ, purisasamāgamappattanti attho. Paripuṇṇadvādasavassā",
  "tika-vin11t0:3039_1": "paripuṇṇā uttarapadalopena. Kiñcāpi na dosoti yojanā. Vuṭṭhāpentiyāti upajjhāyā hutvā upasampādentiyā.",
  "tika-vin11t0:3040": "2366. Sesanti vuttaṃ. Asesena sabbaso.",
  "tika-vin11t0:3041": "Pañcamaṃ.",
  "tika-vin11t0:3042_0": "2368. Dukkhitaṃ sahajīvininti ettha “sikkhāpada”nti seso. Tuvaṭṭakavaggasmiṃ “dukkhitaṃ",
  "tika-vin11t0:3042_1": "sahajīvini”nti imehi padehi yuttaṃ yaṃ sikkhāpadaṃ vuttaṃ, tena sikkhāpadena aṭṭhamaṃ",
  "tika-vin11t0:3042_2": "samaṃ ñeyyaṃ, na visesatā viseso natthīti yojanā. Aṭṭhamanti “yā pana bhikkhunī sahajīviniṃ",
  "tika-vin11t0:3042_3": "vuṭṭhāpetvā dve vassāni neva anuggaṇheyya na anuggaṇhāpeyya, pācittiya”nti vuttasikkhāpadaṃ.",
  "tika-vin11t0:3042_4": "Tattha sahajīvininti saddhivihāriniṃ. Neva anuggaṇheyyāti sayaṃ uddesādīhi nānuggaṇheyya.",
  "tika-vin11t0:3042_5": "Na anuggaṇhāpeyyāti “imissā ayye uddesādīni dehī”ti evaṃ na aññāya anuggaṇhāpeyya.",
  "tika-vin11t0:3042_6": "Pācittiyanti dhure nikkhittamatte pācittiyaṃ.",
  "tika-vin11t0:3043": "Aṭṭhamaṃ.",
  "tika-vin11t0:3044_0": "2369. Yā kāci bhikkhunī vuṭṭhāpitapavattiniṃ dve vassāni nānubandheyya ce, tassā",
  "tika-vin11t0:3044_1": "pācitti pariyāputā kathitāti yojanā. Vuṭṭhāpetīti vuṭṭhāpitā, pavatteti susikkhāpetīti",
  "tika-vin11t0:3044_2": "pavattinī, vuṭṭhāpitā ca sā pavattinī cāti vuṭṭhāpitapavattinī, upajjhāyāyetaṃ adhivacanaṃ,",
  "tika-vin11t0:3044_3": "taṃ, upajjhāyaṃ. Nānubandheyyāti cuṇṇena, mattikāya, dantakaṭṭhena, mukhodakenāti",
  "tika-vin11t0:3044_4": "evaṃ tena tena karaṇīyena upaṭṭhaheyya.",
  "tika-vin11t0:3045": "2370. “Dve vassāni ahaṃ nānubandhissāmī”ti dhuraṃ nikkhipati ce, evaṃ dhure nikkhittamattasmiṃ pana tassā pācittiyaṃ siyāti yojanā.",
  "tika-vin11t0:3046": "2371. Yā pana bhikkhunī upajjhāyaṃ bālaṃ vā alajjiṃ vā nānubandhati, tassā, gilānāya vā āpadāsu vā ummattikāya vā nānubandhantiyā na dosoti yojanā.",
  "tika-vin11t0:3047": "2372. Anupaṭṭhānena hotīti āha “akriyaṃ vutta”nti.",
  "tika-vin11t0:3048": "Navamaṃ.",
  "tika-vin11t0:3049_0": "2373-5. Yā kāci bhikkhunī sahajīviniṃ saddhivihāriniṃ vuṭṭhāpetvā upasampādetvā taṃ",
  "tika-vin11t0:3049_1": "gahetvā antamaso chappañcayojanānipi na gaccheyya na caññaṃ āṇāpeyya “imaṃ, ayye,",
  "tika-vin11t0:3049_2": "gahetvā gacchā”ti aññañca na niyojeyya ce, dhure nikkhittamattasmiṃ “na dāni gacchissāmi,",
  "tika-vin11t0:3049_3": "aññañca gahetvā gantuṃ na niyojessāmī”ti ussāhe vissaṭṭhamatte tassā pācittiyaṃ siyāti yojanā.",
  "tika-vin11t0:3050": "Antarāyasmiṃ sati vā dutiyaṃ alabhantiyā vā āpadāsu vā gilānāya vā ummattikāya vā na dosoti yojanā.",
  "tika-vin11t0:3051": "Dasamaṃ.",
  "tika-vin11t0:3052": "Gabbhinivaggo sattamo.",
  "tika-vin11t0:3053_0": "2376. Gihigatehi tīhevāti anantare gabbhinivagge gihigatapadayuttehi pañcamachaṭṭhasattamehi",
  "tika-vin11t0:3053_1": "tīheva sikkhāpadehi. Sadisānīti idha vīsativassavacanañca kumāribhūtavacanañca tattha",
  "tika-vin11t0:3053_2": "dvādasavassavacanañca gihigatavacanañca ṭhapetvā avasesehi vinicchayehi yathākkamaṃ sadisānevāti.",
  "tika-vin11t0:3054_0": "2377. Mahūpapadāti mahā upapado yāsaṃ sikkhamānānaṃ tā mahūpapadā. Upapadaṃ nāma",
  "tika-vin11t0:3054_1": "padānameva yujjati, na atthānanti “yāsa”nti aññapadena sikkhamānādipadānaṃ gahaṇaṃ,",
  "tika-vin11t0:3054_2": "saddatthānamabhedopacārassa pana icchitattā sikkhamānapadagahitānamettha gahaṇaṃ",
  "tika-vin11t0:3054_3": "veditabbaṃ, mahāsikkhamānāti vuttaṃ hoti. Āditoti ettha “vuttā”ti seso, gabbhinivagge",
  "tika-vin11t0:3054_4": "tissannaṃ gihigatānaṃ purimesu tatiyacatutthasikkhāpadesu āgatā dve sikkhamānāti",
  "tika-vin11t0:3054_5": "attho. Gihigatāya “paripuṇṇadvādasavassā”ti ca kumāribhūtāya “paripuṇṇavīsativassā”ti",
  "tika-vin11t0:3054_6": "ca vassavasena nānākaraṇassa vuttattā tāhi dvīhi mahāsikkhamānāya vassavaseneva nānākaraṇaṃ",
  "tika-vin11t0:3054_7": "dassetumāha “gatā vīsativassāti, viññātabbā vibhāvinā”ti, atikkantavīsativassā mahāsikkhamānā nāma hotīti attho.",
  "tika-vin11t0:3055_0": "2378. Tā dve mahāsikkhamānā sace gihigatā vā hontu, na ca purisagatā vā hontu, sammutiādisu",
  "tika-vin11t0:3055_1": "kammavācāya “sikkhamānā”ti vattabbāti yojanā. Ettha ca sammuti nāma ñattidutiyāya",
  "tika-vin11t0:3055_2": "kammavācāya kātabbāya sikkhāya sammuti ceva vuṭṭhānasammuti ca. Ādi-saddena upasampadākammaṃ gahitaṃ.",
  "tika-vin11t0:3056_0": "2379. Imāsaṃ dvinnaṃ sammutidānādīsu ñattiyā ca kammavācāya ca vattabbaṃ dassetvā",
  "tika-vin11t0:3056_1": "idāni avattabbaṃ dassetumāha “na tā”tiādi. Tā etā ubhopi mahāsikkhamānā “kumāribhūtā”ti",
  "tika-vin11t0:3056_2": "vā tathā “gihigatā”ti vā kammavācāya na vattabbā yasmā, tasmā evaṃ vattuṃ na vaṭṭatīti",
  "tika-vin11t0:3056_3": "yojanā. “Na vattabbā”ti iminā tathā ce kammavācā vucceyya, taṃ kammaṃ kuppatīti dīpeti.",
  "tika-vin11t0:3056_4": "Idha pana-saddo yasmā-padatthoti tadatthavasena yojanā dassitā.",
  "tika-vin11t0:3057_0": "2380. Sammutinti sikkhamānasammutiṃ. Dasavassāyāti ettha “gihigatāyā”ti seso. Yathāha",
  "tika-vin11t0:3057_1": "– “gihigatāya dasavassakāle sikkhāsammutiṃ datvā dvādasavassakāle upasampadā kātabbā”ti.",
  "tika-vin11t0:3057_2": "Sesāsupīti ekādasavassakāle datvā terasavassakāle kātabbā, dvādasa, terasa, cuddasa,",
  "tika-vin11t0:3057_3": "pannarasa, soḷasa, sattarasa, aṭṭhārasavassakāle sikkhāsammutiṃ datvā vīsativassakāle",
  "tika-vin11t0:3057_4": "kātabbāti evaṃ aṭṭhārasavassapariyantāsu sesāsupi sikkhamānāsu. Ayaṃ nayoti “sammutiyā",
  "tika-vin11t0:3057_5": "dinnasaṃvaccharato āgāmini dutiye saṃvacchare upasampādetabbā”ti ayaṃ nayo. Teneva",
  "tika-vin11t0:3057_6": "vuttaṃ “ekādasavassakāle datvā terasavassakāle kātabbā”tiādi.",
  "tika-vin11t0:3058": "2381. “Kumāribhūtā”tipi “gihigatā”tipi vattuṃ vaṭṭatīti aṭṭhakathāyaṃ vuttāti yojanā.",
  "tika-vin11t0:3059_0": "2382. Yā pana paripuṇṇavīsativassā sāmaṇerī “kumāribhūtā”ti vuttā, sā kammavācāya",
  "tika-vin11t0:3059_1": "“kumāribhūtā”icceva vattabbā, aññathā pana na vattabbā “gihigatā”ti vā “purisantaragatā”ti",
  "tika-vin11t0:3059_2": "vā na vattabbāti yojanā. Yathāha “kumāribhūtā pana ‘gihigatā’ti na vattabbā, ‘kumāribhūtā’icceva vattabbā”ti.",
  "tika-vin11t0:3060_0": "2383. Etā tu pana tissopīti mahāsikkhamānā gihigatā, kumāribhūtāti vuttā pana etā",
  "tika-vin11t0:3060_1": "tissopi. Api-saddena gihigatā kumāribhūtā dve sakasakanāmenāpi vattuṃ vaṭṭantīti",
  "tika-vin11t0:3060_2": "dīpeti. “Kumāribhūtasikkhamānāyā”ti pāḷiyaṃ avuttattā na vaṭṭatīti koci maññeyyāti",
  "tika-vin11t0:3060_3": "āha “na saṃsayo”ti. Tathā vattabbatāhetudassanatthamāha “sikkhāsammutidānato”ti.",
  "tika-vin11t0:3061": "Paṭhamadutiyatatiyāni.",
  "tika-vin11t0:3062_0": "2384-5. Yā pana bhikkhunī ūnadvādasavassāva upasampadāvasena aparipuṇṇadvādasavassā",
  "tika-vin11t0:3062_1": "eva sayaṃ upajjhāyā hutvā paraṃ sikkhamānaṃ sace vuṭṭhāpeti, pubbe vuttanayeneva",
  "tika-vin11t0:3062_2": "gaṇapariyesanādidutiyānussāvanapariyosānesu āpannānaṃ dukkaṭānaṃ anantaraṃ kammavācānaṃ",
  "tika-vin11t0:3062_3": "osāne tatiyānussāvanāya yyatārappattāya tassā pācitti paridīpitāti yojanā.",
  "tika-vin11t0:3063": "Catutthaṃ.",
  "tika-vin11t0:3064_0": "2386. Pañcameti “yā pana bhikkhunī paripuṇṇadvādasavassā saṅghena asammatā vuṭṭhāpeyya,",
  "tika-vin11t0:3064_1": "pācittiya”nti sikkhāpade. Kāyacittavācācittakāyavācācittavasena tisamuṭṭhānaṃ. Kriyākriyanti",
  "tika-vin11t0:3064_2": "vuṭṭhāpanaṃ kiriyaṃ, saṅghasammutiyā aggahaṇaṃ akiriyaṃ.",
  "tika-vin11t0:3065": "Pañcamaṃ.",
  "tika-vin11t0:3066_0": "2387. Saṅghenāti bhikkhunisaṅghena. Upaparikkhitvāti alajjibhāvādiṃ upaparikkhitvā.",
  "tika-vin11t0:3066_1": "Alaṃ tāvāti ettha “te ayye”ti seso. Vāritāti ettha “sādhūti paṭissuṇitvā”ti seso.",
  "tika-vin11t0:3066_2": "“Alaṃ tāva te, ayye, upasampāditenā”ti vāritā “sādhū”ti paṭissuṇitvā ettha etasmiṃ",
  "tika-vin11t0:3066_3": "pavāraṇe pacchā khīyati “ahameva nūna bālā, ahameva nūna alajjinī”tiādinā avaṇṇaṃ",
  "tika-vin11t0:3066_4": "pakāseti, dosatā pācittiyāpatti hotīti yojanā.",
  "tika-vin11t0:3067": "2388. Chandadosādīhi karontiyāti ettha “pakatiyā”ti seso. Pakatiyā chandadosādīhi agatigamanehi nivāraṇaṃ karontiyā sace ujjhāyati, na dosoti yojanā.",
  "tika-vin11t0:3068": "Chaṭṭhaṃ.",
  "tika-vin11t0:3069_0": "2389-90. Laddhe cīvareti sikkhāmānāya “sace me tvaṃ, ayye, cīvaraṃ dassasi, evāhaṃ",
  "tika-vin11t0:3069_1": "taṃ vuṭṭhāpessāmī”ti vatvā yācite tasmiṃ cīvare laddhe. Pacchāti cīvaralābhato pacchā.",
  "tika-vin11t0:3069_2": "Asante antarāyiketi dasannaṃ antarāyānaṃ aññatarasmiṃ antarāye avijjamāne. Vuṭṭhāpessāmināhanti",
  "tika-vin11t0:3069_3": "ahaṃ taṃ na samuṭṭhāpessāmīti dhuranikkhepane tassā pācittiyaṃ hotīti yojanā.",
  "tika-vin11t0:3070": "2391. Idanti idaṃ sikkhāpadaṃ. Avuṭṭhāpanena akriyaṃ.",
  "tika-vin11t0:3071": "Sattamaṃ.",
  "tika-vin11t0:3072_0": "2392. Aṭṭhamanti “yā pana bhikkhunī sikkhamānaṃ ‘sace maṃ tvaṃ, ayye, dve vassāni",
  "tika-vin11t0:3072_1": "anubandhissasi, evāhaṃ taṃ vuṭṭhāpessāmī”tiādi sikkhāpadaṃ. Navameti “yā pana bhikkhunī",
  "tika-vin11t0:3072_2": "purisasaṃsaṭṭhaṃ kumārakasaṃsaṭṭhaṃ caṇḍiṃ sokāvāsaṃ sikkhamānaṃ vuṭṭhāpeyya, pācittiya”nti",
  "tika-vin11t0:3072_3": "vuttasikkhāpade. “Vattabbaṃ natthī”ti idaṃ saddatthavisesamantarena vinicchayassa",
  "tika-vin11t0:3072_4": "suviññeyyattā vuttaṃ. Tenevāha “uttānamevida”nti.",
  "tika-vin11t0:3073_0": "Saddattho pana evaṃ veditabbo – purisasaṃsaṭṭhanti paripuṇṇavīsativassena purisena",
  "tika-vin11t0:3073_1": "ananulomikena kāyavacīkammena saṃsaṭṭhaṃ. Kumārakasaṃsaṭṭhanti ūnavīsativassena kumārena",
  "tika-vin11t0:3073_2": "tatheva saṃsaṭṭhaṃ. Caṇḍinti kodhanaṃ. Sokāvāsanti saṅketaṃ katvā āgacchamānā purisānaṃ",
  "tika-vin11t0:3073_3": "anto sokaṃ pavesetīti sokāvāsā, taṃ sokāvāsaṃ. Atha vā gharaṃ viya gharasāmikā, ayampi",
  "tika-vin11t0:3073_4": "purisasamāgamaṃ alabhamānā sokaṃ āvisati, iti yaṃ āvisati, svāssā āvāso hotīti sokāvāsā.",
  "tika-vin11t0:3073_5": "Tenevassa padabhājane “sokāvāsā nāma paresaṃ dukkhaṃ uppādeti, sokaṃ āvisatī”ti dvedhā",
  "tika-vin11t0:3073_6": "attho vutto. Pācittiyanti evarūpaṃ vuṭṭhāpentiyā vuttanayeneva kammavācāpariyosāne",
  "tika-vin11t0:3073_7": "upajjhāyāya pācittiyaṃ.",
  "tika-vin11t0:3074": "2393. “Natthi ajānantiyā”ti pacchedo, sikkhamānāya purisasaṃsaṭṭhādibhāvaṃ ajānantiyāti attho.",
  "tika-vin11t0:3075": "Aṭṭhamanavamāni.",
  "tika-vin11t0:3076": "2394. Vijātamātarā vā janakapitarā vā sāminā pariggāhakasāminā vā nānuññātaṃ upasampadatthāya ananuññātaṃ taṃ sikkhamānaṃ vuṭṭhāpentiyā tassā pācittiyāpatti siyāti yojanā.",
  "tika-vin11t0:3077_0": "2395. Na bhikkhunāti bhikkhunā dvikkhattuṃ na pucchitabbaṃ, sakimeva pucchitabbanti",
  "tika-vin11t0:3077_1": "vuttaṃ hoti. Yathāha “bhikkhunīhi dvikkhattuṃ āpucchitabbaṃ pabbajjākāle ca upasampadākāle",
  "tika-vin11t0:3077_2": "ca, bhikkhūnaṃ pana sakiṃ āpucchitepi vaṭṭatī”ti.",
  "tika-vin11t0:3078_0": "2396-7. Atthitanti atthibhāvaṃ. Catūhi samuṭṭhāti, cattāri vā samuṭṭhānāni etassāti",
  "tika-vin11t0:3078_1": "catusamuṭṭhānaṃ. Katamehi catūhi samuṭṭhātīti āha “vācato…pe… kāyavācāditopi cā”ti.",
  "tika-vin11t0:3078_2": "Kathaṃ vācādīhi catūhi samuṭṭhāti? Abbhānakammādīsu kenacideva karaṇīyena khaṇḍasīmāyaṃ",
  "tika-vin11t0:3078_3": "nisinnā “pakkosatha sikkhamānaṃ, idheva naṃ upasampādessāmā”ti upasampādeti, evaṃ",
  "tika-vin11t0:3078_4": "vācato samuṭṭhāti. “Upassayato paṭṭhāya upasampādessāmī”ti vatvā khaṇḍasīmaṃ gacchantiyā",
  "tika-vin11t0:3078_5": "kāyavācato samuṭṭhāti. Dvīsupi ṭhānesu paṇṇattiṃ jānitvā vītikkamaṃ karontiyā vācācittato,",
  "tika-vin11t0:3078_6": "kāyavācācittato ca samuṭṭhāti. Upasampādanaṃ kriyaṃ, anāpucchanaṃ akriyaṃ.",
  "tika-vin11t0:3079": "Dasamaṃ.",
  "tika-vin11t0:3080_0": "2398. Ettha imasmiṃ sāsane yā bhikkhunī pārivāsikena chandadānena sikkhamānaṃ sace",
  "tika-vin11t0:3080_1": "vuṭṭhāpeti, tassā pācittiyaṃ siyāti yojanā. Tattha pārivāsikena chandadānenāti catubbidhaṃ",
  "tika-vin11t0:3080_2": "pārivāsiyaṃ parisapārivāsiyaṃ, rattipārivāsiyaṃ, chandapārivāsiyaṃ, ajjhāsayapārivāsiyanti.",
  "tika-vin11t0:3081_0": "Tattha parisapārivāsiyaṃ nāma bhikkhū kenacideva karaṇīyena sannipatitā honti, atha",
  "tika-vin11t0:3081_1": "megho vā uṭṭhahati, ussāraṇā vā karīyati, manussā vā ajjhottharantā āgacchanti, bhikkhū",
  "tika-vin11t0:3081_2": "“anokāso ayaṃ, aññatra gacchāmā”ti chandaṃ avissajjetvāva uṭṭhahanti. Idaṃ parisapārivāsiyaṃ.",
  "tika-vin11t0:3081_3": "Kiñcāpi parisapārivāsiyaṃ, chandassa pana avissaṭṭhattā kammaṃ kātuṃ vaṭṭati.",
  "tika-vin11t0:3082_0": "Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,",
  "tika-vin11t0:3082_1": "tāva dhammaṃ suṇissāmā”ti ekaṃ ajjhesanti, tasmiṃ dhammakathaṃ kathenteyeva aruṇo",
  "tika-vin11t0:3082_2": "uggacchati. Sace “cātuddasikaṃ uposathaṃ karissāmā”ti nisinnā, “pannaraso”ti kātuṃ",
  "tika-vin11t0:3082_3": "vaṭṭati. Sace pannarasikaṃ kātuṃ nisinnā, pāṭipade anuposathe uposathaṃ kātuṃ na",
  "tika-vin11t0:3082_4": "vaṭṭati. Aññaṃ pana saṅghakiccaṃ kātuṃ vaṭṭati. Idaṃ pana rattipārivāsiyaṃ nāma.",
  "tika-vin11t0:3083_0": "Puna bhikkhū “kiñcideva abbhānādisaṅghakammaṃ karissāmā”ti nisinnā honti, tatreko",
  "tika-vin11t0:3083_1": "nakkhattapāṭhako bhikkhu evaṃ vadati “ajja nakkhattaṃ dāruṇaṃ, mā idaṃ kammaṃ karothā”ti,",
  "tika-vin11t0:3083_2": "te tassa vacanena chandaṃ vissajjetvā tattheva nisinnā honti, athañño āgantvā –",
  "tika-vin11t0:3084": "“Nakkhattaṃ paṭimānentaṃ, attho bālaṃ upaccagā”ti. –",
  "tika-vin11t0:3085_0": "Vatvā “kiṃ nakkhattena, karothā”ti vadati. Idaṃ chandapārivāsiyañceva ajjhāsayapārivāsiyañca.",
  "tika-vin11t0:3085_1": "Etasmiṃ pārivāsiye puna chandapārisuddhiṃ anāharitvā kammaṃ kātuṃ na vaṭṭati. Idaṃ",
  "tika-vin11t0:3085_2": "sandhāya vuttaṃ “pārivāsikena chandadānenā”ti.",
  "tika-vin11t0:3086": "Pācittiyaṃ siyāti evaṃ vuṭṭhāpentiyā vuttanayeneva kammavācāpariyosāne pācittiyaṃ siyāti attho.",
  "tika-vin11t0:3087": "2399. Chandaṃ avihāya vā avissajjetvāva avuṭṭhitāya parisāya tu yathānisinnāya parisāya vuṭṭhāpentiyā anāpattīti yojanā. Vā-saddo evakārattho.",
  "tika-vin11t0:3088": "Ekādasamaṃ.",
  "tika-vin11t0:3089": "2400. Dvādaseti “yā pana bhikkhunī anuvassaṃ vuṭṭhāpeyya, pācittiya”nti sikkhāpade. Teraseti “yā pana bhikkhunī ekaṃ vassaṃ dve vuṭṭhāpeyya, pācittiya”nti sikkhāpade.",
  "tika-vin11t0:3090": "Dvādasamaterasamāni.",
  "tika-vin11t0:3091": "Kumāribhūtavaggo aṭṭhamo.",
  "tika-vin11t0:3092_0": "2401. Agilānāti chattupāhanena vūpasametabbarogarahitā. Yathāha “agilānā nāma yassā",
  "tika-vin11t0:3092_1": "vinā chattupāhanā phāsu hotī”ti. Chattañca upāhanā ca chattupāhanaṃ. Tattha chattaṃ",
  "tika-vin11t0:3092_2": "vuttalakkhaṇaṃ, upāhanā vakkhamānalakkhaṇā. Dhāreyyāti ubhayaṃ ekato dhāreyya. Visuṃ",
  "tika-vin11t0:3092_3": "dhārentiyā hi dukkaṭaṃ vakkhati.",
  "tika-vin11t0:3093": "2402. Divasanti accantasaṃyoge upayogavacanaṃ. Sace dhāretīti yojanā.",
  "tika-vin11t0:3094": "2403. Kaddamādīnīti ettha ādi-saddena mahāvālukādīnaṃ gahaṇaṃ.",
  "tika-vin11t0:3095_0": "2404. Sace gacchatīti sambandho. Disvā gacchādikanti chatte lagganayoggaṃ nīcataraṃ",
  "tika-vin11t0:3095_1": "gacchādikaṃ disvā. Ādi-saddena gumbādīnaṃ gahaṇaṃ. Dukkaṭanti upāhanamattasseva dhāraṇe dukkaṭaṃ.",
  "tika-vin11t0:3096": "2405. Apanāmetvāti sīsato apanāmetvā. Omuñcitvāti pādato omuñcitvā. Hoti pācittiyanti puna pācittiyaṃ hoti.",
  "tika-vin11t0:3097_0": "2406. Payogagaṇanāyevāti chattupāhanassa apanetvā apanetvā ekato dhāraṇapayogagaṇanāya.",
  "tika-vin11t0:3097_1": "Tikapācittiyaṃ vuttanti “agilānā agilānasaññā, vematikā, gilānasaññā chattupāhanaṃ",
  "tika-vin11t0:3097_2": "dhāreti, āpatti pācittiyassā”ti evaṃ tikapācittiyaṃ vuttaṃ. “Gilānā agilānasaññā,",
  "tika-vin11t0:3097_3": "gilānā vematikā, chattupāhanaṃ dhāreti, āpatti dukkaṭassā”ti evaṃ dvikadukkaṭaṃ tatheva vuttanti sambandho.",
  "tika-vin11t0:3098": "2407. Yattha bhikkhū vā bhikkhuniyo vā nivasanti, tasmiṃ ārāme vā upacāre vā aparikkhittassa ārāmassa upacāre vā. Āpadāsūti raṭṭhabhedādiāpadāsu.",
  "tika-vin11t0:3099": "Paṭhamaṃ.",
  "tika-vin11t0:3100_0": "2408. Bhikkhuniyāti ettha “agilānāyā”ti seso, pādena gantuṃ samatthāya agilānāya",
  "tika-vin11t0:3100_1": "bhikkhuniyāti attho. Yathāha “agilānā nāma sakkoti padasā gantu”nti. Yānaṃ nāma rathādi,",
  "tika-vin11t0:3100_2": "taṃ heṭṭhā vuttasarūpameva.",
  "tika-vin11t0:3101": "2409. Āpadāsūti raṭṭhabhedādiāpadāsu. Chattupāhanasikkhāpade ārāme, ārāmūpacāre ca anāpatti vuttā, idha tathā avuttattā sabbatthāpi āpattiyeva veditabbā.",
  "tika-vin11t0:3102": "Dutiyaṃ.",
  "tika-vin11t0:3103_0": "2410. “Yaṃ kiñcipi kaṭūpiya”nti idaṃ “saṅghāṇi”nti etassa atthapadaṃ. Yathāha – “saṅghāṇi",
  "tika-vin11t0:3103_1": "nāma yā kāci kaṭūpagā”ti. Saṅghāṇi nāma mekhalādikaṭipiḷandhanaṃ. Kaṭūpiyanti kaṭippadesopagaṃ.",
  "tika-vin11t0:3104": "2412. Kaṭisuttaṃ nāma kaṭiyaṃ piḷandhanarajjusuttakaṃ.",
  "tika-vin11t0:3105": "2413. Idha imasmiṃ sikkhāpade cittaṃ akusalaṃ, idaṃ pana sikkhāpadaṃ lokavajjaṃ, iti idaṃ ubhayameva visesatā purimasikkhāpadato imassa nānākaraṇaṃ.",
  "tika-vin11t0:3106": "Tatiyaṃ.",
  "tika-vin11t0:3107_0": "2414. Sīsūpagādisu yaṃ kiñci sace yā dhāreti, tassā tassa vatthussa gaṇanāya āpattiyo",
  "tika-vin11t0:3107_1": "siyunti yojanā. Sīsaṃ upagacchatīti sīsūpagaṃ, sīse piḷandhanārahanti attho. Ādi-saddena",
  "tika-vin11t0:3107_2": "gīvūpagādīnaṃ gahaṇaṃ. Yathāha – “itthālaṅkāro nāma sīsūpago gīvūpago hatthūpago",
  "tika-vin11t0:3107_3": "pādūpago kaṭūpago”ti.",
  "tika-vin11t0:3108": "2415. Na ca dosoti yojanā. “Sadisanti paridīpita”nti vattabbe iti-saddo luttaniddiṭṭho.",
  "tika-vin11t0:3109": "Catutthaṃ.",
  "tika-vin11t0:3110_0": "2416. Yena kenaci gandhenāti candanatagarādinā yena kenaci gandhakakkena. Savaṇṇāvaṇṇakena",
  "tika-vin11t0:3110_1": "cāti vaṇṇena saha vattatīti savaṇṇakaṃ, haliddikakkādi, natthi etassa ubbaṭṭanapaccayā",
  "tika-vin11t0:3110_2": "dissamāno vaṇṇavisesoti avaṇṇakaṃ, sāsapakakkādi, savaṇṇakañca avaṇṇakañca savaṇṇāvaṇṇakaṃ,",
  "tika-vin11t0:3110_3": "tena savaṇṇāvaṇṇakena ca. Ubbaṭṭetvā nhāyantiyā nhānosāne pācittiyāpatti pakāsitāti yojanā.",
  "tika-vin11t0:3111": "2417. Sabbapayogeti sabbasmiṃ pubbapayoge. Ābādhapaccayāti daddukuṭṭhādirogapaccayā.",
  "tika-vin11t0:3112": "2418. Chaṭṭhanti “yā pana bhikkhunī vāsitakena piññākena nahāyeyya, pācittiya”nti sikkhāpadaṃ.",
  "tika-vin11t0:3113": "Pañcamachaṭṭhāni.",
  "tika-vin11t0:3114": "2419. Yā pana bhikkhunī aññāya bhikkhuniyā sace ubbaṭṭāpeyya vā sambāhāpeyya vā, tassā bhikkhuniyā tathā pācittiyāpatti hotīti yojanā.",
  "tika-vin11t0:3115": "2420. Ettha imasmiṃ ubbaṭṭane, sambāhane ca hatthaṃ amocetvā ubbaṭṭane ekā āpatti siyā, hatthaṃ mocetvā mocetvā ubbaṭṭane payogagaṇanāya siyāti yojanā.",
  "tika-vin11t0:3116": "2421. Āpadāsūti corabhayādīhi sarīrakampanādīsu. Gilānāyāti antamaso maggagamanaparissamenāpi ābādhikāya.",
  "tika-vin11t0:3117_0": "2422. Aṭṭhamasikkhāpade “sikkhamānāyā”ti ca navamasikkhāpade “sāmaṇeriyā”ti ca dasamasikkhāpade",
  "tika-vin11t0:3117_1": "“gihiniyā”ti ca visesaṃ vajjetvā avasesavinicchayo sattameneva samānoti dassetumāha",
  "tika-vin11t0:3117_2": "“aṭṭhamādīni tīṇipī”ti.",
  "tika-vin11t0:3118": "Sattamaṭṭhamanavamadasamāni.",
  "tika-vin11t0:3119_0": "2423. Antoupacārasminti dvādasaratanabbhantare. “Bhikkhussa purato”ti idaṃ upalakkhaṇaṃ.",
  "tika-vin11t0:3119_1": "Tasmā purato vā hotu pacchato vā passato vā, samantato dvādasaratanabbhantareti nidassanapadametaṃ.",
  "tika-vin11t0:3119_2": "Chamāyapīti anantarahitāya bhūmiyāpi. Yā nisīdeyyāti sambandho. Na vaṭṭati pācittiyāpatti hotīti attho.",
  "tika-vin11t0:3120_0": "2424. Tikapācittiyaṃ vuttanti anāpucchite anāpucchitasaññā, vematikā, āpucchitasaññāti",
  "tika-vin11t0:3120_1": "tīsu vikappesu pācittiyattayaṃ vuttaṃ. Āpucchite anāpucchitasaññā, vematikā vā bhikkhussa",
  "tika-vin11t0:3120_2": "purato nisīdeyyāti vikappadvaye dukkaṭadvayaṃ hoti. Āpadāsūti raṭṭhabhedādiāpadāsu.",
  "tika-vin11t0:3120_3": "Āpucchituñca ṭhātuñca asakkontiyā gilānāya.",
  "tika-vin11t0:3121": "2425. Nipajjanaṃ kriyaṃ. Anāpucchanaṃ akriyaṃ.",
  "tika-vin11t0:3122": "Ekādasamaṃ.",
  "tika-vin11t0:3123_0": "2426. Okāso kato yena so okāsakato, na okāsakato anokāsakato, taṃ, akatokāsanti attho,",
  "tika-vin11t0:3123_1": "“asukasmiṃ nāma ṭhāne pucchāmī”ti attanā pucchitabbavinayādīnaṃ nāmaṃ gahetvā okāsaṃ",
  "tika-vin11t0:3123_2": "kārāpanakāle adhivāsanavasena akatokāsanti vuttaṃ hoti. Dosatāti pācittiyāpatti.",
  "tika-vin11t0:3123_3": "Ekasmiṃ piṭake okāsaṃ kārāpetvā aññasmiṃ piṭake pañhaṃ pucchantiyāpi pācittiyaṃ hotīti",
  "tika-vin11t0:3123_4": "dassetumāha “vinaye cā”tiādi.",
  "tika-vin11t0:3124_0": "Pucchantiyāpi cāti ettha pi-saddena “abhidhammaṃ pucchantiyāpī”ti idañca anuttasamuccayatthena",
  "tika-vin11t0:3124_1": "ca-saddena “suttante okāsaṃ kārāpetvā vinayaṃ vā abhidhammaṃ vā pucchati, āpatti",
  "tika-vin11t0:3124_2": "pācittiyassa. Abhidhamme okāsaṃ kārāpetvā suttantaṃ vā vinayaṃ vā pucchati, āpatti",
  "tika-vin11t0:3124_3": "pācittiyassā”ti idañca saṅgahitaṃ.",
  "tika-vin11t0:3125": "2427. Anodissāti “asukasmiṃ nāma pucchāmī”ti evaṃ aniyametvā kevalaṃ “pucchitabbaṃ atthi, pucchāmi ayyā”ti evaṃ vatvā.",
  "tika-vin11t0:3126": "Dvādasamaṃ.",
  "tika-vin11t0:3127_0": "2428-9. Saṃkaccikanti thanaveṭhanacīvaraṃ, taṃ pana pārupantiyā adhakkhakaṃ ubbhanābhimaṇḍalaṃ",
  "tika-vin11t0:3127_1": "paṭicchādentiyā pārupitabbaṃ. Tenāha mātikaṭṭhakathāyaṃ “asaṃkaccikāti adhakkhakaubbhanābhimaṇḍalasaṅkhātassa",
  "tika-vin11t0:3127_2": "sarīrassa paṭicchādanatthaṃ anuññātasaṃkaccikacīvararahitā”ti. “Saṃkaccikāya pamāṇaṃ",
  "tika-vin11t0:3127_3": "tiriyaṃ diyaḍḍhahatthanti porāṇagaṇṭhipade vutta”nti vajirabuddhitthero. Parikkhepokkameti",
  "tika-vin11t0:3127_4": "parikkhepassa antopavesane. Upacārokkamepīti aparikkhittassa gāmassa dutiyaleḍḍupātabbhantarapavesanepi.",
  "tika-vin11t0:3127_5": "Etthāti imasmiṃ sikkhāpade. Eseva nayoti “paṭhame pāde dukkaṭaṃ, dutiye pācittiya”nti",
  "tika-vin11t0:3127_6": "yathāvuttoyeva nayo mato viññātoti attho.",
  "tika-vin11t0:3128": "2430. Āpadāsupīti mahagghaṃ hoti saṃkaccikaṃ, pārupitvā gacchantiyā ca upaddavo uppajjati, evarūpāsu āpadāsu anāpatti.",
  "tika-vin11t0:3129_0": "2431. Sesanti idha sarūpato adassitañca. Vuttanayenevāti mātikāpadabhājanādīsu vuttanayeneva.",
  "tika-vin11t0:3129_1": "Sunipuṇasmiṃ dhammajātaṃ, atthajātañca vibhāveti vividhenākārena pakāsetīti vibhāvī, tena vibhāvinā.",
  "tika-vin11t0:3130": "Terasamaṃ.",
  "tika-vin11t0:3131": "Chattupāhanavaggo navamo.",
  "tika-vin11t0:3132_0": "Evaṃ navahi vaggehi bhikkhunīnaṃ bhikkhūhi asādhāraṇāni channavuti sikkhāpadāni dassetvā",
  "tika-vin11t0:3132_1": "ito paresu musāvādavaggādīsu sattasu vaggesu bhikkhūhi sādhāraṇasikkhāpadāni bhikkhupātimokkhavinicchayakathāya",
  "tika-vin11t0:3132_2": "vuttanayeneva veditabbānīti tāni idha na dassitāni.",
  "tika-vin11t0:3133_0": "Sabbāneva bhikkhunīnaṃ khuddakesu channavuti, bhikkhūnaṃ dvenavutīti aṭṭhāsītisataṃ",
  "tika-vin11t0:3133_1": "sikkhāpadāni. Tato paraṃ sakalaṃ bhikkhunivaggaṃ, paramparabhojanaṃ, anatirittabhojanaṃ,",
  "tika-vin11t0:3133_2": "anatirittena abhihaṭṭhuṃ pavāraṇaṃ, paṇītabhojanaviññatti, acelakasikkhāpadaṃ, duṭṭhullapaacchādanaṃ,",
  "tika-vin11t0:3133_3": "ūnavīsativassaupasampādanaṃ, mātugāmena saddhiṃ saṃvidhāya addhānagamanaṃ, rājantepurappavesanaṃ,",
  "tika-vin11t0:3133_4": "santaṃ bhikkhuṃ anāpucchā vikāle gāmappavesanaṃ, nisīdanaṃ, vassikasāṭikanti imāni",
  "tika-vin11t0:3133_5": "bāvīsati sikkhāpadāni apanetvā sesāni satañca chasaṭṭhi ca sikkhāpadāni bhikkhunipātimokkhuddesamaggena",
  "tika-vin11t0:3133_6": "uddiṭṭhānīti veditabbāni.",
  "tika-vin11t0:3134_0": "Tatrāyaṃ saṅkhepato asādhāraṇasikkhāpadesu samuṭṭhānavinicchayo – giraggasamajjā,",
  "tika-vin11t0:3134_1": "cittāgārasikkhāpadaṃ, saṅghāṇi, itthālaṅkāro, gandhavaṇṇako, vāsitakapiññāko, bhikkhuniādīhi",
  "tika-vin11t0:3134_2": "ummaddanaparimaddanānīti imāni dasa sikkhāpadāni acittakāni, lokavajjāni, akusalacittāni.",
  "tika-vin11t0:3134_3": "Ayaṃ panettha adhippāyo – vināpi cittena āpajjitabbattā acittakāni, citte pana sati",
  "tika-vin11t0:3134_4": "akusaleneva āpajjitabbattā lokavajjāni ceva akusalacittāni ca. Avasesāni acittakāni",
  "tika-vin11t0:3134_5": "paṇṇattivajjāneva. Corivuṭṭhāpanaṃ, gāmantaraṃ, ārāmasikkhāpadaṃ, gabbhinivagge ādito",
  "tika-vin11t0:3134_6": "paṭṭhāya satta, kumāribhūtavagge ādito paṭṭhāya pañca, purisasaṃsaṭṭhaṃ, pārivāsiyachandadānaṃ,",
  "tika-vin11t0:3134_7": "anuvassavuṭṭhāpanaṃ, ekantarikavuṭṭhāpananti imāni ekūnavīsati sikkhāpadāni sacittakāni,",
  "tika-vin11t0:3134_8": "paṇṇattivajjāni. Avasesāni sacittakāni lokavajjānevāti.",
  "tika-vin11t0:3135": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3136": "Pācittiyakathāvaṇṇanā niṭṭhitā.",
  "tika-vin11t0:3137": "Pāṭidesanīyakathāvaṇṇanā",
  "tika-vin11t0:3138_0": "2432. Evaṃ pācittiyavinicchayaṃ dassetvā idāni pāṭidesanīyaṃ dassetumāha “agilānā”tiādi.",
  "tika-vin11t0:3138_1": "Yā pana bhikkhunī agilānā sayaṃ attanā viññattiyā laddhaṃ sappiṃ sace “bhuñjissāmī”ti",
  "tika-vin11t0:3138_2": "gaṇhati, tassā evaṃ gahaṇe dukkaṭaṃ paridīpitanti yojanā. Tattha yassā vinā sappinā",
  "tika-vin11t0:3138_3": "phāsu hoti, sā agilānā nāma. Sappinti pubbe vuttavinicchayaṃ pāḷiāgataṃ gosappiādikameva.",
  "tika-vin11t0:3139_0": "2433. Tipāṭidesanīyanti agilānā agilānasaññā, vematikā, gilānasaññāti tīsu vikappesu",
  "tika-vin11t0:3139_1": "tīṇi pāṭidesanīyāni. Gilānā dvikadukkaṭanti gilānāya dvikadukkaṭaṃ. Gilānā agilānasaññā,",
  "tika-vin11t0:3139_2": "vematikā vāti dvīsu vikappesu dve dukkaṭāni.",
  "tika-vin11t0:3140_0": "2434-5. Gilānā hutvā sappiṃ viññāpetvā pacchā vūpasantagelaññā hutvā sevantiyā paribhuñjantiyāpi",
  "tika-vin11t0:3140_1": "ca gilānāya avasesaṃ paribhuñjantiyā vā ñātakādito ñātakapavāritaṭṭhānato viññattaṃ",
  "tika-vin11t0:3140_2": "bhuñjantiyā vā aññassatthāya viññattaṃ paribhuñjantiyā vā attano dhanena gahitaṃ",
  "tika-vin11t0:3140_3": "bhuñjantiyā vā ummattikāya vā anāpattīti yojanā.",
  "tika-vin11t0:3141": "Paṭhamaṃ.",
  "tika-vin11t0:3142_0": "2436. Sesesu dutiyādīsūti “yā pana bhikkhunī agilānā telaṃ…pe… madhuṃ…pe… phāṇitaṃ…pe…",
  "tika-vin11t0:3142_1": "macchaṃ…pe… maṃsaṃ…pe… khīraṃ…pe… dadhiṃ viññāpetvā bhuñjeyya, paṭidesetabbaṃ tāya",
  "tika-vin11t0:3142_2": "bhikkhuniyā gārayhaṃ ayye dhammaṃ āpajjiṃ asappāyaṃ pāṭidesanīyaṃ, taṃ paṭidesemī”ti",
  "tika-vin11t0:3142_3": "evaṃ dutiyādīsu sattasu pāṭidesanīyesu. Natthi kāci visesatāti telādipadāni vinā",
  "tika-vin11t0:3142_4": "añño koci viseso natthīti attho.",
  "tika-vin11t0:3143": "2437. Pāḷiyaṃ anāgatesu sabbesu sappiādīsu aṭṭhasu aññataraṃ viññāpetvā bhuñjantiyāpi dukkaṭanti yojanā.",
  "tika-vin11t0:3144": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3145": "Pāṭidesanīyakathāvaṇṇanā niṭṭhitā.",
  "tika-vin11t0:3146": "Sikkhākaraṇīyakathāvaṇṇanā",
  "tika-vin11t0:3147_0": "2438. Pāṭidesanīyānantaraṃ uddiṭṭhāni pañcasattati sekhiyāni mahāvibhaṅge vuttavinicchayānevāti",
  "tika-vin11t0:3147_1": "tadeva atidisanto āha “sekhiyā pana ye dhammā”tiādi. Ye pana pañcasattati sekhiyā",
  "tika-vin11t0:3147_2": "dhammā pāṭidesanīyānantaraṃ uddiṭṭhā, tesaṃ atthavinicchayo mahāvibhaṅge vuttovāti",
  "tika-vin11t0:3147_3": "yojanā, atthikehi tatova gahetabbo, na puna idha dassessāmīti adhippāyo.",
  "tika-vin11t0:3148": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3149": "Sikkhākaraṇīyakathāvaṇṇanā niṭṭhitā.",
  "tika-vin11t0:3150_0": "2439-40. Savibhaṅgānaṃ ubhatovibhaṅgasahitānaṃ ubhatopātimokkhānaṃ bhikkhūnaṃ, bhikkhunīnañca",
  "tika-vin11t0:3150_1": "pātimokkhānaṃ aṭṭhakathāsāro sabbaṭṭhakathānaṃ sārabhūto yo so attho visesato samantapāsādikāyaṃ",
  "tika-vin11t0:3150_2": "vutto. Taṃ sabbaṃ sārabhūtaṃ atthaṃ samādāya yo vinayassavinicchayo bhikkhūnaṃ, bhikkhunīnañca",
  "tika-vin11t0:3150_3": "hitatthāya mayā kato viracitoti sambandho.",
  "tika-vin11t0:3151_0": "2441. No amhākaṃ paṭibhāṇajaṃ paṭibhāṇato jātaṃ imaṃ tu imaṃ vinayavinicchayaṃ pana",
  "tika-vin11t0:3151_1": "ye jantuno sattā suṇanti, te jantuno janassa sattalokassa hite adhisīlasikkhāpakāsakattā",
  "tika-vin11t0:3151_2": "upakārake sumatassa sobhaṇanti buddhādīhi matassa, sobhaṇehi vā buddhādīhi matassa",
  "tika-vin11t0:3151_3": "paṭividdhassa amatamahānibbānassa ayane añjasabhūte janassa tāyane kāyikavācasikavītikkamapaṭipakkhattā",
  "tika-vin11t0:3151_4": "apāyabhayanivāraṇaṭṭhena tāṇabhūte vinaye vinayapiṭake pakataññuno yathāsabhāvaṃ",
  "tika-vin11t0:3151_5": "jānantā taññuno bhavanti taṃ taṃ kappiyākappiyaṃ sevitabbāsevitabbaṃ jānantā bhavantevāti attho.",
  "tika-vin11t0:3152_0": "2442. Bahavo sārabhūtā nayā etthāti bahusāranayo, tasmiṃ bahusāranaye. Parame uttame",
  "tika-vin11t0:3152_1": "vinaye vinayapiṭake visāradataṃ vesārajjaṃ asaṃhīrañāṇaṃ abhipatthayatā visesato",
  "tika-vin11t0:3152_2": "icchantena buddhimatā ñāṇātisayamantena yatinā sabbakālaṃ tividhasikkhāparipūraṇe",
  "tika-vin11t0:3152_3": "asithilapavattasammāvāyāmena bhikkhunā imasmiṃ vinayavinicchaye paramā uttaritarā",
  "tika-vin11t0:3152_4": "mahatī ādaratā karaṇīyatamā visesena kātabbāyevāti attho.",
  "tika-vin11t0:3153_0": "2443. Iccevaṃ sīlavisuddhisādhane vinayapiṭake vesārajjahetutāya imassa vinayavinicchayassa",
  "tika-vin11t0:3153_1": "sīlavisuddhiādisattavisuddhiparamparāya adhigantabbassa amatamahānibbānassa pattiyāpi",
  "tika-vin11t0:3153_2": "mūlabhūtataṃ dassetumāha “avagacchatī”tiādi.",
  "tika-vin11t0:3154_0": "Yo pana bhikkhu atthayuttaṃ mahatā payojanatthena, abhidheyyatthena ca samannāgataṃ",
  "tika-vin11t0:3154_1": "imaṃ vinayassavinicchayaṃ avagacchati avecca yāthāvato jānāti, so aparamparaṃ maraṇābhāvā",
  "tika-vin11t0:3154_2": "amaraṃ jarāyābhāvā ajaraṃ rāgādikilesarajapaṭipakkhattā arajaṃ anekappakārarogānaṃ",
  "tika-vin11t0:3154_3": "appavattihetuttā arujaṃ santipadaṃ sabbakilesadarathapariḷāhānaṃ vūpasamahetuttā",
  "tika-vin11t0:3154_4": "santisaṅkhātaṃ nibbānapadaṃ adhigacchati sīlavisuddhiādisattavisuddhiparamparāya",
  "tika-vin11t0:3154_5": "gantvā paṭivijjhatīti yojanā.",
  "tika-vin11t0:3155": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3156": "Bhikkhunivibhaṅgakathāvaṇṇanā niṭṭhitā.",
  "tika-vin11t0:3157": "Khandhakakathā",
  "tika-vin11t0:3158": "Mahāvaggo",
  "tika-vin11t0:3159": "Mahākhandhakakathā",
  "tika-vin11t0:3160": "Pabbajjākathāvaṇṇanā",
  "tika-vin11t0:3161_0": "2444. Iccevaṃ nātisaṅkhepavitthāravasena vibhaṅgadvaye, tadaṭṭhakathāya ca āgataṃ",
  "tika-vin11t0:3161_1": "vinicchayaṃ dassetvā idāni khandhakāgataṃ vinicchayaṃ dassetumārabhanto āha “sīlakkhandhādī”tiādi.",
  "tika-vin11t0:3161_2": "Tattha sīlakkhandhādiyuttenāti sīlasamādhipaññāvimuttivimuttiñāṇadassanasaṅkhātehi",
  "tika-vin11t0:3161_3": "pañcahi khandhehi guṇarāsīhi yuttena samannāgatena. Subhakkhandhenāti suvaṇṇāliṅgasadisavaṭṭakkhandhatāya",
  "tika-vin11t0:3161_4": "subho sundaro khandho etassāti subhakkhandho, bhagavā, tena. Iminā bāttiṃsalakkhaṇānamekadesabhūtassa",
  "tika-vin11t0:3161_5": "samavaṭṭakkhandhatālakkhaṇassa paridīpakena vacanena lakkhaṇāhāranayena bāttiṃsalakkhaṇādikā",
  "tika-vin11t0:3161_6": "sabbāpi rūpakāyasirī sandassitāti veditabbā.",
  "tika-vin11t0:3162_0": "Khandhaketi khandhānaṃ samūho khandhako, khandhānaṃ vā kāyanato dīpanato khandhako.",
  "tika-vin11t0:3162_1": "“Khandhā”ti cettha pabbajjūpasampadādivinayakammasaṅkhātā, cārittavārittasikkhāpadasaṅkhātā",
  "tika-vin11t0:3162_2": "ca paññattiyo adhippetā. Pabbajjādīni hi bhagavatā paññattattā “paññattiyo”ti vuccanti.",
  "tika-vin11t0:3162_3": "Paññattiyañca khandha-saddo dissati “dārukkhandho aggikkhandho udakakkhandho”tiādīsu",
  "tika-vin11t0:3162_4": "viya. Apica bhāgarāsatthatā cettha yujjatiyeva tāsaṃ paññattīnaṃ bhāgaso, rāsito",
  "tika-vin11t0:3162_5": "ca vibhattattā. Tasmiṃ khandhake. Pi-saddo vuttāpekkhāya pañcasatikasattasatikakkhandhake",
  "tika-vin11t0:3162_6": "dve vajjetvā pabbajjakkhandhakādike bhikkhunikhandhakapariyosāne vīsatividhe khandhake",
  "tika-vin11t0:3162_7": "vuttavinicchayassa idha vakkhamānattā. Tadeva sandhāyāha “khandhakepi pavakkhāmi,",
  "tika-vin11t0:3162_8": "samāsena vinicchaya”nti.",
  "tika-vin11t0:3163_0": "2445. “Mātarā pitarā”ti iminā janakāyeva adhippetā. “Bhaṇḍukammaṃ, samaṇakaraṇaṃ,",
  "tika-vin11t0:3163_1": "pabbājananti ca pariyāya-saddā”ti “anujānāmi, bhikkhave, saṅghaṃ apaloketuṃ bhaṇḍukammāyā”ti",
  "tika-vin11t0:3163_2": "imissā pāḷiyā aṭṭhakathāya vuttaṃ. Āpucchitvāti ettha “saṅgha”nti seso.",
  "tika-vin11t0:3164_0": "2446. Vāvaṭoti pasuto, yuttapayuttoti attho. “Pabbājetvā ānaya iti cā”ti padacchedo.",
  "tika-vin11t0:3164_1": "Ettha ca tidhā pabbājanaṃ veditabbaṃ kesacchedanaṃ, kāsāyaacchādanaṃ, saraṇadānanti,",
  "tika-vin11t0:3164_2": "imāni tīṇi karonto “pabbājetī”ti vuccati. Tesu ekaṃ, dve vāpi karonto tathā voharīyatiyeva.",
  "tika-vin11t0:3164_3": "Tasmā “pabbājetvānayā”ti iminā kese chinditvā kāsāyāni acchādetvā ānehīti ayamattho dīpitoti daṭṭhabbo.",
  "tika-vin11t0:3165": "2447. Avuttoti upajjhāyena anuyyojito. So daharo sace taṃ sayameva kesacchedanakāsāyacchādanehi pabbājeti, vaṭṭatīti yojanā.",
  "tika-vin11t0:3166_0": "2448. Tatthāti attano samīpe. Khaṇḍasīmaṃ netvāti bhaṇḍukammārocanaparihāratthaṃ",
  "tika-vin11t0:3166_1": "vuttaṃ. Tena sabhikkhuke vihāre aññampi bhikkhuṃ “etassa kese chindā”ti vattuṃ na",
  "tika-vin11t0:3166_2": "vaṭṭati. Pabbājetvāti kesacchedanaṃ sandhāya vadati.",
  "tika-vin11t0:3167": "2450. “Purisaṃ bhikkhuto añño, pabbājeti na vaṭṭatī”ti idaṃ saraṇadānaṃ sandhāya vuttaṃ. Tenevāha “sāmaṇero”tiādi.",
  "tika-vin11t0:3168": "2451. Ubhinnampi theratherīnaṃ “imehi cīvarehi imaṃ acchādehī”ti āṇattiyā sāmaṇeropi vā hotu, tathā sāmaṇerī vā hotu, te ubho sāmaṇerasāmaṇerī kāsāyāni dātuṃ labhantīti yojanā.",
  "tika-vin11t0:3169_0": "2452-4. Pabbājentena bhikkhunāti ettha “tacapañcakakammaṭṭhānaṃ datvā”ti vattabbaṃ",
  "tika-vin11t0:3169_1": "evañhi katvā kesāpanayanassa aṭṭhakathāyaṃ vuttattā. Vuttañhi tattha “āvuso, suṭṭhu",
  "tika-vin11t0:3169_2": "upadhārehi, satiṃ upaṭṭhāpehīti vatvā tacapañcakakammaṭṭhānaṃ ācikkhitabbaṃ. Ācikkhantena",
  "tika-vin11t0:3169_3": "ca vaṇṇasaṇṭhānagandhāsayokāsavasena asucijegucchapaṭikkūlabhāvaṃ, nijjīvanissattabhāvaṃ",
  "tika-vin11t0:3169_4": "vā pākaṭaṃ karontena ācikkhitabba”ntiādi. Kimatthamevaṃ karīyatīti ce? Sace upanissayasampanno",
  "tika-vin11t0:3169_5": "hoti, tassa khuraggeyeva arahattapāpuṇanatthaṃ. Vuttañcetaṃ aṭṭhakathāyaṃ –",
  "tika-vin11t0:3170": "“Ye hi keci khuragge arahattaṃ pattā, sabbe te evarūpaṃ savanaṃ labhitvā kalyāṇamittena ācariyena dinnanayaṃ nissāya, no anissāya, tasmāssa āditova evarūpī kathā kathetabbā”ti.",
  "tika-vin11t0:3171_0": "Eteneva byatirekato ito aññā aniyyānikakathā na kathetabbāti dīpitaṃ hoti. Gomayādināti",
  "tika-vin11t0:3171_1": "gomayacuṇṇādinā. Ādi-saddena mattikādīnaṃ gahaṇaṃ. Pīḷakā vāti thullapīḷakā vā. Kacchu",
  "tika-vin11t0:3171_2": "vāti sukhumakacchu vā. Niyaṃputtanti attano puttaṃ. “Bhikkhunā”ti imassa padassa",
  "tika-vin11t0:3171_3": "dūrattā “yatinā”ti āha.",
  "tika-vin11t0:3172_0": "2455-6. Kasmā pana evaṃ nahāpetabboti āha “ettakenāpī”tiādi. Soti pabbajjāpekkho.",
  "tika-vin11t0:3172_1": "Upajjhāyakādisūti ettha ādi-saddena ācariyasamānupajjhāyakādīnaṃ gahaṇaṃ. Pāpuṇanti",
  "tika-vin11t0:3172_2": "hīti ettha hi-saddo yasmā-padatthe vattati. Yasmā ettakenāpi upajjhāyādīsu sagāravo",
  "tika-vin11t0:3172_3": "hoti, yasmā ca evarūpaṃ upakāraṃ labhitvā kulaputtā uppannaṃ anabhiratiṃ paṭivinodetvā",
  "tika-vin11t0:3172_4": "sikkhāyo paripūretvā nibbānaṃ pāpuṇissanti, tasmā evarūpo upakāro kātabboti attho.",
  "tika-vin11t0:3173": "2458. Ekatoti sabbāni cīvarāni ekato katvā.",
  "tika-vin11t0:3174": "2459. Athāti adhikārantarārambhe nipāto. Tassa hatthe adatvāpi upajjhāyo vā ācariyo vāpi sayameva taṃ pabbajjāpekkhaṃ acchādeti, vaṭṭatīti yojanā.",
  "tika-vin11t0:3175": "2460. Adinnacīvarassa aggahetabbattā āha “apanetvā tato sabbaṃ, puna dātabbameva ta”nti. Tatoti tassa sarīrato. Tanti cīvaraṃ.",
  "tika-vin11t0:3176_0": "2461-2. Etadeva āha “bhikkhunā”tiādinā. Adinnaṃ na vaṭṭatīti ettha pabbajjā na ruhatīti",
  "tika-vin11t0:3176_1": "vadanti. Tasseva santakaṃ vāpi cīvaraṃ adinnaṃ na vaṭṭati attasantake ācariyupajjhāyānaṃ",
  "tika-vin11t0:3176_2": "attano santake cīvare kā kathā vattabbameva natthīti attho. Bhikkhūti ye tattha sannipatitā.",
  "tika-vin11t0:3176_3": "Kārāpetvāna ukkuṭinti ettha sabbadhātvatthānugato karoti-saddo gahitoti ukkuṭikaṃ",
  "tika-vin11t0:3176_4": "nisīdāpetvāti attho gahetabbo, “ukkuṭika”nti aṭṭhakathāpāṭho gāthābandhasukhatthaṃ",
  "tika-vin11t0:3176_5": "idha ka-kāralopena niddiṭṭho.",
  "tika-vin11t0:3177": "2464. Ekapadaṃ vāpīti buddhamiccādikaṃ ekampi vā padaṃ. Ekakkharampi vāti bukārādiakkharesu ekampi vā akkharaṃ. Paṭipāṭinti “buddha”miccādikaṃ padapantiṃ.",
  "tika-vin11t0:3178_0": "2465. Akattabbappakārantaraṃ dassetumāha “tikkhattuṃ yadi vā”tiādi. Tathā sesesūti",
  "tika-vin11t0:3178_1": "yadi vā “dhammaṃ saraṇa”nti tikkhattuṃ deti, “saṅghaṃ saraṇa”nti yadi vā tikkhattuṃ",
  "tika-vin11t0:3178_2": "deti, evampi tīṇi saraṇāni adinnāneva honti.",
  "tika-vin11t0:3179_0": "2466. Anunāsikantāni katvā dātabbānīti sambandho. Anunāsikantaṃ katvā dānakāle antarāvicchedaṃ",
  "tika-vin11t0:3179_1": "akatvā dātabbānīti dassetuṃ “ekābaddhāni vā panā”ti vuttaṃ. Vicchinditvā padapaṭipāṭito",
  "tika-vin11t0:3179_2": "ma-kārantaṃ katvā dānasamaye vicchedaṃ katvā. Mantānīti “buddhaṃ saraṇaṃ iccādinā",
  "tika-vin11t0:3179_3": "ma-kārantāni. “Buddhaṃ saraṇaṃ gacchāmī”tiādinā nayena niggahitantameva katvā na",
  "tika-vin11t0:3179_4": "dātabbanti “athā”ti āha.",
  "tika-vin11t0:3180_0": "2467. Suddhi nāma ācariyassa ñattiyā, kammavācāya ca uccāraṇavisuddhi. Pabbajjāti",
  "tika-vin11t0:3180_1": "sāmaṇerasāmaṇeripabbajjā. Ubhatosuddhiyā vināti ubhatosuddhiṃ vinā ācariyantevāsīnaṃ",
  "tika-vin11t0:3180_2": "ubhinnaṃ tīsu saraṇattayadānaggahaṇesu uccāraṇasuddhiṃ vinā, ekassāpi akkharassa",
  "tika-vin11t0:3180_3": "vipattisabbhāve na hotīti attho.",
  "tika-vin11t0:3181_0": "2468-9. “Pabbajjāguṇamicchatā”ti idaṃ “ācariyena, antevāsikenā”ti padadvayassa visesanaṃ",
  "tika-vin11t0:3181_1": "daṭṭhabbaṃ, antevāsikassa pabbajjāguṇaṃ icchantena ācariyena, attano pabbajjāguṇaṃ",
  "tika-vin11t0:3181_2": "icchantena antevāsikena ca bu-ddha-kārādayo vaṇṇā bu-kāra dha-kārādayo vaṇṇā akkharā",
  "tika-vin11t0:3181_3": "ṭhānakaraṇasampadaṃ kaṇṭhatālumuddhadantaoṭṭhanāsikābhedaṃ ṭhānasampadañca akkharuppattisādhakatamajivhāmajjhādikaraṇasampadañca",
  "tika-vin11t0:3181_4": "ahāpentena aparihāpentena vattabbāti yojanā. Kasmā idameva daḷhaṃ katvā vuttanti",
  "tika-vin11t0:3181_5": "āha “ekavaṇṇavināsenā”tiādi. Hi-saddo yasmā-padatthe, yasmā ekassāpi vaṇṇassa vināsena",
  "tika-vin11t0:3181_6": "anuccāraṇena vā duruccāraṇena vā pabbajjā na ruhati, tasmā evaṃ vuttanti adhippāyo.",
  "tika-vin11t0:3182_0": "2470. Yadi siddhāti sāsaṅkavacanena ubhatouccāraṇasuddhiyā dukkarattaṃ dīpetvā “appamattehi",
  "tika-vin11t0:3182_1": "bhavitabba”nti ubhinnaṃ ācariyantevāsikānaṃ anusiṭṭhi dinnā hoti. Saraṇagamanatovāti",
  "tika-vin11t0:3182_2": "avadhāraṇena sāmaṇerapabbajjā upasampadā viya ñatticatutthena kammena na hoti, idānipi",
  "tika-vin11t0:3182_3": "saraṇagamaneneva sijjhatīti dīpeti. Hi-saddo pasiddhiyaṃ. Yathāha –",
  "tika-vin11t0:3183_0": "“Yasmā saraṇagamanena upasampadā parato paṭikkhittā, tasmā sā etarahi saraṇagamanamatteneva",
  "tika-vin11t0:3183_1": "na ruhati. Sāmaṇerassa pabbajjā pana yasmā paratopi ‘anujānāmi, bhikkhave, imehi",
  "tika-vin11t0:3183_2": "tīhi saraṇagamanehi sāmaṇerapabbajja’nti anuññātā eva, tasmā sā etarahipi saraṇagamanamatteneva ruhatī”ti.",
  "tika-vin11t0:3184_0": "Saraṇagamanato eva pabbajjā yadipi kiñcāpi siddhā nipphannā, tathāpi assa sāmaṇerassa",
  "tika-vin11t0:3184_1": "“idañcidañca mayā pūretabbaṃ sīla”nti ñatvā paripūraṇatthāya bhikkhunā dasa sīlāni",
  "tika-vin11t0:3184_2": "dātabbānīti yojanā. Yathāha “anujānāmi, bhikkhave, sāmaṇerānaṃ dasa sikkhāpadāni,",
  "tika-vin11t0:3184_3": "tesu ca sāmaṇerehi sikkhituṃ. Pāṇātipātā veramaṇī”tiādi.",
  "tika-vin11t0:3185": "Pabbajjākathāvaṇṇanā.",
  "tika-vin11t0:3186_0": "2471. Upajjhāyanti vajjāvajje upanijjhāyatīti upajjhāyo, taṃ, bhagavatā vuttehi aṅgehi",
  "tika-vin11t0:3186_1": "samannāgato paripuṇṇadasavasso puggalo. Nivāsetvā ca pārupitvā ca sirasi añjaliṃ",
  "tika-vin11t0:3186_2": "paggahetvā attano abhimukhe ukkuṭikaṃ nisīditvā “upajjhāyo me, bhante, hohī”ti tikkhattuṃ",
  "tika-vin11t0:3186_3": "vatvā āyācanāya katāya “sāhu, lahu, opāyikaṃ, paṭirūpaṃ, pāsādikena sampādehī”ti",
  "tika-vin11t0:3186_4": "imesu pañcasu padesu aññataraṃ kāyena vā vācāya vā ubhayena vā viññāpetvā tasmiṃ",
  "tika-vin11t0:3186_5": "sampaṭicchite pituṭṭhāne ṭhatvā atrajamiva taṃ gahetvā vajjāvajjaṃ upaparikkhitvā",
  "tika-vin11t0:3186_6": "dosena niggaṇhitvā saddhivihārike sikkhāpento upajjhāyo nāma.",
  "tika-vin11t0:3187_0": "Vijjāsippaṃ, ācārasamācāraṃ vā sikkhitukāmehi ādarena caritabbo upaṭṭhātabboti ācariyo,",
  "tika-vin11t0:3187_1": "taṃ, upajjhāye vuttalakkhaṇasamannāgatoyeva puggalo. Vuttanayeneva nisīditvā “ācariyo",
  "tika-vin11t0:3187_2": "me, bhante, hohi, āyasmato nissāya vacchāmī”ti tikkhattuṃ vatvā āyācanāya katāya",
  "tika-vin11t0:3187_3": "“sāhū”tiādīsu pañcasu aññataraṃ vatvā tasmiṃ sampaṭicchite pituṭṭhāne ṭhatvā puttaṭṭhāniyaṃ",
  "tika-vin11t0:3187_4": "antevāsiṃ sikkhāpento ācariyo nāma.",
  "tika-vin11t0:3188_0": "Ettha ca sāhūti sādhu. Lahūti agaru, mama tuyhaṃ upajjhāyabhāve bhāriyaṃ natthīti",
  "tika-vin11t0:3188_1": "attho. Opāyikanti upāyapaṭisaṃyuttaṃ, taṃ upajjhāyaggahaṇaṃ iminā upāyena tvaṃ me",
  "tika-vin11t0:3188_2": "ito paṭṭhāya bhāro jātosīti vuttaṃ hoti. Paṭirūpanti anurūpaṃ te upajjhāyaggahaṇanti",
  "tika-vin11t0:3188_3": "attho. Pāsādikenāti pasādāvahena kāyavacīpayogena. Sampādehīti tividhaṃ sikkhaṃ nipphādehīti",
  "tika-vin11t0:3188_4": "attho. Kāyena vāti hatthamuddādiṃ dassento kāyena vā. Nāmavisesaṃ vinā pūretabbavattānaṃ",
  "tika-vin11t0:3188_5": "samatāya ubhopi ekato vuttā.",
  "tika-vin11t0:3189_0": "Etāni vattāni upajjhāyassa saddhivihārikena, ācariyassa antevāsikenāpi evameva kātabbānevāti.",
  "tika-vin11t0:3189_1": "Vasatāti vasantena. Piyasīlenāti piyaṃ sīlametassāti piyasīlo, tena, sīlaṃ paripūritukāmenāti vuttaṃ hoti.",
  "tika-vin11t0:3190_0": "2472-3. Āsanaṃ paññapetabbanti ettha “kālasseva vuṭṭhāya upāhanā omuñcitvā ekaṃsaṃ",
  "tika-vin11t0:3190_1": "uttarāsaṅgaṃ karitvā”ti vuttā pubbakiriyā vattabbā. Āsanaṃ paññapetabbanti dantakaṭṭhakhādanaṭṭhānaṃ",
  "tika-vin11t0:3190_2": "sammajjitvā nisīdanatthāya āsanaṃ paññapetabbaṃ. Iminā ca yāgupānaṭṭhānādīsupi āsanāni",
  "tika-vin11t0:3190_3": "paññapetabbānevāti dassitaṃ hoti.",
  "tika-vin11t0:3191_0": "Dantakaṭṭhaṃ dātabbanti mahantaṃ, majjhimaṃ, khuddakanti tīṇi dantakaṭṭhāni upanetvā",
  "tika-vin11t0:3191_1": "tato yaṃ tīṇi divasāni gaṇhāti, catutthadivasato paṭṭhāya tādisameva dātabbaṃ. Sace",
  "tika-vin11t0:3191_2": "aniyamaṃ katvā yaṃ vā taṃ vā gaṇhāti, atha yādisaṃ labhati, tādisaṃ dātabbaṃ.",
  "tika-vin11t0:3192_0": "Mukhodakaṃ dātabbanti mukhadhovanodakaṃ mukhodakanti majjhepadalopīsamāso, taṃ dentena",
  "tika-vin11t0:3192_1": "sītañca uṇhañca udakaṃ upanetvā tato yaṃ tīṇi divasāni vaḷañjeti, catutthadivasato",
  "tika-vin11t0:3192_2": "paṭṭhāya tādisameva mukhadhovanodakaṃ dātabbaṃ. Sace aniyamaṃ katvā yaṃ vā taṃ vā",
  "tika-vin11t0:3192_3": "gaṇhāti, atha yādisaṃ labhati, tādisaṃ dātabbaṃ. Sace duvidhampi vaḷañjeti, duvidhampi",
  "tika-vin11t0:3192_4": "upanetabbaṃ. “Mukhodakaṃ mukhadhovanaṭṭhāne ṭhapetvā avasesaṭṭhānāni sammajjitabbāni.",
  "tika-vin11t0:3192_5": "Sammajjantena ca vaccakuṭito paṭṭhāya sammajjitabbaṃ. There vaccakuṭiṃ gate pariveṇaṃ",
  "tika-vin11t0:3192_6": "sammajjitabbaṃ, evaṃ pariveṇaṃ asuññaṃ hotī”ti aṭṭhakathāyaṃ vuttanayeneva sammajjitabbaṃ.",
  "tika-vin11t0:3193_0": "Tato uttariṃ kattabbaṃ dassetumāha “tassa kālenā”tiādi. Tassāti upajjhāyassa vā ācariyassa",
  "tika-vin11t0:3193_1": "vā. Kālenāti yāgupānakāle. Idhāpi “āsanaṃ paññapetabba”nti seso. Yathāha “there vaccakuṭito",
  "tika-vin11t0:3193_2": "anikkhanteyeva āsanaṃ paññapetabbaṃ. Sarīrakiccaṃ katvā āgantvā tasmiṃ nisinnassa",
  "tika-vin11t0:3193_3": "‘sace yāgu hotī’tiādinā nayena vuttaṃ vattaṃ kātabba”nti.",
  "tika-vin11t0:3194_0": "Yāgu tassupanetabbāti ettha “bhājanaṃ dhovitvā”ti seso. Yathāha – “bhājanaṃ dhovitvā",
  "tika-vin11t0:3194_1": "yāgu upanāmetabbā”ti. Saṅghato vāti salākādivasena saṅghato labbhamānā vā. Kulatopi",
  "tika-vin11t0:3194_2": "vāti upāsakādikulato vā.",
  "tika-vin11t0:3195_0": "“Patte vattañca kātabba”nti idaṃ “yāguṃ pītassa udakaṃ datvā bhājanaṃ paṭiggahetvā",
  "tika-vin11t0:3195_1": "nīcaṃ katvā sādhukaṃ appaṭighaṃsantena dhovitvā paṭisāmetabbaṃ, upajjhāyamhi vuṭṭhite",
  "tika-vin11t0:3195_2": "āsanaṃ uddharitabbaṃ. Sace so deso uklāpo hoti, so deso sammajjitabbo”ti āgatavattaṃ",
  "tika-vin11t0:3195_3": "sandhāyāha. Divā bhuttapattepi kātabbaṃ eteneva dassitaṃ hoti.",
  "tika-vin11t0:3196_0": "Vattaṃ “gāmappavesane”ti idaṃ “sace upajjhāyo gāmaṃ pavisitukāmo hoti, nivāsanaṃ",
  "tika-vin11t0:3196_1": "dātabbaṃ, paṭinivāsanaṃ paṭiggahetabba”ntiādinayappavattaṃ vattaṃ sandhāyāha. “Kātabba”nti",
  "tika-vin11t0:3196_2": "idaṃ sabbapadehi yojetabbaṃ.",
  "tika-vin11t0:3197_0": "2474. Cīvare yāni vattānīti gāmaṃ pavisitukāmassa cīvaradāne, paṭinivattassa cīvaraggahaṇasaṅgharaṇapaṭisāmanesu",
  "tika-vin11t0:3197_1": "mahesinā yāni vattāni vuttāni, tāni ca kātabbāni. Senāsane tathāti “yasmiṃ vihāre",
  "tika-vin11t0:3197_2": "upajjhāyo viharatī”tiādinā vuttanayena “senāsane kattabba”nti dassitaṃ senāsanavattañca.",
  "tika-vin11t0:3198_0": "Pādapīṭhakathalikādīsu tathāti yojanā. Upajjhāye gāmato paṭinivatte ca jantāghare",
  "tika-vin11t0:3198_1": "ca “pādodakaṃ pādapīṭhaṃ pādakathalikaṃ upanikkhipitabba”nti evamāgataṃ vattañca",
  "tika-vin11t0:3198_2": "kātabbaṃ. Ādi-saddena “upajjhāyo pānīyena pucchitabbo”tiādivattaṃ saṅgaṇhāti.",
  "tika-vin11t0:3199_0": "2475. Evaṃ sabbattha vattesu pāṭiyekkaṃ dassiyamānesu papañcoti khandhakaṃ oloketvā",
  "tika-vin11t0:3199_1": "sukhaggahaṇatthāya gaṇanaṃ dassetukāmo āha “evamādīnī”tiādi. Rogato vuṭṭhānāgamanantānīti",
  "tika-vin11t0:3199_2": "ācariyupajjhāyānaṃ rogato vuṭṭhānāgamanapariyosānāni. Sattatiṃsasataṃ siyunti sattatiṃsādhikasatavattānīti attho.",
  "tika-vin11t0:3200_0": "Tāni pana vattāni khandhakapāḷiyā āgatakkamena evaṃ yathāvuttagaṇanāya samānetabbāni",
  "tika-vin11t0:3200_1": "– dantakaṭṭhadānaṃ, mukhodakadānaṃ, āsanapaññāpanaṃ, sace yāgu hoti, bhājanaṃ dhovitvā",
  "tika-vin11t0:3200_2": "yāguyā upanāmanaṃ, yāguṃ pītassa udakaṃ datvā bhājanaṃ paṭiggahetvā nīcaṃ katvā sādhukaṃ",
  "tika-vin11t0:3200_3": "appaṭighaṃsantena dhovitvā paṭisāmanaṃ, upajjhāyamhi vuṭṭhite āsanassa uddharaṇaṃ,",
  "tika-vin11t0:3200_4": "sace so deso uklāpo hoti, tassa sammajjanaṃ, sace upajjhāyo gāmaṃ pavisitukāmo hoti,",
  "tika-vin11t0:3200_5": "tassa nivāsanadānaṃ, paṭinivāsanapaṭiggahaṇaṃ, kāyabandhanadānaṃ, saguṇaṃ katvā saṅghāṭidānaṃ,",
  "tika-vin11t0:3200_6": "dhovitvā sodakapattassa dānaṃ, sace upajjhāyo pacchāsamaṇaṃ ākaṅkhati, timaṇḍalaṃ",
  "tika-vin11t0:3200_7": "paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo",
  "tika-vin11t0:3200_8": "pārupitvā gaṇṭhikaṃ parimuñcitvā dhovitvā pattaṃ gahetvā upajjhāyassa pacchāsamaṇena",
  "tika-vin11t0:3200_9": "gamanaṃ, nātidūranaccāsanne gamanaṃ, pattapariyāpannassa paṭiggahaṇaṃ, na upajjhāyassa",
  "tika-vin11t0:3200_10": "bhaṇamānassa antarantarā kathāopātanaṃ, upajjhāyassa āpattisāmantā bhaṇamānassa ca",
  "tika-vin11t0:3200_11": "nivāraṇaṃ, nivattantena paṭhamataraṃ āgantvā āsanapaññāpanaṃ, pādodakapādapīṭhapādakathalikānaṃ",
  "tika-vin11t0:3200_12": "upanikkhipanaṃ, paccuggantvā pattacīvarapaṭiggahaṇaṃ, paṭinivāsanadānaṃ, nivāsanapaṭiggahaṇaṃ,",
  "tika-vin11t0:3200_13": "sace cīvaraṃ sinnaṃ hoti, muhuttaṃ uṇhe otāpanaṃ, neva uṇhe cīvarassa nidahanaṃ,",
  "tika-vin11t0:3200_14": "majjhe yathā bhaṅgo na hoti, evaṃ caturaṅgulaṃ kaṇṇaṃ ussāretvā cīvarassa saṅgharaṇaṃ,",
  "tika-vin11t0:3200_15": "obhoge kāyabandhanassa karaṇaṃ, sace piṇḍapāto hoti, upajjhāyo ca bhuñjitukāmo hoti,",
  "tika-vin11t0:3200_16": "udakaṃ datvā piṇḍapātassa upanāmanaṃ, upajjhāyassa pānīyena pucchanaṃ, bhuttāvissa",
  "tika-vin11t0:3200_17": "udakaṃ datvā pattaṃ paṭiggahetvā nīcaṃ katvā sādhukaṃ appaṭighaṃsantena dhovitvā",
  "tika-vin11t0:3200_18": "vodakaṃ katvā muhuttaṃ uṇhe otāpanaṃ, na ca uṇhe pattassa nidahanaṃ, pattacīvaraṃ nikkhipitabbaṃ –",
  "tika-vin11t0:3201_0": "Pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ vā",
  "tika-vin11t0:3201_1": "heṭṭhāpīṭhaṃ vā parāmasitvā pattassa nikkhipanaṃ, na ca anantarahitāya bhūmiyā pattassa",
  "tika-vin11t0:3201_2": "nikkhipanaṃ, cīvaraṃ nikkhipantena ekena hatthena cīvaraṃ gahetvā ekena hatthena",
  "tika-vin11t0:3201_3": "cīvaravaṃsaṃ vā cīvararajjuṃ vā pamajjitvā pārato antaṃ orato bhogaṃ katvā cīvarassa",
  "tika-vin11t0:3201_4": "nikkhipanaṃ, upajjhāyamhi vuṭṭhite āsanassa uddharaṇaṃ, pādodakapādapīṭhapādakathalikānaṃ",
  "tika-vin11t0:3201_5": "paṭisāmanaṃ, sace so deso uklāpo hoti, tassa sammajjanaṃ, sace upajjhāyo nhāyitukāmo",
  "tika-vin11t0:3201_6": "hoti, nhānassa paṭiyādanaṃ, sace sītena attho hoti, sītassa sace uṇhena attho hoti,",
  "tika-vin11t0:3201_7": "uṇhassa paṭiyādanaṃ, sace upajjhāyo jantāgharaṃ pavisitukāmo hoti, cuṇṇassa sannayanaṃ,",
  "tika-vin11t0:3201_8": "mattikātemanaṃ, jantāgharapīṭhaṃ ādāya upajjhāyassa piṭṭhito piṭṭhito gantvā jantāgharapīṭhaṃ",
  "tika-vin11t0:3201_9": "datvā cīvaraṃ paṭiggahetvā ekamantaṃ nikkhipanaṃ, cuṇṇadānaṃ, mattikādānaṃ, sace",
  "tika-vin11t0:3201_10": "ussahati, jantāgharaṃ pavisitabbaṃ –",
  "tika-vin11t0:3202_0": "Jantāgharaṃ pavisantena mattikāya mukhaṃ makkhetvā purato ca pacchato ca paṭicchādetvā",
  "tika-vin11t0:3202_1": "jantāgharappaveso, na therānaṃ bhikkhūnaṃ anupakhajja nisīdanaṃ, na navānaṃ bhikkhūnaṃ",
  "tika-vin11t0:3202_2": "āsanena paṭibāhanaṃ, jantāghare upajjhāyassa parikammassa karaṇaṃ, jantāgharā nikkhamantena",
  "tika-vin11t0:3202_3": "jantāgharapīṭhaṃ ādāya purato ca pacchato ca paṭicchādetvā jantāgharā nikkhamanaṃ,",
  "tika-vin11t0:3202_4": "udakepi upajjhāyassa parikammakaraṇaṃ, nhātena paṭhamataraṃ uttaritvā attano gattaṃ",
  "tika-vin11t0:3202_5": "vodakaṃ katvā nivāsetvā upajjhāyassa gattato udakassa pamajjanaṃ, nivāsanadānaṃ,",
  "tika-vin11t0:3202_6": "saṅghāṭidānaṃ, jantāgharapīṭhaṃ ādāya paṭhamataraṃ āgantvā āsanassa paññāpanaṃ, pādodakapādapīṭhapādakathalikānaṃ",
  "tika-vin11t0:3202_7": "upanikkhipanaṃ, upajjhāyassa pānīyena pucchanaṃ, sace uddisāpetukāmo hoti, uddisāpanaṃ,",
  "tika-vin11t0:3202_8": "sace paripucchitukāmo hoti, paripucchanaṃ, yasmiṃ vihāre upajjhāyo viharati, sace",
  "tika-vin11t0:3202_9": "so vihāro uklāpo hoti, sace ussahati, tassa sodhanaṃ, vihāraṃ sodhentena paṭhamaṃ",
  "tika-vin11t0:3202_10": "pattacīvarassa nīharitvā ekamantaṃ nikkhipanaṃ, nisīdanapaccattharaṇassa nīharitvā",
  "tika-vin11t0:3202_11": "ekamantaṃ nikkhipanaṃ, bhisibibbohanassa nīharitvā ekamantaṃ nikkhipanaṃ, mañcassa",
  "tika-vin11t0:3202_12": "nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ",
  "tika-vin11t0:3202_13": "nikkhipanaṃ, pīṭhassa nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ",
  "tika-vin11t0:3202_14": "nīharitvā ekamantaṃ nikkhipanaṃ, mañcapaṭipādakānaṃ nīharitvā ekamantaṃ nikkhipanaṃ,",
  "tika-vin11t0:3202_15": "kheḷamallakassa nīharitvā ekamantaṃ nikkhipanaṃ, apassenaphalakassa nīharitvā ekamantaṃ",
  "tika-vin11t0:3202_16": "nikkhipanaṃ, bhūmattharaṇassa yathāpaññattassa sallakkhetvā nīharitvā ekamantaṃ nikkhipanaṃ,",
  "tika-vin11t0:3202_17": "sace vihāre santānakaṃ hoti, ullokā paṭhamaṃ ohāraṇaṃ, ālokasandhikaṇṇabhāgānaṃ pamajjanaṃ,",
  "tika-vin11t0:3202_18": "sace gerukaparikammakatā bhitti kaṇṇakitā hoti, coḷakaṃ temetvā pīḷetvā pamajjanaṃ,",
  "tika-vin11t0:3202_19": "sace kāḷavaṇṇakatā bhūmi kaṇṇakitā hoti, coḷakaṃ temetvā pīḷetvā pamajjanaṃ, sace",
  "tika-vin11t0:3202_20": "akatā hoti bhūmi, udakena paripphositvā pamajjanaṃ “mā vihāro rajena uhaññī”ti, saṅkāraṃ",
  "tika-vin11t0:3202_21": "vicinitvā ekamantaṃ chaḍḍanaṃ, bhūmattharaṇassa otāpetvā sodhetvā papphoṭetvā atiharitvā",
  "tika-vin11t0:3202_22": "yathāpaññattaṃ paññāpanaṃ, mañcapaṭipādakānaṃ otāpetvā pamajjitvā atiharitvā yathāṭṭhāne",
  "tika-vin11t0:3202_23": "ṭhapanaṃ, mañcassa otāpetvā sodhetvā papphoṭetvā nīcaṃ katvā sādhukaṃ appaṭighaṃsantena",
  "tika-vin11t0:3202_24": "asaṅghaṭṭentena kavāṭapīṭhaṃ atiharitvā yathāpaññattaṃ paññāpanaṃ, pīṭhassa otāpetvā",
  "tika-vin11t0:3202_25": "sodhetvā papphoṭetvā nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ",
  "tika-vin11t0:3202_26": "atiharitvā yathāpaññattaṃ paññāpanaṃ, bhisibibbohanassa otāpetvā sodhetvā papphoṭetvā",
  "tika-vin11t0:3202_27": "atiharitvā yathāpaññattaṃ paññāpanaṃ, nisīdanapaccattharaṇassa otāpetvā sodhetvā",
  "tika-vin11t0:3202_28": "papphoṭetvā atiharitvā yathāpaññattaṃ paññāpanaṃ, kheḷamallakassa otāpetvā pamajjitvā",
  "tika-vin11t0:3202_29": "atiharitvā yathāṭṭhāne ṭhapanaṃ, apassenaphalakassa otāpetvā pamajjitvā atiharitvā",
  "tika-vin11t0:3202_30": "yathāṭṭhāne ṭhapanaṃ, pattacīvaraṃ nikkhipitabbaṃ –",
  "tika-vin11t0:3203_0": "Pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ vā",
  "tika-vin11t0:3203_1": "heṭṭhāpīṭhaṃ vā parāmasitvā pattassa nikkhipanaṃ, na ca anantarahitāya bhūmiyā pattassa",
  "tika-vin11t0:3203_2": "nikkhipanaṃ, cīvaraṃ nikkhipantena ekena hatthena cīvaraṃ gahetvā ekena hatthena",
  "tika-vin11t0:3203_3": "cīvaravaṃsaṃ vā cīvararajjuṃ vā pamajjitvā pārato antaṃ orato bhogaṃ katvā cīvarassa",
  "tika-vin11t0:3203_4": "nikkhipanaṃ, sace puratthimāya sarajā vātā vāyanti, puratthimānaṃ vātapānānaṃ thakanaṃ,",
  "tika-vin11t0:3203_5": "tathā pacchimānaṃ, tathā uttarānaṃ, tathā dakkhiṇānaṃ vātapānānaṃ thakanaṃ, sace",
  "tika-vin11t0:3203_6": "sītakālo hoti, divā vātapānānaṃ vivaraṇaṃ, rattiṃ thakanaṃ, sace uṇhakālo hoti, divā",
  "tika-vin11t0:3203_7": "vātapānānaṃ thakanaṃ, rattiṃ vivaraṇaṃ, sace pariveṇaṃ uklāpaṃ hoti, pariveṇassa",
  "tika-vin11t0:3203_8": "sammajjanaṃ, sace koṭṭhako uklāpo hoti, koṭṭhakassa sammajjanaṃ, sace upaṭṭhānasālā",
  "tika-vin11t0:3203_9": "uklāpā hoti, tassā sammajjanaṃ, sace aggisālā uklāpā hoti, tassā sammajjanaṃ, sace",
  "tika-vin11t0:3203_10": "vaccakuṭi uklāpā hoti, tassā sammajjanaṃ, sace pānīyaṃ na hoti, pānīyassa upaṭṭhāpanaṃ,",
  "tika-vin11t0:3203_11": "sace paribhojanīyaṃ na hoti, paribhojanīyassa upaṭṭhāpanaṃ, sace ācamanakumbhiyā",
  "tika-vin11t0:3203_12": "udakaṃ na hoti, ācamanakumbhiyā udakassa āsiñcanaṃ, sace upajjhāyassa anabhirati",
  "tika-vin11t0:3203_13": "uppannā hoti, saddhivihārikena vūpakāsanaṃ vūpakāsāpanaṃ vā, dhammakathāya vā tassa",
  "tika-vin11t0:3203_14": "karaṇaṃ, sace upajjhāyassa kukkuccaṃ uppannaṃ hoti, saddhivihārikena vinodanaṃ vinodāpanaṃ",
  "tika-vin11t0:3203_15": "vā, dhammakathāya vā tassa karaṇaṃ, sace upajjhāyassa diṭṭhigataṃ uppannaṃ hoti,",
  "tika-vin11t0:3203_16": "saddhivihārikena vivecanaṃ vivecāpanaṃ vā, dhammakathāya vā tassa karaṇaṃ, sace upajjhāyo",
  "tika-vin11t0:3203_17": "garudhammaṃ ajjhāpanno hoti parivāsāraho, saddhivihārikena ussukkakaraṇaṃ “kinti",
  "tika-vin11t0:3203_18": "nu kho saṅgho upajjhāyassa parivāsaṃ dadeyyā”ti, sace upajjhāyo mūlāyapaṭikassanāraho",
  "tika-vin11t0:3203_19": "hoti, saddhivihārikena ussukkakaraṇaṃ “kinti nu kho saṅgho upajjhāyaṃ mūlāya paṭikasseyyā”ti,",
  "tika-vin11t0:3203_20": "sace upajjhāyo mānattāraho hoti, saddhivihārikena ussukkakaraṇaṃ “kinti nu kho saṅgho",
  "tika-vin11t0:3203_21": "upajjhāyassa mānattaṃ dadeyyā”ti, sace upajjhāyo abbhānāraho hoti, saddhivihārikena",
  "tika-vin11t0:3203_22": "ussukkakaraṇaṃ “kinti nu kho saṅgho upajjhāyaṃ abbheyyā”ti, sace saṅgho upajjhāyassa",
  "tika-vin11t0:3203_23": "kammaṃ kattukāmo hoti tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā",
  "tika-vin11t0:3203_24": "ukkhepanīyaṃ vā, saddhivihārikena ussukkakaraṇaṃ “kinti nu kho saṅgho upajjhāyassa",
  "tika-vin11t0:3203_25": "kammaṃ na kareyya, lahukāya vā pariṇāmeyyā”ti, kataṃ vā panassa hoti saṅghena kammaṃ",
  "tika-vin11t0:3203_26": "tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā, saddhivihārikena",
  "tika-vin11t0:3203_27": "ussukkakaraṇaṃ “kinti nu kho upajjhāyo sammā vatteyya, lomaṃ pāteyya, netthāraṃ vatteyya,",
  "tika-vin11t0:3203_28": "saṅgho taṃ kammaṃ paṭippassambheyyā”ti, sace upajjhāyassa cīvaraṃ dhovitabbaṃ hoti,",
  "tika-vin11t0:3203_29": "saddhivihārikena dhovanaṃ ussukkakaraṇaṃ vā “kinti nu kho upajjhāyassa cīvaraṃ dhoviyethā”ti,",
  "tika-vin11t0:3203_30": "sace upajjhāyassa cīvaraṃ kātabbaṃ hoti, saddhivihārikena karaṇaṃ ussukkakaraṇaṃ",
  "tika-vin11t0:3203_31": "vā “kinti nu kho upajjhāyassa cīvaraṃ kariyethā”ti, sace upajjhāyassa rajanaṃ pacitabbaṃ",
  "tika-vin11t0:3203_32": "hoti, saddhivihārikena pacanaṃ ussukkakaraṇaṃ vā “kinti nu kho upajjhāyassa rajanaṃ",
  "tika-vin11t0:3203_33": "paciyethā”ti, sace upajjhāyassa cīvaraṃ rajetabbaṃ hoti, saddhivihārikena rajanaṃ",
  "tika-vin11t0:3203_34": "ussukkakaraṇaṃ vā “kinti nu kho upajjhāyassa cīvaraṃ rajiyethā”ti, cīvaraṃ rajantena",
  "tika-vin11t0:3203_35": "sādhukaṃ samparivattakaṃ samparivattakaṃ rajanaṃ, na ca acchinne theve pakkamanaṃ,",
  "tika-vin11t0:3203_36": "upajjhāyaṃ anāpucchā na ekaccassa pattadānaṃ, na ekaccassa pattapaṭiggahaṇaṃ, na",
  "tika-vin11t0:3203_37": "ekaccassa cīvaradānaṃ, na ekaccassa cīvarapaṭiggahaṇaṃ, na ekaccassa parikkhāradānaṃ,",
  "tika-vin11t0:3203_38": "na ekaccassa parikkhārapaṭiggahaṇaṃ, na ekaccassa kesacchedanaṃ, na ekaccena kesānaṃ",
  "tika-vin11t0:3203_39": "chedāpanaṃ, na ekaccassa parikammakaraṇaṃ, na ekaccena parikammassa kārāpanaṃ, na",
  "tika-vin11t0:3203_40": "ekaccassa veyyāvaccakaraṇaṃ, na ekaccena veyyāvaccassa kārāpanaṃ, na ekaccassa pacchāsamaṇena",
  "tika-vin11t0:3203_41": "gamanaṃ, na ekaccassa pacchāsamaṇassa ādānaṃ, na ekaccassa piṇḍapātassa nīharaṇaṃ,",
  "tika-vin11t0:3203_42": "na ekaccena piṇḍapātanīharāpanaṃ, na upajjhāyaṃ anāpucchā gāmappavesanaṃ, na susānagamanaṃ,",
  "tika-vin11t0:3203_43": "na disāpakkamanaṃ, sace upajjhāyo gilāno hoti, yāvajīvaṃ upaṭṭhānaṃ, vuṭṭhānamassa",
  "tika-vin11t0:3203_44": "āgamananti tesu kānici vattāni savibhattikāni, kānici avibhattikāni, tesu avibhattikānaṃ",
  "tika-vin11t0:3203_45": "vibhāge vuccamāne yathāvuttagaṇanāya atirekatarāni honti, taṃ pana vibhāgaṃ anāmasitvā",
  "tika-vin11t0:3203_46": "piṇḍavasena gahetvā yathā ayaṃ gaṇanā dassitāti veditabbā.",
  "tika-vin11t0:3204_0": "2476. Akarontassāti ettha “vatta”nti seso. Anādaravaseneva vattaṃ akarontassa bhikkhuno",
  "tika-vin11t0:3204_1": "tena vattabhedena vattākaraṇena sabbattha sattatiṃsādhikasatappabhedaṭṭhāne tattakaṃyeva",
  "tika-vin11t0:3204_2": "dukkaṭaṃ pakāsitanti yojanā.",
  "tika-vin11t0:3205": "Upajjhāyācariyavattakathāvaṇṇanā.",
  "tika-vin11t0:3206_0": "2477. Evaṃ upajjhāyācariyavattāni saṅkhepena dassetvā upajjhāyācariyehi saddhivihārikantevāsīnaṃ",
  "tika-vin11t0:3206_1": "kātabbavattāni dassetumāha “upajjhāyassa vattānī”tiādi. Upajjhāyassa vattānīti upajjhāyena",
  "tika-vin11t0:3206_2": "saddhivihārikassa yuttapattakāle kattabbattā upajjhāyāyattavattānīti attho. Tathā",
  "tika-vin11t0:3206_3": "saddhivihāriketi yathā saddhivihārikena upajjhāyassa kātabbāni, tathā upajjhāyena",
  "tika-vin11t0:3206_4": "saddhivihārike kātabbāni.",
  "tika-vin11t0:3207_0": "Upajjhāyācariyavattesu gāmappavese pacchāsamaṇena hutvā nātidūranaccāsannagamanaṃ,",
  "tika-vin11t0:3207_1": "na antarantarā kathāopātanaṃ, āpattisāmantā bhaṇamānassa nivāraṇaṃ, pattapariyāpannapaṭiggahaṇanti",
  "tika-vin11t0:3207_2": "cattāri vattāni, na ekaccassa pattadānādianāpucchādisāpakkamanāvasānāni vīsati paṭikkhepā",
  "tika-vin11t0:3207_3": "ceti etāni catuvīsati vattāni ṭhapetvā avasesāni terasādhikasatavattāni sandhāyāha",
  "tika-vin11t0:3207_4": "“sataṃ terasa hontevā”ti, terasādhikasatavattāni hontīti attho. Ācariyena antevāsikepi",
  "tika-vin11t0:3207_5": "ca kātabbavattāni tathā tattakānevāti attho.",
  "tika-vin11t0:3208": "Saddhivihārikantevāsikavattakathāvaṇṇanā.",
  "tika-vin11t0:3209_0": "2478. Upajjhāyācariyehi saddhivihārikantevāsikānaṃ nissayapaṭippassaddhippakāraṃ",
  "tika-vin11t0:3209_1": "dassetumāha “pakkante vāpī”tiādi. Pakkante vāpi vibbhante vāpi pakkhasaṅkante vāpi",
  "tika-vin11t0:3209_2": "mate vāpi āṇattiyā vāpi evaṃ pañcadhā upajjhāyā saddhivihārikena gahito nissayo paṭippassambhatīti",
  "tika-vin11t0:3209_3": "yojanā. Pakkanteti tadahu apaccāgantukāmatāya disaṃ gate. Vibbhanteti gihibhāvaṃ",
  "tika-vin11t0:3209_4": "patte. Pakkhasaṅkantaketi titthiyāyatanaṃ gate. Mateti kālakate. Āṇattiyāti nissayapaṇāmanena.",
  "tika-vin11t0:3210_0": "2479-80. Ācariyamhāpi antevāsikena gahitanissayassa bhedanaṃ chadhā chappakārena",
  "tika-vin11t0:3210_1": "hotīti yojanā. Kathanti āha “pakkante cā”tiādi. Taṃ upajjhāyato nissayabhede vuttanayameva.",
  "tika-vin11t0:3210_2": "Visesaṃ pana sayameva vakkhati “āṇattiya”ntiādinā. Āṇattiyanti ettha visesatthajotako",
  "tika-vin11t0:3210_3": "pana-saddo luttaniddiṭṭho. Ubhinnampi dhuranikkhepanepi cāti ācariyassa nissayapaṇāmane",
  "tika-vin11t0:3210_4": "pana ubhinnaṃ ācariyantevāsikānaṃyeva aññamaññanirālayabhāve sati nissayabhedo hoti,",
  "tika-vin11t0:3210_5": "na ekassāti attho. Tamevatthaṃ byatirekato daḷhīkaroti “ekekassā”tiādinā. Ekekassa",
  "tika-vin11t0:3210_6": "vā ubhinnaṃ vā ālaye sati na bhijjatīti yojanā. Yathāha –",
  "tika-vin11t0:3211_0": "“Āṇattiyaṃ pana sacepi ācariyo muñcitukāmova hutvā nissayapaṇāmanāya paṇāmeti, antevāsiko",
  "tika-vin11t0:3211_1": "ca ‘kiñcāpi maṃ ācariyo paṇāmeti, atha kho hadayena muduko’ti sālayova hoti, nissayo",
  "tika-vin11t0:3211_2": "na paṭippassambhatiyeva. Sacepi ācariyo sālayo, antevāsiko nirālayo ‘na dāni imaṃ",
  "tika-vin11t0:3211_3": "nissāya vasissāmī’ti dhuraṃ nikkhipati, evampi na paṭippassambhati. Ubhinnaṃ sālayabhāve",
  "tika-vin11t0:3211_4": "pana na paṭippassambhatiyeva. Ubhinnaṃ dhuranikkhepena paṭippassambhatī”ti.",
  "tika-vin11t0:3212_0": "Ayaṃ pana viseso ācariyāṇattiyā nissayabhedeyeva dassito, na upajjhāyāṇattiyā. Sāratthadīpaniyaṃ",
  "tika-vin11t0:3212_1": "pana “sacepi ācariyo muñcitukāmova hutvā nissayapaṇāmanāya paṇāmetītiādi sabbaṃ upajjhāyassa",
  "tika-vin11t0:3212_2": "āṇattiyampi veditabba”nti vuttaṃ.",
  "tika-vin11t0:3213_0": "2481. Evaṃ pañca sādhāraṇaṅgāni dassetvā asādhāraṇaṅgaṃ dassetumāha “upajjhāyasamodhāna-gatassāpi",
  "tika-vin11t0:3213_1": "ca bhijjatī”ti. Tattha samodhānagamanaṃ sarūpato, pabhedato ca dassetumāha “dassanaṃ",
  "tika-vin11t0:3213_2": "savanañcāti, samodhānaṃ dvidhā mata”nti. Ayamettha saṅkhepo, vitthāro pana samantapāsādikāyaṃ",
  "tika-vin11t0:3213_3": "gahetabbo. Ganthavitthārabhīrūnaṃ anuggahāya pana idha na vitthārito.",
  "tika-vin11t0:3214_0": "2482-3. Sabhāge dāyake asante addhikassa ca gilānassa ca “gilānena maṃ upaṭṭhahā”ti",
  "tika-vin11t0:3214_1": "yācitassa gilānupaṭṭhākassa ca nissayaṃ vinā vasituṃ doso natthīti yojanā. “Gilānupaṭṭhākassā”ti",
  "tika-vin11t0:3214_2": "vattabbe gāthābandhavasena rassattaṃ. Iminā sabhāge nissayadāyake sante ekadivasampi",
  "tika-vin11t0:3214_3": "parihāro na labbhatīti dīpeti. Attano vane phāsuvihārataṃ jānatāti attano samathavipassanāpaṭilābhassa",
  "tika-vin11t0:3214_4": "vane phāsuvihāraṃ jānantenapi. “Sabhāge dāyake asante”ti padacchedo. Sabbametaṃ vidhānaṃ",
  "tika-vin11t0:3214_5": "antovassato aññasmiṃ kāle veditabbaṃ. Ayamettha saṅkhepo, vitthāro pana samantapāsādikāya gahetabbo.",
  "tika-vin11t0:3215": "Nissayapaṭippassambhanakathāvaṇṇanā.",
  "tika-vin11t0:3216": "2484. Kuṭṭhamassa atthīti kuṭṭhī, taṃ. “Gaṇḍi”ntiādīsupi eseva nayo. Rattasetādibhedena yena kenaci kuṭṭhena vevaṇṇiyaṃ pattasarīranti attho. Yathāha –",
  "tika-vin11t0:3217_0": "“Rattakuṭṭhaṃ vā hotu kāḷakuṭṭhaṃ vā, yaṃ kiñci kiṭibhadaddukacchuādippabhedampi",
  "tika-vin11t0:3217_1": "sabbaṃ kuṭṭhamevāti vuttaṃ. Tañce nakhapiṭṭhippamāṇampi vaḍḍhanakapakkhe ṭhitaṃ hoti,",
  "tika-vin11t0:3217_2": "na pabbājetabbo. Sace pana nivāsanapārupanehi pakatipaṭicchannaṭṭhāne nakhapiṭṭhippamāṇaṃ",
  "tika-vin11t0:3217_3": "avaḍḍhanakapakkhe ṭhitaṃ hoti, vaṭṭati. Mukhe, pana hatthapādapiṭṭhesu vā sacepi",
  "tika-vin11t0:3217_4": "avaḍḍhanakapakkhe ṭhitaṃ nakhapiṭṭhito khuddakapamāṇampi na vaṭṭatiyevāti kurundiyaṃ",
  "tika-vin11t0:3217_5": "vuttaṃ. Taṃ tikicchāpetvā pabbājentenāpi pakativaṇṇe jāteyeva pabbājetabbo”ti.",
  "tika-vin11t0:3218": "Nakhapiṭṭhippamāṇanti ettha “kaniṭṭhaṅgulinakhapiṭṭhi adhippetā”ti tīsupi gaṇṭhipadesu vuttaṃ.",
  "tika-vin11t0:3219_0": "Gaṇḍinti medagaṇḍādigaṇḍabhedavantaṃ. Yathāha “medagaṇḍo vā hotu añño vā, yo koci",
  "tika-vin11t0:3219_1": "kolaṭṭhimattakopi ce vaḍḍhanakapakkhe ṭhito gaṇḍo hoti, na pabbājetabbo”tiādi. Kolaṭṭhīti",
  "tika-vin11t0:3219_2": "badaraṭṭhi. Kilāsinti kilāsavantaṃ. Yathāha – “kilāsoti nabhijjanakaṃ napaggharaṇakaṃ",
  "tika-vin11t0:3219_3": "padumapuṇḍarīkapattavaṇṇaṃ kuṭṭhaṃ, yena gunnaṃ viya sabalaṃ sarīraṃ hotī”ti. Ca-saddo",
  "tika-vin11t0:3219_4": "sabbehi upayogavantehi paccekaṃ yojetabbo. Sosinti khayarogavantaṃ. Yathāha – “sosoti",
  "tika-vin11t0:3219_5": "sosabyādhi. Tasmiṃ sati na pabbājetabbo”ti. Apamārikanti apamāravantaṃ. Yathāha –",
  "tika-vin11t0:3219_6": "“apamāroti pittummāro vā yakkhummāro vā. Tattha pubbaverikena amanussena gahito duttikiccho",
  "tika-vin11t0:3219_7": "hoti, appamattakepi pana apamāre sati na pabbājetabbo”ti.",
  "tika-vin11t0:3220_0": "Rājabhaṭanti rañño bhattavetanabhaṭaṃ vā ṭhānantaraṃ pattaṃ vā appattaṃ vā rājapurisaṃ.",
  "tika-vin11t0:3220_1": "Yathāha – “amacco vā hotu mahāmatto vā sevako vā kiñci ṭhānantaraṃ patto vā appatto",
  "tika-vin11t0:3220_2": "vā, yo koci rañño bhattavetanabhaṭo. Sabbo ‘rājabhaṭo’ti saṅkhyaṃ gacchatī”ti. Coranti",
  "tika-vin11t0:3220_3": "manussehi appamādanaṃ gāmaghātapanthaghātādikammena pākaṭaṃ corañca. Likhitakanti",
  "tika-vin11t0:3220_4": "yaṃ kañci corikaṃ vā aññaṃ vā garuṃ rājāparādhaṃ katvā palātaṃ, rājā ca naṃ paṇṇe",
  "tika-vin11t0:3220_5": "vā potthake vā “itthannāmo yattha dissati, tattha gahetvā māretabbo”ti vā “hatthapādādīnissa",
  "tika-vin11t0:3220_6": "chinditabbānī”ti vā “ettakaṃ nāma daṇḍaṃ harāpetabbo”ti vā likhāpeti, evarūpaṃ likhitakaṃ.",
  "tika-vin11t0:3221_0": "“Kārabhedaka”nti gāthābandhavasena rasso kato. Kārabhedakanti dātabbakarassa vā katacorakammassa",
  "tika-vin11t0:3221_1": "vā kāraṇā kārāghare pakkhitto vā nigaḷabandhanādīhi baddho vā, tato so muccitvā palāyati,",
  "tika-vin11t0:3221_2": "evarūpaṃ kārābhedakañca. Yathāha – “kārā vuccati bandhanāgāraṃ, idha pana andubandhanaṃ",
  "tika-vin11t0:3221_3": "vā hotu saṅkhalikabandhanaṃ vā rajjubandhanaṃ vā gāmabandhanaṃ vā nigamabandhanaṃ",
  "tika-vin11t0:3221_4": "vā nagarabandhanaṃ vā purisagutti vā janapadabandhanaṃ vā dīpabandhanaṃ vā, yo etesu",
  "tika-vin11t0:3221_5": "yaṃ kiñci bandhanaṃ chinditvā bhinditvā muñcitvā vivaritvā vā passamānānaṃ vā apassamānānaṃ",
  "tika-vin11t0:3221_6": "vā palāyati, so ‘kārābhedako’ti saṅkhyaṃ gacchatī”ti.",
  "tika-vin11t0:3222": "2485. Kasāhatanti iṇaṃ gahetvā dātuṃ asamatthattā “ayameva te daṇḍo hotū”ti kasādinā dinnappahāraṃ avūpasantavaṇaṃ. Yathāha –",
  "tika-vin11t0:3223_0": "“Yo vacanapesanādīni akaronto haññati, na so katadaṇḍakammo. Yo pana keṇiyā vā aññathā",
  "tika-vin11t0:3223_1": "vā kiñci gahetvā khāditvā puna dātuṃ asakkonto ‘ayameva te daṇḍo hotū’ti kasāhi haññati,",
  "tika-vin11t0:3223_2": "ayaṃ kasāhato katadaṇḍakammo. Yo ca kasāhi vā hato hotu addhadaṇḍakādīnaṃ vā aññatarena,",
  "tika-vin11t0:3223_3": "yāva allavaṇo hoti, tāva na pabbājetabbo”ti.",
  "tika-vin11t0:3224": "Lakkhaṇāhatanti ekaṃsaṃ katvā pārutena uttarāsaṅgena appaṭicchādanīyaṭṭhāne tattena lohena āhataṃ asacchavibhūtalakkhaṇena samannāgataṃ. Yathāha –",
  "tika-vin11t0:3225_0": "“Yassa pana nalāṭe vā urādīsu vā tattena lohena lakkhaṇaṃ āhataṃ hoti, so sace bhujisso,",
  "tika-vin11t0:3225_1": "yāva allavaṇo hoti, tāva na pabbājetabbo. Sacepissa vaṇā ruḷhā honti chaviyā samaparicchedā,",
  "tika-vin11t0:3225_2": "lakkhaṇaṃ pana paññāyati, timaṇḍalaṃ nivatthassa uttarāsaṅge kate paṭicchannokāse",
  "tika-vin11t0:3225_3": "ce hoti, pabbājetuṃ vaṭṭati. Appaṭicchannokāse ce, na vaṭṭatī”ti.",
  "tika-vin11t0:3226": "Iṇāyikañcāti mātāpitupitāmahādīhi vā attanā vā gahitaiṇaṃ. Yathāha –",
  "tika-vin11t0:3227_0": "“Iṇāyiko nāma yassa pitipitāmahehi vā iṇaṃ gahitaṃ hoti, sayaṃ vā iṇaṃ gahitaṃ hoti,",
  "tika-vin11t0:3227_1": "yaṃ vā āṭhapetvā mātāpitūhi kiñci gahitaṃ hoti, so taṃ iṇaṃ paresaṃ dhāretīti iṇāyiko.",
  "tika-vin11t0:3227_2": "Yaṃ pana aññe ñātakā āṭhapetvā kiñci gaṇhanti, so na iṇāyiko. Na hi te taṃ āṭhapetuṃ",
  "tika-vin11t0:3227_3": "issarā. Tasmā taṃ pabbājetuṃ vaṭṭatī”ti.",
  "tika-vin11t0:3228_0": "Dāsanti antojāto, dhanakkīto, karamarānīto, sayaṃ vā dāsabyaṃ upagatoti catunnaṃ",
  "tika-vin11t0:3228_1": "dāsānaṃ aññataraṃ. Dāsavinicchayo panettha samantapāsādikāya vitthārato gahetabbo.",
  "tika-vin11t0:3228_2": "Pabbājentassa dukkaṭanti “kuṭṭhi”ntiādīhi upayogavantapadehi paccekaṃ yojetabbaṃ.",
  "tika-vin11t0:3229_0": "2486. Hatthacchinnanti hatthatale vā maṇibandhe vā kappare vā yattha katthaci chinnahatthaṃ.",
  "tika-vin11t0:3229_1": "Aṭṭhacchinnanti yathā nakhaṃ na paññāyati, evaṃ catūsu aṅguṭṭhakesu aññataraṃ vā",
  "tika-vin11t0:3229_2": "sabbe vā yassa chinnā honti, evarūpaṃ. Pādacchinnanti yassa aggapādesu vā gopphakesu",
  "tika-vin11t0:3229_3": "vā jaṅghāya vā yattha katthaci eko vā dve vā pādā chinnā honti. Hatthapādachinnassāpi",
  "tika-vin11t0:3229_4": "pāḷiyaṃ āgatattā sopi idha vattabbo, yathāvuttanayeneva tassa dukkaṭavatthutā paññāyatīti",
  "tika-vin11t0:3229_5": "na vuttoti daṭṭhabbaṃ.",
  "tika-vin11t0:3230_0": "Kaṇṇanāsaṅgulicchinnanti ettha “kaṇṇacchinnaṃ nāsacchinnaṃ kaṇṇanāsacchinnaṃ aṅgulicchinna”nti",
  "tika-vin11t0:3230_1": "yojanā. Kaṇṇacchinnanti yassa kaṇṇamūle vā kaṇṇasakkhalikāya vā eko vā dve vā kaṇṇā",
  "tika-vin11t0:3230_2": "chinnā honti. Yassa pana kaṇṇāvaṭṭe chinnā honti, sakkā ca honti saṅghāṭetuṃ, so",
  "tika-vin11t0:3230_3": "kaṇṇaṃ saṅghāṭetvā pabbājetabbo. Nāsacchinnanti yassa ajapadake vā agge vā ekapuṭe",
  "tika-vin11t0:3230_4": "vā yattha katthaci nāsā chinnā hoti. Yassa pana nāsikā sakkā hoti sandhetuṃ, so taṃ",
  "tika-vin11t0:3230_5": "phāsukaṃ katvā pabbājetabbo. Kaṇṇanāsacchinnanti tadubhayacchinnaṃ. Aṅgulicchinnanti",
  "tika-vin11t0:3230_6": "yassa nakhasesaṃ adassetvā ekā vā bahū vā aṅguliyo chinnā honti. Yassa pana suttatantumattampi",
  "tika-vin11t0:3230_7": "nakhasesaṃ paññāyati, taṃ pabbājetuṃ vaṭṭati. Kaṇḍaracchinnameva cāti yassa kaṇḍaranāmakā",
  "tika-vin11t0:3230_8": "mahānhārū purato vā pacchato vā chinnā honti, yesu ekassāpi chinnattā aggapādena",
  "tika-vin11t0:3230_9": "vā caṅkamati, mūlena vā caṅkamati, na vā pādaṃ patiṭṭhāpetuṃ sakkoti.",
  "tika-vin11t0:3231_0": "2487. Kāṇanti pasannandho vā hotu pupphādīhi vā upahatapasādo, yo dvīhi vā ekena",
  "tika-vin11t0:3231_1": "vā akkhinā na passati, taṃ kāṇaṃ. Kuṇinti hatthakuṇī vā pādakuṇī vā aṅgulikuṇī vā,",
  "tika-vin11t0:3231_2": "yassa etesu hatthādīsu yaṃ kiñci vaṅkaṃ paññāyati, so kuṇī. Khujjañcāti yo urassa",
  "tika-vin11t0:3231_3": "vā piṭṭhiyā vā passassa vā nikkhantattā khujjasarīro, taṃ khujjaṃ. Yassa pana kiñci",
  "tika-vin11t0:3231_4": "kiñci aṅgapaccaṅgaṃ īsakaṃ vaṅkaṃ, taṃ pabbājetuṃ vaṭṭati. Mahāpuriso eva hi brahmujugatto,",
  "tika-vin11t0:3231_5": "avaseso satto akhujjo nāma natthi.",
  "tika-vin11t0:3232_0": "Vāmananti yo jaṅghavāmano vā kaṭivāmano vā ubhayavāmano vā, taṃ. Tattha jaṅghavāmanassa",
  "tika-vin11t0:3232_1": "kaṭito paṭṭhāya heṭṭhimakāyo rasso hoti, uparimakāyo paripuṇṇo. Kaṭivāmanassa kaṭito",
  "tika-vin11t0:3232_2": "paṭṭhāya uparimakāyo rasso hoti, heṭṭhimakāyo paripuṇṇo hoti. Ubhayavāmanassa ubhopi",
  "tika-vin11t0:3232_3": "kāyā rassā honti. Yesaṃ kāyarassattā bhūtānaṃ viya parivaṭumo mahākucchighaṭasadiso",
  "tika-vin11t0:3232_4": "attabhāvo hoti. Taṃ tividhampi pabbājetuṃ na vaṭṭati.",
  "tika-vin11t0:3233_0": "Phaṇahatthakanti yassa vaggulipakkhakā viya aṅguliyo sambaddhā honti, taṃ. Etaṃ pabbājetukāmena",
  "tika-vin11t0:3233_1": "aṅgulantarikāyo phāletvā sabbaṃ antaracammaṃ apanetvā phāsukaṃ katvā pabbājetabbo.",
  "tika-vin11t0:3233_2": "Yassāpi cha aṅguliyo honti, taṃ pabbājetukāmena adhikaṃ aṅguliṃ chinditvā phāsukaṃ katvā pabbājetabbo.",
  "tika-vin11t0:3234_0": "Khañjanti yo natajāṇuko vā bhinnajaṅgho vā majjhe saṃkuṭitapādattā kuṇḍapādako vā",
  "tika-vin11t0:3234_1": "piṭṭhipādamajjhena caṅkamanto agge saṃkuṭitapādattā kuṇḍapādako vā piṭṭhipādaggena",
  "tika-vin11t0:3234_2": "caṅkamanto aggapādeneva caṅkamanakhañjo vā paṇhikāya caṅkamanakhañjo vā pādassa bāhirantena",
  "tika-vin11t0:3234_3": "caṅkamanakhañjo vā pādassa abbhantarantena caṅkamanakhañjo vā gopphakānaṃ upari bhaggattā",
  "tika-vin11t0:3234_4": "sakalena piṭṭhipādena caṅkamanakhañjo vā, taṃ pabbājetuṃ na vaṭṭati. Ettha natajāṇukoti",
  "tika-vin11t0:3234_5": "antopaviṭṭhaānatapādo. Pakkhahatanti yassa eko hattho vā pādo vā aḍḍhasarīraṃ vā sukhaṃ na vahati.",
  "tika-vin11t0:3235_0": "Sīpadinti bhārapādaṃ. Yassa pādo thūlo hoti sañjātapīḷako kharo, so na pabbājetabbo.",
  "tika-vin11t0:3235_1": "Yassa pana na tāva kharabhāvaṃ gaṇhāti, sakkā hoti upanāhaṃ bandhitvā udakaāvāṭe",
  "tika-vin11t0:3235_2": "pavesetvā udakavālikāya pūretvā yathā sirā paññāyanti, jaṅghā ca telanāḷikā viya",
  "tika-vin11t0:3235_3": "honti, evaṃ milāpetuṃ sakkā, tassa pādaṃ īdisaṃ katvā taṃ pabbājetuṃ vaṭṭati. Sace",
  "tika-vin11t0:3235_4": "puna vaḍḍhati, upasampādentenāpi tathā katvāva upasampādetabbo. Pāparoginanti yo",
  "tika-vin11t0:3235_5": "arisabhagandarapittasemhakāsasosādīsu yena kenaci rogena niccāturo atekiccharogo",
  "tika-vin11t0:3235_6": "jeguccho amanāpo, taṃ.",
  "tika-vin11t0:3236_0": "2488. Jarāya dubbalanti yo jiṇṇabhāvena dubbalo attano cīvararajanādikammampi kātuṃ",
  "tika-vin11t0:3236_1": "asamattho, taṃ. Yo pana mahallakopi balavā hoti attānaṃ paṭijaggituṃ sakkoti, so",
  "tika-vin11t0:3236_2": "pabbājetabbo. Andhanti jaccandhaṃ. Padhirañcevāti yo sabbena sabbaṃ na suṇāti, taṃ.",
  "tika-vin11t0:3236_3": "Yo pana mahāsaddaṃ suṇāti, taṃ pabbājetuṃ vaṭṭati. Mammananti yassa vacībhedo vattati,",
  "tika-vin11t0:3236_4": "saraṇagamanaṃ paripuṇṇaṃ bhāsituṃ na sakkoti, tādisaṃ mammanampi pabbājetuṃ na vaṭṭati.",
  "tika-vin11t0:3236_5": "Yo pana saraṇagamanamattaṃ paripuṇṇaṃ bhāsituṃ sakkoti, taṃ pabbājetuṃ vaṭṭati. Atha",
  "tika-vin11t0:3236_6": "vā mammananti khalitavacanaṃ, yo ekameva akkharaṃ catupañcakkhattuṃ vadati, tassetamadhivacanaṃ.",
  "tika-vin11t0:3236_7": "Pīṭhasappinti chinniriyāpathaṃ. Mūganti yassa vacībhedo nappavattati.",
  "tika-vin11t0:3237_0": "2489. Attano virūpabhāvena parisaṃ dūsentena parisadūsake dassetumāha “atidīgho”tiādi.",
  "tika-vin11t0:3237_1": "Atidīghoti aññesaṃ sīsappamāṇanābhippadeso. Atirassoti vuttappakāro ubhayavāmano",
  "tika-vin11t0:3237_2": "viya atirasso. Atikāḷo vāti jhāpitakhette khāṇuko viya atikāḷavaṇṇo. Maṭṭhatambalohanidassano",
  "tika-vin11t0:3237_3": "accodātopi vāti sambandho, dadhitakkādīhi majjitamaṭṭhatambalohavaṇṇo atīva odātasarīroti attho.",
  "tika-vin11t0:3238_0": "2490. Atithūlo vāti bhāriyamaṃso mahodaro mahābhūtasadiso. Atikisoti mandamaṃsalohito",
  "tika-vin11t0:3238_1": "aṭṭhisirācammasarīro viya. Atimahāsīso vāti yojanā. Atimahāsīso vāti pacchiṃ sīse",
  "tika-vin11t0:3238_2": "katvā ṭhito viya. “Atikhuddakasīsena asahitenā”ti padacchedo. Asahitenāti sarīrassa",
  "tika-vin11t0:3238_3": "ananurūpena. “Atikhuddakasīsenā”ti etassa visesanaṃ. Asahitena atikhuddakasīsena",
  "tika-vin11t0:3238_4": "samannāgatoti yojanā. Yathāha – “atikhuddakasīso vā sarīrassa ananurūpena atikhuddakena",
  "tika-vin11t0:3238_5": "sīsena samannāgato”ti.",
  "tika-vin11t0:3239_0": "2491. Kuṭakuṭakasīsoti tālaphalapiṇḍisadisena sīsena samannāgato. Sikharasīsakoti",
  "tika-vin11t0:3239_1": "uddhaṃ anupubbatanukena sīsena samannāgato, matthakato saṃkuṭiko mūlato vitthato",
  "tika-vin11t0:3239_2": "hutvā ṭhitapabbatasikharasadisasīsoti attho. Veḷunāḷisamānenāti mahāveḷupabbasadisena.",
  "tika-vin11t0:3239_3": "Sīsenāti dīghasīsena. Yathāha – “nāḷisīso vā mahāveḷupabbasadisena sīsena samannāgato”ti.",
  "tika-vin11t0:3240_0": "2492. Kappasīsopīti majjhe dissamānaāvāṭena hatthikumbhasadisena dvidhābhūtasīsena",
  "tika-vin11t0:3240_1": "samannāgato. Pabbhārasīso vāti catūsu passesu yena kenaci passena oṇatena sīsena",
  "tika-vin11t0:3240_2": "samannāgato. Vaṇasīsakoti vaṇehi samannāgatasīso. Kaṇṇikakeso vāti pāṇakehi khāyitakedāre",
  "tika-vin11t0:3240_3": "sassasadisehi tahiṃ tahiṃ uṭṭhitehi kesehi samannāgato. Thūlakesopi vāti tālahīrasadisehi kesehi samannāgato.",
  "tika-vin11t0:3241_0": "2493. Pūtisīsoti duggandhasīso. Nillomasīso vāti lomarahitasīso. Jātipaṇḍarakesakoti",
  "tika-vin11t0:3241_1": "jātiphalitehi paṇḍarakeso vā. Jātiyā tambakeso vāti ādittehi viya tambavaṇṇehi kesehi",
  "tika-vin11t0:3241_2": "samannāgato. Āvaṭṭasīsakoti gunnaṃ sarīre āvaṭṭasadisehi uddhaggehi kesāvaṭṭehi samannāgato.",
  "tika-vin11t0:3242_0": "2494. Sīsalomekabaddhehi bhamukehi yutopīti sīsalomehi saddhiṃ ekābaddhalomehi bhamukehi",
  "tika-vin11t0:3242_1": "samannāgato. Sambaddhabhamuko vāti ekābaddhaubhayabhamuko, majjhe sañjātalomehi bhamukehi",
  "tika-vin11t0:3242_2": "samannāgatoti attho. Nillomabhamukopi vāti bhamulomarahito. Nillomabhamukopi vāti",
  "tika-vin11t0:3242_3": "pi-saddena avuttasamuccayatthena makkaṭabhamuko saṅgahito.",
  "tika-vin11t0:3243_0": "2495. Mahantakhuddanetto vāti ettha netta-saddo mahantakhudda-saddehi paccekaṃ yojetabbo,",
  "tika-vin11t0:3243_1": "mahantanetto vā khuddakanetto vāti attho. Mahantanetto vāti atimahantehi nettehi",
  "tika-vin11t0:3243_2": "samannāgato. Khuddakanetto vāti mahiṃsacamme vāsikoṇena paharitvā katachiddasadisehi",
  "tika-vin11t0:3243_3": "atikhuddakakkhīhi samannāgato. Visamalocanoti ekena mahantena, ekena khuddakena akkhinā",
  "tika-vin11t0:3243_4": "samannāgato. Kekaro vāpīti tiriyaṃ passanto. Ettha api-saddena nikkhantakkhiṃ sampiṇḍeti,",
  "tika-vin11t0:3243_5": "yassa kakkaṭakasseva akkhitārakā nikkhantā honti. Gambhīranettoti yassa gambhīre",
  "tika-vin11t0:3243_6": "udapāne udakatārakā viya akkhitārakā paññāyanti. Ettha ca udakatārakā nāma udakapubbuḷaṃ.",
  "tika-vin11t0:3243_7": "Akkhitārakāti akkhigeṇḍakā. Visamacakkaloti ekena uddhaṃ, ekena adhoti evaṃ visamajātehi",
  "tika-vin11t0:3243_8": "akkhicakkehi samannāgato.",
  "tika-vin11t0:3244_0": "2496. Jatukaṇṇo vāti atikhuddikāhi kaṇṇasakkhalīhi samannāgato. Mūsikakaṇṇo vāti",
  "tika-vin11t0:3244_1": "mūsikānaṃ kaṇṇasadisehi kaṇṇehi samannāgato. Hatthikaṇṇopi vāti ananurūpāhi mahantāhi",
  "tika-vin11t0:3244_2": "hatthikaṇṇasadisāhi kaṇṇasakkhalīhi samannāgato. Chiddamattakakaṇṇo vāti yassa vinā",
  "tika-vin11t0:3244_3": "kaṇṇasakkhalīhi kaṇṇacchiddameva hoti. Aviddhakaṇṇakoti kaṇṇabandhatthāya aviddhena",
  "tika-vin11t0:3244_4": "kaṇṇena samannāgato.",
  "tika-vin11t0:3245_0": "2497. Ṭaṅkitakaṇṇo vāti gobhattanāḷikāya aggasadisehi kaṇṇehi samannāgato, gohanukoṭisaṇṭhānehi",
  "tika-vin11t0:3245_1": "kaṇṇehi samannāgatoti attho. Pūtikaṇṇopi vāti sadā paggharitapubbena kaṇṇena samannāgato.",
  "tika-vin11t0:3245_2": "Pūtikaṇṇopīti api-saddena kaṇṇabhagandariko gahito. Kaṇṇabhagandarikoti niccapūtinā",
  "tika-vin11t0:3245_3": "kaṇṇena samannāgato. Aviddhakaṇṇo parisadūsako vutto, kathaṃ yonakajātīnaṃ pabbajjāti",
  "tika-vin11t0:3245_4": "āha “yonakādippabhedopi, nāyaṃ parisadūsako”ti, kaṇṇāvedhanaṃ yonakānaṃ sabhāvo,",
  "tika-vin11t0:3245_5": "ayaṃ yonakādippabhedo parisadūsako na hotīti vuttaṃ hoti.",
  "tika-vin11t0:3246_0": "2498. Atipiṅgalanettoti atisayena piṅgalehi nettehi samannāgato. Madhupiṅgalaṃ pana",
  "tika-vin11t0:3246_1": "pabbājetuṃ vaṭṭati. Nippakhumakkhi vāti akkhidalaromehi virahitaakkhiko. Pakhuma-saddo",
  "tika-vin11t0:3246_2": "hi loke akkhidalaromesu niruḷho. Assupaggharanetto vāti paggharaṇassūhi nettehi samannāgato.",
  "tika-vin11t0:3246_3": "Pakkapupphitalocanoti pakkalocano pupphitalocanoti yojanā. Paripakkanetto sañjātapupphanettoti attho.",
  "tika-vin11t0:3247_0": "2499. Mahānāsoti sarīrassa ananurūpāya mahatiyā nāsāya samannāgato. Atikhuddakanāsikoti",
  "tika-vin11t0:3247_1": "tathā atikhuddikāya nāsāya samannāgato. Cipiṭanāso vāti cipiṭāya anto paviṭṭhāya",
  "tika-vin11t0:3247_2": "viya allināsāya samannāgato. Cipiṭanāso vāti avuttavikappatthena vā-saddena dīghanāsiko",
  "tika-vin11t0:3247_3": "saṅgayhati. So ca sukatuṇḍasadisāya jivhāya lehituṃ sakkuṇeyyāya nāsikāya samannāgato.",
  "tika-vin11t0:3247_4": "Kuṭilanāsikoti mukhamajjhe appatiṭṭhahitvā ekapasse ṭhitanāsiko.",
  "tika-vin11t0:3248_0": "2500. Niccavissavanāso vāti niccapaggharitasiṅghāṇikanāso vā. Mahāmukhoti yassa paṭaṅgamaṇḍukasseva",
  "tika-vin11t0:3248_1": "mukhanimittaṃyeva mahantaṃ hoti, mukhaṃ pana lābusadisaṃ atikhuddakaṃ. Paṭaṅgamaṇḍuko",
  "tika-vin11t0:3248_2": "nāma mahāmukhamaṇḍuko. Vaṅkabhinnamukho vāpīti ettha “vaṅkamukho vā bhinnamukho vāpī”ti",
  "tika-vin11t0:3248_3": "yojanā. Vaṅkamukhoti bhamukassa, nalātassa vā ekapasse ninnatāya vaṅkamukho. Bhinnamukho",
  "tika-vin11t0:3248_4": "vāti makkaṭasseva bhinnamukho. Mahāoṭṭhopi vāti ukkhalimukhavaṭṭisadisehi oṭṭhehi samannāgato.",
  "tika-vin11t0:3249_0": "2501. Tanukaoṭṭho vāti bhericammasadisehi dante pidahituṃ asamatthehi oṭṭhehi samannāgato.",
  "tika-vin11t0:3249_1": "Bhericammasadisehīti bherimukhacammasadisehi. Tanukaoṭṭho vāti ettha vā-saddena mahādharoṭṭho",
  "tika-vin11t0:3249_2": "vā tanukauttaroṭṭho vā tanukaadharoṭṭho vāti tayo vikappā saṅgahitā. Vipuluttaraoṭṭhakoti",
  "tika-vin11t0:3249_3": "mahāuttaroṭṭho. Oṭṭhachinnoti yassa eko vā dve vā oṭṭhā chinnā honti. Uppakkamukhoti",
  "tika-vin11t0:3249_4": "pakkamukho. Eḷamukhopi vāti niccapaggharaṇamukho.",
  "tika-vin11t0:3250_0": "2502-3. Saṅkhatuṇḍopīti bahi setehi anto atirattehi oṭṭhehi samannāgato. Duggandhamukhoti",
  "tika-vin11t0:3250_1": "duggandhakuṇapamukho. Mahādantopīti aṭṭhakadantasadisehi samannāgato. Accantanti",
  "tika-vin11t0:3250_2": "atisayena. “Heṭṭhā uparito vāpi, bahi nikkhantadantako”ti idaṃ “asuradantako”ti etassa",
  "tika-vin11t0:3250_3": "atthapadaṃ. Asuroti dānavo. “Sippidanto vā oṭṭhadanto vā”ti gaṇṭhipade likhito. Yassa",
  "tika-vin11t0:3250_4": "pana sakkā honti oṭṭhehi pidahituṃ, kathentasseva paññāyati, no akathentassa, taṃ",
  "tika-vin11t0:3250_5": "pabbājetuṃ vaṭṭati. Adantoti dantarahito. Pūtidantoti pūtibhūtehi dantehi samannāgato.",
  "tika-vin11t0:3251_0": "2504. “Atikhuddakadantako”ti imassa “yassā”tiādi apavādo. Yassa dantantare kāḷakadantasannibho",
  "tika-vin11t0:3251_1": "kalandakadantasadiso danto sukhumova ṭhito ce, taṃ tu pabbājetuṃ vaṭṭatīti yojanā.",
  "tika-vin11t0:3251_2": "Pabbājetumpīti ettha pi-saddo tu-saddattho.",
  "tika-vin11t0:3252_0": "2505. Yo posoti sambandho. Mahāhanukoti gohanusadisena hanunā samannāgato. “Rassena",
  "tika-vin11t0:3252_1": "hanunā yuto”ti idaṃ “cipiṭahanuko vā”ti imassa atthapadaṃ. Yathāha – “cipiṭahanuko",
  "tika-vin11t0:3252_2": "vā antopaviṭṭhena viya atirassena hanukena samannāgato”ti. Cipiṭahanuko vāpīti ettha",
  "tika-vin11t0:3252_3": "pi-saddena “bhinnahanuko vā vaṅkahanuko vā”ti vikappadvayaṃ saṅgaṇhāti.",
  "tika-vin11t0:3253_0": "2506. Nimmassudāṭhiko vāpīti bhikkhunisadisamukho. Atidīghagalopi vāti bakagalasadisena",
  "tika-vin11t0:3253_1": "galena samannāgato. Atirassagalopi vāti antopaviṭṭhena viya galena samannāgato. Bhinnagalo",
  "tika-vin11t0:3253_2": "vā gaṇḍagalopi vāti yojanā, bhinnagalaṭṭhiko vā gaṇḍena samannāgatagalopi vāti attho.",
  "tika-vin11t0:3254_0": "2507. Bhaṭṭhaṃsakūṭo vāti mātugāmassa viya bhaṭṭhena aṃsakūṭena samannāgato. Bhinnapiṭṭhi",
  "tika-vin11t0:3254_1": "vā bhinnauropi vāti yojanā, sudīghahattho vā surassahattho vāti yojanā, atidīghahattho",
  "tika-vin11t0:3254_2": "vā atirassahattho vāti attho. Vā-saddena ahatthaekahatthānaṃ gahaṇaṃ. Kacchusamāyuto",
  "tika-vin11t0:3254_3": "vā kaṇḍusamāyuto vāti yojanā. Vā-saddena “daddugatto vā godhāgatto vā”ti ime dve",
  "tika-vin11t0:3254_4": "saṅgaṇhāti. Tattha godhāgatto vāti yassa godhāya viya gattato cuṇṇāni patanti.",
  "tika-vin11t0:3255_0": "2508. Mahānisadamaṃsoti imassa atthapadaṃ “uddhanaggupamāyuto”ti. Yathāha – “mahāānisado",
  "tika-vin11t0:3255_1": "vā uddhanakūṭasadisehi ānisadamaṃsehi accuggatehi samannāgato”ti. Mahānisadamaṃso",
  "tika-vin11t0:3255_2": "vāti ettha vā-saddena bhaṭṭhakaṭiko saṅgahito. Vātaṇḍikoti aṇḍakosesu vuddhirogena",
  "tika-vin11t0:3255_3": "samannāgato. Mahāūrūti sarīrassa ananurūpehi mahantehi sattīhi samannāgato. Saṅghaṭṭanakajāṇukoti",
  "tika-vin11t0:3255_4": "aññamaññaṃ saṅghaṭṭehi jāṇūhi samannāgato.",
  "tika-vin11t0:3256_0": "2509. Bhinnajāṇūti yassa eko vā dve vā jāṇū bhinnā honti. Mahājāṇūti mahantena jāṇunā",
  "tika-vin11t0:3256_1": "samannāgato. Dīghajaṅghoti yaṭṭhisadisajaṅgho. Vikaṭo vāti tiriyaṃ gamanapādehi samannāgato,",
  "tika-vin11t0:3256_2": "yassa caṅkamato jāṇukā bahi niggacchanti. Paṇho vāti pacchato parivattapādehi samannāgato,",
  "tika-vin11t0:3256_3": "yassa caṅkamato jāṇukā anto pavisanti. “Panto”ti ca “saṇho”ti ca etasseva vevacanāni.",
  "tika-vin11t0:3256_4": "Ubbaddhapiṇḍikoti heṭṭhā oruḷhāhi vā upari āruḷhāhi vā mahatīhi jaṅghapiṇḍikāhi samannāgato.",
  "tika-vin11t0:3257_0": "2510. Yaṭṭhijaṅghoti yaṭṭhisadisāya jaṅghāya samannāgato. Mahājaṅghoti sarīrassa",
  "tika-vin11t0:3257_1": "ananurūpāya mahatiyā jaṅghāya samannāgato. Mahāpādopi vāti sarīrassa ananurūpehi",
  "tika-vin11t0:3257_2": "mahantehi pādehi samannāgato. Api-saddena thūlajaṅghapiṇḍiko saṅgahito, bhattapuṭasadisāya",
  "tika-vin11t0:3257_3": "thūlāya jaṅghapiṇḍiyā samannāgatoti attho. Piṭṭhikapādo vāti pādavemajjhato uṭṭhitajaṅgho.",
  "tika-vin11t0:3257_4": "Mahāpaṇhipi vāti ananurūpehi atimahantehi paṇhīhi samannāgato.",
  "tika-vin11t0:3258_0": "2511. Vaṅkapādoti anto vā bahi vā parivattapādavasena duvidho vaṅkapādo. Gaṇṭhikaṅgulikoti",
  "tika-vin11t0:3258_1": "siṅgiveraphaṇasadisāhi aṅgulīhi samannāgato. “Andhanakho vāpī”ti etassa atthapadaṃ",
  "tika-vin11t0:3258_2": "“kāḷapūtinakhopi cā”ti. Yathāha – “andhanakho vā kāḷavaṇṇehi pūtinakhehi samannāgato”ti.",
  "tika-vin11t0:3259": "2512. Iccevanti yathāvuttavacanīyanidassanatthoyaṃ nipātasamudāyo. Aṅgavekallatāya bahuvidhattā anavasesaṃ vekallappakāraṃ saṅgaṇhitumāha “iccevamādika”nti.",
  "tika-vin11t0:3260": "Parisadūsakakathāvaṇṇanā.",
  "tika-vin11t0:3261": "2514. Pattacīvaranti ettha “sāmaṇerassā”ti adhikārato labbhati. Anto nikkhipatoti ovarakādīnaṃ anto nikkhipantassa. Sabbapayogesūti pattacīvarassa āmasanādisabbapayogesu.",
  "tika-vin11t0:3262_0": "2515-6. Daṇḍakammaṃ katvāti daṇḍakammaṃ yojetvā. Daṇḍenti vinenti etenāti daṇḍo,",
  "tika-vin11t0:3262_1": "soyeva kattabbattā kammanti daṇḍakammaṃ, āvaraṇādi. Anācārassa dubbacasāmaṇerassa",
  "tika-vin11t0:3262_2": "kevalaṃ hitakāmena bhikkhunā daṇḍakammaṃ katvā daṇḍakammaṃ yojetvā yāguṃ vā bhattaṃ",
  "tika-vin11t0:3262_3": "vā vā-saddena pattaṃ vā cīvaraṃ vā dassetvā “daṇḍakamme āhaṭe tvaṃ idaṃ lacchasi”",
  "tika-vin11t0:3262_4": "iti bhāsituṃ vaṭṭatīti yojanā. Kirāti padapūraṇatthe nipāto.",
  "tika-vin11t0:3263_0": "2517. Dhammasaṅgāhakattherehi ṭhapitadaṇḍakammaṃ dassetumāha “aparādhānurūpenā”tiādi.",
  "tika-vin11t0:3263_1": "Taṃ aparādhānurūpadaṇḍakammaṃ nāma vālikāsalilādīnaṃ āharāpanamevāti yojetabbaṃ.",
  "tika-vin11t0:3263_2": "Ādi-saddena dāruādīnaṃ āharāpanaṃ gaṇhāti. Tañca kho “oramissatī”ti anukampāya, na",
  "tika-vin11t0:3263_3": "“nassissati vibbhamissatī”tiādinayappavattena pāpajjhāsayena.",
  "tika-vin11t0:3264_0": "2518-9. Akattabbaṃ daṇḍakammaṃ dassetumāha “sīse vā”tiādi. Sīse vāti ettha “sāmaṇerassā”ti",
  "tika-vin11t0:3264_1": "adhikārato labbhati. Pāsāṇādīnīti ettha ādi-saddena iṭṭhakādīnaṃ gahaṇaṃ. Sāmaṇeraṃ",
  "tika-vin11t0:3264_2": "uṇhe pāsāṇe nipajjāpetuṃ vā uṇhāya bhūmiyā nipajjāpetuṃ vā udakaṃ pavesetuṃ vā bhikkhuno",
  "tika-vin11t0:3264_3": "na vaṭṭatīti yojanā.",
  "tika-vin11t0:3265_0": "Bhagavatā anuññātadaṇḍakammaṃ dassetumāha “idhā”tiādi. Idhāti imasmiṃ daṇḍakammādhikāre.",
  "tika-vin11t0:3265_1": "Āvaraṇamattanti “mā idha pāvisī”ti nivāraṇamattaṃ. Pakāsitanti “anujānāmi, bhikkhave,",
  "tika-vin11t0:3265_2": "yattha vā vasati, yattha vā paṭikkamati, tattha āvaraṇaṃ kātu”nti bhāsitaṃ.",
  "tika-vin11t0:3266_0": "“Yattha vā vasati, yattha vā paṭikkamatīti yattha vasati vā pavisati vā, ubhayenāpi",
  "tika-vin11t0:3266_1": "attano pariveṇañca vassaggena pattasenāsanañca vutta”nti aṭṭhakathāya vuttattā yāva",
  "tika-vin11t0:3266_2": "yojitaṃ daṇḍakammaṃ karonti, tāva attano puggalikapariveṇaṃ vā vassaggena pattasenāsanaṃ",
  "tika-vin11t0:3266_3": "vā pavisituṃ adatvā nivāraṇaṃ āvaraṇaṃ nāma. Aṭṭhakathāyaṃ “attano”ti vacanaṃ ye",
  "tika-vin11t0:3266_4": "āvaraṇaṃ karonti, te ācariyupajjhāye sandhāya vuttanti viññāyati. Keci panettha “attano”ti",
  "tika-vin11t0:3266_5": "idaṃ yassa āvaraṇaṃ karonti, taṃ sandhāya vuttanti gahetvā tattha vinicchayaṃ vadanti.",
  "tika-vin11t0:3266_6": "Keci ubhayathāpi atthaṃ gahetvā ubhayatthāpi āvaraṇaṃ kātabbanti vadanti. Vīmaṃsitvā",
  "tika-vin11t0:3266_7": "yamettha yuttataraṃ, taṃ gahetabbaṃ.",
  "tika-vin11t0:3267": "Nivāraṇakathāvaṇṇanā.",
  "tika-vin11t0:3268_0": "2520. Pakkho ca opakkamiko ca āsitto cāti viggaho. Ettha ca “anuposathe uposathaṃ",
  "tika-vin11t0:3268_1": "karotī”tiādīsu yathā uposathadine kattabbakammaṃ “uposatho”ti vuccati, tathā māsassa",
  "tika-vin11t0:3268_2": "pakkhe paṇḍakabhāvamāpajjanto “pakkho”ti vutto. Atha vā pakkhapaṇḍako pakkho uttarapadalopena",
  "tika-vin11t0:3268_3": "yathā “bhīmaseno bhīmo”ti. Idañca pāpānubhāvena kaṇhapakkheyeva paṇḍakabhāvamāpajjantassa",
  "tika-vin11t0:3268_4": "adhivacanaṃ. Yathāha “akusalavipākānubhāvena kāḷapakkhe kāḷapakkhe paṇḍako hoti,",
  "tika-vin11t0:3268_5": "juṇhapakkhe panassa pariḷāho vūpasammati, ayaṃ pakkhapaṇḍako”ti.",
  "tika-vin11t0:3269_0": "Yassa upakkamena bījāni apanītāni, ayaṃ opakkamikapaṇḍako. Yassa paresaṃ aṅgajātaṃ",
  "tika-vin11t0:3269_1": "mukhena gahetvā asucinā āsittassa pariḷāho vūpasammati, ayaṃ āsittapaṇḍako. Usūyakoti",
  "tika-vin11t0:3269_2": "yassa paresaṃ ajjhācāraṃ passato usūyāya uppannāya pariḷāho vūpasammati, ayaṃ usūyapaṇḍako.",
  "tika-vin11t0:3269_3": "Yo paṭisandhiyaṃyeva abhāvako uppanno, ayaṃ napuṃsakapaṇḍako.",
  "tika-vin11t0:3270_0": "2521. Tesūti tesu pañcasu paṇḍakesu. “Pakkhapaṇḍakassa yasmiṃpakkhe paṇḍako hoti,",
  "tika-vin11t0:3270_1": "tasmiṃyevassa pakkhe pabbajjā vāritā”ti kurundiyaṃ vuttattā “tiṇṇaṃ nivāritā”ti idaṃ",
  "tika-vin11t0:3270_2": "tassa paṇḍakassa paṇḍakapakkhaṃ sandhāya vuttanti gahetabbaṃ.",
  "tika-vin11t0:3271": "2522. “Nāsetabbo”ti idaṃ liṅganāsanaṃ sandhāya vuttaṃ. Yathāha “sopi liṅganāsaneneva nāsetabbo”ti. Esa nayo uparipi īdisesu ṭhānesu.",
  "tika-vin11t0:3272": "Paṇḍakakathāvaṇṇanā.",
  "tika-vin11t0:3273_0": "2523. Thenetīti theno, liṅgassa pabbajitavesassa theno liṅgatheno. Saṃvāsassa bhikkhuvassagaṇanādikassa",
  "tika-vin11t0:3273_1": "theno saṃvāsatheno. Tadubhayassa cāti tassa liṅgassa, saṃvāsassa ca ubhayassa thenoti",
  "tika-vin11t0:3273_2": "sambandho. Esa tividhopi theyyasaṃvāsako nāma pavuccatīti yojanā.",
  "tika-vin11t0:3274_0": "2524-6. Tattha tesu tīsu theyyasaṃvāsakesu yo sayameva pabbajitvā bhikkhuvassāni",
  "tika-vin11t0:3274_1": "na gaṇhati, yathāvuḍḍhaṃ vandanampi neva gaṇhati, api-saddena āsanena neva paṭibāhati",
  "tika-vin11t0:3274_2": "uposathapavāraṇādīsu neva sandissatīti saṅgaṇhanato tadubhayampi na karoti, ayaṃ",
  "tika-vin11t0:3274_3": "liṅgamattassa pabbajitavesamattassa thenato corikāya gahaṇato liṅgattheno siyāti yojanā.",
  "tika-vin11t0:3275_0": "Yo ca pabbajito hutvā bhikkhuvassāni gaṇhati, so yathāvuḍḍhavandanādikaṃ saṃvāsaṃ",
  "tika-vin11t0:3275_1": "sādiyantova saṃvāsatthenako matoti yojanā. Yathāha – “bhikkhuvassagaṇanādiko hi sabbopi",
  "tika-vin11t0:3275_2": "kiriyabhedo imasmiṃ atthe ‘saṃvāso’ti veditabbo”ti.",
  "tika-vin11t0:3276_0": "Vuttanayoyevāti ubhinnaṃ paccekaṃ vuttalakkhaṇameva etassa lakkhaṇanti katvā vuttaṃ.",
  "tika-vin11t0:3276_1": "Ayaṃ tividhopi theyyasaṃvāsako anupasampanno na upasampādetabbo, upasampanno nāsetabbo,",
  "tika-vin11t0:3276_2": "puna pabbajjaṃ yācantopi na pabbājetabbo. Byatirekamukhena theyyasaṃvāsalakkhaṇaṃ",
  "tika-vin11t0:3276_3": "niyametuṃ aṭṭhakathāya vuttagāthādvayaṃ udāharanto āha “yathāha cā”ti. Yathā aṭṭhakathācariyo",
  "tika-vin11t0:3276_4": "rājadubbhikkhādigāthādvayamāha, tathāyamattho byatirekato veditabboti adhippāyo.",
  "tika-vin11t0:3277_0": "2527-8. Rājadubbhikkhakantāra-rogaveribhayehi vāti ettha bhaya-saddo paccekaṃ yojetabbo",
  "tika-vin11t0:3277_1": "“rājabhayena dubbhikkhabhayenā”tiādinā. Cīvarāharaṇatthaṃ vāti attanā pariccattacīvaraṃ",
  "tika-vin11t0:3277_2": "puna vihāraṃ āharaṇatthāya. Idha imasmiṃ sāsane. Saṃvāsaṃ nādhivāseti, yāva so suddhamānasoti",
  "tika-vin11t0:3277_3": "rājabhayādīhi gahitaliṅgatāya so suddhamānaso yāva saṃvāsaṃ nādhivāsetīti attho.",
  "tika-vin11t0:3278_0": "Yo hi rājabhayādīhi vinā kevalaṃ bhikkhū vañcetvā tehi saddhiṃ vasitukāmatāya liṅgaṃ",
  "tika-vin11t0:3278_1": "gaṇhāti, so asuddhacittatāya liṅgaggahaṇeneva theyyasaṃvāsako nāma hoti. Ayaṃ pana",
  "tika-vin11t0:3278_2": "tādisena asuddhacittena bhikkhū vañcetukāmatāya abhāvato yāva saṃvāsaṃ nādhivāseti,",
  "tika-vin11t0:3278_3": "tāva theyyasaṃvāsako nāma na hoti. Teneva “rājabhayādīhi gahitaliṅgānaṃ ‘gihī maṃ",
  "tika-vin11t0:3278_4": "samaṇoti jānantū’ti vañcanācitte satipi bhikkhūnaṃ vañcetukāmatāya abhāvā doso na",
  "tika-vin11t0:3278_5": "jāto”ti tīsupi gaṇṭhipadesu vuttaṃ.",
  "tika-vin11t0:3279_0": "Keci pana “vūpasantabhayatā idha suddhacittatā”ti vadanti, evañca sati so vūpasantabhayo",
  "tika-vin11t0:3279_1": "yāva saṃvāsaṃ nādhivāseti, tāva theyyasaṃvāsako nāma na hotīti ayamattho viññāyati.",
  "tika-vin11t0:3279_2": "Imasmiñca atthe viññāyamāne avūpasantabhayassa saṃvāsasādiyanepi theyyasaṃvāsakatā",
  "tika-vin11t0:3279_3": "na hotīti āpajjeyya, na ca aṭṭhakathāyaṃ avūpasantabhayassa saṃvāsasādiyane atheyyasaṃvāsakatā",
  "tika-vin11t0:3279_4": "dassitā. “Sabbapāsaṇḍiyabhattāni bhuñjanto”ti ca iminā avūpasantabhayenāpi saṃvāsaṃ",
  "tika-vin11t0:3279_5": "asādiyanteneva vasitabbanti dīpeti. Teneva tīsupi gaṇṭhipadesu vuttaṃ “yasmā vihāraṃ",
  "tika-vin11t0:3279_6": "āgantvā saṅghikaṃ gaṇhantassa saṃvāsaṃ pariharituṃ dukkaraṃ, tasmā ‘sabbapāsaṇḍiyabhattāni",
  "tika-vin11t0:3279_7": "bhuñjanto’ti idaṃ vutta”nti. Tasmā rājabhayādīhi gahitaliṅgatā cettha suddhacittatāti gahetabbaṃ.",
  "tika-vin11t0:3280": "Tāva esa theyyasaṃvāsako nāma na vuccatīti yojanā. Ayamettha saṅkhepo, vitthāro pana “tatrāyaṃ vitthāranayo”ti aṭṭhakathāyaṃ āgatanayena veditabbo.",
  "tika-vin11t0:3281": "Theyyasaṃvāsakakathāvaṇṇanā.",
  "tika-vin11t0:3282_0": "2529-30. Yo upasampanno bhikkhu “ahaṃ titthiyo bhavissa”nti saliṅgeneva attano bhikkhuveseneva",
  "tika-vin11t0:3282_1": "titthiyānaṃ upassayaṃ yāti ceti sambandho. Titthiyesu pakkantako paviṭṭho titthiyapakkantako.",
  "tika-vin11t0:3282_2": "Tesaṃ liṅge nissiteti tesaṃ titthiyānaṃ vese gahite.",
  "tika-vin11t0:3283": "2531. “Ahaṃ titthiyo bhavissa”nti kusacīrādikaṃ yo sayameva nivāseti, sopi pakkantako titthiyapakkantako siyāti yojanā.",
  "tika-vin11t0:3284_0": "2532-4. Naggo tesaṃ ājīvakādīnaṃ upassayaṃ gantvāti yojanā. Kese luñcāpetīti attano",
  "tika-vin11t0:3284_1": "kese luñcāpeti. Tesaṃ vatāni ādiyati vāti yojanā. Vatāni ādiyatīti ukkuṭikappadhānādīni",
  "tika-vin11t0:3284_2": "vā vatāni ādiyati. Tesaṃ titthiyānaṃ morapiñchādikaṃ liṅgaṃ saññāṇaṃ sace gaṇhāti",
  "tika-vin11t0:3284_3": "vā tesaṃ pabbajjaṃ, laddhimeva vā sārato vā eti upagacchati vāti yojanā. “Ayaṃ pabbajjā",
  "tika-vin11t0:3284_4": "seṭṭhāti seṭṭhabhāvaṃ vā upagacchatī”ti aṭṭhakathāyaṃ vuttaṃ. Esa titthiyapakkantako",
  "tika-vin11t0:3284_5": "hoti eva, na pana vimuccati titthiyapakkantabhāvato. Naggassa gacchatoti “ājīvako",
  "tika-vin11t0:3284_6": "bhavissa”nti kāsāyādīni anādāya naggassa ājīvakānaṃ upasaṃgacchato.",
  "tika-vin11t0:3285_0": "2535. Theyyasaṃvāsako anupasampannavasena vutto, no upasampannavasena. Iminā “upasampanno",
  "tika-vin11t0:3285_1": "bhikkhu kūṭavassaṃ gaṇhantopi assamaṇo na hoti. Liṅge saussāho pārājikaṃ āpajjitvā",
  "tika-vin11t0:3285_2": "bhikkhuvassādīni gaṇentopi theyyasaṃvāsako na hotī”ti aṭṭhakathāgatavinicchayaṃ dīpeti.",
  "tika-vin11t0:3285_3": "Tathā vuttoti yojanā. “Upasampannabhikkhunā”ti iminā anupasampannaṃ nivatteti. Tena",
  "tika-vin11t0:3285_4": "ca “sāmaṇero saliṅgena titthāyatanaṃ gatopi puna pabbajjañca upasampadañca labhatī”ti",
  "tika-vin11t0:3285_5": "kurundaṭṭhakathāgatavinicchayaṃ dasseti.",
  "tika-vin11t0:3286_0": "Titthiyapakkantakassa kiṃ kātabbanti? Na pabbājetabbo, pabbājitopi na upasampādetabbo,",
  "tika-vin11t0:3286_1": "upasampādito ca kāsāyāni apanetvā setakāni datvā gihibhāvaṃ upanetabbo. Ayamattho",
  "tika-vin11t0:3286_2": "ca “titthiyapakkantako bhikkhave anupasampanno na upasampādetabbo, upasampanno nāsetabbo”ti",
  "tika-vin11t0:3286_3": "pāḷito ca “so na kevalaṃ na upasampādetabbo, atha kho na pabbājetabbopī”ti aṭṭhakathāvacanato ca veditabbo.",
  "tika-vin11t0:3287": "Titthiyapakkantakakathāvaṇṇanā.",
  "tika-vin11t0:3288_0": "2536. Idhāti imasmiṃ pabbajjūpasampadādhikāre. Manussajātikato aññassa tiracchānagateyeva",
  "tika-vin11t0:3288_1": "antogadhattaṃ dassetumāha “yakkho sakkopi vā”ti. Tiracchānagato vuttoti ettha iti-saddo",
  "tika-vin11t0:3288_2": "luttaniddiṭṭho. “Tiracchānagato, bhikkhave, anupasampanno na upasampādetabbo, upasampanno",
  "tika-vin11t0:3288_3": "nāsetabbo”ti vacanato pabbajjāpi upalakkhaṇato nivāritāyevāti katvā vuttaṃ “pabbājetuṃ",
  "tika-vin11t0:3288_4": "na vaṭṭatī”ti. Tena tiracchānagato ca bhagavato adhippāyaññūhi aṭṭhakathācariyehi",
  "tika-vin11t0:3288_5": "na pabbājetabboti vuttaṃ.",
  "tika-vin11t0:3289": "Tiracchānakathāvaṇṇanā.",
  "tika-vin11t0:3290": "2537. Pañcānantarike poseti mātughātako, pitughātako, arahantaghātako, lohituppādako, saṅghabhedakoti ānantariyakammehi samannāgate pañca puggale.",
  "tika-vin11t0:3291_0": "Tattha mātughātako nāma yena manussitthibhūtā janikā mātā sayampi manussajātikeneva",
  "tika-vin11t0:3291_1": "satā sañcicca jīvitā voropitā, ayaṃ ānantariyena mātughātakakammena mātughātako,",
  "tika-vin11t0:3291_2": "etassa pabbajjā ca upasampadā ca paṭikkhittā. Yena pana manussitthibhūtāpi ajanikā",
  "tika-vin11t0:3291_3": "posāvanikamātā vā cūḷamātā vā mahāmātā vā janikāpi vā namanussitthibhūtā mātāghātitā,",
  "tika-vin11t0:3291_4": "tassa pabbajjā na vāritā, na ca ānantariyo hoti. Yena sayaṃ tiracchānabhūtena manussitthibhūtā",
  "tika-vin11t0:3291_5": "mātā ghātitā, sopi ānantariyo na hoti, tiracchānagatattā panassa pabbajjā paṭikkhittāva.",
  "tika-vin11t0:3291_6": "Pitughātakepi eseva nayo. Sacepi hi vesiyā putto hoti, “ayaṃ me pitā”ti na jānāti,",
  "tika-vin11t0:3291_7": "yassa sambhavena nibbatto, so ce anena ghātito, “pitughātako”tveva saṅkhyaṃ gacchati,",
  "tika-vin11t0:3291_8": "ānantariyañca phusati.",
  "tika-vin11t0:3292_0": "Arahantaghātakopi manussaarahantavaseneva veditabbo. Manussajātiyañhi antamaso apabbajitampi",
  "tika-vin11t0:3292_1": "khīṇāsavaṃ dārakaṃ vā dārikaṃ vā sañcicca jīvitā voropento arahantaghātakova hoti,",
  "tika-vin11t0:3292_2": "ānantariyañca phusati, pabbajjā cassa vāritā. Amanussajātikaṃ pana arahantaṃ, manussajātikaṃ",
  "tika-vin11t0:3292_3": "vā avasesaṃ ariyapuggalaṃ ghātetvā ānantariyo na hoti, pabbajjāpissa na vāritā, kammaṃ",
  "tika-vin11t0:3292_4": "pana balavaṃ hoti. Tiracchāno manussaarahantampi ghātetvā ānantariyo na hoti, kammaṃ pana bhāriyaṃ.",
  "tika-vin11t0:3293_0": "Yo devadatto viya duṭṭhacittena vadhakacittena tathāgatassa jīvamānakasarīre khuddakamakkhikāya",
  "tika-vin11t0:3293_1": "pivanakamattampi lohitaṃ uppādeti, ayaṃ lohituppādako nāma, etassa pabbajjā ca upasampadā",
  "tika-vin11t0:3293_2": "ca vāritā. Yo pana rogavūpasamanatthaṃ jīvako viya satthena phāletvā pūtimaṃsañca",
  "tika-vin11t0:3293_3": "lohitañca nīharitvā phāsuṃ karoti, bahuṃ so puññaṃ pasavati.",
  "tika-vin11t0:3294_0": "Yo devadatto viya sāsanaṃ uddhammaṃ ubbinayaṃ katvā catunnaṃ kammānaṃ aññataravasena",
  "tika-vin11t0:3294_1": "saṅghaṃ bhindati, ayaṃ saṅghabhedako nāma, etassa pabbajjā ca upasampadā ca vāritā.",
  "tika-vin11t0:3294_2": "“Mātughātako, bhikkhave, anupasampanno na upasampādetabbo, upasampanno nāsetabbo”tiādikāya",
  "tika-vin11t0:3294_3": "pāḷiyā upasampadāpaṭikkhepo pabbajjāpaṭikkhepassa upalakkhaṇanti āha “pabbājentassa dukkaṭa”nti.",
  "tika-vin11t0:3295_0": "Ubhatobyañjanañceva bhikkhunidūsakañca tathā pabbājentassa dukkaṭanti sambandho.",
  "tika-vin11t0:3295_1": "Ubhatobyañjananti ka-kāralopena niddeso. Itthinimittuppādanakammato ca purisanimittuppādanakammato",
  "tika-vin11t0:3295_2": "ca ubhato byañjanamassa atthīti ubhatobyañjanako. So duvidho hoti itthiubhatobyañjanako,",
  "tika-vin11t0:3295_3": "purisaubhatobyañjanakoti.",
  "tika-vin11t0:3296_0": "Tattha itthiubhatobyañjanakassa itthinimittaṃ pākaṭaṃ hoti, purisanimittaṃ paṭicchannaṃ.",
  "tika-vin11t0:3296_1": "Purisaubhatobyañjanakassa purisanimittaṃ pākaṭaṃ hoti, itthinimittaṃ paṭicchannaṃ.",
  "tika-vin11t0:3296_2": "Itthiubhatobyañjanakassa itthīsu purisattaṃ karontassa itthinimittaṃ paṭicchannaṃ",
  "tika-vin11t0:3296_3": "hoti, purisanimittaṃ pākaṭaṃ hoti. Purisaubhatobyañjanakassa purisānaṃ itthibhāvaṃ",
  "tika-vin11t0:3296_4": "upagacchantassa purisanimittaṃ paṭicchannaṃ hoti, itthinimittaṃ pākaṭaṃ hoti. Itthiubhatobyañjanako",
  "tika-vin11t0:3296_5": "sayañca gabbhaṃ gaṇhāti, parañca gabbhaṃ gaṇhāpeti. Purisaubhatobyañjanako sayaṃ",
  "tika-vin11t0:3296_6": "na gaṇhāti, paraṃ gaṇhāpetīti idametesaṃ nānākaraṇaṃ. Imassa pana duvidhassāpi ubhatobyañjanakassaneva",
  "tika-vin11t0:3296_7": "pabbajjā atthi, na upasampadāti idamidha sanniṭṭhānaṃ veditabbaṃ.",
  "tika-vin11t0:3297_0": "Yo pakatattaṃ bhikkhuniṃ tiṇṇaṃ maggānaṃ aññatarasmiṃ dūseti, ayaṃ bhikkhunidūsako",
  "tika-vin11t0:3297_1": "nāma, etassa pabbajjā ca upasampadā ca vāritā. Yo pana kāyasaṃsaggena sīlavināsaṃ",
  "tika-vin11t0:3297_2": "pāpeti, tassa pabbajjā ca upasampadā ca na vāritā. Balakkārena pana odātavatthavasanaṃ",
  "tika-vin11t0:3297_3": "katvā anicchamānaṃyeva dūsentopi bhikkhunidūsakoyeva. Balakkārena pana odātavatthavasanaṃ",
  "tika-vin11t0:3297_4": "katvā icchamānaṃ dūsento bhikkhunidūsako na hoti. Kasmā? Yasmā gihibhāve sampaṭicchitamatteyeva",
  "tika-vin11t0:3297_5": "sā abhikkhunī hoti. Sakiṃ sīlavipannaṃ pana pacchā dūsento neva bhikkhunidūsako hoti,",
  "tika-vin11t0:3297_6": "pabbajjampi upasampadampi labhati.",
  "tika-vin11t0:3298_0": "2538. Pāḷiaṭṭhakathāvimuttaṃ ācariyaparamparābhatavinicchayaṃ dassetumāha “ekato”tiādi.",
  "tika-vin11t0:3298_1": "“Ekato”ti iminā bhikkhusaṅghassāpi gahaṇaṃ bhaveyyāti taṃ parivajjetuṃ “bhikkhunīnaṃ",
  "tika-vin11t0:3298_2": "tu santike”ti vuttaṃ. Etena taṃdūsakassa bhabbataṃ dīpeti. So neva bhikkhunidūsako",
  "tika-vin11t0:3298_3": "siyā, “upasampadaṃ labhateva ca pabbajjaṃ, sā ca neva parājitā”ti idaṃ dutiyagāthāya",
  "tika-vin11t0:3298_4": "idhānetvā yojetabbaṃ. Kevalaṃ bhikkhunisaṅghe upasampannā nāma na hotīti adhippāyeneva",
  "tika-vin11t0:3298_5": "vuttaṃ. “Sā ca neva parājitā”ti iminā tassā ca puna pabbajjūpasampadāya bhabbataṃ",
  "tika-vin11t0:3298_6": "dīpeti. Ayamattho aṭṭhakathāgaṇṭhipadepi vuttoyeva “bhikkhunīnaṃ vasena ekatoupasampannaṃ",
  "tika-vin11t0:3298_7": "dūsetvā bhikkhunidūsako na hoti, pabbajjādīni labhati, sā ca pārājikā na hotīti vinicchayo”ti.",
  "tika-vin11t0:3299_0": "2539. “Sikkhamānāsāmaṇerīsu ca vippaṭipajjanto neva bhikkhunidūsako hoti, pabbajjampi",
  "tika-vin11t0:3299_1": "upasampadampi labhatī”ti aṭṭhakathāgatavinicchayaṃ dassetumāha “sace anupasampannadūsako”ti.",
  "tika-vin11t0:3299_2": "“Upasampadaṃ labhateva ca pabbajja”nti idaṃ yathāṭhānepi yojetabbaṃ. Sā ca neva parājitāti",
  "tika-vin11t0:3299_3": "idaṃ pana aṭṭhakathāya anāgatattā ca anupasampannāya upasampannavikappābhāvā ca na",
  "tika-vin11t0:3299_4": "yojetabbaṃ. Asati hi upasampannavikappe parājitavikappāsaṅgaho paṭisedho niratthakoti",
  "tika-vin11t0:3299_5": "sā pabbajjūpasampadānaṃ bhabbāyevāti daṭṭhabbā. Ime pana paṇḍakādayo ekādasa puggalā",
  "tika-vin11t0:3299_6": "“paṇḍako, bhikkhave, anupasampanno na upasampādetabbo, upasampanno nāsetabbo”tiādivacanato",
  "tika-vin11t0:3299_7": "abhabbāyeva, nesaṃ pabbajjā ca upasampadā ca na ruhati, tasmā na pabbājetabbā. Jānitvā",
  "tika-vin11t0:3299_8": "pabbājento, upasampādento ca dukkaṭaṃ āpajjati. Ajānitvāpi pabbājitā, upasampāditā",
  "tika-vin11t0:3299_9": "ca jānitvā liṅganāsanāya nāsetabbā.",
  "tika-vin11t0:3300": "Ekādasaabhabbapuggalakathāvaṇṇanā.",
  "tika-vin11t0:3301_0": "2540. Nūpasampādanīyovāti na upasampādetabbova. Anupajjhāyakoti asannihitaupajjhāyo",
  "tika-vin11t0:3301_1": "vā aggahitaupajjhāyaggahaṇo vā. Karototi anupajjhāyakaṃ upasampādayato. Dukkaṭaṃ",
  "tika-vin11t0:3301_2": "hotīti ācariyassa ca gaṇassa ca dukkaṭāpatti hoti. Na kuppati sace katanti sace anupajjhāyakassa",
  "tika-vin11t0:3301_3": "upasampadākammaṃ kataṃ bhaveyya, taṃ na kuppati samaggena saṅghena akuppena ṭhānārahena katattā.",
  "tika-vin11t0:3302_0": "2541. Eketi abhayagirivāsino. “Na gahetabbamevā”ti aṭṭhakathāya daḷhaṃ vuttattā vuttaṃ.",
  "tika-vin11t0:3302_1": "Taṃ vacanaṃ. Ettha ca upajjhāye asannihitepi upajjhāyaggahaṇe akatepi kammavācāyaṃ",
  "tika-vin11t0:3302_2": "pana upajjhāyakittanaṃ kataṃyevāti daṭṭhabbaṃ. Aññathā “puggalaṃ na parāmasatī”ti",
  "tika-vin11t0:3302_3": "vuttāya kammavipattiyā sambhavato kammaṃ kuppeyya. Teneva “upajjhāyaṃ akittetvā”ti",
  "tika-vin11t0:3302_4": "avatvā “upajjhaṃ aggāhāpetvā”ti aṭṭhakathāyaṃ vuttaṃ. Yathā ca aparipuṇṇapattacīvarassa",
  "tika-vin11t0:3302_5": "upasampadākāle kammavācāyaṃ “paripuṇṇassa pattacīvara”nti asantaṃ vatthuṃ kittetvā",
  "tika-vin11t0:3302_6": "kammavācāya katāyapi upasampadā ruhati, evaṃ “ayaṃ buddharakkhito āyasmato dhammarakkhitassa",
  "tika-vin11t0:3302_7": "upasampadāpekkho”ti asantaṃ puggalaṃ kittetvā kevalaṃ santapadanīhārena kammavācāya",
  "tika-vin11t0:3302_8": "katāya upasampadā ruhatiyevāti daṭṭhabbaṃ. Tenevāha “na kuppati sace kata”nti. “Na,",
  "tika-vin11t0:3302_9": "bhikkhave, anupajjhāyako upasampādetabbo, yo upasampādeyya, āpatti dukkaṭassā”ti",
  "tika-vin11t0:3302_10": "ettakameva vatvā “so ca puggalo anupasampanno”ti avuttattā, kammavipattilakkhaṇassa",
  "tika-vin11t0:3302_11": "ca asambhavato “na gahetabbameva ta”nti vuttaṃ.",
  "tika-vin11t0:3303_0": "Sesesu sabbatthapīti saṅghagaṇapaṇḍakatheyyasaṃvāsakatitthiyapakkantakatiracchānagatamātupituarahantaghātakabhikkhunidūsakasaṅghabhedakalohituppādakaubhatobyañjanakasaṅkhātehi",
  "tika-vin11t0:3303_1": "upajjhāyehi upasampāditesu sabbesu terasasu vikappesu. Vuttañhi bhagavatā “na, bhikkhave,",
  "tika-vin11t0:3303_2": "saṅghena upajjhāyena upasampādetabbo, yo upasampādeyya, āpatti dukkaṭassā”tiādi.",
  "tika-vin11t0:3303_3": "Na kevalaṃ etesuyeva terasasu, atha “apattakaacīvarakaacīvarapattakayācitakapattayācitakacīvarayācitakapattacīvarakā”ti",
  "tika-vin11t0:3303_4": "etesu chasu vikappesu ayaṃ nayo yojetabboti. Sesa-ggahaṇena etesampi saṅgaho. Vuttañhetaṃ",
  "tika-vin11t0:3303_5": "bhagavatā “na, bhikkhave, apattako upasampādetabbo, yo upasampādeyya, āpatti dukkaṭassā”tiādi.",
  "tika-vin11t0:3303_6": "Ayaṃ nayoti “na kuppati sace kata”nti vuttanayo.",
  "tika-vin11t0:3304_0": "2542. Pañcavīsatīti catuvīsati pārājikā, ūnavīsativasso cāti pañcavīsati. Vuttañhi",
  "tika-vin11t0:3304_1": "“na, bhikkhave, jānaṃ ūnavīsativasso puggalo upasampādetabbo. Yo upasampādeyya, yathādhammo",
  "tika-vin11t0:3304_2": "kāretabbo”ti. Osāroti upasampadāsaṅkhāto osāro. Teneva campeyyakkhandhake “tañce",
  "tika-vin11t0:3304_3": "saṅgho osāreti, ekacco sosārito”tiādipāṭhassa aṭṭhakathāyaṃ “osāretīti upasampadākammavasena",
  "tika-vin11t0:3304_4": "pavesetī”ti vuttaṃ. “Nāsanāraho”ti iminā “paṇḍako, bhikkhave, anupasampanno na upasampādetabbo”tiādivacanato",
  "tika-vin11t0:3304_5": "upasampāditassāpi setakāni datvā gihibhāvaṃ pāpetabbataṃ dīpeti.",
  "tika-vin11t0:3305": "2543. Hatthacchinnādi bāttiṃsāti campeyyakkhandhake –",
  "tika-vin11t0:3306_0": "“Hatthacchinno, bhikkhave, appatto osāraṇaṃ, tañce saṅgho osāreti, sosārito. Pādacchinno…pe…",
  "tika-vin11t0:3306_1": "hatthapādacchinno… kaṇṇacchinno… nāsacchinno… kaṇṇanāsacchinno… aṅgulicchinno… aḷacchinno…",
  "tika-vin11t0:3306_2": "kaṇḍaracchinno… phaṇahatthako… khujjo… vāmano… galagaṇḍī… lakkhaṇāhato… kasāhato…",
  "tika-vin11t0:3306_3": "likhitako… sīpadiko… pāparogī… parisadūsako… kāṇo… kuṇī… khañjo… pakkhahato… chinniriyāpatho…",
  "tika-vin11t0:3306_4": "jarādubbalo… andho… mūgo… padhiro… andhamūgo… andhapadhiro… mūgapadhiro… andhamūgapadhiro,",
  "tika-vin11t0:3306_5": "bhikkhave, appatto osāraṇaṃ, tañce saṅgho osāreti, sosārito”ti bāttiṃsa.",
  "tika-vin11t0:3307": "Kuṭṭhiādi ca terasāti mahākhandhake āgatā –",
  "tika-vin11t0:3308": "“Kuṭṭhiṃ gaṇḍiṃ kilāsiñca, sosiñca apamārikaṃ;",
  "tika-vin11t0:3309": "Tathā rājabhaṭaṃ coraṃ, likhitaṃ kārabhedakaṃ.",
  "tika-vin11t0:3310": "“Kasāhataṃ narañceva, purisaṃ lakkhaṇāhataṃ;",
  "tika-vin11t0:3311": "Iṇāyikañca dāsañca, pabbājentassa dukkaṭa”nti. –",
  "tika-vin11t0:3312": "Yathāvuttā terasa.",
  "tika-vin11t0:3313": "Evamete pañcacattālīsa vuttā. Tesu kasāhatalakkhaṇāhatalikhitakānaṃ tiṇṇaṃ ubhayattha āgatattā aggahitaggahaṇena dvācattālīseva daṭṭhabbā.",
  "tika-vin11t0:3314_0": "“Hatthacchinnādibāttiṃsa, kuṭṭhiādi ca terasā”ti ye puggalā vuttā, tesaṃ. Osāro appattoti",
  "tika-vin11t0:3314_1": "upasampadāananurūpāti attho. Kato ceti akattabbabhāvamasallakkhantehi bhikkhūhi yadi",
  "tika-vin11t0:3314_2": "upasampadāsaṅkhāto osāro kato bhaveyya. Rūhatīti sijjhati, te puggalā upasampannāyevāti",
  "tika-vin11t0:3314_3": "adhippāyo. Ācariyādayo pana āpattiṃ āpajjanti. Yathāha campeyyakkhandhakaṭṭhakathāyaṃ",
  "tika-vin11t0:3314_4": "– “hatthacchinnādayo pana dvattiṃsa suosāritā, upasampāditā upasampannāva honti,",
  "tika-vin11t0:3314_5": "na te labbhā kiñci vattuṃ. Ācariyupajjhāyā, pana kārakasaṅgho ca sātisārā, na koci",
  "tika-vin11t0:3314_6": "āpattito muccatī”ti.",
  "tika-vin11t0:3315_0": "2544-5. “Anujānāmi, bhikkhave, dve tayo ekānussāvane kātuṃ, tañca kho ekena upajjhāyenā”ti",
  "tika-vin11t0:3315_1": "vacanato sace tayo ācariyā ekasīmāyaṃ nisinnā ekassa upajjhāyassa nāmaṃ gahetvā tiṇṇaṃ",
  "tika-vin11t0:3315_2": "upasampadāpekkhānaṃ visuṃ visuṃyeva kammavācaṃ ekakkhaṇe vatvā tayo upasampādenti,",
  "tika-vin11t0:3315_3": "vaṭṭatīti dassetumāha “ekūpajjhāyako hotī”tiādi.",
  "tika-vin11t0:3316_0": "“Tayo”ti idaṃ aṭṭhuppattiyaṃ “sambahulānaṃ therāna”nti āgatattā vuttaṃ. Ekatoti ekakkhaṇe.",
  "tika-vin11t0:3316_1": "Anusāvananti kammavācaṃ. Osāretvāti vatvā. Kammanti upasampadākammaṃ. Na ca kuppatīti",
  "tika-vin11t0:3316_2": "na vipajjati. Kappatīti avipajjanato evaṃ kātuṃ vaṭṭati.",
  "tika-vin11t0:3317_0": "2546-7. “Anujānāmi, bhikkhave, dve tayo ekānussāvane kātu”nti vacanato sace eko ācariyo",
  "tika-vin11t0:3317_1": "“buddharakkhito ca dhammarakkhito ca saṅgharakkhito ca āyasmato sāriputtassa upasampadāpekkho”ti",
  "tika-vin11t0:3317_2": "upasampadāpekkhānaṃ paccekaṃ nāmaṃ gahetvā kammavācaṃ vatvā dve tayopi upasampādeti,",
  "tika-vin11t0:3317_3": "vaṭṭatīti dassetumāha “ekūpajjhāyako hotī”tiādi.",
  "tika-vin11t0:3318_0": "Upasampadaṃ apekkhantīti “upasampadāpekkhā”ti upasampajjanakā vuccanti. Tesaṃ nāmanti",
  "tika-vin11t0:3318_1": "tesaṃ upasampajjantānañceva upajjhāyānañca nāmaṃ. Anupubbena sāvetvāti yojanā, “buddharakkhito”tiādinā",
  "tika-vin11t0:3318_2": "yathāvuttanayena kammavācāyaṃ sakaṭṭhāne vatvā sāvetvāti vuttaṃ hoti. Tenāti ekena",
  "tika-vin11t0:3318_3": "ācariyena. Ekatoti dve tayo jane ekato katvā. Anusāvetvāti kammavācaṃ vatvā. Kataṃ upasampadākammaṃ.",
  "tika-vin11t0:3319": "2548. Aññamaññānusāvetvāti aññamaññassa nāmaṃ anusāvetvā, gahetvāti attho, aññamaññassa nāmaṃ gahetvā kammavācaṃ vatvāti vuttaṃ hoti.",
  "tika-vin11t0:3320_0": "2549. Taṃ vidhiṃ dassetumāha “sumano”tiādi. Sumanoti ācariyo. Tissatherassa upajjhāyassa.",
  "tika-vin11t0:3320_1": "Sissakaṃ saddhivihārikaṃ. Anusāvetīti kammavācaṃ sāveti. Tissoti paṭhamaṃ upajjhāyabhūtassa",
  "tika-vin11t0:3320_2": "gahaṇaṃ. Sumanatherassāti paṭhamaṃ ācariyattheramāha. Ime dve ekasīmāyaṃ nisīditvā",
  "tika-vin11t0:3320_3": "ekakkhaṇe aññamaññassa saddhivihārikānaṃ kammavācaṃ vadantā attano attano saddhivihārikaṃ",
  "tika-vin11t0:3320_4": "paṭicca upajjhāyāpi honti, antevāsike paṭicca ācariyāpi honti, aññamaññassa gaṇapūrakā",
  "tika-vin11t0:3320_5": "ca hontīti vuttaṃ hoti. Yathāha –",
  "tika-vin11t0:3321_0": "“Sace pana nānācariyā nānāupajjhāyā honti, tissatthero sumanattherassa saddhivihārikaṃ,",
  "tika-vin11t0:3321_1": "sumanatthero tissattherassa saddhivihārikaṃ anussāveti, aññamaññañca gaṇapūrakā honti, vaṭṭatī”ti.",
  "tika-vin11t0:3322_0": "2550. Idhāti imasmiṃ upasampadādhikāre. Paṭikkhittāti “na tveva nānupajjhāyenā”ti",
  "tika-vin11t0:3322_1": "paṭisiddhā. Lokiyehi ādiccaputto manūti yo paṭhamakappiko manussānaṃ ādirājā vuccati,",
  "tika-vin11t0:3322_2": "tassa vaṃse jātattā ādicco bandhu etassāti ādiccabandhu, bhagavā, tena.",
  "tika-vin11t0:3323": "Mahākhandhakakathāvaṇṇanā.",
  "tika-vin11t0:3324": "Uposathakkhandhakakathāvaṇṇanā",
  "tika-vin11t0:3325_0": "2551-2. Yā ekādasahi sīmāvipattīhi vajjitā tisampattisaṃyutā nimittena nimittaṃ ghaṭetvā",
  "tika-vin11t0:3325_1": "sammatā, sā ayaṃ baddhasīmā nāma siyāti yojanā. Tattha atikhuddakā, atimahatī, khaṇḍanimittā,",
  "tika-vin11t0:3325_2": "chāyānimittā, animittā, bahisīme ṭhitasammatā, nadiyā sammatā, samudde sammatā, jātassare",
  "tika-vin11t0:3325_3": "sammatā, sīmāya sīmaṃ sambhindantena sammatā, sīmāya sīmaṃ ajjhottharantena sammatāti",
  "tika-vin11t0:3325_4": "“imehi ekādasahi ākārehi sīmato kammāni vipajjantī”ti vacanato imā ekādasa vipattisīmāyo",
  "tika-vin11t0:3325_5": "nāma, vipannasīmāti vuttaṃ hoti.",
  "tika-vin11t0:3326_0": "Tattha atikhuddakā nāma yattha ekavīsati bhikkhū nisīdituṃ na sakkonti. Atimahatī",
  "tika-vin11t0:3326_1": "nāma yā antamaso kesaggamattenāpi tiyojanaṃ atikkamitvā sammatā. Khaṇḍanimittā nāma",
  "tika-vin11t0:3326_2": "aghaṭitanimittā vuccati. Puratthimāya disāya nimittaṃ kittetvā anukkameneva dakkhiṇāya,",
  "tika-vin11t0:3326_3": "pacchimāya, uttarāya disāya kittetvā puna puratthimāya disāya pubbakittitaṃ paṭikittetvā",
  "tika-vin11t0:3326_4": "ṭhapetuṃ vaṭṭati, evaṃ akhaṇḍanimittā hoti. Sace pana anukkamena āharitvā uttarāya",
  "tika-vin11t0:3326_5": "disāya nimittaṃ kittetvā tattheva ṭhapeti, khaṇḍanimittā nāma hoti. Aparāpi khaṇḍanimittā",
  "tika-vin11t0:3326_6": "nāma yā animittupagaṃ tacasārarukkhaṃ vā khāṇukaṃ vā paṃsupuñjavālikāpuñjānaṃ vā",
  "tika-vin11t0:3326_7": "aññataraṃ antarā ekaṃ nimittaṃ katvā sammatā. Chāyānimittā nāma pabbatacchāyādīnaṃ",
  "tika-vin11t0:3326_8": "yaṃ kiñci chāyaṃ nimittaṃ katvā sammatā. Animittā nāma sabbena sabbaṃ nimittāni akittetvā",
  "tika-vin11t0:3326_9": "sammatā. Bahisīme ṭhitasammatā nāma nimittāni kittetvā nimittānaṃ bahi ṭhitena sammatā.",
  "tika-vin11t0:3327_0": "Nadiyā samudde jātassare sammatā nāma etesu nadiādīsu sammatā. Sā hi evaṃ sammatāpi",
  "tika-vin11t0:3327_1": "“sabbā, bhikkhave, nadī asīmā, sabbo samuddo asīmo, sabbo jātassaro asīmo”ti vacanato",
  "tika-vin11t0:3327_2": "asammatāva hoti. Sīmāya sīmaṃ sambhindantena sammatā nāma attano sīmāya paresaṃ sīmaṃ",
  "tika-vin11t0:3327_3": "sambhindantena sammatā. Sace hi porāṇakassa vihārassa puratthimāya disāya ambo ceva",
  "tika-vin11t0:3327_4": "jambū cāti dve rukkhā aññamaññaṃ saṃsaṭṭhaviṭapā honti, tesu ambassa pacchimadisābhāge",
  "tika-vin11t0:3327_5": "jambū, vihārasīmā ca jambuṃ anto katvā ambaṃ kittetvā baddhā hoti, atha pacchā tassa",
  "tika-vin11t0:3327_6": "vihārassa puratthimāya disāya vihāre kate sīmaṃ bandhantā bhikkhū taṃ ambaṃ anto",
  "tika-vin11t0:3327_7": "katvā jambuṃ kittetvā bandhanti, sīmāya sīmaṃ sambhinnā hoti. Sīmāya sīmaṃ ajjhottharantena",
  "tika-vin11t0:3327_8": "sammatā nāma attano sīmāya paresaṃ sīmaṃ ajjhottharantena sammatā. Sace hi paresaṃ",
  "tika-vin11t0:3327_9": "baddhasīmaṃ sakalaṃ vā tassā padesaṃ vā anto katvā attano sīmaṃ sammannati, sīmāya",
  "tika-vin11t0:3327_10": "sīmā ajjhottharitā nāma hotīti. Iti imāhi ekādasahi vipattisīmāhi vajjitāti attho.",
  "tika-vin11t0:3328_0": "Tisampattisaṃyutāti nimittasampatti, parisāsampatti, kammavācāsampattīti imāhi tīhi",
  "tika-vin11t0:3328_1": "sampattīhi samannāgatā. Tattha nimittasampattiyuttā nāma “pabbatanimittaṃ, pāsāṇanimittaṃ,",
  "tika-vin11t0:3328_2": "vananimittaṃ, rukkhanimittaṃ, magganimittaṃ, vammikanimittaṃ, nadinimittaṃ, udakanimitta”nti",
  "tika-vin11t0:3328_3": "evaṃ vuttesu aṭṭhasu nimittesu tasmiṃ tasmiṃ disābhāge yathāladdhāni nimittupagāni",
  "tika-vin11t0:3328_4": "nimittāni “puratthimāya disāya kiṃ nimittaṃ? Pabbato, bhante, eso pabbato nimitta”ntiādinā",
  "tika-vin11t0:3328_5": "nayena sammā kittetvā sammatā.",
  "tika-vin11t0:3329_0": "Parisāsampattiyuttā nāma sabbantimena paricchedena catūhi bhikkhūhi sannipatitvā",
  "tika-vin11t0:3329_1": "yāvatikā tasmiṃ gāmakhette baddhasīmaṃ vā nadisamuddajātassare vā anokkamitvā ṭhitā",
  "tika-vin11t0:3329_2": "bhikkhū, te sabbe hatthapāse vā katvā, chandaṃ vā āharitvā sammatā.",
  "tika-vin11t0:3330_0": "Kammavācāsampattiyuttā nāma “suṇātu me, bhante saṅgho, yāvatā samantā nimittā kittitā”tiādinā",
  "tika-vin11t0:3330_1": "nayena vuttāya parisuddhāya ñattidutiyakammavācāya sammatā. Evaṃ ekādasa vipattisīmāyo",
  "tika-vin11t0:3330_2": "atikkamitvā tividhasampattiyuttā nimittena nimittaṃ ghaṭetvā sammatā sīmā baddhasīmāti veditabbā.",
  "tika-vin11t0:3331_0": "2553-4. Khaṇḍasamānasaṃvāsaavippavāsā ādayo ādibhūtā, ādimhi vā yāsaṃ sīmānaṃ tā",
  "tika-vin11t0:3331_1": "khaṇḍasamānasaṃvāsāvippavāsādī, tāsaṃ, tāhi vā pabhedo khaṇḍasamānasaṃvāsādibhedo,",
  "tika-vin11t0:3331_2": "tato khaṇḍasamānasaṃvāsādibhedato, khaṇḍasīmā, samānasaṃvāsasīmā, avippavāsasīmāti",
  "tika-vin11t0:3331_3": "imāsaṃ sīmānaṃ etāhi vā karaṇabhūtāhi, hetubhūtāhi vā jātena vibhāgenāti vuttaṃ hoti.",
  "tika-vin11t0:3331_4": "Samānasaṃvāsāvippavāsānamantare khaṇḍā paricchinnā tāhi asaṅkarā sīmā khaṇḍasīmā",
  "tika-vin11t0:3331_5": "nāma. Samānasaṃvāsehi bhikkhūhi ekato uposathādiko saṃvāso ettha karīyatīti samānasaṃvāsā",
  "tika-vin11t0:3331_6": "nāma. Avippavāsāya lakkhaṇaṃ “bandhitvā”tiādinā vakkhati. Iti baddhā tidhā vuttāti",
  "tika-vin11t0:3331_7": "evaṃ baddhasīmā tippabhedā vuttā.",
  "tika-vin11t0:3332_0": "Udakukkhepāti hetumhi nissakkavacanaṃ. Sattannaṃ abbhantarānaṃ samāhārā sattabbhantarā,",
  "tika-vin11t0:3332_1": "tatopi ca. Abaddhāpi tividhāti sambandho. Tatthāti tāsu tīsu abaddhasīmāsu. Gāmaparicchedoti",
  "tika-vin11t0:3332_2": "sabbadisāsu sīmaṃ paricchinditvā “imassa padesassa ettako karo”ti evaṃ karena niyamito",
  "tika-vin11t0:3332_3": "gāmappadeso. Yathāha – “yattake padese tassa gāmassa bhojakā baliṃ haranti, so padeso",
  "tika-vin11t0:3332_4": "appo vā hotu mahanto vā, ‘gāmasīmā’tveva saṅkhyaṃ gacchati. Yampi ekasmiṃyeva gāmakkhette",
  "tika-vin11t0:3332_5": "ekaṃ padesaṃ ‘ayaṃ visuṃ gāmo hotū’ti paricchinditvā rājā kassaci deti, sopi visuṃgāmasīmā hotiyevā”ti.",
  "tika-vin11t0:3333_0": "“Gāmaparicchedo”ti iminā ca nagaraparicchedo ca saṅgahito. Yathāha – “gāmaggahaṇena",
  "tika-vin11t0:3333_1": "cettha nagarampi gahitameva hotī”ti. Nigamasīmāya visuṃyeva vuttattā tassā idha saṅgaho",
  "tika-vin11t0:3333_2": "na vattabbo. Vuttañhi pāḷiyaṃ “yaṃ gāmaṃ vā nigamaṃ vā upanissāya viharati. Yā tassa",
  "tika-vin11t0:3333_3": "vā gāmassa gāmasīmā, nigamassa vā nigamasīmā, ayaṃ tattha samānasaṃvāsā ekuposathā”ti.",
  "tika-vin11t0:3333_4": "Imissā visuṃyeva lakkhaṇassa vuttattā gāmasīmālakkhaṇeneva upalakkhitā.",
  "tika-vin11t0:3334_0": "2555. “Jātassare”tiādīsu jātassarādīnaṃ lakkhaṇaṃ evaṃ veditabbaṃ – yo pana kenaci",
  "tika-vin11t0:3334_1": "khaṇitvā akato sayaṃjāto sobbho samantato āgatena udakena pūrito tiṭṭhati, yattha",
  "tika-vin11t0:3334_2": "nadiyaṃ vakkhamānappakāre vassakāle udakaṃ santiṭṭhati, ayaṃ jātassaro nāma. Yopi",
  "tika-vin11t0:3334_3": "nadiṃ vā samuddaṃ vā bhinditvā nikkhantaudakena khaṇito sobbho etaṃ lakkhaṇaṃ pāpuṇāti,",
  "tika-vin11t0:3334_4": "ayampi jātassaroyeva. Samuddo pākaṭoyeva.",
  "tika-vin11t0:3335_0": "Yassā dhammikānaṃ rājūnaṃ kāle anvaḍḍhamāsaṃ anudasāhaṃ anupañcāhaṃ anatikkamitvā",
  "tika-vin11t0:3335_1": "deve vassante valāhakesu vigatamattesu sotaṃ pacchijjati, ayaṃ nadisaṅkhyaṃ na gacchati.",
  "tika-vin11t0:3335_2": "Yassā pana īdise suvuṭṭhikāle vassānassa catumāse sotaṃ na pacchijjati, yattha titthena",
  "tika-vin11t0:3335_3": "vā atitthena vā sikkhākaraṇīye āgatalakkhaṇena timaṇḍalaṃ paṭicchādetvā antaravāsakaṃ",
  "tika-vin11t0:3335_4": "anukkhipitvā uttarantiyā bhikkhuniyā ekadvaṅgulamattampi antaravāsako temiyati, ayaṃ",
  "tika-vin11t0:3335_5": "samuddaṃ vā pavisatu taḷākaṃ vā, pabhavato paṭṭhāya nadī nāma.",
  "tika-vin11t0:3336_0": "Samantatoti samantā. Majjhimassāti thāmamajjhimassa purisassa. Udakukkhepoti vakkhamānena",
  "tika-vin11t0:3336_1": "nayena thāmappamāṇena khittassa udakassa vā vālukāya vā patitaṭṭhānena paricchinno",
  "tika-vin11t0:3336_2": "antopadeso. Yathā akkhadhuttā dāruguḷaṃ khipanti, evaṃ udakaṃ vā vālukaṃ vā hatthena",
  "tika-vin11t0:3336_3": "gahetvā thāmamajjhimena purisena sabbathāmena khipitabbaṃ, tattha yattha evaṃ khittaṃ",
  "tika-vin11t0:3336_4": "udakaṃ vā vālukā vā patati, ayaṃ udakukkhepo nāmāti. Udakukkhepasaññitoti “udakukkhepo”ti sallakkhito.",
  "tika-vin11t0:3337_0": "2556. Agāmake araññeti viñjhāṭavisadise gāmarahite mahāaraññe. Samantato sattevabbhantarāti",
  "tika-vin11t0:3337_1": "attano ṭhitaṭṭhānato parikkhipitvā satteva abbhantarā yassā sīmāya paricchedo, ayaṃ",
  "tika-vin11t0:3337_2": "sattabbhantaranāmikā sīmā nāma.",
  "tika-vin11t0:3338": "2557. Guḷukkhepanayenāti akkhadhuttakānaṃ dāruguḷukkhipanākārena. Udakukkhepakāti udakukkhepasadisavasena.",
  "tika-vin11t0:3339_0": "2558. Imāsaṃ dvinnaṃ sīmānaṃ vaḍḍhanakkamaṃ dassetumāha “abbhantarūdakukkhepā, ṭhitokāsā",
  "tika-vin11t0:3339_1": "paraṃ siyu”nti. Ṭhitokāsā paranti parisāya ṭhitaṭṭhānato paraṃ, parisapariyantato",
  "tika-vin11t0:3339_2": "paṭṭhāya sattabbhantarā ca minitabbā, udakukkhepo ca kātabboti attho.",
  "tika-vin11t0:3340_0": "2559-60. Antoparicchedeti udakukkhepena vā sattabbhantarehi vā paricchinnokāsassa",
  "tika-vin11t0:3340_1": "anto. Hatthapāsaṃ vihāya ṭhito vā paraṃ tattakaṃ paricchedaṃ anatikkamma ṭhito vāti",
  "tika-vin11t0:3340_2": "yojanā, sīmantarikatthāya ṭhapetabbaṃ ekaṃ udakukkhepaṃ vā sattabbhantaraṃ eva vā",
  "tika-vin11t0:3340_3": "anatikkamma ṭhitoti attho.",
  "tika-vin11t0:3341_0": "Kammaṃ vikopetīti anto ṭhito kammassa vaggabhāvakaraṇato, bahi tattakaṃ padesaṃ anatikkamitvā",
  "tika-vin11t0:3341_1": "ṭhito aññassa saṅghassa gaṇapūraṇabhāvaṃ gacchanto sīmāya saṅkarabhāvakaraṇena kammaṃ",
  "tika-vin11t0:3341_2": "vikopeti. Iti yasmā aṭṭhakathānayo, tasmā so antosīmāya hatthapāsaṃ vijahitvā ṭhito",
  "tika-vin11t0:3341_3": "hatthapāse vā kātabbo, sīmantarikatthāya paricchinnokāsato bahi vā kātabbo. Tattakaṃ",
  "tika-vin11t0:3341_4": "paricchedaṃ anatikkamitvā ṭhito yathāṭhitova sace aññassa kammassa gaṇapūrako na",
  "tika-vin11t0:3341_5": "hoti, kammaṃ na kopetīti gahetabbaṃ.",
  "tika-vin11t0:3342_0": "2561-2. Saṇṭhānanti tikoṭisaṇṭhānaṃ. Nimittanti pabbatādinimittaṃ. Disakittananti",
  "tika-vin11t0:3342_1": "“puratthimāya disāya kiṃ nimitta”ntiādinā disākittanaṃ. Pamāṇanti tiyojanaparamaṃ",
  "tika-vin11t0:3342_2": "pamāṇaṃ. Sodhetvāti yasmiṃ gāmakkhette sīmaṃ bandhati, tattha vasante upasampannabhikkhū",
  "tika-vin11t0:3342_3": "baddhasīmavihāre vasante sīmāya bahi gantuṃ adatvā, abaddhasīmavihāre vasante hatthapāsaṃ",
  "tika-vin11t0:3342_4": "upanetabbe hatthapāsaṃ netvā avasese bahisīmāya katvā sabbamaggesu ārakkhaṃ vidahitvāti",
  "tika-vin11t0:3342_5": "vuttaṃ hoti. Sīmanti khaṇḍasīmaṃ.",
  "tika-vin11t0:3343_0": "Kīdisanti āha “tikoṇa”ntiādi. Paṇavūpamanti paṇavasaṇṭhānaṃ majjhe saṃkhittaṃ ubhayakoṭiyā",
  "tika-vin11t0:3343_1": "vitthataṃ. “Vitānākāraṃ dhanukākāra”nti ākāra-saddo paccekaṃ yojetabbo. Dhanukākāranti",
  "tika-vin11t0:3343_2": "āropitadhanusaṇṭhānaṃ, “mudiṅgūpamaṃ sakaṭūpama”nti upamā-saddo paccekaṃ yojetabbo.",
  "tika-vin11t0:3343_3": "Mudiṅgūpamanti majjhe vitthataṃ ubhayakoṭiyā tanukaṃ turiyavisesaṃ mudiṅganti vadanti,",
  "tika-vin11t0:3343_4": "tādisanti attho. Sīmaṃ bandheyyāti yojanā.",
  "tika-vin11t0:3344_0": "2563. Pabbatādinimittupaganimittāni dassetumāha “pabbata”ntiādi. Iti aṭṭha nimittāni",
  "tika-vin11t0:3344_1": "dīpayeti yojanā. Tatrevaṃ saṅkhepato nimittupagatā veditabbā – suddhapaṃsusuddhapāsāṇaubhayamissakavasena",
  "tika-vin11t0:3344_2": "tividhopi hi pabbato hatthippamāṇato paṭṭhāya uddhaṃ nimittupago, tato omakataro",
  "tika-vin11t0:3344_3": "na vaṭṭati. Antosārehi vā antosāramissakehi vā rukkhehi catupañcarukkhamattampi vanaṃ",
  "tika-vin11t0:3344_4": "nimittupagaṃ, tato ūnataraṃ na vaṭṭati. Pāsāṇanimitte ayaguḷampi pāsāṇasaṅkhyameva",
  "tika-vin11t0:3344_5": "gacchati, tasmā yo koci pāsāṇo ukkaṃsena hatthippamāṇato omakataraṃ ādiṃ katvā heṭṭhimaparicchedena",
  "tika-vin11t0:3344_6": "dvattiṃsapalaguḷapiṇḍaparimāṇo nimittupago, na tato khuddakataro. Piṭṭhipāsāṇo pana",
  "tika-vin11t0:3344_7": "atimahantopi vaṭṭati. Rukkho jīvantoyeva antosāro bhūmiyaṃ patiṭṭhito antamaso ubbedhato",
  "tika-vin11t0:3344_8": "aṭṭhaṅgulo pariṇāhato sūcidaṇḍappamāṇopi nimittupago, na tato oraṃ vaṭṭati. Maggo",
  "tika-vin11t0:3344_9": "jaṅghamaggo vā hotu sakaṭamaggo vā, yo vinivijjhitvā dve tīṇi gāmakkhettāni gacchati,",
  "tika-vin11t0:3344_10": "tādiso jaṅghasakaṭasatthehi vaḷañjiyamānoyeva nimittupago, avaḷañjo na vaṭṭati. Heṭṭhimaparicchedena",
  "tika-vin11t0:3344_11": "taṃdivasaṃ jāto aṭṭhaṅgulubbedho govisāṇamattopi vammiko nimittupago, tato oraṃ na",
  "tika-vin11t0:3344_12": "vaṭṭati. Udakaṃ yaṃ asandamānaṃ āvāṭapokkharaṇitaḷākajātassaraloṇisamuddādīsu ṭhitaṃ,",
  "tika-vin11t0:3344_13": "taṃ ādiṃ katvā antamaso taṅkhaṇaṃyeva pathaviyaṃ khate āvāṭe ghaṭehi āharitvā pūritampi",
  "tika-vin11t0:3344_14": "yāva kammavācāpariyosānā saṇṭhahanakaṃ nimittupagaṃ, itaraṃ sandamānakaṃ, vuttaparicchedakālaṃ",
  "tika-vin11t0:3344_15": "atiṭṭhantaṃ, bhājanagataṃ vā na vaṭṭati. Yā abaddhasīmālakkhaṇe nadī vuttā, sā nimittupagā, aññā na vaṭṭatīti.",
  "tika-vin11t0:3345_0": "2564. Tesūti niddhāraṇe bhummaṃ. Tīṇīti niddhāritabbadassanaṃ, iminā ekaṃ vā dve",
  "tika-vin11t0:3345_1": "vā nimittāni na vaṭṭantīti dasseti. Yathāha – “sā evaṃ sammannitvā bajjhamānā ekena,",
  "tika-vin11t0:3345_2": "dvīhi vā nimittehi abaddhā hotī”ti. Satenāpīti ettha pi-saddo sambhāvanāyaṃ daṭṭhabbo,",
  "tika-vin11t0:3345_3": "tena vīsatiyā, tiṃsāya vā nimittehi vattabbameva natthīti dīpeti.",
  "tika-vin11t0:3346_0": "2565. Tiyojanaṃ paraṃ ukkaṭṭho paricchedo etissāti tiyojanaparā. “Vīsatī”tiādīnaṃ",
  "tika-vin11t0:3346_1": "saṅkhyāne, saṅkhyeyye ca vattanato idha saṅkhyāne vattamānaṃ vīsati-saddaṃ gahetvā",
  "tika-vin11t0:3346_2": "ekavīsati bhikkhūnanti bhinnādhikaraṇaniddeso katoti daṭṭhabbaṃ. “Ekavīsati”nti vattabbe",
  "tika-vin11t0:3346_3": "gāthābandhavasena niggahītalopo, vīsativaggakaraṇīyaparamattā saṅghakammassa kammārahena",
  "tika-vin11t0:3346_4": "saddhiṃ bhikkhūnaṃ ekavīsatiṃ gaṇhantīti attho, idañca nisinnānaṃ vasena vuttaṃ.",
  "tika-vin11t0:3346_5": "Heṭṭhimantato hi yattha ekavīsati bhikkhū nisīdituṃ sakkonti, tattake padese sīmaṃ",
  "tika-vin11t0:3346_6": "bandhituṃ vaṭṭatīti.",
  "tika-vin11t0:3347": "2566. Yā ukkaṭṭhāyapi yā ca heṭṭhimāyapi kesaggamattatopi adhikā vā ūnā vā, etā dvepi sīmāyo “asīmā”ti ādiccabandhunā vuttāti yojanā.",
  "tika-vin11t0:3348_0": "2567. Samantato sabbameva nimittaṃ kittetvāti pubbadisānudisādīsu parito sabbadisāsu",
  "tika-vin11t0:3348_1": "yathāladdhaṃ nimittopagaṃ sabbanimittaṃ “vinayadharena pucchitabbaṃ ‘puratthimāya",
  "tika-vin11t0:3348_2": "disāya kiṃ nimitta’nti? ‘Pabbato, bhante’ti. Puna vinayadharena ‘eso pabbato nimitta”ntiādinā",
  "tika-vin11t0:3348_3": "aṭṭhakathāyaṃ vuttanayena nimittena nimittaṃ ghaṭetvā kittetvā. Ñatti dutiyā yassāti",
  "tika-vin11t0:3348_4": "viggaho, “suṇātu me, bhante saṅgho, yāvatā samantā nimittā kittitā”tiādinā padabhājane",
  "tika-vin11t0:3348_5": "vuttena ñattidutiyena kammenāti attho. Arahati pahoti vinayadharoti adhippāyo.",
  "tika-vin11t0:3349_0": "2568. Bandhitvāti yathāvuttalakkhaṇanayena samānasaṃvāsasīmaṃ paṭhamaṃ bandhitvā.",
  "tika-vin11t0:3349_1": "Anantaranti kiccantarena byavahitaṃ akatvā, kālakkhepaṃ akatvāti vuttaṃ hoti, sīmaṃ",
  "tika-vin11t0:3349_2": "samūhanitukāmānaṃ paccattikānaṃ okāsaṃ adatvāti adhippāyo. Pacchāti samānasaṃvāsasammutito",
  "tika-vin11t0:3349_3": "pacchā. Cīvarāvippavāsakaṃ sammannitvāna yā baddhā, sā “avippavāsā”ti vuccatīti yojanā.",
  "tika-vin11t0:3350_0": "Tattha cīvarāvippavāsakaṃ sammannitvāna yā baddhāti “suṇātu me, bhante saṅgho, yā",
  "tika-vin11t0:3350_1": "sā saṅghena sīmā sammatā samānasaṃvāsā ekuposathā…pe… ṭhapetvā gāmañca gāmūpacārañca,",
  "tika-vin11t0:3350_2": "khamati saṅghassa, tasmā tuṇhī, evametaṃ dhārayāmī”ti vuttanayena cīvarena avippavāsaṃ",
  "tika-vin11t0:3350_3": "sammannitvā yā baddhā. Sā avippavāsāti vuccatīti tattha vasantānaṃ bhikkhūnaṃ cīvarena",
  "tika-vin11t0:3350_4": "vippavāsanimittāpattiyā abhāvato tathā vuccati, “avippavāsasīmā”ti vuccatīti vuttaṃ hoti.",
  "tika-vin11t0:3351_0": "2569. “Yā kāci nadilakkhaṇappattā nadī nimittāni kittetvā ‘etaṃ baddhasīmaṃ karomā’ti",
  "tika-vin11t0:3351_1": "katāpi asīmāva hotī”tiādikaṃ aṭṭhakathānayaṃ dassetumāha “nadī…pe… na vottharatī”ti,",
  "tika-vin11t0:3351_2": "na pattharati sīmābhāvena byāpinī na hotīti attho. Tenevāti yena na vottharati, teneva",
  "tika-vin11t0:3351_3": "kāraṇena. Abravīti “sabbā, bhikkhave, nadī asīmā, sabbo samuddo asīmo, sabbo jātassaro asīmo”ti avoca.",
  "tika-vin11t0:3352": "Sīmākathāvaṇṇanā.",
  "tika-vin11t0:3353": "2570. Aṭṭhamiyāpi uposathavohārattā dinavasena uposathānaṃ atirekattepi idha adhippeteyeva uposathe gahetvā āha “navevā”ti.",
  "tika-vin11t0:3354_0": "2571-3. Te sarūpato dassetumāha “cātuddaso…pe… kammenuposathā”ti. Catuddasannaṃ pūraṇo",
  "tika-vin11t0:3354_1": "cātuddaso. Pannarasannaṃ pūraṇo pannaraso. Yadā pana kosambakkhandhake āgatanayena",
  "tika-vin11t0:3354_2": "bhinne saṅghe osārite tasmiṃ bhikkhusmiṃ saṅgho tassa vatthussa vūpasamāya saṅghasāmaggiṃ",
  "tika-vin11t0:3354_3": "karoti, tadā “tāvadeva uposatho kātabbo, pātimokkhaṃ uddisitabba”nti vacanato ṭhapetvā",
  "tika-vin11t0:3354_4": "cātuddasapannarase aññopi yo koci divaso sāmaggī uposathoti. Ettha iti-saddo luttaniddiṭṭho.",
  "tika-vin11t0:3354_5": "Cātuddaso, pannaraso, sāmaggī ca uposathoti ete tayopi uposathā divaseneva niddiṭṭhā",
  "tika-vin11t0:3354_6": "divaseneva vuttāti yojanā.",
  "tika-vin11t0:3355_0": "Saṅgheuposathoti saṅghena kātabbauposatho. Gaṇepuggaluposathoti etthāpi eseva nayo.",
  "tika-vin11t0:3355_1": "Sādhyasādhanalakkhaṇassa sambandhassa labbhamānattā “saṅghe”tiādīsu sāmivacanappasaṅge",
  "tika-vin11t0:3355_2": "bhummaniddeso. Uposatho sādhyo kammabhāvato, saṅghagaṇapuggalā sādhanaṃ kārakabhāvato.",
  "tika-vin11t0:3356": "Suttassa uddeso suttuddeso, suttuddesoti abhidhānaṃ nāmaṃ yassa so suttuddesābhidhāno. Kammenāti kiccavasena.",
  "tika-vin11t0:3357": "2574. “Adhiṭṭhāna”nti vāccaliṅgamapekkhitvā “niddiṭṭha”nti napuṃsakaniddeso. Vāccaliṅgā hi tabbādayoti pātimokkho niddiṭṭho, pārisuddhi niddiṭṭhāti pumitthiliṅgena yojetabbā.",
  "tika-vin11t0:3358_0": "2575. Vuttāti “pañcime, bhikkhave, pātimokkhuddesā, nidānaṃ uddisitvā avasesaṃ sutena",
  "tika-vin11t0:3358_1": "sāvetabbaṃ, ayaṃ paṭhamo pātimokkhuddeso”tiādinā desitā, sayañca tesañca uddese saṅkhepato",
  "tika-vin11t0:3358_2": "dassetumāha “nidāna”ntiādi. Sāvetabbanti ettha “sutenā”ti seso. Sesakanti anuddiṭṭhaṭṭhānaṃ –",
  "tika-vin11t0:3359_0": "“Suṇātu me, bhante saṅgho…pe… āvikatā hissa phāsu hotīti imaṃ nidānaṃ uddisitvā ‘uddiṭṭhaṃ",
  "tika-vin11t0:3359_1": "kho āyasmanto nidānaṃ, tatthāyasmante pucchāmi kaccittha parisuddhā, dutiyampi pucchāmi…pe…",
  "tika-vin11t0:3359_2": "evametaṃ dhārayāmī’ti vatvā ‘uddiṭṭhaṃ kho āyasmanto nidānaṃ. Sutā kho panāyasmantehi",
  "tika-vin11t0:3359_3": "cattāro pārājikā dhammā…pe… avivadamānehi sikkhitabba”nti –",
  "tika-vin11t0:3360": "Aṭṭhakathāya vuttanayena avasesaṃ sutena sāvetabbaṃ.",
  "tika-vin11t0:3361_0": "2576. Sesesupīti uddiṭṭhāpekkhāya sesesu pārājikuddesādīsupi. “Ayameva nayo ñeyyo”ti",
  "tika-vin11t0:3361_1": "sāmaññena vuttepi “vitthāreneva pañcamo”ti vacanato vitthāruddese “sāvetabbaṃ tu",
  "tika-vin11t0:3361_2": "sesaka”nti ayaṃ nayo na labbhati. “Sāvetabbaṃ tu sesaka”nti vacanato pārājikuddesādīsu",
  "tika-vin11t0:3361_3": "yasmiṃ vippakate antarāyo uppajjati, tena saddhiṃ avasesaṃ sutena sāvetabbaṃ. Nidānuddese",
  "tika-vin11t0:3361_4": "pana anuddiṭṭhe sutena sāvetabbaṃ nāma natthi. Bhikkhunipātimokkhe aniyatuddesassa",
  "tika-vin11t0:3361_5": "parihīnattā “bhikkhunīnañca cattāro”ti vuttaṃ. Uddesā navime panāti bhikkhūnaṃ pañca,",
  "tika-vin11t0:3361_6": "bhikkhunīnaṃ cattāroti ubhatopātimokkhe ime nava uddesā vuttāti attho.",
  "tika-vin11t0:3362_0": "2577. Uposatheti saṅghuposathe. Antarāyanti rājantarāyādikaṃ dasavidhaṃ antarāyaṃ.",
  "tika-vin11t0:3362_1": "Yathāha – “rājantarāyo corantarāyo agyantarāyo udakantarāyo manussantarāyo amanussantarāyo",
  "tika-vin11t0:3362_2": "vāḷantarāyo sarīsapantarāyo jīvitantarāyo brahmacariyantarāyo”ti.",
  "tika-vin11t0:3363_0": "Tattha sace bhikkhūsu “uposathaṃ karissāmā”ti nisinnesu rājā āgacchati, ayaṃ rājantarāyo.",
  "tika-vin11t0:3363_1": "Corā āgacchanti, ayaṃ corantarāyo. Davadāho āgacchati vā, āvāse vā aggi uṭṭhahati,",
  "tika-vin11t0:3363_2": "ayaṃ agyantarāyo. Megho vā uṭṭheti, ogho vā āgacchati, ayaṃ udakantarāyo. Bahū manussā",
  "tika-vin11t0:3363_3": "āgacchanti, ayaṃ manussantarāyo. Bhikkhuṃ yakkho gaṇhāti, ayaṃ amanussantarāyo. Byagghādayo",
  "tika-vin11t0:3363_4": "caṇḍamigā āgacchanti, ayaṃ vāḷantarāyo. Bhikkhuṃ sappādayo ḍaṃsanti, ayaṃ sarīsapantarāyo.",
  "tika-vin11t0:3363_5": "Bhikkhu gilāno vā hoti, kālaṃ vā karoti, verino vā taṃ māretuṃ gaṇhanti, ayaṃ jīvitantarāyo.",
  "tika-vin11t0:3363_6": "Manussā ekaṃ vā bahuṃ vā bhikkhū brahmacariyā cāvetukāmā gaṇhanti, ayaṃ brahmacariyantarāyo.",
  "tika-vin11t0:3364_0": "“Cevā”ti iminā antarāyeva antarāyasaññinā vitthāruddese akatepi anāpattīti dīpeti.",
  "tika-vin11t0:3364_1": "Anuddesoti vitthārena anuddeso. Nivāritoti “na, bhikkhave, asati antarāye saṃkhittena",
  "tika-vin11t0:3364_2": "pātimokkhaṃ uddisitabba”ntiādinā paṭisiddho. Iminā “anujānāmi, bhikkhave, sati antarāye",
  "tika-vin11t0:3364_3": "saṃkhittena pātimokkhaṃ uddisitu”nti idampi vibhāvitaṃ hoti.",
  "tika-vin11t0:3365_0": "2578. Tassāti pātimokkhassa. Issaraṇassa hetumāha “‘therādheyya’nti pāṭhato”ti. Therādheyyanti",
  "tika-vin11t0:3365_1": "therādhīnaṃ, therāyattanti attho. Pāṭhatoti pāḷivacanato. “Yo tattha bhikkhu byatto",
  "tika-vin11t0:3365_2": "paṭibalo, tassādheyyaṃ pātimokkha”nti vacanato āha “avattantenā”tiādi. Avattantenāti",
  "tika-vin11t0:3365_3": "antamaso dvepi uddese uddisituṃ asakkontena. Therena yo ajjhiṭṭho, evamajjhiṭṭhassa",
  "tika-vin11t0:3365_4": "yassa pana therassa, navassa, majjhimassa vā so pātimokkho vattati paguṇo hoti, so issaroti sambandho.",
  "tika-vin11t0:3366_0": "Ajjhiṭṭhoti “tvaṃ, āvuso, pātimokkhaṃ uddisā”ti āṇatto, iminā anāṇattassa uddisituṃ",
  "tika-vin11t0:3366_1": "sāmatthiyā satipi anissarabhāvo dīpito hoti. Yathāha – “sace therassa pañca vā cattāro",
  "tika-vin11t0:3366_2": "vā tayo vā pātimokkhuddesā nāgacchanti, dve pana akhaṇḍā suvisadā vācuggatā honti,",
  "tika-vin11t0:3366_3": "therāyattova pātimokkho. Sace pana ettakampi visadaṃ kātuṃ na sakkoti, byattassa",
  "tika-vin11t0:3366_4": "bhikkhuno āyatto hotī”ti.",
  "tika-vin11t0:3367_0": "2579. Uddisanteti pātimokkhuddesake pātimokkhaṃ uddisante. Samā vāti āvāsikehi gaṇanena",
  "tika-vin11t0:3367_1": "samā vā. Appā vāti ūnā vā. Āgacchanti sace panāti sace pana āgantukā bhikkhū āgacchanti.",
  "tika-vin11t0:3367_2": "Sesakanti anuddiṭṭhaṭṭhānaṃ.",
  "tika-vin11t0:3368_0": "2580. Uddiṭṭhamatteti uddiṭṭhakkhaṇeyeva kathārambhato pubbameva. “Vā”ti idaṃ etthāpi",
  "tika-vin11t0:3368_1": "yojetabbaṃ, iminā avuttaṃ “avuṭṭhitāya vā”ti imaṃ vikappaṃ sampiṇḍeti. Avuṭṭhitāya",
  "tika-vin11t0:3368_2": "parisāyāti ca bhikkhuparisāya aññamaññaṃ sukhakathāya nisinnāyayevāti attho. Parisāyāti",
  "tika-vin11t0:3368_3": "ettha “ekaccāyā”ti ca “sabbāyā”ti ca seso. Bhikkhūnaṃ ekaccāya parisāya vuṭṭhitāya",
  "tika-vin11t0:3368_4": "vā sabbāya parisāya vuṭṭhitāya vāti yojanā. Tesanti vuttappakārānaṃ āvāsikānaṃ. Mūleti",
  "tika-vin11t0:3368_5": "santike. Pārisuddhi kātabbāti yojanā. “Idha pana, bhikkhave…pe… āgacchanti bahutarā,",
  "tika-vin11t0:3368_6": "tehi, bhikkhave, bhikkhūhi puna pātimokkhaṃ uddisitabba”nti vuttanayaṃ dassetumāha",
  "tika-vin11t0:3368_7": "“sace bahū”ti. Ettha “puna pātimokkhaṃ uddisitabba”nti seso. Sabbavikappesu pubbakiccaṃ",
  "tika-vin11t0:3368_8": "katvā puna pātimokkhaṃ uddisitabbanti attho. Ayaṃ panettha sesavinicchayo –",
  "tika-vin11t0:3369": "“Pannarasovāsikānaṃ, itarānaṃ sacetaro;",
  "tika-vin11t0:3370": "Samānetarenuvattantu, purimānaṃ sacedhikā;",
  "tika-vin11t0:3371": "Purimā anuvattantu, tesaṃ sesepyayaṃ nayo.",
  "tika-vin11t0:3372": "“Pāṭipadovāsikānaṃ,",
  "tika-vin11t0:3373": "Itarānaṃ uposatho;",
  "tika-vin11t0:3374": "Samathokānaṃ sāmaggiṃ,",
  "tika-vin11t0:3375": "Mūlaṭṭhā dentu kāmato.",
  "tika-vin11t0:3376": "Bahi gantvāna kātabbo,",
  "tika-vin11t0:3377": "No ce denti uposatho;",
  "tika-vin11t0:3378": "Deyyānicchāya sāmaggī,",
  "tika-vin11t0:3379": "Bahūsu bahi vā vaje.",
  "tika-vin11t0:3380": "“Pāṭipadegantukānaṃ, evameva ayaṃ nayo;",
  "tika-vin11t0:3381": "Sāveyya suttaṃ sañcicca, assāventassa dukkaṭanti.",
  "tika-vin11t0:3382_0": "2581. Viniddiṭṭhassāti āṇattassa, iminā itaresaṃ anāpattīti dīpeti. Idha “agilānassā”ti",
  "tika-vin11t0:3382_1": "seso. Therena āṇāpentena “kiñci kammaṃ karonto vā sadākālameva eko vā bhāranittharaṇako",
  "tika-vin11t0:3382_2": "vā sarabhāṇakadhammakathikādīsu aññataro vā na uposathāgārasammajjanatthaṃ āṇāpetabbo,",
  "tika-vin11t0:3382_3": "avasesā pana vārena āṇāpetabbā”ti aṭṭhakathāya vuttavidhinā āṇāpetabbo. Sace āṇatto",
  "tika-vin11t0:3382_4": "sammajjaniṃ tāvakālikampi na labhati, sākhābhaṅgaṃ kappiyaṃ kāretvā sammajjitabbaṃ.",
  "tika-vin11t0:3382_5": "Tampi alabhantassa laddhakappiyaṃ hoti.",
  "tika-vin11t0:3383_0": "Āsanapaññāpanāṇattiyampi vuttanayeneva āṇāpetabbo. Āṇāpentena ca sace uposathāgāre",
  "tika-vin11t0:3383_1": "āsanāni natthi, saṅghikāvāsatopi āharitvā paññapetvā puna āharitabbāni. Āsanesu asati",
  "tika-vin11t0:3383_2": "kaṭasārakepi taṭṭikāyopi paññapetuṃ vaṭṭati, taṭṭikāsupi asati sākhābhaṅgāni kappiyaṃ",
  "tika-vin11t0:3383_3": "kāretvā paññapetabbāni, kappiyakārakaṃ alabhantassa laddhakappiyaṃ hoti.",
  "tika-vin11t0:3384_0": "Padīpakaraṇepi vuttanayeneva āṇāpetabbo. Āṇāpentena ca “asukasmiṃ nāma okāse telaṃ",
  "tika-vin11t0:3384_1": "vā vaṭṭi vā kapallikā vā atthi, taṃ gahetvā karohī”ti vattabbo. Sace telādīni natthi,",
  "tika-vin11t0:3384_2": "bhikkhācārenapi pariyesitabbāni. Pariyesitvā alabhantassa laddhakappiyaṃ hoti. Apica",
  "tika-vin11t0:3384_3": "kapāle aggipi jāletabbo.",
  "tika-vin11t0:3385_0": "2582. Dīpanti ettha “jāletvā”ti seso. Atha vā “katvā”ti iminā ca yojetabbaṃ. Gaṇañattiṃ",
  "tika-vin11t0:3385_1": "ṭhapetvāti “suṇantu me, āyasmantā, ajjuposatho pannaraso, yadāyasmantānaṃ pattakallaṃ,",
  "tika-vin11t0:3385_2": "mayaṃ aññamaññaṃ pārisuddhiuposathaṃ kareyyāmā”ti evaṃ gaṇañattiṃ nikkhipitvā. Kattabbo",
  "tika-vin11t0:3385_3": "tīhuposathoti tīhi bhikkhūhi uposatho kātabbo. Tīsu therena ekaṃsaṃ uttarāsaṅgaṃ",
  "tika-vin11t0:3385_4": "katvā ukkuṭikaṃ nisīditvā añjaliṃ paggahetvā dve evaṃ tikkhattumeva vattabbo “parisuddho",
  "tika-vin11t0:3385_5": "ahaṃ, āvuso, ‘parisuddho’ti maṃ dhārethā”ti. Dutiyena, tatiyena ca yathākkamaṃ “parisuddho",
  "tika-vin11t0:3385_6": "ahaṃ, bhante, ‘parisuddho’ti maṃ dhārethā”ti tikkhattumeva vattabbaṃ.",
  "tika-vin11t0:3386_0": "2583. Pubbakiccādīni katvā ñattiṃ aṭṭhapetvā therena navo evaṃ tikkhattumeva vattabbo",
  "tika-vin11t0:3386_1": "“parisuddho ahaṃ, āvuso, ‘parisuddho’ti maṃ dhārehī”ti, navena theropi “parisuddho",
  "tika-vin11t0:3386_2": "ahaṃ, bhante, ‘parisuddho’ti maṃ dhārethā”ti tikkhattuṃ vattabbo. Imasmiṃ pana vāre",
  "tika-vin11t0:3386_3": "ñattiyā aṭṭhapanañca “dhārehī”ti ekavacananiddeso cāti ettakova visesoti taṃ anādiyitvā",
  "tika-vin11t0:3386_4": "puggalena kātabbaṃ uposathavidhiṃ dassetumāha “pubbakiccaṃ samāpetvā, adhiṭṭheyya",
  "tika-vin11t0:3386_5": "panekako”ti. Adhiṭṭheyyāti “ajja me uposatho, pannaraso’ti vā ‘cātuddaso’ti vā adhiṭṭhāmī”ti",
  "tika-vin11t0:3386_6": "adhiṭṭheyya. Assāti avasāne vuttapuggalaṃ sandhāya ekavacananiddeso. Yathāvutto saṅghopi",
  "tika-vin11t0:3386_7": "tayopi dvepi attano attano anuññātaṃ uposathaṃ antarāyaṃ vinā sace na karonti, evameva",
  "tika-vin11t0:3386_8": "āpattimāpajjantīti veditabbo.",
  "tika-vin11t0:3387_0": "2584-5. Idāni “cattārimāni, bhikkhave, uposathakammāni, adhammena vaggaṃ uposathakamma”ntiādinā",
  "tika-vin11t0:3387_1": "nayena vuttaṃ kammacatukkaṃ dassetumāha “adhammena ca vaggenā”tiādi. Adhammena vaggena",
  "tika-vin11t0:3387_2": "kammaṃ, adhammato samaggena kammaṃ, dhammena vaggena kammaṃ, dhammato samaggena kammanti",
  "tika-vin11t0:3387_3": "etāni cattāri uposathassa kammānīti jino abravīti yojanā. Catūsvapi panetesūti etesu",
  "tika-vin11t0:3387_4": "catūsu kammesu pana. Catutthanti “samaggena ca dhammato”ti vuttaṃ catutthaṃ uposathakammaṃ",
  "tika-vin11t0:3387_5": "“dhammakamma”nti adhippetaṃ.",
  "tika-vin11t0:3388_0": "2586-7. Tāni kammāni vibhāvetumāha “adhammenidhā”tiādi. Idha imasmiṃ sāsane ettha",
  "tika-vin11t0:3388_1": "etesu catūsu uposathesu. Adhammena vaggo uposatho katamoti kathetukāmatāpucchā. Yattha",
  "tika-vin11t0:3388_2": "yassaṃ ekasīmāyaṃ bhikkhuno cattāro vasantīti yojanā.",
  "tika-vin11t0:3389_0": "Tatra ekassa pārisuddhiṃ ānayitvā te tayo janā pārisuddhiṃ uposathaṃ karonti ce,",
  "tika-vin11t0:3389_1": "evaṃ kato uposatho adhammo vagguposatho nāmāti yojanā, ekasīmaṭṭhehi catūhi saṅghuposathe",
  "tika-vin11t0:3389_2": "kātabbe gaṇuposathassa katattā adhammo ca saṅghamajjhaṃ vinā gaṇamajjhaṃ pārisuddhiyā",
  "tika-vin11t0:3389_3": "agamanato tassa hatthapāsaṃ anupagamanena vaggo ca hotīti attho.",
  "tika-vin11t0:3390_0": "2588. Adhammena samaggoti ettha “uposatho katamo”ti anuvattetabbaṃ. “Bhikkhuno ekato”ti",
  "tika-vin11t0:3390_1": "padacchedo. “Hoti adhammiko”ti padacchedo. Catūhi samaggehi saṅghuposathe kātabbe",
  "tika-vin11t0:3390_2": "gaṇuposathakaraṇaṃ adhammo, hatthapāsupagamanato samaggo hoti.",
  "tika-vin11t0:3391_0": "2589-90. Yo uposatho dhammena vaggo hoti, so katamoti yojanā. Yattha yassaṃ ekasīmāyaṃ",
  "tika-vin11t0:3391_1": "cattāro bhikkhuno vasanti, tatra ekassa pārisuddhiṃ ānayitvā te tayo janā pātimokkhaṃ",
  "tika-vin11t0:3391_2": "uddisante ce, dhammena vaggo uposatho hotīti yojanā. Ekasīmaṭṭhehi catūhi saṅghuposathassa",
  "tika-vin11t0:3391_3": "katattā dhammo, ekassa hatthapāsaṃ anupagamanena vaggo ca hotīti attho.",
  "tika-vin11t0:3392_0": "2591. Yo dhammato samaggo, so katamoti yojanā. Idha imasmiṃ sāsane cattāro bhikkhuno",
  "tika-vin11t0:3392_1": "ekato pātimokkhaṃ uddisanti ce, ayaṃ dhammato samaggo uposathoti mato adhippetoti",
  "tika-vin11t0:3392_2": "yojanā. Catūhi saṅghuposathassa katattā dhammo, ekassāpi hatthapāsaṃ avijahanena",
  "tika-vin11t0:3392_3": "samaggoti adhippāyo.",
  "tika-vin11t0:3393": "2592. Vagge saṅghe vaggoti saññino, samagge ca saṅghe vaggoti saññino ubhayattha vimatissa vā uposathaṃ karontassa dukkaṭaṃ āpatti hotīti yojanā.",
  "tika-vin11t0:3394_0": "2593. Bhedādhippāyatoti “nassantete, vinassantete, ko tehi attho”ti evaṃ bhedapurekkhāratāya",
  "tika-vin11t0:3394_1": "“uposathaṃ karontassā”ti ānetvā yojetabbaṃ. Tassa bhikkhuno thullaccayaṃ hoti akusalabalavatāya",
  "tika-vin11t0:3394_2": "ca thullaccayaṃ hotīti. Yathāha – “bhedapurekkhārapannarasake akusalabalavatāya thullaccayaṃ",
  "tika-vin11t0:3394_3": "vutta”nti. Vagge vā samagge vā saṅghe samaggo iti saññino uposathaṃ karontassa anāpattīti",
  "tika-vin11t0:3394_4": "yojanā. Avaseso panettha vattabbavinicchayo pavāraṇavinicchayāvasāne “pārisuddhippadānenā”tiādīhi",
  "tika-vin11t0:3394_5": "ekato vattumicchantena na vutto.",
  "tika-vin11t0:3395_0": "2594-5. “Ukkhittenā”tiādikāni karaṇavacanantāni padāni “sahā”ti iminā saddhiṃ “uposatho",
  "tika-vin11t0:3395_1": "na kātabbo”ti padena paccekaṃ yojetabbāni. Ukkhittenāti āpattiyā adassane ukkhittako,",
  "tika-vin11t0:3395_2": "āpattiyā appaṭikamme ukkhittako, pāpikāya diṭṭhiyā appaṭinissagge ukkhittakoti tividhena",
  "tika-vin11t0:3395_3": "ukkhittena. Etesu hi tividhe ukkhittake sati uposathaṃ karonto saṅgho pācittiyaṃ āpajjati.",
  "tika-vin11t0:3396_0": "“Gahaṭṭhenā”ti iminā titthiyopi saṅgahito. Sesehi sahadhammihīti bhikkhunī, sikkhamānā,",
  "tika-vin11t0:3396_1": "sāmaṇero, sāmaṇerīti catūhi sahadhammikehi. Cutanikkhittasikkhehīti ettha cuto ca",
  "tika-vin11t0:3396_2": "nikkhittasikkho cāti viggaho. Cuto nāma antimavatthuṃ ajjhāpannako. Nikkhittasikkho",
  "tika-vin11t0:3396_3": "nāma sikkhāpaccakkhātako.",
  "tika-vin11t0:3397_0": "Ekādasahīti paṇḍako, theyyasaṃvāsako, titthiyapakkantako, tiracchānagato, mātughātako,",
  "tika-vin11t0:3397_1": "pitughātako, arahantaghātako, bhikkhunidūsako, saṅghabhedako, lohituppādako, ubhatobyañjanakoti",
  "tika-vin11t0:3397_2": "imehi ekādasahi abhabbehi.",
  "tika-vin11t0:3398_0": "Sabhāgāpattikena vā saha uposatho na kātabbo, pārivutthena chandena uposatho na kātabbo,",
  "tika-vin11t0:3398_1": "karoto dukkaṭaṃ hotīti yojanā. Evaṃ ukkhittavajjitesu sabbavikappesu dukkaṭameva",
  "tika-vin11t0:3398_2": "veditabbaṃ. “Yaṃ dvepi janā vikālabhojanādinā sabhāgavatthunā āpattiṃ āpajjanti,",
  "tika-vin11t0:3398_3": "evarūpā vatthusabhāgā ‘sabhāgā’ti vuccatī”ti vacanato “sabhāgāpattī”ti vatthusabhāgāpattiyeva gahetabbā.",
  "tika-vin11t0:3399": "Uposathadivase sabbova saṅgho sace sabhāgāpattiṃ āpanno hoti,",
  "tika-vin11t0:3400_0": "“Idha pana, bhikkhave, aññatarasmiṃ āvāse tadahuposathe sabbo saṅgho sabhāgaṃ āpattiṃ",
  "tika-vin11t0:3400_1": "āpanno hoti, tehi, bhikkhave, bhikkhūhi eko bhikkhu sāmantā āvāsā sajjukaṃ pāhetabbo",
  "tika-vin11t0:3400_2": "‘gacchāvuso, taṃ āpattiṃ paṭikaritvā āgaccha, mayaṃ te santike taṃ āpattiṃ paṭikarissāmā’ti.",
  "tika-vin11t0:3400_3": "Evañcetaṃ labhetha, iccetaṃ kusalaṃ. No ce labhetha, byattena bhikkhunā paṭibalena",
  "tika-vin11t0:3400_4": "saṅgho ñāpetabbo – ‘suṇātu me, bhante saṅgho, ayaṃ sabbo saṅgho sabhāgaṃ āpattiṃ",
  "tika-vin11t0:3400_5": "āpanno, yadā aññaṃ bhikkhuṃ suddhaṃ anāpattikaṃ passissati, tadā tassa santike taṃ",
  "tika-vin11t0:3400_6": "āpattiṃ paṭikarissatī”ti ca,",
  "tika-vin11t0:3401": "Vematiko ce hoti,",
  "tika-vin11t0:3402": "“Suṇātu me, bhante saṅgho, ayaṃ sabbo saṅgho sabhāgāya āpattiyā vematiko, yadā nibbematiko bhavissati, tadā taṃ āpattiṃ paṭikarissatī”ti ca,",
  "tika-vin11t0:3403": "Vuttanayena uposatho kātabbo.",
  "tika-vin11t0:3404_0": "Ettha ca sajjhukanti tadahevāgamanatthāya. Gaṇuposathādīsupi eseva nayo. Vuttañhi",
  "tika-vin11t0:3404_1": "aṭṭhakathāgaṇṭhipade “yathā saṅgho sabhāgaṃ āpattiṃ āpajjitvā suddhaṃ alabhitvā ‘yadā",
  "tika-vin11t0:3404_2": "suddhaṃ passissati, tadā tassa santike taṃ āpattiṃ paṭikarissatī’ti vatvā uposathaṃ",
  "tika-vin11t0:3404_3": "kātuṃ labhati, evaṃ dvīhipi aññamaññaṃ ārocetvā uposathaṃ kātuṃ vaṭṭati. Ekenāpi",
  "tika-vin11t0:3404_4": "‘parisuddhaṃ labhitvā paṭikarissāmī’ti ābhogaṃ katvā kātuṃ vaṭṭati kirā”ti. Kirāti",
  "tika-vin11t0:3404_5": "cettha anussavatthe daṭṭhabbo, na panāruciyaṃ.",
  "tika-vin11t0:3405_0": "Pārivutthena chandenāti chandaṃ āharitvā kammaṃ kātuṃ nisinnenapi “asubhalakkhaṇatādinā",
  "tika-vin11t0:3405_1": "kenaci kāraṇena na karissāmī”ti vissaṭṭhe chande sace puna karissati, puna chandapārisuddhiṃ",
  "tika-vin11t0:3405_2": "āharitvā kātabbaṃ. Yathāha – “etasmiṃ pārivāsiye puna chandapārisuddhiṃ anānetvā",
  "tika-vin11t0:3405_3": "kammaṃ kātuṃ na vaṭṭatī”ti.",
  "tika-vin11t0:3406_0": "2596. Adesetvā panāpattinti āpannaṃ āpattiṃ adesetvā. Nāvikatvāna vematinti “ahaṃ,",
  "tika-vin11t0:3406_1": "bhante, sambahulāsu āpattīsu vematiko, yadā nibbematiko bhavissāmi, tadā tā āpattiyo",
  "tika-vin11t0:3406_2": "paṭikarissāmī”ti vimatiṃ anārocetvā. “Yadā nibbematikoti ettha sace panesa nibbematiko",
  "tika-vin11t0:3406_3": "na hoti, vatthuṃ kittetvāva desetuṃ vaṭṭatī”ti andhakaṭṭhakathāyaṃ vuttaṃ. Tatrāyaṃ",
  "tika-vin11t0:3406_4": "desanāvidhi – sace meghacchanne sūriye “kālo nu kho, vikālo”ti vematiko bhuñjati,",
  "tika-vin11t0:3406_5": "tena bhikkhunā “ahaṃ, bhante, vematiko bhuñjiṃ, sace kālo atthi, sambahulā dukkaṭā",
  "tika-vin11t0:3406_6": "āpattiyo āpannomhi. No ce atthi, sambahulā pācittiyāpattiyo āpannomhī”ti evaṃ vatthuṃ",
  "tika-vin11t0:3406_7": "kittetvā “ahaṃ, bhante, yā tasmiṃ vatthusmiṃ sambahulā dukkaṭā vā pācittiyā vā āpattiyo",
  "tika-vin11t0:3406_8": "āpanno, tā tumhamūle paṭidesemī”ti vattabbaṃ. Eseva nayo sabbāpattīsūti.",
  "tika-vin11t0:3407_0": "Gaṇṭhipadesu panevaṃ vinicchayo vutto – “ahaṃ, āvuso, itthannāmāya āpattiyā vematiko,",
  "tika-vin11t0:3407_1": "yadā nibbematiko bhavissāmi, tadā taṃ āpattiṃ paṭikarissāmī’ti vatvā uposatho kātabbo,",
  "tika-vin11t0:3407_2": "pātimokkhaṃ sotabba”nti vacanato yāva nibbematiko na hoti, tāva sabhāgāpattiṃ paṭiggahetuṃ",
  "tika-vin11t0:3407_3": "na labhati. Aññesañca kammānaṃ parisuddho nāma hoti. “Puna nibbematiko hutvā desetabbamevā”ti",
  "tika-vin11t0:3407_4": "neva pāḷiyaṃ, na aṭṭhakathāyaṃ atthi, desite pana na doso. “Ito vuṭṭhahitvā taṃ āpattiṃ",
  "tika-vin11t0:3407_5": "paṭikarissāmī”ti etthāpi eseva nayoti.",
  "tika-vin11t0:3408_0": "2597. Uposatheti dinakārakakattabbākāravasena pannarasī, saṅghuposatho, suttuddesoti",
  "tika-vin11t0:3408_1": "imehi tīhi lakkhaṇehi samannāgate uposathe. Sabhikkhumhā ca āvāsāti “yasmiṃ uposathe",
  "tika-vin11t0:3408_2": "kicca”ntiādinā vakkhamānappakārā sabhikkhukā āvāsā. Idha “anāvāsā”ti seso. Āvāso",
  "tika-vin11t0:3408_3": "vā anāvāso vāti ettha “abhikkhuko vā nānāsaṃvāsakehi sabhikkhuko vā”ti ca na gantabboti",
  "tika-vin11t0:3408_4": "ettha “aññatra saṅghena aññatra antarāyā”ti ca seso. “Anāvāso”ti udositādayo vuttā.",
  "tika-vin11t0:3408_5": "Bhikkhunā uposathe sabhikkhumhā āvāsā vā anāvāsā vā abhikkhuko vā nānāsaṃvāsakehi",
  "tika-vin11t0:3408_6": "sabhikkhuko vā āvāso vā anāvāso vā aññatra saṅghena aññatra antarāyā kudācanaṃ kadācipi",
  "tika-vin11t0:3408_7": "na gantabboti yojanā.",
  "tika-vin11t0:3409_0": "2598. Yasmiṃ āvāse pana uposathe kiccaṃ sace vattati, so āvāso “sabhikkhuko nāmā”ti",
  "tika-vin11t0:3409_1": "pakāsitoti yojanā, iminā sace yattha uposatho na vattati, so santesupi bhikkhūsu",
  "tika-vin11t0:3409_2": "abhikkhuko nāmāti dīpeti.",
  "tika-vin11t0:3410": "2599. Uposathassa payojanaṃ, tappasaṅgena pavāraṇāya ca niddhāretukāmatāyāha “uposatho kimatthāyā”tiādi.",
  "tika-vin11t0:3411": "2600. Paṭikkoseyyāti nivāreyya. Adentassapi dukkaṭanti ettha “kopetuṃ dhammikaṃ kamma”nti ānetvā sambandhitabbaṃ.",
  "tika-vin11t0:3412": "2601. So cāti catuvaggādippabhedena pañcavidho so saṅgho ca. Heṭṭhimaparicchedena kattabbakammānaṃ vasena paridīpito, na chabbaggādīnaṃ kātuṃ ayuttatādassanavasena.",
  "tika-vin11t0:3413": "2602. Catuvaggādibhedanibandhanaṃ kammaṃ dassetumāha “pavāraṇa”ntiādi. Pavāraṇañca tathā abbhānañca upasampadañca ṭhapetvā catuvaggena akattabbaṃ kammaṃ na vijjatīti yojanā.",
  "tika-vin11t0:3414": "2603. Majjhadese upasampadā majjhadesūpasampadā, taṃ. Abbhānaṃ, majjhadesūpasampadañca vinā pañcavaggena sabbaṃ kammaṃ kātuṃ vaṭṭatīti yojanā.",
  "tika-vin11t0:3415_0": "2604. Kiñcipi kammaṃ na na kattabbanti yojanā, sabbampi kammaṃ kattabbamevāti attho.",
  "tika-vin11t0:3415_1": "Dve paṭisedhā pakatatthaṃ gamayantīti. Vīsativaggena saṅghena sabbesampi kammānaṃ",
  "tika-vin11t0:3415_2": "kattabbabhāve kimatthaṃ atirekavīsativaggassa gahaṇanti āha “ūne dosoti ñāpetuṃ,",
  "tika-vin11t0:3415_3": "nādhike atirekatā”ti. Yathāvutte catubbidhe saṅghe gaṇanato ūne doso hoti, adhike",
  "tika-vin11t0:3415_4": "doso na hotīti ñāpetuṃ atirekatā dassitā, atirekavīsativaggasaṅgho dassitoti adhippāyo.",
  "tika-vin11t0:3416_0": "2605. Catuvaggena kattabbe pakatattāva cattāro kammappattāti dīpitāti yojanā. Sesā",
  "tika-vin11t0:3416_1": "pakatattā chandārahāti seso. Pakatattāti anukkhittā ceva antimavatthuṃ anajjhāpannā",
  "tika-vin11t0:3416_2": "ca gahetabbā. Sesesu cāti pañcavaggādīsupi.",
  "tika-vin11t0:3417": "2606. Catuvaggādikattabbakammaṃ asaṃvāsapuggalaṃ gaṇapūraṃ katvā karontassa dukkaṭaṃ hoti. Na kevalaṃ dukkaṭameva, katañca kammaṃ kuppatīti yojanā.",
  "tika-vin11t0:3418_0": "2607. Parivāsādīti ettha ādi-saddena mūlāyapaṭikassanādīnaṃ gahaṇaṃ. Tatraṭṭhanti",
  "tika-vin11t0:3418_1": "parivāsādīsu ṭhitaṃ. “Tathā”ti iminā “kataṃ kuppati dukkaṭa”nti idaṃ anuvatteti.",
  "tika-vin11t0:3418_2": "Sesaṃ tūti parivāsādikammato aññaṃ pana uposathādikammaṃ. Vaṭṭatīti te pārivāsikādayo",
  "tika-vin11t0:3418_3": "gaṇapūrake katvā kātuṃ vaṭṭati.",
  "tika-vin11t0:3419": "Uposathakkhandhakakathāvaṇṇanā.",
  "tika-vin11t0:3420": "Vassūpanāyikakkhandhakakathāvaṇṇanā",
  "tika-vin11t0:3421_0": "2608. Vassūpanāyikā vuttāti seso. Pacchimā cāti ettha iti-saddo nidassane. Vassūpanāyikāti",
  "tika-vin11t0:3421_1": "vassūpagamanā. Ālayo, vacībhedo vā kātabbo upagacchatāti iminā vassūpagamanappakāro",
  "tika-vin11t0:3421_2": "dassito. Upagacchatā ālayo kattabbo, vacībhedo vā kattabboti sambandho. Upagacchantena",
  "tika-vin11t0:3421_3": "ca senāsane asati “idha vassaṃ vasissāmī”ti cittuppādamattaṃ vā kātabbaṃ, senāsane",
  "tika-vin11t0:3421_4": "sati “imasmiṃ vihāre imaṃ temāsaṃ vassaṃ upemī”ti ca “idha vassaṃ upemī”ti ca vacībhedo vā kātabboti attho.",
  "tika-vin11t0:3422_0": "2609. Jānaṃ vassūpagamanaṃ anupagacchato vāpīti yojanā. Temāsanti ettha “purimaṃ",
  "tika-vin11t0:3422_1": "vā pacchimaṃ vā”ti seso. Carantassāpīti ettha “cārika”nti seso. Purimaṃ vā temāsaṃ",
  "tika-vin11t0:3422_2": "pacchimaṃ vā temāsaṃ avasitvāva cārikaṃ carantassāpi dukkaṭanti yojanā. Temāsanti",
  "tika-vin11t0:3422_3": "accantasaṃyoge upayogavacanaṃ. Yathāha – “na, bhikkhave, vassaṃ upagantvā purimaṃ",
  "tika-vin11t0:3422_4": "vā temāsaṃ pacchimaṃ vā temāsaṃ avasitvā cārikā pakkamitabbā, yo pakkameyya, āpatti dukkaṭassā”ti.",
  "tika-vin11t0:3423_0": "2610. Rukkhassa susireti ettha “suddhe”ti seso. Yathāha – “rukkhasusireti ettha suddhe",
  "tika-vin11t0:3423_1": "rukkhasusireyeva na vaṭṭati, mahantassa pana rukkhasusirassa anto padaracchadanaṃ",
  "tika-vin11t0:3423_2": "kuṭikaṃ katvā pavisanadvāraṃ yojetvā upagantuṃ vaṭṭatī”ti. “Rukkhassa susire”ti iminā",
  "tika-vin11t0:3423_3": "rukkhekadeso viṭapopi saṅgahito, sopi suddhova na vaṭṭati. Yathāha – “rukkhaviṭabhiyāti",
  "tika-vin11t0:3423_4": "etthāpi suddhe viṭapamatte na vaṭṭati, mahāviṭape pana aṭṭakaṃ bandhitvā tattha padaracchadanaṃ",
  "tika-vin11t0:3423_5": "kuṭikaṃ katvā upagantuṃ vaṭṭatī”ti.",
  "tika-vin11t0:3424_0": "“Chatteti etthāpi catūsu thambhesu chattaṃ ṭhapetvā āvaraṇaṃ katvā dvāraṃ yojetvā",
  "tika-vin11t0:3424_1": "upagantuṃ vaṭṭati, chattakuṭikā nāmesā hoti. Cāṭiyāti etthāpi mahantena kapallena",
  "tika-vin11t0:3424_2": "chatte vuttanayena kuṭiṃ katvāva upagantuṃ vaṭṭatī”ti aṭṭhakathāvacanato evamakatāsu",
  "tika-vin11t0:3424_3": "suddhachattacāṭīsu nivāraṇaṃ veditabbaṃ. Chavakuṭīti ṭaṅkitamañcādayo vuttā. Yathāha",
  "tika-vin11t0:3424_4": "– “chavakuṭikā nāma ṭaṅkitamañcādibhedā kuṭi, tattha upagantuṃ na vaṭṭatī”ti.",
  "tika-vin11t0:3425_0": "Susāne pana aññaṃ kuṭikaṃ katvā upagantuṃ vaṭṭati. “Chavasarīraṃ jhāpetvā chārikāya,",
  "tika-vin11t0:3425_1": "aṭṭhikānañca atthāya kuṭikā karīyatī”ti andhakaṭṭhakathāyaṃ chavakuṭi vuttā. “Ṭaṅkitamañcoti",
  "tika-vin11t0:3425_2": "kasikuṭikāpāsāṇagharanti likhita”nti vajirabuddhitthero. Catunnaṃ pāsāṇānaṃ upari",
  "tika-vin11t0:3425_3": "pāsāṇaṃ attharitvā kato gehopi “ṭaṅkitamañco”ti vuccati. Dīghe mañcapāde majjhe vijjhitvā",
  "tika-vin11t0:3425_4": "aṭaniyo pavesetvā mañcaṃ karontīti tassa idaṃ upari, idaṃ heṭṭhāti natthi, parivattetvā",
  "tika-vin11t0:3425_5": "atthatopi tādisova hoti, taṃ susāne, devaṭṭhāne ca ṭhapenti, ayampi ṭaṅkitamañco nāma.",
  "tika-vin11t0:3426": "2611. “Sati paccayavekalle, sarīrāphāsutāya vā”ti avasesantarāyānaṃ vakkhamānattā “antarāyo”ti iminā rājantarāyādi dasavidho gahetabbo.",
  "tika-vin11t0:3427_0": "2612-4. “Anujānāmi, bhikkhave, sattannaṃ sattāhakaraṇīyena appahitepi gantuṃ, pageva",
  "tika-vin11t0:3427_1": "pahite bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa",
  "tika-vin11t0:3427_2": "cā”ti vuttanayaṃ dassetumāha “mātāpitūna”ntiādi.",
  "tika-vin11t0:3428_0": "Mātāpitūnaṃ dassanatthaṃ, pañcannaṃ sahadhammikānaṃ dassanatthaṃ vā nesaṃ atthe sati",
  "tika-vin11t0:3428_1": "vā nesaṃ antare gilānaṃ daṭṭhuṃ vā tadupaṭṭhākānaṃ bhattādiṃ pariyesanatthaṃ vā nesaṃ",
  "tika-vin11t0:3428_2": "bhattādiṃ pariyesanatthaṃ vā tathā nesaṃ pañcannaṃ sahadhammikānaṃ aññataraṃ anabhirataṃ",
  "tika-vin11t0:3428_3": "ukkaṇṭhitaṃ ahaṃ gantvā vūpakāsessaṃ vā vūpakāsāpessāmi vā dhammakathamassa karissāmīti",
  "tika-vin11t0:3428_4": "vā tassa pañcannaṃ sahadhammikānaṃ aññatarassa uṭṭhitaṃ uppannaṃ diṭṭhiṃ vivecessāmi",
  "tika-vin11t0:3428_5": "vā vivecāpessāmi vā dhammakathamassa karissāmīti vā tathā uppannaṃ kukkuccaṃ vinodessāmīti",
  "tika-vin11t0:3428_6": "vā vinodāpessāmīti vā dhammakathamassa karissāmīti vā evaṃ vinayaññunā bhikkhunā",
  "tika-vin11t0:3428_7": "sattāhakiccena apesitepi gantabbaṃ, pageva pahiteti yojanā.",
  "tika-vin11t0:3429_0": "Bhattādīti ettha ādi-saddena bhesajjapariyesanādiṃ saṅgaṇhāti. Yathāha – “gilānabhattaṃ",
  "tika-vin11t0:3429_1": "vā pariyesissāmi, gilānupaṭṭhākabhattaṃ vā pariyesissāmi, gilānabhesajjaṃ vā pariyesissāmi,",
  "tika-vin11t0:3429_2": "pucchissāmi vā upaṭṭhahissāmi vā”ti. Vūpakāsessanti yattha anabhirati uppannā, tato",
  "tika-vin11t0:3429_3": "aññattha gahetvā gamissāmīti attho.",
  "tika-vin11t0:3430_0": "Vinodessāmahanti vāti ettha vā-saddena “idha pana, bhikkhave, bhikkhu garudhammaṃ",
  "tika-vin11t0:3430_1": "ajjhāpanno hoti parivāsāraho, so ce bhikkhūnaṃ santike dūtaṃ pahiṇeyya ‘ahañhi garudhammaṃ",
  "tika-vin11t0:3430_2": "ajjhāpanno parivāsāraho, āgacchantu bhikkhū, icchāmi bhikkhūnaṃ āgata’nti. Gantabbaṃ,",
  "tika-vin11t0:3430_3": "bhikkhave, sattāhakaraṇīyena appahitepi, pageva pahite ‘parivāsadānaṃ ussukkaṃ karissāmi",
  "tika-vin11t0:3430_4": "vā anussāvessāmi vā gaṇapūrako vā bhavissāmī”tiādinayaṃ saṅgaṇhāti. Evaṃ sattāhakiccena",
  "tika-vin11t0:3430_5": "gacchantena antoupacārasīmāya ṭhiteneva “antosattāhe āgacchissāmī”ti ābhogaṃ katvā",
  "tika-vin11t0:3430_6": "gantabbaṃ. Sace ābhogaṃ akatvā upacārasīmaṃ atikkamati, chinnavasso hotīti vadanti.",
  "tika-vin11t0:3431_0": "2615. “Ayaṃ panettha pāḷimuttakaratticchedavinicchayo”ti aṭṭhakathāgataṃ ratticchedavinicchayaṃ",
  "tika-vin11t0:3431_1": "dassetumāha “vassaṃ upagatenetthā”tiādi. Etthāti imasmiṃ sattāhakiccādhikāre. Ayaṃ",
  "tika-vin11t0:3431_2": "pāḷimuttakavinicchayo daṭṭhabboti attho.",
  "tika-vin11t0:3432_0": "2616. “Asukaṃ nāma divasa”ntiādinā nimantanākāraṃ vakkhati. Pubbanti paṭhamaṃ. Vaṭṭatīti",
  "tika-vin11t0:3432_1": "sattāhakiccena gantuṃ vaṭṭati. Yathāha – “sace ekasmiṃ mahāvāse paṭhamaṃyeva katikā",
  "tika-vin11t0:3432_2": "katā hoti ‘asukadivasaṃ nāma sannipatitabba’nti, nimantitoyeva nāma hoti, gantuṃ",
  "tika-vin11t0:3432_3": "vaṭṭatī”ti. “Upāsakehi ‘imasmiṃ nāma divase dānādīni karoma, sabbe eva sannipatantū’ti",
  "tika-vin11t0:3432_4": "katikāyapi katāya gantuṃ vaṭṭati, nimantitoyeva nāma hotī”ti keci.",
  "tika-vin11t0:3433_0": "2617. Bhaṇḍakanti attano cīvarabhaṇḍaṃ. Na vaṭṭatīti sattāhakiccena gantuṃ na vaṭṭati.",
  "tika-vin11t0:3433_1": "Pahiṇantīti cīvaradhovanādikammena pahiṇanti. Ācariyupajjhāyānaṃ āṇattiyena kenaci",
  "tika-vin11t0:3433_2": "anavajjakiccena sattāhakaraṇīyena gantuṃ vaṭṭatīti imināva dīpitaṃ hoti.",
  "tika-vin11t0:3434_0": "2618. Uddesādīnamatthāyāti pāḷivācanāni sandhāya. Ādi-saddena paripucchādiṃ saṅgaṇhāti.",
  "tika-vin11t0:3434_1": "Garūnanti agilānānampi ācariyupajjhāyānaṃ. Gantuṃ labhatīti sattāhakaraṇīyena gantuṃ",
  "tika-vin11t0:3434_2": "labhati. Puggaloti pakaraṇato bhikkhuṃyeva gaṇhāti.",
  "tika-vin11t0:3435_0": "2619. Ācariyoti nidassanamattaṃ, upajjhāyena nivāritepi eseva nayo. “Sace pana naṃ",
  "tika-vin11t0:3435_1": "ācariyo ‘ajja mā gacchā’ti vadati, vaṭṭatī”ti aṭṭhakathānayaṃ dassetumāha “ratticchede",
  "tika-vin11t0:3435_2": "anāpatti, hotīti paridīpitā”ti. Ratticchedeti vassacchedanimittaṃ. “Ratticchede”ti",
  "tika-vin11t0:3435_3": "sabbattha vassacchedoti sanniṭṭhānaṃ katvā vadanti, evaṃ sattāhakaraṇīyena gataṃ",
  "tika-vin11t0:3435_4": "naṃ antosattāheyeva puna āgacchantaṃ sace ācariyo vā upajjhāyo vā “ajja mā gacchā”ti",
  "tika-vin11t0:3435_5": "vadati, sattāhātikkamepi anāpattīti adhippāyo, vassacchedo pana hotiyevāti daṭṭhabbaṃ",
  "tika-vin11t0:3435_6": "sattāhassa bahiddhā vītināmitattā.",
  "tika-vin11t0:3436_0": "2620. Yassa kassaci ñātissāti mātāpitūhi aññassa ñātijanassa. “Gacchato dassanatthāyā”ti",
  "tika-vin11t0:3436_1": "iminā sesañātikehi “mayaṃ gilānā bhadantānaṃ āgamanaṃ icchāmā”ti ca “upaṭṭhākakulehi",
  "tika-vin11t0:3436_2": "dānaṃ dassāma, dhammaṃ sossāma, bhikkhūnaṃ dassanaṃ icchāmā”ti ca evaṃ kattabbaṃ",
  "tika-vin11t0:3436_3": "niddisitvā dūte vā pesite sattāhakaraṇīyena gacchato ratticchedo ca dukkaṭañca na",
  "tika-vin11t0:3436_4": "hotīti vuttaṃ hoti. Yathāha “idha pana, bhikkhave, bhikkhussa ñātako gilāno hoti…pe…",
  "tika-vin11t0:3436_5": "gantabbaṃ, bhikkhave, sattāhakaraṇīyena pahite, na tveva appahite”ti ca “idha pana,",
  "tika-vin11t0:3436_6": "bhikkhave, upāsakena saṅghaṃ uddissa vihāro kārāpito hoti…pe… icchāmi dānañca dātuṃ",
  "tika-vin11t0:3436_7": "dhammañca sotuṃ bhikkhū ca passitunti. Gantabbaṃ, bhikkhave, sattāhakaraṇīyena pahite,",
  "tika-vin11t0:3436_8": "na tveva appahite”ti ca.",
  "tika-vin11t0:3437_0": "2621. “Ahaṃ gāmakaṃ gantvā ajjeva āgamissāmī”ti āgacchaṃ āgacchanto sace pāpuṇituṃ",
  "tika-vin11t0:3437_1": "na sakkoteva, vaṭṭatīti yojanā. Vaṭṭatīti ettha “ajjeva āgamissāmī”ti gantvā āgacchantassa",
  "tika-vin11t0:3437_2": "antarāmagge sace aruṇuggamanaṃ hoti, vassacchedopi na hoti, ratticchedadukkaṭañca natthīti adhippāyo.",
  "tika-vin11t0:3438_0": "2622. Vajeti gopālakānaṃ nivāsanaṭṭhāne. Sattheti jaṅghasatthasakaṭasatthānaṃ sanniviṭṭhokāse.",
  "tika-vin11t0:3438_1": "Tīsu ṭhānesu bhikkhuno, vassacchede anāpattīti tehi saddhiṃ gacchantasseva natthi",
  "tika-vin11t0:3438_2": "āpatti, tehi viyuñjitvā gamane pana āpattiyeva, pavāretuñca na labhati.",
  "tika-vin11t0:3439_0": "Vajādīsu vassaṃ upagacchantena vassūpanāyikadivase tena bhikkhunā upāsakā vattabbā",
  "tika-vin11t0:3439_1": "“kuṭikā laddhuṃ vaṭṭatī”ti. Sace karitvā denti, tattha pavisitvā “idha vassaṃ upemī”ti",
  "tika-vin11t0:3439_2": "tikkhattuṃ vattabbaṃ. No ce denti, sālāsaṅkhepena ṭhitasakaṭassa heṭṭhā upagantabbaṃ.",
  "tika-vin11t0:3439_3": "Tampi alabhantena ālayo kātabbo. Satthe pana kuṭikādīnaṃ abhāve “idha vassaṃ upemī”ti",
  "tika-vin11t0:3439_4": "vacībhedaṃ katvā upagantuṃ na vaṭṭati, ālayakaraṇamattameva vaṭṭati. Ālayo nāma “idha",
  "tika-vin11t0:3439_5": "vassaṃ vasissāmī”ti cittuppādamattaṃ.",
  "tika-vin11t0:3440_0": "Sace maggappaṭipanneyeva satthe pavāraṇadivaso hoti, tattheva pavāretabbaṃ. Atha",
  "tika-vin11t0:3440_1": "sattho antovasseyeva bhikkhunā patthitaṭṭhānaṃ patvā atikkamati. Patthitaṭṭhāne vasitvā",
  "tika-vin11t0:3440_2": "tattha bhikkhūhi saddhiṃ pavāretabbaṃ. Athāpi sattho antovasseyeva antarā ekasmiṃ",
  "tika-vin11t0:3440_3": "gāme tiṭṭhati vā vippakirati vā, tasmiṃyeva gāme bhikkhūhi saddhiṃ vasitvā pavāretabbaṃ,",
  "tika-vin11t0:3440_4": "appavāretvā tato paraṃ gantuṃ na vaṭṭati.",
  "tika-vin11t0:3441_0": "Nāvāya vassaṃ upagacchantenāpi kuṭiyaṃyeva upagantabbaṃ. Pariyesitvā alabhante ālayo",
  "tika-vin11t0:3441_1": "kātabbo. Sace antotemāsaṃ nāvā samuddeyeva hoti, tattheva pavāretabbaṃ. Atha nāvā",
  "tika-vin11t0:3441_2": "kūlaṃ labhati, sayañca parato gantukāmo hoti, gantuṃ na vaṭṭati. Nāvāya laddhagāmeyeva",
  "tika-vin11t0:3441_3": "vasitvā bhikkhūhi saddhiṃ pavāretabbaṃ. Sacepi nāvā anutīrameva aññattha gacchati,",
  "tika-vin11t0:3441_4": "bhikkhu ca paṭhamaṃ laddhagāmeyeva vasitukāmo, nāvā gacchatu, bhikkhunā tattheva",
  "tika-vin11t0:3441_5": "vasitvā bhikkhūhi saddhiṃ pavāretabbaṃ.",
  "tika-vin11t0:3442": "Iti vaje, satthe, nāvāyanti tīsu ṭhānesu natthi vassacchede āpatti, pavāretuñca labhati.",
  "tika-vin11t0:3443_0": "2623. Sati paccayavekalleti piṇḍapātādīnaṃ paccayānaṃ ūnatte sati. Sarīrāphāsutāya",
  "tika-vin11t0:3443_1": "vāti sarīrassa aphāsutāya ābādhe vā sati. Vassaṃ chetvāpi pakkameti vassacchedaṃ",
  "tika-vin11t0:3443_2": "katvāpi yathāphāsukaṭṭhānaṃ gaccheyya. Api-saddena vassaṃ achetvā vassacchedakāraṇe",
  "tika-vin11t0:3443_3": "sati sattāhakaraṇīyena gantumpi vaṭṭatīti dīpeti.",
  "tika-vin11t0:3444": "2624. Yena kenantarāyenāti rājantarāyādīsu yena kenaci antarāyena. Yo bhikkhu vassaṃ nopagato, tenāpi chinnavassena vāpi dutiyā vassūpanāyikā upagantabbāti yojanā.",
  "tika-vin11t0:3445_0": "2625-6. Sattāhanti accantasaṃyoge upayogavacanaṃ. “Vītināmetī”ti iminā sambandho.",
  "tika-vin11t0:3445_1": "Upagantvāpi vā bahiddhā eva sattāhaṃ vītināmeti ce. Yo gacchati, yo ca vītināmeti,",
  "tika-vin11t0:3445_2": "tassa bhikkhussa. Purimāpi na vijjatīti anupagatattā, chinnavassattā ca purimāpi",
  "tika-vin11t0:3445_3": "vassūpanāyikā na vijjati na labhati. Imesaṃ dvinnaṃ yathākkamaṃ upacārātikkame, sattāhātikkame",
  "tika-vin11t0:3445_4": "ca āpatti veditabbā.",
  "tika-vin11t0:3446_0": "Paṭissave ca bhikkhussa, hoti āpatti dukkaṭanti “idha vassaṃ vasathā”ti vutte “sādhū”ti",
  "tika-vin11t0:3446_1": "paṭissuṇitvā tassa visaṃvāde asaccāpane āpatti hoti. Katamāti āha “dukkaṭa”nti. Na",
  "tika-vin11t0:3446_2": "kevalaṃ etasseva visaṃvāde āpatti hoti, atha kho itaresampi paṭissavānaṃ visaṃvāde",
  "tika-vin11t0:3446_3": "āpatti veditabbā. Yathāha – “paṭissave ca āpatti dukkaṭassāti ettha na kevalaṃ ‘imaṃ",
  "tika-vin11t0:3446_4": "temāsaṃ idha vassaṃ vasathā’ti etasseva paṭissavassa visaṃvāde āpatti, ‘imaṃ temāsaṃ",
  "tika-vin11t0:3446_5": "bhikkhaṃ gaṇhatha, ubhopi mayaṃ idha vassaṃ vasissāma, ekatova uddisāpessāmā’ti evamādināpi",
  "tika-vin11t0:3446_6": "tassa tassa paṭissavassa visaṃvāde dukkaṭa”nti. Tañca kho paṭissavakāle suddhacittassa",
  "tika-vin11t0:3446_7": "pacchā visaṃvādanapaccayā hoti. Paṭhamaṃ asuddhacittassa pana paṭissave pācittiyaṃ,",
  "tika-vin11t0:3446_8": "visaṃvādena dukkaṭanti pācittiyena saddhiṃ dukkaṭaṃ yujjati.",
  "tika-vin11t0:3447_0": "2627. “Vassaṃ upagantvā pana aruṇaṃ anuṭṭhāpetvā tadaheva sattāhakaraṇīyena pakkamantassāpi",
  "tika-vin11t0:3447_1": "antosattāhe nivattantassa anāpattī”ti aṭṭhakathāvacanato, “ko vādo vasitvā bahi gacchato”ti",
  "tika-vin11t0:3447_2": "vakkhamānattā ca “nuṭṭhāpetvā panāruṇa”nti pāṭho gahetabbo. Katthaci potthakesu “uṭṭhāpetvā",
  "tika-vin11t0:3447_3": "panāruṇa”nti pāṭho dissati, so na gahetabbo.",
  "tika-vin11t0:3448_0": "2628. Vasitvāti dvīhatīhaṃ vasitvā. Yathā vassaṃ vasitvā aruṇaṃ anuṭṭhāpetvāva sattāhakaraṇīyena",
  "tika-vin11t0:3448_1": "gacchato anāpatti, tathā gataṭṭhānato antosattāhe āgantvā punapi aruṇaṃ anuṭṭhāpetvāva",
  "tika-vin11t0:3448_2": "sattāhakaraṇīyena gacchato anāpatti. “Sattāhavārena aruṇo uṭṭhāpetabbo”ti aṭṭhakathāvacanaṃ",
  "tika-vin11t0:3448_3": "sattamāruṇena paṭibaddhadivasaṃ sattamena aruṇeneva saṅgahetvā sattamaaruṇabbhantare",
  "tika-vin11t0:3448_4": "anāgantvā aṭṭhamaṃ aruṇaṃ bahi uṭṭhāpentassa ratticchedadassanaparaṃ, na sattamaaruṇasseva",
  "tika-vin11t0:3448_5": "tattha uṭṭhāpetabbabhāvadassanaparanti gahetabbaṃ sikkhābhājanaaṭṭhakathāya, sīhaḷagaṇṭhipadesu",
  "tika-vin11t0:3448_6": "ca tathā vinicchitattā.",
  "tika-vin11t0:3449": "2629. “Nopeti asatiyā”ti padacchedo, nopetīti “imasmiṃ vihāre imaṃ temāsaṃ vassaṃ upemī”ti vacībhedena na upagacchati.",
  "tika-vin11t0:3450": "2630. Vuttamevatthaṃ samatthetumāha “na doso koci vijjatī”ti.",
  "tika-vin11t0:3451_0": "2631. “Imasmiṃ vihāre imaṃ temāsaṃ vassaṃ upemī”ti tikkhattuṃ vacane nicchārite eva",
  "tika-vin11t0:3451_1": "vassaṃ upagato siyāti yojanā. “Nicchāriteva tikkhattu”nti idaṃ ukkaṃsavasena vuttaṃ,",
  "tika-vin11t0:3451_2": "sakiṃ, dvikkhattuṃ vā nicchāritepi vassūpagato nāma hotīti. Yathāha – “imasmiṃ vihāre",
  "tika-vin11t0:3451_3": "imaṃ temāsaṃ vassaṃ upemīti sakiṃ vā dvattikkhattuṃ vā vācaṃ nicchāretvāva vassaṃ upagantabba”nti.",
  "tika-vin11t0:3452_0": "2632. Navamito paṭṭhāya gantuṃ vaṭṭati, āgacchatu vā mā vā, anāpattī”ti aṭṭhakathānayaṃ",
  "tika-vin11t0:3452_1": "dassetumāha “ādiṃ tu navamiṃ katvā”tiādi. Navamiṃ pabhuti ādiṃ katvā, navamito paṭṭhāyāti",
  "tika-vin11t0:3452_2": "vuttaṃ hoti. Gantuṃ vaṭṭatīti sattāhakaraṇīyeneva gantuṃ vaṭṭati, tasmā pavāraṇadivasepi",
  "tika-vin11t0:3452_3": "tadaheva āgantuṃ asakkuṇeyyaṭṭhānaṃ pavāraṇatthāya gacchantena labbhamānena sattāhakaraṇīyena",
  "tika-vin11t0:3452_4": "gantuṃ vaṭṭati. “Pavāretvā pana gantuṃ vaṭṭati pavāraṇāya taṃdivasasannissitattā”ti",
  "tika-vin11t0:3452_5": "hi vajirabuddhitthero. So pacchā āgacchatu vā mā vā, doso na vijjatīti yojanā.",
  "tika-vin11t0:3453": "Vassūpanāyikakkhandhakakathāvaṇṇanā.",
  "tika-vin11t0:3454": "Pavāraṇakkhandhakakathāvaṇṇanā",
  "tika-vin11t0:3455_0": "2633. “Pavāraṇā”ti idaṃ “cātuddasī”tiādīhi paccekaṃ yojetabbaṃ. Tasmiṃ tasmiṃ dine",
  "tika-vin11t0:3455_1": "kātabbā pavāraṇā abhedopacārena tathā vuttā. Sāmaggī uposathakkhandhakakathāvaṇṇanāya",
  "tika-vin11t0:3455_2": "vuttasarūpāva. Sāmaggipavāraṇaṃ karontehi ca paṭhamaṃ pavāraṇaṃ ṭhapetvā pāṭipadato",
  "tika-vin11t0:3455_3": "paṭṭhāya yāva kattikacātumāsipuṇṇamā etthantare kātabbā, tato pacchā vā pure vā na",
  "tika-vin11t0:3455_4": "vaṭṭati. Tevācī dvekavācīti “suṇātu me, bhante…pe… tevācikaṃ pavāreyya, dvevācikaṃ",
  "tika-vin11t0:3455_5": "pavāreyya, ekavācikaṃ pavāreyyā”ti taṃ taṃ ñattiṃ ṭhapetvā kātabbā pavāraṇā vuccati.",
  "tika-vin11t0:3456_0": "2634. Tīṇi kammāni muñcitvā, anteneva pavārayeti “cattārimāni, bhikkhave, pavāraṇakammāni,",
  "tika-vin11t0:3456_1": "adhammena vaggaṃ pavāraṇakammaṃ…pe… dhammena samaggaṃ pavāraṇakamma”nti vatvā “tatra,",
  "tika-vin11t0:3456_2": "bhikkhave, yadidaṃ adhammena vaggaṃ pavāraṇakammaṃ, na, bhikkhave, evarūpaṃ pavāraṇakammaṃ",
  "tika-vin11t0:3456_3": "kātabbaṃ…pe… tatra, bhikkhave, yadidaṃ dhammena samaggaṃ pavāraṇakammaṃ, evarūpaṃ,",
  "tika-vin11t0:3456_4": "bhikkhave, pavāraṇakammaṃ kātabba”ntiādivacanato tīṇi akattabbāni pavāraṇakammāni",
  "tika-vin11t0:3456_5": "muñcitvā kātuṃ anuññātena catutthena pavāraṇakammena pavāreyyāti attho. Tassa vibhāgekadesaṃ",
  "tika-vin11t0:3456_6": "“pañca yasmiṃ panāvāse”tiādinā vakkhati.",
  "tika-vin11t0:3457": "2635. Pubbakiccaṃ samāpetvāti –",
  "tika-vin11t0:3458": "“Sammajjanī padīpo ca, udakaṃ āsanena ca;",
  "tika-vin11t0:3459": "Pavāraṇāya etāni, ‘pubbakaraṇa’nti vuccati.",
  "tika-vin11t0:3460": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin11t0:3461": "Pavāraṇāya etāni, ‘pubbakicca’nti vuccatī”ti. –",
  "tika-vin11t0:3462": "Vuttaṃ navavidhaṃ pubbakiccaṃ niṭṭhāpetvā.",
  "tika-vin11t0:3463": "Pattakalle samāniteti –",
  "tika-vin11t0:3464": "“Pavāraṇā yāvatikā ca bhikkhū kammappattā,",
  "tika-vin11t0:3465": "Sabhāgāpattiyo ca na vijjanti;",
  "tika-vin11t0:3466": "Vajjanīyā ca puggalā tasmiṃ na honti,",
  "tika-vin11t0:3467": "‘Pattakalla’nti vuccatī”ti. –",
  "tika-vin11t0:3468": "Vutte catubbidhe pattakalle samodhānite parisamāpite.",
  "tika-vin11t0:3469_0": "Ñattiṃ ṭhapetvāti “suṇātu me, bhante saṅgho, ajja pavāraṇā, yadi saṅghassa pattakallaṃ,",
  "tika-vin11t0:3469_1": "saṅgho pavāreyyā”ti evaṃ sabbasaṅgāhikavasena ca “tevācikaṃ pavāreyyā”ti ca dānādikaraṇena",
  "tika-vin11t0:3469_2": "yebhuyyena rattiyā khepitāya ca rājādiantarāye sati ca tadanurūpato “dvevācikaṃ,",
  "tika-vin11t0:3469_3": "ekavācikaṃ, samānavassikaṃ pavāreyyā”ti ca ñattiṃ ṭhapetvā, tāsaṃ viseso aṭṭhakathāyaṃ",
  "tika-vin11t0:3469_4": "dassitoyeva. Yathāha –",
  "tika-vin11t0:3470_0": "“Evañhi vutte tevācikañca dvevācikañca ekavācikañca pavāretuṃ vaṭṭati, samānavassikaṃ",
  "tika-vin11t0:3470_1": "na vaṭṭati. ‘Tevācikaṃ pavāreyyā’ti vutte pana tevācikameva vaṭṭati, aññaṃ na vaṭṭati,",
  "tika-vin11t0:3470_2": "‘dvevācikaṃ pavāreyyā’ti vutte dvevācikañca tevācikañca vaṭṭati, ekavācikañca samānavassikañca",
  "tika-vin11t0:3470_3": "na vaṭṭati. ‘Ekavācikaṃ pavāreyyā’ti vutte pana ekavācikadvevācikatevācikāni vaṭṭanti,",
  "tika-vin11t0:3470_4": "samānavassikameva na vaṭṭati. ‘Samānavassika’nti vutte sabbaṃ vaṭṭatī”ti.",
  "tika-vin11t0:3471_0": "Kātabbāti therena bhikkhunā ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ",
  "tika-vin11t0:3471_1": "paggahetvā evamassa vacanīyo “saṅghaṃ, āvuso, pavāremi diṭṭhena vā…pe… tatiyampi",
  "tika-vin11t0:3471_2": "āvuso, saṅghaṃ pavāremi diṭṭhena vā…pe… passanto paṭikarissāmī”ti vuttanayena kātabbā.",
  "tika-vin11t0:3471_3": "Navakena bhikkhunā ekaṃsaṃ uttarāsaṅgaṃ karitvā…pe… tatiyampi, bhante, saṅghaṃ pavāremi",
  "tika-vin11t0:3471_4": "diṭṭhena vā…pe… passanto paṭikarissāmīti vuttanayena kātabbā.",
  "tika-vin11t0:3472": "2636. Theresu pavārentesu yo pana navo, so sayaṃ yāva pavāreti, tāva ukkuṭikaṃ nisīdeyyāti yojanā.",
  "tika-vin11t0:3473_0": "2637. Cattāro vā tayopi vā ekāvāse ekasīmāyaṃ vasanti ce, ñattiṃ vatvā “suṇantu me,",
  "tika-vin11t0:3473_1": "āyasmanto, ajja pavāraṇā, yadāyasmantānaṃ pattakallaṃ, mayaṃ aññamaññaṃ pavāreyyāmā”ti",
  "tika-vin11t0:3473_2": "gaṇañattiṃ ṭhapetvā pavāreyyunti yojanā.",
  "tika-vin11t0:3474_0": "Pavāreyyunti ettha therena bhikkhunā ekaṃsaṃ uttarāsaṅgaṃ katvā ukkuṭikaṃ nisīditvā",
  "tika-vin11t0:3474_1": "añjaliṃ paggahetvā te tayo vā dve vā bhikkhū evamassu vacanīyā “ahaṃ, āvuso, āyasmante",
  "tika-vin11t0:3474_2": "pavāremi diṭṭhena vā sutena vā parisaṅkāya vā, vadantu maṃ āyasmanto anukampaṃ upādāya,",
  "tika-vin11t0:3474_3": "passanto paṭikarissāmi. Dutiyampi…pe… tatiyampi ahaṃ, āvuso, āyasmante pavāremi diṭṭhena",
  "tika-vin11t0:3474_4": "vā sutena vā parisaṅkāya vā, vadantu maṃ āyasmanto anukampaṃ upādāya, passanto paṭikarissāmī”ti",
  "tika-vin11t0:3474_5": "pavāretabbaṃ. Navenapi “ahaṃ, bhante, āyasmante pavāremi diṭṭhena vā sutena vā parisaṅkāya",
  "tika-vin11t0:3474_6": "vā, vadantu maṃ āyasmanto anukampaṃ upādāya, passanto paṭikarissāmi. Dutiyampi…pe…",
  "tika-vin11t0:3474_7": "tatiyampi ahaṃ, bhante, āyasmante pavāremi diṭṭhena vā sutena vā parisaṅkāya vā,",
  "tika-vin11t0:3474_8": "vadantu maṃ āyasmanto anukampaṃ upādāya, passanto paṭikarissāmī”ti pavāretabbaṃ.",
  "tika-vin11t0:3475_0": "2638. Aññamaññaṃ pavāreyyuṃ, vinā ñattiṃ duve janā. Tesu therena “ahaṃ, āvuso, āyasmantaṃ",
  "tika-vin11t0:3475_1": "pavāremi diṭṭhena vā sutena vā parisaṅkāya vā, vadatu maṃ āyasmā anukampaṃ upādāya,",
  "tika-vin11t0:3475_2": "passanto paṭikarissāmi. Dutiyampi…pe… tatiyampi ahaṃ, āvuso, āyasmantaṃ pavāremi…pe…",
  "tika-vin11t0:3475_3": "paṭikarissāmī”ti pavāretabbaṃ. Navenapi “ahaṃ, bhante, āyasmantaṃ pavāremi…pe… vadatu",
  "tika-vin11t0:3475_4": "maṃ āyasmā anukampaṃ upādāya, passanto paṭikarissāmi. Dutiyampi…pe… tatiyampi ahaṃ,",
  "tika-vin11t0:3475_5": "bhante, āyasmantaṃ pavāremi…pe… paṭikarissāmī”ti pavāretabbaṃ.",
  "tika-vin11t0:3476_0": "Adhiṭṭheyyāti pubbakiccaṃ samāpetvā “ajja me pavāraṇā cātuddasī”ti vā “pannarasī”ti",
  "tika-vin11t0:3476_1": "vā vatvā “adhiṭṭhāmī”ti adhiṭṭheyya. Yathāha “ajja me pavāraṇāti ettha sace cātuddasikā",
  "tika-vin11t0:3476_2": "hoti, ‘ajja me pavāraṇā cātuddasī’ti, sace pannarasikā, ‘ajja me pavāraṇā pannarasī’ti",
  "tika-vin11t0:3476_3": "evaṃ adhiṭṭhātabba”nti, iminā sabbasaṅgāhādiñattīsu ca tasmiṃ tasmiṃ divase so so",
  "tika-vin11t0:3476_4": "vohāro kātabboti dīpitameva.",
  "tika-vin11t0:3477": "Sesā saṅghapavāraṇāti pañcahi, atirekehi vā bhikkhūhi kattabbā pavāraṇā saṅghapavāraṇā.",
  "tika-vin11t0:3478_0": "2639. Pavāriteti paṭhamapavāraṇāya pavārite. Anāgatoti kenaci antarāyena purimikāya",
  "tika-vin11t0:3478_1": "ca pacchimikāya ca vassūpanāyikāya vassaṃ anupagato. Avutthoti pacchimikāya upagato.",
  "tika-vin11t0:3478_2": "Vuttañhi khuddasikkhāvaṇṇanāya “avutthoti pacchimikāya upagato apariniṭṭhitattā ‘avuttho’ti",
  "tika-vin11t0:3478_3": "vuccatī”ti. Pārisuddhiuposathaṃ kareyyāti yojanā. Ettha “tesaṃ santike”ti seso.",
  "tika-vin11t0:3479": "2640-1. Yasmiṃ panāvāse pañca vā cattāro vā tayo vā samaṇā vasanti, te tattha ekekassa pavāraṇaṃ haritvāna sace aññamaññaṃ pavārenti, āpatti dukkaṭanti yojanā.",
  "tika-vin11t0:3480": "Sesanti “adhammena samagga”ntiādikaṃ vinicchayaṃ. Idhāti imasmiṃ pavāraṇādhikāre. Budhoti vinayadharo. Uposathe vuttanayenāti uposathavinicchaye vuttakkamena. Nayeti jāneyya.",
  "tika-vin11t0:3481": "2642. Sampādetattano sucinti attano uposathaṃ sampādeti. Sabbaṃ sādhetīti uposathādisabbaṃ kammaṃ nipphādeti. Nattanoti attano uposathaṃ na nipphādeti.",
  "tika-vin11t0:3482_0": "2643. Tasmāti yasmā attano suciṃ na sādheti, tasmā. Ubhinnanti attano ca saṅghassa",
  "tika-vin11t0:3482_1": "ca. Kiccasiddhatthamevidhāti uposathādikammanippajjanatthaṃ idha imasmiṃ uposathakammādipakaraṇe.",
  "tika-vin11t0:3482_2": "Pārisuddhipīti ettha pi-saddena pavāraṇā saṅgahitā. Teneva vakkhati “chandaṃ vā pārisuddhiṃ",
  "tika-vin11t0:3482_3": "vā, gahetvā vā pavāraṇa”nti.",
  "tika-vin11t0:3483_0": "Chandapārisuddhipavāraṇaṃ dentena sace sāpattiko hoti, āpattiṃ desetvā ekaṃsaṃ uttarāsaṅgaṃ",
  "tika-vin11t0:3483_1": "katvā ukkuṭikaṃ nisīditvā añjaliṃ paggahetvā chandādihārako bhikkhu vattabbo “chandaṃ",
  "tika-vin11t0:3483_2": "dammi, chandaṃ me hara, chandaṃ me ārocehī”ti, “pārisuddhiṃ dammi, pārisuddhiṃ me",
  "tika-vin11t0:3483_3": "hara, pārisuddhiṃ me ārocehī”ti, “pavāraṇaṃ dammi, pavāraṇaṃ me hara, pavāraṇaṃ me",
  "tika-vin11t0:3483_4": "ārocehi, mamatthāya pavārehī”ti.",
  "tika-vin11t0:3484_0": "2644. “Chando ekenā”ti padacchedo. Ekena bahūnampi chando hātabbo, tathā pārisuddhi",
  "tika-vin11t0:3484_1": "hātabbā. Pi-saddena pavāraṇā hātabbāti yojanā. Paramparāhaṭo chandoti bahūnaṃ vā",
  "tika-vin11t0:3484_2": "ekassa vā chandādihārakassa hatthato antarā aññena gahitā chandapārisuddhipavāraṇā.",
  "tika-vin11t0:3484_3": "Visuddhiyā na gacchati anavajjabhāvāya na pāpuṇāti biḷālasaṅkhalikachandādīnaṃ saṅghamajjhaṃ",
  "tika-vin11t0:3484_4": "agamanena vaggabhāvakaraṇato.",
  "tika-vin11t0:3485_0": "Ettha ca yathā biḷālasaṅkhalikāya paṭhamavalayaṃ dutiyavalayaṃ pāpuṇāti, na tatiyaṃ,",
  "tika-vin11t0:3485_1": "evamimepi chandādayo dāyakena yassa dinnā, tato aññattha na gacchatīti biḷālasaṅkhalikāsadisattā",
  "tika-vin11t0:3485_2": "“biḷālasaṅkhalikā”ti vuttā. Biḷālasaṅkhalikāggahaṇañcettha yāsaṃ kāsañci saṅkhalikānaṃ",
  "tika-vin11t0:3485_3": "upalakkhaṇamattanti daṭṭhabbaṃ.",
  "tika-vin11t0:3486_0": "2645-6. Chandaṃ vā pārisuddhiṃ vā pavāraṇaṃ vā gahetvā chandādihārako saṅghamappatvā",
  "tika-vin11t0:3486_1": "sace sāmaṇerādibhāvaṃ paṭijāneyya vā vibbhameyya vā mareyya vā, taṃ sabbaṃ chandādibhāvaṃ",
  "tika-vin11t0:3486_2": "nāhaṭaṃ hoti, saṅghaṃ patvā evaṃ siyā sāmaṇerādibhāvaṃ paṭijānanto, vibbhanto, kālakato",
  "tika-vin11t0:3486_3": "vā bhaveyya, taṃ sabbaṃ haṭaṃ ānītaṃ hotīti yojanā.",
  "tika-vin11t0:3487_0": "Tattha sāmaṇerādibhāvaṃ vā paṭijāneyyāti “ahaṃ sāmaṇero”tiādinā bhūtaṃ sāmaṇerādibhāvaṃ",
  "tika-vin11t0:3487_1": "katheyya, pacchā sāmaṇerabhūmiyaṃ patiṭṭhaheyyāti attho. Ādi-saddena antimavatthuṃ ajjhāpanno gahito.",
  "tika-vin11t0:3488_0": "2647. Saṅghaṃ patvāti antamaso taṃtaṃkammappattassa catuvaggādisaṅghassa hatthapāsaṃ",
  "tika-vin11t0:3488_1": "patvāti attho. Pamattoti pamādaṃ satisammosaṃ patto. Suttoti niddūpagato. Khittacittakoti",
  "tika-vin11t0:3488_2": "yakkhādīhi vikkhepamāpāditacitto. Nārocetīti attano chandādīnaṃ āhaṭabhāvaṃ ekassāpi",
  "tika-vin11t0:3488_3": "bhikkhuno na katheti. Sañciccāti sañcetetvā jānantoyeva anādariyo nāroceti, dukkaṭaṃ hoti.",
  "tika-vin11t0:3489_0": "2648. Ye teti ye te bhikkhū therā vā navā vā majjhimā vā. Vipassanāti sahacariyena",
  "tika-vin11t0:3489_1": "samathopi gayhati. Samathavipassanā ca idha taruṇāyeva adhippetā, tasmā vipassanāyuttāti",
  "tika-vin11t0:3489_2": "ettha taruṇāhi samathavipassanāhi samannāgatāti attho. Rattindivanti accantasaṃyoge",
  "tika-vin11t0:3489_3": "upayogavacanaṃ. Atanditāti analasā.",
  "tika-vin11t0:3490_0": "“Rattindiva”nti ettha ratti-saddena rattiyāyeva gahaṇaṃ, udāhu ekadesassāti āha “pubbarattāpararatta”nti.",
  "tika-vin11t0:3490_1": "Pubbā ca sā ratti cāti pubbaratti, paṭhamayāmo, aparā ca sā ratti cāti apararatti,",
  "tika-vin11t0:3490_2": "pacchimayāmo, pubbaratti ca apararatti cāti samāhāradvande samāsante a-kārapaccayaṃ",
  "tika-vin11t0:3490_3": "katvā “pubbarattāpararatta”nti vuttaṃ. Idhāpi accantasaṃyoge upayogavacanaṃ. Majjhimayāme",
  "tika-vin11t0:3490_4": "kāyadarathavūpasamanatthāya supanaṃ anuññātanti taṃ vajjetvā purimapacchimayāmesu",
  "tika-vin11t0:3490_5": "nirantarabhāvanānuyogo kātabboti dassanatthameva vuttaṃ. Vipassanā parāyanā samathavipassanāva",
  "tika-vin11t0:3490_6": "paraṃ ayanaṃ patiṭṭhā etesanti vipassanāparāyanā, samathavipassanāya yuttapayuttā",
  "tika-vin11t0:3490_7": "hontīti vuttaṃ hoti.",
  "tika-vin11t0:3491_0": "2649. Laddho phāsuvihāro yehi te laddhaphāsuvihārā, tesaṃ. Phāsuvihāroti ca sukhavihārassa",
  "tika-vin11t0:3491_1": "mūlakāraṇattā taruṇā samathavipassanā adhippetā, paṭiladdhataruṇasamathavipassanānanti",
  "tika-vin11t0:3491_2": "attho. Siyā na parihāniti parihāni nāma evaṃ kate na bhaveyya.",
  "tika-vin11t0:3492": "Kattikamāsaketi cīvaramāsasaṅkhāte kattikamāse pavāraṇāya saṅgaho vuttoti yojanā. Gāthābandhavasena “saṅgāho”ti dīgho kato, pavāraṇāsaṅgaho vuttoti attho. Yathāha –",
  "tika-vin11t0:3493_0": "“Pavāraṇāsaṅgaho ca nāmāyaṃ vissaṭṭhakammaṭṭhānānaṃ thāmagatasamathavipassanānaṃ",
  "tika-vin11t0:3493_1": "sotāpannādīnañca na dātabbo. Taruṇasamathavipassanālābhino pana sabbe vā hontu, upaḍḍhā",
  "tika-vin11t0:3493_2": "vā, ekapuggalo vā, ekassapi vasena dātabboyeva. Dinne pavāraṇāsaṅgahe antovasse parihārova",
  "tika-vin11t0:3493_3": "hoti, āgantukā tesaṃ senāsanaṃ gahetuṃ na labhanti. Tehipi chinnavassehi na bhavitabbaṃ,",
  "tika-vin11t0:3493_4": "pavāretvā pana antarāpi cārikaṃ pakkamituṃ labhantī”ti.",
  "tika-vin11t0:3494": "Pavāraṇāsaṅgahassa dānappakāro pana pāḷito gahetabbo.",
  "tika-vin11t0:3495": "Pavāraṇakkhandhakakathāvaṇṇanā.",
  "tika-vin11t0:3496": "Cammakkhandhakakathāvaṇṇanā",
  "tika-vin11t0:3497_0": "2650. Eḷakā ca ajā ca migā cāti viggaho. Pasūnaṃ dvande ekattanapuṃsakattassa vibhāsitattā",
  "tika-vin11t0:3497_1": "bahuvacananiddeso. Eḷakānañca ajānañca migānaṃ rohiteṇikuruṅgānañca. Pasadā ca migamātā",
  "tika-vin11t0:3497_2": "ca pasadamigamātā, “pasadamigamātuyā”ti vattabbe gāthābandhavasena “pasada”nti niggahitāgamo.",
  "tika-vin11t0:3497_3": "Pasadamigamātuyā ca cammaṃ bhikkhuno vaṭṭatīti yojanā. “Migāna”nti iminā gahitānamevettha",
  "tika-vin11t0:3497_4": "vibhāgadassanaṃ “rohiteṇī”tiādi. Rohitādayo migavibhāgavisesā.",
  "tika-vin11t0:3498": "2651. Etesaṃ yathāvuttasattānaṃ cammaṃ ṭhapetvā aññaṃ cammaṃ dukkaṭāpattiyā vatthubhūtanti attho. Aññanti ca –",
  "tika-vin11t0:3499": "“Makkaṭo kāḷasīho ca, sarabho kadalīmigo;",
  "tika-vin11t0:3500": "Ye ca vāḷamigā honti, tesaṃ cammaṃ na vaṭṭatī”ti. –",
  "tika-vin11t0:3501_0": "Aṭṭhakathāya paṭikkhittaṃ cammamāha. Makkaṭo nāma sākhamigo. Kāḷasīho nāma mahāmukhavānarajātiko.",
  "tika-vin11t0:3501_1": "Vāḷamigā nāma sīhabyagghādayo. Yathāha – “tattha vāḷamigāti sīhabyagghaacchataracchā,",
  "tika-vin11t0:3501_2": "na kevalañca eteyeva, yesaṃ pana cammaṃ vaṭṭatīti vuttaṃ, te ṭhapetvā avasesā antamaso",
  "tika-vin11t0:3501_3": "gomahiṃsassamiḷārādayopi sabbe imasmiṃ atthe ‘vāḷamigā’tveva veditabbā”ti.",
  "tika-vin11t0:3502_0": "Thavikā ca upāhanā ca thavikopāhanaṃ. Amānusaṃ manussacammarahitaṃ sabbaṃ cammaṃ",
  "tika-vin11t0:3502_1": "thavikopāhane vaṭṭatīti yojanā. Ettha thavikāti upāhanādikosakassa gahaṇaṃ. Yathāha",
  "tika-vin11t0:3502_2": "“manussacammaṃ ṭhapetvā yena kenaci cammena upāhanā vaṭṭati. Upāhanākosakasatthakakosakakuñjikākosakesupi eseva nayo”ti.",
  "tika-vin11t0:3503_0": "2652. “Anujānāmi, bhikkhave, sabbapaccantimesu janapadesu guṇaṅguṇūpāhana”nti vacanato",
  "tika-vin11t0:3503_1": "“vaṭṭanti majjhime dese, na guṇaṅguṇūpāhanā”ti vuttaṃ. Majjhime deseti “puratthimāya",
  "tika-vin11t0:3503_2": "disāya gajaṅgalaṃ nāma nigamo”tiādinā vuttasīmāparicchede majjhimadese. Guṇaṅguṇūpāhanāti",
  "tika-vin11t0:3503_3": "catupaṭalato paṭṭhāya bahupaṭalā upāhanā. Yathāha – “guṇaṅguṇūpāhanāti catupaṭalato",
  "tika-vin11t0:3503_4": "paṭṭhāya vuccatī”ti. Majjhimadese guṇaṅguṇūpāhanā na vaṭṭantīti yojanā. Antoārāmeti",
  "tika-vin11t0:3503_5": "ettha pakaraṇato “sabbesa”nti labbhati, gilānānamitaresañca sabbesanti attho. Sabbatthāpi",
  "tika-vin11t0:3503_6": "cāti antoārāme, bahi cāti sabbatthāpi. Roginoti gilānassa vaṭṭantīti yojanā.",
  "tika-vin11t0:3504_0": "2653. Puṭabaddhā khallakabaddhācāti paccekaṃ yojetabbaṃ. Viseso panetāsaṃ aṭṭhakathāyameva",
  "tika-vin11t0:3504_1": "vutto “puṭabaddhāti yonakaupāhanā vuccati, yā yāvajaṅghato sabbapādaṃ paṭicchādeti.",
  "tika-vin11t0:3504_2": "Khallakabaddhāti paṇhipidhānatthaṃ tale khallakaṃ bandhitvā katā”ti. Pāliguṇṭhimā",
  "tika-vin11t0:3504_3": "ca “paliguṇṭhitvā katā, yā upari pādamattameva paṭicchādeti, na jaṅgha”nti aṭṭhakathāyaṃ",
  "tika-vin11t0:3504_4": "dassitāva. Tūlapuṇṇāti tūlapicunā pūretvā katā.",
  "tika-vin11t0:3505_0": "Sabbāva nīlā sabbanīlā, sā ādi yāsaṃ tā sabbanīlādayo. Ādi-saddena mahānāmarattapariyantānaṃ",
  "tika-vin11t0:3505_1": "gahaṇaṃ. Etāsaṃ sarūpaṃ aṭṭhakathāyameva vuttaṃ “nīlikā umāpupphavaṇṇā hoti, pītikā",
  "tika-vin11t0:3505_2": "kaṇikārapupphavaṇṇā, lohitikā jayasumanapupphavaṇṇā, mañjiṭṭhikā mañjiṭṭhavaṇṇā eva,",
  "tika-vin11t0:3505_3": "kaṇhā addāriṭṭhakavaṇṇā, mahāraṅgarattā satapadipiṭṭhivaṇṇā, mahānāmarattā sambhinnavaṇṇā",
  "tika-vin11t0:3505_4": "hoti paṇḍupalāsavaṇṇā. Kurundiyaṃ pana ‘padumapupphavaṇṇā’ti vutta”nti. Sabbanīlādayopi",
  "tika-vin11t0:3505_5": "cāti api-saddena nīlādivaddhikānaṃ gahaṇaṃ.",
  "tika-vin11t0:3506_0": "2654. Citrāti vicitrā. Meṇḍavisāṇūpamavaddhikāti meṇḍānaṃ visāṇasadisavaddhikā, kaṇṇikaṭṭhāne",
  "tika-vin11t0:3506_1": "meṇḍasiṅgasaṇṭhāne vaddhe yojetvā katāti attho. “Meṇḍavisāṇūpamavaddhikā”ti idaṃ",
  "tika-vin11t0:3506_2": "ajavisāṇūpamavaddhikānaṃ upalakkhaṇaṃ. Morassa piñchena parisibbitāti talesu vā vaddhesu",
  "tika-vin11t0:3506_3": "vā morapiñchehi suttakasadisehi parisibbitā. Upāhanā na ca vaṭṭantīti yojanā.",
  "tika-vin11t0:3507_0": "2655. Majjārāti biḷārā. Kāḷakā rukkhakaṇṭakā. Ūlūkā pakkhibiḷālā. Sīhāti kesarasīhādayo",
  "tika-vin11t0:3507_1": "sīhā. Uddāti catuppadajātikā. Dīpī saddalā. Ajinassāti evaṃnāmikassa. Parikkhaṭāti",
  "tika-vin11t0:3507_2": "upāhanapariyante cīvare anuvātaṃ viya vuttappakāraṃ cammaṃ yojetvā katā.",
  "tika-vin11t0:3508_0": "2656. Sace īdisā upāhanā labhanti, tāsaṃ vaḷañjanappakāraṃ dassetumāha “puṭādiṃ apanetvā”tiādi.",
  "tika-vin11t0:3508_1": "Puṭādiṃ sabbaso chinditvā vā apanetvā vā upāhanā dhāretabbāti yojanā. Evamakatvā",
  "tika-vin11t0:3508_2": "laddhanīhāreneva dhārentassa dukkaṭaṃ. Yathāha – “etāsu yaṃ kiñci labhitvā sace tāni",
  "tika-vin11t0:3508_3": "khallakādīni apanetvā sakkā honti vaḷañjituṃ, vaḷañjetabbā, tesu pana sati vaḷañjantassa dukkaṭa”nti.",
  "tika-vin11t0:3509_0": "Vaṇṇabhedaṃ tathā katvāti ettha “ekadesenā”ti seso. “Sabbaso vā”ti āharitvā sabbaso",
  "tika-vin11t0:3509_1": "vā ekadesena vā vaṇṇabhedaṃ katvā sabbanīlādayo upāhanā dhāretabbāti yojanā. Tathā",
  "tika-vin11t0:3509_2": "akatvā dhārentassa dukkaṭaṃ. Yathāha “etāsu yaṃ kiñci labhitvā rajanaṃ coḷakena puñchitvā",
  "tika-vin11t0:3509_3": "vaṇṇaṃ bhinditvā dhāretuṃ vaṭṭati. Appamattakepi bhinne vaṭṭatiyevā”ti. Nīlavaddhikādayopi",
  "tika-vin11t0:3509_4": "vaṇṇabhedaṃ katvā dhāretabbā.",
  "tika-vin11t0:3510": "2657. Tattha ṭhāne passāvapādukā, vaccapādukā, ācamanapādukāti tisso pādukāyo ṭhapetvā sabbāpi pādukā tālapattikādibhedā sabbāpi saṅkamanīyā pādukā dhāretuṃ na vaṭṭantīti yojanā.",
  "tika-vin11t0:3511_0": "2658. Atikkantapamāṇaṃ uccāsayanasaññitaṃ āsandiñceva pallaṅkañca sevamānassa dukkaṭanti",
  "tika-vin11t0:3511_1": "yojanā. Āsandī vuttalakkhaṇāva. Pallaṅkoti pādesu āharimāni vāḷarūpāni ṭhapetvā kato,",
  "tika-vin11t0:3511_2": "ekasmiṃyeva dārumhi kaṭṭhakammavasena chinditvā katāni asaṃhārimāni tatraṭṭhāneva",
  "tika-vin11t0:3511_3": "vāḷarūpāni yassa pādesu santi, evarūpo pallaṅko kappatīti “āharimenā”ti imināva dīpitaṃ.",
  "tika-vin11t0:3511_4": "“Akappiyarūpakato akappiyamañco pallaṅko”ti hi sārasamāse vuttaṃ.",
  "tika-vin11t0:3512_0": "2659. Gonakanti dīghalomakamahākojavaṃ. Caturaṅgulādhikāni kira tassa lomāni, kāḷavaṇṇañca",
  "tika-vin11t0:3512_1": "hoti. “Caturaṅgulato ūnakappamāṇalomo kojavo vaṭṭatī”ti vadanti. Kuttakanti soḷasannaṃ",
  "tika-vin11t0:3512_2": "nāṭakitthīnaṃ ṭhatvā naccanayoggaṃ uṇṇāmayattharaṇaṃ. Cittanti bhitticchiddādikavicitraṃ",
  "tika-vin11t0:3512_3": "uṇṇāmayattharaṇaṃ. Paṭikanti uṇṇāmayaṃ setattharaṇaṃ. Paṭalikanti ghanapupphakaṃ",
  "tika-vin11t0:3512_4": "uṇṇāmayaṃ lohitattharaṇaṃ, yo “āmalakapatto”tipi vuccati.",
  "tika-vin11t0:3513_0": "Ekantalominti ubhato uggatalomaṃ uṇṇāmayattharaṇaṃ. Vikatinti sīhabyagghādirūpavicitraṃ",
  "tika-vin11t0:3513_1": "uṇṇāmayattharaṇaṃ. “Ekantalomīti ekatodasaṃ uṇṇāmayattharaṇa”nti dīghanikā. Tūlikanti",
  "tika-vin11t0:3513_2": "rukkhatūlalatātūlapoṭakitūlasaṅkhātānaṃ tiṇṇaṃ tūlānaṃ aññatarapuṇṇaṃ pakatitūlikaṃ.",
  "tika-vin11t0:3513_3": "Uddalomikanti ekato uggatalomaṃ uṇṇāmayattharaṇaṃ. “Uddalomīti ubhatodasaṃ uṇṇāmayattharaṇaṃ.",
  "tika-vin11t0:3513_4": "Ekantalomīti ekatodasaṃ uṇṇāmayattharaṇa”nti dīghanikāyaṭṭhakathāyaṃ vuttaṃ. Sārasamāse",
  "tika-vin11t0:3513_5": "pana “uddalomīti ekato uggatapupphaṃ. Ekantalomīti ubhato uggatapuppha”nti vuttaṃ.",
  "tika-vin11t0:3514_0": "2660. Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ. “Koseyyakaṭṭissamayanti",
  "tika-vin11t0:3514_1": "koseyyakasaṭamaya”nti ācariyadhammapālattherena vuttaṃ, kantitakoseyyapuṭamayanti",
  "tika-vin11t0:3514_2": "attho. Koseyyanti ratanaparisibbitaṃ kosiyasuttamayaṃ paccattharaṇaṃ. Ratanaparisibbanarahitaṃ",
  "tika-vin11t0:3514_3": "suddhakoseyyaṃ pana vaṭṭati.",
  "tika-vin11t0:3515_0": "Dīghanikāyaṭṭhakathāyaṃ panettha “ṭhapetvā tūlikaṃ sabbāneva gonakādīni ratanaparisibbitāni",
  "tika-vin11t0:3515_1": "na vaṭṭantī”ti vuttaṃ. Tattha “ṭhapetvā tūlika”nti etena ratanaparisibbanarahitāpi",
  "tika-vin11t0:3515_2": "tūlikā na vaṭṭatīti dīpeti. “Ratanaparisibbitāni na vaṭṭantī”ti iminā pana yāni ratanaparisibbitāni,",
  "tika-vin11t0:3515_3": "tāni bhūmattharaṇavasena yathānurūpaṃ mañcādīsu ca upanetuṃ vaṭṭatīti dīpitanti veditabbaṃ.",
  "tika-vin11t0:3515_4": "Ettha ca vinayapariyāyaṃ patvā garuke ṭhātabbattā idha vuttanayenevettha vinicchayo",
  "tika-vin11t0:3515_5": "veditabbo. Suttantikadesanāyaṃ pana gahaṭṭhānampi vasena vuttattā nesaṃ saṅgaṇhanatthaṃ",
  "tika-vin11t0:3515_6": "“ṭhapetvā tūlikaṃ…pe… vaṭṭantīti vutta”nti apare.",
  "tika-vin11t0:3516_0": "Hatthiassarathattharanti hatthipiṭṭhe attharitaṃ attharaṇaṃ hatthattharaṇaṃ nāma.",
  "tika-vin11t0:3516_1": "Assarathattharepi eseva nayo. Kadalimigapavara-paccattharaṇakampi cāti kadalimigacammaṃ",
  "tika-vin11t0:3516_2": "nāma atthi, tena kataṃ pavarapaccattharaṇanti attho. Taṃ kira setavatthassa upari",
  "tika-vin11t0:3516_3": "kadalimigacammaṃ pattharitvā sibbetvā karonti. Pi-saddena ajinappaveṇī gahitā. Ajinappaveṇī",
  "tika-vin11t0:3516_4": "nāma ajinacammehi mañcapamāṇena sibbetvā katā paveṇī. Tāni kira cammāni sukhumatarāni,",
  "tika-vin11t0:3516_5": "tasmā dupaṭṭatipaṭṭāni katvā sibbanti. Tena vuttaṃ “ajinappaveṇī”ti.",
  "tika-vin11t0:3517_0": "2661. Rattavitānassa heṭṭhāti kusumbhādirattassa lohitavitānassa heṭṭhā kappiyapaccattharaṇehi",
  "tika-vin11t0:3517_1": "atthataṃ sayanāsanañca. Kasāvarattavitānassa pana heṭṭhā kappiyapaccattharaṇena atthataṃ",
  "tika-vin11t0:3517_2": "vaṭṭati. Teneva vakkhati “heṭṭhā akappiye”tiādi.",
  "tika-vin11t0:3518_0": "Dvidhā rattūpadhānakanti sīsapasse, pādapasse cāti ubhatopasse paññattarattabibbohanavantañca",
  "tika-vin11t0:3518_1": "sayanāsanaṃ. Idaṃ sabbaṃ akappiyaṃ paribhuñjato dukkaṭaṃ hoti. “Yaṃ pana ekameva",
  "tika-vin11t0:3518_2": "upadhānaṃ ubhosu passesu rattaṃ vā hoti padumavaṇṇaṃ vā vicitraṃ vā, sace pamāṇayuttaṃ,",
  "tika-vin11t0:3518_3": "vaṭṭatī”ti aṭṭhakathāvinicchayo eteneva byatirekato vutto hoti. “Yebhuyyarattānipi",
  "tika-vin11t0:3518_4": "dve bibbohanāni na vaṭṭantī”ti gaṇṭhipade vuttaṃ. Teneva yebhuyyena rattavitānampi",
  "tika-vin11t0:3518_5": "na vaṭṭatīti viññāyati.",
  "tika-vin11t0:3519_0": "Ettha ca kiñcāpi dīghanikāyaṭṭhakathāyaṃ “alohitakāni dvepi vaṭṭantiyeva, tato uttari",
  "tika-vin11t0:3519_1": "labhitvā aññesaṃ dātabbāni, dātuṃ asakkonto mañce tiriyaṃ attharitvā upari paccattharaṇaṃ",
  "tika-vin11t0:3519_2": "datvā nipajjitumpi labhatī”ti avisesena vuttaṃ. Senāsanakkhandhakasaṃvaṇṇanāyaṃ pana",
  "tika-vin11t0:3519_3": "“agilānassa sīsūpadhānañca pādūpadhānañcāti dvayameva vaṭṭati, gilānassa bibbohanāni",
  "tika-vin11t0:3519_4": "santharitvā upari paccattharaṇaṃ datvā nipajjitumpi vaṭṭatī”ti vuttattā gilānoyeva",
  "tika-vin11t0:3519_5": "mañce tiriyaṃ attharitvā nipajjituṃ labhatīti veditabbaṃ.",
  "tika-vin11t0:3520": "2662. Uddhaṃ setavitānampi heṭṭhā akappiye paccattharaṇe sati na vaṭṭatīti yojanā. Tasminti akappiyapaccattharaṇe.",
  "tika-vin11t0:3521_0": "2663. “Ṭhapetvā”ti iminā āsandādittayassa vaṭṭanākāro natthīti dīpeti. Sesaṃ sabbanti",
  "tika-vin11t0:3521_1": "gonakādi dvidhārattūpadhānakapariyantaṃ sabbaṃ. Gihisantakanti gihīnaṃ santakaṃ tehiyeva",
  "tika-vin11t0:3521_2": "paññattaṃ, iminā pañcasu sahadhammikesu aññatarena vā tesaṃ āṇattiyā vā paññattaṃ",
  "tika-vin11t0:3521_3": "na vaṭṭatīti dīpeti. Labhateti nisīdituṃ labhati.",
  "tika-vin11t0:3522_0": "2664. Taṃ kattha labhatīti padesaniyamaṃ dassetumāha “dhammāsane”tiādi. Dhammāsaneti",
  "tika-vin11t0:3522_1": "ettha aṭṭhakathāyaṃ “yadi dhammāsane saṅghikampi gonakādiṃ bhikkhūhi anāṇattā ārāmikādayo",
  "tika-vin11t0:3522_2": "sayameva paññāpenti ceva nīharanti ca, etaṃ gihivikatanīhāraṃ nāma. Iminā gihivikatanīhārena",
  "tika-vin11t0:3522_3": "vaṭṭatī”ti vuttaṃ. Bhattagge vāti vihāre nisīdāpetvā parivesanaṭṭhāne vā bhojanasālāyaṃ",
  "tika-vin11t0:3522_4": "vā. Apisaddena gihīnaṃ gehepi tehi paññatte gonakādimhi nisīdituṃ anāpattīti dīpeti.",
  "tika-vin11t0:3522_5": "Dhammāsanādipadesaniyamanena tato aññattha gihipaññattepi tattha nisīdituṃ na vaṭṭatīti",
  "tika-vin11t0:3522_6": "byatirekato viññāyati.",
  "tika-vin11t0:3523_0": "Bhūmattharaṇaketi ettha “kate”ti seso. Tatthāti saṅghike vā gihisantake vā gonakādimhi",
  "tika-vin11t0:3523_1": "sahadhammikehi anāṇattehi gihīhi eva bhūmattharaṇe kate. Sayitunti upari attano paccattharaṇaṃ",
  "tika-vin11t0:3523_2": "datvā nipajjituṃ vaṭṭati. Api-saddena nisīditumpi vāti samuccinoti. “Bhūmattharaṇake”ti",
  "tika-vin11t0:3523_3": "iminā gihīhi eva mañcādīsu sayanatthaṃ atthate upari attano paccattharaṇaṃ datvā",
  "tika-vin11t0:3523_4": "sayituṃ vā nisīdituṃ vā na vaṭṭatīti dīpeti.",
  "tika-vin11t0:3524": "Cammakkhandhakakathāvaṇṇanā.",
  "tika-vin11t0:3525": "Bhesajjakkhandhakakathāvaṇṇanā",
  "tika-vin11t0:3526": "2665. Gahapatissa bhūmi, sammutibhūmi, ussāvanantikābhūmi, gonisādibhūmīti kappiyabhūmiyo catasso hontīti vuttā bhagavatāti yojanā.",
  "tika-vin11t0:3527_0": "2666. Kathaṃ kappiyaṃ kattabbanti “anujānāmi, bhikkhave, catasso kappiyabhūmiyo ussāvanantikaṃ",
  "tika-vin11t0:3527_1": "gonisādikaṃ gahapatiṃ sammuti”nti evaṃ catasso bhūmiyo uddharitvā tāsaṃ sāmaññalakkhaṇaṃ",
  "tika-vin11t0:3527_2": "dassetumāha “saṅghassā”tiādi. Saṅghassa santakaṃ vāsatthāya kataṃ gehaṃ vā bhikkhuno",
  "tika-vin11t0:3527_3": "santakaṃ vāsatthāya kataṃ gehaṃ vāti yojanā. Kappiyaṃ kattabbanti kappiyaṭṭhānaṃ",
  "tika-vin11t0:3527_4": "kattabbaṃ. Sahaseyyappahonakanti sabbacchannaparicchannādilakkhaṇena sahaseyyārahaṃ.",
  "tika-vin11t0:3528_0": "2667. Idāni catassopi bhūmiyo sarūpato dassetumāha “ṭhapetvā”tiādi. Bhikkhuṃ ṭhapetvā",
  "tika-vin11t0:3528_1": "aññehi kappiyabhūmiyā atthāya dinnaṃ vā tesaṃ santakaṃ vā yaṃ gehaṃ, idaṃ eva gahapatibhūmi nāmāti yojanā.",
  "tika-vin11t0:3529": "2668. Yā pana kuṭi saṅghena sammatā ñattidutiyāya kammavācāya, sā sammutikā nāma. Tassā sammannanakāle kammavācaṃ avatvā apalokanaṃ vā kātuṃ vaṭṭatevāti yojanā.",
  "tika-vin11t0:3530_0": "2669-70. Paṭhamaiṭṭhakāya vā paṭhamapāsāṇassa vā paṭhamatthambhassa vā ādi-ggahaṇena",
  "tika-vin11t0:3530_1": "paṭhamabhittipādassa vā ṭhapane paresu manussesu ukkhipitvā ṭhapentesu samantato",
  "tika-vin11t0:3530_2": "parivāretvā “kappiyakuṭiṃ karoma, kappiyakuṭiṃ karomā”ti abhikkhaṇaṃ vadantehi āmasitvā",
  "tika-vin11t0:3530_3": "vā sayameva ukkhipitvā vā iṭṭhakā ṭhapeyya pāsāṇo vā thambho vā bhittipādo vā ṭhapeyya",
  "tika-vin11t0:3530_4": "ṭhapetabbo, ayaṃ ussāvanantikā kuṭīti yojanā.",
  "tika-vin11t0:3531_0": "2671. Iṭṭhakādipatiṭṭhānanti paṭhamiṭṭhakādīnaṃ bhūmiyaṃ patiṭṭhānaṃ. Vadatanti “kappiyakuṭiṃ",
  "tika-vin11t0:3531_1": "karoma, kappiyakuṭiṃ karomā”ti vadantānaṃ. Samakālaṃ tu vaṭṭatīti ekakālaṃ vaṭṭati,",
  "tika-vin11t0:3531_2": "iminā “sace hi aniṭṭhite vacane thambho patiṭṭhāti, appatiṭṭhite vā tasmiṃ vacanaṃ",
  "tika-vin11t0:3531_3": "niṭṭhāti, akatā hoti kappiyakuṭī”ti aṭṭhakathāvinicchayo sūcito.",
  "tika-vin11t0:3532_0": "2672. Ārāmo sakalo aparikkhitto vā yebhuyyato aparikkhitto vāti duvidhopi viññūhi",
  "tika-vin11t0:3532_1": "vinayadharehi “gonisādī”ti vuccati. Pavesanivāraṇābhāvena paviṭṭhānaṃ gunnaṃ nisajjāyogato",
  "tika-vin11t0:3532_2": "tathā vuccatīti yojanā.",
  "tika-vin11t0:3533": "2673. Payojanaṃ dassetumāha “ettha pakkañcā”tiādi. Āmisanti purimakālikadvayaṃ. “Āmisa”nti iminā nirāmisaṃ itarakālikadvayaṃ akappiyakuṭiyaṃ vutthampi pakkampi kappatīti dīpeti.",
  "tika-vin11t0:3534_0": "2674-5. Imā kappiyakuṭiyo kadā jahitavatthukā hontīti āha “ussāvanantikā yā sā”tiādi.",
  "tika-vin11t0:3534_1": "Yā ussāvanantikā yesu thambhādīsu adhiṭṭhitā, sā tesu thambhādīsu apanītesu tadaññesupi",
  "tika-vin11t0:3534_2": "thambhādīsu tiṭṭhatīti yojanā.",
  "tika-vin11t0:3535_0": "Sabbesu thambhādīsu apanītesu sā jahitavatthukā siyāti yojanā. Gonisādikuṭi parikkhittā",
  "tika-vin11t0:3535_1": "vatiādīhi jahitavatthukā siyā. Parikkhittāti ca “ārāmo pana upaḍḍhaparikkhittopi",
  "tika-vin11t0:3535_2": "bahutaraṃ parikkhittopi parikkhittoyeva nāmā”ti kurundimahāpaccariyādīsu vuttattā",
  "tika-vin11t0:3535_3": "na kevalaṃ sabbaparikkhittāva, upaḍḍhaparikkhittāpi yebhuyyaparikkhittāpi gahetabbā.",
  "tika-vin11t0:3536_0": "Sesāti gahapatisammutikuṭiyo. Chadananāsato jahitavatthukā siyunti yojanā. Chadananāsatoti",
  "tika-vin11t0:3536_1": "ettha “gopānasimattaṃ ṭhapetvā”ti seso. Sace gopānasīnaṃ upari ekampi pakkhapāsamaṇḍalaṃ",
  "tika-vin11t0:3536_2": "atthi, rakkhati. Yatra panimā catassopi kappiyabhūmiyo natthi, tattha kiṃ kātabbaṃ?",
  "tika-vin11t0:3536_3": "Anupasampannassa datvā tassa santakaṃ katvā paribhuñjitabbaṃ.",
  "tika-vin11t0:3537": "2676. Bhikkhuṃ ṭhapetvā aññesaṃ hatthato paṭiggaho ca tesaṃ sannidhi ca tesaṃ antovutthañca bhikkhussa vaṭṭatīti yojanā.",
  "tika-vin11t0:3538_0": "2677. Bhikkhussa santakaṃ saṅghikampi vā akappiyabhūmiyaṃ sahaseyyappahonake gehe",
  "tika-vin11t0:3538_1": "antovutthañca antopakkañca bhikkhussa na vaṭṭati. Bhikkhuniyā santakaṃ saṅghikampi",
  "tika-vin11t0:3538_2": "vā akappiyabhūmiyaṃ sahaseyyappahonake gehe antovutthañca antopakkañca bhikkhuniyā",
  "tika-vin11t0:3538_3": "na vaṭṭatīti evaṃ ubhinnaṃ bhikkhubhikkhunīnaṃ na vaṭṭatīti yojanā.",
  "tika-vin11t0:3539": "2678. Akappakuṭiyāti akappiyakuṭiyā, “akappiyabhūmiyaṃ sahaseyyappahonake gehe”ti aṭṭhakathāyaṃ vuttāya akappiyabhūmiyāti attho. Ādi-saddena navanītatelamadhuphāṇitānaṃ gahaṇaṃ.",
  "tika-vin11t0:3540": "2679. Teheva antovutthehi sappiādīhi sattāhakālikehi saha bhikkhunā pakkaṃ taṃ yāvajīvikaṃ nirāmisaṃ sattāhaṃ paribhuñjituṃ vaṭṭatevāti yojanā.",
  "tika-vin11t0:3541_0": "2680. Pakkaṃ sāmaṃpakkaṃ taṃ yāvajīvikaṃ sace āmisasaṃsaṭṭhaṃ paribhuñjati, antovutthañca",
  "tika-vin11t0:3541_1": "bhuñjati, kiñca bhiyyo sāmaṃpakkañca bhuñjatīti yojanā. Yāvajīvikassa āmisasaṃsaṭṭhassa",
  "tika-vin11t0:3541_2": "āmisagatikattā “antovuttha”nti vuttaṃ.",
  "tika-vin11t0:3542": "2682. Udakaṃ na hoti kālikaṃ catūsu kālikesu asaṅgahitattā.",
  "tika-vin11t0:3543_0": "2683. Tikālikā yāvakālikā yāmakālikā sattāhakālikāti tayo kālikā paṭiggahavaseneva",
  "tika-vin11t0:3543_1": "attano attano kālaṃ atikkamitvā bhuttā dosakarā honti, tatiyaṃ sattāhātikkame nissaggiyapācittiyavatthuttā",
  "tika-vin11t0:3543_2": "abhuttampi dosakaranti yojanā.",
  "tika-vin11t0:3544_0": "“Bhuttā dosakarā”ti iminā purimakālikadvayaṃ paṭiggahetvā kālātikkamanamattena āpattiyā",
  "tika-vin11t0:3544_1": "kāraṇaṃ na hoti, bhuttameva hoti. Sattāhakālikaṃ kālātikkamena aparibhuttampi āpattiyā",
  "tika-vin11t0:3544_2": "kāraṇaṃ hotīti dīpeti. Tesu sattāhakālikeyeva visesaṃ dassetumāha “abhuttaṃ tatiyampi",
  "tika-vin11t0:3544_3": "cā”ti. Ca-saddo tu-saddatthe. Yāvajīvikaṃ pana paṭiggahetvā yāvajīvaṃ paribhuñjiyamānaṃ",
  "tika-vin11t0:3544_4": "itarakālikasaṃsaggaṃ vinā dosakaraṃ na hotīti na gahitaṃ.",
  "tika-vin11t0:3545_0": "2684. Ambādayo saddā rukkhānaṃ nāmabhūtā taṃtaṃphalepi vattamānā idha upacāravasena",
  "tika-vin11t0:3545_1": "tajje pānake vuttā, tenevāha “pānakaṃ mata”nti. Cocaṃ aṭṭhikakadalipānaṃ. Mocaṃ itarakadalipānaṃ.",
  "tika-vin11t0:3545_2": "Madhūti muddikaphalānaṃ rasaṃ. Muddikāti sītodake madditānaṃ muddikaphalānaṃ pānaṃ.",
  "tika-vin11t0:3545_3": "“Sālūkapānanti rattuppalanīluppalādīnaṃ sālūke madditvā katapāna”nti pāḷiyaṃ, aṭṭhakathāya",
  "tika-vin11t0:3545_4": "ca sālūka-saddassa dīghavasena saṃyogadassanato “sālu phārusakañcā”ti gāthābandhavasena rasso kato.",
  "tika-vin11t0:3546_0": "Sālūkaṃ kumuduppalānaṃ phalarasaṃ. Khuddasikkhāvaṇṇanāyaṃ pana “sālūkapānaṃ nāma",
  "tika-vin11t0:3546_1": "rattuppalanīluppalādīnaṃ kiñjakkhareṇūhi katapāna”nti vuttaṃ. “Phārusaka’ntiādīsu",
  "tika-vin11t0:3546_2": "eko rukkho”ti gaṇṭhipade vuttaṃ. Tassa phalaraso phārusakaṃ nāma. Etesaṃ aṭṭhannaṃ",
  "tika-vin11t0:3546_3": "phalānaṃ raso udakasambhinno vaṭṭati, sītudake maddito pasanno nikkasaṭova vaṭṭati,",
  "tika-vin11t0:3546_4": "udakena pana asambhinno raso yāvakāliko.",
  "tika-vin11t0:3547_0": "2685. Phalanti ambādiphalaṃ. Savatthukapaṭiggahoti pānavatthukānaṃ phalānaṃ paṭiggaho.",
  "tika-vin11t0:3547_1": "Vasati ettha pānanti vatthu, phalaṃ, vatthunā saha vaṭṭatīti savatthukaṃ, pānaṃ,",
  "tika-vin11t0:3547_2": "savatthukassa paṭiggaho savatthukapaṭiggaho. Savatthukassa paṭiggahaṃ nāma vatthupaṭiggahaṇamevāti",
  "tika-vin11t0:3547_3": "katvā vuttaṃ “pānavatthukānaṃ phalānaṃ paṭiggaho”ti.",
  "tika-vin11t0:3548_0": "2686. “Sukoṭṭetvā”ti vuccamānattā “ambapakka”nti āmakameva ambaphalaṃ vuccati. Udaketi",
  "tika-vin11t0:3548_1": "sītodake. Parissavaṃ parissāvitaṃ. Katvāti madhuādīhi abhisaṅkharitvā. Yathāha –",
  "tika-vin11t0:3548_2": "“tadahupaṭiggahitehi madhusakkarakappūrādīhi yojetvā kātabba”nti. Pātuṃ vaṭṭatīti",
  "tika-vin11t0:3548_3": "ettha vinicchayo “evaṃ kataṃ purebhattameva kappati, anupasampannehi kataṃ labhitvā",
  "tika-vin11t0:3548_4": "pana purebhattaṃ paṭiggahitaṃ purebhattaṃ sāmisaparibhogenāpi vaṭṭati, pacchābhattaṃ",
  "tika-vin11t0:3548_5": "nirāmisaparibhogena yāva aruṇuggamanā vaṭṭatiyeva. Esa nayo sabbapānesū”ti aṭṭhakathāyaṃ vutto.",
  "tika-vin11t0:3549": "2687. Sesapānakesupīti jambupānakādīsupi.",
  "tika-vin11t0:3550": "2688. Ucchuraso antogadhattā idha vutto, na pana yāmakālikattā, so pana sattāhakālikoyeva.",
  "tika-vin11t0:3551_0": "2689. Madhukassa rasanti madhukapupphassa rasaṃ. Ettha madhukapuppharaso aggipāko",
  "tika-vin11t0:3551_1": "vā hotu ādiccapāko vā, pacchābhattaṃ na vaṭṭati. Purebhattampi yaṃ pānaṃ gahetvā",
  "tika-vin11t0:3551_2": "majjaṃ karonti, so ādito paṭṭhāya na vaṭṭati. Madhukapupphaṃ pana allaṃ vā sukkhaṃ",
  "tika-vin11t0:3551_3": "vā bhajjitaṃ vā tena kataphāṇitaṃ vā yato paṭṭhāya majjaṃ na karonti, taṃ sabbaṃ",
  "tika-vin11t0:3551_4": "purebhattaṃ vaṭṭati.",
  "tika-vin11t0:3552_0": "Pakkaḍākarasanti pakkassa yāvakālikassa rasaṃ. Sabbo pattaraso yāmakāliko vuttoti",
  "tika-vin11t0:3552_1": "yojanā. Aṭṭhakathāyaṃ “yāvakālikapattānañhi purebhattaṃyeva raso kappatī”ti imameva sandhāya vuttaṃ.",
  "tika-vin11t0:3553": "2690. Sānulomānaṃ sattannaṃ dhaññānaṃ phalajaṃ rasaṃ ṭhapetvā sabbo phalajo raso vikāle yāmasaññite anulomato paribhuñjituṃ anuññātoti yojanā.",
  "tika-vin11t0:3554": "2691. Yāvakālikapattānaṃ sītudake madditvā kato rasopi apakko, ādiccapākopi vikāle pana vaṭṭatīti yojanā.",
  "tika-vin11t0:3555_0": "2692-3. Sattadhaññānulomāni sarūpato dassetumāha “tālañcanāḷikerañcā”tiādi. Aparaṇṇaṃ",
  "tika-vin11t0:3555_1": "muggādi. “Sattadhaññānulomika”nti iminā etesaṃ raso yāvakāliko yāmakālasaṅkhāte vikāle",
  "tika-vin11t0:3555_2": "paribhuñjituṃ na vaṭṭatīti dasseti.",
  "tika-vin11t0:3556": "2695. Evamādīnaṃ khuddakānaṃ phalānaṃ raso pana aṭṭhapānānulomattā anulomike yāmakālikānulomike niddiṭṭho kathitoti yojanā.",
  "tika-vin11t0:3557": "2696. Idha imasmiṃ loke sānulomassa dhaññassa phalajaṃ rasaṃ ṭhapetvā ayāmakāliko añño phalaraso natthīti yojanā, sabbo yāmakālikoyevāti dīpeti.",
  "tika-vin11t0:3558": "Bhesajjakkhandhakakathāvaṇṇanā.",
  "tika-vin11t0:3559": "Kathinakkhandhakakathāvaṇṇanā",
  "tika-vin11t0:3560_0": "2697. Vutthavassānaṃ purimikāya vassaṃ upagantvā yāva mahāpavāraṇā, tāva ratticchedaṃ",
  "tika-vin11t0:3560_1": "akatvā vutthavassānaṃ bhikkhūnaṃ ekassa vā dvinnaṃ tiṇṇaṃ catunnaṃ pañcannaṃ atirekānaṃ",
  "tika-vin11t0:3560_2": "vā bhikkhūnaṃ pañcannaṃ ānisaṃsānaṃ vakkhamānānaṃ anāmantacārādīnaṃ pañcannaṃ ānisaṃsānaṃ",
  "tika-vin11t0:3560_3": "paṭilābhakāraṇā munipuṅgavo sabbesaṃ agārikādimunīnaṃ sakalaguṇagaṇehi uttamo bhagavā",
  "tika-vin11t0:3560_4": "kathinatthāraṃ “anujānāmi, bhikkhave, vassaṃvutthānaṃ bhikkhūnaṃ kathinaṃ attharitu”nti",
  "tika-vin11t0:3560_5": "abrvi kathesīti yojanā.",
  "tika-vin11t0:3561_0": "Etthāyaṃ vinicchayo – “kathinatthāraṃ ke labhanti, ke na labhantīti? Gaṇanavasena",
  "tika-vin11t0:3561_1": "tāva pacchimakoṭiyā pañca janā labhanti, uddhaṃ satasahassampi, pañcannaṃ heṭṭhā",
  "tika-vin11t0:3561_2": "na labhantī”ti idaṃ aṭṭhakathāya atthārakassa bhikkhuno saṅghassa kathinadussadānakammaṃ",
  "tika-vin11t0:3561_3": "sandhāya vuttaṃ. “Vutthavassavasena purimikāya vassaṃ upagantvā paṭhamapavāraṇāya",
  "tika-vin11t0:3561_4": "pavāritā labhanti, chinnavassā vā pacchimikāya upagatā vā na labhanti. Aññasmiṃ vihāre",
  "tika-vin11t0:3561_5": "vutthavassāpi na labhantīti mahāpaccariyaṃ vutta”nti idaṃ aṭṭhakathāya ānisaṃsalābhaṃ",
  "tika-vin11t0:3561_6": "sandhāya vuttaṃ, na kammaṃ.",
  "tika-vin11t0:3562": "Idāni tadubhayaṃ vibhajitvā dasseti –",
  "tika-vin11t0:3563_0": "“Purimikāya upagatānaṃ pana sabbe gaṇapūrakā honti, ānisaṃsaṃ na labhanti, ānisaṃso",
  "tika-vin11t0:3563_1": "itaresaṃyeva hoti. Sace purimikāya upagatā cattāro vā honti, tayo vā dve vā eko vā,",
  "tika-vin11t0:3563_2": "itare gaṇapūrake katvā kathinaṃ attharitabbaṃ. Atha cattāro bhikkhū upagatā, eko",
  "tika-vin11t0:3563_3": "paripuṇṇavasso sāmaṇero, so ce pacchimikāya upasampajjati, gaṇapūrako ceva hoti,",
  "tika-vin11t0:3563_4": "ānisaṃsañca labhati. Tayo bhikkhū dve sāmaṇerā, dve bhikkhū tayo sāmaṇerā, eko bhikkhu",
  "tika-vin11t0:3563_5": "cattāro sāmaṇerāti etthāpi eseva nayo. Sace purimikāya upagatā kathinatthārakusalā",
  "tika-vin11t0:3563_6": "na honti, atthārakusalā khandhakabhāṇakattherā pariyesitvā ānetabbā, kammavācaṃ sāvetvā",
  "tika-vin11t0:3563_7": "kathinaṃ attharāpetvā dānañca bhuñjitvā gamissanti, ānisaṃso pana itaresaṃyeva hotī”ti.",
  "tika-vin11t0:3564_0": "Kathinaṃ kena dinnaṃ vaṭṭatīti? Yena kenaci devena vā manussena vā pañcannaṃ vā sahadhammikānaṃ",
  "tika-vin11t0:3564_1": "aññatarena dinnaṃ vaṭṭati. Kathinadāyakassa vattaṃ atthi, sace so taṃ ajānanto pucchati",
  "tika-vin11t0:3564_2": "“bhante, kathaṃ kathinaṃ dātabba”nti, tassa evaṃ ācikkhitabbaṃ “tiṇṇaṃ cīvarānaṃ",
  "tika-vin11t0:3564_3": "aññatarappahonakaṃ sūriyuggamanasamaye vatthaṃ ‘kathinacīvaraṃ demā’ti dātuṃ vaṭṭati,",
  "tika-vin11t0:3564_4": "tassa parikammatthaṃ ettakā nāma sūciyo, ettakaṃ suttaṃ, ettakaṃ rajanaṃ, parikammaṃ",
  "tika-vin11t0:3564_5": "karontānaṃ ettakānaṃ bhikkhūnaṃ yāgubhattañca dātuṃ vaṭṭatī”ti.",
  "tika-vin11t0:3565_0": "Kathinatthārakenāpi dhammena samena uppannaṃ kathinaṃ attharantena vattaṃ jānitabbaṃ.",
  "tika-vin11t0:3565_1": "Tantavāyagehato hi ābhatasantāneneva khalimakkhitasāṭakopi na vaṭṭati, malīnasāṭakopi",
  "tika-vin11t0:3565_2": "na vaṭṭati, tasmā kathinatthārasāṭakaṃ labhitvā suddhaṃ dhovitvā sūciādīni cīvarakammūpakaraṇāni",
  "tika-vin11t0:3565_3": "sajjetvā bahūhi bhikkhūhi saddhiṃ tadaheva sibbitvā niṭṭhitasūcikammaṃ rajitvā kappabinduṃ",
  "tika-vin11t0:3565_4": "datvā kathinaṃ attharitabbaṃ. Sace tasmiṃ anatthateyeva añño kathinasāṭakaṃ attharitabbakaṃ",
  "tika-vin11t0:3565_5": "āharati, aññāni ca bahūni kathinānisaṃsavatthāni deti, yo ānisaṃsaṃ bahuṃ deti, tassa",
  "tika-vin11t0:3565_6": "santakeneva attharitabbaṃ. Itaro yathā tathā ovaditvā saññāpetabbo.",
  "tika-vin11t0:3566_0": "Kathinaṃ pana kena attharitabbaṃ? Yassa saṅgho kathinacīvaraṃ deti. Saṅghena pana",
  "tika-vin11t0:3566_1": "kassa dātabbaṃ? Yo jiṇṇacīvaro hoti. Sace bahū jiṇṇacīvarā honti, vuḍḍhassa dātabbaṃ.",
  "tika-vin11t0:3566_2": "Vuḍḍhesupi yo mahāparivāro tadaheva cīvaraṃ katvā attharituṃ sakkoti, tassa dātabbaṃ.",
  "tika-vin11t0:3566_3": "Sace vuḍḍho na sakkoti, navakataro sakkoti, tassa dātabbaṃ. Api ca saṅghena mahātherassa",
  "tika-vin11t0:3566_4": "saṅgahaṃ kātuṃ vaṭṭati, tasmā “tumhe, bhante, gaṇhatha, mayaṃ katvā dassāmā”ti vattabbaṃ.",
  "tika-vin11t0:3567_0": "Tīsu cīvaresu yaṃ jiṇṇaṃ hoti, tadatthāya dātabbaṃ. Pakatiyā dupaṭṭacīvarassa dupaṭṭatthāyeva",
  "tika-vin11t0:3567_1": "dātabbaṃ. Sacepissa ekapaṭṭacīvaraṃ ghanaṃ hoti, kathinasāṭako ca pelavo, sāruppatthāya",
  "tika-vin11t0:3567_2": "dupaṭṭappahonakameva dātabbaṃ. “Ahaṃ alabhanto ekapaṭṭaṃ pārupāmī”ti vadantassāpi",
  "tika-vin11t0:3567_3": "dupaṭṭaṃ dātuṃ vaṭṭati. Yo pana lobhapakatiko hoti, tassa na dātabbaṃ. Tenāpi kathinaṃ",
  "tika-vin11t0:3567_4": "attharitvā “pacchā visibbitvā dve cīvarāni karissāmī”ti na gahetabbaṃ.",
  "tika-vin11t0:3568": "Yassa pana diyyati, tassa –",
  "tika-vin11t0:3569_0": "“Suṇātu me, bhante saṅgho, idaṃ saṅghassa kathinadussaṃ uppannaṃ, yadi saṅghassa",
  "tika-vin11t0:3569_1": "pattakallaṃ, saṅgho imaṃ kathinadussaṃ itthannāmassa bhikkhuno dadeyya kathinaṃ attharituṃ, esā ñatti.",
  "tika-vin11t0:3570_0": "“Suṇātu me, bhante saṅgho, idaṃ saṅghassa kathinadussaṃ uppannaṃ, saṅgho imaṃ kathinadussaṃ",
  "tika-vin11t0:3570_1": "itthannāmassa bhikkhuno deti kathinaṃ attharituṃ, yassāyasmato khamati imassa kathinadussassa",
  "tika-vin11t0:3570_2": "itthannāmassa bhikkhuno dānaṃ kathinaṃ attharituṃ, so tuṇhassa, yassa nakkhamati, so bhāseyya.",
  "tika-vin11t0:3571": "“Dinnaṃ idaṃ saṅghena kathinadussaṃ itthannāmassa bhikkhuno kathinaṃ attharituṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin11t0:3572": "Evaṃ ñattidutiyāya kammavācāya dātabbanti evaṃ dinnaṃ.",
  "tika-vin11t0:3573_0": "2698-9. Na ullikhitamattādi-catuvīsativajjitanti pāḷiyaṃ āgatehi “na ullikhitamattena",
  "tika-vin11t0:3573_1": "atthataṃ hoti kathina”nti ullikhitamattādīhi catuvīsatiyā ākārehi vajjitaṃ. Cīvaranti",
  "tika-vin11t0:3573_2": "“ahatena atthataṃ hoti kathina”nti pāḷiyaṃ āgatānaṃ soḷasannaṃ ākārānaṃ aññatarena",
  "tika-vin11t0:3573_3": "yuttaṃ katapariyositaṃ dinnaṃ kappabinduṃ tiṇṇaṃ cīvarānaṃ aññataracīvaraṃ. Te pana",
  "tika-vin11t0:3573_4": "catuvīsati ākārā, soḷasākārā ca pāḷito, aṭṭhakathāto ca gahetabbā. Ganthagāravaparihāratthamidha na vuttā.",
  "tika-vin11t0:3574_0": "Bhikkhunā vakkhamāne aṭṭhadhamme jānantena attharakena ādāya gahetvā purāṇakaṃ attanā",
  "tika-vin11t0:3574_1": "paribhuñjiyamānaṃ attharitabbacīvarena ekanāmakaṃ purāṇacīvaraṃ uddharitvā paccuddharitvā",
  "tika-vin11t0:3574_2": "navaṃ attharitabbaṃ cīvaraṃ adhiṭṭhahitvā purāṇapaccuddhaṭacīvarassa nāmena adhiṭṭhahitvāva",
  "tika-vin11t0:3574_3": "taṃ antaravāsakaṃ ce, “iminā antaravāsakena kathinaṃ attharāmi”iti vacasā vattabbanti",
  "tika-vin11t0:3574_4": "yojanā. Sace uttarāsaṅgo hoti, “iminā uttarāsaṅgena kathinaṃ attharāmi”, sace saṅghāṭi",
  "tika-vin11t0:3574_5": "hoti, “imāya saṅghāṭiyā kathinaṃ attharāmī”ti vattabbaṃ.",
  "tika-vin11t0:3575_0": "2700-1. Iccevaṃ tikkhattuṃ vutte kathinaṃ atthataṃ hotīti yojanā. Tena pana bhikkhunā",
  "tika-vin11t0:3575_1": "navakena kathinacīvaraṃ ādāya saṅghaṃ upasaṅkamma “atthataṃ, bhante, saṅghassa kathinaṃ,",
  "tika-vin11t0:3575_2": "dhammiko kathinatthāro, anumodatha”iti vattabbanti yojanā.",
  "tika-vin11t0:3576_0": "2702. Anumodakesu ca therehi “atthataṃ, āvuso, saṅghassa kathinaṃ, dhammiko kathinatthāro,",
  "tika-vin11t0:3576_1": "anumodāmā”ti vattabbaṃ, navena pana “atthataṃ, bhante, saṅghassa kathinaṃ, dhammiko",
  "tika-vin11t0:3576_2": "kathinatthāro, anumodāmī”ti iti puna īraye katheyyāti yojanā. Gāthāya pana anumodanapāṭhassa",
  "tika-vin11t0:3576_3": "atthadassanamukhena “suatthataṃ tayā bhante”ti vuttaṃ, na pāṭhakkamadassanavasenāti veditabbaṃ.",
  "tika-vin11t0:3577_0": "Atthārakesu ca anumodakesu ca navehi vuḍḍhānaṃ vacanakkamo vutto, vuḍḍhehi navānaṃ",
  "tika-vin11t0:3577_1": "vacanakkamo pana tadanusārena yathārahaṃ yojetvā vattabboti gāthāsu na vuttoti veditabbo.",
  "tika-vin11t0:3577_2": "Atthārakena therena vā navena vā gaṇapuggalānaṃ vacanakkamo ca gaṇapuggalehi atthārakassa",
  "tika-vin11t0:3577_3": "vacanakkamo ca vuttanayena yathārahaṃ yojetuṃ sakkāti na vutto.",
  "tika-vin11t0:3578_0": "Evaṃ atthate pana kathine sace kathinacīvarena saddhiṃ ābhataṃ ānisaṃsaṃ dāyakā “yena",
  "tika-vin11t0:3578_1": "amhākaṃ kathinaṃ gahitaṃ, tasseva ca demā”ti denti, bhikkhusaṅgho anissaro. Atha",
  "tika-vin11t0:3578_2": "avicāretvāva datvā gacchanti, bhikkhusaṅgho issaro. Tasmā sace kathinatthārakassa",
  "tika-vin11t0:3578_3": "sesacīvarānipi dubbalāni honti, saṅghena apaloketvā tesampi atthāya vatthāni dātabbāni,",
  "tika-vin11t0:3578_4": "kammavācāya pana ekāyeva vaṭṭati. Avasese kathinānisaṃse balavavatthāni vassāvāsikaṭhitikāya",
  "tika-vin11t0:3578_5": "dātabbāni, ṭhitikāya abhāve therāsanato paṭṭhāya dātabbāni, garubhaṇḍaṃ na bhājetabbaṃ.",
  "tika-vin11t0:3578_6": "Sace pana ekasīmāya bahū vihārā honti, sabbe bhikkhū sannipātetvā ekattha kathinaṃ",
  "tika-vin11t0:3578_7": "attharitabbaṃ, visuṃ visuṃ attharituṃ na vaṭṭati.",
  "tika-vin11t0:3579": "2703. “Kathinassa ca kiṃ mūla”ntiādīni sayameva vivarissati.",
  "tika-vin11t0:3580_0": "2706. Aṭṭhadhammuddesagāthāya pubbakiccaṃ pubba-vacaneneva uttarapadalopena vuttaṃ.",
  "tika-vin11t0:3580_1": "Teneva vakkhati “pubbakiccanti vuccatī”ti. “Paccuddhāra”iti vattabbe “paccuddhara”iti",
  "tika-vin11t0:3580_2": "gāthābandhavasena rasso. Teneva vakkhati “paccuddhāro”ti. Adhiṭṭhahanaṃ adhiṭṭhānaṃ.",
  "tika-vin11t0:3580_3": "Paccuddhāro ca adhiṭṭhānañca paccuddharādhiṭṭhānā. Itarītarayogena dvandasamāso.",
  "tika-vin11t0:3580_4": "Atthāroti ettha “kathinatthāro”ti pakaraṇato labbhati.",
  "tika-vin11t0:3581_0": "“Mātikā”ti iminā “aṭṭha kathinubbhāramātikā”ti pakaraṇato viññāyati. Yathāha – “aṭṭhimā,",
  "tika-vin11t0:3581_1": "bhikkhave, mātikā kathinassa ubbhārāyā”ti. Mātikāti mātaro janettiyo, kathinubbhāraṃ",
  "tika-vin11t0:3581_2": "etā aṭṭha janentīti attho. Uddhāroti kathinassa uddhāro. Ānisaṃsāti ettha “kathinassā”ti",
  "tika-vin11t0:3581_3": "pakaraṇato labbhati. Kathinassa ānisaṃsāti ime aṭṭha dhammāti yojanā. Yathāha “atthatakathinānaṃ",
  "tika-vin11t0:3581_4": "vo, bhikkhave, pañca kappissantī”tiādi. “Ānisaṃsenā”tipi pāṭho. Ānisaṃsena saha ime",
  "tika-vin11t0:3581_5": "aṭṭha dhammāti yojanā.",
  "tika-vin11t0:3582_0": "2707. “Na ullikhitamattādi-catuvīsativajjita”ntiādinā kathinaṃ attharituṃ katapariyositaṃ",
  "tika-vin11t0:3582_1": "cīvaraṃ ce laddhaṃ, tattha paṭipajjanavidhiṃ dassetvā sace akatasibbanādikammaṃ vatthameva",
  "tika-vin11t0:3582_2": "laddhaṃ, tattha paṭipajjanavidhiṃ pubbakiccavasena dassetumāha “dhovana”ntiādi. Tattha",
  "tika-vin11t0:3582_3": "dhovananti kathinadussassa setabhāvakaraṇaṃ. Vicāroti “pañcakaṃ vā sattakaṃ vā navakaṃ",
  "tika-vin11t0:3582_4": "vā ekādasakaṃ vā hotū”ti vicāraṇaṃ. Chedananti yathāvicāritassa vatthassa chedanaṃ.",
  "tika-vin11t0:3582_5": "Bandhananti moghasuttakāropanaṃ. Sibbananti sabbasūcikammaṃ. Rajananti rajanakammaṃ.",
  "tika-vin11t0:3582_6": "Kappanti kappabindudānaṃ. “Pubbakicca”nti vuccati idaṃ sabbaṃ kathinatthārassa paṭhamameva kattabbattā.",
  "tika-vin11t0:3583": "2708. Antaravāsakoti ettha iti-saddo luttaniddiṭṭho. Saṅghāṭi, uttarāsaṅgo, atho antaravāsakoti esameva tu paccuddhāropi adhiṭṭhānampi atthāropi vuttoti yojanā.",
  "tika-vin11t0:3584_0": "2709. Aṭṭhamātikā dassetumāha “pakkamanañcā”tiādi. Pakkamanaṃ anto etassāti pakkamanantikāti",
  "tika-vin11t0:3584_1": "vattabbe uttarapadalopena “pakkamana”nti vuttaṃ. Esa nayo sabbattha. Aṭṭhimāti ettha",
  "tika-vin11t0:3584_2": "“mātikā”ti pakaraṇato labbhati. Imā aṭṭha mātikāti yojanā.",
  "tika-vin11t0:3585_0": "2710. Uddesānukkamena niddisitumāha “katacīvaramādāyā”tiādi. “Katacīvaramādāyā”ti",
  "tika-vin11t0:3585_1": "iminā cīvarapalibodhupacchedo dassito. “Āvāse nirapekkhako”ti iminā dutiyo āvāsapalibodhupacchedo",
  "tika-vin11t0:3585_2": "dassito. Ettha sabbavākyesu “atthatakathino yo bhikkhu sace pakkamatī”ti seso. Atikkantāya",
  "tika-vin11t0:3585_3": "sīmāyāti vihārasīmāya atikkantāya. Hoti pakkamanantikāti ettha “tassa bhikkhuno”ti",
  "tika-vin11t0:3585_4": "seso, tassa bhikkhuno pakkamanantikā nāma mātikā hotīti attho.",
  "tika-vin11t0:3586_0": "2711-2. Ānisaṃsaṃ nāma vutthavassena laddhaṃ akatasūcikammavatthaṃ. Teneva vakkhati",
  "tika-vin11t0:3586_1": "“karotī”tiādi. “Vihāre anapekkhako”ti iminā ettha paṭhamaṃ āvāsapalibodhupacchedo",
  "tika-vin11t0:3586_2": "dassito. Sukhaviharaṇaṃ payojanamassāti sukhavihāriko, vihāroti. Tattha tasmiṃ vihāre",
  "tika-vin11t0:3586_3": "viharantova taṃ cīvaraṃ yadi karoti, tasmiṃ cīvare niṭṭhite niṭṭhānantā niṭṭhānantikāti",
  "tika-vin11t0:3586_4": "vuccatīti yojanā. “Niṭṭhitecīvare”ti iminā cīvarapalibodhupacchedo dassito.",
  "tika-vin11t0:3587_0": "2713. Tamassamanti taṃ vutthavassāvāsaṃ. Dhuranikkhepeti ubhayadhuranikkhepavasena",
  "tika-vin11t0:3587_1": "cittappavattakkhaṇe. Sanniṭṭhānaṃ nāma dhuranikkhepo. Ettha palibodhadvayassa ekakkhaṇeyeva",
  "tika-vin11t0:3587_2": "upacchedo aṭṭhakathāyaṃ vutto “sanniṭṭhānantike dvepi palibodhā ‘nevimaṃ cīvaraṃ",
  "tika-vin11t0:3587_3": "kāressaṃ, na paccessa’nti cintitamatteyeva ekato chijjantī”ti.",
  "tika-vin11t0:3588_0": "2714. Kathinacchādananti kathinānisaṃsaṃ cīvaravatthuṃ. Na paccessanti na paccāgamissāmi.",
  "tika-vin11t0:3588_1": "Karontassevāti ettha “cīvara”nti pakaraṇato labbhati. “Kathinacchādana”nti idaṃ vā",
  "tika-vin11t0:3588_2": "sambandhanīyaṃ. Karontassāti anādare sāmivacanaṃ. Naṭṭhanti corehi haṭattā vā upacikādīhi",
  "tika-vin11t0:3588_3": "khāditattā vā naṭṭhaṃ. Daḍḍhaṃ vāti agginā daḍḍhaṃ vā. Nāsanantikāti evaṃ cīvarassa",
  "tika-vin11t0:3588_4": "nāsanante labbhamānā ayaṃ mātikā nāsanantikā nāmāti attho. Ettha “na paccessa”nti",
  "tika-vin11t0:3588_5": "iminā paṭhamaṃ āvāsapalibodhupacchedo dassito. “Karontassevā”ti iminā dutiyaṃ cīvarapalibodhupacchedo dassito.",
  "tika-vin11t0:3589_0": "2715. Laddhānisaṃsoti laddhakathinānisaṃsacīvaro. Ānisaṃse cīvare sāpekkho apekkhavā",
  "tika-vin11t0:3589_1": "bahisīmagato vassaṃvutthasīmāya bahisīmagato taṃ cīvaraṃ karoti, so katacīvaro antarubbhāraṃ",
  "tika-vin11t0:3589_2": "antarā ubbhāraṃ suṇāti ce, savanantikā nāma hotīti yojanā. “Bahisīmagato”tiādinā",
  "tika-vin11t0:3589_3": "dutiyapalibodhupacchedo dassito. Ettha “katacīvaro”ti vuttattā cīvarapalibodhupacchedo",
  "tika-vin11t0:3589_4": "paṭhamaṃ hoti, itaro pana “saha savanena āvāsapalibodho chijjatī”ti aṭṭhakathāya",
  "tika-vin11t0:3589_5": "vuttattā pacchā hoti.",
  "tika-vin11t0:3590_0": "2716-7. Cīvarāsāya vassaṃvuttho āvāsato pakkanto “tuyhaṃ cīvaraṃ dassāmī”ti kenaci",
  "tika-vin11t0:3590_1": "vutto bahisīmagato pana savati, puna “tava cīvaraṃ dātuṃ na sakkomī”ti vutto āsāya",
  "tika-vin11t0:3590_2": "chinnamattāya cīvare paccāsāya upacchinnamattāya āsāvacchedikā nāma mātikāti matā",
  "tika-vin11t0:3590_3": "ñātāti yojanā. Āsāvacchādike kathinubbhāre āvāsapalibodho paṭhamaṃ chijjati, cīvarāsāya",
  "tika-vin11t0:3590_4": "upacchinnāya cīvarapalibodho chijjati.",
  "tika-vin11t0:3591_0": "2718-20. Yo vassaṃvutthavihāramhā aññaṃ vihāraṃ gato hoti, so āgacchaṃ āgacchanto",
  "tika-vin11t0:3591_1": "antarāmagge kathinuddhāraṃ atikkameyya, tassa so kathinuddhāro sīmātikkantiko matoti",
  "tika-vin11t0:3591_2": "yojanā. Tattha sīmātikkantike kathinubbhāre cīvarapalibodho paṭhamaṃ chijjati, tassa",
  "tika-vin11t0:3591_3": "bahisīme āvāsapalibodho chijjati.",
  "tika-vin11t0:3592_0": "Ettha ca “sīmātikkantiko nāma cīvarakālasīmātikkantiko”ti kenaci vuttaṃ. “Bahisīmāyaṃ",
  "tika-vin11t0:3592_1": "cīvarakālasamayassa atikkantattā sīmātikkantiko”ti sāratthadīpaniyaṃ vuttaṃ. “Āgacchaṃ",
  "tika-vin11t0:3592_2": "antarāmagge, taduddhāramatikkame”ti vuttattā pana saṅghena kariyamānaṃ antarubbhāraṃ",
  "tika-vin11t0:3592_3": "āgacchanto vihārasīmaṃ asampatteyeva kathinubbhārassa jātattā taṃ na sambhuṇeyya,",
  "tika-vin11t0:3592_4": "tassevaṃ sīmamatikkantasseva sato puna āgacchato antarāmagge jāto kathinubbhāro sīmātikkantikoti amhākaṃ khanti.",
  "tika-vin11t0:3593_0": "Kathinānisaṃsacīvaraṃ ādāya sace āvāse sāpekkhova gato hoti, puna āgantvā kathinuddhāraṃ",
  "tika-vin11t0:3593_1": "kathinassa antarubbhārameva sambhuṇāti ce yadi pāpuṇeyya, tassa so kathinuddhāro",
  "tika-vin11t0:3593_2": "hoti, so “sahubbhāro”ti vuccatīti yojanā. Sahubbhāre dve palibodhā apubbaṃ acarimaṃ chijjanti.",
  "tika-vin11t0:3594_0": "2721. “Sīmātikkantikenā”ti vattabbe uttarapadalopena “sīmato”ti vuttaṃ. Pakkamanañca",
  "tika-vin11t0:3594_1": "niṭṭhānañca sanniṭṭhānañca sīmato sīmātikkantikena saha ime cattāro kathinubbhārā",
  "tika-vin11t0:3594_2": "puggalādhīnā puggalāyattā sahubbhārasaṅkhāto antarubbhāro saṅghādhīnoti yojanā. “Antarubbharo”ti",
  "tika-vin11t0:3594_3": "gāthābandhavasena rassattaṃ.",
  "tika-vin11t0:3595_0": "2722. Nāsananti nāsanantiko. Savananti savanantiko. Āsāvacchedikāpi cāti tayopi kathinubbhārā.",
  "tika-vin11t0:3595_1": "Na tu saṅghā na bhikkhutoti saṅghatopi na honti, puggalatopi na hontīti attho. Cīvarassa",
  "tika-vin11t0:3595_2": "vināso saṅghassa vā cīvarasāmikassa vā payogena na jātoti nāsanako tāva kathinubbhāro",
  "tika-vin11t0:3595_3": "ubhatopi na hotīti vutto. Savanañca ubhayesaṃ payogato na jātanti tathā vuttaṃ. Tathā āsāvacchedikāpi.",
  "tika-vin11t0:3596_0": "2723. Āvāsoyeva palibodhoti viggaho. Palibodho ca cīvareti ettha cīvareti bhedavacanicchāya",
  "tika-vin11t0:3596_1": "nimittatthe bhummaṃ, cīvaranimittapalibodhoti attho, cīvarasaṅkhāto palibodhoti vuttaṃ",
  "tika-vin11t0:3596_2": "hoti. Saccādiguṇayuttaṃ musāvādādidosavimuttaṃ atthaṃ vadati sīlenāti yuttamuttatthavādī, tena.",
  "tika-vin11t0:3597_0": "2724. Aṭṭhannaṃ mātikānanti bahisīmagatānaṃ vasena vuttā pakkamanantikādayo satta",
  "tika-vin11t0:3597_1": "mātikā, bahisīmaṃ gantvā antarubbhāraṃ sambhuṇantassa vasena vutto sahubbhāroti imāsaṃ",
  "tika-vin11t0:3597_2": "aṭṭhannaṃ mātikānaṃ vasena ca. Antarubbhāratopi vāti bahisīmaṃ agantvā tattheva vasitvā",
  "tika-vin11t0:3597_3": "kathinubbhārakammena ubbhārakathinānaṃ vasena labbhanato antarubbhārato cāti mahesinā",
  "tika-vin11t0:3597_4": "kathinassa duve ubbhārāpi vuttāti yojanā. Bahisīmaṃ gantvā āgatassa vasena sahubbhāro,",
  "tika-vin11t0:3597_5": "bahisīmaṃ āgatānaṃ vasena antarubbhāroti ekoyeva ubbhāro dvidhā vutto, tasmā antarubbhāraṃ",
  "tika-vin11t0:3597_6": "visuṃ aggahetvā aṭṭheva mātikā pāḷiyaṃ vibhattāti veditabbā.",
  "tika-vin11t0:3598": "2725. Anāmantacāro uttarapadalopavasena “anāmantā” iti vutto. Yāva kathinaṃ na uddharīyati, tāva anāmantetvā caraṇaṃ kappissati, cārittasikkhāpadena anāpatti bhavissatīti attho.",
  "tika-vin11t0:3599": "Asamādānacāro “asamādāna”nti uttarapadalopena vutto. Asamādānacāroti ticīvaraṃ asamādāya caraṇaṃ, cīvaravippavāso kappissatīti attho.",
  "tika-vin11t0:3600": "“Gaṇato”ti iminā uttarapadalopena gaṇabhojanaṃ dassitaṃ. Gaṇabhojanampi kappissati, taṃ sarūpato pācittiyakaṇḍe vuttaṃ.",
  "tika-vin11t0:3601": "“Yāvadatthika”nti iminā yāvadatthacīvaraṃ vuttaṃ. Yāvadatthacīvaranti yāvatakena cīvarena attho, tāvatakaṃ anadhiṭṭhitaṃ avikappitaṃ kappissatīti attho.",
  "tika-vin11t0:3602_0": "“Tattha yo cīvaruppādo”ti iminā “yo ca tattha cīvaruppādo”ti vutto ānisaṃso dassito.",
  "tika-vin11t0:3602_1": "Yo ca tattha cīvaruppādoti tattha kathinatthatasīmāyaṃ matakacīvaraṃ vā hotu saṅghassa",
  "tika-vin11t0:3602_2": "uddissa dinnaṃ vā saṅghikena tatruppādena ābhataṃ vā, yena kenaci ākārena yaṃ saṅghikaṃ",
  "tika-vin11t0:3602_3": "cīvaraṃ uppajjati, taṃ tesaṃ bhavissatīti attho. Ime pañca kathinānisaṃsā ca vuttāti sambandho.",
  "tika-vin11t0:3603": "Kathinakkhandhakakathāvaṇṇanā.",
  "tika-vin11t0:3604": "Cīvarakkhandhakakathāvaṇṇanā",
  "tika-vin11t0:3605_0": "2726-7. Cīvaraṃ uppajjati etāsūti “uppādā”ti janikāva vuccanti, cīvaravatthaparilābhakkhettanti",
  "tika-vin11t0:3605_1": "attho. Yathāha – “yathāvuttānaṃ cīvarānaṃ paṭilābhāya khettaṃ dassetuṃ aṭṭhimā bhikkhave",
  "tika-vin11t0:3605_2": "mātikātiādimāhā”ti. Cīvaramātikāti cīvaruppādahetubhūtamātaro. Tenāha kathinakkhandhakavaṇṇanāyaṃ",
  "tika-vin11t0:3605_3": "“mātikāti mātaro, janettiyoti attho”ti. Mātikāti cettha cīvaradānamadhippetaṃ. Yathāha",
  "tika-vin11t0:3605_4": "“sīmāya dānaṃ ekā mātikā, katikāya dānaṃ dutiyā”tiādi. Sīmāya deti, katikāya deti,",
  "tika-vin11t0:3605_5": "bhikkhāpaññattiyā deti, saṅghassa deti, ubhatosaṅghe deti, vassaṃvutthasaṅghassa",
  "tika-vin11t0:3605_6": "deti, ādissa deti, puggalassa deti. “Imā pana aṭṭha mātikā”ti vuttameva nigamanavasena vuttaṃ.",
  "tika-vin11t0:3606_0": "2728. Tatthāti tāsu aṭṭhamātikāsu. Sīmāya detīti “sīmāya dammī”ti evaṃ sīmaṃ parāmasitvā",
  "tika-vin11t0:3606_1": "dento sīmāya deti, evaṃ dinnaṃ antosīmagatehi bhikkhūhi bhājetabbanti vaṇṇitanti",
  "tika-vin11t0:3606_2": "yojanā. Tattha antosīmagatehīti dāyako yaṃ sīmaṃ apekkhitvā evamāha, tassā sīmāya",
  "tika-vin11t0:3606_3": "antogatehi sabbehi. Bhājetabbanti taṃ cīvaraṃ bhājetabbaṃ. Varavaṇṇināti “itipi so",
  "tika-vin11t0:3606_4": "bhagavā araha”ntiādinā sakalalokabyāpiguṇātisayayuttena byāmappabhāya, chabbaṇṇānaṃ",
  "tika-vin11t0:3606_5": "raṃsīnañca vasena uttamappabhātisayayuttena varavaṇṇinā vaṇṇitaṃ kathitaṃ. Ayamettha",
  "tika-vin11t0:3606_6": "padavaṇṇanā, ayaṃ pana vinicchayo – sīmāya detīti ettha tāva khaṇḍasīmā upacārasīmā",
  "tika-vin11t0:3606_7": "samānasaṃvāsasīmā avippavāsasīmā lābhasīmā gāmasīmā nigamasīmā nagarasīmā abbhantarasīmā",
  "tika-vin11t0:3606_8": "udakukkhepasīmā janapadasīmā raṭṭhasīmā rajjasīmā dīpasīmā cakkavāḷasīmā iti pannarasa sīmā veditabbā.",
  "tika-vin11t0:3607_0": "Tattha khaṇḍasīmā sīmākathāyaṃ vuttā. Upacārasīmā parikkhittassa vihārassa parikkhepena,",
  "tika-vin11t0:3607_1": "aparikkhittassa vihārassa parikkhepārahaṭṭhānena paricchinnā hoti. Apica bhikkhūnaṃ",
  "tika-vin11t0:3607_2": "dhuvasannipātaṭṭhānato vā pariyante ṭhitabhojanasālato vā nibaddhavasanakaāvāsato",
  "tika-vin11t0:3607_3": "vā thāmamajjhimassa purisassa dvinnaṃ leḍḍupātānaṃ anto upacārasīmā veditabbā. Sā",
  "tika-vin11t0:3607_4": "pana āvāsesu vaḍḍhantesu vaḍḍhati, parihāyantesu parihāyati. Mahāpaccariyaṃ pana",
  "tika-vin11t0:3607_5": "“bhikkhūsupi vaḍḍhantesu vaḍḍhatī”ti vuttaṃ. Tasmā sace vihāre sannipatitabhikkhūhi",
  "tika-vin11t0:3607_6": "saddhiṃ ekābaddhā hutvā yojanasatampi pūretvā nisīdanti, yojanasatampi upacārasīmāva",
  "tika-vin11t0:3607_7": "hoti, sabbesaṃ lābho pāpuṇāti. Samānasaṃvāsaavippavāsasīmādvayampi vuttameva.",
  "tika-vin11t0:3608_0": "Lābhasīmā nāma neva sammāsambuddhena anuññātā, na dhammasaṅgāhakattherehi ṭhapitā,",
  "tika-vin11t0:3608_1": "apica kho rājarājamahāmattā vihāraṃ kāretvā gāvutaṃ vā aḍḍhayojanaṃ vā yojanaṃ vā",
  "tika-vin11t0:3608_2": "samantato paricchinditvā “ayaṃ amhākaṃ vihārassa lābhasīmā”ti nāmalikhitake thambhe",
  "tika-vin11t0:3608_3": "nikhaṇitvā “yaṃ etthantare uppajjati, sabbaṃ taṃ amhākaṃ vihārassa demā”ti sīmaṃ",
  "tika-vin11t0:3608_4": "ṭhapenti, ayaṃ lābhasīmā nāma. Gāmanigamanagaraabbhantaraudakukkhepasīmāpi vuttā eva.",
  "tika-vin11t0:3609_0": "Janapadasīmā nāma kāsikosalaraṭṭhādīnaṃ anto bahū janapadā honti, ettha ekeko janapadaparicchedo",
  "tika-vin11t0:3609_1": "janapadasīmā. Raṭṭhasīmā nāma kāsikosalādiraṭṭhaparicchedo. Rajjasīmā nāma mahācoḷabhogo",
  "tika-vin11t0:3609_2": "keraḷabhogoti evaṃ ekekassa rañño āṇāpavattiṭṭhānaṃ. Dīpasīmā nāma samuddantena samucchinnamahādīpā",
  "tika-vin11t0:3609_3": "ca antaradīpā ca. Cakkavāḷasīmā nāma cakkavāḷapabbateneva paricchinnā.",
  "tika-vin11t0:3610_0": "Evametāsu sīmāsu khaṇḍasīmāya kenaci kammena sannipatitaṃ saṅghaṃ disvā “ettheva",
  "tika-vin11t0:3610_1": "sīmāya saṅghassa demī”ti vutte yāvatikā bhikkhū antokhaṇḍasīmagatā, tehi bhājetabbaṃ.",
  "tika-vin11t0:3610_2": "Tesaṃyeva hi taṃ pāpuṇāti, aññesaṃ sīmantarikāya vā upacārasīmāya vā ṭhitānampi na",
  "tika-vin11t0:3610_3": "pāpuṇāti. Khaṇḍasīmāya ṭhite pana rukkhe vā pabbate vā ṭhitassa heṭṭhā vā pathaviyā",
  "tika-vin11t0:3610_4": "vemajjhaṃ gatassa pāpuṇātiyeva.",
  "tika-vin11t0:3611_0": "“Imissā upacārasīmāya saṅghassa dammī”ti dinnaṃ pana khaṇḍasīmāsīmantarikāsu ṭhitānampi",
  "tika-vin11t0:3611_1": "pāpuṇāti. “Samānasaṃvāsasīmāya dammī”ti dinnaṃ pana khaṇḍasīmāsīmantarikāsu ṭhitānaṃ",
  "tika-vin11t0:3611_2": "na pāpuṇāti. Avippavāsasīmālābhasīmāsu dinnaṃ tāsu sīmāsu antogatānaṃyeva pāpuṇāti.",
  "tika-vin11t0:3611_3": "Gāmasīmādīsu dinnaṃ tāsaṃ sīmānaṃ abbhantare baddhasīmāya ṭhitānampi pāpuṇāti. Abbhantarasīmāudakukkhepasīmāsu",
  "tika-vin11t0:3611_4": "dinnaṃ tattha antogatānaṃyeva pāpuṇāti. Janapadaraṭṭharajjadīpacakkavāḷasīmāsupi",
  "tika-vin11t0:3611_5": "gāmasīmādīsu vuttasadisoyeva vinicchayo.",
  "tika-vin11t0:3612_0": "Sace pana jambudīpe ṭhito “tambapaṇṇidīpe saṅghassa dammī”ti vadati, tambapaṇṇidīpato",
  "tika-vin11t0:3612_1": "ekopi gantvā sabbesaṃ gaṇhituṃ labhati. Sacepi tatreva eko sabhāgabhikkhu sabhāgānaṃ",
  "tika-vin11t0:3612_2": "bhāgaṃ gaṇhāti, na vāretabbo. Evaṃ tāva yo sīmaṃ parāmasitvā deti, tassa dāne vinicchayo veditabbo.",
  "tika-vin11t0:3613_0": "Yo pana “asukasīmāyā”ti vattuṃ na jānāti, kevalaṃ “sīmā”ti vacanamattameva jānanto",
  "tika-vin11t0:3613_1": "vihāraṃ āgantvā “sīmāya dammī”ti vā “sīmaṭṭhakasaṅghassa dammī”ti vā bhaṇati, so",
  "tika-vin11t0:3613_2": "pucchitabbo “sīmā nāma bahuvidhā, kataraṃ sīmaṃ sandhāya bhaṇasī”ti, sace vadati",
  "tika-vin11t0:3613_3": "“ahaṃ ‘asukasīmā’ti na jānāmi, sīmaṭṭhakasaṅgho bhājetvā gaṇhatū”ti, katarasīmāya",
  "tika-vin11t0:3613_4": "bhājetabbaṃ? Mahāsīvatthero kirāha “avippavāsasīmāyā”ti. Tato naṃ āhaṃsu “avippavāsasīmā",
  "tika-vin11t0:3613_5": "nāma tiyojanāpi hoti, evaṃ sante tiyojane ṭhitā lābhaṃ gaṇhissanti, tiyojane ṭhatvā",
  "tika-vin11t0:3613_6": "āgantukavattaṃ pūretvā ārāmaṃ pavisitabbaṃ bhavissati, gamiko tiyojanaṃ gantvā senāsanaṃ",
  "tika-vin11t0:3613_7": "āpucchissati, nissayapaṭipannassa tiyojanātikkame nissayo paṭippassambhissati, pārivāsikena",
  "tika-vin11t0:3613_8": "tiyojanaṃ atikkamitvā aruṇaṃ uṭṭhāpetabbaṃ bhavissati, bhikkhuniyā tiyojane ṭhatvā",
  "tika-vin11t0:3613_9": "ārāmappavesanaṃ āpucchitabbaṃ bhavissati, sabbampetaṃ upacārasīmāparicchedavaseneva",
  "tika-vin11t0:3613_10": "kattuṃ vaṭṭati. Tasmā upacārasīmāyameva bhājetabba”nti.",
  "tika-vin11t0:3614_0": "2729. Ye vihārā saṅghena katikāya ekalābhakā samānalābhakā ettha etesu vihāresu dinnaṃ",
  "tika-vin11t0:3614_1": "“katikāya dammī”ti dinnaṃ sabbehi bhikkhūhi saha bhājetabbaṃ cīvaraṃ katikāya vuccatīti yojanā.",
  "tika-vin11t0:3615_0": "Ayamettha vinicchayo – katikā nāma samānalābhakatikā, tatrevaṃ katikā kātabbā – ekasmiṃ",
  "tika-vin11t0:3615_1": "vihāre sannipatitehi bhikkhūhi yaṃ vihāraṃ saṅgaṇhitukāmā samānalābhaṃ kātuṃ icchanti,",
  "tika-vin11t0:3615_2": "assa nāmaṃ gahetvā “asuko nāma vihāro porāṇako”ti vā “buddhādhivuttho”ti vā “appalābho”ti",
  "tika-vin11t0:3615_3": "vā yaṃ kiñci kāraṇaṃ vatvā “taṃ vihāraṃ iminā vihārena saddhiṃ ekalābhaṃ kātuṃ saṅghassa",
  "tika-vin11t0:3615_4": "ruccatī”ti tikkhattuṃ sāvetabbaṃ. Ettāvatā tasmiṃ vihāre nisinnopi idha nisinnova",
  "tika-vin11t0:3615_5": "hoti. Tasmiṃ vihārepi saṅghena evameva kātabbaṃ. Ettāvatā idha nisinnopi tasmiṃ vihāre",
  "tika-vin11t0:3615_6": "nisinnova hoti. Ekasmiṃ lābhe bhājiyamāne itarasmiṃ ṭhitassa bhāgaṃ gahetuṃ vaṭṭati.",
  "tika-vin11t0:3615_7": "Evaṃ ekena vihārena saddhiṃ bahūpi āvāsā ekalābhā kātabbāti.",
  "tika-vin11t0:3616_0": "2730. Cīvaradāyakena dhuvakārā pākavattādiniccasakkārā yattha saṅghassa krīyanti",
  "tika-vin11t0:3616_1": "karīyanti tattha tasmiṃ vihāre teneva dāyakena saṅghassa dinnaṃ vihāraṃ “bhikkhāpaññattiyā",
  "tika-vin11t0:3616_2": "dinna”nti mahesinā vuttanti yojanā.",
  "tika-vin11t0:3617_0": "Tatrāyaṃ vinicchayo – yasmiṃ vihāre imassa cīvaradāyakassa santakaṃ saṅghassa pākavattaṃ",
  "tika-vin11t0:3617_1": "vā vattati, yasmiṃ vā vihāre bhikkhū attano bhāraṃ katvā sadā gehe bhojeti, yattha",
  "tika-vin11t0:3617_2": "vā tena āvāso kārito, salākabhattādīni vā nibaddhāni, yena pana sakalopi vihāro patiṭṭhāpito,",
  "tika-vin11t0:3617_3": "tattha vattabbameva natthi, ime dhuvakārā nāma. Tasmā sace so “yattha mayhaṃ dhuvakārā",
  "tika-vin11t0:3617_4": "karīyanti, ettha dammī”ti vā “tattha dethā”ti vā bhaṇati, bahūsu cepi ṭhānesu dhuvakārā",
  "tika-vin11t0:3617_5": "honti, sabbattha dinnameva hoti.",
  "tika-vin11t0:3618_0": "Sace pana ekasmiṃ vihāre bhikkhū bahutarā honti, tehi vattabbaṃ “tumhākaṃ dhuvakāre",
  "tika-vin11t0:3618_1": "ekattha bhikkhū bahū, ekattha appakā”ti, sace “bhikkhugaṇanāya gaṇhathā”ti bhaṇati,",
  "tika-vin11t0:3618_2": "tathā bhājetvā gaṇhituṃ vaṭṭati. Ettha ca vatthabhesajjādi appakampi sukhena bhājīyati,",
  "tika-vin11t0:3618_3": "yadi pana mañco vā pīṭhakaṃ vā ekameva hoti, taṃ pucchitvā yassa vā vihārassa ekavihārepi",
  "tika-vin11t0:3618_4": "vā yassa senāsanassa so vicāreti, tattha dātabbaṃ. Sace “asukabhikkhu gaṇhatū”ti vadati, vaṭṭati.",
  "tika-vin11t0:3619_0": "Atha “mayhaṃ dhuvakāre dethā”ti vatvā avicāretvāva gacchati, saṅghassapi vicāretuṃ",
  "tika-vin11t0:3619_1": "vaṭṭati. Evaṃ pana vicāretabbaṃ – “saṅghattherassa vasanaṭṭhāne dethā”ti vattabbaṃ.",
  "tika-vin11t0:3619_2": "Sace tattha senāsanaṃ paripuṇṇaṃ hoti. Yattha nappahoti, tattha dātabbaṃ. Sace eko",
  "tika-vin11t0:3619_3": "bhikkhu “mayhaṃ vasanaṭṭhāne senāsanaparibhogabhaṇḍaṃ natthī”ti vadati, tattha dātabbanti.",
  "tika-vin11t0:3620_0": "2731. Saṅghassa pana yaṃ dinnanti vihāraṃ pavisitvā “imāni cīvarāni saṅghassa dammī”ti",
  "tika-vin11t0:3620_1": "yaṃ cīvaraṃ dinnaṃ. “Sammukhībhūtenā”ti vattabbe gāthābandhena rassattaṃ. Sammukhibhūtenāti",
  "tika-vin11t0:3620_2": "ca upacārasīmāya ṭhitena. Bhājetabbanti ghaṇṭiṃ paharitvā kālaṃ ghosetvā bhājetabbaṃ.",
  "tika-vin11t0:3620_3": "Idamettha mukhamattadassanaṃ. Vinicchayo aṭṭhakathāya veditabbo. Seyyathidaṃ – cīvaradāyakena",
  "tika-vin11t0:3620_4": "vihāraṃ pavisitvā “imāni cīvarāni saṅghassa dammī”ti dinnesu bhājiyamānesu sīmaṭṭhassa",
  "tika-vin11t0:3620_5": "asampattassapi bhāgaṃ gaṇhanto na vāretabbo. Vihāro mahā hoti, therāsanato paṭṭhāya",
  "tika-vin11t0:3620_6": "vatthesu diyyamānesu alasajātikā mahātherā pacchā āgacchanti, “bhante, vīsativassānaṃ",
  "tika-vin11t0:3620_7": "diyyati, tumhākaṃ ṭhitikā atikkantā”ti na vattabbā, ṭhitikaṃ ṭhapetvā tesaṃ datvā",
  "tika-vin11t0:3620_8": "pacchā ṭhitikāya dātabbaṃ.",
  "tika-vin11t0:3621_0": "“Asukavihāre kira bahuṃ cīvaraṃ uppanna”nti sutvā yojanantarikavihāratopi bhikkhū",
  "tika-vin11t0:3621_1": "āgacchanti, sampattasampattānaṃ ṭhitaṭṭhānato paṭṭhāya dātabbaṃ. Asampattānampi upacārasīmaṃ",
  "tika-vin11t0:3621_2": "paviṭṭhānaṃ antevāsikādīsu gaṇhantesu dātabbameva. “Bahi upacārasīmāya ṭhitānaṃ dethā”ti",
  "tika-vin11t0:3621_3": "vadanti, na dātabbaṃ. Sace pana upacārasīmaṃ okkantehi ekābaddhā hutvā attano vihāradvāre",
  "tika-vin11t0:3621_4": "vā antovihāreyeva vā honti, parisavasena vaḍḍhitā nāma sīmā hoti, tasmā dātabbaṃ.",
  "tika-vin11t0:3621_5": "Saṅghanavakassa dinnepi pacchā āgatānaṃ dātabbameva. Dutiyabhāge pana therāsanaṃ",
  "tika-vin11t0:3621_6": "āruḷhe āgatānaṃ paṭhamabhāgo na pāpuṇāti, dutiyabhāgato vassaggena dātabbaṃ.",
  "tika-vin11t0:3622_0": "Ekasmiṃ vihāre dasa bhikkhū honti, dasa vatthāni “saṅghassa demā”ti denti, pāṭekkaṃ",
  "tika-vin11t0:3622_1": "bhājetabbāni. Sace “sabbāneva amhākaṃ pāpuṇantī”ti gahetvā gacchanti, duppāpitāni",
  "tika-vin11t0:3622_2": "ceva duggahitāni ca, gatagataṭṭhāne saṅghikāneva honti. Ekaṃ pana uddharitvā “idaṃ",
  "tika-vin11t0:3622_3": "tumhākaṃ pāpuṇātī”ti saṅghattherassa datvā sesāni “imāni amhākaṃ pāpuṇantī”ti gahetuṃ vaṭṭati.",
  "tika-vin11t0:3623_0": "Ekameva vatthaṃ “saṅghassa demā”ti āharanti, abhājetvāva “amhākaṃ pāpuṇātī”ti gaṇhanti,",
  "tika-vin11t0:3623_1": "duppāpitañceva duggahitañca, satthakena, pana haliddiādinā vā lekhaṃ katvā ekaṃ koṭṭhāsaṃ",
  "tika-vin11t0:3623_2": "“imaṃ ṭhānaṃ tumhākaṃ pāpuṇātī”ti saṅghattherassa pāpetvā sesaṃ “amhākaṃ pāpuṇātī”ti",
  "tika-vin11t0:3623_3": "gahetuṃ vaṭṭati. Yaṃ pana vatthasseva pupphaṃ vā vali vā, tena paricchedaṃ kātuṃ",
  "tika-vin11t0:3623_4": "na vaṭṭati. Sace ekaṃ tantaṃ uddharitvā “idaṃ ṭhānaṃ tumhākaṃ pāpuṇātī”ti saṅghattherassa",
  "tika-vin11t0:3623_5": "datvā sesaṃ “amhākaṃ pāpuṇātī”ti gaṇhanti, vaṭṭati. Khaṇḍaṃ khaṇḍaṃ chinditvā bhājiyamānaṃ vaṭṭatiyeva.",
  "tika-vin11t0:3624_0": "Ekabhikkhuke vihāre saṅghassa cīvaresu uppannesu sace pubbe vuttanayeneva so bhikkhu",
  "tika-vin11t0:3624_1": "“sabbāni mayhaṃ pāpuṇantī”ti gaṇhāti, suggahitāni, ṭhitikā pana na tiṭṭhati. Sace",
  "tika-vin11t0:3624_2": "ekekaṃ uddharitvā “idaṃ mayhaṃ pāpuṇātī”ti gaṇhāti, ṭhitikā tiṭṭhati. Tattha ṭhitikāya",
  "tika-vin11t0:3624_3": "aṭṭhitāya puna aññasmiṃ cīvare uppanne sace eko bhikkhu āgacchati, majjhe chinditvā",
  "tika-vin11t0:3624_4": "dvīhipi gahetabbaṃ. Ṭhitāya ṭhitikāya puna aññasmiṃ cīvare uppanne sace navakataro",
  "tika-vin11t0:3624_5": "āgacchati, ṭhitikā heṭṭhā orohati. Sace vuḍḍhataro āgacchati, ṭhitikā uddhaṃ ārohati.",
  "tika-vin11t0:3624_6": "Atha añño natthi, puna attano pāpetvā gahetabbaṃ.",
  "tika-vin11t0:3625_0": "“Saṅghassa demā”ti vā “bhikkhusaṅghassa demā”ti vā yena kenaci ākārena saṅghaṃ āmasitvā",
  "tika-vin11t0:3625_1": "dinnaṃ pana paṃsukūlikānaṃ na vaṭṭati “gahapaticīvaraṃ paṭikkhipāmi, paṃsukūlikaṅgaṃ",
  "tika-vin11t0:3625_2": "samādiyāmī”ti vuttattā, na pana akappiyattā. Bhikkhusaṅghena apaloketvā dinnampi",
  "tika-vin11t0:3625_3": "na gahetabbaṃ. Yaṃ pana bhikkhu attano santakaṃ deti, taṃ bhikkhudattiyaṃ nāma vaṭṭati.",
  "tika-vin11t0:3625_4": "Paṃsukūlaṃ pana na hoti. Evaṃ santepi dhutaṅgaṃ na bhijjati. “Bhikkhūnaṃ dema, therānaṃ",
  "tika-vin11t0:3625_5": "demā”ti vutte pana paṃsukūlikānampi vaṭṭati. “Idaṃ vatthaṃ saṅghassa dema, iminā",
  "tika-vin11t0:3625_6": "upāhanatthavikapattatthavikaāyogaaṃsabaddhakādīni karothā”ti dinnampi vaṭṭati.",
  "tika-vin11t0:3626_0": "Pattatthavikādīnaṃ atthāya dinnāni bahūnipi honti, cīvaratthāyapi pahonti, tato cīvaraṃ",
  "tika-vin11t0:3626_1": "katvā pārupituṃ vaṭṭati. Sace pana saṅgho bhājitātirittāni vatthāni chinditvā upāhanatthavikādīnaṃ",
  "tika-vin11t0:3626_2": "atthāya bhājeti, tato gahetuṃ na vaṭṭati. Sāmikehi vicāritameva hi vaṭṭati, na itaraṃ.",
  "tika-vin11t0:3627_0": "“Paṃsukūlikasaṅghassa dhammakaraṇaaṃsabaddhādīnaṃ atthāya demā”ti vuttepi gahetuṃ",
  "tika-vin11t0:3627_1": "vaṭṭati. Parikkhāro nāma paṃsukūlikānampi icchitabbo. Yaṃ tattha atirekaṃ hoti, taṃ",
  "tika-vin11t0:3627_2": "cīvarepi upanetuṃ vaṭṭati. Suttaṃ saṅghassa denti, paṃsukūlikehipi gahetabbaṃ. Ayaṃ",
  "tika-vin11t0:3627_3": "tāva vihāraṃ pavisitvā “imāni cīvarāni saṅghassa dammī”ti dinnesu vinicchayo.",
  "tika-vin11t0:3628_0": "Sace pana bahi upacārasīmāya addhānapaṭipanne bhikkhū disvā “saṅghassa dammī”ti saṅghattherassa",
  "tika-vin11t0:3628_1": "vā saṅghanavakassa vā āroceti, sacepi yojanaṃ pharitvā parisā ṭhitā hoti, ekābaddhā",
  "tika-vin11t0:3628_2": "ce, sabbesaṃ pāpuṇāti. Ye pana dvādasahi hatthehi parisaṃ asampattā, tesaṃ na pāpuṇātīti.",
  "tika-vin11t0:3629_0": "2732. Idāni “ubhatosaṅghe detī”ti mātikaṃ vivaranto āha “ubhatosaṅghamuddissā”tiādi.",
  "tika-vin11t0:3629_1": "Ubhatosaṅghamuddissāti bhikkhusaṅghaṃ, bhikkhunisaṅghañca uddisitvā. Detīti “ubhatosaṅghassa",
  "tika-vin11t0:3629_2": "demī”ti deti. “Bahu vā”ti ettha “bahū vā”ti vattabbe gāthābandhavasena rassattaṃ.",
  "tika-vin11t0:3629_3": "Bhikkhunīnaṃ bhikkhū thokā vā hontu bahū vā, puggalaggena akatvā ubhatosaṅghavasena",
  "tika-vin11t0:3629_4": "samabhāgova kātuṃ vaṭṭatīti yojanā.",
  "tika-vin11t0:3630_0": "Tatrāyaṃ vinicchayo – “ubhatosaṅghassa dammī”ti vuttepi “dvedhāsaṅghassa dammi, dvinnaṃ",
  "tika-vin11t0:3630_1": "saṅghānaṃ dammi, bhikkhusaṅghassa ca bhikkhunisaṅghassa ca dammī”ti vuttepi ubhatosaṅghassa",
  "tika-vin11t0:3630_2": "dinnameva hoti, dve bhāge same katvā eko dātabbo.",
  "tika-vin11t0:3631_0": "“Ubhatosaṅghassa ca tuyhañca dammī”ti vutte sace dasa dasa bhikkhū, bhikkhuniyo ca",
  "tika-vin11t0:3631_1": "honti, ekavīsati paṭivīse katvā eko puggalassa dātabbo, dasa bhikkhusaṅghassa, dasa",
  "tika-vin11t0:3631_2": "bhikkhunisaṅghassa. Yena puggaliko laddho, so saṅghatopi attano vassaggena gahetuṃ",
  "tika-vin11t0:3631_3": "labhati. Kasmā? Ubhatosaṅghaggahaṇena gahitattā.",
  "tika-vin11t0:3632": "“Ubhatosaṅghassa ca cetiyassa ca dammī”ti vuttepi eseva nayo. Idha pana cetiyassa saṅghato pāpuṇanakoṭṭhāso nāma natthi, ekapuggalassa pattakoṭṭhāsasamova koṭṭhāso hoti.",
  "tika-vin11t0:3633_0": "“Ubhatosaṅghassa ca tuyhañca cetiyassa cā”ti vutte pana dvāvīsati koṭṭhāse katvā",
  "tika-vin11t0:3633_1": "dasa bhikkhūnaṃ, dasa bhikkhunīnaṃ, eko puggalassa, eko cetiyassa dātabbo. Tattha",
  "tika-vin11t0:3633_2": "puggalo saṅghatopi attano vassaggena puna gahetuṃ labhati. Cetiyassa ekoyeva.",
  "tika-vin11t0:3634": "“Bhikkhusaṅghassa ca bhikkhunīnañca dammī”ti vutte pana majjhe bhinditvā na dātabbaṃ, bhikkhū ca bhikkhuniyo ca gaṇetvā dātabbaṃ.",
  "tika-vin11t0:3635": "“Bhikkhusaṅghassa ca bhikkhunīnañca tuyhañcā”ti vutte pana puggalo visuṃ na labhati, pāpuṇanaṭṭhānato ekameva labhati. Kasmā? Bhikkhusaṅghaggahaṇena gahitattā.",
  "tika-vin11t0:3636_0": "“Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa ekapuggalapaṭivīso",
  "tika-vin11t0:3636_1": "labbhati, puggalassa visuṃ na labbhati. Tasmā ekaṃ cetiyassa datvā avasesaṃ bhikkhū",
  "tika-vin11t0:3636_2": "ca bhikkhuniyo ca gaṇetvā bhājetabbaṃ.",
  "tika-vin11t0:3637": "“Bhikkhūnañca bhikkhunīnañca dammī”ti vuttepi na majjhe bhinditvā dātabbaṃ, puggalagaṇanāya eva vibhajitabbaṃ.",
  "tika-vin11t0:3638_0": "“Bhikkhūnañca bhikkhunīnañca tuyhañca cetiyassa cā”ti evaṃ vuttepi cetiyassa ekapuggalapaṭivīso",
  "tika-vin11t0:3638_1": "labbhati, puggalassa visuṃ natthi, bhikkhū ca bhikkhuniyo ca gaṇetvā eva bhājetabbaṃ.",
  "tika-vin11t0:3638_2": "Yathā ca bhikkhusaṅghaṃ ādiṃ katvā nayo nīto, evaṃ bhikkhunisaṅghaṃ ādiṃ katvāpi netabbo.",
  "tika-vin11t0:3639": "“Bhikkhusaṅghassa ca tuyhañcā”ti vutte puggalassa visuṃ na labbhati, vassaggeneva gahetabbaṃ.",
  "tika-vin11t0:3640": "“Bhikkhusaṅghassa ca cetiyassa cā”ti vutte pana cetiyassa visuṃ paṭivīso labbhati.",
  "tika-vin11t0:3641": "“Bhikkhusaṅghassa ca tuyhañca cetiyassa cā”ti vuttepi cetiyasseva labbhati, na puggalassa.",
  "tika-vin11t0:3642": "“Bhikkhūnañca tuyhañcā”ti vuttepi visuṃ na labbhati.",
  "tika-vin11t0:3643": "“Bhikkhūnañca cetiyassa cā”ti vutte pana cetiyassa labbhati.",
  "tika-vin11t0:3644": "“Bhikkhūnañca tuyhañca cetiyassa cā”ti vuttepi cetiyasseva visuṃ labbhati, na puggalassa. Bhikkhunisaṅghaṃ ādiṃ katvāpi evameva yojetabbaṃ.",
  "tika-vin11t0:3645_0": "Pubbe buddhappamukhassa ubhatosaṅghassa dānaṃ denti, bhagavā majjhe nisīdati, dakkhiṇato",
  "tika-vin11t0:3645_1": "bhikkhū, vāmato bhikkhuniyo nisīdanti, bhagavā ubhinnaṃ saṅghatthero, tadā bhagavā",
  "tika-vin11t0:3645_2": "attano laddhapaccaye attanāpi paribhuñjati, bhikkhūnampi dāpeti. Etarahi pana paṇḍitamanussā",
  "tika-vin11t0:3645_3": "sadhātukaṃ paṭimaṃ vā cetiyaṃ vā ṭhapetvā buddhappamukhassa ubhatosaṅghassa dānaṃ",
  "tika-vin11t0:3645_4": "denti, paṭimāya vā cetiyassa vā purato ādhārake pattaṃ ṭhapetvā dakkhiṇodakaṃ datvā",
  "tika-vin11t0:3645_5": "“buddhānaṃ demā”ti tattha yaṃ paṭhamaṃ khādanīyaṃ bhojanīyaṃ denti, vihāraṃ vā āharitvā",
  "tika-vin11t0:3645_6": "“idaṃ cetiyassa demā”ti piṇḍapātañca mālāgandhādīni ca denti, tattha kathaṃ paṭipajjitabbanti?",
  "tika-vin11t0:3645_7": "Mālāgandhādīni tāva cetiye āropetabbāni, vatthehi paṭākā, telena padīpā kātabbā.",
  "tika-vin11t0:3645_8": "Piṇḍapātamadhuphāṇitādīni pana yo nibaddhaṃ cetiyassa jaggako hoti pabbajito vā gahaṭṭho",
  "tika-vin11t0:3645_9": "vā, tassa dātabbāni. Nibaddhajaggake asati āhaṭapattaṃ ṭhapetvā vattaṃ katvā paribhuñjituṃ",
  "tika-vin11t0:3645_10": "vaṭṭati. Upakaṭṭhe kāle bhuñjitvā pacchāpi vattaṃ kātuṃ vaṭṭatiyeva.",
  "tika-vin11t0:3646_0": "Mālāgandhādīsu ca yaṃ kiñci “idaṃ haritvā cetiyassa pūjaṃ karothā”ti vutte dūrampi",
  "tika-vin11t0:3646_1": "haritvā pūjetabbaṃ. “Bhikkhaṃ saṅghassa harā”ti vuttepi haritabbaṃ. Sace pana “ahaṃ",
  "tika-vin11t0:3646_2": "piṇḍāya carāmi, āsanasālāya bhikkhū atthi, te harissantī”ti vutte “bhante, tuyhaṃyeva",
  "tika-vin11t0:3646_3": "dammī”ti vadati, bhuñjituṃ vaṭṭati. Atha pana “bhikkhusaṅghassa dassāmī”ti harantassa",
  "tika-vin11t0:3646_4": "gacchato antarāva kālo upakaṭṭho hoti, attano pāpetvā bhuñjituṃ vaṭṭati.",
  "tika-vin11t0:3647_0": "2733. Yaṃ pana cīvaraṃ “yasmiṃ āvāse vassaṃvutthassa saṅghassa dammī”ti deti, tasmiṃyeva",
  "tika-vin11t0:3647_1": "āvāse vutthavassena saṅghena vā gaṇena vā puggalena vā taṃ cīvaraṃ bhājetabbanti",
  "tika-vin11t0:3647_2": "vaṇṇitaṃ desitanti yojanā.",
  "tika-vin11t0:3648_0": "Tatrāyaṃ vinicchayo – vihāraṃ pavisitvā “imāni cīvarāni vassaṃvutthasaṅghassa dammī”ti",
  "tika-vin11t0:3648_1": "deti, yāvatikā bhikkhū tasmiṃ āvāse vassaṃvutthā, yattakā vassacchedaṃ akatvā purimavassaṃvutthā,",
  "tika-vin11t0:3648_2": "tehi bhājetabbaṃ, aññesaṃ na pāpuṇāti. Disāpakkantassāpi sati gāhake yāva kathinassa",
  "tika-vin11t0:3648_3": "ubbhārā dātabbaṃ. Anatthate pana kathine antohemante evañca vatvā dinnaṃ pacchimavassaṃvutthānampi",
  "tika-vin11t0:3648_4": "pāpuṇātīti lakkhaṇaññū vadanti. Aṭṭhakathāsu panetaṃ avicāritaṃ.",
  "tika-vin11t0:3649_0": "Sace pana bahi upacārasīmāyaṃ ṭhito “vassaṃvutthasaṅghassa dammī”ti vadati, sampattānaṃ",
  "tika-vin11t0:3649_1": "sabbesaṃ pāpuṇāti. Atha “asukavihāre vassaṃvutthasaṅghassā”ti vadati, tatra vassaṃvutthānameva",
  "tika-vin11t0:3649_2": "yāva kathinassubbhārā pāpuṇāti. Sace pana gimhānaṃ paṭhamadivasato paṭṭhāya evaṃ",
  "tika-vin11t0:3649_3": "vadati, tatra sammukhībhūtānaṃyeva sabbesaṃ pāpuṇāti. Kasmā? Piṭṭhisamaye uppannattā.",
  "tika-vin11t0:3649_4": "Antovasseyeva “vassaṃ vasantānaṃ dammī”ti vutte chinnavassā na labhanti, vassaṃ vasantāva",
  "tika-vin11t0:3649_5": "labhanti. Cīvaramāse pana “vassaṃ vasantānaṃ dammī”ti vutte pacchimikāya vassūpagatānaṃyeva",
  "tika-vin11t0:3649_6": "pāpuṇāti, purimikāya vassūpagatānañca chinnavassānañca na pāpuṇāti.",
  "tika-vin11t0:3650_0": "Cīvaramāsato paṭṭhāya yāva hemantassa pacchimo divaso, tāva “vassāvāsikaṃ demā”ti",
  "tika-vin11t0:3650_1": "vutte kathinaṃ atthataṃ vā hotu anatthataṃ vā, atītavassaṃvutthānameva pāpuṇāti.",
  "tika-vin11t0:3650_2": "Gimhānaṃ paṭhamadivasato paṭṭhāya vutte pana mātikā āropetabbā “atītavassāvāsassa",
  "tika-vin11t0:3650_3": "pañca māsā abhikkantā, anāgate cātumāsaccayena bhavissati, kataravassāvāsassa desī”ti.",
  "tika-vin11t0:3650_4": "Sace “atītavassaṃvutthānaṃ dammī”ti vadati, taṃ antovassaṃ vutthānameva pāpuṇāti.",
  "tika-vin11t0:3650_5": "Disāpakkantānampi sabhāgā gaṇhituṃ labhanti.",
  "tika-vin11t0:3651_0": "Sace “anāgate vassāvāsikaṃ dammī”ti vadati, taṃ ṭhapetvā vassūpanāyikadivase gahetabbaṃ.",
  "tika-vin11t0:3651_1": "Atha “agutto vihāro, corabhayaṃ atthi, na sakkā ṭhapetuṃ, gaṇhitvā vā āhiṇḍitu”nti",
  "tika-vin11t0:3651_2": "vutte “sampattānaṃ dammī”ti vadati, bhājetvā gahetabbaṃ. Sace vadati “ito me, bhante,",
  "tika-vin11t0:3651_3": "tatiye vasse vassāvāsikaṃ na dinnaṃ, taṃ dammī”ti, tasmiṃ antovasse vutthabhikkhūnaṃ",
  "tika-vin11t0:3651_4": "pāpuṇāti. Sace te disāpakkantā, añño vissāsiko gaṇhāti, dātabbaṃ. Atha ekoyeva avasiṭṭho,",
  "tika-vin11t0:3651_5": "sesā kālakatā, sabbaṃ ekasseva pāpuṇāti. Sace ekopi natthi, saṅghikaṃ hoti, sammukhībhūtehi bhājetabbanti.",
  "tika-vin11t0:3652_0": "2734. Yāguyā pana pītāya vā bhatte vā bhutte sace pana ādissa “yena me yāgu pītā,",
  "tika-vin11t0:3652_1": "tassa dammi, yena me bhattaṃ bhuttaṃ, tassa dammī”ti paricchinditvā cīvaraṃ deti,",
  "tika-vin11t0:3652_2": "vinayadharena tattha tattheva dānaṃ dātabbanti yojanā. Esa nayo khādanīyacīvarasenāsanabhesajjādīsu.",
  "tika-vin11t0:3653_0": "Tatrāyaṃ vinicchayo – bhikkhū ajjatanāya vā svātanāya vā yāguyā nimantetvā tesaṃ",
  "tika-vin11t0:3653_1": "gharaṃ paviṭṭhānaṃ yāguṃ deti, yāguṃ datvā pītāya yāguyā “imāni cīvarāni yehi mayhaṃ",
  "tika-vin11t0:3653_2": "yāgu pītā, tesaṃ dammī”ti deti, yehi nimantitehi yāgu pītā, tesaṃyeva pāpuṇanti,",
  "tika-vin11t0:3653_3": "yehi pana bhikkhācāravattena gharadvārena gacchantehi vā gharaṃ paviṭṭhehi vā yāgu",
  "tika-vin11t0:3653_4": "laddhā, yesaṃ vā āsanasālato pattaṃ āharitvā manussehi nītā, ye vā therehi pesitā, tesaṃ na pāpuṇanti.",
  "tika-vin11t0:3654_0": "Sace pana nimantitabhikkhūhi saddhiṃ aññepi bahū āgantvā antogehañca bahigehañca",
  "tika-vin11t0:3654_1": "pūretvā nisinnā, dāyako ca evaṃ vadati “nimantitā vā hontu animantitā vā, yesaṃ mayā",
  "tika-vin11t0:3654_2": "yāgu dinnā, sabbesaṃ imāni vatthāni hontū”ti, sabbesaṃ pāpuṇanti. Yehi pana therānaṃ",
  "tika-vin11t0:3654_3": "hatthato yāgu laddhā, tesaṃ na pāpuṇanti. Atha so “yehi mayhaṃ yāgu pītā, sabbesaṃ",
  "tika-vin11t0:3654_4": "hontū”ti vadati, sabbesaṃ pāpuṇanti. Bhattakhādanīyesupi eseva nayo.",
  "tika-vin11t0:3655_0": "Cīvare vāti pubbepi yena vassaṃ vāsetvā bhikkhūnaṃ cīvaraṃ dinnapubbaṃ hoti, so ce",
  "tika-vin11t0:3655_1": "bhikkhū bhojetvā vadati “yesaṃ mayā pubbe cīvaraṃ dinnaṃ, tesaṃyeva imaṃ cīvaraṃ",
  "tika-vin11t0:3655_2": "vā suttaṃ vā sappimadhuphāṇitādīni vā hontū”ti, sabbaṃ tesaṃyeva pāpuṇāti.",
  "tika-vin11t0:3656": "Senāsane vāti “yo mayā kārite vihāre vā pariveṇe vā vasati, tassidaṃ hotū”ti vutte tasseva hoti.",
  "tika-vin11t0:3657": "Bhesajje vāti “mayaṃ kālena kālaṃ therānaṃ sappiādīni bhesajjāni dema, yehi tāni laddhāni, tesaṃyevidaṃ hotū”ti vutte tesaṃyeva hotīti.",
  "tika-vin11t0:3658": "2735. Dīyateti dānanti kammasādhanena cīvaraṃ vuccati. Yaṃ-saddena cīvarassa parāmaṭṭhattā taṃ-saddenāpi tadeva parāmasitabbanti.",
  "tika-vin11t0:3659_0": "Tatrāyaṃ vinicchayo – “imaṃ cīvaraṃ itthannāmassa dammī”ti evaṃ parammukhā vā “idaṃ",
  "tika-vin11t0:3659_1": "me, bhante, tumhākaṃ dammī”ti evaṃ sammukhā vā pādamūle ṭhapetvā vā deti, taṃ tasseva",
  "tika-vin11t0:3659_2": "hoti. Sace pana “idaṃ tumhākañca tumhākaṃ antevāsikānañca dammī”ti evaṃ vadati, therassa",
  "tika-vin11t0:3659_3": "ca antevāsikānañca pāpuṇāti. Uddesaṃ gahetuṃ āgato gahetvā gacchanto ca atthi, tassāpi",
  "tika-vin11t0:3659_4": "pāpuṇāti. “Tumhehi saddhiṃ nibaddhacārikabhikkhūnaṃ dammī”ti vutte uddesantevāsikānaṃ",
  "tika-vin11t0:3659_5": "vattaṃ katvā uddesaparipucchādīni gahetvā vicarantānaṃ sabbesaṃ pāpuṇātīti.",
  "tika-vin11t0:3660": "2737. Vadaticcevameva ceti iccevaṃ yathāvuttanayena vadati ce. Tanti taṃ parikkhāraṃ. Tesanti mātuādīnaṃ. Saṅghasseva santakaṃ hotīti yojanā.",
  "tika-vin11t0:3661_0": "2738. “Pañcannaṃ…pe… hotī”ti iminā purimagāthādvayena vitthāritamevatthaṃ saṃkhipitvā",
  "tika-vin11t0:3661_1": "dasseti. Pañcannaṃ sahadhammikānaṃ. Accayeti kālakiriyāya. Dānanti “mayi kālakate",
  "tika-vin11t0:3661_2": "imaṃ parikkhāraṃ tuyhaṃ hotu, tava santakaṃ karohī”tiādinā pariccajanaṃ. Kiñcipīti",
  "tika-vin11t0:3661_3": "antamaso dantakaṭṭhampi. Gihīnaṃ pana dānaṃ tathā dāyakānaṃ gihīnameva accaye rūhatīti yojanā.",
  "tika-vin11t0:3662_0": "2739. Bhikkhu vā sāmaṇero vā bhikkhuniupassaye kālaṃ karoti, assa bhikkhussa vā sāmaṇerassa",
  "tika-vin11t0:3662_1": "vā parikkhārā bhikkhūnaṃyeva santakā bhikkhusaṅghasseva santakāti yojanā. Bhikkhusaṅghasseva",
  "tika-vin11t0:3662_2": "santakā kālakatassa bhikkhusaṅghapariyāpannattā.",
  "tika-vin11t0:3663_0": "2740. Sāmaṇerī vāti ettha vā-saddena “sikkhamānā vā”ti idaṃ saṅgaṇhāti. Vihārasmiṃ",
  "tika-vin11t0:3663_1": "bhikkhūnaṃ nivāsanaṭṭhāne. Tassāti bhikkhuniyā vā sāmaṇeriyā vā sikkhamānāya vā parikkhārā",
  "tika-vin11t0:3663_2": "bhikkhunīnaṃ santakā hontīti yojanā. Santakāti etthāpi bhikkhūsu vuttanayenevattho gahetabbo.",
  "tika-vin11t0:3664_0": "2741. Dehi netvāti ettha “imaṃ cīvara”nti pakaraṇato labbhati. “Imaṃ cīvaraṃ netvā",
  "tika-vin11t0:3664_1": "asukassa dehī”ti yaṃ cīvaraṃ dinnaṃ, taṃ tassa purimasseva santakaṃ hoti. “Idaṃ cīvaraṃ",
  "tika-vin11t0:3664_2": "asukassa dammī”ti yaṃ cīvaraṃ dinnaṃ, taṃ yassa pahiyyati, tassa pacchimasseva santakaṃ hotīti yojanā.",
  "tika-vin11t0:3665_0": "2742. Yathāvuttavacanappakārānurūpena sāmike ñatvā sāmikesu vissāsena vā tesu matesu",
  "tika-vin11t0:3665_1": "matakacīvarampi gaṇhituṃ vaṭṭatīti dassetuṃ āha “eva”ntiādi. “Matassa vā amatassa",
  "tika-vin11t0:3665_2": "vā”ti padacchedo. Vissāsaṃ vāpi gaṇheyyāti jīvantassa santakaṃ vissāsaggāhaṃ gaṇheyya.",
  "tika-vin11t0:3665_3": "Gaṇhe matakacīvaranti matassa cīvaraṃ matakaparikkhāranīhārena pāpetvā gaṇheyya.",
  "tika-vin11t0:3666_0": "2743. Rajate anenāti rajananti mūlādisabbamāha. Vantadosenāti savāsanasamucchinnarāgādidosena.",
  "tika-vin11t0:3666_1": "Tādināti rūpādīsu chaḷārammaṇesu rāgādīnaṃ anuppattiyā aṭṭhasu lokadhammesu nibbikāratāya ekasadisena.",
  "tika-vin11t0:3667_0": "2744-5. “Mūle”tiādīsu niddhāraṇe bhummaṃ. Mūlarajane haliddiṃ ṭhapetvā sabbaṃ mūlarajanaṃ",
  "tika-vin11t0:3667_1": "vaṭṭati. Khandhesu rajanesu mañjeṭṭhañca tuṅgahārakañca ṭhapetvā sabbaṃ khandharajanaṃ",
  "tika-vin11t0:3667_2": "vaṭṭati. Pattesu rajanesu alliyā pattaṃ tathā nīliyā pattañca ṭhapetvā sabbaṃ pattarajanaṃ",
  "tika-vin11t0:3667_3": "vaṭṭati. Puppharajanesu kusumbhañca kiṃsukañca ṭhapetvā sabbaṃ puppharajanaṃ vaṭṭati.",
  "tika-vin11t0:3667_4": "Tacarajane loddañca kaṇḍulañca ṭhapetvā sabbaṃ tacarajanaṃ vaṭṭati. Phalarajanaṃ",
  "tika-vin11t0:3667_5": "sabbampi vaṭṭatīti yojanā.",
  "tika-vin11t0:3668_0": "Mañjeṭṭhanti eko sakaṇṭakarukkho, valliviseso ca, yassa rajanaṃ mañjeṭṭhabījavaṇṇaṃ",
  "tika-vin11t0:3668_1": "hoti. Mañjeṭṭharukkhassa khandho setavaṇṇoti so idha na gahetabbo rajanādhikārattā.",
  "tika-vin11t0:3668_2": "Tuṅgahārako nāma eko sakaṇṭakarukkho, yassa rajanaṃ haritālavaṇṇaṃ hoti. Allīti cullatāpiñcharukkho,",
  "tika-vin11t0:3668_3": "yassa paṇṇarajanaṃ haliddivaṇṇaṃ hoti. Nīlīti gacchaviseso, yassa pana rajanaṃ nīlavaṇṇaṃ",
  "tika-vin11t0:3668_4": "hoti. Kiṃsukaṃ nāma vallikiṃsukapupphaṃ, yassa rajanaṃ lohitavaṇṇaṃ hoti.",
  "tika-vin11t0:3669": "2746. Kiliṭṭhasāṭakanti malīnasāṭakaṃ. Dhovitunti ekavāraṃ dhovituṃ. Alliyā dhotaṃ kira sammadeva rajanaṃ paṭiggaṇhāti.",
  "tika-vin11t0:3670": "2747. Cīvarānaṃ kathā sesāti bhedakāraṇappakārakathādikā idha avuttakathā. Paṭhame kathine vuttāti seso. Vibhāvināti khandhakabhāṇakena.",
  "tika-vin11t0:3671": "Cīvarakkhandhakakathāvaṇṇanā.",
  "tika-vin11t0:3672": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3673": "Mahāvaggavinicchayavaṇṇanā niṭṭhitā.",
  "tika-vin11t0:3674": "Cūḷavaggo",
  "tika-vin11t0:3675": "Pārivāsikakkhandhakakathāvaṇṇanā",
  "tika-vin11t0:3676_0": "2748. Evaṃ mahāvaggavinicchayaṃ saṅkhepena dassetvā cūḷavaggāgatavinicchayaṃ dassetumāha",
  "tika-vin11t0:3676_1": "“tajjanīya”ntiādi. Tajjanīyanti kalahakārakānaṃ bhikkhūnaṃ tato viramanatthāya niggahavasena",
  "tika-vin11t0:3676_2": "anuññātaṃ ñatticatutthaṃ tajjanīyakammañca. Niyassanti bālassa abyattassa āpattibahulassa",
  "tika-vin11t0:3676_3": "anapadānassa ananulomikehi gihisaṃsaggehi saṃsaṭṭhassa viharato bhikkhuno niggahavasena",
  "tika-vin11t0:3676_4": "nissāya vasanatthāya kātuṃ anuññātaṃ ñatticatutthaṃ niyassakammañca.",
  "tika-vin11t0:3677_0": "Pabbājanti kuladūsakassa bhikkhuno yattha tena kuladūsanaṃ kataṃ, tattha na labhitabbaāvāsatthāya",
  "tika-vin11t0:3677_1": "niggahavasena anuññātaṃ ñatticatutthaṃ pabbājanīyakammañca. Paṭisāraṇanti saddhassa",
  "tika-vin11t0:3677_2": "upāsakassa dāyakassa kārakassa saṅghupaṭṭhākassa jātiādīhi akkosavatthūhi akkosakassa",
  "tika-vin11t0:3677_3": "bhikkhuno taṃkhamāpanatthāya niggahavasena anuññātaṃ ñatticatutthaṃ paṭisāraṇīyakammañca.",
  "tika-vin11t0:3678_0": "Tividhukkhepananti āpattiyā adassane, āpattiyā appaṭikamme, pāpikāya diṭṭhiyā appaṭinissagge",
  "tika-vin11t0:3678_1": "ca tato oramituṃ niggahavasena anuññātaṃ ñatticatutthaṃ tividhaṃ ukkhepanīyakammañcāti.",
  "tika-vin11t0:3678_2": "Dīpayeti pāḷiyā, aṭṭhakathāya ca vuttanayena pakāseyyāti attho.",
  "tika-vin11t0:3679_0": "Tajjanīyādikammānaṃ osāraṇanissāraṇavasena paccekaṃ duvidhattepi taṃ bhedaṃ anāmasitvā",
  "tika-vin11t0:3679_1": "kevalaṃ jātivasena “satta kammānī”ti vuttanti veditabbaṃ. Yathā dassito panetesaṃ",
  "tika-vin11t0:3679_2": "viseso atthuppattivasenāti daṭṭhabbo. Vitthāro panesaṃ kammakkhandhakato veditabbo.",
  "tika-vin11t0:3680_0": "2749. Khandhake kammasaṅkhāte khandhake āgatāni tecattālīsa vattāni. Tadanantareti",
  "tika-vin11t0:3680_1": "tassa kammakkhandhakassa anantare. Khandhaketi pārivāsikakkhandhake. Nava adhikāni",
  "tika-vin11t0:3680_2": "yesaṃ te navādhikāni tiṃseva vattāni, ekūnacattālīsa vattānīti vuttaṃ hoti.",
  "tika-vin11t0:3681": "Kammakkhandhake tāva –",
  "tika-vin11t0:3682_0": "“Āpattiyā adassane ukkhepanīyakammakatena, bhikkhave, bhikkhunā sammā vattitabbaṃ.",
  "tika-vin11t0:3682_1": "Tatrāyaṃ sammāvattanā – na upasampādetabbaṃ, na nissayo dātabbo, na sāmaṇero upaṭṭhāpetabbo,",
  "tika-vin11t0:3682_2": "na bhikkhunovādakasammuti sāditabbā, sammatenāpi bhikkhuniyo na ovaditabbā, yāya",
  "tika-vin11t0:3682_3": "āpattiyā saṅghena āpattiyā adassane ukkhepanīyakammaṃ kataṃ hoti, sā āpatti na āpajjitabbā,",
  "tika-vin11t0:3682_4": "aññā vā tādisikā, tato vā pāpiṭṭhatarā, kammaṃ na garahitabbaṃ, kammikā na garahitabbā,",
  "tika-vin11t0:3682_5": "na pakatattassa bhikkhuno abhivādanaṃ paccuṭṭhānaṃ añjalikammaṃ sāmīcikammaṃ āsanābhihāro",
  "tika-vin11t0:3682_6": "seyyābhihāro pādodakaṃ pādapīṭhaṃ pādakathalikaṃ pattacīvarapaṭiggahaṇaṃ nahāne piṭṭhiparikammaṃ",
  "tika-vin11t0:3682_7": "sāditabbaṃ, na pakatatto bhikkhu sīlavipattiyā anuddhaṃsetabbo, na ācāravipattiyā",
  "tika-vin11t0:3682_8": "anuddhaṃsetabbo, na diṭṭhivipattiyā anuddhaṃsetabbo, na ājīvavipattiyā anuddhaṃsetabbo,",
  "tika-vin11t0:3682_9": "na bhikkhu bhikkhūhi bhedetabbo, na gihiddhajo dhāretabbo, na titthiyaddhajo dhāretabbo,",
  "tika-vin11t0:3682_10": "na titthiyā sevitabbā, bhikkhū sevitabbā, bhikkhusikkhāya sikkhitabbaṃ, na pakatattena",
  "tika-vin11t0:3682_11": "bhikkhunā saddhiṃ ekacchanne āvāse vatthabbaṃ, na ekacchanne anāvāse vatthabbaṃ,",
  "tika-vin11t0:3682_12": "na ekacchanne āvāse vā anāvāse vā vatthabbaṃ, pakatattaṃ bhikkhuṃ disvā āsanā vuṭṭhātabbaṃ,",
  "tika-vin11t0:3682_13": "na pakatatto bhikkhu āsādetabbo anto vā bahi vā, na pakatattassa bhikkhuno uposatho",
  "tika-vin11t0:3682_14": "ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo,",
  "tika-vin11t0:3682_15": "na okāso kāretabbo, na codetabbo, na sāretabbo, na bhikkhūhi sampayojetabba”nti –",
  "tika-vin11t0:3683": "Evaṃ cetāni tecattālīsa vattāni sandhāya vuttaṃ “tecattālīsa vattāni, khandhake kammasaññite”ti.",
  "tika-vin11t0:3684": "Pārivāsikakkhandhake –",
  "tika-vin11t0:3685_0": "“Pārivāsikena, bhikkhave, bhikkhunā sammā vattitabbaṃ. Tatrāyaṃ sammāvattanā – na",
  "tika-vin11t0:3685_1": "upasampādetabbaṃ, na nissayo dātabbo, na sāmaṇero upaṭṭhāpetabbo, na bhikkhunovādakasammuti",
  "tika-vin11t0:3685_2": "sāditabbā, sammatenapi bhikkhuniyo na ovaditabbā, yāya āpattiyā saṅghena parivāso",
  "tika-vin11t0:3685_3": "dinno hoti, sā āpatti na āpajjitabbā, aññā vā tādisikā, tato vā pāpiṭṭhatarā, kammaṃ",
  "tika-vin11t0:3685_4": "na garahitabbaṃ, kammikā na garahitabbā, na pakatattassa bhikkhuno uposatho ṭhapetabbo,",
  "tika-vin11t0:3685_5": "na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso",
  "tika-vin11t0:3685_6": "kāretabbo, na codetabbo, na sāretabbo, na bhikkhūhi sampayojetabbaṃ.",
  "tika-vin11t0:3686_0": "“Na, bhikkhave, pārivāsikena bhikkhunā pakatattassa bhikkhuno purato gantabbaṃ, na",
  "tika-vin11t0:3686_1": "purato nisīditabbaṃ, yo hoti saṅghassa āsanapariyanto seyyāpariyanto vihārapariyanto,",
  "tika-vin11t0:3686_2": "so tassa padātabbo, tena ca so sāditabbo.",
  "tika-vin11t0:3687_0": "“Na, bhikkhave, pārivāsikena bhikkhunā pakatattassa bhikkhuno puresamaṇena vā pacchāsamaṇena",
  "tika-vin11t0:3687_1": "vā kulāni upasaṅkamitabbāni, na āraññikaṅgaṃ samādātabbaṃ, na piṇḍapātikaṅgaṃ samādātabbaṃ,",
  "tika-vin11t0:3687_2": "na ca tappaccayā piṇḍapāto nīharāpetabbo ‘mā maṃ jāniṃsū’ti.",
  "tika-vin11t0:3688": "“Pārivāsikena, bhikkhave, bhikkhunā āgantukena ārocetabbaṃ, āgantukassa ārocetabbaṃ, uposathe ārocetabbaṃ, pavāraṇāya ārocetabbaṃ, sace gilāno hoti, dūtenapi ārocetabbaṃ.",
  "tika-vin11t0:3689": "“Na, bhikkhave, pārivāsikena bhikkhunā sabhikkhukā āvāsā abhikkhuko āvāso gantabbo aññatra pakatattena aññatra antarāyā.",
  "tika-vin11t0:3690_0": "“Na, bhikkhave, pārivāsikena bhikkhunā sabhikkhukā āvāsā abhikkhuko anāvāso gantabbo",
  "tika-vin11t0:3690_1": "aññatra pakatattena aññatra antarāyā. Na, bhikkhave, pārivāsikena bhikkhunā sabhikkhukā",
  "tika-vin11t0:3690_2": "āvāsā abhikkhuko āvāso vā anāvāso vā gantabbo aññatra pakatattena aññatra antarāyā.",
  "tika-vin11t0:3691_0": "“Na, bhikkhave, pārivāsikena bhikkhunā sabhikkhukā anāvāsā abhikkhuko āvāso gantabbo",
  "tika-vin11t0:3691_1": "aññatra pakatattena aññatra antarāyā. Na, bhikkhave, pārivāsikena bhikkhunā sabhikkhukā",
  "tika-vin11t0:3691_2": "anāvāsā abhikkhuko anāvāso gantabbo aññatra pakatattena aññatra antarāyā. Na, bhikkhave,",
  "tika-vin11t0:3691_3": "pārivāsikena bhikkhunā sabhikkhukā anāvāsā abhikkhuko āvāso vā anāvāso vā gantabbo",
  "tika-vin11t0:3691_4": "aññatra pakatattena aññatra antarāyā.",
  "tika-vin11t0:3692_0": "“Na, bhikkhave, pārivāsikena bhikkhunā sabhikkhukā āvāsā vā anāvāsā vā abhikkhuko",
  "tika-vin11t0:3692_1": "āvāso gantabbo aññatra pakatattena aññatra antarāyā. Na, bhikkhave, pārivāsikena",
  "tika-vin11t0:3692_2": "bhikkhunā sabhikkhukā āvāsā vā anāvāsā vā abhikkhuko anāvāso gantabbo aññatra pakatattena",
  "tika-vin11t0:3692_3": "aññatra antarāyā. Na, bhikkhave, pārivāsikena bhikkhunā sabhikkhukā āvāsā vā anāvāsā",
  "tika-vin11t0:3692_4": "vā abhikkhuko āvāso vā anāvāso vā gantabbo aññatra pakatattena aññatra antarāyā.",
  "tika-vin11t0:3693_0": "“Na, bhikkhave, pārivāsikena bhikkhunā sabhikkhukā āvāsā sabhikkhuko āvāso gantabbo",
  "tika-vin11t0:3693_1": "yatthassu bhikkhū nānāsaṃvāsakā aññatra pakatattena aññatra antarāyā. Na, bhikkhave,",
  "tika-vin11t0:3693_2": "pārivāsikena bhikkhunā sabhikkhukā āvāsā sabhikkhuko anāvāso gantabbo yatthassu bhikkhū",
  "tika-vin11t0:3693_3": "nānāsaṃvāsakā aññatra pakatattena aññatra antarāyā. Na, bhikkhave, pārivāsikena bhikkhunā",
  "tika-vin11t0:3693_4": "sabhikkhukā āvāsā sabhikkhuko āvāso vā anāvāso vā gantabbo yatthassu bhikkhū nānāsaṃvāsakā",
  "tika-vin11t0:3693_5": "aññatra pakatattena aññatra antarāyā.",
  "tika-vin11t0:3694_0": "“Na, bhikkhave, pārivāsikena bhikkhunā sabhikkhukā anāvāsā sabhikkhuko āvāso gantabbo",
  "tika-vin11t0:3694_1": "yatthassu bhikkhū nānāsaṃvāsakā aññatra pakatattena aññatra antarāyā. Na, bhikkhave,",
  "tika-vin11t0:3694_2": "pārivāsikena bhikkhunā sabhikkhukā anāvāsā sabhikkhuko anāvāso gantabbo yatthassu",
  "tika-vin11t0:3694_3": "bhikkhū nānāsaṃvāsakā aññatra pakatattena aññatra antarāyā. Na, bhikkhave, pārivāsikena",
  "tika-vin11t0:3694_4": "bhikkhunā sabhikkhukā anāvāsā sabhikkhuko āvāso vā anāvāso vā gantabbo yatthassu",
  "tika-vin11t0:3694_5": "bhikkhū nānāsaṃvāsakā aññatra pakatattena aññatra antarāyā.",
  "tika-vin11t0:3695_0": "“Na, bhikkhave, pārivāsikena bhikkhunā sabhikkhukā āvāsā vā anāvāsā vā sabhikkhuko",
  "tika-vin11t0:3695_1": "āvāso gantabbo yatthassu bhikkhū nānāsaṃvāsakā aññatra pakatattena aññatra antarāyā.",
  "tika-vin11t0:3695_2": "Na, bhikkhave, pārivāsikena bhikkhunā sabhikkhukā āvāsā vā anāvāsā vā sabhikkhuko",
  "tika-vin11t0:3695_3": "anāvāso gantabbo yatthassu bhikkhū nānāsaṃvāsakā aññatra pakatattena aññatra antarāyā.",
  "tika-vin11t0:3695_4": "Na, bhikkhave, pārivāsikena bhikkhunā sabhikkhukā āvāsā vā anāvāsā vā sabhikkhuko",
  "tika-vin11t0:3695_5": "āvāso vā anāvāso vā gantabbo yatthassu bhikkhū nānāsaṃvāsakā aññatra pakatattena aññatra antarāyā.",
  "tika-vin11t0:3696": "“Gantabbo, bhikkhave, pārivāsikena bhikkhunā sabhikkhukā āvāsā sabhikkhuko āvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3697": "“Gantabbo, bhikkhave, pārivāsikena bhikkhunā sabhikkhukā āvāsā sabhikkhuko anāvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3698": "“Gantabbo, bhikkhave, pārivāsikena bhikkhunā sabhikkhukā āvāsā sabhikkhuko āvāso vā anāvāso vā yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3699": "“Gantabbo, bhikkhave, pārivāsikena bhikkhunā sabhikkhukā anāvāsā sabhikkhuko āvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3700": "“Gantabbo, bhikkhave, pārivāsikena bhikkhunā sabhikkhukā anāvāsā sabhikkhuko anāvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3701": "“Gantabbo, bhikkhave, pārivāsikena bhikkhunā sabhikkhukā anāvāsā sabhikkhuko āvāso vā anāvāso vā yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3702": "“Gantabbo, bhikkhave, pārivāsikena bhikkhunā sabhikkhukā āvāsā vā anāvāsā vā sabhikkhuko āvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3703": "“Gantabbo, bhikkhave, pārivāsikena bhikkhunā sabhikkhukā āvāsā vā anāvāsā vā sabhikkhuko anāvāso yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3704": "“Gantabbo, bhikkhave, pārivāsikena bhikkhunā sabhikkhukā āvāsā vā anāvāsā vā sabhikkhuko āvāso vā anāvāso vā yatthassu bhikkhū samānasaṃvāsakā yaṃ jaññā ‘sakkomi ajjeva gantu’nti.",
  "tika-vin11t0:3705_0": "“Na, bhikkhave, pārivāsikena bhikkhunā pakatattena bhikkhunā saddhiṃ ekacchanne āvāse",
  "tika-vin11t0:3705_1": "vatthabbaṃ, na ekacchanne anāvāse vatthabbaṃ, na ekacchanne āvāse vā anāvāse vā vatthabbaṃ,",
  "tika-vin11t0:3705_2": "pakatattaṃ bhikkhuṃ disvā āsanā vuṭṭhātabbaṃ, pakatatto bhikkhu āsanena nimantetabbo,",
  "tika-vin11t0:3705_3": "na pakatattena bhikkhunā saddhiṃ ekāsane nisīditabbaṃ, na nīce āsane nisinne ucce",
  "tika-vin11t0:3705_4": "āsane nisīditabbaṃ, na chamāyaṃ nisinne āsane nisīditabbaṃ, na ekacaṅkame caṅkamitabbaṃ,",
  "tika-vin11t0:3705_5": "na nīce caṅkame caṅkamante ucce caṅkame caṅkamitabbaṃ, na chamāyaṃ caṅkamante caṅkame caṅkamitabbaṃ.",
  "tika-vin11t0:3706_0": "“Na, bhikkhave, pārivāsikena bhikkhunā pārivāsikena vuḍḍhatarena bhikkhunā saddhiṃ…pe…",
  "tika-vin11t0:3706_1": "mūlāyapaṭikassanārahena bhikkhunā saddhiṃ…pe… mānattārahena bhikkhunā saddhiṃ…pe…",
  "tika-vin11t0:3706_2": "mānattacārikena bhikkhunā saddhiṃ…pe… abbhānārahena bhikkhunā saddhiṃ ekacchanne",
  "tika-vin11t0:3706_3": "āvāse vatthabbaṃ, na ekacchanne anāvāse vatthabbaṃ, na ekacchanne āvāse vā anāvāse",
  "tika-vin11t0:3706_4": "vā vatthabbaṃ, na ekāsane nisīditabbaṃ, na nīce āsane nisinne ucce āsane nisīditabbaṃ,",
  "tika-vin11t0:3706_5": "na chamāyaṃ nisinne āsane nisīditabbaṃ, na ekacaṅkame caṅkamitabbaṃ, na nīce caṅkame",
  "tika-vin11t0:3706_6": "caṅkamante ucce caṅkame caṅkamitabbaṃ, na chamāyaṃ caṅkamante caṅkame caṅkamitabbaṃ.",
  "tika-vin11t0:3707": "“Pārivāsikacatuttho ce, bhikkhave, parivāsaṃ dadeyya, mūlāya paṭikasseyya, mānattaṃ dadeyya, taṃvīso abbheyya, akammaṃ na ca karaṇīya”nti –",
  "tika-vin11t0:3708": "Evaṃ pārivāsikānaṃ catunavuti vattāni.",
  "tika-vin11t0:3709_0": "Sā ca nesaṃ catunavutisaṅkhā evaṃ veditabbā – naupasampādanādinakammikagarahapariyosānāni",
  "tika-vin11t0:3709_1": "nava vattāni, tato pakatattassa uposathaṭṭhapanādibhikkhūhisampayojanapariyosānāni",
  "tika-vin11t0:3709_2": "aṭṭha, tato napuratogamanādī pañca, napuregamanādī cattāri, āgantukena ārocanādī",
  "tika-vin11t0:3709_3": "cattārīti tiṃsa, sabhikkhukāvāsādito abhikkhukāvāsādigamanapaasaṃyuttāni tīṇi navakāni",
  "tika-vin11t0:3709_4": "cāti sattapaññāsa, tato napakatattena saddhiṃ ekacchannavāsādipaṭisaṃyuttāni ekādasa,",
  "tika-vin11t0:3709_5": "tato napārivāsikavuḍḍhataramūlāyapaṭikassanārahamānattārahamānattacārikaabbhānārahehi",
  "tika-vin11t0:3709_6": "saddhiṃ ekacchannavāsādipaṭisaṃyuttāni paccekaṃ ekādasa katvā pañcapaññāsāya vattesu",
  "tika-vin11t0:3709_7": "pārivāsikavuḍḍhataramūlāyapaṭikassanārahamānattārahānaṃ tiṇṇaṃ samānattā tesu ekaṃ",
  "tika-vin11t0:3709_8": "ekādasakaṃ, mānattacārikaabbhānārahānaṃ dvinnaṃ samānattā tesu ekaṃ ekādasakanti",
  "tika-vin11t0:3709_9": "duve ekādasakāni, ante pārivāsikacatutthassa saṅghassa parivāsādidānacatukke gaṇapūraṇatthadosato",
  "tika-vin11t0:3709_10": "nivattivasena cattāri cattārīti catunavuti vattāni. Tāni aggahitaggahaṇena ekūnacattālīsavattāni",
  "tika-vin11t0:3709_11": "nāma. Ādito nava, uposathaṭṭhapanādīni aṭṭha, pakatattena ekacchannavāsādī cattāri",
  "tika-vin11t0:3709_12": "cāti ekavīsati vattāni kammakkhandhake gahitattā idha gaṇanāya aggahetvā tato sesesu",
  "tika-vin11t0:3709_13": "tesattatiyā vattesu pārivāsikavuḍḍhatarādīhi ekacchanne vāsādipaṭisaṃyuttāni dvāvīsati",
  "tika-vin11t0:3709_14": "vattāni pakatattehi samānattā tāni ca “gantabbo bhikkhave”tiādikaṃ navakaṃ tathā",
  "tika-vin11t0:3709_15": "gacchantassa anāpattidassanaparaṃ, na āvāsato gacchantassa āpattidassanaparanti tañca",
  "tika-vin11t0:3709_16": "aggahetvā avasesesu dvācattālīsavattesu pārivāsikacatautthādikammacatukkaṃ garukāpattivuṭṭhānāya",
  "tika-vin11t0:3709_17": "gaṇapūraṇatthasāmaññena ekaṃ katvā tayo apanetvā gaṇitāni ekūnacattālīsāni hontīti",
  "tika-vin11t0:3709_18": "vuttaṃ “navādhikāni tiṃseva, khandhake tadanantare”ti.",
  "tika-vin11t0:3710": "2750. Imāni ekūnacattālīsa vattāni purimehi tecattālīsavattehi saddhiṃ dvāsīti hontīti āha “evaṃ sabbāni…pe… gahitāgahaṇena tū”ti.",
  "tika-vin11t0:3711": "Evaṃ kammakkhandhakapārivāsikakkhandhakesu mahesinā vuttāni khandhakavattāni gahitāgahaṇena dvāsīti eva hontīti yojanā. Evamettha dvāsītikkhandhakavattāni dassitāni.",
  "tika-vin11t0:3712": "Āgamaṭṭhakathāvaṇṇanāyaṃ pana –",
  "tika-vin11t0:3713_0": "“Pārivāsikānaṃ bhikkhūnaṃ vattaṃ paññapessāmīti ārabhitvā ‘na upasampādetabbaṃ…pe…",
  "tika-vin11t0:3713_1": "na chamāyaṃ caṅkamante caṅkame caṅkamitabba’nti vuttāvasānāni chasaṭṭhi, tato paraṃ",
  "tika-vin11t0:3713_2": "‘na, bhikkhave, pārivāsikena bhikkhunā pārivāsikena vuḍḍhatarena bhikkhunā saddhiṃ,",
  "tika-vin11t0:3713_3": "mūlāyapaṭikassanārahena, mānattārahena, mānattacārikena, abbhānārahena bhikkhunā",
  "tika-vin11t0:3713_4": "saddhiṃ ekacchanne āvāse vatthabba’ntiādīnaṃ pakatatte caritabbehi anaññattā visuṃ",
  "tika-vin11t0:3713_5": "te agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā",
  "tika-vin11t0:3713_6": "ekekaṃ katvā gaṇitāni pañcāti ekasattati vattāni, ukkhepanīyakammakatavattesu vattapaññāpanavasena",
  "tika-vin11t0:3713_7": "vuttaṃ ‘na pakatattassa bhikkhuno abhivādanaṃ …pe… nahāne piṭṭhiparikammaṃ sāditabba’nti",
  "tika-vin11t0:3713_8": "idaṃ abhivādanādīnaṃ asādiyanaṃ ekaṃ, ‘na pakatatto bhikkhu sīlavipattiyā anuddhaṃsetabbo’tiādīni",
  "tika-vin11t0:3713_9": "ca dasāti evametāni dvāsīti honti. Etesveva kānici tajjanīyakammādivattāni, kānici",
  "tika-vin11t0:3713_10": "pārivāsikādivattānīti aggahitaggahaṇena dvāsīti evā”ti –",
  "tika-vin11t0:3714": "Vuttaṃ. Etāni pana vattāni kadāci tajjanīyakammakatādikāle, pārivāsikādikāle ca caritabbāni khuddakavattānīti gahetabbāni āgantukavattādīnaṃ cuddasamahāvattānaṃ vakkhamānattā.",
  "tika-vin11t0:3715_0": "2751. Idāni pārivāsikassa bhikkhuno ratticchedaṃ, vattabhedañca dassetumāha “parivāsañca",
  "tika-vin11t0:3715_1": "vattañcā”tiādi. Parivāsañca vattañca samādinnassāti “parivāsaṃ samādiyāmī”ti parivāsañca",
  "tika-vin11t0:3715_2": "“vattaṃ samādiyāmī”ti vattañca pakatattassa bhikkhuno santike ukkuṭikaṃ nisīditvā",
  "tika-vin11t0:3715_3": "añjaliṃ paggahetvā vacībhedaṃ katvā samādinnassa. Bhikkhunoti pārivāsikassa bhikkhuno.",
  "tika-vin11t0:3716": "2752. Sahavāsādayo “ekacchanne”tiādinā sayameva vakkhati. Sahavāso, vināvāso, anārocanameva cāti imehi tīhi pārivāsikabhikkhussa ratticchedo ca dukkaṭañca hotīti yojanā.",
  "tika-vin11t0:3717_0": "2753. Udakapātena samantā nibbakosassa udakapātaṭṭhānena. Ekacchanneti ekacchanne",
  "tika-vin11t0:3717_1": "paricchanne vā aparicchanne vā āvāse. Pakatattena bhikkhunā saha ukkhittassa nivāso",
  "tika-vin11t0:3717_2": "nivāritoti yojanā. “Nivārito”ti iminā dukkaṭaṃ hotīti dīpeti.",
  "tika-vin11t0:3718": "2754. Antoyevāti ekacchannassa āvāsaparicchedassa antoyeva. “Na labbhatī”ti iminā ratticchedo ca dukkaṭañca hotīti dīpeti.",
  "tika-vin11t0:3719": "2755. Mahāaṭṭhakathādisūti ādi-saddena kurundaṭṭhakathādiṃ saṅgaṇhāti. Ubhinnanti ukkhittakapārivāsikānaṃ. Iti avisesena niddiṭṭhanti yojanā.",
  "tika-vin11t0:3720_0": "2756. Iminā sahavāsena ratticchedañca dukkaṭañca dassetvā vināvāsena dassetumāha",
  "tika-vin11t0:3720_1": "“abhikkhuke panāvāse”ti. Āvāseti vasanatthāya katasenāsane. Anāvāseti vāsatthāya",
  "tika-vin11t0:3720_2": "akate cetiyaghare vā bodhighare vā sammajjaniaṭṭake vā dāruaṭṭake vā pānīyamāḷe vā",
  "tika-vin11t0:3720_3": "vaccakuṭiyaṃ vā dvārakoṭṭhake vā aññatra vā yattha katthaci evarūpe ṭhāne. Vippavāsaṃ",
  "tika-vin11t0:3720_4": "vasantassāti pakatattena vinā vāsaṃ kappentassa. Ratticchedo ca dukkaṭanti ratticchedo",
  "tika-vin11t0:3720_5": "ceva vattabhedadukkaṭañca hoti.",
  "tika-vin11t0:3721_0": "2757. Evaṃ vippavāsena ratticchedadukkaṭāni dassetvā anārocanena dassetumāha “pārivāsikabhikkhussā”tiādi.",
  "tika-vin11t0:3721_1": "Bhikkhuṃ disvānāti ākāsenāpi gacchantaṃ samānasaṃvāsakaṃ āgantukaṃ bhikkhuṃ disvā.",
  "tika-vin11t0:3721_2": "Taṅkhaṇeti tasmiṃ diṭṭhakkhaṇeyeva. “Anārocentassa eva etassā”ti padacchedo. Evakārena",
  "tika-vin11t0:3721_3": "ratticchedo ca dukkaṭañcāti ubhayaṃ etassa hotīti dīpentena adiṭṭho ce, ratticchedova",
  "tika-vin11t0:3721_4": "hotīti ñāpeti. Yathāha – “sopissa ratticchedaṃ karoti, aññātattā pana vattabhedadukkaṭaṃ",
  "tika-vin11t0:3721_5": "natthī”ti. Nānāsaṃvāsakena saha vinayakammaṃ kātuṃ na vaṭṭati, tassa anārocanepi",
  "tika-vin11t0:3721_6": "ratticchedo na hoti.",
  "tika-vin11t0:3722_0": "2758-9. Pārivāsiko bhikkhu yattha saṅghanavakaṭṭhāne ṭhito, tattheva tasmiṃyeva ṭhāne",
  "tika-vin11t0:3722_1": "ṭhatvā yathāvuḍḍhaṃ pakatattehipi saddhiṃ vuḍḍhapaṭipāṭiyā pañca kiccāni kātuṃ vaṭṭatīti yojanā.",
  "tika-vin11t0:3723_0": "Tāni sarūpato dassetumāha “uposathapavāraṇa”ntiādi. Uposathapavāraṇaṃ yathāvuḍḍhaṃ",
  "tika-vin11t0:3723_1": "kātuṃ labhatīti yojanā. Dentīti ettha “ghaṇṭiṃ paharitvā”ti seso. Saṅghadāyakāti",
  "tika-vin11t0:3723_2": "kammadhārayasamāso. Saṅghassa ekattepi garūsu bahuvacananiddeso. “Deti ce saṅghadāyako”tipi",
  "tika-vin11t0:3723_3": "pāṭho. Tattha ghaṇṭiṃ paharitvā bhājetvā dento saṅgho vassikasāṭikaṃ deti ce, pārivāsiko",
  "tika-vin11t0:3723_4": "yathāvuḍḍhaṃ attano pattaṭṭhāne labhatīti yojanā.",
  "tika-vin11t0:3724_0": "Oṇojananti vissajjanaṃ, saṅghato attano pattānaṃ dvinnaṃ, tiṇṇaṃ vā uddesabhattādīnaṃ",
  "tika-vin11t0:3724_1": "attano puggalikabhattapaccāsāya paṭiggahetvā “mayhaṃ ajja bhattapaccāsā atthi, sve",
  "tika-vin11t0:3724_2": "gaṇhissāmī”ti vatvā saṅghavissajjanaṃ labhatīti vuttaṃ hoti. Bhattanti āgatāgatehi",
  "tika-vin11t0:3724_3": "vuḍḍhapaṭipāṭiyā gahetvā gantabbaṃ vihāre saṅghassa catussālabhattaṃ. Tathā pārivāsiko",
  "tika-vin11t0:3724_4": "yathāvuḍḍhaṃ labhatīti yojanā. Ime pañcāti vuttamevatthaṃ nigamayati.",
  "tika-vin11t0:3725_0": "Tatrāyaṃ vinicchayo – uposathapavāraṇe tāva pātimokkhe uddissamāne hatthapāse nisīdituṃ",
  "tika-vin11t0:3725_1": "vaṭṭati. Mahāpaccariyaṃ pana “pāḷiyā anisīditvā pāḷiṃ vihāya hatthapāsaṃ amuñcantena",
  "tika-vin11t0:3725_2": "nisīditabba”nti vuttaṃ. Pārisuddhiuposathe kariyamāne saṅghanavakaṭṭhāne nisīditvā",
  "tika-vin11t0:3725_3": "tattheva nisinnena attano pāḷiyā pārisuddhiuposatho kātabbova. Pavāraṇāyapi saṅghanavakaṭṭhāne",
  "tika-vin11t0:3725_4": "nisīditvā tattheva nisinnena attano pāḷiyā pavāretabbaṃ. Saṅghena ghaṇṭiṃ paharitvā",
  "tika-vin11t0:3725_5": "bhājiyamānaṃ vassikasāṭikampi attano pattaṭṭhāne gahetuṃ vaṭṭati.",
  "tika-vin11t0:3726_0": "Oṇojane sace pārivāsikassa dve tīṇi uddesabhattādīni pāpuṇanti, aññā cassa puggalikabhattapaccāsā",
  "tika-vin11t0:3726_1": "hoti, tāni paṭipāṭiyā gahetvā “bhante, heṭṭhā gāhetha, ajja mayhaṃ bhattapaccāsā",
  "tika-vin11t0:3726_2": "atthi, sveva gaṇhissāmī”ti vatvā vissajjetabbāni, evaṃ tāni punadivasesu gaṇhituṃ",
  "tika-vin11t0:3726_3": "labhati. “Punadivase sabbapaṭhamaṃ etassa dātabba”nti kurundiyaṃ vuttaṃ. Yadi pana",
  "tika-vin11t0:3726_4": "na gaṇhāti na vissajjeti, punadivase na labhati. Idaṃ oṇojanaṃ nāma pārivāsikasseva",
  "tika-vin11t0:3726_5": "odissa anuññātaṃ. Kasmā? Tassa hi saṅghanavakaṭṭhāne nisinnassa bhattagge yāgukhajjakādīni",
  "tika-vin11t0:3726_6": "pāpuṇanti vā na vā, tasmā “so bhikkhāhārena mā kilamitthā”ti idamassa saṅgahakaraṇatthāya odissa anuññātaṃ.",
  "tika-vin11t0:3727_0": "Bhatte catussālabhattaṃ yathāvuḍḍhaṃ labhati, pāḷiyā pana gantuṃ vā ṭhātuṃ vā na",
  "tika-vin11t0:3727_1": "labhati. Tasmā pāḷito osakkitvā hatthapāse ṭhitena hatthaṃ pasāretvā yathā seno nipatitvā",
  "tika-vin11t0:3727_2": "gaṇhāti, evaṃ gaṇhitabbaṃ. Ārāmikasamaṇuddesehi āharāpetuṃ na labhati. Sace sayameva",
  "tika-vin11t0:3727_3": "āharanti, vaṭṭati. Rañño mahāpeḷabhattepi eseva nayo. Catussālabhatte pana sace oṇojanaṃ",
  "tika-vin11t0:3727_4": "kattukāmo hoti, attano atthāya ukkhitte piṇḍe “ajja me bhattaṃ atthi, sveva gaṇhissāmī”ti",
  "tika-vin11t0:3727_5": "vattabbaṃ. “Punadivase dve piṇḍe labhatī”ti mahāpaccariyaṃ vuttaṃ. Uddesabhattādīnipi",
  "tika-vin11t0:3727_6": "pāḷito osakkitvāva gahetabbāni. Yattha pana nisīdāpetvā parivisanti, tattha sāmaṇerānaṃ",
  "tika-vin11t0:3727_7": "jeṭṭhakena bhikkhūnaṃ saṅghanavakena hutvā nisīditabbanti.",
  "tika-vin11t0:3728": "Pārivāsikakkhandhakakathāvaṇṇanā.",
  "tika-vin11t0:3729": "Samathakkhandhakakathāvaṇṇanā",
  "tika-vin11t0:3730_0": "2760. Idāni samathavinicchayaṃ dassetuṃ yesu adhikaraṇesu santesu samathehi bhavitabbaṃ,",
  "tika-vin11t0:3730_1": "tāni tāva dassento āha “vivādādhāratā”tiādi. Vivādādhāratāti vivādādhikaraṇaṃ. Āpattādhāratāti",
  "tika-vin11t0:3730_2": "etthāpi eseva nayo. Ādhāratāti adhikaraṇapariyāyo. Ādhārīyati abhibhuyyati vūpasammati",
  "tika-vin11t0:3730_3": "samathehīti ādhāro, vivādo ca so ādhāro cāti vivādādhāro, so eva vivādādhāratā. Evamādhārādhikaraṇa-saddānaṃ",
  "tika-vin11t0:3730_4": "vivādādisaddehi saha kammadhārayasamāso daṭṭhabbo. Adhikarīyati abhibhuyyati vūpasammati",
  "tika-vin11t0:3730_5": "samathehīti adhikaraṇanti vivādādicatubbidhameva pāḷiyaṃ dassitaṃ. Ayamattho “etesaṃ",
  "tika-vin11t0:3730_6": "tu catunnampi, samattā samathā matā”ti vakkhamānena viññāyati.",
  "tika-vin11t0:3731_0": "2761. Etāni cattāri adhikaraṇāni ca “idha pana, bhikkhave, bhikkhū vivadanti ‘dhammo’ti",
  "tika-vin11t0:3731_1": "vā ‘adhammo’ti vā”ti aṭṭhārasa bhedakārakavatthūni ca mahesinā vuttāni. Tattha tesu",
  "tika-vin11t0:3731_2": "catūsu adhikaraṇesu vivādo adhikaraṇasaṅkhāto etāni aṭṭhārasa bhedakaravatthūni nissito",
  "tika-vin11t0:3731_3": "nissāya pavattoti yojanā.",
  "tika-vin11t0:3732_0": "2762. Vipattiyo catassovāti “idha pana, bhikkhave, bhikkhū bhikkhuṃ anuvadanti sīlavipattiyā",
  "tika-vin11t0:3732_1": "vā ācāravipattiyā vā diṭṭhivipattiyā vā ājīvavipattiyā vā”ti vuttā catasso vipattiyo.",
  "tika-vin11t0:3732_2": "Diṭṭhādīnaṃ anugantvā sīlavipattiādīhi vadanaṃ codanā anuvādo. Upāgatoti nissito,",
  "tika-vin11t0:3732_3": "anuvādo catasso vipattiyo nissāya pavattoti attho. “Tatthā”ti paṭhamameva niddhāraṇassa",
  "tika-vin11t0:3732_4": "vuttattā idha punavacane payojanaṃ na dissati, “sambhavā”ti vacanassāpi na koci atthaviseso",
  "tika-vin11t0:3732_5": "dissati. Tasmā “āpattādhāratā tattha, sattaāpattisambhavā”ti pāṭho na yujjati, “āpattādhāratā",
  "tika-vin11t0:3732_6": "nāma, satta āpattiyo matā”ti pāṭho yuttataro, āpattādhāratā nāma āpattādhikaraṇaṃ",
  "tika-vin11t0:3732_7": "nāma satta āpattiyo matā satta āpattiyova adhippetāti attho.",
  "tika-vin11t0:3733_0": "2763. Saṅghakiccāni nissāyāti apalokanakammādīni cattāri saṅghakammāni upādāya kiccādhikaraṇābhidhānaṃ",
  "tika-vin11t0:3733_1": "siyā, kiccādhikaraṇaṃ nāma cattāri saṅghakammānīti attho. Etesaṃ tu catunnampīti",
  "tika-vin11t0:3733_2": "etesaṃ pana catunnampi adhikaraṇānaṃ. Samattāti vūpasamahetuttā. Samathā matāti sammukhāvinayādayo",
  "tika-vin11t0:3733_3": "satta adhikaraṇasamathāti adhippetā. Adhikaraṇāni samenti, sammanti vā etehīti “samathā”ti",
  "tika-vin11t0:3733_4": "vuccantīti “samattā samathā matā”ti iminā samatha-saddassa anvatthaṃ dīpeti.",
  "tika-vin11t0:3734_0": "2764-5. Te sarūpato dassetumāha “sammukhā”tiādi. “Vinayo”ti idaṃ sammukhādipadehi",
  "tika-vin11t0:3734_1": "paccekaṃ yojetabbaṃ “sammukhāvinayo sativinayo amūḷhavinayo”ti. “Paṭiññāvinayo”ti",
  "tika-vin11t0:3734_2": "ca paṭiññātakaraṇaṃ vuttaṃ. Sattamo vinayoti samatho adhippeto. Tiṇavatthārakoti",
  "tika-vin11t0:3734_3": "ime satta samathā buddhenādiccabandhunā vuttāti yojanā.",
  "tika-vin11t0:3735": "2766. Catūsu adhikaraṇesu yaṃ adhikaraṇaṃ yattakehi samathehi sammati, te saṅgahetvā dassento āha “vivādo”tiādi.",
  "tika-vin11t0:3736_0": "2767-9. “Vivādo”tiādinā uddiṭṭhamatthaṃ niddisanto āha “chaṭṭhenā”tiādi. Ettha etesu",
  "tika-vin11t0:3736_1": "catūsu adhikaraṇesu, samathesu ca kiṃ kena sammatīti ce? Vivādo vivādādhikaraṇaṃ",
  "tika-vin11t0:3736_2": "chaṭṭhena yebhuyyasikāya, paṭhamena samathena sammukhāvinayena cāti dvīhi samathehi",
  "tika-vin11t0:3736_3": "sammati. Yassā kiriyāya dhammavādino bahutarā, esā yebhuyyasikā. “Saṅghasammukhatā,",
  "tika-vin11t0:3736_4": "dhammasammukhatā, vinayasammukhatā, puggalasammukhatā”ti vuttānaṃ saṅghādīnaṃ catunnaṃ",
  "tika-vin11t0:3736_5": "sannidhānena vā gaṇapuggalehi samiyamānaṃ vivādādhikaraṇaṃ saṅghasammukhataṃ vinā",
  "tika-vin11t0:3736_6": "itarehi tīhi vā sammatīti vuttaṃ hoti.",
  "tika-vin11t0:3737_0": "Ettha ca kārakasaṅghassa saṅghasāmaggivasena sammukhībhāvo saṅghasammukhatā, sametabbassa",
  "tika-vin11t0:3737_1": "vatthuno bhūtatā dhammasammukhatā, yathā taṃ sametabbaṃ, tathevassa samanaṃ vinayasammukhatā,",
  "tika-vin11t0:3737_2": "yo ca vivadati, yena ca vivadati, tesaṃ ubhinnaṃ atthapaccatthikānaṃ sammukhībhāvo puggalasammukhatā.",
  "tika-vin11t0:3738_0": "“Anuvādo catūhipī”ti uddiṭṭhaṃ niddisanto āha “sammukhā”tiādi. Anupubbenāti anupaṭipāṭiyā.",
  "tika-vin11t0:3738_1": "Sammukhāvinayādīhi tīhipīti sammukhāvinayasativinayaamūḷhavinayehi tīhipi. Tathevāti",
  "tika-vin11t0:3738_2": "yathā tīhi, tathā pañcamena tassapāpiyasikāsamathenāpi anuvādo sammati, pageva catūhīti attho.",
  "tika-vin11t0:3739_0": "Yo pāpussannatāya pāpiyo puggalo, tassa kattabbato “tassapāpiyasikā”ti kammaṃ vuccati.",
  "tika-vin11t0:3739_1": "Āyasmato dabbassa mallaputtassa viya sativepullappattassa khīṇāsavassa katā amūlikā",
  "tika-vin11t0:3739_2": "sīlavipatticodanā sammukhāvinayena, ñatticatutthāya kammavācāya dinnena sativinayena",
  "tika-vin11t0:3739_3": "ca sammati. Ummattakassa bhikkhuno katā āpatticodanā sammukhāvinayena ca tatheva",
  "tika-vin11t0:3739_4": "dinnena amūḷhavinayena ca sammati. Saṅghamajjhe āpattiyā codiyamānassa avajānitvā",
  "tika-vin11t0:3739_5": "paṭijānanādiṃ karontassa pāpabhikkhuno bahulāpatticodanā sammukhāvinayena ceva tatheva",
  "tika-vin11t0:3739_6": "pakatena tassapāpiyasikākammena ca vūpasammatīti vuttaṃ hoti.",
  "tika-vin11t0:3740_0": "“Āpatti pana tīhevā”ti uddesassa niddesamāha “sammukhenā”tiādi. Sammukhena sammukhāvinayena,",
  "tika-vin11t0:3740_1": "paṭiññāya paṭiññātakaraṇena, tiṇavatthārakena vā imehi tīhi eva samathehi sā āpatti",
  "tika-vin11t0:3740_2": "āpattādhikaraṇaṃ upasamaṃ yātīti yojanā. Ettha paṭiññātakaraṇaṃ nāma āpattiṃ paṭiggaṇhantena",
  "tika-vin11t0:3740_3": "“passasī”ti vutte āpattiṃ desentena “āma passāmī”ti sampaṭicchanaṃ. Tiṇavatthārakaṃ",
  "tika-vin11t0:3740_4": "pana sayameva vakkhati.",
  "tika-vin11t0:3741_0": "Tīheva samathehīti ettha garukāpatti sammukhāvinayena, paṭiññātakaraṇena cāti dvīhi,",
  "tika-vin11t0:3741_1": "lahukāpattiṃ āpajjitvā saṅghe vā gaṇe vā puggale vā desanāya sammukhāvinayena ceva",
  "tika-vin11t0:3741_2": "paṭiññātakaraṇena ca, kosambakānaṃ viggahasadisaṃ mahāviggahaṃ karontehi āpannā anekavidhā",
  "tika-vin11t0:3741_3": "āpattiyo sace honti, tāsu vakkhamānasarūpaṃ thullavajjādiṃ ṭhapetvā avasesā sabbā",
  "tika-vin11t0:3741_4": "āpattiyo sammukhāvinayena, tiṇavatthārakena ca sammantīti attho.",
  "tika-vin11t0:3742": "Kiccaṃ kiccādhikaraṇaṃ ekena sammukhāvinayeneva sammatīti yojanā.",
  "tika-vin11t0:3743_0": "2770. Yebhuyyasikakammeti ettha nimittatthe bhummaṃ. Salākaṃ gāhayeti vinicchayakārake",
  "tika-vin11t0:3743_1": "saṅghe dhammavādīnaṃ bahuttaṃ vā appatarattaṃ vā jānituṃ vakkhamānena nayena salākaṃ",
  "tika-vin11t0:3743_2": "gāhāpeyya. Budhoti “na chandāgatiṃ gacchati…pe… gahitāgahitañca jānātī”ti vuttaṃ",
  "tika-vin11t0:3743_3": "pañcahi aṅgehi samannāgataṃ puggalaṃ dasseti. “Gūḷhenā”tiādinā salākaggāhappakāro",
  "tika-vin11t0:3743_4": "dassito. Kaṇṇajappenāti ettha kaṇṇe jappo yasmiṃ salākaggāhapayogeti viggaho. Ettha",
  "tika-vin11t0:3743_5": "gūḷhasalākaggāho nāma dhammavādisalākā ca adhammavādisalākā ca visuṃ visuṃ cīvarakaṇṇe",
  "tika-vin11t0:3743_6": "pakkhipitvā puggalānaṃ santikaṃ visuṃ visuṃ upasaṅkamitvā salākā visuṃ visuṃ dassetvā",
  "tika-vin11t0:3743_7": "“ito tava ruccanakaṃ gaṇhāhī”ti raho ṭhatvā gāhāpanaṃ. Vivaṭakaṃ nāma dhammavādīnaṃ",
  "tika-vin11t0:3743_8": "bahubhāvaṃ ñatvā sabbesu jānantesu puggalānaṃ santikaṃ gāhāpanaṃ. Kaṇṇajappanaṃ nāma",
  "tika-vin11t0:3743_9": "evameva kaṇṇamūle raho ṭhatvā gāhāpanaṃ.",
  "tika-vin11t0:3744": "2771. Alajjussadeti ettha “saṅghe”ti seso. Lajjisu bālesūti etthāpi “ussadesū”ti vattabbaṃ.",
  "tika-vin11t0:3745": "2772. Sakena kammunāyevāti attano yaṃ kiccaṃ, tenevāti.",
  "tika-vin11t0:3746_0": "2773-5. “Āpajjatī”tiādi “alajjī, lajjī, bālo”ti jānanassa hetubhūtakammadassanaṃ.",
  "tika-vin11t0:3746_1": "Duccintitoti abhijjhāditividhamanoduccaritavasena duṭṭhu cintento. Dubbhāsīti musāvādādicatubbidhavacīduccaritavasena",
  "tika-vin11t0:3746_2": "vacīdvāre paññattānaṃ sikkhāpadānaṃ vītikkamavasena duṭṭhu bhāsanasīlo. Dukkaṭakārikoti",
  "tika-vin11t0:3746_3": "pāṇātipātāditividhakāyaduccaritavasena kāyadvāre paññattasikkhāpadānaṃ vītikkamavasena",
  "tika-vin11t0:3746_4": "kucchitakammassa karaṇasīlo. Iti lakkhaṇenevāti yathāvuttaṃ alajjīlajjībālalakkhaṇaṃ nigameti.",
  "tika-vin11t0:3747_0": "2776. “Yebhuyyasikā”tiādigāthāhi niddiṭṭhameva atthaṃ nigametumāha “tidhā”tiādi.",
  "tika-vin11t0:3747_1": "Tidhāsalākagāhenāti tividhassa salākagāhassa aññatarena. Bahukā dhammavādino yadi",
  "tika-vin11t0:3747_2": "siyunti yojanā. Kātabbanti ettha “vivādādhikaraṇavūpasamana”nti seso.",
  "tika-vin11t0:3748_0": "2777. Yo puggalo alajjī ca hoti sānuvādo ca kammato kāyakammato, vacīkammato ca asuci",
  "tika-vin11t0:3748_1": "ca sambuddhajigucchanīyoti attho. So evaṃvidho pāpapuggalo tassa pāpiyasikakammassa",
  "tika-vin11t0:3748_2": "yogo hotīti sambandho. Sānuvādoti ettha anuvādo nāma codanā, saha anuvādena vattatīti",
  "tika-vin11t0:3748_3": "sānuvādo, pāpagarahitapuggalehi kātabbacodanāya anurūpoti attho.",
  "tika-vin11t0:3749_0": "2778-9. Bhaṇḍaneti kalahassa pubbabhāge. Kalaheti kāyavacīdvārappavatte hatthaparāmasādike",
  "tika-vin11t0:3749_1": "kalahe ca. Vivādamhi anappaketi bahuvidhe vivāde jāte. Bahuassāmaṇe ciṇṇeti samaṇānaṃ",
  "tika-vin11t0:3749_2": "ananucchavike nānappakāre kāyikavācasikavītikkame ca kate. Anaggeti anante. Bhassaketi",
  "tika-vin11t0:3749_3": "kucchite amanāpavacane ciṇṇeti yojanā, bhāsiteti attho. Gavesantanti gavesiyamānaṃ,",
  "tika-vin11t0:3749_4": "āpattādhikaraṇanti seso. Vāḷanti caṇḍaṃ. Kakkhaḷanti āsajjaṃ. Kātabbanti vūpasametabbaṃ.",
  "tika-vin11t0:3750": "2780-2. Yathā ca vūpasammati, tathā tiṇavatthārake suddho hotīti sambandho.",
  "tika-vin11t0:3751_0": "Thullavajjanti pārājikañceva saṅghādisesañca. Gihīhi paṭisaṃyutanti gihīnaṃ jātiādīhi",
  "tika-vin11t0:3751_1": "pāḷiyā āgatehi dasahi akkosavatthūhi, aṭṭhakathāgatehi ca tadaññehi akkosavatthūhi",
  "tika-vin11t0:3751_2": "khuṃsanavambhanapaccayā ca dhammikapaṭissavassa asaccāpanapaccayā ca āpannāpattiṃ.",
  "tika-vin11t0:3751_3": "Esā eva hi āpatti gihipaṭisaṃyuttā nāma parivāre “atthi gihipaṭisaṃyuttā, atthi nagihipaṭisaṃyuttā”ti",
  "tika-vin11t0:3751_4": "dukaṃ nikkhipitvā “gihipaṭisaṃyuttāti sudhammattherassa āpatti, yā ca dhammikassa",
  "tika-vin11t0:3751_5": "paṭissavassa asaccāpane āpatti. Avasesā nagihipaṭisaṃyuttā”ti vacanato.",
  "tika-vin11t0:3752_0": "Sudhammattherassa āpattīti ca tena cittassa gahapatino jātiṃ paṭicca khuṃsanavambhanapaccayā",
  "tika-vin11t0:3752_1": "āpannā omasavādasikkhāpadavibhāgagatā dukkaṭāpatti gahetabbā. Idañca upalakkhaṇamattaṃ,",
  "tika-vin11t0:3752_2": "tasmā itarehipi akkosavatthūhi gihiṃ khuṃsentānaṃ vambhentānaṃ itaresaṃ bhikkhūnaṃ",
  "tika-vin11t0:3752_3": "sā āpatti gihipaṭisaṃyuttāvāti veditabbaṃ. Tathā āpannaṃ āpattiṃ desāpentena dassanūpacāraṃ",
  "tika-vin11t0:3752_4": "avijahāpetvā savanūpacāraṃ jahāpetvā ekaṃse uttarāsaṅgaṃ kārāpetvā ukkuṭikaṃ nisīdāpetvā",
  "tika-vin11t0:3752_5": "añjaliṃ paggaṇhāpetvā sā āpatti desāpetabbā.",
  "tika-vin11t0:3753_0": "Diṭṭhāvikammikanti diṭṭhāvikamme niyutto diṭṭhāvikammiko, taṃ, aṭṭhakathāyaṃ “ye",
  "tika-vin11t0:3753_1": "pana ‘na metaṃ khamatī’ti aññamaññaṃ diṭṭhāvikammaṃ karontī”ti ye puggalā dassitā,",
  "tika-vin11t0:3753_2": "tesamaññatarasseva gahaṇaṃ.",
  "tika-vin11t0:3754_0": "Yoti bhaṇḍanakārakehi bhikkhūhi saddhiṃ mahantaṃ viggahaṃ katvā sambahulā āpattiyo",
  "tika-vin11t0:3754_1": "āpanno yo bhikkhu. Tatthāti tasmiṃ tiṇavatthārakasamathakārake bhikkhusamūhe. Na",
  "tika-vin11t0:3754_2": "hotīti chandaṃ datvā taṃ bhikkhuparisaṃ anāgatattā na saṃvijjati. Tañca ṭhapetvāti yojanā.",
  "tika-vin11t0:3755": "Tiṇavatthārake kate sati yāva upasampadamāḷato pabhuti āpannāya sesāya āpattiyā nirāpatti hutvā suddho hoti saṅghoti yojanā.",
  "tika-vin11t0:3756": "Samathakkhandhakakathāvaṇṇanā.",
  "tika-vin11t0:3757": "Khuddakavatthukkhandhakakathāvaṇṇanā",
  "tika-vin11t0:3758_0": "2783. Kuṭṭeti iṭṭhakāsilādārukuṭṭānaṃ aññatarasmiṃ. Aṭṭāneti ettha aṭṭānaṃ nāma rukkhe",
  "tika-vin11t0:3758_1": "phalakaṃ viya tacchetvā aṭṭhapadākārena rājiyo chinditvā nahānatitthe nikhaṇanti,",
  "tika-vin11t0:3758_2": "tattha cuṇṇāni ākiritvā manussā kāyaṃ ghaṃsanti.",
  "tika-vin11t0:3759_0": "2784. Gandhabbahatthenāti nahānatitthe ṭhapitena dārumayahatthena. Tena kira cuṇṇāni",
  "tika-vin11t0:3759_1": "gahetvā manussā sarīraṃ ghaṃsanti. Kuruvindakasuttiyāti kuruvindakapāsāṇacuṇṇāni",
  "tika-vin11t0:3759_2": "lākhāya bandhitvā kataguḷikakalāpako vuccati, taṃ ubhosu antesu gahetvā sarīraṃ ghaṃsanti.",
  "tika-vin11t0:3759_3": "Mallakenāti makaradantakaṃ chinditvā mallakamūlasaṇṭhānena katena mallakena, idaṃ",
  "tika-vin11t0:3759_4": "gilānassāpi na vaṭṭati. Aññamaññañca kāyatoti aññamaññaṃ sarīrena ghaṃseyya.",
  "tika-vin11t0:3760": "2785. Akataṃ mallakaṃ nāma makaradante acchinditvā kataṃ, idaṃ agilānassa na vaṭṭati.",
  "tika-vin11t0:3761_0": "2786. Kapāliṭṭhakakhaṇḍānīti kapālakhaṇḍaiṭṭhakakhaṇḍāni. Sabbassāti gilānāgilānassa",
  "tika-vin11t0:3761_1": "sarīre ghaṃsitvā ubbaṭṭetuṃ vaṭṭati. “Puthupāṇika”nti hatthaparikammaṃ vuccati, tasmā",
  "tika-vin11t0:3761_2": "sabbassa hatthena piṭṭhiparikammaṃ kātuṃ vaṭṭati. “Vatthavaṭṭī”ti idaṃ pāḷiyaṃ vuttaukkāsikassa",
  "tika-vin11t0:3761_3": "pariyāyaṃ, tasmā nahāyantassa yassa kassaci nahānasāṭakavaṭṭiyāpi ghaṃsituṃ vaṭṭati.",
  "tika-vin11t0:3762_0": "2787. Pheṇakaṃ nāma samuddapheṇaṃ. Kathalanti kapālakhaṇḍaṃ. Pādaghaṃsane vuttā anuññātā.",
  "tika-vin11t0:3762_1": "Katakaṃ nāma padumakaṇṇikākāraṃ pādaghaṃsanatthaṃ kaṇṭake uṭṭhāpetvā kataṃ, etaṃ",
  "tika-vin11t0:3762_2": "neva paṭiggahetuṃ, na paribhuñjituṃ vaṭṭati.",
  "tika-vin11t0:3763": "2788. Yaṃ kiñcipi alaṅkāranti hatthūpagādialaṅkāresu yaṃ kiñci alaṅkāraṃ.",
  "tika-vin11t0:3764_0": "2789. Osaṇṭheyyāti alaṅkāratthaṃ saṅkharonto nameyya. Hatthaphaṇakenāti hattheneva",
  "tika-vin11t0:3764_1": "phaṇakiccaṃ karontā aṅgulīhi osaṇṭhenti. Phaṇakenāti dantamayādīsu yena kenaci. Kocchenāti",
  "tika-vin11t0:3764_2": "usiramayena vā muñjapabbajamayena vā kocchena.",
  "tika-vin11t0:3765_0": "2790. Sitthatelodatelehīti sitthatelañca udakatelañcāti viggaho, tehi. Tattha sitthatelaṃ",
  "tika-vin11t0:3765_1": "nāma madhusitthakaniyyāsādi yaṃ kiñci cikkaṇaṃ. Cikkaṇaṃ nāma niyyāsaṃ. Udakatelaṃ",
  "tika-vin11t0:3765_2": "nāma udakamissakaṃ telaṃ. Katthaci potthakesu “siṭṭhā”ti pāṭho, soyevattho. Anulomanipātatthanti",
  "tika-vin11t0:3765_3": "nalāṭābhimukhaṃ anulomena pātanatthaṃ. Uddhalomenāti uddhaggaṃ hutvā ṭhitalomena.",
  "tika-vin11t0:3766": "2791. Hatthaṃ telena temetvāti karatalaṃ telena makkhetvā. Siroruhā kesā. Uṇhābhitattassāti uṇhābhitattarajasirassa. Allahatthena siroruhe puñchituṃ vaṭṭatīti yojanā.",
  "tika-vin11t0:3767_0": "2792. Ādāse udapatte vāti ettha kaṃsapattādīnipi, yesu mukhanimittaṃ paññāyati, sabbāni",
  "tika-vin11t0:3767_1": "ādāsasaṅkhameva gacchanti, kañjiyādīnipi ca udapattasaṅkhameva, tasmā yattha katthaci",
  "tika-vin11t0:3767_2": "olokentassa dukkaṭaṃ.",
  "tika-vin11t0:3768_0": "2793. Yena hetunā mukhaṃ olokentassa anāpatti, taṃ dassetumāha “sañchavi”ntiādi.",
  "tika-vin11t0:3768_1": "Ābādhapaccayā “me mukhe vaṇo sañchavi nu kho, udāhu na sañchavī”ti mukhaṃ daṭṭhuñca",
  "tika-vin11t0:3768_2": "“ahaṃ jiṇṇo nu kho, udāhu no”ti attano āyusaṅkhārajānanatthañca mukhaṃ daṭṭhuṃ vaṭṭatīti yojanā.",
  "tika-vin11t0:3769_0": "2794. Naccaṃ vāti yaṃ kiñci naccaṃ antamaso moranaccampi. Gītanti yaṃ kiñci naṭagītaṃ",
  "tika-vin11t0:3769_1": "vā sādhugītaṃ vā antamaso dantagītampi, yaṃ “gāyissāmā”ti pubbabhāge okūjantā karonti,",
  "tika-vin11t0:3769_2": "etampi na vaṭṭati. Vāditanti yaṃ kiñci vāditaṃ. Daṭṭhuṃ vā pana sotuṃ vāti naccaṃ",
  "tika-vin11t0:3769_3": "daṭṭhuṃ vā gītaṃ vāditaṃ sotuṃ vā.",
  "tika-vin11t0:3770_0": "2795. Sayaṃ naccantassa vā naccāpentassa vā gāyantassa vā gāyāpentassa vā vādentassa",
  "tika-vin11t0:3770_1": "vā vādāpentassa vā dukkaṭameva aṭṭhakathāya vuttanti tadekadesaṃ dassetumāha “daṭṭhumantamaso”tiādi.",
  "tika-vin11t0:3771": "2796. Suṇātīti gītaṃ vā vāditaṃ vā. Passatīti naccaṃ passati.",
  "tika-vin11t0:3772": "2797. Passissāmīti ettha “suṇissāmī”ti seso. “Naccaṃ passissāmi, gītaṃ, vāditaṃ vā suṇissāmī”ti vihārato vihāraṃ gacchato vāpi dukkaṭaṃ hotīti yojanā.",
  "tika-vin11t0:3773_0": "2798. Uṭṭhahitvāna gacchatoti “naccaṃ passissāmī”ti, “gītaṃ, vāditaṃ vā suṇissāmī”ti",
  "tika-vin11t0:3773_1": "nisinnaṭṭhānato uṭṭhahitvā antovihārepi taṃ taṃ disaṃ gacchato āpatti hotīti yojanā.",
  "tika-vin11t0:3773_2": "Vīthiyaṃ ṭhatvā gīvaṃ pasāretvā passatopi ca āpattīti yojanā.",
  "tika-vin11t0:3774_0": "2799. Dīghāti dvaṅgulato dīghā. Na dhāreyyāti na dhāretabbā. Dvaṅgulaṃ vā dumāsaṃ",
  "tika-vin11t0:3774_1": "vāti ettha dve aṅgulāni parimāṇaṃ etassāti dvaṅgulo, keso. Dve māsā ukkaṭṭhaparicchedo",
  "tika-vin11t0:3774_2": "assāti dumāso. Kesaṃ dhārento dvaṅgulaṃ vā dhāreyya dumāsaṃ vā. Tato uddhaṃ na vaṭṭatīti",
  "tika-vin11t0:3774_3": "tato dvaṅgulato vā dumāsato vā kesato uddhaṃ kesaṃ dhāretuṃ na vaṭṭati.",
  "tika-vin11t0:3775_0": "Atha vā dve aṅgulāni samāhaṭāni dvaṅgulaṃ, dve māsā samāhaṭā dumāsaṃ, ubhayattha",
  "tika-vin11t0:3775_1": "accantasaṃyoge upayogavacanaṃ. Kese dhārento dvaṅgulamattaṃ vā dhāreyya dumāsamattaṃ",
  "tika-vin11t0:3775_2": "vā, tato kālaparimāṇato uddhaṃ kese dhāretuṃ na vaṭṭatīti attho. Sace kese antodvemāse",
  "tika-vin11t0:3775_3": "dvaṅgule pāpuṇanti, antodvemāseyeva chinditabbā. Dvaṅgule hi atikkametuṃ na vaṭṭati.",
  "tika-vin11t0:3775_4": "Sacepi na dīghā, dvemāsato ekadivasampi atikkametuṃ na labhatiyeva. Evamayaṃ ubhayenapi",
  "tika-vin11t0:3775_5": "ukkaṭṭhaparicchedeneva vutto, tato oraṃ pana navaṭṭanabhāvo nāma natthi.",
  "tika-vin11t0:3776_0": "2800. Dīghe nakhe, dīghāni nāsikalomāni ca na dhārayeti yojanā, na dhāreyya, chindeyyāti",
  "tika-vin11t0:3776_1": "attho. Vīsatimaṭṭhanti vīsatiyā nakhānaṃ maṭṭhaṃ likhitamaṭṭhabhāvaṃ kātuṃ bhikkhuno",
  "tika-vin11t0:3776_2": "na vaṭṭatīti yojanā. Satthakena tacchetvā cuṇṇakena pamajjitvā phalikamaṇīnaṃ viya",
  "tika-vin11t0:3776_3": "ujjalakaraṇaṃ likhitamaṭṭhaṃ nāma. “Anujānāmi, bhikkhave, malamattaṃ apakaḍḍhitu”nti",
  "tika-vin11t0:3776_4": "anuññātattā muggaphalatacādīhi nakhamalaṃ apanetuṃ vaṭṭati.",
  "tika-vin11t0:3777_0": "2801. Kappāpeyya visuṃ massunti yo kesacchinno visuṃ massuṃ kappāpeyya. Dāṭhikaṃ",
  "tika-vin11t0:3777_1": "ṭhapeyyāti kese chindāpetvā massuṃ akappāpetvā visuṃ ṭhapeyya. Sambādheti upakacchakamuttakaraṇasaṅkhāte",
  "tika-vin11t0:3777_2": "sambādhaṭṭhāne. Lomaṃ saṃharāpeyyavāti satthena vā saṇḍāsena vā aññena yena kenaci",
  "tika-vin11t0:3777_3": "parena chindāpeyya, sayaṃ vā chindeyya. “Anujānāmi, bhikkhave, ābādhapaccayā sambādhe",
  "tika-vin11t0:3777_4": "lomaṃ saṃharāpetu”nti anuññātattā yathāvuttasambādhe gaṇḍapiḷakavaṇādike ābādhe sati",
  "tika-vin11t0:3777_5": "lomaṃ saṃharāpetuṃ vaṭṭati.",
  "tika-vin11t0:3778": "2802. Agilānassa chindato dukkaṭaṃ vuttaṃ. Aññena vā puggalena tathā kattariyā chindāpentassa dukkaṭaṃ vuttanti sambandho.",
  "tika-vin11t0:3779": "2803. Sesaṅgachedaneti aṅguliyādiavasesasarīrāvayavānaṃ chedane. Attavadheti attupakkamena vā āṇattiyā upakkamena vā attano jīvitanāse.",
  "tika-vin11t0:3780_0": "2804. Aṅganti aṅgajātato avasesaṃ sarīrāvayavaṃ. Ahikīṭādidaṭṭhassa tappaṭikāravasena",
  "tika-vin11t0:3780_1": "aṅgaṃ chindato na doso. Tādisābādhapaccayā tappaṭikāravasena aṅgaṃ chindato na doso.",
  "tika-vin11t0:3780_2": "Lohitaṃ mocentassāpi na dosoti yojanā.",
  "tika-vin11t0:3781_0": "2805. Aparissāvano bhikkhu sace maggaṃ gacchati, dukkaṭaṃ. Magge addhāne taṃ parissāvanaṃ",
  "tika-vin11t0:3781_1": "yācamānassa yo na dadāti, tassa adadato adentassāpi tatheva dukkaṭamevāti yojanā.",
  "tika-vin11t0:3781_2": "Yo pana attano hatthe parissāvane vijjamānepi yācati, tassa na akāmā dātabbaṃ.",
  "tika-vin11t0:3782_0": "2806. “Naggo”ti padaṃ “na bhuñje”tiādi kiriyāpadehi paccekaṃ yojetabbaṃ. Na bhuñjeti",
  "tika-vin11t0:3782_1": "bhattādiṃ bhuñjitabbaṃ na bhuñjeyya. Na piveti yāguādiṃ pātabbaṃ na piveyya. Na ca",
  "tika-vin11t0:3782_2": "khādeti mūlakhādanīyādikaṃ khādanīyaṃ na khādeyya. Na sāyayeti phāṇitādikaṃ sāyitabbañca",
  "tika-vin11t0:3782_3": "na sāyeyya na liheyya. Na dadeti aññassa bhattādiṃ kiñci na dadeyya. Na gaṇheyyāti",
  "tika-vin11t0:3782_4": "tathā sayaṃ naggo hutvā na paṭiggaṇheyya. Añjasaṃ maggaṃ.",
  "tika-vin11t0:3783": "2807. Parikammaṃ na kātabbanti piṭṭhiparikammādiparikammaṃ na kātabbaṃ. Kārayeti sayaṃ naggo hutvā aññena piṭṭhiparikammādiparikammaṃ na kārāpeyyāti attho.",
  "tika-vin11t0:3784_0": "2808. Piṭṭhikammādike parikamme jantāgharādikā tisso paṭicchādī vuttā “anujānāmi,",
  "tika-vin11t0:3784_1": "bhikkhave, tisso paṭicchādiyo jantāgharapaṭicchādiṃ udakapaṭicchādiṃ vatthapaṭicchādi”nti",
  "tika-vin11t0:3784_2": "anuññātāti yojanā. Paṭicchādeti hirikopinanti paṭicchādi, jantāgharameva paṭicchādi",
  "tika-vin11t0:3784_3": "jantāgharapaṭicchādi. Udakameva paṭicchādi udakapaṭicchādi. Vatthameva paṭicchādi",
  "tika-vin11t0:3784_4": "vatthapaṭicchādi. “Sabbattha pana vaṭṭatī”ti iminā itarapaṭicchādidvayaṃ parikammeyeva",
  "tika-vin11t0:3784_5": "vaṭṭatīti dīpeti. Sabbatthāti bhojanādisabbakiccesu.",
  "tika-vin11t0:3785_0": "2809. Yattha katthaci peḷāyanti tambalohavaṭṭalohakaṃsalohakāḷalohasuvaṇṇarajatādīhi",
  "tika-vin11t0:3785_1": "katāya vā dārumayāya vā yāya kāyaci peḷāya āsittakūpadhāne. Bhuñjituṃ na ca vaṭṭatīti",
  "tika-vin11t0:3785_2": "bhājanaṃ ṭhapetvā bhuñjituṃ na vaṭṭati. Yathāha – “āsittakūpadhānaṃ nāma tambalohena",
  "tika-vin11t0:3785_3": "vā rajatena vā katāya peḷāya etaṃ adhivacanaṃ, ‘na bhikkhave āsittakūpadhāne bhuñjitabba’nti",
  "tika-vin11t0:3785_4": "sāmaññena paṭikkhittattā pana dārumayāpi na vaṭṭatī”ti. “Anujānāmi bhikkhave maḷorika”nti",
  "tika-vin11t0:3785_5": "anuññātattā maḷorikāya ṭhapetvā bhuñjituṃ vaṭṭati. “Maḷorikā”ti ca daṇḍādhārako vuccati,",
  "tika-vin11t0:3785_6": "yaṃ tayo, cattāro, bahū vā daṇḍake upari ca heṭṭhā ca vitthataṃ majjhe saṅkucitaṃ",
  "tika-vin11t0:3785_7": "katvā bandhitvā ādhārakaṃ karonti. Yaṭṭhiādhārakapaṇṇādhārakapacchikapiṭṭhaghaṭakakavāṭakādibhājanamukhaudukkhalādīnipi",
  "tika-vin11t0:3785_8": "ettheva saṅgahaṃ gacchanti. Yaṭṭhiādhārakoti yaṭṭhiṃyeva ujukaṃ ṭhapetvā bandhīkataādhārako.",
  "tika-vin11t0:3786_0": "Ekabhājane visuṃ visuṃ bhojanassāpi sambhavato “bhuñjato ekabhājane”ti ettakeyeva",
  "tika-vin11t0:3786_1": "vutte tassāpi pasaṅgo siyāti tannivattanatthamāha “ekato”ti. “Bhuñjato”ti idaṃ upalakkhaṇaṃ.",
  "tika-vin11t0:3786_2": "Ekato ekabhājane yāguādipānampi na vaṭṭati. Yathāha – “na, bhikkhave, ekathālake",
  "tika-vin11t0:3786_3": "pātabba”nti. Atha vā bhuñjatoti ajjhohārasāmaññena pānampi saṅgahitanti veditabbaṃ.",
  "tika-vin11t0:3786_4": "Ayamettha vinicchayo – sace eko bhikkhu bhājanato phalaṃ vā pūvaṃ vā gahetvā gacchati,",
  "tika-vin11t0:3786_5": "tasmiṃ apagate itarassa sesakaṃ bhuñjituṃ vaṭṭati. Itarassāpi tasmiṃ khaṇe puna gahetuṃ vaṭṭatīti.",
  "tika-vin11t0:3787": "2810. Ye dve vā tayo vā bhikkhū ekapāvuraṇā vā ekattharaṇā vā ekattharaṇapāvuraṇā vā nipajjanti, tesañca, ye ekamañcepi ekato nipajjanti, tesañca āpatti dukkaṭaṃ hotīti yojanā.",
  "tika-vin11t0:3788_0": "2811. Saṅghāṭipallatthikamupāgatoti ettha saṅghāṭīti saṅghāṭināmena adhiṭṭhitacīvaramāha.",
  "tika-vin11t0:3788_1": "Saṅghāṭipallatthikaṃ upagatena yutto hutvāti attho. Na nisīdeyyāti vihāre vā antaraghare",
  "tika-vin11t0:3788_2": "vā yattha katthaci na nisīdeyya. “Saṅghāṭīti nāmena adhiṭṭhitacīvaravohārappattamadhiṭṭhitacīvaraṃ",
  "tika-vin11t0:3788_3": "‘saṅghāṭī’ti vutta”nti nissandehe, khuddasikkhāvaṇṇanāyampi “saṅghāṭiyā na pallattheti",
  "tika-vin11t0:3788_4": "adhiṭṭhitacīvarena vihāre vā antaraghare vā pallatthiko na kātabbo”ti vuttaṃ. Aṭṭhakathāyaṃ",
  "tika-vin11t0:3788_5": "pana “antogāme vāsatthāya upagatena adhiṭṭhitaṃ saṅghāṭiṃ vinā sesacīvarehi pallatthikāya",
  "tika-vin11t0:3788_6": "nisīdituṃ vaṭṭatī”ti vuttaṃ.",
  "tika-vin11t0:3789": "Kiñci kīḷaṃ na kīḷeyyāti jutakīḷādikaṃ yaṃ kiñci kāyikavācasikakīḷikaṃ na kīḷeyya. Na ca gāhayeti na ca gāhāpeyya, na harāpeyyāti attho.",
  "tika-vin11t0:3790": "2812. Dāṭhikāyapīti massumhi. Uggatanti ettha “bībhaccha”nti seso. Aññanti apalitaṃ. Tādisanti bībhacchaṃ.",
  "tika-vin11t0:3791_0": "2813. “Agilāno”ti iminā gilānassa anāpattibhāvaṃ dīpeti. “Dhāreyyā”ti iminā suddhakattuniddesena",
  "tika-vin11t0:3791_1": "agilānassapi paraṃ dhārāpane, parassa dhāraṇasādiyane ca anāpattīti viññāyatīti.",
  "tika-vin11t0:3791_2": "Attano guttatthaṃ, cīvarādīnaṃ guttatthañca vaṭṭatīti yojanā. Tatrāyaṃ vinicchayo",
  "tika-vin11t0:3791_3": "– yassa kāyadāho vā pittakopo vā hoti, cakkhu vā dubbalaṃ, añño vā koci ābādho vinā",
  "tika-vin11t0:3791_4": "chattena uppajjati, tassa gāme vā araññe vā chattaṃ vaṭṭati. Vāḷamigacorabhayesu",
  "tika-vin11t0:3791_5": "attaguttatthaṃ, vasse pana cīvaraguttatthampi vaṭṭati. Ekapaṇṇacchattaṃ pana sabbattheva",
  "tika-vin11t0:3791_6": "vaṭṭati. “Ekapaṇṇacchattaṃ nāma tālapatta”nti gaṇṭhipadesu vuttanti.",
  "tika-vin11t0:3792_0": "2814. Hatthisoṇḍākāro abhedopacārena “hatthisoṇḍa”nti vutto. Evamuparipi. Cīvarassa",
  "tika-vin11t0:3792_1": "nāmadheyyaṃ “vasana”nti idaṃ. “Nivāsentassa dukkaṭa”nti padadvayañca “hatthisoṇḍa”ntiādīhi",
  "tika-vin11t0:3792_2": "sabbapadehi paccekaṃ yojetabbaṃ. Velliyanti ettha gāthābandhavasena saṃ-saddalopo,",
  "tika-vin11t0:3792_3": "saṃvelliyanti attho.",
  "tika-vin11t0:3793_0": "Ettha hatthisoṇḍaṃ nāma nābhimūlato hatthisoṇḍasaṇṭhānaṃ olambakaṃ katvā nivatthaṃ",
  "tika-vin11t0:3793_1": "coḷikitthīnaṃ nivāsanaṃ viya. Catukkaṇṇaṃ nāma uparito dve, heṭṭhato dveti evaṃ cattāro",
  "tika-vin11t0:3793_2": "kaṇṇe dassetvā nivatthaṃ. Macchavāḷakaṃ nāma ekato dasantaṃ ekato pāsantaṃ olambetvā",
  "tika-vin11t0:3793_3": "nivatthaṃ. Saṃvelliyanti mallakammakārādayo viya kacchaṃ bandhitvā nivāsanaṃ. Tālavaṇṭakaṃ",
  "tika-vin11t0:3793_4": "nāma tālavaṇṭākārena sāṭakaṃ olambetvā nivāsanaṃ. Ca-saddena satavalikaṃ saṅgaṇhāti.",
  "tika-vin11t0:3793_5": "Satavalikaṃ nāma dīghasāṭakaṃ anekakkhattuṃ obhañjitvā ovaṭṭikaṃ karontena nivatthaṃ,",
  "tika-vin11t0:3793_6": "vāmadakkhiṇapassesu vā nirantaraṃ valiyo dassetvā nivatthaṃ. Sace pana jāṇuto paṭṭhāya",
  "tika-vin11t0:3793_7": "ekā vā dve vā valiyo paññāyanti, vaṭṭati. Evaṃ nivāsetuṃ gilānassapi maggapaṭipannassapi na vaṭṭati.",
  "tika-vin11t0:3794_0": "Yampi maggaṃ gacchantā ekaṃ vā dve vā koṇe ukkhipitvā antaravāsakassa upari laggenti,",
  "tika-vin11t0:3794_1": "anto vā ekaṃ kāsāvaṃ tathā nivāsetvā bahi aparaṃ nivāsenti, sabbaṃ na vaṭṭati. Gilāno",
  "tika-vin11t0:3794_2": "pana antokāsāvassa ovaṭṭikaṃ dassetvā aparaṃ upari nivāsetuṃ labhati. Agilānena dve",
  "tika-vin11t0:3794_3": "nivāsentena saguṇaṃ katvā nivāsetabbāni. Iti yañca idha paṭikkhittaṃ, yañca sekhiyavaṇṇanāyaṃ,",
  "tika-vin11t0:3794_4": "taṃ sabbaṃ vajjetvā nibbikāraṃ timaṇḍalaṃ paṭicchādentena parimaṇḍalaṃ nivāsetabbaṃ.",
  "tika-vin11t0:3794_5": "Yaṃ kiñci vikāraṃ karonto dukkaṭā na muccati.",
  "tika-vin11t0:3795_0": "2815. Gihipārupananti “setapaṭapārutaṃ paribbājakapārutaṃ ekasāṭakapārutaṃ soṇḍapārutaṃ",
  "tika-vin11t0:3795_1": "antepurikapārutaṃ mahājeṭṭhakapārutaṃ kuṭipavesakapārutaṃ brāhmaṇapārutaṃ pāḷikārakapāruta”nti",
  "tika-vin11t0:3795_2": "evamādiparimaṇḍalalakkhaṇato aññathā pārutaṃ, sabbametaṃ gihipārutaṃ nāma. Tasmā",
  "tika-vin11t0:3795_3": "yathā setapaṭā aḍḍhapālakanigaṇṭhā pārupanti, yathā ca ekacce paribbājakā uraṃ vivaritvā",
  "tika-vin11t0:3795_4": "dvīsu aṃsakūṭesu pāvuraṇaṃ ṭhapenti, yathā ca ekasāṭakā manussā nivatthasāṭakassa",
  "tika-vin11t0:3795_5": "ekenantena piṭṭhiṃ pārupitvā ubho kaṇṇe ubhosu aṃsakūṭesu ṭhapenti, yathā ca surāsoṇḍādayo",
  "tika-vin11t0:3795_6": "sāṭakena gīvaṃ parikkhipantā ubho ante udare vā olambenti, piṭṭhiyaṃ vā khipanti,",
  "tika-vin11t0:3795_7": "yathā ca antepurikāyo akkhitārakamattaṃ dassetvā oguṇṭhikaṃ pārupanti, yathā ca mahājeṭṭhā",
  "tika-vin11t0:3795_8": "dīghasāṭakaṃ nivāsetvā tasseva ekenantena sakalasarīraṃ pārupanti, yathā ca kassakā",
  "tika-vin11t0:3795_9": "khettakuṭiṃ pavisantā sāṭakaṃ paliveṭhetvā upakacchake pakkhipitvā tasseva ekenantena",
  "tika-vin11t0:3795_10": "sarīraṃ pārupanti, yathā ca brāhmaṇā ubhinnaṃ upakacchakānaṃ antarena sāṭakaṃ pavesetvā",
  "tika-vin11t0:3795_11": "aṃsakūṭesu pakkhipanti, yathā ca pāḷikārako bhikkhu ekaṃsapārupanena pārutaṃ vāmabāhaṃ",
  "tika-vin11t0:3795_12": "vivaritvā cīvaraṃ aṃsakūṭaṃ āropeti, evaṃ apārupitvā sabbepi ete, aññe ca evarūpe",
  "tika-vin11t0:3795_13": "pārupanadose vajjetvā nibbikāraṃ parimaṇḍalaṃ pārupitabbaṃ. Tathā apārupitvā ārāme",
  "tika-vin11t0:3795_14": "vā antaraghare vā anādarena yaṃ kiñci vikāraṃ karontassa dukkaṭaṃ. Parimaṇḍalato",
  "tika-vin11t0:3795_15": "vimuttalakkhaṇanivāsanapārupanadose vajjetvā parimaṇḍalabhāvoyeva vuttalakkhaṇo adhippetoti attho.",
  "tika-vin11t0:3796_0": "2816. Lokāyataṃ na vāceyyāti “sabbaṃ ucchiṭṭhaṃ, sabbaṃ anucchiṭṭhaṃ, seto kāko,",
  "tika-vin11t0:3796_1": "kāḷo bako iminā ca iminā ca kāraṇenā”ti evamādiniratthakakāraṇapaṭisaṃyuttaṃ titthiyasatthaṃ",
  "tika-vin11t0:3796_2": "aññesaṃ na vāceyya. Na ca taṃ pariyāpuṇeti taṃ lokāyataṃ na ca pariyāpuṇeyya na uggaṇheyya.",
  "tika-vin11t0:3796_3": "Tiracchānavijjāti hatthisippaassasippadhanusippādikā paropaghātakarā vijjā ca. Bhikkhunā",
  "tika-vin11t0:3796_4": "na pariyāpuṇitabbā, na vācetabbāti yojanā.",
  "tika-vin11t0:3797_0": "2817. Sabbācāmaribījanīti setādivaṇṇehi sabbehi camaravālehi katā bījanī. Na cālimpeyya",
  "tika-vin11t0:3797_1": "dāyaṃ vāti davaḍāhādiupaddavanivāraṇāya anuññātaṃ paṭaggidānakāraṇaṃ vinā araññaṃ",
  "tika-vin11t0:3797_2": "agginā na ālimpeyya. Davaḍāhe pana āgacchante anupasampanne asati paṭaggiṃ dātuṃ,",
  "tika-vin11t0:3797_3": "appaharitakaraṇena vā parikhākhaṇanena vā parittāṇaṃ kātuṃ, senāsanaṃ pattaṃ vā appattaṃ",
  "tika-vin11t0:3797_4": "vā aggiṃ allasākhaṃ bhañjitvā nibbāpetuñca labhati. Udakena pana kappiyeneva labhati,",
  "tika-vin11t0:3797_5": "netarena. Anupasampanne pana sati teneva kappiyavohārena kārāpetabbaṃ. Mukhaṃ na",
  "tika-vin11t0:3797_6": "ca lañjeti manosilādinā mukhaṃ na limpeyya, tilakena aṅgaṃ na kareyyāti attho.",
  "tika-vin11t0:3798_0": "2818. Ubhatokājanti ubhatokoṭiyā bhāravahanakoṭikājaṃ. Antarakājakanti ubhayakoṭiyā",
  "tika-vin11t0:3798_1": "ṭhitavāhakehi vahitabbaṃ majjhebhārayuttakājaṃ. Sīsakkhandhakaṭibhārādayo heṭṭhā vuttalakkhaṇāva.",
  "tika-vin11t0:3799": "2819. Yo bhikkhu vaḍḍhakiaṅgulena aṭṭhaṅgulādhikaṃ vā teneva aṅgulena caturaṅgulapacchimaṃ vā dantakaṭṭhaṃ khādati, evaṃ khādato tassa āpatti dukkaṭaṃ hotīti yojanā.",
  "tika-vin11t0:3800_0": "2820. Kicce satipīti sukkhakaṭṭhādiggahaṇakicce pana sati. Porisanti purisappamāṇaṃ,",
  "tika-vin11t0:3800_1": "byāmamattanti vuttaṃ hoti. Āpadāsūti vāḷamigādayo vā disvā maggamūḷho vā disā oloketukāmo",
  "tika-vin11t0:3800_2": "hutvā davaḍāhaṃ vā udakoghaṃ vā āgacchantaṃ disvā vā evarūpāsu āpadāsu. Vaṭṭatevābhirūhitunti",
  "tika-vin11t0:3800_3": "atiuccampi rukkhaṃ ārohituṃ vaṭṭati eva.",
  "tika-vin11t0:3801_0": "2821. Sace akallako gilāno na siyā, lasuṇaṃ māgadhaṃ āmakaṃ bhaṇḍikalasuṇaṃ na ca",
  "tika-vin11t0:3801_1": "khādeyya neva paribhuñjeyyāti yojanā. Bhaṇḍikalasuṇaṃ nāma catumiñjato paṭṭhāya bahumiñjaṃ.",
  "tika-vin11t0:3801_2": "Palaṇḍukabhañjanakādilasuṇe magadhesu jātattepi na doso. Lasuṇavibhāgo heṭṭhā dassitoyeva.",
  "tika-vin11t0:3801_3": "Gilānassa pana lasuṇaṃ khādituṃ vaṭṭati. Yathāha – “anujānāmi, bhikkhave, ābādhapaccayā",
  "tika-vin11t0:3801_4": "lasuṇaṃ khāditu”nti. Ābādhapaccayāti yassa ābādhassa lasuṇaṃ bhesajjaṃ hoti, tappaccayāti",
  "tika-vin11t0:3801_5": "attho. Buddhavacananti saṅgītittayāruḷhā piṭakattayapāḷi. Aññathāti sakkaṭādikhalitavacanamayaṃ",
  "tika-vin11t0:3801_6": "vācanāmaggaṃ na ropetabbaṃ, tathā na ṭhapetabbanti vuttaṃ hoti.",
  "tika-vin11t0:3802_0": "2822. Khipiteti yena kenaci khipite. “Jīvā”ti na vattabbanti yojanā. Bhikkhunā khipite",
  "tika-vin11t0:3802_1": "gihinā “jīvathā”ti vuttena puna “ciraṃ jīvā”ti vattuṃ vaṭṭatīti yojanā. “Cira”nti",
  "tika-vin11t0:3802_2": "pade satipi vaṭṭati.",
  "tika-vin11t0:3803": "2823. Ākoṭentassāti kāyena vā kāyapaṭibaddhādīhi vā paharantassa. Pupphasaṃkiṇṇeti pupphasanthate.",
  "tika-vin11t0:3804_0": "2824. Nhāpitā pubbakā etassāti nhāpitapubbako, nhāpitajātikoti attho. Khurabhaṇḍanti",
  "tika-vin11t0:3804_1": "nhāpitaparikkhāraṃ. Na gaṇheyyāti na parihareyya. Sace yo nhāpitajātiko hoti, so",
  "tika-vin11t0:3804_2": "khurabhaṇḍaṃ gahetvā na hareyyāti attho. Aññassa hatthato gahetvā kesacchedādi kātuṃ",
  "tika-vin11t0:3804_3": "vaṭṭati. Uṇṇīti kesakambalaṃ vinā uṇṇamayā pāvuraṇajāti. “Gonakaṃ kuttakaṃ cittaka”miccādinā",
  "tika-vin11t0:3804_4": "vuttabhedavantatāya āha “sabbā”ti. Uṇṇamayaṃ antokaritvā pārupituṃ vaṭṭatīti āha",
  "tika-vin11t0:3804_5": "“bāhiralomikā”ti. Yathāha – “na, bhikkhave, bāhiralomī uṇṇīdhāretabbā”ti. Sikkhāpadaṭṭhakathāyaṃ",
  "tika-vin11t0:3804_6": "“uṇṇalomāni bahi katvā uṇṇapāvāraṃ pārupanti, tathā dhārentassa dukkaṭaṃ. Lomāni",
  "tika-vin11t0:3804_7": "anto katvā pārupituṃ vaṭṭatī”ti.",
  "tika-vin11t0:3805_0": "2825. Aṅgarāgaṃ nāma kuṅkumādi. Karontassāti abbhañjantassa. Akāyabandhanassa gāmaṃ",
  "tika-vin11t0:3805_1": "pavisatopi dukkaṭaṃ samudīritanti yojanā. Ettha ca asatiyā abandhitvā nikkhantena",
  "tika-vin11t0:3805_2": "yattha sarati, tattha bandhitabbaṃ. “Āsanasālāya bandhissāmī”ti gantuṃ vaṭṭati. Saritvā",
  "tika-vin11t0:3805_3": "yāva na bandhati, na tāva piṇḍāya caritabbaṃ.",
  "tika-vin11t0:3806_0": "2826. Sabbaṃ āyudhaṃ vinā sabbaṃ lohajaṃ lohamayabhaṇḍañca pattaṃ, saṅkamanīyapādukaṃ,",
  "tika-vin11t0:3806_1": "yathāvuttalakkhaṇaṃ pallaṅkaṃ, āsandiñca vinā sabbaṃ dārujaṃ dārumayabhaṇḍañca vuttalakkhaṇameva",
  "tika-vin11t0:3806_2": "katakaṃ, kumbhakārikaṃ dhaniyasseva sabbamattikāmayaṃ kuṭiñca vinā sabbaṃ mattikāmayaṃ",
  "tika-vin11t0:3806_3": "bhaṇḍañca kappiyanti yojanā.",
  "tika-vin11t0:3807": "Khuddakavatthukkhandhakakathāvaṇṇanā.",
  "tika-vin11t0:3808": "Senāsanakkhandhakakathāvaṇṇanā",
  "tika-vin11t0:3809_0": "2827. Āsandikoti caturassapīṭhaṃ. Atikkantapamāṇoti heṭṭhā aṭaniyā vaḍḍhakihatthato",
  "tika-vin11t0:3809_1": "uccatarappamāṇapādako. Ekapassato dīgho pana uccapādako na vaṭṭati. Yathāha – “uccakampi",
  "tika-vin11t0:3809_2": "āsandikanti vacanato ekatobhāgena dīghapīṭhameva hi aṭṭhaṅgulādhikapādakaṃ na vaṭṭati,",
  "tika-vin11t0:3809_3": "caturassaāsandiko pana pamāṇātikkantopi vaṭṭatī”ti.",
  "tika-vin11t0:3810_0": "Tathāti iminā “atikkantapamāṇo”ti idaṃ paccāmasati. Pañcaṅgapīṭhanti cattāro pādā,",
  "tika-vin11t0:3810_1": "apassenanti imehi pañcaṅgehi yuttapīṭhaṃ. Sattaṅganti tīsu disāsu apassaye yojetvā",
  "tika-vin11t0:3810_2": "kataṃ. Tañhi catūhi pādehi, tīhi apassehi ca yuttattā “sattaṅgapīṭha”nti vuttaṃ.",
  "tika-vin11t0:3810_3": "Esa nayo mañcepi. Yathāha – “sattaṅgo nāma tīsu disāsu apassayaṃ katvā katamañco,",
  "tika-vin11t0:3810_4": "ayampi pamāṇātikkanto vaṭṭatī”ti.",
  "tika-vin11t0:3811_0": "2828. Tūlonaddhāti upari tūlaṃ pakkhipitvā baddhā. Ghareyevāti gihīnaṃ geheyeva nisīdituṃ",
  "tika-vin11t0:3811_1": "vaṭṭatīti sambandho. “Nisīditu”nti imināva sayanaṃ paṭikkhittaṃ. Sīsapādūpadhānanti",
  "tika-vin11t0:3811_2": "sīsūpadhānañceva pādūpadhānañca. Ca-saddo pi-saddatthe so “agilānassā”ti ettha ānetvā",
  "tika-vin11t0:3811_3": "sambandhitabbo, tena agilānassāpi tāva vaṭṭati, pageva gilānassāti dīpeti.",
  "tika-vin11t0:3812_0": "2829. Na kevalaṃ gilānassa sīsapādūpadhānameva vaṭṭati, atha kho idampīti dassetumāha",
  "tika-vin11t0:3812_1": "“santharitvā”tiādi. Upadhānāni santharitvāti bahū upadhānāni attharitvā. Tattha cāti",
  "tika-vin11t0:3812_2": "tasmiṃ upadhānasanthare. Paccattharaṇakaṃ datvāti upari paccattharaṇakaṃ attharitvā.",
  "tika-vin11t0:3813_0": "2830. Tiriyanti vitthārato. Muṭṭhiratananti pākatikamuṭṭhikaratanaṃ. Taṃ pana vaḍḍhakīnaṃ",
  "tika-vin11t0:3813_1": "vidatthimattaṃ. Mitanti pākaṭitaṃ pamāṇayuttaṃ hotīti yojanā. Katthaci potthakesu",
  "tika-vin11t0:3813_2": "“mata”nti pāṭho dissati, so na gahetabbo. Dīghatoti bimbohanassa dīghato. Diyaḍḍhanti",
  "tika-vin11t0:3813_3": "diyaḍḍhahatthaṃ vā dvihatthaṃ vā hotīti kurundiyaṃ vuttanti sambandho. Idameva hi",
  "tika-vin11t0:3813_4": "“sīsappamāṇabimbohana”nti adhippetaṃ. Yathāha –",
  "tika-vin11t0:3814_0": "“Sīsappamāṇaṃ nāma yassa vitthārato tīsu kaṇṇesu dvinnaṃ kaṇṇānaṃ antaraṃ miniyamānaṃ",
  "tika-vin11t0:3814_1": "vidatthi ceva caturaṅgulañca hoti, majjhaṭṭhānaṃ muṭṭhiratanaṃ hoti. Dīghato pana",
  "tika-vin11t0:3814_2": "diyaḍḍharatanaṃ vā dviratanaṃ vāti kurundiyaṃ vuttaṃ. Ayaṃ sīsappamāṇassa ukkaṭṭhaparicchedo,",
  "tika-vin11t0:3814_3": "ito uddhaṃ na vaṭṭati, heṭṭhā pana vaṭṭatī”ti.",
  "tika-vin11t0:3815_0": "2831. Coḷanti pilotikā. Paṇṇanti rukkhalatānaṃ paṇṇaṃ. Uṇṇāti eḷakādīnaṃ lomaṃ. Tiṇanti",
  "tika-vin11t0:3815_1": "dabbatiṇādi yaṃ kiñci tiṇaṃ. Vākanti kadaliakkamakacivākādikaṃ. Etehi pañcahi pūritā",
  "tika-vin11t0:3815_2": "bhisiyo tūlānaṃ gaṇanāvasā hetugabbhānaṃ etesaṃ pañcannaṃ gabbhānaṃ gaṇanāvasena",
  "tika-vin11t0:3815_3": "pañca bhāsitāti yojanā.",
  "tika-vin11t0:3816_0": "2832. Bimbohanagabbhaṃ dassetumāha “bhisī”tiādi. Pañcevāti yathāvuttacoḷādipañceva.",
  "tika-vin11t0:3816_1": "Tathā tūlāni tīṇipīti “anujānāmi, bhikkhave, tīṇi tūlāni rukkhatūlaṃ latātūlaṃ poṭakitūla”nti",
  "tika-vin11t0:3816_2": "anuññātāni tīṇipi tūlāni. Ettha ca rukkhatūlaṃ nāma simbalirukkhādīnaṃ yesaṃ kesañci",
  "tika-vin11t0:3816_3": "rukkhānaṃ tūlaṃ. Latātūlaṃ nāma khīravalliādīnaṃ yāsaṃ kāsañci vallīnaṃ tūlaṃ. Poṭakitūlaṃ",
  "tika-vin11t0:3816_4": "nāma poṭakitiṇādīnaṃ yesaṃ kesañci tiṇajātikānaṃ antamaso ucchunaḷādīnampi tūlaṃ.",
  "tika-vin11t0:3816_5": "Lomāni migapakkhīnanti sīhādicatuppadānaṃ, morādipakkhīnaṃ lomāni. Imeti bhisigabbhādayo",
  "tika-vin11t0:3816_6": "ime dasa bimbohanassa gabbhāti sambandho.",
  "tika-vin11t0:3817_0": "2833. Evaṃ kappiyaṃ bhisibimbohanagabbhaṃ dassetvā idāni akappiyaṃ dassetumāha “manussaloma”ntiādi.",
  "tika-vin11t0:3817_1": "Lomesu manussalomañca pupphesu bakulapiyaṅgupupphādikaṃ sabbaṃ pupphañca paṇṇesu",
  "tika-vin11t0:3817_2": "ca suddhaṃ kevalaṃ tamālapattañca na vaṭṭatīti yojanā. “Suddha”nti iminā tamālapattaṃ",
  "tika-vin11t0:3817_3": "sesagabbhehi missaṃ vaṭṭatīti byatirekato dīpeti.",
  "tika-vin11t0:3818": "2834. Masūraketi cammachavibhisibimbohane.",
  "tika-vin11t0:3819": "2835. “Suddha”nti iminā byatirekato dassitamevatthaṃ sarūpato vibhāvetumāha “missa”ntiādi.",
  "tika-vin11t0:3820": "2836. Tiracchānagatassa vāti antamaso gaṇḍuppādassāpi. Kārentassāti cittakammakaṭṭhakammādivasena kārāpentassa vā karontassa vā.",
  "tika-vin11t0:3821_0": "2837. Jātakanti apaṇṇakajātakādijātakañca. Vatthunti vimānavatthuādikaṃ pasādajanakaṃ",
  "tika-vin11t0:3821_1": "vā petavatthuādikaṃ saṃvegajanakaṃ vā vatthuṃ. Vā-saddena aṭṭhakathāgataṃ idha dassitapakaraṇaṃ",
  "tika-vin11t0:3821_2": "saṅgaṇhāti. Parehi vāti ettha vā-saddo avadhāraṇe, tena parehi kārāpetumeva vaṭṭati,",
  "tika-vin11t0:3821_3": "na sayaṃ kātunti dīpeti. Sayaṃ kātumpīti ettha api-saddo pageva kārāpetunti dīpeti.",
  "tika-vin11t0:3822": "2838. Yo pana bhikkhu dvīhi vassehi vā ekena vā vassena yassa bhikkhuno vuḍḍhataro vā hoti daharataro vā, so tena bhikkhunā samānāsaniko nāma hotīti yojanā.",
  "tika-vin11t0:3823_0": "2839. “Sattavassena pañcavasso”ti idaṃ dvīhi vassehi vuḍḍhanavakānaṃ samānāsanikatte",
  "tika-vin11t0:3823_1": "udāharaṇaṃ. “Cha vassena pañcavasso”ti idaṃ ekavassena vuḍḍhanavakānaṃ samānāsanikatte udāharaṇaṃ.",
  "tika-vin11t0:3824_0": "2840. Yaṃ tiṇṇaṃ nisīdituṃ pahoti, taṃ heṭṭhā dīghāsanaṃ nāmāti yojanā. “Samānāsanikā",
  "tika-vin11t0:3824_1": "mañce nisīditvā mañcaṃ bhindiṃsu, pīṭhe nisīditvā pīṭhaṃ bhindiṃsū”ti āropite vatthumhi",
  "tika-vin11t0:3824_2": "“anujānāmi, bhikkhave, duvaggassa mañcaṃ duvaggassa pīṭha”nti anuññātattā “dve”ti",
  "tika-vin11t0:3824_3": "samānāsanike dve sandhāya vuttaṃ.",
  "tika-vin11t0:3825_0": "2841. Ubhatobyañjanaṃ, itthiṃ, paṇḍakaṃ ṭhapetvā sabbehipi gahaṭṭhehi, pabbajitehi",
  "tika-vin11t0:3825_1": "vā purisehi saha dīghāsane nisīdituṃ anuññātanti yojanā. Potthakesu pana katthaci",
  "tika-vin11t0:3825_2": "“sabbesa”nti sāmivacananto pāṭho dissati, tato “sabbehipī”ti karaṇavacanantova pāṭho",
  "tika-vin11t0:3825_3": "yuttataro. Karaṇavacanappasaṅge vā sāmivacananiddesoti veditabbaṃ. Yathāha “yaṃ tiṇṇaṃ",
  "tika-vin11t0:3825_4": "pahoti, taṃ saṃhārimaṃ vā hotu asaṃhārimaṃ vā, tathārūpe api phalakakhaṇḍe anupasampannenāpi",
  "tika-vin11t0:3825_5": "saddhiṃ nisīdituṃ vaṭṭatī”ti.",
  "tika-vin11t0:3826_0": "2842. Purimikoti ñattidutiyāya kammavācāya sammatena “na chandāgatiṃ gaccheyya…pe…",
  "tika-vin11t0:3826_1": "gahitāgahitañca jāneyyā”ti vuttehi pañcahi aṅgehi samannāgatena bhikkhunā purimavassūpanāyikadivase",
  "tika-vin11t0:3826_2": "“anujānāmi, bhikkhave, paṭhamaṃ bhikkhū gaṇetuṃ, paṭhamaṃ bhikkhū gaṇetvā seyyā gaṇetuṃ,",
  "tika-vin11t0:3826_3": "seyyā gaṇetvā seyyaggena gāhetu”ntiādinā nayena anuññātaniyāmeneva senāsanaggāhāpanaṃ",
  "tika-vin11t0:3826_4": "purimiko nāma senāsanaggāho. Evameva pacchimikāya vassūpanāyikadivase senāsanaggāhāpanaṃ",
  "tika-vin11t0:3826_5": "pacchimiko nāma. Evameva mahāpavāraṇādivasassa anantaradivase “bhante, antarāmuttakaṃ",
  "tika-vin11t0:3826_6": "senāsanaṃ gaṇhathā”ti vatvā vuḍḍhapaṭipāṭiyā senāsanaggāhāpanaṃ antarāmuttako nāma.",
  "tika-vin11t0:3826_7": "Pakāsito “aparajjugatāya āsāḷhiyāpurimiko gāhāpetabbo, māsagatāya āsāḷhiyā pacchimiko",
  "tika-vin11t0:3826_8": "gāhetabbo, aparajjugatāya pavāraṇāya āyatiṃ vassāvāsatthāya antarāmuttako gāhetabbo”ti vutto.",
  "tika-vin11t0:3827_0": "2843. Vuttamevatthaṃ niyametvā dassetumāha “pubbāruṇā”tiādi. Idha pāṭipadā nāma dve",
  "tika-vin11t0:3827_1": "vassūpanāyikadivasā ceva mahāpavāraṇāya anantaradivaso ca. Imesaṃ tiṇṇaṃ pāṭipadadivasānaṃ",
  "tika-vin11t0:3827_2": "aruṇo pubbāruṇo nāma. Te divase atikkamma dutiyatithipaṭibaddho aruṇo punāruṇo nāma.",
  "tika-vin11t0:3827_3": "Idanti ubhayāruṇānantaraṃ. Senāsanagāhakassāti ettha sakatthe ka-paccayo, senāsanaggāhassāti",
  "tika-vin11t0:3827_4": "attho. Yathāha – “idañhi senāsanaggāhassa khetta”nti. Vassūpagate vassūpagame kātabbe",
  "tika-vin11t0:3827_5": "sati, sādhetabbapayojane bhummaṃ. Vassūpagateti vā nimittatthe bhummaṃ. Purimikāya,",
  "tika-vin11t0:3827_6": "hi pacchimikāya ca vassūpagamanassa taṃ tadahu senāsanaggāho nimittaṃ, antarāmuttako",
  "tika-vin11t0:3827_7": "pana āgamino vassūpagamanassāti evaṃ tividhopi senāsanaggāho vassūpagamanassa nimittaṃ hoti.",
  "tika-vin11t0:3828_0": "2844. Pāṭipadadivasassa aruṇe uggateyeva senāsane pana gāhite añño bhikkhu āgantvā",
  "tika-vin11t0:3828_1": "sace senāsanapaññāpakaṃ senāsanaṃ yācati, so bhikkhu senāsanapaññāpakena “senāsanaṃ",
  "tika-vin11t0:3828_2": "gāhita”nti vattabboti yojanā.",
  "tika-vin11t0:3829_0": "2845. Vassāvāsassa idaṃ vassāvāsikaṃ, vassaṃvutthānaṃ dātabbacīvaraṃ, gāthābandhavasena",
  "tika-vin11t0:3829_1": "“vassavāsika”nti rassattaṃ. Saṅghikaṃ apaloketvā gahitaṃ vassāvāsikaṃ cīvaraṃ sace",
  "tika-vin11t0:3829_2": "tatrajaṃ tatruppādaṃ hoti, antovasse vibbhantopi labhateti yojanā. “Tatrajaṃ sace”ti",
  "tika-vin11t0:3829_3": "iminā cassa dāyakānaṃ vassāvāsikapaccayavasena gāhitaṃ pana na labhatīti dīpeti.",
  "tika-vin11t0:3829_4": "Yathāha – “paccayavasena gāhitaṃ pana na labhatīti vadantī”ti.",
  "tika-vin11t0:3830_0": "2846-8. Sace vutthavasso yo bhikkhu āvāsikahatthato kiñci ticīvarādikaṃ kappiyabhaṇḍaṃ",
  "tika-vin11t0:3830_1": "attano gahetvā “asukasmiṃ kule mayhaṃ gahitaṃ vassāvāsikacīvaraṃ gaṇha” iti evaṃ",
  "tika-vin11t0:3830_2": "vatvā tassa āvāsikassa datvā disaṃ gacchati pakkamati, so tattha gataṭṭhāne sace",
  "tika-vin11t0:3830_3": "uppabbajati gihī hoti, tassa disaṃgatassa sampattaṃ taṃ vassāvāsikaṃ tena tathā dinnampi",
  "tika-vin11t0:3830_4": "āvāsiko bhikkhu gahetuṃ na labhati, tassa pāpitaṃ vassāvāsikacīvaraṃ saṅghikaṃyeva",
  "tika-vin11t0:3830_5": "siyāti yojanā. Yathāha – “idha, bhikkhave, vassaṃvuttho bhikkhu vibbhamati, saṅghasseveta”nti.",
  "tika-vin11t0:3831": "2849. Tasmiṃ kule dāyake manusse sammukhā ce paṭicchāpeti, tassa disaṃgamissa sampattaṃ vassāvāsikacīvaraṃ āvāsiko labhatīti yojanā.",
  "tika-vin11t0:3832_0": "2850. Tattha ārāmo nāma pupphārāmo vā phalārāmo vā. Vihāro nāma yaṃ kiñci pāsādādisenāsanaṃ.",
  "tika-vin11t0:3832_1": "Vatthūni duvidhassapīti ārāmavatthu, vihāravatthūti duvidhassa vatthūni ca. Ārāmavatthu",
  "tika-vin11t0:3832_2": "nāma tesaṃyeva ārāmānaṃ atthāya paricchinditvā ṭhapitokāso, tesu vā ārāmesu vinaṭṭhesu",
  "tika-vin11t0:3832_3": "tesaṃ porāṇakabhūmibhāgo. Vihāravatthu nāma tassa patiṭṭhānokāso. Bhisi nāma uṇṇabhisiādīnaṃ",
  "tika-vin11t0:3832_4": "pañcannaṃ aññatarā. Bimbohanaṃ nāma vuttappakārānaṃ bimbohanānaṃ aññataraṃ. Mañcaṃ",
  "tika-vin11t0:3832_5": "nāma masārako bundikābaddho, kuḷīrapādako, āhaccapādakoti imesaṃ pubbe vuttānaṃ catunnaṃ",
  "tika-vin11t0:3832_6": "mañcānaṃ aññataraṃ. Pīṭhaṃ nāma masārakādīnaṃyeva catunnaṃ pīṭhānaṃ aññataraṃ.",
  "tika-vin11t0:3833_0": "2851. Lohakumbhī nāma kāḷalohena vā tambalohena vā yena kenaci lohena katā kumbhī.",
  "tika-vin11t0:3833_1": "Kaṭāho pākaṭova. “Bhāṇaka”nti alañjaro vuccati. Alañjaroti ca bahuudakagaṇhanikā",
  "tika-vin11t0:3833_2": "mahācāṭi, jalaṃ gaṇhituṃ alanti alañjaro. “Vaṭṭacāṭi viya hutvā thokaṃ dīghamukho",
  "tika-vin11t0:3833_3": "majjhe paricchedaṃ dassetvā kato”ti gaṇṭhipade vuttaṃ. Vārakoti ghaṭo. Ku vuccati",
  "tika-vin11t0:3833_4": "pathavī, tassā dālanato vidāraṇato “kudālo”ti ayomayaupakaraṇaviseso vuccati.",
  "tika-vin11t0:3834_0": "2852. Valliveḷuādīsu veḷūti mahāveṇu. Tiṇanti gehacchādanaṃ tiṇaṃ. Paṇṇaṃ tālapaṇṇādikaṃ.",
  "tika-vin11t0:3834_1": "Muñjanti muñjatiṇaṃ. Pabbajanti pabbajatiṇaṃ, mattikā pakatimattikā vā gerukādipañcavaṇṇā",
  "tika-vin11t0:3834_2": "vā mattikā. Āha ca aṭṭhakathācariyo.",
  "tika-vin11t0:3835_0": "2853. Dveti paṭhamadutiyagarubhaṇḍāni. Dvīhi saṅgahitāni “āromo, ārāmavatthu, idaṃ",
  "tika-vin11t0:3835_1": "paṭhamaṃ. Vihāro, vihāravatthu, idaṃ dutiya”nti vuttattā. Catusaṅgahanti catūhi bhisiādīhi",
  "tika-vin11t0:3835_2": "saṅgaho yassāti viggaho. Navakoṭṭhāsanti lohakumbhiādayo nava koṭṭhāsā assāti viggaho.",
  "tika-vin11t0:3835_3": "Aṭṭhadhā valliādīhi aṭṭhahi pakārehi.",
  "tika-vin11t0:3836_0": "2854. Itīti nidassanatthe. Evaṃ vuttanayena pañcahi rāsīhi niddiṭṭhānaṃ garubhaṇḍagaṇanānaṃ",
  "tika-vin11t0:3836_1": "piṇḍavasena pañcavīsatividhaṃ garubhaṇḍaṃ pañcanimmalalocano nātho pakāsayīti yojanā.",
  "tika-vin11t0:3836_2": "Pañca nimmalāni locanāni yassāti viggaho, maṃsadibbadhammabuddhasamantacakkhuvasena",
  "tika-vin11t0:3836_3": "pañcavidhavippasannalocanoti attho.",
  "tika-vin11t0:3837_0": "2855. Vissajjentoti issaravatāya parassa vissajjento. Vibhājentoti vassaggena pāpetvā",
  "tika-vin11t0:3837_1": "vibhājento. Idañhi sabbampi garubhaṇḍaṃ senāsanakkhandhake “avissajjiyaṃ. Kiṭāgirivatthumhi",
  "tika-vin11t0:3837_2": "avebhaṅgiya”nti ca vuttaṃ. Ubhayattha āgatavohārabhedadassanamukhena tattha vippaṭipajjantassa",
  "tika-vin11t0:3837_3": "āpattiṃ dassento āha “bhikkhu thullaccayaṃ phuse”ti. Parivāre pana –",
  "tika-vin11t0:3838": "Avissajjiyaṃ avebhaṅgiyaṃ, pañca vuttā mahesinā;",
  "tika-vin11t0:3839": "Vissajjentassa paribhuñjantassa anāpatti;",
  "tika-vin11t0:3840": "Pañhā mesā kusalehi cintitāti. –",
  "tika-vin11t0:3841": "Āgataṃ. Tasmā mūlacchejjavasena avissajjiyaṃ, avebhaṅgiyañca, parivattanavasena pana vissajjentassa, paribhuñjantassa ca anāpattīti evamettha adhippāyo.",
  "tika-vin11t0:3842": "2856. Bhikkhunā puggalena vā saṅghena vā gaṇena vā garubhaṇḍaṃ tu vissajjitaṃ avissaṭṭhameva hoti, vibhattañca avibhājitameva hotīti yojanā.",
  "tika-vin11t0:3843_0": "2857. Ettha etesu pañcasu garubhaṇḍesu purimesu tīsu agarubhaṇḍakaṃ kiñci na ca atthīti",
  "tika-vin11t0:3843_1": "yojanā. Catutthe pana garubhaṇḍe aṭṭhakathāya “lohakumbhī, lohabhāṇakaṃ, lohakaṭāhanti",
  "tika-vin11t0:3843_2": "imāni tīṇi mahantāni vā hontu khuddakāni vā, antamaso pasatamattaudakagaṇhanakānipi",
  "tika-vin11t0:3843_3": "garubhaṇḍāniyevā”ti vuttanayaṃ dassetumāha “lohakumbhī”tiādi.",
  "tika-vin11t0:3844_0": "2858. Idaṃ tividhanti sambandho. Pādagaṇhanakoti ettha pādo nāma magadhanāḷiyā pañcanāḷimattagaṇhanako",
  "tika-vin11t0:3844_1": "bhājanaviseso. Bhājanānaṃ pamāṇaṃ karontā sīhaḷadīpe yebhuyyena teneva pādena minanti.",
  "tika-vin11t0:3844_2": "Tasmā aṭṭhakathāyaṃ “sīhaḷadīpe pādagaṇhanako bhājetabbo”ti vuttaṃ. Lohavārakoti",
  "tika-vin11t0:3844_3": "kāḷalohatambalohavaṭṭalohakaṃsalohānaṃ yena kenaci kato. Bhājiyoti bhājetabbo.",
  "tika-vin11t0:3845_0": "2859. Tato uddhanti tato pādagaṇhanakavārakato uddhaṃ adhikaṃ gaṇhanako. Evaṃ pāḷiāgatānaṃ",
  "tika-vin11t0:3845_1": "vinicchayaṃ dassetvā aṭṭhakathāgatānaṃ dassetumāha “bhiṅgārādīnī”tiādi. Bhiṅgāro",
  "tika-vin11t0:3845_2": "nāma ukkhittahatthisoṇḍākārena katajalaniggamakaṇṇiko uccagīvo mahāmukhaudakabhājanaviseso.",
  "tika-vin11t0:3845_3": "Ādi-saddena aṭṭhakathāgatāni “paṭiggahauḷuṅkadabbikaṭacchupātitaṭṭakasarakasamuggaaṅgārakapalladhūmakaṭacchuādīni",
  "tika-vin11t0:3845_4": "khuddakāni vā mahantāni vā”ti vuttāni saṅgaṇhāti. Sabbānīti khuddakāni vā mahantāni vā.",
  "tika-vin11t0:3846_0": "2860. Tambathālakā ayathālakā bhājetabbāti yojanā. Ca-saddena aṭṭhakathāyaṃ vuttaṃ",
  "tika-vin11t0:3846_1": "“ṭhapetvā pana bhājanavikatiṃ aññasmimpi kappiyalohabhaṇḍe añjanī añjanisalākā kaṇṇamalaharaṇī",
  "tika-vin11t0:3846_2": "sūci paṇṇasūci khuddako pipphalako khuddakaṃ ārakaṇṭakaṃ kuñcikā tāḷaṃ kattarayaṭṭhivedhako",
  "tika-vin11t0:3846_3": "natthudānaṃ bhindivālo lohakūṭo lohakuṭṭi lohaguḷo lohapiṇḍi lohaaraṇī cakkalikaṃ",
  "tika-vin11t0:3846_4": "aññampi vippakataṃ lohabhaṇḍaṃ bhājiya”nti vacanaṃ saṅgaṇhāti. Dhūmanettanti dhūmanāḷikā.",
  "tika-vin11t0:3846_5": "Ādi-saddena “phāladīparukkhadīpakapallakaolambakadīpakaitthipurisatiracchānagatarūpakāni",
  "tika-vin11t0:3846_6": "pana aññāni vā bhitticchadanakavāṭādīsu upanetabbāni antamaso lohakhilakaṃ upādāya",
  "tika-vin11t0:3846_7": "sabbāni lohabhaṇḍāni garubhaṇḍāniyeva hontī”ti vuttaṃ saṅgaṇhāti.",
  "tika-vin11t0:3847_0": "2861. Attanā paṭiladdhanti ettha pi-saddo luttaniddiṭṭho, attanā paṭiladdhampīti",
  "tika-vin11t0:3847_1": "attho. Bhikkhunā attanā paṭiladdhampi taṃ lohabhaṇḍaṃ kiñcipi puggalikaparibhogena",
  "tika-vin11t0:3847_2": "na bhuñjitabbanti yojanā.",
  "tika-vin11t0:3848": "2862. Kaṃsavaṭṭalohānaṃ vikārabhūtāni tambamayabhājanānipi puggalikaparibhogena sabbaso paribhuñjituṃ na vaṭṭantīti yojanā.",
  "tika-vin11t0:3849_0": "2863. Eseva nayoti “na puggalikabhogenā”tiādinā dassitanayo. Saṅghikesu vā gihīnaṃ",
  "tika-vin11t0:3849_1": "santakesu vā yathāvuttabhaṇḍesu paribhogapaccayā doso na atthīti yojanā. “Kaṃsalohādibhājanaṃ",
  "tika-vin11t0:3849_2": "saṅghassa dinnampi pārihāriyaṃ na vaṭṭati, gihivikatanīhāreneva paribhuñjitabba”nti",
  "tika-vin11t0:3849_3": "mahāpaccariyaṃ vuttaṃ. Ettha ca pārihāriyaṃ na vaṭṭati attano santakaṃ viya gahetvā",
  "tika-vin11t0:3849_4": "paribhuñjituṃ na vaṭṭatīti. “Gihivikatanīhāreneva paribhuñjitabba”nti iminā sace",
  "tika-vin11t0:3849_5": "ārāmikādayo paṭisāmetvā paṭidenti, paribhuñjituṃ vaṭṭatīti dasseti.",
  "tika-vin11t0:3850_0": "2864. Khīrapāsāṇanti mudukā pāṇajāti. Vuttañhi mātikāṭṭhakathāgaṇṭhipade “khīrapāsāṇo",
  "tika-vin11t0:3850_1": "nāma muduko pāsāṇo”ti. Garukanti garubhaṇḍaṃ. Taṭṭakādikanti ādi-saddena sarakādīnaṃ",
  "tika-vin11t0:3850_2": "saṅgaho. Ghaṭakoti khīrapāsāṇamayoyeva vārako. “Pādagaṇhanato uddha”nti iminā pādagaṇhanako",
  "tika-vin11t0:3850_3": "agarubhaṇḍanti dīpeti.",
  "tika-vin11t0:3851_0": "2865. “Suvaṇṇarajatahārakūṭajātiphalikabhājanāni gihivikatānipi na vaṭṭanti, pageva",
  "tika-vin11t0:3851_1": "saṅghikaparibhogena vā puggalikaparibhogena vā”ti aṭṭhakathāyaṃ vuttanayaṃ dassetumāha",
  "tika-vin11t0:3851_2": "“siṅgī”tiādi. Siṅgīti suvaṇṇaṃ. Sajjhu rajataṃ. Hārakūṭaṃ nāma suvaṇṇavaṇṇaṃ lohajātaṃ.",
  "tika-vin11t0:3851_3": "Phalikena ubbhavaṃ jātaṃ, phalikamayaṃ bhājananti attho. Gihīnaṃ santakānipīti api-saddena",
  "tika-vin11t0:3851_4": "gihivikataparibhogenāpi tāva na vaṭṭanti, pageva saṅghikaparibhogena vā puggalikaparibhogena",
  "tika-vin11t0:3851_5": "vāti dīpeti. Senāsanaparibhoge pana āmāsampi anāmāsampi sabbaṃ vaṭṭati.",
  "tika-vin11t0:3852_0": "2866. Khuddāti yāya vāsiyā ṭhapetvā dantakaṭṭhacchedanaṃ vā ucchutacchanaṃ vā aññaṃ",
  "tika-vin11t0:3852_1": "mahākammaṃ kātuṃ na sakkā, evarūpā khuddakā vāsi bhājanīyā. Mahattarīti yathāvuttappamāṇāya",
  "tika-vin11t0:3852_2": "vāsiyā mahantatarā yena kenaci ākārena katavāsi garubhaṇḍaṃ. Vejjānaṃ sirāvedhanakampi",
  "tika-vin11t0:3852_3": "ca pharasu tathā garubhaṇḍanti yojanā.",
  "tika-vin11t0:3853_0": "2867. Kuṭhārīti ettha pharasusadisova vinicchayo. Yā pana āvudhasaṅkhepena katā,",
  "tika-vin11t0:3853_1": "ayaṃ anāmāsā. Kudālo antamaso caturaṅgulamattopi. Sikharanti dhanurajjuto nāmetvā",
  "tika-vin11t0:3853_2": "dāruādīnaṃ vijjhanakakaṇṭako. Tenevāti nikhādaneneva.",
  "tika-vin11t0:3854_0": "2868. Nikhādanassa bhedavantatāya taṃ vibhajitvā dassetumāha “caturassamukhaṃ doṇimukha”nti.",
  "tika-vin11t0:3854_1": "Doṇimukhanti doṇi viya ubhayapassena nāmitamukhaṃ. Vaṅkanti aggato nāmetvā katanikhādanaṃ.",
  "tika-vin11t0:3854_2": "Pi-saddena ujukaṃ saṅgaṇhāti. Tattha cāti tasmiṃ nikhādane. Sadaṇḍaṃ khuddakañca",
  "tika-vin11t0:3854_3": "nikhādanaṃ sabbaṃ garubhaṇḍanti yojanā. “Sadaṇḍaṃ khuddaka”nti iminā visesanadvayena",
  "tika-vin11t0:3854_4": "adaṇḍaṃ phalamattaṃ sipāṭikāya ṭhapetvā pariharaṇayoggaṃ sammajjanidaṇḍavedhanakaṃ",
  "tika-vin11t0:3854_5": "nikhādanaṃ agarubhaṇḍaṃ, tato mahantaṃ nikhādanaṃ adaṇḍampi garubhaṇḍanti dīpeti.",
  "tika-vin11t0:3854_6": "Yehi manussehi vihāre vāsiādīni dinnāni ca honti, te ce ghare daḍḍhe vā corehi vā",
  "tika-vin11t0:3854_7": "vilutte “detha no, bhante, upakaraṇe puna pākatike karissāmā”ti vadanti, dātabbā.",
  "tika-vin11t0:3854_8": "Sace āharanti, na vāretabbā, anāharantāpi na codetabbā.",
  "tika-vin11t0:3855_0": "2869. “Kammārataṭṭakāracundakāranaḷakāramaṇikārapattabandhakānaṃ adhikaraṇimuṭṭhikasaṇḍāsatulādīni",
  "tika-vin11t0:3855_1": "sabbāni lohamayaupakaraṇāni saṅghe dinnakālato paṭṭhāya garubhaṇḍāni. Tipukoṭṭakasuvaṇṇakāracammakāraupakaraṇesupi",
  "tika-vin11t0:3855_2": "eseva nayo. Ayaṃ pana viseso – tipukoṭṭakaupakaraṇesupi tipucchedanasatthakaṃ, suvaṇṇakāraupakaraṇesu",
  "tika-vin11t0:3855_3": "suvaṇṇacchedanasatthakaṃ, cammakāraupakaraṇesu kataparikammacammachindanakaṃ khuddakasatthanti",
  "tika-vin11t0:3855_4": "imāni bhājanīyabhaṇḍānī”ti aṭṭhakathāgataṃ vinicchayekadesaṃ dassetumāha “muṭṭhika”ntiādi.",
  "tika-vin11t0:3855_5": "Tulādikanti ettha ādi-saddena kattariādiupakaraṇaṃ saṅgaṇhāti.",
  "tika-vin11t0:3856_0": "2870. “Nahāpitatunnakārānaṃ upakaraṇesupi ṭhapetvā mahākattariṃ, mahāsaṇḍāsaṃ, mahāpipphalakañca",
  "tika-vin11t0:3856_1": "sabbaṃ bhājanīyaṃ. Mahākattariādīni garubhaṇḍānī”ti aṭṭhakathāgataṃ vinicchayaṃ dassetumāha",
  "tika-vin11t0:3856_2": "“nhāpitakassā”tiādi. Nhāpitakassa upakaraṇesu saṇḍāso, mahattarī kattarī ca tunnakārānañca",
  "tika-vin11t0:3856_3": "upakaraṇesu mahattarī kattarī ca mahāpipphalakañca garubhaṇḍakanti yojanā.",
  "tika-vin11t0:3857_0": "2871. Ettāvatā catutthagarubhaṇḍe vinicchayaṃ dassetvā idāni pañcamagarubhaṇḍe vinicchayaṃ",
  "tika-vin11t0:3857_1": "dassetumāha “vallī”tiādi. Vettalatādikā valli dullabhaṭṭhāne saṅghassa dinnā vā tattha",
  "tika-vin11t0:3857_2": "saṅghassa bhūmiyaṃ jātā, rakkhitā gopitā vā aḍḍhabāhuppamāṇā garubhaṇḍaṃ hotīti yojanā.",
  "tika-vin11t0:3857_3": "“Aḍḍhabāhūti kapparato paṭṭhāya yāva aṃsakūṭa”nti gaṇṭhipade vuttaṃ. “Aḍḍhabāhu nāma",
  "tika-vin11t0:3857_4": "vidatthicaturaṅgula”ntipi vadanti. Sace sā valli saṅghakamme, cetiyakamme ca kate",
  "tika-vin11t0:3857_5": "atirekā hoti, puggalikakammepi upanetuṃ vaṭṭati. Arakkhitā pana garubhaṇḍameva na hoti.",
  "tika-vin11t0:3858_0": "2872. Aṭṭhakathāyaṃ “suttamakacivākanāḷikerahīracammamayā rajjukā vā yottāni vā vāke",
  "tika-vin11t0:3858_1": "ca nāḷikerahīre ca vaṭṭetvā katā ekavaṭṭā vā dvivaṭṭā vā saṅghassa dinnakālato paṭṭhāya",
  "tika-vin11t0:3858_2": "garubhaṇḍaṃ. Suttaṃ pana avaṭṭetvā dinnaṃ, makacivākanāḷikerahīrā ca bhājanīyā”ti",
  "tika-vin11t0:3858_3": "āgatavinicchayaṃ dassetumāha “suttavākādinibbattā”tiādi. Vākādīti ādi-saddena makacivākanāḷikerahīracammānaṃ",
  "tika-vin11t0:3858_4": "gahaṇaṃ. Nātidīghā rajjukā. Atidīghaṃ yottakaṃ.",
  "tika-vin11t0:3859": "2873. Nāḷikerassa hīre vā makacivāke vā vaṭṭetvā katā ekavaṭṭāpi garubhaṇḍakanti yojanā. Yehi panetāni rajjukayottādīni dinnāni honti, te attano karaṇīyena harantā na vāretabbā.",
  "tika-vin11t0:3860_0": "2874. Vaḍḍhakiaṅgulena aṭṭhaṅgulāyato sūcidaṇḍamatto pariṇāhato sīhaḷadīpe lekhakānaṃ",
  "tika-vin11t0:3860_1": "lekhanisūcidaṇḍamatto saṅghassa dinno vā tatthajātako vā rakkhito gopito veḷu garubhaṇḍaṃ",
  "tika-vin11t0:3860_2": "siyāti yojanā. “Yaṃ majjhimapurisassa kaniṭṭhaṅguliyā aggappamāṇaṃ, idaṃ sīhaḷadīpe",
  "tika-vin11t0:3860_3": "lekhakānaṃ lekhanisūciyā pamāṇa”nti vadanti. So ca saṅghakamme ca cetiyakamme ca",
  "tika-vin11t0:3860_4": "kate atireko puggalikakamme dātuṃ vaṭṭati.",
  "tika-vin11t0:3861_0": "2875. Daṇḍo ca salākā ca daṇḍasalākā, chattassa daṇḍasalākāti viggaho. Chattadaṇḍo",
  "tika-vin11t0:3861_1": "nāma chattapiṇḍi. Chattasalākāti chattapañjarasalākā. Daṇḍoti upāhanadaṇḍako. “Daṇḍo”ti",
  "tika-vin11t0:3861_2": "sāmaññena vuttepi aṭṭhakathāgatesu sarūpena idhāvutto upāhanadaṇḍoyeva sāmaññavacanena",
  "tika-vin11t0:3861_3": "pārisesato gahetabboti. Daḍḍhagehamanussā gaṇhitvā gacchantā na vāretabbā.",
  "tika-vin11t0:3862_0": "2876. Muñjādīsu gehacchadanārahesu tiṇesu yaṃ kiñci muṭṭhimattaṃ tiṇaṃ vā gehacchadanārahaṃ",
  "tika-vin11t0:3862_1": "tālapaṇṇādi ekampi saṅghassa dinnaṃ vā tattha saṅghikabhūmiyaṃ jātaṃ vā garubhaṇḍaṃ",
  "tika-vin11t0:3862_2": "siyāti yojetabbā. Tattha muṭṭhimattaṃ nāma karaḷamattaṃ. Idañca karaḷaṃ katvā chādentānaṃ",
  "tika-vin11t0:3862_3": "chadanakaraḷavasena gahetabbaṃ. Tālapaṇṇādīti ādi-saddena nāḷikerapaṇṇādigehacchadanapaṇṇānaṃ",
  "tika-vin11t0:3862_4": "gahaṇaṃ. Tampi muñjādi saṅghakamme ca cetiyakamme ca kate atirekaṃ puggalikakamme",
  "tika-vin11t0:3862_5": "dātuṃ vaṭṭati. Daḍḍhagehamanussā gahetvā gacchanti, na vāretabbāti.",
  "tika-vin11t0:3863_0": "2877-8. Aṭṭhaṅgulappamāṇoti dīghato aṭṭhaṅgulamatto. Keci “puthulato”ti vadanti.",
  "tika-vin11t0:3863_1": "Rittapotthakoti lekhāhi suññapotthako, na likhitapotthakoti vuttaṃ hoti. “Aṭṭhaṅgulappamāṇo”ti",
  "tika-vin11t0:3863_2": "iminā aṭṭhaṅgulato ūnappamāṇo bhājiyo, “rittapotthako”ti iminā aṭṭhaṅgulato atirekappamāṇopi",
  "tika-vin11t0:3863_3": "likhitapotthako bhājiyoti dasseti.",
  "tika-vin11t0:3864_0": "“Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu",
  "tika-vin11t0:3864_1": "vā yaṃ kiñci dullabhaṭṭhāne ānetvā vā dinnaṃ tatthajātakaṃ vā rakkhitagopitaṃ tālaphalapakkamattaṃ",
  "tika-vin11t0:3864_2": "garubhaṇḍaṃ hotī”ti aṭṭhakathāgatavinicchayaṃ dassetumāha “mattikā”tiādi. Pākatikā",
  "tika-vin11t0:3864_3": "vā setagerukādipañcavaṇṇā vāpi mattikāti yojanā. Sileso nāma kabiṭṭhādisileso. Ādi-saddena",
  "tika-vin11t0:3864_4": "sajjurasakaṅguṭṭhādīnaṃ gahaṇaṃ. Tālapakkapamāṇanti ekaṭṭhitālaphalapamāṇāpi. Tampi",
  "tika-vin11t0:3864_5": "mattikādi saṅghakamme, cetiyakamme ca niṭṭhite atirekaṃ puggalikakamme dātuṃ vaṭṭati.",
  "tika-vin11t0:3865": "2879-80. “Veḷuādika”nti padacchedo. Rakkhitaṃ gopitaṃ vāpi gaṇhatā samakaṃ vā atirekaṃ vā thāvaraṃ antamaso taṃagghanakaṃ vālikameva vā datvā gahetabbanti yojanā.",
  "tika-vin11t0:3866_0": "Aṭṭhakathāyaṃ pana “rakkhitagopitaṃ veḷuṃ gaṇhantena samakaṃ vā atirekaṃ vā thāvaraṃ",
  "tika-vin11t0:3866_1": "antamaso taṃagghanakavālikāyapi phātikammaṃ katvā gahetabbo. Phātikammaṃ akatvā gaṇhantena",
  "tika-vin11t0:3866_2": "tattheva vaḷañjetabbo, gamanakāle saṅghike āvāse ṭhapetvā gantabbaṃ. Asatiyā gahetvā",
  "tika-vin11t0:3866_3": "gatena pana pahiṇitvā dātabbo. Desantaragatena sampattavihāre saṅghikāvāse ṭhapetabbo”ti",
  "tika-vin11t0:3866_4": "veḷumhiyeva ayaṃ vinicchayo vutto, idha pana “valliveḷādikaṃ kiñcī”ti valliādīnampi",
  "tika-vin11t0:3866_5": "sāmaññena vuttattā taṃ upalakkhaṇamattaṃ valliādīsupi yathārahaṃ labbhatīti veditabbaṃ.",
  "tika-vin11t0:3867": "2881. Añjananti silāmayo. Evaṃ haritālamanosilāpi.",
  "tika-vin11t0:3868_0": "2882. Dārubhaṇḍe ayaṃ vinicchayo – pariṇāhato yathāvutta sūcidaṇḍappamāṇako aṭṭhaṅguladīgho",
  "tika-vin11t0:3868_1": "yo koci dārubhaṇḍako dārudullabhaṭṭhāne saṅghassa dinno vā tatthajātako vā rakkhitagopito",
  "tika-vin11t0:3868_2": "garubhaṇḍaṃ hotīti yojanā.",
  "tika-vin11t0:3869_0": "2883. Evaṃ kurundaṭṭhakathāya āgatavinicchayaṃ dassetvā mahāaṭṭhakathāya āgataṃ dassetumāha",
  "tika-vin11t0:3869_1": "“mahāaṭṭhakathāya”ntiādi. Tattha āsandikasattaṅgā vuttalakkhaṇāva. “Bhaddapīṭha”nti",
  "tika-vin11t0:3869_2": "vettamayaṃ pīṭhaṃ vuccati. Pīṭhikāti pilotikābaddhapīṭhameva.",
  "tika-vin11t0:3870_0": "2884. Eḷakapādapīṭhaṃ nāma dārupaṭṭikāya upari pāde ṭhapetvā bhojanapallaṅkaṃ viya",
  "tika-vin11t0:3870_1": "katapīṭhaṃ vuccati. “Āmalakavaṭṭakapīṭha”nti etassa “āmaṇḍakavaṭṭaka”nti pariyāyo,",
  "tika-vin11t0:3870_2": "tasmā ubhayenāpi āmalakākārena yojitaṃ bahupādakapīṭhaṃ vuccati. Kesuci potthakesu",
  "tika-vin11t0:3870_3": "“tathāmaṇḍakapīṭhaka”nti pāṭho. Gāthābandhavasena maṇḍaka-saddapayogo. Kocchaṃ bhūtagāmavagge",
  "tika-vin11t0:3870_4": "catutthasikkhāpade vuttasarūpaṃ. Palālapīṭhanti nipajjanatthāya katā palālabhisi,",
  "tika-vin11t0:3870_5": "iminā kadalipattādimayapīṭhampi upalakkhaṇato dassitaṃ. Yathāha – “palālapīṭhena",
  "tika-vin11t0:3870_6": "cettha kadalipattādipīṭhānipi saṅgahitānī”ti. Dhovane phalakanti cīvaradhovanaphalakaṃ,",
  "tika-vin11t0:3870_7": "dhovanādisaddānaṃ viyettha vibhattialopo. Imesu tāva yaṃ kiñci khuddakaṃ vā hotu",
  "tika-vin11t0:3870_8": "mahantaṃ vā, saṅghassa dinnaṃ garubhaṇḍaṃ hoti. Byagghacammaonaddhampi vāḷarūpaparikkhittaṃ",
  "tika-vin11t0:3870_9": "ratanaparisibbitaṃ kocchaṃ garubhaṇḍameva.",
  "tika-vin11t0:3871_0": "2885. Bhaṇḍikāti daṇḍakaṭṭhacchedanabhaṇḍikā. Muggaroti daṇḍamuggaro. Daṇḍamuggaro",
  "tika-vin11t0:3871_1": "nāma yena rajitacīvaraṃ pothenti. Vatthaghaṭṭanamuggaroti cīvaraghaṭṭanamuggaro,",
  "tika-vin11t0:3871_2": "yena anuvātādiṃ ghaṭṭenti. Ambaṇanti phalakehi pokkharaṇisadisaṃ katapānīyabhājanaṃ.",
  "tika-vin11t0:3871_3": "Mañjūsā nāma doṇipeḷā. Nāvā poto. Rajanadoṇikā nāma yattha cīvaraṃ rajanti, pakkarajanaṃ vā ākiranti.",
  "tika-vin11t0:3872_0": "2886. Uḷuṅkoti nāḷikeraphalakaṭāhādimayo uḷuṅko. Ubhayaṃ pidhānasamako samuggo. “Khuddako",
  "tika-vin11t0:3872_1": "parividhano karaṇḍa”nti vadanti. Karaṇḍo ca pādagaṇhanakato atirekappamāṇo idha adhippeto.",
  "tika-vin11t0:3872_2": "Kaṭacchūti dabbi. Ādi-saddena pānīyasarāvapānīyasaṅkhādīnaṃ gahaṇaṃ.",
  "tika-vin11t0:3873_0": "2887. Gehasambhāranti gehopakaraṇaṃ. Thambhatulāsopānaphalakādi dārumayaṃ, pāsāṇamayampi",
  "tika-vin11t0:3873_1": "imināva gahitaṃ. Kappiyacammanti “eḷakājamigāna”ntiādinā heṭṭhā dassitaṃ kappiyacammaṃ.",
  "tika-vin11t0:3873_2": "Tabbipariyāyaṃ akappiyaṃ. Abhājiyaṃ garubhaṇḍattā. Bhūmattharaṇaṃ katvā paribhuñjituṃ vaṭṭati.",
  "tika-vin11t0:3874_0": "2888. Aṭṭhakathāyaṃ “eḷakacammaṃ pana paccattharaṇagatikameva hoti, tampi garubhaṇḍamevā”ti",
  "tika-vin11t0:3874_1": "vuttattā āha “eḷacammaṃ garuṃ vutta”nti. Kurundiyaṃ pana “sabbaṃ mañcappamāṇaṃ cammaṃ",
  "tika-vin11t0:3874_2": "garubhaṇḍa”nti vuttaṃ. Ettha ca “paccattharaṇagatikamevā”ti iminā mañcapīṭhepi attharituṃ",
  "tika-vin11t0:3874_3": "vaṭṭatīti dīpeti. “Pāvārādipaccattharaṇampi garubhaṇḍa”nti eke, “no”ti apare, vīmaṃsitvā",
  "tika-vin11t0:3874_4": "gahetabbaṃ. Mañcappamāṇanti ca pamāṇayuttaṃ mañcaṃ. Pamāṇayuttamañco nāma yassa dīghaso",
  "tika-vin11t0:3874_5": "nava vidatthiyo tiriyañca tadupaḍḍhaṃ. Uddhaṃ mukhamassāti udukkhalaṃ. Ādi-saddena",
  "tika-vin11t0:3874_6": "musalaṃ, suppaṃ, nisadaṃ, nisadapoto, pāsāṇadoṇi, pāsāṇakaṭāhañca saṅgahitaṃ. Pesakārādīti",
  "tika-vin11t0:3874_7": "ādi-saddena cammakārādīnaṃ gahaṇaṃ. Turivemādi pesakārabhaṇḍañca bhastādi cammakārabhaṇḍañca",
  "tika-vin11t0:3874_8": "kasibhaṇḍañca yuganaṅgalādi saṅghikaṃ saṅghasantakaṃ garubhaṇḍanti yojanā.",
  "tika-vin11t0:3875_0": "2889. “Tathevā”ti iminā “saṅghika”nti idaṃ paccāmasati. Ādhārakoti pattādhāro. Tālavaṇṭanti",
  "tika-vin11t0:3875_1": "tālavaṇṭehi kataṃ. Veḷudantavilīvehi vā morapiñchehi vā cammavikatīhi vā katampi",
  "tika-vin11t0:3875_2": "taṃsadisaṃ “tālavaṇṭa”nteva vuccati. Vaṭṭavidhūpanānaṃ tālavaṇṭeyeva antogadhattā",
  "tika-vin11t0:3875_3": "“bījanī”ti caturassavidhūpanañca ketakapārohakuntālapaṇṇādimayadantamayavisāṇamayadaṇḍakamakasabījanī",
  "tika-vin11t0:3875_4": "ca vuccati. Pacchi pākaṭāyeva. Pacchito khuddako tālapaṇṇādimayo bhājanaviseso caṅkoṭakaṃ.",
  "tika-vin11t0:3875_5": "Sabbā sammajjanīti nāḷikerahīrādīhi baddhā yaṭṭhisammajjanī, muṭṭhisammajjanīti duvidhā",
  "tika-vin11t0:3875_6": "pariveṇaṅgaṇādisammajjanī ca tatheva duvidhā khajjūrināḷikerapaṇṇādīhi baddhā gehasammajjanī",
  "tika-vin11t0:3875_7": "cāti sabbāpi sammajjanī garubhaṇḍaṃ hoti.",
  "tika-vin11t0:3876": "2890. Cakkayuttakayānanti hatthavaṭṭakasakaṭādiyuttayānañca.",
  "tika-vin11t0:3877_0": "2891. Chattanti paṇṇakilañjasetacchattavasena tividhaṃ chattaṃ. Muṭṭhipaṇṇanti tālapaṇṇaṃ",
  "tika-vin11t0:3877_1": "sandhāya vuttaṃ. Visāṇabhājanañca tumbabhājanañcāti viggaho, ekadesasarūpekaseso,",
  "tika-vin11t0:3877_2": "gāthābandhavasena niggahitāgamo ca. Visāṇamayaṃ, bhājanaṃ tumbamayaṃ bhājanañcāti",
  "tika-vin11t0:3877_3": "attho. Idha “pādagaṇhanakato atirittappamāṇa”nti seso. Araṇī araṇisahitaṃ. Ādi-saddena",
  "tika-vin11t0:3877_4": "āmalakatumbaṃ anuññātavāsiyā daṇḍañca saṅgaṇhāti. Lahu agarubhaṇḍaṃ, bhājanīyanti",
  "tika-vin11t0:3877_5": "attho. Pādagaṇhanakato atirittappamāṇaṃ garubhaṇḍaṃ.",
  "tika-vin11t0:3878_0": "2892. Visāṇanti govisāṇādi yaṃ kiñci visāṇaṃ. Atacchitaṃ yathāgatameva bhājanīyaṃ.",
  "tika-vin11t0:3878_1": "Aniṭṭhitaṃ mañcapādādi yaṃ kiñci bhājanīyanti yojanā. Yathāha – “mañcapādo mañcaaṭanī",
  "tika-vin11t0:3878_2": "pīṭhapādo pīṭhaaṭanī vāsipharasuādīnaṃ daṇḍoti etesu yaṃ kiñci vippakatatacchanakammaṃ",
  "tika-vin11t0:3878_3": "aniṭṭhitameva bhājanīyaṃ, tacchitamaṭṭhaṃ pana garubhaṇḍaṃ hotī”ti.",
  "tika-vin11t0:3879_0": "2893. Niṭṭhito tacchito vāpīti tacchitaniṭṭhitopi. Vidhoti kāyabandhane anuññātavidho.",
  "tika-vin11t0:3879_1": "Hiṅgukaraṇḍakoti hiṅgumayo vā tadādhāro vā karaṇḍako. Añjanīti añjananāḷikā ca añjanakaraṇḍako",
  "tika-vin11t0:3879_2": "ca. Salākāyoti añjanisalākā. Udapuñchanīti hatthidantavisāṇādimayā udakapuñchanī.",
  "tika-vin11t0:3879_3": "Idaṃ sabbaṃ bhājanīyameva.",
  "tika-vin11t0:3880_0": "2894. Paribhogārahanti manussānaṃ upabhogaparibhogayoggaṃ. Kulālabhaṇḍanti ghaṭapiṭharādikumbhakārabhaṇḍampi.",
  "tika-vin11t0:3880_1": "Pattaṅgārakaṭāhanti pattakaṭāhaṃ, aṅgārakaṭāhañca. Dhūmadānaṃ nāḷikā. Kapallikāti dīpakapallikā.",
  "tika-vin11t0:3881_0": "2895. Thupikāti pāsādādithupikā. Dīparukkhoti padīpādhāro. Cayanacchadaniṭṭhakāti",
  "tika-vin11t0:3881_1": "pākāracetiyādīnaṃ cayaniṭṭhakā ca gehādīnaṃ chadaniṭṭhakā ca. Sabbampīti yathāvuttaṃ",
  "tika-vin11t0:3881_2": "sabbampi anavasesaṃ parikkhāraṃ.",
  "tika-vin11t0:3882_0": "2896. Kañcanakoti sarako. Ghaṭakoti pādagaṇhanakato anatirittappamāṇo ghaṭako. “Yathā",
  "tika-vin11t0:3882_1": "ca mattikābhaṇḍe, evaṃ lohabhaṇḍepi kuṇḍikā bhājanīyakoṭṭhāsameva bhajatī”ti aṭṭhakathānayaṃ",
  "tika-vin11t0:3882_2": "saṅgahetumāha “lohabhaṇḍepi kuṇḍikāpi ca bhājiyā”ti.",
  "tika-vin11t0:3883_0": "2897. Garu nāma pacchimaṃ garubhaṇḍattayaṃ. Thāvaraṃ nāma purimadvayaṃ. Saṅghassāti",
  "tika-vin11t0:3883_1": "saṅghena. Parivattetvāti puggalikādīhi tādisehi tehi parivattetvā. Tatrāyaṃ parivattananayo",
  "tika-vin11t0:3883_2": "– saṅghassa nāḷikerārāmo dūre hoti, kappiyakārakā taṃ bahutaraṃ khādanti, tato sakaṭavetanaṃ",
  "tika-vin11t0:3883_3": "datvā appameva āharanti, aññesaṃ pana tassa ārāmassa avidūragāmavāsīnaṃ manussānaṃ",
  "tika-vin11t0:3883_4": "vihārassa samīpe ārāmo hoti, te saṅghaṃ upasaṅkamitvā sakena ārāmena taṃ ārāmaṃ yācanti,",
  "tika-vin11t0:3883_5": "saṅghena “ruccati saṅghassā”ti apaloketvā sampaṭicchitabbo. Sacepi bhikkhūnaṃ rukkhasahassaṃ",
  "tika-vin11t0:3883_6": "hoti, manussānaṃ pañcasatāni, “nanu tumhākaṃ ārāmo khuddako”ti na vattabbaṃ. Kiñcāpi",
  "tika-vin11t0:3883_7": "hi ayaṃ khuddako, atha kho itarato bahutaraṃ āyaṃ deti. Sacepi samakameva deti, evampi",
  "tika-vin11t0:3883_8": "icchiticchitakkhaṇe paribhuñjituṃ sakkāti gahetabbameva.",
  "tika-vin11t0:3884_0": "Sace pana manussānaṃ bahutarā rukkhā honti, “nanu tumhākaṃ bahutarā rukkhā”ti vattabbaṃ.",
  "tika-vin11t0:3884_1": "Sace “atirekaṃ amhākaṃ puññaṃ hotu, saṅghassa demā”ti vadanti, jānāpetvā sampaṭicchituṃ",
  "tika-vin11t0:3884_2": "vaṭṭati. Bhikkhūnaṃ rukkhā phaladhārino, manussānaṃ rukkhā na tāva phalaṃ gaṇhanti.",
  "tika-vin11t0:3884_3": "Kiñcāpi na gaṇhanti, na cirasseva gaṇhissantīti sampaṭicchitabbameva. Manussānaṃ",
  "tika-vin11t0:3884_4": "rukkhā phaladhārino, bhikkhūnaṃ na tāva phalaṃ gaṇhanti. “Nanu tumhākaṃ rukkhā phaladhārino”ti",
  "tika-vin11t0:3884_5": "vattabbaṃ. Sace “gaṇhatha, bhante, amhākaṃ puññaṃ bhavissatī”ti vadanti, jānāpetvā",
  "tika-vin11t0:3884_6": "sampaṭicchituṃ vaṭṭati. Evaṃ ārāmena ārāmo parivattetabbo. Eteneva nayena ārāmavatthupi",
  "tika-vin11t0:3884_7": "vihāropi vihāravatthupi ārāmena parivattetabbaṃ. Ārāmavatthunā ca mahantena vā khuddakena",
  "tika-vin11t0:3884_8": "vā ārāmaārāmavatthuvihāravihāravatthūni.",
  "tika-vin11t0:3885_0": "Kathaṃ vihārena vihāro parivattetabbo? Saṅghassa antogāme gehaṃ hoti, manussānaṃ",
  "tika-vin11t0:3885_1": "vihāramajjhe pāsādo, ubhopi agghena samakā, sace manussā tena pāsādena taṃ gehaṃ",
  "tika-vin11t0:3885_2": "yācanti, sampaṭicchituṃ vaṭṭati. Bhikkhūnaṃ ce mahagghataraṃ gehaṃ hoti, “mahagghataraṃ",
  "tika-vin11t0:3885_3": "amhākaṃ geha”nti vutte ca “kiñcāpi mahagghataraṃ, pabbajitānaṃ pana asāruppaṃ, na",
  "tika-vin11t0:3885_4": "sakkā tattha pabbajitehi vasituṃ, idaṃ pana sāruppaṃ, gaṇhathā”ti vadanti, evampi",
  "tika-vin11t0:3885_5": "sampaṭicchituṃ vaṭṭati. Sace pana manussānaṃ mahagghaṃ hoti, “nanu tumhākaṃ gehaṃ",
  "tika-vin11t0:3885_6": "mahaggha”nti vattabbaṃ. “Hotu, bhante, amhākaṃ puññaṃ bhavissati, gaṇhathā”ti vutte",
  "tika-vin11t0:3885_7": "pana sampaṭicchituṃ vaṭṭati. Evaṃ vihārena vihāro parivattetabbo. Eteneva nayena",
  "tika-vin11t0:3885_8": "vihāravatthupi ārāmopi ārāmavatthupi vihārena parivattetabbaṃ. Vihāravatthunā ca",
  "tika-vin11t0:3885_9": "mahagghena vā appagghena vā vihāravihāravatthuārāmaārāmavatthūni. Evaṃ tāva thāvarena",
  "tika-vin11t0:3885_10": "thāvaraparivattanaṃ veditabbaṃ.",
  "tika-vin11t0:3886_0": "Garubhaṇḍena garubhaṇḍaparivattane pana mañcapīṭhaṃ mahantaṃ vā hotu khuddakaṃ vā,",
  "tika-vin11t0:3886_1": "antamaso caturaṅgulapādakaṃ gāmadārakehi paṃsvāgārakesu kīḷantehi katampi saṅghassa",
  "tika-vin11t0:3886_2": "dinnakālato paṭṭhāya garubhaṇḍaṃ hoti. Sacepi rājarājamahāmattādayo ekappahāreneva",
  "tika-vin11t0:3886_3": "mañcasataṃ vā mañcasahassaṃ vā denti, sabbe kappiyamañcā sampaṭicchitabbā, sampaṭicchitvā",
  "tika-vin11t0:3886_4": "vuḍḍhapaṭipāṭiyā “saṅghikaparibhogena paribhuñjathā”ti dātabbā, puggalikavasena na",
  "tika-vin11t0:3886_5": "dātabbā. Atirekamañce bhaṇḍāgārādīsu paññapetvā pattacīvaraṃ nikkhipitumpi vaṭṭati.",
  "tika-vin11t0:3887_0": "Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo. Tattha",
  "tika-vin11t0:3887_1": "ce bahū mañcā honti, mañcena kammaṃ natthi, yassa vasanaṭṭhāne kammaṃ atthi, tattha",
  "tika-vin11t0:3887_2": "“saṅghikaparibhogena paribhuñjathā”ti dātabbo. Mahagghena satagghanakena, sahassagghanakena",
  "tika-vin11t0:3887_3": "vā mañcena aññaṃ mañcasataṃ labhati, parivattetvā gahetabbaṃ. Na kevalaṃ mañcena",
  "tika-vin11t0:3887_4": "mañcoyeva, ārāmaārāmavatthuvihāravihāravatthupīṭhabhisibimbohanānipi parivattetuṃ",
  "tika-vin11t0:3887_5": "vaṭṭanti. Esa nayo pīṭhabhisibimbohanesupi etesu hi kappiyākappiyaṃ vuttanayameva.",
  "tika-vin11t0:3887_6": "Tattha akappiyaṃ na paribhuñjitabbaṃ, kappiyaṃ saṅghikaparibhogena paribhuñjitabbaṃ.",
  "tika-vin11t0:3887_7": "Akappiyaṃ vā mahagghaṃ kappiyaṃ vā parivattetvā vuttavatthūni gahetabbāni, agarubhaṇḍupagaṃ",
  "tika-vin11t0:3887_8": "pana bhisibimbohanaṃ nāma natthīti.",
  "tika-vin11t0:3888_0": "2898. Bhikkhu adhotena pādena, allapādena vā senāsanaṃ nakkameti sambandho. Sayanti",
  "tika-vin11t0:3888_1": "ettha, āsanti cāti sayanāsanaṃ, parikammakatabhūmattharaṇādi. Allapādena vāti yena",
  "tika-vin11t0:3888_2": "akkantaṭṭhāne udakaṃ paññāyati, evarūpena tintapādena. Yathāha – “allehi pādehīti",
  "tika-vin11t0:3888_3": "yehi akkantaṭṭhāne udakaṃ paññāyati, evarūpehi pādehi paribhaṇḍakatabhūmi vā senāsanaṃ",
  "tika-vin11t0:3888_4": "vā na akkamitabbaṃ. Sace pana udakasinehamattameva paññāyati, na udakaṃ, vaṭṭatī”ti.",
  "tika-vin11t0:3888_5": "Saupāhanoti ettha “dhotapādaka”nti vattabbaṃ. Pāde paṭimukkāhi upāhanāhi saupāhano",
  "tika-vin11t0:3888_6": "bhikkhu dhotapādakaṃ dhotapādehi akkamitabbaṭṭhānaṃ tatheva na akkameti yojanā.",
  "tika-vin11t0:3889_0": "2899. Parikammakatāyāti sudhādiparikammakatāya. Niṭṭhubhantassāti kheḷaṃ pātentassa.",
  "tika-vin11t0:3889_1": "Parikammakataṃ bhittinti setabhittiṃ vā cittakammakataṃ vā bhittiṃ. Na kevalañca",
  "tika-vin11t0:3889_2": "bhittimeva, dvārampi vātapānampi apassenaphalakampi pāsāṇatthambhampi rukkhatthambhampi",
  "tika-vin11t0:3889_3": "cīvarena vā kenaci vā appaṭicchādetvā apassayituṃ na labhatiyeva. “Dvāravātapānādayo",
  "tika-vin11t0:3889_4": "pana aparikammakatāpi apaṭicchādetvā na apassayitabbā”ti gaṇṭhipade vuttaṃ.",
  "tika-vin11t0:3890": "2901. Niddāyato tassa koci sarīrāvayavo paccattharaṇe saṅkuṭite sahasā yadi mañcaṃ phusati, dukkaṭanti yojanā.",
  "tika-vin11t0:3891": "2902. Lomesu mañcaṃ phusantesu. Hatthapādānaṃ talena akkamituṃ vaṭṭatīti yojanā. Mañcapīṭhaṃ nīharantassa kāye paṭihaññati, anāpatti.",
  "tika-vin11t0:3892_0": "“Dāyakehi ‘kāyena phusitvā yathāsukhaṃ paribhuñjathā’ti dinnasenāsanaṃ, mañcapīṭhādiñca",
  "tika-vin11t0:3892_1": "dāyakena vuttaniyāmena paribhuñjantassa doso natthī”ti mātikaṭṭhakathāya sīhaḷagaṇṭhipade",
  "tika-vin11t0:3892_2": "vuttattā tathā paribhuñjantassa anāpatti. “Imaṃ mañcapīṭhādiṃ saṅghassa dammī”ti",
  "tika-vin11t0:3892_3": "vutte garubhaṇḍaṃ hoti, na bhājetabbaṃ saṅghassa parāmaṭṭhattā. “Imaṃ mañcapīṭhādiṃ",
  "tika-vin11t0:3892_4": "bhadantānaṃ vassaggena gaṇhituṃ dammī”ti vutte satipi garubhaṇḍabhāve kappiyavatthuṃ",
  "tika-vin11t0:3892_5": "bhājetvā gaṇhituṃ vaṭṭati, akappiyabhaṇḍameva bhājetvā gahetuṃ na labbhati. “Imaṃ",
  "tika-vin11t0:3892_6": "mañcapīṭhaṃ vassaggena gahetuṃ saṅghassa dammī”ti vutte vassaggena bhājetvā gahetabbaṃ",
  "tika-vin11t0:3892_7": "vassaggena bhājanaṃ paṭhamaṃ vatvā pacchā saṅghassa parāmaṭṭhattā. “Saṅghassa imaṃ",
  "tika-vin11t0:3892_8": "mañcapīṭhaṃ vassaggena gaṇhituṃ dammī”ti vutte pana garubhaṇḍaṃ hoti paṭhamaṃ saṅghassa",
  "tika-vin11t0:3892_9": "parāmaṭṭhattāti ayampi viseso mātikaṭṭhakathā gaṇṭhipadeyeva vutto.",
  "tika-vin11t0:3893_0": "2903-4. Uddesabhattavinicchayekadesaṃ dassetumāha “sahassagghanako”tiādi. Sahassagghanako",
  "tika-vin11t0:3893_1": "sacīvaro piṇḍapāto avassikaṃ bhikkhuṃ patto, tasmiṃ vihāre ca “evarūpo piṇḍapāto",
  "tika-vin11t0:3893_2": "avassikaṃ bhikkhuṃ patto”ti likhitvā ṭhapitopi ca hoti, tato saṭṭhivassānamaccaye",
  "tika-vin11t0:3893_3": "tādiso sahassagghanako sacīvaro koci piṇḍapāto sace uppanno hoti, taṃ piṇḍapātaṃ",
  "tika-vin11t0:3893_4": "budho vinicchayakusalo bhikkhu avassikaṭṭhitikāya adatvā saṭṭhivassikaṭṭhitikāya dadeyyāti yojanā.",
  "tika-vin11t0:3894_0": "2905. Uddesabhattaṃ bhuñjitvāti upasampannakāle attano vassaggena pattaṃ uddesabhattaṃ",
  "tika-vin11t0:3894_1": "paribhuñjitvā. Jāto ce sāmaṇerakoti sikkhāpaccakkhānādivasena sace sāmaṇero jāto.",
  "tika-vin11t0:3894_2": "Tanti upasampannakāle gahitaṃ tadeva uddesabhattaṃ. Sāmaṇerassa pāḷiyāti sāmaṇerapaṭipāṭiyā",
  "tika-vin11t0:3894_3": "attano pattaṃ pacchā gahetuṃ labhati.",
  "tika-vin11t0:3895_0": "2906. Yo sāmaṇero sampuṇṇavīsativasso “sve uddesaṃ labhissatī”ti vattabbo, ajja so",
  "tika-vin11t0:3895_1": "upasampanno hoti, ṭhitikā atītā siyāti yojanā, sve pāpetabbā sāmaṇeraṭṭhitikā ajja",
  "tika-vin11t0:3895_2": "upasampannattā atikkantā hotīti attho, taṃ bhattaṃ na labhatīti vuttaṃ hoti.",
  "tika-vin11t0:3896_0": "2907. Uddesabhattānantaraṃ salākabhattaṃ dassetumāha “sace panā”tiādi. Sace salākā",
  "tika-vin11t0:3896_1": "laddhā, taṃdine bhattaṃ na laddhaṃ, punadine tassa bhattaṃ gahetabbaṃ, na saṃsayo",
  "tika-vin11t0:3896_2": "“gahetabbaṃ nu kho, na gahetabba”nti evaṃ saṃsayo na kātabboti yojanā.",
  "tika-vin11t0:3897": "2908. Uttari uttaraṃ atirekaṃ bhaṅgaṃ byañjanaṃ etassāti uttaribhaṅgaṃ, tassa, atirekabyañjanassāti attho. Ekacarassāti ekacārikassa. Salākāyeva salākikā.",
  "tika-vin11t0:3898": "2909. Uttaribhaṅgameva uttaribhaṅgakaṃ.",
  "tika-vin11t0:3899": "2910. Yena yena hīti gāhitasalākena yena yena bhikkhunā. Yaṃ yanti bhattabyañjanesu yaṃ yaṃ bhattaṃ vā yaṃ yaṃ byañjanaṃ vā.",
  "tika-vin11t0:3900": "2911. Saṅghuddesādikanti saṅghabhattauddesabhattādikaṃ. Ādi-saddena nimantanaṃ, salākaṃ, pakkhikaṃ, uposathikaṃ, pāṭipadikanti pañca bhattāni gahitāni.",
  "tika-vin11t0:3901_0": "Tattha sabbasaṅghassa dinnaṃ saṅghabhattaṃ nāma. “Saṅghato ettake bhikkhū uddisitvā",
  "tika-vin11t0:3901_1": "dethā”tiādinā vatvā dinnaṃ uddesabhattaṃ. “Saṅghato ettakānaṃ bhikkhūnaṃ bhattaṃ",
  "tika-vin11t0:3901_2": "gaṇhathā”tiādinā vatvā dinnaṃ nimantanaṃ nāma. Attano attano nāmena salākagāhakānaṃ",
  "tika-vin11t0:3901_3": "bhikkhūnaṃ dinnaṃ salākabhattaṃ nāma. Cātuddasiyaṃ dinnaṃ pakkhikaṃ. Uposathe dinnaṃ",
  "tika-vin11t0:3901_4": "uposathikaṃ. Pāṭipade dinnaṃ pāṭipadikaṃ. Taṃtaṃnāmena dinnameva tathā tathā voharīyati.",
  "tika-vin11t0:3901_5": "Etesaṃ pana vitthārakathā “abhilakkhitesū”tiādinā aṭṭhakathāyaṃ vuttanayena veditabbā.",
  "tika-vin11t0:3901_6": "Āgantukādīti ettha ādi-saddena gamikabhattaṃ, gilānabhattaṃ, gilānupaṭṭhākabhattanti",
  "tika-vin11t0:3901_7": "tīṇi gahitāni. Āgantukānaṃ dinnaṃ bhattaṃ āgantukabhattaṃ. Eseva nayo sesesu.",
  "tika-vin11t0:3902_0": "2912. Vihāranti vihārabhattaṃ uttarapadalopena, vihāre tatruppādabhattassetaṃ adhivacanaṃ.",
  "tika-vin11t0:3902_1": "Vārabhattanti dubbhikkhasamaye “vārena bhikkhū jaggissāmā”ti dhuragehato paṭṭhāya",
  "tika-vin11t0:3902_2": "dinnaṃ. Niccanti niccabhattaṃ uttarapadalopena, tañca tathā vatvāva dinnaṃ. Kuṭibhattaṃ",
  "tika-vin11t0:3902_3": "nāma saṅghassa āvāsaṃ katvā “amhākaṃ senāsanavāsino amhākaṃ bhattaṃ gaṇhantū”ti dinnaṃ.",
  "tika-vin11t0:3902_4": "Pannarasavidhaṃ sabbameva bhattaṃ idha imasmiṃ senāsanakkhandhake uddiṭṭhaṃ kathitaṃ.",
  "tika-vin11t0:3902_5": "Etesaṃ vitthāravinicchayo atthikehi samantapāsādikāya gahetabbo.",
  "tika-vin11t0:3903": "2913. Paccayabhājane micchāpaṭipattiyā mahādīnavattā appamatteneva paṭipajjitabbanti paccayabhājanakaṃ anusāsanto āha “pāḷi”ntiādi.",
  "tika-vin11t0:3904": "Senāsanakkhandhakakathāvaṇṇanā.",
  "tika-vin11t0:3905": "Vattakkhandhakakathāvaṇṇanā",
  "tika-vin11t0:3906_0": "2914-5. Āgantuko ca āvāsiko ca piṇḍacāriko ca senāsanañca āraññako ca anumodanā cāti",
  "tika-vin11t0:3906_1": "viggaho, tāsu vattāni, itarītarayogadvandasamāsassa uttarapadaliṅgattā itthi liṅganiddeso.",
  "tika-vin11t0:3906_2": "Bhatte bhattagge, uttarapadalopo. “Bhatte”tiādīhi padehi “vattānī”ti paccekaṃ yojetabbaṃ.",
  "tika-vin11t0:3907_0": "Ācariyo ca upajjhāyako ca sisso ca saddhivihāriko ca, tesaṃ vattānīti viggaho. Sabbasoti",
  "tika-vin11t0:3907_1": "sabbāvayavabhedehi. Catuddasevāti avayavabhedehi bahuvidhānipi vattāni visayabhedena",
  "tika-vin11t0:3907_2": "cuddasa eva vuttāni. Visuddhacittenāti savāsanasakalasaṃkilesappahānato accantaparisuddhacittasantānena.",
  "tika-vin11t0:3907_3": "Vināyakenāti satte vinetīti vināyako, anuttarapurisadammasārathibhāvena dammadevabrahmanāgādike",
  "tika-vin11t0:3907_4": "satte nānāvidhena vinayanupāyena dametīti attho. Atha vā vigato nāyako assāti vināyako, tena.",
  "tika-vin11t0:3908_0": "2916. Ārāmanti ettha taṃsamīpe tabbohāro. Yathāha “idāni ‘ārāmaṃ pavisissāmī’ti iminā",
  "tika-vin11t0:3908_1": "upacārasīmasamīpaṃ dasseti, tasmā upacārasīmaṃ patvā upāhanāomuñcanādi sabbaṃ kātabba”nti.",
  "tika-vin11t0:3908_2": "“Pana apanetabba”nti padacchedo. Muñcitabbāti upāhanā pādato apanetabbā.",
  "tika-vin11t0:3909": "2917. Oguṇṭhananti sasīsapārupanaṃ. Sīse cīvarameva vā na kātabbanti sambandho. Tenāti āgantukena. Pānīyavārināti pātabbajalena.",
  "tika-vin11t0:3910_0": "2918. Pucchitvāti vassagaṇanaṃ pucchitvā. Vihāre vuḍḍhabhikkhuno āgantukena bhikkhunā",
  "tika-vin11t0:3910_1": "vanditabbāva. Kāleti kālasseva. Tena āgantukena bhikkhunā senāsanaṃ “mayhaṃ kataraṃ",
  "tika-vin11t0:3910_2": "senāsanaṃ pāpuṇātī”ti pucchitabbañcāti yojanā.",
  "tika-vin11t0:3911_0": "2919. “Pucchitabba”nti idaṃ “vaccaṭṭhāna”ntiādikehi sabbehi upayogantapadehi paccekaṃ",
  "tika-vin11t0:3911_1": "yojetabbaṃ. Pānīyameva cāti “kiṃ imissā pokkharaṇiyā pānīyameva pivanti, udāhu nahānādiparibhogampi",
  "tika-vin11t0:3911_2": "karontī”ti aṭṭhakathāgatanayena pānīyañca. Tathā paribhojanīyañca. Saṅghakatikanti",
  "tika-vin11t0:3911_3": "“kesuci ṭhānesu vāḷamigā vā amanussā vā honti, tasmā kaṃ kālaṃ pavisitabbaṃ, kaṃ",
  "tika-vin11t0:3911_4": "kālaṃ nikkhamitabba”nti aṭṭhakathāgatanayena saṅghassa katikasaṇṭhānañca. Gocarādikanti",
  "tika-vin11t0:3911_5": "ettha ca “gocaro pucchitabboti ‘gocaragāmo āsanne, udāhu dūre, kālasseva ca piṇḍāya",
  "tika-vin11t0:3911_6": "caritabbaṃ, udāhu no’ti evaṃ bhikkhācāro pucchitabbo”ti vuttanayena gocarañca. Ādi-saddena",
  "tika-vin11t0:3911_7": "agocaraṃ gahitaṃ. “Agocaro nāma micchādiṭṭhikānaṃ vā gāmo paricchinnabhikkho vā gāmo,",
  "tika-vin11t0:3911_8": "yattha ekassa vā dvinnaṃ vā bhikkhā diyyati, sopi pucchitabbo”ti vuttanayena agocarañca.",
  "tika-vin11t0:3912": "2920. Evaṃ āgantukavattaṃ dassetvā idāni āvāsikavattaṃ dassetumāha “vuḍḍha”ntiādi. Paccuggantvā pattañca cīvarañca paṭiggahetabbanti yojanā. Ca-saddo luttaniddiṭṭho.",
  "tika-vin11t0:3913_0": "2921. Tassāti āgantukassa. Pādodakañcāti ca-saddena dhotādhotapādā yattha ṭhapīyanti,",
  "tika-vin11t0:3913_1": "taṃ pādapīṭhaṃ, pādakathalikañca upanikkhipitabbanti etaṃ gahitaṃ. Pucchitabbañca",
  "tika-vin11t0:3913_2": "vārināti “pānīyena pucchantena sace sakiṃ ānītaṃ pānīyaṃ sabbaṃ pivati, ‘puna ānemī’ti",
  "tika-vin11t0:3913_3": "pucchitabboyevā”ti vuttanayena pānīyena pucchitabbo. Idha ca-saddena –",
  "tika-vin11t0:3914_0": "“Apica bījanenapi bījitabbo, bījantena sakiṃ pādapiṭṭhiyaṃ bījitvā sakiṃ majjhe,",
  "tika-vin11t0:3914_1": "sakiṃ sīse bījitabbaṃ, ‘alaṃ hotū’ti vuttena tato mandataraṃ bījitabbaṃ. Puna ‘ala’nti",
  "tika-vin11t0:3914_2": "vuttena tato mandataraṃ bījitabbaṃ. Tatiyavāraṃ vuttena bījanī ṭhapetabbā. Pādāpissa",
  "tika-vin11t0:3914_3": "dhovitabbā, dhovitvā sace attano telaṃ atthi, tena makkhetabbā. No ce atthi, tassa",
  "tika-vin11t0:3914_4": "santakena makkhetabbā”ti –",
  "tika-vin11t0:3915": "Vuttavattāni saṅgaṇhāti.",
  "tika-vin11t0:3916_0": "2922-3. Vandeyyoti vuḍḍhāgantuko vanditabbo. Paññapetabbanti “kattha mayhaṃ senāsanaṃ",
  "tika-vin11t0:3916_1": "pāpuṇātī”ti pucchitena senāsanaṃ paññapetabbaṃ, “etaṃ senāsanaṃ tumhākaṃ pāpuṇātī”ti",
  "tika-vin11t0:3916_2": "evaṃ ācikkhitabbanti attho. “Vattabbo”ti idaṃ “ajjhāvutthamavuttha”ntiādīhi padehi",
  "tika-vin11t0:3916_3": "taṃtaṃliṅgavacanānurūpena parivattetvā paccekaṃ yojetabbaṃ. Ajjhāvutthanti paññattasenāsanassa",
  "tika-vin11t0:3916_4": "bhikkhūhi paṭhamaṃ vutthabhāvaṃ. Avutthaṃ vāti cīvarakālaṃ tasmiṃ bhikkhūhi anajjhāvutthabhāvaṃ",
  "tika-vin11t0:3916_5": "vā. Gocarāgocaraṃ vuttameva.",
  "tika-vin11t0:3917_0": "Sekkhakulāni cāti laddhasekkhasammutikāni kulāni ca vattabbāni. “Pavese nikkhame",
  "tika-vin11t0:3917_1": "kālo”ti idaṃ “saṅghakatika”nti ettha vuttatthameva. Pānīyādikanti ādi-saddena paribhojanīyakattarayaṭṭhīnaṃ",
  "tika-vin11t0:3917_2": "ācikkhanaṃ saṅgaṇhāti.",
  "tika-vin11t0:3918": "2924. Yathānisinnenevāti attanā nisinnaṭṭhāneyeva nisinnena. Assāti navakassa.",
  "tika-vin11t0:3919_0": "2925. “Atra pattaṃ ṭhapehi, idamāsanaṃ nisīdāhī”ti iccevaṃ iminā pakārena sabbaṃ",
  "tika-vin11t0:3919_1": "vattabbanti yojanā. Deyyaṃ senāsanampi cāti senāsanañca dātabbaṃ. Ca-saddena “avutthaṃ",
  "tika-vin11t0:3919_2": "vā ajjhāvutthaṃ vā ācikkhitabba”ntiādinā vuttaṃ sampiṇḍeti. Mahāāvāsepi attano santikaṃ",
  "tika-vin11t0:3919_3": "sampattassa āgantukassa vattaṃ akātuṃ na labbhati.",
  "tika-vin11t0:3920_0": "2926. “Mātikāya niddiṭṭhakkameneva vattāni kātabbāni, udāhu yathānuppattivasenā”ti",
  "tika-vin11t0:3920_1": "koci maññeyyāti mātikākkameneva kātabbanti niyamo natthi, yathānuppattavaseneva kātabbanti",
  "tika-vin11t0:3920_2": "viññāpetuṃ mātikākkamamanādiyitvā gamikavattaṃ āraddhaṃ. Atha vā vatticchānupubbakattā",
  "tika-vin11t0:3920_3": "saddapayogassa mātikākkamamanādiyitvā yathicchaṃ niddeso katoti veditabboti. Dārumattikabhaṇḍānīti",
  "tika-vin11t0:3920_4": "mañcapīṭhādīni ceva rajanabhājanāni ca. Paṭisāmetvāti guttaṭṭhāne ṭhapetvā. Āvasathampi",
  "tika-vin11t0:3920_5": "thaketvāti āvasathe dvārakavāṭādīni ca thaketvā.",
  "tika-vin11t0:3921_0": "2927. Āpucchitvāpīti bhikkhussa vā sāmaṇerassa vā ārāmikassa vā “imaṃ paṭijaggāhī”ti",
  "tika-vin11t0:3921_1": "niyyādetvā vā. Pucchitabbe asantepīti ettha pi-saddo pana-saddattho. Gopetvā vāpi",
  "tika-vin11t0:3921_2": "sādhukanti “catūsu pāsāṇesu mañcaṃ paññapetvā mañce mañcaṃ āropetvā”tiādinā vuttanayena",
  "tika-vin11t0:3921_3": "sammā paṭisāmetvā gantabbanti yojanā.",
  "tika-vin11t0:3922_0": "2928. Piṇḍacārikavattaṃ dassetumāha “sahasā”tiādi. Piṇḍacāriko bhikkhu antaragharaṃ",
  "tika-vin11t0:3922_1": "pavisanto sahasā na pavise sīghaṃ na paviseyya, nikkhamanto sahasā na nikkhame sīghaṃ",
  "tika-vin11t0:3922_2": "na nikkhameyya, bhikkhusāruppena paviseyya, nikkhameyya ca. Piṇḍacārinā bhikkhunā",
  "tika-vin11t0:3922_3": "gehadvāraṃ sampattena atidūre na ṭhātabbaṃ nibbakosato atidūraṭṭhāne na ṭhātabbaṃ.",
  "tika-vin11t0:3922_4": "Accāsanne na ṭhātabbaṃ nibbakosato āsannatare ṭhāne na ṭhātabbaṃ.",
  "tika-vin11t0:3923_0": "2929. Uccāretvāti upanāmetvā. Bhājananti pattaṃ. Dakkhiṇena paṇāmetvāti dakkhiṇena",
  "tika-vin11t0:3923_1": "hatthena upanāmetvā. Bhikkhaṃ gaṇheyyāti ettha “ubhohi hatthehi paṭiggahetvā”ti seso.",
  "tika-vin11t0:3923_2": "Yathāha – “ubhohi hatthehi pattaṃ paṭiggahetvā bhikkhā gahetabbā”ti.",
  "tika-vin11t0:3924_0": "2930. Sūpaṃ dātukāmā vā adātukāmā vā iti muhuttakaṃ sallakkheyya tiṭṭheyya. Antarāti",
  "tika-vin11t0:3924_1": "bhikkhādānasamaye. Na bhikkhādāyikāti itthī vā hotu puriso vā, bhikkhādānasamaye",
  "tika-vin11t0:3924_2": "mukhaṃ na oloketabbanti.",
  "tika-vin11t0:3925_0": "2931. Piṇḍacārikavattaṃ dassetvā āraññikavattaṃ dassetumāha “pānīyādī”tiādi. Pānīyādīti",
  "tika-vin11t0:3925_1": "ādi-saddena paribhojanīyaaggiaraṇisahitakattarayaṭṭhīnaṃ gahaṇaṃ. Tatrāyaṃ vinicchayo",
  "tika-vin11t0:3925_2": "– pānīyaṃ upaṭṭhāpetabbanti sace bhājanāni nappahonti, pānīyameva paribhojanīyampi",
  "tika-vin11t0:3925_3": "katvā upaṭṭhāpetabbaṃ. Bhājanaṃ alabhantena veḷunāḷikāyapi upaṭṭhāpetabbaṃ. Tampi",
  "tika-vin11t0:3925_4": "alabhantassa yathā samīpe khuddakaāvāṭo hoti, evaṃ kātabbaṃ. Araṇisahite asati aggiṃ",
  "tika-vin11t0:3925_5": "akātumpi ca vaṭṭati. Yathā ca āraññikassa, evaṃ kantārapaṭipannassāpi araṇisahitaṃ",
  "tika-vin11t0:3925_6": "icchitabbaṃ. Gaṇavāsino pana tena vināpi vaṭṭatīti.",
  "tika-vin11t0:3926_0": "Nakkhattanti assayujādisattavīsatividhaṃ nakkhattaṃ jānitabbanti sambandho. Kathaṃ",
  "tika-vin11t0:3926_1": "jānitabbanti āha “tena yogo cā”ti, tena nakkhattena candassa yogo ñātabboti attho.",
  "tika-vin11t0:3926_2": "Jānitabbā disāpi cāti araññe viharantena aṭṭhapi disā asammohato jānitabbā.",
  "tika-vin11t0:3927_0": "2932. Aññavattaṃ dassetumāha “vaccapassāvatitthānī”tiādi. Paṭipāṭiyā bhavantīti gatānukkamena",
  "tika-vin11t0:3927_1": "sevitabbā bhavanti. Yathāha – “vaccakuṭiyaṃ, passāvaṭṭhāne, nhānatittheti tīsupi",
  "tika-vin11t0:3927_2": "āgatapaṭipāṭiyeva pamāṇa”nti. Yathāvuḍḍhaṃ karontassāti gatapaṭipāṭiṃ vinā vuḍḍhapaṭipāṭiyā karontassa.",
  "tika-vin11t0:3928": "2933. Vaccakuṭiṃ pavisanto sahasā na paviseyya. Ubbhajitvāti cīvaraṃ ukkhipitvā.",
  "tika-vin11t0:3929_0": "2934. Nitthunantena bhikkhunā vaccaṃ na kātabbanti yojanā. “Vaccassa dunniggamanena",
  "tika-vin11t0:3929_1": "upahato hutvā nitthunati ce, na doso”ti sikkhābhājanavinicchaye vuttaṃ. Daṇḍakaṭṭhaṃ",
  "tika-vin11t0:3929_2": "khādato vaccaṃ karoto bhikkhuno dukkaṭaṃ hotīti yojanā.",
  "tika-vin11t0:3930_0": "2936. Kharenāti pharusena vā phālitakaṭṭhena vā gaṇṭhikena vā kaṇṭakena vā susirena",
  "tika-vin11t0:3930_1": "vā pūtinā vā daṇḍena na avalekheyya na puñcheyya. Na kaṭṭhaṃ vaccakūpake chaḍḍeyyāti",
  "tika-vin11t0:3930_2": "taṃ kaṭṭhaṃ vaccakūpe na chaḍḍeyya. Passāvadoṇiyā kheḷaṃ na pāteyyāti yojanā.",
  "tika-vin11t0:3931": "2937. Pādukāsūti vaccapassāvapādukāsu. Nikkhamane nikkhamanakāle. Tatthevāti vaccapassāvapādukāsveva. Paṭicchādeyyāti ukkhittaṃ cīvaraṃ otāretvā sarīraṃ paṭicchādeyya.",
  "tika-vin11t0:3932_0": "2938. Yo vaccaṃ katvā salile sati sace nācameyya udakakiccaṃ na kareyya, tassa dukkaṭaṃ",
  "tika-vin11t0:3932_1": "uddiṭṭhanti yojanā. Mohanāsināti savāsanassa mohassa, tena sahajekaṭṭhapahānekaṭṭhānaṃ",
  "tika-vin11t0:3932_2": "sakalasaṃkilesānañca pahāyinā āsavakkhayañāṇena samucchindatā muninā sabbaññunā sammāsambuddhena.",
  "tika-vin11t0:3932_3": "“Salile satī”ti iminā asati niddosataṃ dīpeti. Yathāha –",
  "tika-vin11t0:3933_0": "“Sati udaketi ettha sace udakaṃ atthi, paṭicchannaṭṭhānaṃ pana natthi, bhājanena",
  "tika-vin11t0:3933_1": "nīharitvā ācamitabbaṃ. Bhājane asati pattena nīharitabbaṃ. Pattepi asati asantaṃ",
  "tika-vin11t0:3933_2": "nāma hoti. ‘Idaṃ ativivaṭaṃ, purato aññaṃ udakaṃ bhavissatī’ti gatassa udakaṃ alabhantasseva",
  "tika-vin11t0:3933_3": "bhikkhācāravelā hoti, kaṭṭhena vā kenaci vā puñchitvā gantabbaṃ, bhuñjitumpi anumodanampi kātuṃ vaṭṭatī”ti.",
  "tika-vin11t0:3934_0": "2939. Sasaddanti udakasaddaṃ katvā. “Pāsāṇādiṭṭhāne paharitvā udakaṃ saddāyati ce,",
  "tika-vin11t0:3934_1": "na doso”ti sikkhābhājanavinicchaye vuttaṃ. Capu capūti cāti tādisaṃ anukaraṇaṃ katvā",
  "tika-vin11t0:3934_2": "nācametabbanti yojanā. Ācamitvāti udakakiccaṃ katvā. Sarāve ācamanabhājane udakaṃ",
  "tika-vin11t0:3934_3": "na sesetabbanti yojanā, idaṃ pana sabbasādhāraṇaṭṭhānaṃ sandhāya vuttaṃ. Yathāha aṭṭhakathāyaṃ –",
  "tika-vin11t0:3935_0": "“Ācamanasarāvaketi sabbasādhāraṇaṭṭhānaṃ sandhāyetaṃ vuttaṃ. Tatra hi aññe aññe āgacchanti,",
  "tika-vin11t0:3935_1": "tasmā udakaṃ na sesetabbaṃ. Yaṃ pana saṅghikepi vihāre ekadese nibaddhagamanatthāya",
  "tika-vin11t0:3935_2": "kataṃ ṭhānaṃ hoti puggalikaṭṭhānaṃ vā, tasmiṃ vaṭṭati. Virecanaṃ pivitvā punappunaṃ",
  "tika-vin11t0:3935_3": "pavisantassāpi vaṭṭatiyevā”ti.",
  "tika-vin11t0:3936_0": "2940. Ūhatampīti aññena vā attanā vā asañcicca ūhataṃ malena dūsitaṭṭhānaṃ. Adhovitvāti",
  "tika-vin11t0:3936_1": "jale sati asodhetvā jale asati kaṭṭhena vā kenaci vā puñchitvā gantabbaṃ. Yathāha",
  "tika-vin11t0:3936_2": "– “udakaṃ atthi bhājanaṃ natthi, asantaṃ nāma hoti, bhājanaṃ atthi udakaṃ natthi,",
  "tika-vin11t0:3936_3": "etampi asantaṃ, ubhaye pana asati asantameva, kaṭṭhena vā kenaci vā puñchitvā gantabba”nti.",
  "tika-vin11t0:3936_4": "Uklāpāpi sace hontīti vaccapassāvaṭṭhānāni sace kacavarākiṇṇāni honti. “Asesato sodhetabba”nti",
  "tika-vin11t0:3936_5": "iminā tato kassaci kacavarassa apanayanaṃ sodhanaṃ nāma na hoti, nissesakacavarāpanayanameva sodhananti dīpeti.",
  "tika-vin11t0:3937": "2941. Piṭharoti avalekhanakaṭṭhanikkhepanabhājanaṃ. Kumbhī ce rittāti ācamanakumbhī sace tucchā.",
  "tika-vin11t0:3938": "2942. Evaṃ vaccakuṭivattaṃ dassetvā senāsanavattaṃ dassetumāha “anajjhiṭṭho”tiādi. Anajjhiṭṭhoti ananuññāto.",
  "tika-vin11t0:3939": "2943. Vuḍḍhaṃ āpucchitvā kathentassāti yojanā. Vuḍḍhatarāgameti yaṃ āpucchitvā kathetumāraddho, tatopi vuḍḍhatarassa bhikkhuno āgame sati.",
  "tika-vin11t0:3940": "2944. Ekavihārasminti ekasmiṃ gehe. “Anāpucchā”ti idaṃ vakkhamānehi yathārahaṃ yojetabbaṃ.",
  "tika-vin11t0:3941_0": "2945. Paṭhamaṃ yattha katthaci vuḍḍhānaṃ sannidhāne kattabbavattaṃ niddiṭṭhanti idāni",
  "tika-vin11t0:3941_1": "ekavihāre vasantenāpi tassa kātabbataṃ dassetuṃ punapi “na ca dhammo kathetabbo”ti",
  "tika-vin11t0:3941_2": "āha. Dhammacakkhunāti dhammalocanena dhammagarukena, iminā atādisassa kato vāro niratthakoti dīpeti.",
  "tika-vin11t0:3942_0": "2946. Kātabboti jāletabbo. Soti dīpo. “Dvāraṃ nāma yasmā mahāvaḷañjaṃ, tasmā tattha",
  "tika-vin11t0:3942_1": "āpucchanakiccaṃ natthī”ti vacanato taṃ avatvā āpattikkhettameva dassetumāha “vātapānakavāṭāni,",
  "tika-vin11t0:3942_2": "thakeyya vivareyya no”ti.",
  "tika-vin11t0:3943": "2947. Vuḍḍhato parivattayeti yena vuḍḍho, tato parivattaye, piṭṭhiṃ adassetvā vuḍḍhābhimukho tena parivattayeti attho. Cīvarakaṇṇena vā kāyena vā taṃ vuḍḍhaṃ na ca ghaṭṭaye.",
  "tika-vin11t0:3944_0": "2948. Evaṃ senāsanavattaṃ dassetvā jantāgharavattaṃ dassetumāha “purato”tiādi. Therānaṃ",
  "tika-vin11t0:3944_1": "purato neva nhāyeyya, upari paṭisote na ca nhāyeyya, otarantānaṃ vuḍḍhānaṃ uttaraṃ",
  "tika-vin11t0:3944_2": "uttaranto maggaṃ dadeyya, na ghaṭṭaye kāyena vā cīvarena vā na ghaṭṭayeyyāti yojanā.",
  "tika-vin11t0:3945_0": "“Timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā”tiādinā",
  "tika-vin11t0:3945_1": "nayena vuttānaṃ bhattaggavattānaṃ sekhiyakathāya vuttattā ca upajjhāyavattādīnaṃ",
  "tika-vin11t0:3945_2": "mahākhandhakakathāya vuttattā ca anumodanavattānaṃ “anujānāmi, bhikkhave, bhattagge",
  "tika-vin11t0:3945_3": "catūhi pañcahi therānutherehi bhikkhūhi āgametu”ntiādinā nayena bhattaggavatteyeva",
  "tika-vin11t0:3945_4": "antogadhabhāvena vuttattā ca niddese tāni na vuttāni, tathāpi tesu anumodanavattaṃ",
  "tika-vin11t0:3945_5": "evaṃ veditabbaṃ – saṅghatthere anumodanatthāya nisinne heṭṭhā paṭipāṭiyā catūhi nisīditabbaṃ.",
  "tika-vin11t0:3945_6": "Anuthere nisinne mahātherena ca heṭṭhā ca tīhi nisīditabbaṃ. Pañcame nisinne upari",
  "tika-vin11t0:3945_7": "catūhi nisīditabbaṃ. Saṅghattherena heṭṭhā daharabhikkhusmiṃ ajjhiṭṭhepi saṅghattherato",
  "tika-vin11t0:3945_8": "paṭṭhāya catūhi nisīditabbameva. Sace pana anumodako bhikkhu “gacchatha, bhante,",
  "tika-vin11t0:3945_9": "āgametabbakiccaṃ natthī”ti vadati, gantuṃ vaṭṭati. Mahātherena “gacchāma, āvuso”ti",
  "tika-vin11t0:3945_10": "vutte “gacchathā”ti vadati, evampi vaṭṭati. “Bahigāme āgamessāmā”ti ābhogaṃ katvāpi",
  "tika-vin11t0:3945_11": "bahigāmaṃ gantvā attano nissitake “tumhe tassa āgamanaṃ āgamethā”ti vatvāpi gantuṃ",
  "tika-vin11t0:3945_12": "vaṭṭatiyeva. Sace pana manussā attano rucitena ekena anumodanaṃ kārenti, neva tassa",
  "tika-vin11t0:3945_13": "anumodato āpatti, na ca mahātherassa bhāro hoti. Upanisinnakathāyameva hi manussesu",
  "tika-vin11t0:3945_14": "kathāpentesu mahāthero āpucchitabbo, mahātherena ca anumodanāya ajjhiṭṭhova āgametabboti",
  "tika-vin11t0:3945_15": "idamettha lakkhaṇanti.",
  "tika-vin11t0:3946": "2949. Vattanti yathāvuttaṃ ābhisamācārikavattaṃ. Yathāha – “ābhisamācārikaṃ aparipūretvā sīlaṃ paripūressatīti netaṃ ṭhānaṃ vijjatī”ti. Na vindatīti na labhati.",
  "tika-vin11t0:3947": "2950. Anekaggoti vikkhittattāyeva asamāhitacitto. Na ca passatīti ñāṇacakkhunā na passati, daṭṭhuṃ samattho na hotīti attho. Dukkhāti jātidukkhādidukkhato.",
  "tika-vin11t0:3948": "2951. Tasmāti yasmā dukkhā na parimuccati, tasmā. Ovādaṃ katvā kiṃ visesaṃ pāpuṇātīti āha “ovādaṃ buddhaseṭṭhassa, katvā nibbānamehitī”ti. Ehiti pāpuṇissati.",
  "tika-vin11t0:3949": "Vattakkhandhakakathāvaṇṇanā.",
  "tika-vin11t0:3950": "Bhikkhunikkhandhakakathāvaṇṇanā",
  "tika-vin11t0:3951": "2952. Vivaritvāna cīvaraṃ apanetvā.",
  "tika-vin11t0:3952": "2953. Yaṃ kiñci sampayojentiyāti yaṃ kiñci anācāraṃ karontiyā. Tatoti tena anācārasaṅkhātena asaddhammena. Bhāsantiyāti vācāya bhāsantiyā.",
  "tika-vin11t0:3953_0": "2954-6. Dīghanti ekaparikkhepato dīghaṃ. Vilīvena ca paṭṭenāti saṇhehipi vilīvehi",
  "tika-vin11t0:3953_1": "katapaṭṭena. Cammapaṭṭenāti cammamayapaṭṭena. Dussapaṭṭenāti setavatthena. Dussaveṇiyāti",
  "tika-vin11t0:3953_2": "dussena gaṇṭhitaveṇiyā. Dussavaṭṭiyāti dussena katavaṭṭiyā. Na phāsukā nametabbāti",
  "tika-vin11t0:3953_3": "majjhimassa tanubhāvatthāya gāmadārikā viya phāsulikā na nāmetabbā. Jaghananti muttakaraṇappadesaṃ.",
  "tika-vin11t0:3953_4": "Aṭṭhikādināti gojāṇuṭṭhikādinā. Na ghaṃsāpeyyāti na ghaṭṭāpeyya. “Aṭṭhikādinā”ti",
  "tika-vin11t0:3953_5": "idaṃ “na ghaṃsāpeyyā”ti iminā ca “koṭṭāpetī”ti iminā kiriyāpadena ca sambandhitabbaṃ.",
  "tika-vin11t0:3954": "2957. “Koṭṭāpetī”ti idaṃ “hatthaṃ vā”tiādīhi upayogantapadehi paccekaṃ yojetabbaṃ. Hatthanti aggabāhaṃ. Hatthakocchanti piṭṭhihatthaṃ. Pādanti jaṅghaṃ.",
  "tika-vin11t0:3955_0": "2958. Na mukhaṃ limpitabbanti chavipasādakarena tilasāsapakakkādinā anekavidhena",
  "tika-vin11t0:3955_1": "limpanena na limpitabbaṃ. Na cuṇṇetabbanti mukhacuṇṇalepanaṃ na kātabbaṃ. Manosilāya",
  "tika-vin11t0:3955_2": "mukhaṃ lañjantiyā āpatti siyāti yojanā.",
  "tika-vin11t0:3956_0": "2959. Aṅgarāgo na kātabboti haliddikuṅkumādīhi sarīracchavirāgo na kātabbo. Avaṅgaṃ",
  "tika-vin11t0:3956_1": "na ca kātabbanti añjanaṃ bahi akkhikoṭiyā lekhaṃ ṭhapetvā na añjitabbaṃ. Na kātabbaṃ",
  "tika-vin11t0:3956_2": "visesakanti gaṇḍapadese vicitrasaṇṭhānaṃ visesakaṃ vattabhaṅgaṃ na kātabbaṃ.",
  "tika-vin11t0:3957_0": "2960. Olokanakatoti vātapānato. Rāgāti kāmarāgena. Oloketunti antaravīthiṃ viloketuṃ,",
  "tika-vin11t0:3957_1": "sāloke na ca ṭhātabbanti yojanā. Sāloke dvāraṃ vivaritvā upaḍḍhakāyaṃ dassentīhi",
  "tika-vin11t0:3957_2": "na ṭhātabbaṃ. Sanaccanti naṭasamajjaṃ.",
  "tika-vin11t0:3958": "2961. Gaṇikaṃ vuṭṭhāpentiyā vesiṃ vuṭṭhāpentiyā. “Vikkiṇantiyā”ti idaṃ “sura”ntiādīhi upayogantapadehi paccekaṃ yojetabbaṃ.",
  "tika-vin11t0:3959_0": "2963. Na cevupaṭṭhāpetabboti attano veyyāvaccaṃ neva kārāpetabbo. Tiracchānagatopi",
  "tika-vin11t0:3959_1": "dāso vā dāsī vā tiracchānagatopi kammakaro vā na ceva upaṭṭhāpetabbo neva attano",
  "tika-vin11t0:3959_2": "veyyāvaccaṃ kārāpetabbo. Api-saddena pageva manussabhūtoti dīpeti.",
  "tika-vin11t0:3960": "2964. “Sabbanīlādi”nti iminā –",
  "tika-vin11t0:3961": "“Sabbanīlakamañjeṭṭha-kaṇhalohitapītake;",
  "tika-vin11t0:3962": "Mahānāmamahāraṅga-rattesū”ti. –",
  "tika-vin11t0:3963_0": "Vuttāni akappiyacīvarāni saṅgahitāni. “Namatakaṃ nāma eḷakalomehi kataṃ avāyimaṃ",
  "tika-vin11t0:3963_1": "cammakhaṇḍaparibhogena paribhuñjitabba”nti aṭṭhakathāya vuttattā, gaṇṭhipade ca “santharaṇasadiso",
  "tika-vin11t0:3963_2": "pilotikāhi kato parikkhāraviseso”ti vuttattā ca nipajjāya paribhuñjitabbo parikkhāraviseso namatakaṃ nāma.",
  "tika-vin11t0:3964": "2965. Channampi purisabyañjanaṃ “etthā”ti cintetvā rāgacittena olokentiyā dukkaṭaṃ hoti. Sabbanti vuttappakāraṃ sabbaṃ.",
  "tika-vin11t0:3965": "2966. Bhikkhuṃ dūratova passitvā tassa bhikkhuno dūrato okkamitvāna maggo dātabboti yojanā.",
  "tika-vin11t0:3966_0": "2967. Bhikkhaṃ carantiyā bhikkhuniyā bhikkhuṃ passitvā pana yena bhikkhāya carati,",
  "tika-vin11t0:3966_1": "taṃ pattaṃ nīharitvā upari chādetvā ṭhitaṃ saṅghāṭicīvaraṃ apanetvā ukkujjaṃ uddhaṃmukhaṃ",
  "tika-vin11t0:3966_2": "katvā bhikkhuno dassetabbanti yojanā.",
  "tika-vin11t0:3967_0": "2968. Utunīnaṃ bhikkhunīnaṃ utukāle sañjātapupphe kāle saṃvellikaṃ kātuṃ kacchaṃ",
  "tika-vin11t0:3967_1": "bandhituṃ mahesinā kaṭisuttakaṃ anuññātanti yojanā, iminā aññasmiṃ kāle kaṭisuttakaṃ",
  "tika-vin11t0:3967_2": "bandhituṃ na vaṭṭatīti dīpeti. Yathāha – “na, bhikkhave, bhikkhuniyā sabbakālaṃ kaṭisuttakaṃ",
  "tika-vin11t0:3967_3": "dhāretabbaṃ, yā dhāreyya, āpatti dukkaṭassa. Anujānāmi, bhikkhave, utuniyā kaṭisuttaka”nti.",
  "tika-vin11t0:3968": "2969. Itthiposayutanti itthīhi vā purisehi vā itthipurisehi vā yuttaṃ. Itthiposayuttaṃ hatthavaṭṭakameva vā. Pāṭaṅkīti paṭapoṭṭalikaṃ.",
  "tika-vin11t0:3969": "2970. Garudhammeti saṅghādisese. Mānattanti pakkhamānattaṃ. Sammannitvāti ñattidutiyāya kammavācāya sammannitvā.",
  "tika-vin11t0:3970_0": "2971. Yassā itthiyā pabbajitakāle gabbho vuṭṭhāti vijāyati yadi, putto ce, tassāpi",
  "tika-vin11t0:3970_1": "dārakamātu yāva so dārako viññutaṃ pāpuṇāti, yāva khādituṃ, bhuñjituṃ, nahāyituñca",
  "tika-vin11t0:3970_2": "attano dhammatāya sakkoti, tāva dutiyā bhikkhunī tathā sammannitvā dātabbāti yojanā.",
  "tika-vin11t0:3971": "2972. Sā pana mātā bhikkhunī attano puttaṃ pāyetuṃ, bhojetuṃ, maṇḍetuṃ, ure katvā sayituñca labhatīti yojanā.",
  "tika-vin11t0:3972": "2973. Dutiyikāya bhikkhuniyā dārakena sahaseyyaṃ ṭhapetvā yathā aññesu purisesu vattitabbaṃ paṭipajjitabbaṃ, tathā eva tasmiṃ dārake vattitabbanti yojanā.",
  "tika-vin11t0:3973_0": "2974. Vibbhamenevāti attano ruciyā setavatthānaṃ gahaṇeneva. Yathāha – “yasmā sā",
  "tika-vin11t0:3973_1": "vibbhantā attano ruciyā khantiyā odātāni vatthāni nivatthā, tasmāyeva sā abhikkhunī,",
  "tika-vin11t0:3973_2": "na sikkhāpaccakkhānenā”ti. Idhāti imasmiṃ sāsane.",
  "tika-vin11t0:3974_0": "2975. Gatāyāti ettha “sakāvāsā”ti seso. Yathāha – “yā sā, bhikkhave, bhikkhunī sakāvāsā",
  "tika-vin11t0:3974_1": "titthāyatanaṃ saṅkantā, sā āgatā na upasampādetabbā”ti. Na kevalaṃ na upasampādetabbā,",
  "tika-vin11t0:3974_2": "pabbajjampi na labhati. Odātāni gahetvā vibbhantā pana pabbajjāmattaṃ labhati.",
  "tika-vin11t0:3975_0": "2976. Vandananti pāde sambāhetvā vandanaṃ. Sādituṃ vaṭṭatīti “anujānāmi, bhikkhave,",
  "tika-vin11t0:3975_1": "sāditu”nti anuññātattā vaṭṭati. Tatreke ācariyā “sace ekato vā ubhato vā avassutā",
  "tika-vin11t0:3975_2": "honti sārattā, yathāvatthukamevā”ti vadanti. Eke ācariyā “natthi ettha āpattī”ti",
  "tika-vin11t0:3975_3": "vadantīti evaṃ ācariyavādaṃ dassetvā “idaṃ odissa anuññātaṃ vaṭṭatī”ti aṭṭhakathāsu",
  "tika-vin11t0:3975_4": "vuttaṃ, taṃ pamāṇaṃ. “Anujānāmi, bhikkhave, sāditu”nti hi vacaneneva kappiyaṃ.",
  "tika-vin11t0:3976_0": "2977. Yāya kāyaci vaccakuṭiyā vacco na kātabbo, heṭṭhā vivaṭe uddhaṃ paṭicchanne",
  "tika-vin11t0:3976_1": "pana vaccaṃ kātuṃ vaṭṭati. Heṭṭhā vivaṭe upari paṭicchanneti aṭṭhakathāyaṃ “sace",
  "tika-vin11t0:3976_2": "kūpo khato hoti, upari pana padaramattameva sabbadisāsu paññāyati, evarūpepi vaṭṭatī”ti vuttaṃ.",
  "tika-vin11t0:3977_0": "2978. Sabbatthāti bhikkhuniupassayaantaragharādisabbaṭṭhānesu. Gilānāyāti yassā vinā",
  "tika-vin11t0:3977_1": "pallaṅkaṃ na phāsu hoti. Aḍḍhapallaṅkanti ekapādaṃ ābhujitvā katapallaṅkaṃ. So ekaṃ",
  "tika-vin11t0:3977_2": "paṇhiṃ ūrumūlāsannaṃ katvā itaraṃ dūre katvā ābhujitapallaṅko nāma.",
  "tika-vin11t0:3978_0": "2979. Naratittheti purisānaṃ nahānatitthe. Yathāha – “na, bhikkhave, bhikkhuniyā",
  "tika-vin11t0:3978_1": "purisatitthe nahāyitabbaṃ, yā nahāyeyya, āpatti dukkaṭassa. Anujānāmi, bhikkhave,",
  "tika-vin11t0:3978_2": "mahilātitthe nahāyitu”nti.",
  "tika-vin11t0:3979_0": "2980. Yā samaṇī gandhacuṇṇena vā vāsitamattiyā vāsitakāya mattikāya vā paṭisote vā",
  "tika-vin11t0:3979_1": "nhāyeyya, tassā āpatti dukkaṭanti yojanā. Vāsitavisesanena avāsitā vaṭṭatīti dīpeti.",
  "tika-vin11t0:3979_2": "Yathāha – “anujānāmi, bhikkhave, pakatimattika”nti.",
  "tika-vin11t0:3980": "2981. Abhutvāti ettha āmisaaggaṃ gahaṇamattampi akatvā, pattacīvaraṃ katipayadivasānipi aparibhuñjitvāti attho. Sace asappāyaṃ, sabbampi apanetuṃ vaṭṭati.",
  "tika-vin11t0:3981_0": "2982. Anupasampanne asante sabbaṃ bhikkhūhi paṭiggahitaṃ vā appaṭiggahitaṃ vā sannidhikataṃ",
  "tika-vin11t0:3981_1": "vā sabbaṃ ajjhoharaṇīyaṃ bhikkhūhi paṭiggahāpetvā paribhuñjituṃ bhikkhunīnaṃ vaṭṭatīti",
  "tika-vin11t0:3981_2": "yojanā. “Bhikkhunīnaṃ vaṭṭatī”ti idaṃ pakaraṇavasena vuttaṃ. Bhikkhunīhipi paṭiggahāpetvā",
  "tika-vin11t0:3981_3": "bhikkhūnampi tathāvidhaṃ paribhuñjituṃ vaṭṭati. Yathāha – “anujānāmi, bhikkhave,",
  "tika-vin11t0:3981_4": "bhikkhūnaṃ sannidhiṃ bhikkhunīhi paṭiggāhāpetvā paribhuñjitu”nti.",
  "tika-vin11t0:3982": "Bhikkhunikkhandhakakathāvaṇṇanā.",
  "tika-vin11t0:3983": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:3984": "Khandhakakathāvaṇṇanā niṭṭhitā.",
  "tika-vin11t0:3985": "Catubbidhakammakathāvaṇṇanā",
  "tika-vin11t0:3986_0": "2983. Apalokanasaññitaṃ kammaṃ, ñattikammaṃ, ñattidutiyakammaṃ, ñatticatutthakammanti",
  "tika-vin11t0:3986_1": "imāni cattāri kammānīti yojanā. Tattha cattārīti gaṇanaparicchedo. Imānīti anantarameva",
  "tika-vin11t0:3986_2": "vakkhamānattā āsannapaccakkhavacanaṃ. Kammānīti paricchinnakammanidassanaṃ. “Apalokanasaañata”ntiādi",
  "tika-vin11t0:3986_3": "tesaṃ sarūpadassanaṃ.",
  "tika-vin11t0:3987_0": "Tatrāyaṃ saṅkhepato vinicchayo – apalokanakammaṃ nāma sīmaṭṭhakasaṅghaṃ sodhetvā",
  "tika-vin11t0:3987_1": "chandārahānaṃ chandaṃ āharitvā samaggassa saṅghassa anumatiyā taṃ taṃ vatthuṃ kittetvā",
  "tika-vin11t0:3987_2": "“ruccati saṅghassā”ti tikkhattuṃ sāvetvā kattabbaṃ kammaṃ vuccati. Ñattikammaṃ nāma",
  "tika-vin11t0:3987_3": "vuttanayeneva samaggassa saṅghassa anumatiyā ekāya ñattiyā kattabbaṃ kammaṃ. Ñattidutiyakammaṃ",
  "tika-vin11t0:3987_4": "nāma vuttanayeneva samaggassa saṅghassa anumatiyā ekāya ñattiyā, ekāya ca anussāvanāyāti",
  "tika-vin11t0:3987_5": "evaṃ ñattidutiyāya anussāvanāya kattabbaṃ kammaṃ. Ñatticatutthakammaṃ nāma vuttanayeneva",
  "tika-vin11t0:3987_6": "samaggassa saṅghassa anumatiyā ekāya ñattiyā, tīhi ca anussāvanāhīti evaṃ ñatticatutthāhi",
  "tika-vin11t0:3987_7": "tīhi anussāvanāhi kattabbaṃ kammaṃ. Ñatti dutiyā yassa anussāvanassa taṃ ñattidutiyaṃ,",
  "tika-vin11t0:3987_8": "tena kattabbaṃ kammaṃ ñattidutiyakammaṃ. Ñatti catutthā yassa anussāvanattayassa",
  "tika-vin11t0:3987_9": "taṃ ñatticatutthaṃ, tena kātabbaṃ kammaṃ ñatticatutthakammaṃ.",
  "tika-vin11t0:3988_0": "2984-7. Tesaṃ ṭhānavasena bhedaṃ dassetumāha “apalokanakamma”ntiādi. Navannaṃ ṭhānānaṃ",
  "tika-vin11t0:3988_1": "samāhāro navaṭṭhānaṃ, “gacchatī”ti iminā sambandho. Ñattikammanti gamanakiriyākattunidassanaṃ.",
  "tika-vin11t0:3988_2": "Navaṭṭhānanti kammanidassanaṃ. Dutiyanti ñattidutiyakammaṃ. Satta ṭhānāni gacchatīti yojanā.",
  "tika-vin11t0:3989_0": "Idāni taṃ ṭhānabhedaṃ sarūpato dassetumāha “nissāraṇañcā”tiādi. Nissāraṇādi kammavisesānaṃ",
  "tika-vin11t0:3989_1": "saññā. Apalokanakammañhi nissāraṇaṃ…pe… pañcamaṃ kammalakkhaṇanti imāni pañca ṭhānāni gacchatīti yojanā.",
  "tika-vin11t0:3990_0": "Evaṃ nāmavasena dassitāni nissāraṇādīni atthato vibhajitvā dassetumāha “nissāraṇañcā”tiādi.",
  "tika-vin11t0:3990_1": "Samaṇuddesatoti kaṇṭakasāmaṇerato nissāraṇañca osāraṇañca vadeti yojanā. Tattha kaṇṭakasāmaṇerassa",
  "tika-vin11t0:3990_2": "nissāraṇā tādisānaṃyeva sammāvattaṃ disvā pavesanā “osāraṇā”ti veditabbā.",
  "tika-vin11t0:3991_0": "Pabbajantena hetubhūtena bhaṇḍukaṃ bhaṇḍukammapucchanaṃ vadeyyāti attho. Pabbajjāpekkhassa",
  "tika-vin11t0:3991_1": "kesacchedanapucchanaṃ bhaṇḍukammaṃ nāma. Channena hetubhūtena brahmadaṇḍakaṃ kammaṃ",
  "tika-vin11t0:3991_2": "vadeti yojanā. Tathārūpassāti channasadisassa mukharassa bhikkhū duruttavacanena",
  "tika-vin11t0:3991_3": "ghaṭṭentassa. Kātabboti “bhante, itthannāmo bhikkhu mukharo bhikkhū duruttavacanehi",
  "tika-vin11t0:3991_4": "ghaṭṭento viharati, so bhikkhu yaṃ iccheyya, taṃ vadeyya. Bhikkhūhi itthannāmo bhikkhu",
  "tika-vin11t0:3991_5": "neva vattabbo, na ovaditabbo, na anusāsitabbo. Saṅghaṃ, bhante, pucchāmi ‘itthannāmassa",
  "tika-vin11t0:3991_6": "bhikkhuno brahmadaṇḍassa dānaṃ ruccati saṅghassā’ti. Dutiyampi pucchāmi… tatiyampi",
  "tika-vin11t0:3991_7": "pucchāmi ‘itthannāmassa, bhante, bhikkhuno brahmadaṇḍassa dānaṃ ruccati saṅghassā”ti",
  "tika-vin11t0:3991_8": "evaṃ brahmadaṇḍo kātabbo.",
  "tika-vin11t0:3992_0": "2988-9. “Āpucchitvānā”ti pubbakiriyāya “gahitāyā”ti aparakiriyā ajjhāharitabbā, “ruciyā”ti",
  "tika-vin11t0:3992_1": "etassa visesanaṃ. Detīti ettha “acchinnacīvarādīna”nti seso. Sabbo saṅgho sannipatitvāna",
  "tika-vin11t0:3992_2": "sabbaso sabbe sīmaṭṭhe āgatāgate bhikkhū āpucchitvāna “itthannāmena parikkhārena",
  "tika-vin11t0:3992_3": "bhavitabbaṃ, ruccati tassa dāna”nti visuṃ pucchitvā gahitāya bhikkhūnaṃ ruciyā tikkhattuṃ",
  "tika-vin11t0:3992_4": "apaloketvā cīvarādiparikkhāraṃ acchinnacīvarādīnaṃ deti, yaṃ evaṃbhūtaṃ saṅghassa",
  "tika-vin11t0:3992_5": "dānaṃ, taṃ tassa apalokanakammassa kammalakkhaṇaṃ hotīti yojanā. Lakkhīyatīti lakkhaṇaṃ,",
  "tika-vin11t0:3992_6": "kammameva lakkhaṇaṃ, na nissāraṇādīnīti kammalakkhaṇaṃ.",
  "tika-vin11t0:3993_0": "2990-1. Evaṃ apalokanakammassa pañca ṭhānāni uddesaniddesavasena dassetvā idāni ñattikammassa",
  "tika-vin11t0:3993_1": "kammalakkhaṇaṃ tāva dassetumāha “nissāraṇa”ntiādi. Iti “ñattiyā nava ṭhānānī”ti ayamuddeso",
  "tika-vin11t0:3993_2": "vakkhamānena “vinicchaye”tiādiniddeseneva vibhāvīyati.",
  "tika-vin11t0:3994_0": "2992. Vinicchayeti ubbāhikavinicchaye. Asampatteti niṭṭhaṃ agate. Therassāti dhammakathikassa.",
  "tika-vin11t0:3994_1": "Tenevāha “avinayaññuno”ti. Tassa “suṇantu me āyasmantā, ayaṃ itthannāmo bhikkhu dhammakathiko,",
  "tika-vin11t0:3994_2": "imassa neva suttaṃ āgacchati, no suttavibhaṅgo, so atthaṃ asallakkhetvā byañjanacchāyāya",
  "tika-vin11t0:3994_3": "atthaṃ paṭibāhati, yadāyasmantānaṃ pattakallaṃ, itthannāmaṃ bhikkhuṃ vuṭṭhāpetvā",
  "tika-vin11t0:3994_4": "avasesā imaṃ adhikaraṇaṃ vūpasameyyāmā”ti evaṃ ubbāhikavinicchaye dhammakathikassa",
  "tika-vin11t0:3994_5": "bhikkhuno yā nissaraṇā vuttā, sā ñattikamme “nissāraṇā”ti vuttāti yojanā.",
  "tika-vin11t0:3995_0": "2993-4. Upasampadāpekkhassa “suṇātu me, bhante saṅgho, itthannāmo itthannāmassa āyasmato",
  "tika-vin11t0:3995_1": "upasampadāpekkho, anusiṭṭho so mayā, yadi saṅghassa pattakallaṃ, itthannāmo āgaccheyyāti.",
  "tika-vin11t0:3995_2": "Āgacchāhī”ti vacanapaṭisaṃyuttassa saṅghassa sammukhānayanaṃ, sā osāraṇā nāma. “Āgaccha",
  "tika-vin11t0:3995_3": "osāraṇā”ti padacchedo.",
  "tika-vin11t0:3996_0": "Uposathavasenāpi, pavāraṇāvasenāpi. Ñattiyā ṭhapitattāti “suṇātu me, bhante saṅgho,",
  "tika-vin11t0:3996_1": "ajjuposatho pannaraso, yadi saṅghassa pattakallaṃ, saṅgho uposathaṃ kareyya”, “suṇātu",
  "tika-vin11t0:3996_2": "me, bhante saṅgho, ajja pavāraṇā pannarasī, yadi saṅghassa pattakallaṃ, saṅgho pavāreyyā”ti",
  "tika-vin11t0:3996_3": "uposathapavāraṇāvasena ñattiyā ṭhapitattā uposatho, pavāraṇā vāti imāni dve ñattikammāni.",
  "tika-vin11t0:3997_0": "“Upasampadāpekkhañhi, anusāseyyahanti cā”ti iminā “suṇātu me, bhante saṅgho, itthannāmo",
  "tika-vin11t0:3997_1": "itthannāmassa āyasmato upasampadāpekkho, yadi saṅghassa pattakallaṃ, ahaṃ itthannāmaṃ",
  "tika-vin11t0:3997_2": "anusāseyya”nti ayaṃ ekā ñatti gahitā.",
  "tika-vin11t0:3998_0": "2995. “Itthannāmamahaṃ bhikkhuṃ, puccheyyaṃ vinayanti cā”ti iminā “suṇātu me, bhante",
  "tika-vin11t0:3998_1": "saṅgho, yadi saṅghassa pattakallaṃ, ahaṃ itthannāmaṃ vinayaṃ puccheyya”nti ayaṃ ekā",
  "tika-vin11t0:3998_2": "ñatti gahitā. Evamādīti ādi-saddena “yadi saṅghassa pattakallaṃ, itthannāmo itthannāmaṃ",
  "tika-vin11t0:3998_3": "anusāseyyā”ti, “yadi saṅghassa pattakallaṃ, ahaṃ itthannāmaṃ antarāyike dhamme puccheyya”nti,",
  "tika-vin11t0:3998_4": "“yadi saṅghassa pattakallaṃ, itthannāmo itthannāmaṃ antarāyike dhamme puccheyyā”ti,",
  "tika-vin11t0:3998_5": "“yadi saṅghassa pattakallaṃ, itthannāmo itthannāmaṃ vinayaṃ puccheyyā”ti, “yadi saṅghassa",
  "tika-vin11t0:3998_6": "pattakallaṃ, ahaṃ itthannāmena vinayaṃ puṭṭho vissajjeyya”nti, “yadi saṅghassa pattakallaṃ,",
  "tika-vin11t0:3998_7": "itthannāmo itthannāmena vinayaṃ puṭṭho vissajjeyyā”ti – imā cha ñattiyo gahitā. Evaṃ",
  "tika-vin11t0:3998_8": "purimā dve, imā ca chāti edisā imā aṭṭha ñattiyo “sammutī”ti vuttā.",
  "tika-vin11t0:3999_0": "2996. Nissaṭṭhacīvarādīnaṃ dānanti “suṇātu me, bhante saṅgho, idaṃ cīvaraṃ itthannāmassa",
  "tika-vin11t0:3999_1": "bhikkhuno nissaggiyaṃ saṅghassa nissaṭṭhaṃ, yadi saṅghassa pattakallaṃ, saṅgho imaṃ",
  "tika-vin11t0:3999_2": "cīvaraṃ itthannāmassa bhikkhuno dadeyyā”ti evaṃ nissaṭṭhacīvarapattādīnaṃ dānaṃ “dāna”nti",
  "tika-vin11t0:3999_3": "vuccati. Āpattīnaṃ paṭiggāhoti “suṇātu me, bhante saṅgho, ayaṃ itthannāmo bhikkhu",
  "tika-vin11t0:3999_4": "āpattiṃ sarati vivarati uttāniṃ karoti deseti, yadi saṅghassa pattakallaṃ, ahaṃ itthannāmassa",
  "tika-vin11t0:3999_5": "bhikkhuno āpattiṃ paṭiggaṇheyya”nti, “yadāyasmantānaṃ pattakallaṃ, ahaṃ itthannāmassa",
  "tika-vin11t0:3999_6": "bhikkhuno āpattiṃ paṭiggaṇheyya”nti. Tena vattabbo “passasī”ti. “Āma passāmī”ti.",
  "tika-vin11t0:3999_7": "“Āyatiṃ saṃvareyyāsī”ti. Evaṃ āpattīnaṃ paṭiggāho “paṭiggāho”ti vuccati.",
  "tika-vin11t0:4000_0": "2997. Pavārukkaḍḍhanāti pavāraṇukkaḍḍhanā. Gāthābandhavasena ṇa-kāralopo. Atha vā",
  "tika-vin11t0:4000_1": "pavāraṇaṃ pavāroti pavāraṇa-saddapariyāyo pavāra-saddo. “Imaṃ uposathaṃ katvā, kāḷe",
  "tika-vin11t0:4000_2": "pavārayāmī”ti iminā “suṇantu me āyasmantā āvāsikā, yadāyasmantānaṃ pattakallaṃ, idāni",
  "tika-vin11t0:4000_3": "uposathaṃ kareyyāma, pātimokkhaṃ uddiseyyāma, āgame kāḷe pavāreyyāmā”ti ayaṃ ñatti",
  "tika-vin11t0:4000_4": "upalakkhaṇato dassitā. Evaṃ katapavāraṇā “paccukkaḍḍhanā”ti matā. Ettha ca kāḷeti",
  "tika-vin11t0:4000_5": "pubbakattikamāsassa kāḷapakkhuposathe. Iminā ca “āgame juṇhe pavāreyyāmā”ti ayaṃ",
  "tika-vin11t0:4000_6": "ñatti ca upalakkhitā. Juṇheti aparakattikajuṇhapakkhauposathe.",
  "tika-vin11t0:4001_0": "2998. Tiṇavatthāraketi tiṇavatthārakasamathe. Sabbapaṭhamā ñattīti sabbasaṅgāhikā",
  "tika-vin11t0:4001_1": "ñatti vuccati. Itarā cāti ubhayapakkhe paccekaṃ ṭhapitā dve ñattiyo cāti evaṃ tidhā",
  "tika-vin11t0:4001_2": "pavattaṃ etaṃ ñattikammaṃ kammalakkhaṇaṃ iti evaṃ vuttanayena “vinicchaye”tiādinā",
  "tika-vin11t0:4001_3": "ñattiyā nava ṭhānāni veditabbānīti yojanā.",
  "tika-vin11t0:4002": "2999-3000. Evaṃ ñattikamme nava ṭhānāni dassetvā idāni ñattidutiyakamme satta ṭhānāni dassetumāha “ñattidutiyakammampī”tiādi. “Ñattidutiyakamma”ntiādikā uddesagāthā uttānatthāva.",
  "tika-vin11t0:4003_0": "Niddese pattanikkujjanādīti ādi-saddena pattukkujjanaṃ gahitaṃ. Nissārosāraṇā matāti",
  "tika-vin11t0:4003_1": "“nissāraṇā, osāraṇā”ti ca matā. Tattha bhikkhūnaṃ alābhāya parisakkanādikehi aṭṭhahi",
  "tika-vin11t0:4003_2": "aṅgehi samannāgatassa upāsakassa saṅghena asambhogakaraṇatthaṃ pattanikkujjanavasena",
  "tika-vin11t0:4003_3": "nissāraṇā ca tasseva sammā vattantassa pattukkujjanavasena osāraṇā ca veditabbā.",
  "tika-vin11t0:4003_4": "Sā khuddakavatthukkhandhake vaḍḍhalicchavivatthusmiṃ vuttā.",
  "tika-vin11t0:4004_0": "3001. Sīmādisammuti sammuti nāma. Sā pañcadasadhā matāti sīmāsammuti ticīvarenaavippavāsasammuti",
  "tika-vin11t0:4004_1": "santhatasammuti bhattuddesaka senāsanaggāhāpaka bhaṇḍāgārika cīvarapaṭiggāhaka yāgubhājaka",
  "tika-vin11t0:4004_2": "phalabhājaka khajjabhājaka appamattakavissajjaka sāṭiyaggāhāpaka pattaggāhāpaka ārāmikapesaka",
  "tika-vin11t0:4004_3": "sāmaṇerapesakasammutīti evaṃ sā sammuti pañcadasavidhā matāti attho. Kathinassa vatthaṃ,",
  "tika-vin11t0:4004_4": "tassa. Matoyeva matako, matakassa vāso matakavāso, tassa matakavāsaso, matakacīvarassa.",
  "tika-vin11t0:4005": "3002. Ānisaṃsakhettabhūtapañcamāsabbhantareyeva ubbhāro antarubbhāro. Kuṭivatthussa, vihārassa vatthuno ca desanā desanā nāmāti yojanā.",
  "tika-vin11t0:4006_0": "3003. Tiṇavatthārake dvinnaṃ pakkhānaṃ sādhāraṇavasena ṭhapetabbañatti ca pacchā",
  "tika-vin11t0:4006_1": "pakkhadvaye visuṃ visuṃ ṭhapetabbā dve ñattiyo cāti tisso ñattiyo kammavācāya abhāvena",
  "tika-vin11t0:4006_2": "ñattikamme “kammalakkhaṇa”nti dassitā, pacchā visuṃ visuṃ dvīsu pakkhesu vattabbā",
  "tika-vin11t0:4006_3": "dve ñattidutiyakammavācā ñattidutiyakamme “kammalakkhaṇa”nti dassitāti taṃ dassetumāha",
  "tika-vin11t0:4006_4": "“tiṇavatthārake kamme”ti. “Mohāropanatādisū”ti iminā pācittiyesu dassitamohāropanakammañca",
  "tika-vin11t0:4006_5": "aññavādakavihesakāropanakammādiñca saṅgaṇhāti. Etthāti imasmiṃ ñattidutiyakamme.",
  "tika-vin11t0:4006_6": "Kammalakkhaṇameva kammalakkhaṇatā.",
  "tika-vin11t0:4007": "3004-5. Iti evaṃ yathāvuttanayena ime satta ṭhānabhedā ñattidutiyakammassa. Evaṃ ñattidutiyakamme satta ṭhānāni dassetvā ñatticatutthakamme ṭhānabhedaṃ dassetumāha “tathā”tiādi.",
  "tika-vin11t0:4008": "3006. Tajjanādīnanti ādi-saddena niyassādīnaṃ gahaṇaṃ. Tesaṃ sattannaṃ kammānaṃ. Passaddhi vūpasamo.",
  "tika-vin11t0:4009": "3007. “Bhikkhunīnaṃ ovādo”ti bhikkhunovādakasammuti phalūpacārena vuttā.",
  "tika-vin11t0:4010_0": "3008-9. Mūlapaṭikkasso mūlāya paṭikassanā, gāthābandhavasena ka-kārassa dvebhāvo.",
  "tika-vin11t0:4010_1": "Ukkhittassānuvattikāti ukkhittānuvattikā ekā yāvatatiyakā, aṭṭha saṅghādisesā, ariṭṭho",
  "tika-vin11t0:4010_2": "caṇḍakāḷī ca dve, ime ekādasa yāvatatiyakā bhavanti. Imesaṃ vasāti ukkhittānuvattikādīni",
  "tika-vin11t0:4010_3": "puggalādhiṭṭhānena vuttāni, imesaṃ samanubhāsanakammānaṃ vasena. Dasekāti ekādasa.",
  "tika-vin11t0:4011_0": "3011. Evaṃ catunnampi kammānaṃ ṭhānabhedaṃ dassetvā anvayato, byatirekato ca kātabbappakāraṃ",
  "tika-vin11t0:4011_1": "dassetumāha “apalokanakammañcā”tiādi. Ñattiyāpi na kāraye, ñattidutiyenapi na kārayeti yojanā.",
  "tika-vin11t0:4012_0": "3012. Apalokanakamme vuttalakkhaṇena ñattikammādīnampi kātabbappakāro sakkā viññātunti",
  "tika-vin11t0:4012_1": "taṃ adassetvā ñattidutiyakamme labbhamānavisesaṃ dassetumāha “ñattidutiyakammānī”tiādi.",
  "tika-vin11t0:4012_2": "Apaloketvā kātabbāni lahukānipi ñattidutiyakammāni atthīti yojanā. Tāni pana katamānīti",
  "tika-vin11t0:4012_3": "āha “sabbā sammutiyo siyu”nti. Ettha sīmāsammutiṃ vinā sesā ticīvarenaavippavāsasammutiādayo",
  "tika-vin11t0:4012_4": "sabbāpi sammutiyoti attho.",
  "tika-vin11t0:4013_0": "3013. Sesānīti yathāvuttehi sesāni sīmāsammutiādīni cha kammāni. Na vaṭṭatīti na",
  "tika-vin11t0:4013_1": "vaṭṭanti, gāthābandhavasena na-kāralopo. Yathāha “sīmāsammuti, sīmāsamūhananaṃ, kathinadānaṃ,",
  "tika-vin11t0:4013_2": "kathinuddhāro, kuṭivatthudesanā, vihāravatthudesanāti imāni cha kammāni garukāni",
  "tika-vin11t0:4013_3": "apaloketvā kātuṃ na vaṭṭanti, ñattidutiyakammavācaṃ sāvetvāva kātabbānī”ti. “Apaloketvā",
  "tika-vin11t0:4013_4": "kātuṃ pana na vaṭṭatī”ti idaṃ nidassanamattaṃ, ñatticatutthakammavasenāpi kātuṃ na",
  "tika-vin11t0:4013_5": "vaṭṭanteva. Tenevāha “yathāvuttanayeneva, tena teneva kāraye”ti, yo yo nayo taṃ taṃ",
  "tika-vin11t0:4013_6": "kammaṃ kātuṃ vutto, teneva teneva nayenāti attho.",
  "tika-vin11t0:4014": "Catubbidhakammakathāvaṇṇanā.",
  "tika-vin11t0:4015": "Kammavipattikathāvaṇṇanā",
  "tika-vin11t0:4016_0": "3014. Kammānaṃ vipattiyā dassitāya sampattipi byatirekato viññāyatīti kammavipattiṃ",
  "tika-vin11t0:4016_1": "tāva dassetumāha “vatthuto”tiādi. Vasati ettha kammasaṅkhātaṃ phalaṃ tadāyattavuttitāyāti",
  "tika-vin11t0:4016_2": "vatthu, kammassa padhānakāraṇaṃ, tato vatthuto ca. Anussāvanasīmatoti anussāvanato,",
  "tika-vin11t0:4016_3": "sīmato ca. Pañcevāti evakārena kammadosānaṃ etaṃparamataṃ dasseti.",
  "tika-vin11t0:4017_0": "3015. Yathānikkhittakammadosamātikānukkame kammavipattiṃ vibhajitvā dassetumāha “sammukhā”tiādi.",
  "tika-vin11t0:4017_1": "Saṅghadhammavinayapuggalasammukhāsaṅkhātaṃ catubbidhaṃ sammukhāvinayaṃ upanetvā kātabbaṃ",
  "tika-vin11t0:4017_2": "kammaṃ sammukhākaraṇīyaṃ nāma.",
  "tika-vin11t0:4018_0": "Tattha yāvatikā bhikkhū kammapattā, te āgatā honti, chandārahānaṃ chando āhaṭo hoti,",
  "tika-vin11t0:4018_1": "sammukhībhūtā na paṭikkosanti, ayaṃ saṅghasammukhatā. Yena dhammena yena vinayena",
  "tika-vin11t0:4018_2": "yena satthusāsanena saṅgho taṃ kammaṃ karoti, ayaṃ dhammasammukhatā, vinayasammukhatā.",
  "tika-vin11t0:4018_3": "Tattha dhammoti bhūtaṃ vatthu. Vinayoti codanā ceva sāraṇā ca. Satthusāsanaṃ nāma",
  "tika-vin11t0:4018_4": "ñattisampadā ceva anussāvanasampadā ca. Yassa saṅgho taṃ kammaṃ karoti, tassa sammukhabhāvo",
  "tika-vin11t0:4018_5": "puggalasammukhatā. Evaṃ catubbidhena sammukhāvinayena yaṃ saṅghakammaṃ “karaṇīya”nti",
  "tika-vin11t0:4018_6": "vuttaṃ, taṃ asammukhā karoti catubbidhalakkhaṇato ekampi parihāpetvā karoti, taṃ",
  "tika-vin11t0:4018_7": "kammaṃ vatthuvipannaṃ sammukhāvinayasaṅkhātena vatthunā vekallaṃ “adhammakamma”nti pavuccatīti yojanā.",
  "tika-vin11t0:4019": "3016-8. Evaṃ sammukhākaraṇīye vatthuto kammavipattiṃ dassetvā asammukhākaraṇīyaṃ vibhajitvā dassetumāha “asammukhā”tiādi.",
  "tika-vin11t0:4020_0": "Devadattassa kataṃ pakāsanīyakammañca. Sekkhasammuti ummattakasammutīti yojanā. Avandiyakammaṃ",
  "tika-vin11t0:4020_1": "puggalasīsena “avandiyo”ti vuttaṃ. Aḍḍhakāsiyā gaṇikāya anuññātā dūtena upasampadā",
  "tika-vin11t0:4020_2": "dūtūpasampadā. Iti imāni aṭṭha kammāni ṭhapetvāna sesāni pana sabbaso sabbāni kammāni",
  "tika-vin11t0:4020_3": "“sammukhākaraṇīyānī”ti sobhanagamanādīhi sugato satthā abrvi kathesīti yojanā.",
  "tika-vin11t0:4021_0": "3019-20. Evaṃ vatthuto kammavipattiṃ dassetvā ñattito dassetumāha “ñattito”tiādi.",
  "tika-vin11t0:4021_1": "Vipajjananayāti vinayavipajjanakkamā. Vatthuṃ na parāmasatīti yassa upasampadādikammaṃ",
  "tika-vin11t0:4021_2": "karoti, taṃ na parāmasati tassa nāmaṃ na gaṇhāti. “Suṇātu me, bhante saṅgho, ayaṃ",
  "tika-vin11t0:4021_3": "dhammarakkhito āyasmato buddharakkhitassa upasampadāpekkho”ti vattabbe “suṇātu me,",
  "tika-vin11t0:4021_4": "bhante saṅgho, āyasmato buddharakkhitassa upasampadāpekkho”ti vadati. Evaṃ vatthuṃ na parāmasati.",
  "tika-vin11t0:4022_0": "Saṅghaṃ na parāmasatīti saṅghassa nāmaṃ na parāmasati tassa nāmaṃ na gaṇhāti. “Suṇātu",
  "tika-vin11t0:4022_1": "me, bhante saṅgho, ayaṃ dhammarakkhito”ti vattabbe “suṇātu me, bhante, ayaṃ dhammarakkhito”ti",
  "tika-vin11t0:4022_2": "vadati. Evaṃ saṅghaṃ na parāmasati.",
  "tika-vin11t0:4023_0": "Puggalaṃ na parāmasatīti yo upasampadāpekkhassa upajjhāyo, taṃ na parāmasati tassa",
  "tika-vin11t0:4023_1": "nāmaṃ na gaṇhāti. “Suṇātu me, bhante saṅgho, ayaṃ dhammarakkhito āyasmato buddharakkhitassa",
  "tika-vin11t0:4023_2": "upasampadāpekkho”ti vattabbe “suṇātu me, bhante saṅgho, ayaṃ dhammarakkhito upasampadāpekkho”ti",
  "tika-vin11t0:4023_3": "vadati. Evaṃ puggalaṃ na parāmasati.",
  "tika-vin11t0:4024_0": "Ñattiṃ na parāmasatīti sabbena sabbaṃ ñattiṃ na parāmasati, ñattidutiyakamme ñattiṃ",
  "tika-vin11t0:4024_1": "aṭṭhapetvā dvikkhattuṃ kammavācāya eva anussāvanakammaṃ karoti, ñatticatutthakammepi",
  "tika-vin11t0:4024_2": "ñattiṃ aṭṭhapetvā catukkhattuṃ kammavācāya eva anussāvanakammaṃ karoti. Evaṃ ñattiṃ na parāmasati.",
  "tika-vin11t0:4025_0": "Pacchā vā ñattiṃ ṭhapetīti paṭhamaṃ kammavācāya anussāvanakammaṃ katvā “esā ñattī”ti",
  "tika-vin11t0:4025_1": "vatvā “khamati saṅghassa, tasmā tuṇhī, evametaṃ dhārayāmī”ti vadati. Evaṃ pacchā",
  "tika-vin11t0:4025_2": "ñattiṃ ṭhapeti. Pañcahetehīti etehi pañcahi kāraṇehi.",
  "tika-vin11t0:4026_0": "3021-2. Evaṃ ñattito kammavipattiṃ dassetvā idāni anussāvanato dassetumāha “anussāvanato”tiādi.",
  "tika-vin11t0:4026_1": "Anussāvanato kammadosā pañca pakāsitāti yojanā. “Na parāmasati vatthuṃ vā”tiādīsu",
  "tika-vin11t0:4026_2": "vatthuādīni vuttanayeneva veditabbāni. Evaṃ pana nesaṃ aparāmasanaṃ hoti – “suṇātu",
  "tika-vin11t0:4026_3": "me, bhante saṅgho”ti paṭhamānussāvane vā “dutiyampi etamatthaṃ vadāmi… tatiyampi",
  "tika-vin11t0:4026_4": "etamatthaṃ vadāmi, “suṇātu me bhante saṅgho”ti dutiyatatiyānussāvanesu vā “ayaṃ dhammarakkhito",
  "tika-vin11t0:4026_5": "āyasmato buddharakkhitassa upasampadāpekkho”ti vattabbe “suṇātu me, bhante saṅgho,",
  "tika-vin11t0:4026_6": "āyasmato buddharakkhitassā”ti vadanto vatthuṃ na parāmasati nāma.",
  "tika-vin11t0:4027": "“Suṇātu me, bhante saṅgho, ayaṃ dhammarakkhito”ti vattabbe “suṇātu me, bhante, ayaṃ dhammarakkhito”ti vadanto saṅghaṃ na parāmasati nāma.",
  "tika-vin11t0:4028_0": "“Suṇātu me, bhante saṅgho, ayaṃ dhammarakkhito āyasmato buddharakkhitassā”ti vattabbe",
  "tika-vin11t0:4028_1": "“suṇātu me, bhante saṅgho, ayaṃ dhammarakkhito upasampadāpekkho”ti vadanto puggalaṃ na parāmasati nāma.",
  "tika-vin11t0:4029_0": "Sāvanaṃ hāpetīti sabbena sabbaṃ kammavācāya anussāvanaṃ na karoti, ñattidutiyakamme",
  "tika-vin11t0:4029_1": "dvikkhattuṃ ñattimeva ṭhapeti, ñatticatutthakamme catukkhattuṃ ñattimeva ṭhapeti.",
  "tika-vin11t0:4029_2": "Evaṃ anussāvanaṃ hāpeti. Yopi ñattidutiyakamme ekaṃ ñattiṃ ṭhapetvā ekaṃ kammavācaṃ",
  "tika-vin11t0:4029_3": "anussāvento akkharaṃ vā chaḍḍeti, padaṃ vā duruttaṃ karoti, ayampi anussāvanaṃ hāpetiyeva.",
  "tika-vin11t0:4029_4": "Ñatticatutthakamme pana ekaṃ ñattiṃ ṭhapetvā sakimeva vā dvikkhattuṃ vā kammavācāya",
  "tika-vin11t0:4029_5": "anussāvanaṃ karontopi akkharaṃ vā padaṃ vā chaḍḍentopi duruttaṃ karontopi anussāvanaṃ",
  "tika-vin11t0:4029_6": "hāpetiyevāti veditabbo.",
  "tika-vin11t0:4030": "Duruttaṃ karotīti ettha pana ayaṃ vinicchayo – yo hi aññasmiṃ akkhare vattabbe aññaṃ vadati, ayaṃ duruttaṃ karoti nāma. Tasmā kammavācaṃ karontena bhikkhunā yvāyaṃ –",
  "tika-vin11t0:4031": "“Sithilaṃ dhanitañca dīgharassaṃ;",
  "tika-vin11t0:4032": "Garukaṃ lahukañca niggahitaṃ;",
  "tika-vin11t0:4033": "Sambandhaṃ vavatthitaṃ vimuttaṃ;",
  "tika-vin11t0:4034": "Dasadhā byañjanabuddhiyā pabhedo”ti. –",
  "tika-vin11t0:4035": "Vutto, ayaṃ suṭṭhu upalakkhetabbo.",
  "tika-vin11t0:4036_0": "Ettha hi sithilaṃ nāma pañcasu vaggesu paṭhamatatiyaṃ. Dhanitaṃ nāma tesveva dutiyacatutthaṃ.",
  "tika-vin11t0:4036_1": "Dīghanti dīghena kālena vattabbaṃ ākārādi. Rassanti tato upaḍḍhakālena vattabbaṃ",
  "tika-vin11t0:4036_2": "akārādi. Garukanti dīghameva, yaṃ vā “āyasmato buddharakkhitattherassa, yassa nakkhamatī”ti",
  "tika-vin11t0:4036_3": "evaṃ saṃyogaparaṃ katvā vuccati. Lahukanti rassameva, yaṃ vā “āyasmato buddharakkhitatherassa,",
  "tika-vin11t0:4036_4": "yassa na khamatī”ti evaṃ asaṃyogaparaṃ katvā vuccati. Niggahitanti yaṃ karaṇāni niggahetvā",
  "tika-vin11t0:4036_5": "avissajjetvā avivaṭena mukhena anunāsikaṃ katvā vattabbaṃ. Sambandhanti yaṃ parapadena",
  "tika-vin11t0:4036_6": "sambandhitvā “tuṇhassā”ti vā “tuṇhissā”ti vā vuccati. Vavatthitanti yaṃ parapadena",
  "tika-vin11t0:4036_7": "asambandhaṃ katvā vicchinditvā “tuṇhī assā”ti vā “tuṇha assā”ti vā vuccati. Vimuttanti",
  "tika-vin11t0:4036_8": "yaṃ karaṇāni aniggahetvā vissajjetvā vivaṭena mukhena anunāsikaṃ akatvā vuccati.",
  "tika-vin11t0:4037_0": "Tattha “suṇātu me”ti vattabbe ta-kārassa tha-kāraṃ katvā “suṇāthu me”ti vacanaṃ sithilassa",
  "tika-vin11t0:4037_1": "dhanitakaraṇaṃ nāma, tathā “pattakallaṃ, esā ñattī”ti vattabbe “patthakallaṃ, esā",
  "tika-vin11t0:4037_2": "ñatthī”tiādivacanañca. “Bhante saṅgho”ti vattabbe bhakāraghakārānaṃ bakāragakāre",
  "tika-vin11t0:4037_3": "katvā “bante saṃgo”ti vacanaṃ dhanitassa sithilakaraṇaṃ nāma. “Suṇātu me”ti vivaṭena",
  "tika-vin11t0:4037_4": "mukhena vattabbe pana “suṇaṃtu me”ti vā “esā ñattī”ti vattabbe “esaṃ ñattī”ti vā",
  "tika-vin11t0:4037_5": "avivaṭena mukhena anunāsikaṃ katvā vacanaṃ vimuttassa niggahitavacanaṃ nāma. “Pattakalla”nti",
  "tika-vin11t0:4037_6": "avivaṭena mukhena anunāsikaṃ katvā vattabbe “pattakallā”ti vivaṭena mukhena anunāsikaṃ",
  "tika-vin11t0:4037_7": "akatvā vacanaṃ niggahitassa vimuttavacanaṃ nāma. Iti sithile kattabbe dhanitaṃ, dhanite",
  "tika-vin11t0:4037_8": "kattabbe sithilaṃ, vimutte kattabbe niggahitaṃ, niggahite kattabbe vimuttanti imāni",
  "tika-vin11t0:4037_9": "cattāri byañjanāni antokammavācāya kammaṃ dūsenti. Evaṃ vadanto hi aññasmiṃ akkhare",
  "tika-vin11t0:4037_10": "vattabbe aññaṃ vadati, duruttaṃ karotīti vuccati.",
  "tika-vin11t0:4038_0": "Itaresu pana dīgharassādīsu chasu byañjanesu dīghaṭṭhāne dīghameva, rassaṭṭhāne ca",
  "tika-vin11t0:4038_1": "rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ",
  "tika-vin11t0:4038_2": "avināsentena kammavācā kātabbā. Sace pana evaṃ akatvā dīghe vattabbe rassaṃ, rasse",
  "tika-vin11t0:4038_3": "vā vattabbe dīghaṃ vadati, tathā garuke vattabbe lahukaṃ, lahuke vā vattabbe garukaṃ",
  "tika-vin11t0:4038_4": "vadati, sambandhe vā pana vattabbe vavatthitaṃ, vavatthite vā vattabbe sambandhaṃ",
  "tika-vin11t0:4038_5": "vadati, evaṃ vuttepi kammavācā na kuppati. Imāni hi cha byañjanāni kammaṃ na kopenti.",
  "tika-vin11t0:4039_0": "Yaṃ pana suttantikattherā “da-kāro ta-kāramāpajjati, ta-kāro da-kāramāpajjati, ca-kāro",
  "tika-vin11t0:4039_1": "ja-kāramāpajjati, ja-kāro ca-kāramāpajjati, ya-kāro ka-kāramāpajjati, ka-kāro ya-kāramāpajjati,",
  "tika-vin11t0:4039_2": "tasmā da-kārādīsu vattabbesu ta-kārādivacanaṃ na virujjhatī”ti vadanti, taṃ kammavācaṃ",
  "tika-vin11t0:4039_3": "patvā na vaṭṭati. Tasmā vinayadharena neva da-kāro ta-kāro kātabbo…pe… na ka-kāro",
  "tika-vin11t0:4039_4": "ya-kāro. Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena",
  "tika-vin11t0:4039_5": "kammavācā kātabbā. Itarathā hi sāvanaṃ hāpeti nāma.",
  "tika-vin11t0:4040_0": "Asamaye sāvetīti sāvanāya akāle anavakāse ñattiṃ aṭṭhapetvā paṭhamaṃyeva anussāvanakammaṃ",
  "tika-vin11t0:4040_1": "katvā pacchā ñattiṃ ṭhapeti. Iti imehi pañcahākārehi anussāvanato kammāni vipajjanti.",
  "tika-vin11t0:4040_2": "Tenāha – “evaṃ pana vipajjanti, anussāvanatopi cā”ti.",
  "tika-vin11t0:4041_0": "3023. Evaṃ anussāvanato kammavipattiṃ dassetvā sīmato kammavipatti uposathakkhandhakakathāya",
  "tika-vin11t0:4041_1": "vuttanayā evāti tameva atidisanto āha “ekādasahi…pe… mayā”ti. Kammadosoyeva kammadosatā. Tāva paṭhamaṃ.",
  "tika-vin11t0:4042_0": "3024-7. Evaṃ sīmato kammavipattiṃ atidesato dassetvā idāni parisavasena dassetumāha",
  "tika-vin11t0:4042_1": "“catuvaggenā”tiādi. Kammapattāti ettha “cattāro pakatattā”ti seso. Yathāha – “catuvaggakaraṇe",
  "tika-vin11t0:4042_2": "kamme cattāro bhikkhū pakatattā kammapattā”ti. Ettha ca pakatattā nāma anukkhittā",
  "tika-vin11t0:4042_3": "anissāritā parisuddhasīlā cattāro bhikkhū. Kammapattā kammassa arahā anucchavikā",
  "tika-vin11t0:4042_4": "sāmino. Na tehi vinā taṃ kammaṃ karīyati, na tesaṃ chando vā pārisuddhi vā eti. Anāgatāti",
  "tika-vin11t0:4042_5": "parisāya hatthapāsaṃ anāgatā. Chandoti ettha “chandārahāna”nti seso. Yathāha “avasesā",
  "tika-vin11t0:4042_6": "pakatattā chandārahā”ti. Iminā ayamattho dīpito hoti – “avasesā pana sacepi sahassamattā",
  "tika-vin11t0:4042_7": "honti, sace samānasaṃvāsakā, sabbe chandārahāva honti, chandapārisuddhiṃ datvā āgacchantu",
  "tika-vin11t0:4042_8": "vā mā vā, kammaṃ pana tiṭṭhatī”ti. Sammukhāti sammukhībhūtā.",
  "tika-vin11t0:4043": "Tivaṅgikoti kammapattānāgamanachandānāharaṇapaṭikkosanasaṅkhātaaṅgattayayutto. Doso kammavipattilakkhaṇo. Parisāya vasā siyāti parisavasena hoti.",
  "tika-vin11t0:4044": "Paṭisedhentīti paṭikkosanti. Dutiye catuvaggike kamme duvaṅgiko doso parisāya vasā siyāti yojanā.",
  "tika-vin11t0:4045_0": "Ettha etasmiṃ tatiye catuvaggike paṭikkosova atthi, na itare parisadosāti ekaṅgiko",
  "tika-vin11t0:4045_1": "doso parisāya vasā siyāti yojanā. Duvaṅga yuttaparisādosassa dutiyaṃ desitattā duvaṅga",
  "tika-vin11t0:4045_2": "yuttaparisādoso “dutiyo”ti vutto. Tathā tatiyaṃ desitattā ekaṅgayutto tatiyo veditabbo.",
  "tika-vin11t0:4045_3": "Imameva nayaṃ pañcavaggādisaṅghattayassa atidisanto āha “evaṃ…pe… tividhesupī”ti.",
  "tika-vin11t0:4045_4": "Ādi-saddena dasavaggavīsativaggasaṅghānaṃ gahaṇaṃ.",
  "tika-vin11t0:4046_0": "3028. Evaṃ catūsu saṅghesu catunnaṃ tikānaṃ vasena parisato kammavipattiyā dvādasavidhataṃ",
  "tika-vin11t0:4046_1": "dassetumāha “catutthikā”ti. Anuvādena “dasa dve siyu”nti vidhīyati. Parisāvasā catutthikā",
  "tika-vin11t0:4046_2": "dosā dasa dve dvādasa siyunti yojanā. Etthāti etesu “vatthuto”tiādinā vuttesu pañcasu",
  "tika-vin11t0:4046_3": "kammadosesu, niddhāraṇe bhummaṃ. “Parisāvasā”ti idaṃ niddhāretabbaṃ. Kammānīti apalokanādīni",
  "tika-vin11t0:4046_4": "cattāri. Ettha ca catuvaggādikaraṇīyesu kammesu pakatattena kammavācaṃ sāvetvā katameva",
  "tika-vin11t0:4046_5": "kammaṃ kammapattena kataṃ hoti. Kammapatte pakatatte ṭhapetvā apakatattena kenaci,",
  "tika-vin11t0:4046_6": "kevaleneva kammavācaṃ sāvetvā kataṃ apakatattakammapattalakkhaṇābhāvā, kammapattena",
  "tika-vin11t0:4046_7": "ca kammavācāya assāvitattā anussāvanadosena vipannaṃ hotīti veditabbaṃ. Teneva porāṇakavinayadharattherā",
  "tika-vin11t0:4046_8": "kammavipattisaṅkāparihāratthaṃ dvīhi tīhi ekato kammavācaṃ sāvayanti. Ayamettha saṅkhepo,",
  "tika-vin11t0:4046_9": "vitthāro pana parivārāvasāne pāḷiyā vā aṭṭhakathāya ca gahetabbo.",
  "tika-vin11t0:4047": "Kammavipattikathāvaṇṇanā.",
  "tika-vin11t0:4048": "Pakiṇṇakavinicchayakathāvaṇṇanā",
  "tika-vin11t0:4049": "3029. Chattaṃ paṇṇamayaṃ kiñcīti tālapaṇṇādipaṇṇacchadanaṃ yaṃ kiñci chattaṃ. Bahīti upari. Antoti heṭṭhā. Sibbitunti rūpaṃ dassetvā sūcikammaṃ kātuṃ.",
  "tika-vin11t0:4050_0": "3030. Paṇṇeti chadanapaṇṇe. Aḍḍhacandanti aḍḍhacandākāraṃ. Makaradantakanti makaradantākāraṃ,",
  "tika-vin11t0:4050_1": "yaṃ “girikūṭa”nti vuccati. Chindituṃ na vaṭṭatīti sambandho. Mukhavaṭṭiyā nāmetvā",
  "tika-vin11t0:4050_2": "baddhapaṇṇakoṭiyā vā matthakimaṇḍalakoṭiyā vā girikūṭādiṃ karonti, iminā taṃ paṭikkhittaṃ.",
  "tika-vin11t0:4050_3": "Daṇḍeti chattadaṇḍe. Ghaṭakanti ghaṭākāro. Vāḷarūpaṃ vāti byagghādivāḷānaṃ rūpakaṃ",
  "tika-vin11t0:4050_4": "vā. Lekhāti ukkiritvā vā chinditvā vā cittakammavasena vā katarāji.",
  "tika-vin11t0:4051_0": "3031. Pañcavaṇṇānaṃ suttānaṃ antare nīlādiekavaṇṇena suttena thiratthaṃ chattaṃ anto",
  "tika-vin11t0:4051_1": "ca bahi ca sibbituṃ vā chattadaṇḍaggāhakasalākapañjaraṃ thiratthaṃ vinandhituṃ vā",
  "tika-vin11t0:4051_2": "vaṭṭatīti yojanā. “Pañcavaṇṇānaṃ ekavaṇṇena thirattha”nti iminā anekavaṇṇehi suttehi",
  "tika-vin11t0:4051_3": "vaṇṇamaṭṭhatthāya sibbituñca vinandhituñca na vaṭṭatīti dīpeti.",
  "tika-vin11t0:4052_0": "Potthakesu pana “pañcavaṇṇenā”ti pāṭho dissati, tassa ekavaṇṇena, pañcavaṇṇena vā",
  "tika-vin11t0:4052_1": "suttena thiratthaṃ sibbituṃ, vinandhituṃ vā vaṭṭatīti yojanā kātabbā hoti, so ettheva heṭṭhā vuttena –",
  "tika-vin11t0:4053": "“Pañcavaṇṇena suttena, sibbituṃ na ca vaṭṭatī”ti –",
  "tika-vin11t0:4054_0": "Pāṭhena ca “keci tālapaṇṇacchattaṃ anto vā bahi vā pañcavaṇṇena suttena sibbantā",
  "tika-vin11t0:4054_1": "vaṇṇamaṭṭhaṃ karonti, taṃ na vaṭṭati. Ekavaṇṇena pana nīlena vā pītakena vā yena",
  "tika-vin11t0:4054_2": "kenaci suttena anto vā bahi vā sibbituṃ chattadaṇḍaggāhakaṃ salākapañjaraṃ vā vinandhituṃ",
  "tika-vin11t0:4054_3": "vaṭṭati, tañca kho thirakaraṇatthaṃ, na vaṇṇamaṭṭhatthāyā”ti aṭṭhakathāpāṭhena ca",
  "tika-vin11t0:4054_4": "virujjhati, tasmā so na gahetabbo.",
  "tika-vin11t0:4055": "3032. Lekhā vā pana kevalāti yathāvuttappakārā salākalekhā vā. Chinditvāti ukkiritvā kataṃ chinditvā. Ghaṃsitvāti cittakammādivasena kataṃ ghaṃsitvā.",
  "tika-vin11t0:4056_0": "3033. Daṇḍabundamhīti chattadaṇḍassa pañjare gāhaṇatthāya phālitabundamhi, mūleti",
  "tika-vin11t0:4056_1": "attho. Ayamettha nissandehe vuttanayo. Khuddasikkhāgaṇṭhipade pana “chattapiṇḍiyā",
  "tika-vin11t0:4056_2": "mūle”ti vuttaṃ. Ahichattakasaṇṭhānanti phullaahichattākāraṃ. Rajjukehi gāhāpetvā",
  "tika-vin11t0:4056_3": "daṇḍe bandhanti, tasmiṃ bandhaṭṭhāne valayamiva ukkiritvā uṭṭhāpetvā. Bandhanatthāyāti",
  "tika-vin11t0:4056_4": "vātena yathā na calati, evaṃ rajjūhi daṇḍe pañjarassa bandhanatthāya. Ukkiritvā katā",
  "tika-vin11t0:4056_5": "lekhā vaṭṭatīti yojanā. Yathāha – “vātappahārena acalanatthaṃ chattamaṇḍalikaṃ rajjukehi",
  "tika-vin11t0:4056_6": "gāhāpetvā daṇḍe bandhanti, tasmiṃ bandhanaṭṭhāne valayamiva ukkiritvā lekhaṃ ṭhapenti,",
  "tika-vin11t0:4056_7": "sā vaṭṭatī”ti. “Sacepi na bandhanti, bandhanārahaṭṭhānattā valayaṃ ukkirituṃ vaṭṭatī”ti gaṇṭhipade vuttaṃ.",
  "tika-vin11t0:4057": "3034. Samaṃ satapadādīnanti satapadādīhi sadisaṃ, tulyatthe karaṇavacanappasaṅge sāmivacanaṃ.",
  "tika-vin11t0:4058_0": "3035. Pattassa pariyante vāti anuvātassa ubhayapariyante vā. Pattamukhepi vāti dvinnaṃ",
  "tika-vin11t0:4058_1": "ārāmavitthārapattānaṃ saṅghaṭitaṭṭhāne kaṇṇepi vā, ekasseva vā pattassa ūnapūraṇatthaṃ",
  "tika-vin11t0:4058_2": "saṅghaṭitaṭṭhānepi vā. Veṇinti kudrūsasīsākārena sibbanaṃ. Keci “varakasīsākārenā”ti",
  "tika-vin11t0:4058_3": "vadanti. Saṅkhalikanti biḷāladāmasadisaṃ sibbanaṃ. Keci “satapadisama”nti vadanti.",
  "tika-vin11t0:4059_0": "3036. Paṭṭanti paṭṭampi. Aṭṭhakoṇādiko vidhi pakāro etassāti aṭṭhakoṇādikavidhi,",
  "tika-vin11t0:4059_1": "taṃ. “Aṭṭhakoṇādika”nti gāthābandhavasena niggahitāgamo. “Aṭṭhakoṇādikaṃ vidhi”nti",
  "tika-vin11t0:4059_2": "etaṃ “paṭṭa”nti etassa samānādhikaraṇavisesanaṃ, kiriyāvisesanaṃ vā, “karontī”ti",
  "tika-vin11t0:4059_3": "iminā sambandho. Atha vā paṭṭanti ettha bhummatthe upayogavacanaṃ, paṭṭeti attho.",
  "tika-vin11t0:4059_4": "Imasmiṃ pakkhe “aṭṭhakoṇādika”nti upayogavacanaṃ. “Vidhi”nti etassa visesanaṃ. Idha",
  "tika-vin11t0:4059_5": "vakkhamānacatukoṇasaṇṭhānato aññaṃ aṭṭhakoṇādikaṃ nāmaṃ. Tatthāti tasmiṃ paṭṭadvaye.",
  "tika-vin11t0:4059_6": "Agghiyagadārūpanti agghiyasaṇṭhānañceva gadāsaṇṭhānañca sibbanaṃ. Muggaranti laguḷasaṇṭhānasibbanaṃ.",
  "tika-vin11t0:4059_7": "Ādi-saddena cetiyādisaṇṭhānānaṃ gahaṇaṃ.",
  "tika-vin11t0:4060_0": "3037. Tatthāti paṭṭadvaye tasmiṃ ṭhāne. Kakkaṭakakkhīnīti kuḷīraacchisadisāni sibbanavikārāni.",
  "tika-vin11t0:4060_1": "Uṭṭhāpentīti karonti. Tatthāti tasmiṃ gaṇṭhikapāsakapaṭṭake. Suttāti koṇato koṇaṃ",
  "tika-vin11t0:4060_2": "sibbitasuttā ceva caturasse sibbitasuttā ca. Piḷakāti tesameva suttānaṃ nivattetvā",
  "tika-vin11t0:4060_3": "sibbitakoṭiyo ca. Duviññeyyāvāti rajanakāle duviññeyyarūpā anoḷārikā dīpitā vaṭṭantīti.",
  "tika-vin11t0:4060_4": "Yathāha – “koṇasuttapiḷakā ca cīvare ratte duviññeyyarūpā vaṭṭantī”ti.",
  "tika-vin11t0:4061_0": "3038. Gaṇṭhipāsakapaṭṭakāti gaṇṭhikapaṭṭakapāsakapaṭṭakāti yojanā. Kaṇṇakoṇesu suttānīti",
  "tika-vin11t0:4061_1": "cīvarakaṇṇesu suttāni ceva gaṇṭhikapāsakapaṭṭānaṃ koṇesu suttāni ca chindeyya. Ettha",
  "tika-vin11t0:4061_2": "ca cīvare āyāmato, vitthārato ca sibbitvā anuvātato bahi nikkhantasuttaṃ cīvaraṃ",
  "tika-vin11t0:4061_3": "rajitvā sukkhāpanakāle rajjuyā vā cīvaravaṃse vā bandhitvā olambituṃ anuvāte baddhasuttāni",
  "tika-vin11t0:4061_4": "ca kaṇṇasuttāni nāma. Yathāha – “cīvarassa kaṇṇasuttakaṃ na vaṭṭati, rajitakāle chinditabbaṃ.",
  "tika-vin11t0:4061_5": "Yaṃ pana ‘anujānāmi, bhikkhave, kaṇṇasuttaka’nti evaṃ anuññātaṃ, taṃ anuvāte pāsakaṃ",
  "tika-vin11t0:4061_6": "katvā bandhitabbaṃ, rajanakāle lagganatthāyā”ti.",
  "tika-vin11t0:4062_0": "3039. Sūcikammavikāraṃ vāti cīvaramaṇḍanatthāya nānāsuttakehi satapadisadisaṃ sibbantā",
  "tika-vin11t0:4062_1": "āgantukapaṭṭaṃ ṭhapenti, evarūpaṃ sūcikammavikāraṃ vā. Aññaṃ vā pana kiñcipīti aññampi",
  "tika-vin11t0:4062_2": "yaṃ kiñci mālākammamigapakkhipādādikaṃ sibbanavikāraṃ. Kātunti sayaṃ kātuṃ. Kārāpetunti",
  "tika-vin11t0:4062_3": "aññena vā kārāpetuṃ.",
  "tika-vin11t0:4063_0": "3040. Yo bhikkhu paraṃ uttamaṃ vaṇṇamaṭṭhaṃ abhipatthayaṃ patthayanto kañjipiṭṭhakhaliallikādīsu",
  "tika-vin11t0:4063_1": "cīvaraṃ pakkhipati, tassa pana bhikkhuno dukkaṭā mokkho na vijjatīti yojanā. Kañjīti",
  "tika-vin11t0:4063_2": "vāyanatantamakkhanakañjisadisā thūlākañji. Piṭṭhanti taṇḍulapiṭṭhaṃ. Taṇḍulapiṭṭhehi",
  "tika-vin11t0:4063_3": "pakkā khali. Allikāti niyyāso. Ādi-saddena lākhādīnaṃ gahaṇaṃ.",
  "tika-vin11t0:4064": "3041. Cīvarassa karaṇe karaṇakāle samuṭṭhitānaṃ sūcihatthamalādīnaṃ dhovanatthaṃ, kiliṭṭhakāle ca dhovanatthaṃ kañjipiṭṭhikhaliallikādīsu pakkhipati, vaṭṭatīti yojanā.",
  "tika-vin11t0:4065": "3042. Tatthāti yena kasāvena cīvaraṃ rajati, tasmiṃ rajane cīvarassa sugandhabhāvatthāya gandhaṃ vā ujjalabhāvatthāya telaṃ vā vaṇṇatthāya lākhaṃ vā. Kiñcīti evarūpaṃ yaṃ kiñci.",
  "tika-vin11t0:4066_0": "3043. Maṇināti pāsāṇena. Aññenapi ca kenacīti yena ujjalaṃ hoti, evarūpena muggarādinā",
  "tika-vin11t0:4066_1": "aññenāpi kenaci vatthunā. Doṇiyāti rajanambaṇe. Na ghaṃsitabbaṃ hatthena gāhetvā na ghaṭṭetabbaṃ.",
  "tika-vin11t0:4067_0": "3044. Rattaṃ cīvaraṃ hatthehi kiñci thokaṃ paharituṃ vaṭṭatīti yojanā. “Yattha pakkarajanaṃ",
  "tika-vin11t0:4067_1": "pakkhipanti, sā rajanadoṇi, tattha aṃsabaddhakakāyabandhanādiṃ ghaṭṭetuṃ vaṭṭatī”ti gaṇṭhipade vuttaṃ.",
  "tika-vin11t0:4068_0": "3045. Gaṇṭhiketi veḷudantavisāṇādimayagaṇṭhike. Lekhā vāti vaṭṭādibhedā lekhā vā.",
  "tika-vin11t0:4068_1": "Piḷakā vāti sāsapabījasadisā khuddakapubbuḷā vā. Pāḷikaṇṇikabhedakoti maṇikāvaḷirūpapupphakaṇṇikarūpabhedako.",
  "tika-vin11t0:4068_2": "Kappabinduvikāro vā na vaṭṭatīti yojanā.",
  "tika-vin11t0:4069": "3046. Āraggenāti ārakaṇṭakaggena, sūcimukhena vā. Kācipi lekhāti vaṭṭakagomuttādisaṇṭhānā yā kācipi rāji.",
  "tika-vin11t0:4070": "3047. Bhamaṃ āropetvāti bhame alliyāpetvā.",
  "tika-vin11t0:4071_0": "3048. Pattamaṇḍalaketi patte chavirakkhanatthāya tipusīsādīhi kate pattassa heṭṭhā",
  "tika-vin11t0:4071_1": "ādhārādīnaṃ upari kātabbe pattamaṇḍalake. Bhittikammanti vibhattaṃ katvā nānākārarūpakakammacittaṃ.",
  "tika-vin11t0:4071_2": "Yathāha “na bhikkhave citrāni pattamaṇḍalāni dhāretabbāni rūpakākiṇṇāni bhittikammakatānī”ti.",
  "tika-vin11t0:4071_3": "Tatthāti tasmiṃ pattamaṇḍale. Assāti bhikkhussa. Makaradantakanti girikūṭākāraṃ.",
  "tika-vin11t0:4072": "3049. Mukhavaṭṭiyaṃ yā lekhā parissāvanabandhanatthāya anuññātā, taṃ lekhaṃ ṭhapetvā dhammakaraṇacchatte vā kucchiyaṃ vā kācipi lekhā na vaṭṭatīti yojanā.",
  "tika-vin11t0:4073": "3050. Tahiṃ tahinti mattikāya tattha tattha. Tanti tathākoṭṭitadiguṇasuttakāyabandhanaṃ.",
  "tika-vin11t0:4074": "3051. Antesu daḷhatthāya dasāmukhe diguṇaṃ katvā koṭṭenti, vaṭṭatīti yojanā. Cittikampīti mālākammalatākammacittayuttampi kāyabandhanaṃ.",
  "tika-vin11t0:4075": "3052. Akkhīnīti kuñjarakkhīni. Tatthāti kāyabandhane vaṭṭatīti kā kathā. Uṭṭhāpetunti ukkirituṃ.",
  "tika-vin11t0:4076": "3053. Ghaṭanti ghaṭasaṇṭhānaṃ. Deḍḍubhasīsaṃ vāti udakasappasīsamukhasaṇṭhānaṃ vā. Yaṃ kiñci vikārarūpaṃ dasāmukhe na vaṭṭatīti yojanā.",
  "tika-vin11t0:4077_0": "3054. Macchakaṇṭanti macchakaṇṭakākāraṃ. Khajjūripattakākāranti khajjūripattasaṇṭhānaṃ.",
  "tika-vin11t0:4077_1": "Macchakaṇṭaṃ vā maṭṭhaṃ paṭṭikaṃ vā khajjūripattakākāraṃ vā ujukaṃ katvā koṭṭitaṃ",
  "tika-vin11t0:4077_2": "vaṭṭatīti yojanā. Ettha ca ubhayapassesu macchakaṇṭakayuttaṃ macchassa piṭṭhikaṇṭakaṃ",
  "tika-vin11t0:4077_3": "viya yassa paṭṭikāya vāyanaṃ hoti, idaṃ kāyabandhanaṃ macchakaṇṭakaṃ nāma. Yassa",
  "tika-vin11t0:4077_4": "khajjūripattasaṇṭhānamiva vāyanaṃ hoti, taṃ khajjūripattakākāraṃ nāma.",
  "tika-vin11t0:4078_0": "3055. Pakativītā paṭṭikā. Sūkarantaṃnāma kuñcikākosakasaṇṭhānaṃ. Tassa duvidhassa",
  "tika-vin11t0:4078_1": "kāyabandhanassa. Tattha rajjukā sūkarantānulomikā, dussapaṭṭaṃ paṭṭikānulomikaṃ.",
  "tika-vin11t0:4078_2": "Ādi-saddena muddikakāyabandhanaṃ gahitaṃ, tañca sūkarantānulomikaṃ. Yathāha – “ekarajjukaṃ,",
  "tika-vin11t0:4078_3": "pana muddikakāyabandhanañca sūkarantakaṃ anulometī”ti. Tattha ekarajjukā nāma ekavaṭṭā.",
  "tika-vin11t0:4078_4": "Bahurajjukassa akappiyabhāvaṃ vakkhati. “Muddikakāyabandhanaṃ nāma caturassaṃ akatvā",
  "tika-vin11t0:4078_5": "sajjita”nti gaṇṭhipade vuttaṃ.",
  "tika-vin11t0:4079_0": "3056. Murajaṃ nāma murajavaṭṭisaṇṭhānaṃ veṭhetvā kataṃ. Veṭhetvāti nānāsuttehi veṭhetvā.",
  "tika-vin11t0:4079_1": "Sikkhābhājanavinicchaye pana “bahukā rajjuyo ekato katvā ekāya rajjuyā veṭhitaṃ murajaṃ",
  "tika-vin11t0:4079_2": "nāmā”ti vuttaṃ. Maddavīṇaṃ nāma pāmaṅgasaṇṭhānaṃ. Deḍḍubhakaṃ nāma udakasappasīsasadisaṃ.",
  "tika-vin11t0:4079_3": "Kalābukaṃ nāma bahurajjukaṃ. Rajjuyoti ubhayakoṭiyaṃ ekato abaddhā bahū rajjuyo,",
  "tika-vin11t0:4079_4": "tathā baddhā kalābukaṃ nāma hotīti. Na vaṭṭantīti murajādīni imāni sabbāni kāyabandhanāni",
  "tika-vin11t0:4079_5": "na vaṭṭanti. Purimā dveti murajaṃ, maddavīṇañcāti dve. “Dasāsu siyu”nti vattabbe",
  "tika-vin11t0:4079_6": "gāthābandhavasena vaṇṇalopena “dasā siyu”nti vuttaṃ. Yathāha – “murajaṃ maddavīṇa’nti",
  "tika-vin11t0:4079_7": "idaṃ dasāsuyeva anuññāta”nti.",
  "tika-vin11t0:4080": "3057. Pāmaṅgasaṇṭhānāti pāmaṅgadāmaṃ viya caturassasaṇṭhānā.",
  "tika-vin11t0:4081_0": "3058. Ekarajjumayanti nānāvaṭṭe ekato vaṭṭetvā katarajjumayaṃ kāyabandhanaṃ. Vaṭṭaṃ",
  "tika-vin11t0:4081_1": "vaṭṭatīti “rajjukā dussapaṭṭādī”ti ettha ekavaṭṭarajjukā gahitā, idha pana nānāvaṭṭe",
  "tika-vin11t0:4081_2": "ekato vaṭṭetvā katāva ekarajjukā gahitā. Tañcāti tampi ekarajjukakāyabandhanaṃ. Pāmaṅgasaṇṭhānaṃ",
  "tika-vin11t0:4081_3": "ekampi na ca vaṭṭatīti kevalampi na vaṭṭati.",
  "tika-vin11t0:4082_0": "3059. Bahū rajjuke ekato katvāti yojanā. Vaṭṭati bandhitunti murajaṃ, kalābukaṃ vā",
  "tika-vin11t0:4082_1": "na hoti, rajjukakāyabandhanameva hotīti adhippāyo. Ayaṃ pana vinicchayo “bahū rajjuke",
  "tika-vin11t0:4082_2": "ekato katvā ekena nirantaraṃ veṭhetvā kataṃ ‘bahurajjuka’nti na vattabbaṃ, taṃ vaṭṭatī”ti",
  "tika-vin11t0:4082_3": "aṭṭhakathāgatova idha vutto. Sikkhābhājanavinicchaye “bahukā rajjuyo ekato katvā",
  "tika-vin11t0:4082_4": "ekāya rajjuyā veṭhitaṃ murajaṃ nāmā”ti yaṃ vuttaṃ, taṃ iminā virujjhanato na gahetabbaṃ.",
  "tika-vin11t0:4083": "3060. Danta-saddena hatthidantā vuttā. Jatūti lākhā. Saṅkhamayanti saṅkhanābhimayaṃ. Vidhakā matāti ettha “veṭhakā”tipi pāṭho vidhapariyāyo.",
  "tika-vin11t0:4084_0": "3061. Kāyabandhanavidheti kāyabandhanassa dasāya thirabhāvatthaṃ kaṭṭhadantādīhi",
  "tika-vin11t0:4084_1": "kate vidhe. Vikāro aṭṭhamaṅgalādiko. Tattha tatthāti tasmiṃ tasmiṃ ṭhāne, ubhayakoṭiyanti",
  "tika-vin11t0:4084_2": "attho. Tu-saddena ghaṭākāropi vaṭṭatīti dīpeti.",
  "tika-vin11t0:4085": "3062. Mālā …pe… vicittitāti mālākammalatākammehi ca migapakkhirūpādinānārūpehi ca vicittitā. Janarañjanīti bālajanapalobhinī.",
  "tika-vin11t0:4086": "3064. Aṭṭhaṃsā vāpīti ettha api-saddena soḷasaṃsādīnaṃ gahaṇaṃ. Vaṇṇamaṭṭhāti mālākammādivaṇṇamaṭṭhā.",
  "tika-vin11t0:4087_0": "3065. Añjanisalākāpi tathā vaṇṇamaṭṭhā na vaṭṭatīti yojanā. “Añjanitthavikāya ca,",
  "tika-vin11t0:4087_1": "nānāvaṇṇehi suttehi, cittakammaṃ na vaṭṭatī”ti pāṭho yujjati. “Thavikāpi cā”ti pāṭho",
  "tika-vin11t0:4087_2": "dissati, so na gahetabbo.",
  "tika-vin11t0:4088": "3066. Rattādinā yena kenaci ekavaṇṇena suttena pilotikādimayaṃ yaṃ kiñci sipāṭikaṃ sibbetvā vaḷañjantassa vaṭṭatīti yojanā.",
  "tika-vin11t0:4089_0": "3067. Maṇikanti thūlapubbuḷaṃ. Piḷakanti sukhumapubbuḷaṃ. Pipphaleti vatthacchedanasatthe.",
  "tika-vin11t0:4089_1": "Ārakaṇṭaketi pattādhāravalayānaṃ vijjhanakaṇṭake. Ṭhapetunti uṭṭhāpetuṃ. Yaṃ kiñcīti",
  "tika-vin11t0:4089_2": "sesaṃ vaṇṇamaṭṭhampi ca.",
  "tika-vin11t0:4090_0": "3068. Daṇḍaketi pipphaladaṇḍake. Yathāha – “pipphalakepi maṇikaṃ vā piḷakaṃ vā yaṃ",
  "tika-vin11t0:4090_1": "kiñci uṭṭhāpetuṃ na vaṭṭati, daṇḍake pana paricchedalekhā vaṭṭatī”ti. Paricchedalekhāmattanti",
  "tika-vin11t0:4090_2": "āṇibandhanaṭṭhānaṃ patvā paricchindanatthaṃ ekāva lekhā vaṭṭati. Valitvāti ubhayakoṭiyā",
  "tika-vin11t0:4090_3": "mukhaṃ katvā majjhe valiyo gāhetvā. Nakhacchedanaṃ yasmā karonti, tasmā vaṭṭatīti yojanā.",
  "tika-vin11t0:4091_0": "3069. Araṇisahite kantakiccakaro daṇḍo uttarāraṇī nāma. Vāpīti pi-saddena adharāraṇiṃ",
  "tika-vin11t0:4091_1": "saṅgaṇhāti, udukkhaladaṇḍassetaṃ adhivacanaṃ. Añchanakayantadhanu dhanukaṃ nāma.",
  "tika-vin11t0:4091_2": "Musalamatthakapīḷanadaṇḍako pelladaṇḍako nāma.",
  "tika-vin11t0:4092_0": "3070. Saṇḍāseti aggisaṇḍāsaṃ vadanti. Kaṭṭhacchedanavāsiyā tathā yaṃ kiñci vaṇṇamaṭṭhaṃ",
  "tika-vin11t0:4092_1": "na vaṭṭatīti sambandho. Dvīsu passesūti vāsiyā ubhosu passesu. Lohenāti kappiyalohena.",
  "tika-vin11t0:4092_2": "Bandhituṃ vaṭṭatīti ujukameva caturassaṃ vā aṭṭhaṃsaṃ vā bandhituṃ vaṭṭati. “Saṇḍāseti",
  "tika-vin11t0:4092_3": "aggisaṇḍāse”ti nissandehe vuttaṃ. Aṭṭhakathāyaṃ panettha sūcisaṇḍāso dassito.",
  "tika-vin11t0:4093": "3071. Heṭṭhatoti heṭṭhā ayopaṭṭavalayassa. “Upari ahicchattamakulamatta”nti aṭṭhakathāyaṃ vuttaṃ.",
  "tika-vin11t0:4094_0": "3072. Visāṇeti telāsiñcanakagavayamahiṃsādisiṅge. Nāḷiyaṃ vāpīti veḷunāḷikādināḷiyaṃ.",
  "tika-vin11t0:4094_1": "Api-saddena alābuṃ saṅgaṇhāti. Āmaṇḍasāraketi āmalakacuṇṇamayatelaghaṭe. Telabhājanaketi",
  "tika-vin11t0:4094_2": "vuttappakāreyeva telabhājane. Sabbaṃ vaṇṇamaṭṭhaṃ vaṭṭatīti pumitthirūparahitaṃ mālākammādi",
  "tika-vin11t0:4094_3": "sabbaṃ vaṇṇamaṭṭhaṃ vaṭṭati.",
  "tika-vin11t0:4095_0": "3073-5. Pānīyassa uḷuṅketi pānīyauḷuṅke. Doṇiyaṃ rajanassapīti rajanadoṇiyampi. Phalakapīṭheti",
  "tika-vin11t0:4095_1": "phalakamaye pīṭhe. Valayādhārakādiketi dantavalayādiādhārake. Ādi-saddena daṇḍādhārako",
  "tika-vin11t0:4095_2": "saṅgahito. Pādapuñchaniyanti coḷādimayapādapuñchaniyaṃ. Pīṭheti pādapīṭhe. Sahacariyena",
  "tika-vin11t0:4095_3": "pādakathalikāyañca. Cittaṃ sabbameva ca vaṭṭatīti yathāvutte bhikkhuparikkhāre mātugāmarūparahitaṃ,",
  "tika-vin11t0:4095_4": "bhikkhuniparikkhāre purisarūparahitaṃ avasesaṃ sabbaṃ cittakammaṃ.",
  "tika-vin11t0:4096_0": "3076. Nānā ca te maṇayo cāti nānāmaṇī, indanīlādayo, nānāmaṇīhi katā nānāmaṇimayā,",
  "tika-vin11t0:4096_1": "thambhā ca kavāṭā ca dvārā ca bhittiyo ca thambhakavāṭadvārabhittiyo, nānāmaṇimayā",
  "tika-vin11t0:4096_2": "thambhakavāṭadvārabhittiyo yasmiṃ taṃ tathā vuttaṃ. Kā kathā vaṇṇamaṭṭhaketi mālākammalatākammacittakammādivaṇṇamaṭṭhake",
  "tika-vin11t0:4096_3": "vattabbameva natthīti attho.",
  "tika-vin11t0:4097_0": "3077. Thāvarassa ratanamayapāsādassa kappiyabhāvaṃ dassetvā suvaṇṇādimayassāpi sabbapāsādaparibhogassa",
  "tika-vin11t0:4097_1": "kappiyabhāvaṃ dassetumāha “sovaṇṇaya”ntiādi. Sovaṇṇayanti suvaṇṇamayaṃ. Dvārakavāṭānaṃ",
  "tika-vin11t0:4097_2": "anantaragāthāya dassitattā “dvārakavāṭabandha”nti iminā dvārakavāṭabāhāsaṅkhātaṃ",
  "tika-vin11t0:4097_3": "piṭṭhasaṅghāṭaṃ gahitaṃ. Dvārañca kavāṭañca dvārakavāṭāni, dvārakavāṭānaṃ bandhaṃ",
  "tika-vin11t0:4097_4": "dvārakavāṭabandhaṃ, uttarapāsakummārasaṅkhātaṃ piṭṭhasaṅghāṭanti attho. Nānā ca te",
  "tika-vin11t0:4097_5": "maṇayo cāti nānāmaṇī, suvaṇṇañca nānāmaṇī ca suvaṇṇanānāmaṇī, bhitti ca bhūmi ca",
  "tika-vin11t0:4097_6": "bhittibhūmi suvaṇṇanānāmaṇīhi katā bhittibhūmi suvaṇṇanānāmaṇibhittibhūmi. Iti imesu",
  "tika-vin11t0:4097_7": "senāsanāvayavesu. Na kiñci ekampi nisedhanīyanti ekampi senāsanaparikkhāraṃ kiñci",
  "tika-vin11t0:4097_8": "na nisedhanīyaṃ, senāsanampi na paṭikkhipitabbanti attho. Senāsanaṃ vaṭṭati sabbamevāti",
  "tika-vin11t0:4097_9": "sabbameva senāsanaparibhogaṃ vaṭṭati. Yathāha –",
  "tika-vin11t0:4098_0": "“Sabbaṃ pāsādaparibhoganti suvaṇṇarajatādivicitrāni kavāṭāni mañcapīṭhāni tālavaṇṭāni",
  "tika-vin11t0:4098_1": "suvaṇṇarajatamayāni pānīyaghaṭapānīyasarāvāni yaṃ kiñci cittakammakataṃ, sabbaṃ vaṭṭati.",
  "tika-vin11t0:4098_2": "‘Pāsādassa dāsidāsaṃ khettavatthuṃ gomahiṃsaṃ demā’ti vadanti, pāṭekkaṃ gahaṇakiccaṃ",
  "tika-vin11t0:4098_3": "natthi, pāsāde paṭiggahite paṭiggahitameva hoti. Gonakādīni saṅghikavihāre vā puggalikavihāre",
  "tika-vin11t0:4098_4": "vā mañcapīṭhakesu attharitvā paribhuñjituṃ na vaṭṭanti. Dhammāsane pana gihivikatanīhārena",
  "tika-vin11t0:4098_5": "labbhanti, tatrāpi nipajjituṃ na vaṭṭatī”ti.",
  "tika-vin11t0:4099": "“Sovaṇṇadvārakavāṭabandha”nti vā pāṭho, bahubbīhisamāso. Iminā ca dutiyapadena ca senāsanaṃ visesīyati.",
  "tika-vin11t0:4100_0": "3078. Na davaṃ kareti “kiṃ buddho silakabuddho? Kiṃ dhammo godhammo ajadhammo? Kiṃ",
  "tika-vin11t0:4100_1": "saṅgho gosaṅgho ajasaṅgho migasaṅgho”ti parihāsaṃ na kareyya. Titthiyabbataṃ mūgabbatādikaṃ",
  "tika-vin11t0:4100_2": "neva gaṇheyyāti yojanā.",
  "tika-vin11t0:4101": "3079. Tā bhikkhuniyo udakādinā vāpi na siñceyyāti yojanā.",
  "tika-vin11t0:4102_0": "3080. Aññattha aññasmiṃ vihāre vassaṃvuttho aññattha aññasmiṃ vihāre bhāgaṃ vassāvāsikabhāgaṃ",
  "tika-vin11t0:4102_1": "gaṇhāti ce, dukkaṭaṃ. Tasmiṃ cīvare naṭṭhe vā jajjare jiṇṇe vā gīvā puna dātabbanti yojanā.",
  "tika-vin11t0:4103": "3081. Soti aññattha bhāgaṃ gaṇhanako bhikkhu. Tehīti cīvarasāmikehi. Tanti tathā gahitaṃ vassāvāsikabhāgaṃ. Tesanti cīvarasāmikānaṃ.",
  "tika-vin11t0:4104_0": "3082. Karototi kārāpayato. Davā silaṃ pavijjhantoti pantikīḷāya kīḷatthikānaṃ sippadassanavasena",
  "tika-vin11t0:4104_1": "sakkharaṃ vā ninnaṭṭhānaṃ pavaṭṭanavasena pāsāṇaṃ vā pavijjhanto. Na kevalañca pāsāṇaṃ,",
  "tika-vin11t0:4104_2": "aññampi yaṃ kiñci dārukhaṇḍaṃ vā iṭṭhakakhaṇḍaṃ vā hatthena vā yantena vā pavijjhituṃ",
  "tika-vin11t0:4104_3": "na vaṭṭati. Cetiyādīnaṃ atthāya pāsāṇādayo hasantā hasantā pavaṭṭentipi khipantipi",
  "tika-vin11t0:4104_4": "ukkhipantipi, kammasamayoti vaṭṭati.",
  "tika-vin11t0:4105_0": "3083. Gihigopakadānasminti gihīnaṃ uyyānagopakādīhi attanā gopitauyyānādito phalādīnaṃ",
  "tika-vin11t0:4105_1": "dāne yāvadatthaṃ diyyamānepi. Na doso koci gaṇhatoti paṭiggaṇhato bhikkhuno koci",
  "tika-vin11t0:4105_2": "doso natthi. Saṅghacetiyasantake tālaphalādimhi uyyānagopakādīhi diyyamāne paricchedanayo",
  "tika-vin11t0:4105_3": "tesaṃ vetanavasena paricchinnānaṃyeva gahaṇe anāpattinayo vuttoti yojanā.",
  "tika-vin11t0:4106": "3084. Purisasaṃyuttanti parivisakehi purisehi vuyhamānaṃ. Hatthavaṭṭakanti hattheneva pavaṭṭetabbasakaṭaṃ.",
  "tika-vin11t0:4107_0": "3085. Bhikkhuniyā saddhiṃ kiñcipi anācāraṃ na sampayojeyya na kāreyyāti yojanā. “Kiñcī”tipi",
  "tika-vin11t0:4107_1": "pāṭho, gahaṭṭhaṃ vā pabbajitaṃ vā kiñci bhikkhuniyā saddhiṃ anācāravasena na sampayojeyyāti",
  "tika-vin11t0:4107_2": "attho. Obhāsentassāti kāmādhippāyaṃ pakāsentassa.",
  "tika-vin11t0:4108": "3086. Haveti ekaṃsatthe nipāto.",
  "tika-vin11t0:4109": "3087. Attano paribhogatthaṃ dinnanti “tumheyeva paribhuñjathā”ti vatvā dinnaṃ ticīvarādiṃ.",
  "tika-vin11t0:4110_0": "3088. Asappāyanti pittādidosānaṃ kopanavasena aphāsukāraṇaṃ. Apanetumpi jahitumpi,",
  "tika-vin11t0:4110_1": "pageva dātunti adhippāyo. Aggaṃ gahetvā dātuṃ vāti tathā gahaṇārahaṃ annādiṃ sandhāya",
  "tika-vin11t0:4110_2": "vuttaṃ. “Katipāhaṃ bhutvā”ti seso. Piṇḍapātādito aggaṃ gahetvā pattādiṃ katipāhaṃ",
  "tika-vin11t0:4110_3": "bhutvā dātuṃ vaṭṭatīti attho.",
  "tika-vin11t0:4111_0": "3089. Pañcavaggūpasampadāti vinayadharapañcamena saṅghena kātabbaupasampadā. Navāti",
  "tika-vin11t0:4111_1": "aññehi ekavārampi aparibhuttā. Guṇaṅguṇaupāhanā catupaṭalato paṭṭhāya bahupaṭalaupāhanā.",
  "tika-vin11t0:4111_2": "Cammatthāroti kappiyacammattharaṇañca. Dhuvanhānanti pakatinahānaṃ.",
  "tika-vin11t0:4112_0": "3090. Sambādhassāti vaccamaggapassāvamaggadvayassa sāmantā dvaṅgulā anto satthavatthikammaṃ",
  "tika-vin11t0:4112_1": "vāritanti yojanā. Satthena antamaso nakhenāpi chedanaphālanādivasena satthakammañca",
  "tika-vin11t0:4112_2": "vatthīhi bhesajjatelassa anto pavisanavasena kātabbaṃ vatthikammañca thullaccayāpattividhānena",
  "tika-vin11t0:4112_3": "vāritanti attho. Passāvamaggassa sāmantā dvaṅgulaṃ aṅgajātassa aggato paṭṭhāya gahetabbaṃ.",
  "tika-vin11t0:4113": "3091. “Pākattha”nti iminā nibbāpetuṃ calane niddosabhāvaṃ dīpeti.",
  "tika-vin11t0:4114_0": "3092. Upaḷāletīti “pattacīvarādiparikkhāraṃ te dammī”ti vatvā palobhetvā gaṇhāti.",
  "tika-vin11t0:4114_1": "Tatthāti tasmiṃ puggale. Ādīnavanti alajjitādibhāvaṃ dassetvā tena saha sambhogādikaraṇe",
  "tika-vin11t0:4114_2": "alajjibhāvāpajjanādiādīnavaṃ. Tassāti tato viyojetabbassa tassa.",
  "tika-vin11t0:4115_0": "3093. Ādīnavadassanappakāraṃ dassetumāha “makkhana”ntiādi. “Nahāyituṃ gatena gūthamuttehi",
  "tika-vin11t0:4115_1": "makkhanaṃ viya dussīlaṃ nissāya viharatā tayā kata”nti evaṃ tattha ādīnavaṃ vattuṃ vaṭṭatīti yojanā.",
  "tika-vin11t0:4116_0": "3094-5. Bhattagge bhojanasālāya bhuñjamāno. Yāgupāneti yāguṃ pivanakāle. Antogāmeti",
  "tika-vin11t0:4116_1": "antaraghare. Vīthiyanti nigamanagaragāmādīnaṃ rathikāya. Andhakāreti andhakāre vattamāne,",
  "tika-vin11t0:4116_2": "andhakāragatoti attho. Tañhi vandantassa mañcapādādīsupi nalāṭaṃ paṭihaññeyya. Anāvajjoti",
  "tika-vin11t0:4116_3": "kiccapasutattā vandanaṃ asamannāharanto. Ekāvattoti ekato āvatto sapattapakkhe ṭhito",
  "tika-vin11t0:4116_4": "verī visabhāgapuggalo. Ayañhi vandiyamāno pādenapi pahareyya. Vāvaṭoti sibbanakammādikiccantarapasuto.",
  "tika-vin11t0:4117_0": "Suttoti niddaṃ okkanto. Khādanti piṭṭhakakhajjakādīni khādanto. Bhuñjantoti odanādīni",
  "tika-vin11t0:4117_1": "bhuñjanto. Vaccaṃ muttampi vā karanti uccāraṃ vā passāvaṃ vā karonto iti imesaṃ terasannaṃ",
  "tika-vin11t0:4117_2": "vandanā ayuttatthena vāritāti sambandho.",
  "tika-vin11t0:4118_0": "3096-7. Kammaladdhisīmāvasena tīsu nānāsaṃvāsakesu kammanānāsaṃvāsakassa ukkhittaggahaṇena",
  "tika-vin11t0:4118_1": "gahitattā, sīmānānāsaṃvāsakavuḍḍhatarapakatattassa vandiyattā, pārisesañāyena “nānāsaṃvāsako",
  "tika-vin11t0:4118_2": "vuḍḍhataro adhammavādī avandiyo”ti vacanato ca laddhinānāsaṃvāsako idha “nānāsaṃvāsako”ti",
  "tika-vin11t0:4118_3": "gahitoti veditabbo. Ukkhittoti tividhenāpi ukkhepanīyakammena ukkhittako. Garukaṭṭhā",
  "tika-vin11t0:4118_4": "ca pañcāti pārivāsikamūlāyapaṭikassanārahamānattārahamānattacārikaabbhānārahasaṅkhātā",
  "tika-vin11t0:4118_5": "pañca garukaṭṭhā ca. Ime pana aññamaññassa yathāvuḍḍhaṃ vandanādīni labhanti, pakatattena",
  "tika-vin11t0:4118_6": "avandiyattāva avandiyesu gahitā. Ime bāvīsati puggaleti naggādayo yathāvutte.",
  "tika-vin11t0:4119_0": "3098. “Dhammavādī”ti idaṃ “nānāsaṃvāsavuḍḍhako”ti etassa visesanaṃ. Yathāha “tayome,",
  "tika-vin11t0:4119_1": "bhikkhave, vandiyā. Pacchā upasampannena pureupasampanno vandiyo, nānāsaṃvāsako vuḍḍhataro",
  "tika-vin11t0:4119_2": "dhammavādī vandiyo, sadevake loke, bhikkhave, samārake…pe… tathāgato arahaṃ sammāsambuddho vandiyo”ti.",
  "tika-vin11t0:4120_0": "3099. “Eteyeva vandiyā, na aññe”ti niyāmassa akatattā aññesampi vandiyānaṃ sabbhāvaṃ",
  "tika-vin11t0:4120_1": "dassetumāha “tajjanādī”tiādi. Ettha ādi-saddena niyassapabbājanīyapaasāraṇīyakamme",
  "tika-vin11t0:4120_2": "saṅgaṇhāti. Etthāti etasmiṃ vandanīyādhikāre. Kammanti apalokanādi catubbidhaṃ kammaṃ.",
  "tika-vin11t0:4121_0": "3100. Saṅghena adhammakamme kariyamāne taṃ vāretuṃ asakkontena, asakkontehi ca paṭipajjitabbavidhiṃ",
  "tika-vin11t0:4121_1": "dassetumāha “adhiṭṭhāna”ntiādi. Adhiṭṭhānaṃ panekassa uddiṭṭhanti yojanā, adhammakammaṃ",
  "tika-vin11t0:4121_2": "karontānaṃ bhikkhūnamantare nisīditvā taṃ “adhamma”nti jānitvāpi taṃ vāretuṃ asakkontassa",
  "tika-vin11t0:4121_3": "ekassa “na metaṃ khamatī”ti cittena adhiṭṭhānamuddiṭṭhanti vuttaṃ hoti. Dvinnaṃ vā",
  "tika-vin11t0:4121_4": "tiṇṇameva cāti tameva vāretuṃ asakkontānaṃ dvinnaṃ vā tiṇṇaṃ vā bhikkhūnaṃ aññamaññaṃ",
  "tika-vin11t0:4121_5": "“na metaṃ khamatī”ti diṭṭhāvikammaṃ sakasakadiṭṭhiyā pakāsanaṃ uddiṭṭhanti attho.",
  "tika-vin11t0:4121_6": "Tato uddhaṃ tīhi uddhaṃ catunnaṃ kammassa paṭikkosanaṃ “idaṃ adhammakammaṃ mā karothā”ti",
  "tika-vin11t0:4121_7": "paṭikkhipanaṃ uddiṭṭhanti attho.",
  "tika-vin11t0:4122_0": "3101. Vissāsaggāhalakkhaṇaṃ aggahitaggahaṇena pañcavidhanti dassetumāha “sandiṭṭho”tiādi.",
  "tika-vin11t0:4122_1": "Yojanā panettha evaṃ veditabbā – sandiṭṭho ca hoti, jīvati ca, gahite ca attamano",
  "tika-vin11t0:4122_2": "hoti, sambhatto ca hoti, jīvati ca, gahite ca attamano hoti, ālapito ca hoti, jīvati",
  "tika-vin11t0:4122_3": "ca, gahite ca attamano hotīti evaṃ sandiṭṭhasambhattaālapitānaṃ tiṇṇamekekassa tīṇi",
  "tika-vin11t0:4122_4": "tīṇi vissāsaggāhalakkhaṇāni katvā navavidhaṃ hotīti veditabbaṃ. Vacanattho, panettha",
  "tika-vin11t0:4122_5": "vinicchayo ca heṭṭhā vuttova.",
  "tika-vin11t0:4123": "3102. Sīlavipatti, diṭṭhivipatti ca ācārājīvasambhavā dve vipattiyo cāti yojanā, ācāravipatti, ājīvavipatti cāti vuttaṃ hoti.",
  "tika-vin11t0:4124": "3103. Tatthāti tesu catūsu vipattīsu. Appaṭikammā pārājikā vuṭṭhānagāminī saṅghādisesāpattikā duve āpattiyo sīlavipattīti pakāsitāti yojanā.",
  "tika-vin11t0:4125_0": "3104. Yā ca antaggāhikā diṭṭhi, yā dasavatthukā diṭṭhi, ayaṃ duvidhā diṭṭhi diṭṭhivipattīti",
  "tika-vin11t0:4125_1": "dīpitāti yojanā. Tattha antaggāhikadiṭṭhi nāma ucchedantasassatantagāhavasena pavattā",
  "tika-vin11t0:4125_2": "diṭṭhi. “Natthi dinna”ntiādinayappavattā dasavatthukā diṭṭhi.",
  "tika-vin11t0:4126_0": "3105. Thullaccayādikā desanāgāminikā yā pañca āpattiyo, ācārakusalena bhagavatā sā",
  "tika-vin11t0:4126_1": "ācāravipattīti vuttāti yojanā. Ādi-saddena pācittiyapāṭidesanīyadukkaṭadubbhāsitānaṃ",
  "tika-vin11t0:4126_2": "gahaṇaṃ. Yāti pañcāpattiyo apekkhitvā bahuttaṃ. Sāti ācāravipatti sāmaññamapekkhitvā ekattaṃ.",
  "tika-vin11t0:4127_0": "3106. Kuhanādīti ādi-saddena lapanā nemittikatā nippesikatā lābhena lābhaṃ nijigīsanatā",
  "tika-vin11t0:4127_1": "gahitā, kuhanādīnaṃ vitthāro visuddhimagge vuttanayena veditabbo. Ājīvo paccayo hetu",
  "tika-vin11t0:4127_2": "yassā āpattiyāti viggaho. Chabbidhāti catutthapārājikasañcarittathullaccayapācittiyapāṭidesanīyadukkaṭāpattīnaṃ",
  "tika-vin11t0:4127_3": "vasena chabbidhā. Pakāsitā –",
  "tika-vin11t0:4128_0": "“Ājīvahetu ājīvakāraṇā pāpiccho icchāpakato asantaṃ abhūtaṃ uttarimanussadhammaṃ",
  "tika-vin11t0:4128_1": "ullapati, āpatti pārājikassa. Ājīvahetu…pe… sañcarittaṃ samāpajjati, āpatti saṅghādisesassa.",
  "tika-vin11t0:4128_2": "Ājīvahetu…pe… ‘yo te vihāre vasati, so bhikkhu arahā’ti bhaṇati, paṭijānantassa āpatti",
  "tika-vin11t0:4128_3": "thullaccayassa. Ājīvahetu…pe… bhikkhu paṇītabhojanāni agilāno attano atthāya viññāpetvā",
  "tika-vin11t0:4128_4": "bhuñjati, āpatti pācittiyassa. Ājīvahetu…pe… bhikkhunī paṇītabhojanāni agilānā attano",
  "tika-vin11t0:4128_5": "atthāya viññāpetvā bhuñjati, āpatti pāṭidesanīyassa. Ājīvahetu ājīvakāraṇā sūpaṃ",
  "tika-vin11t0:4128_6": "vā odanaṃ vā agilāno attano atthāya viññāpetvā bhuñjati, āpatti dukkaṭassā”ti –",
  "tika-vin11t0:4129": "Desitā. Iminā ājīvavipatti dīpitā.",
  "tika-vin11t0:4130": "3107. “Ukkhitto”tiādi yathākkamena tesaṃ tiṇṇaṃ nānāsaṃvāsakānaṃ sarūpadassanaṃ. Tattha tayo ukkhittakā vuttāyeva.",
  "tika-vin11t0:4131_0": "3108-9. “Yo saṅghena ukkhepanīyakammakatānaṃ adhammavādīnaṃ pakkhe nisinno ‘tumhe",
  "tika-vin11t0:4131_1": "kiṃ bhaṇathā’ti tesañca itaresañca laddhiṃ sutvā ‘ime adhammavādino, itare dhammavādino’ti",
  "tika-vin11t0:4131_2": "cittaṃ uppādeti, ayaṃ tesaṃ majjhe nisinnova tesaṃ nānāsaṃvāsako hoti, kammaṃ kopeti.",
  "tika-vin11t0:4131_3": "Itaresampi hatthapāsaṃ anāgatattā kopetī”ti āgata aṭṭhakathāvinicchayaṃ dassetumāha",
  "tika-vin11t0:4131_4": "“adhammavādipakkhasmi”ntiādi.",
  "tika-vin11t0:4132_0": "Adhammavādipakkhasminti ukkhepanīyakammena nissāritānaṃ adhammavādīnaṃ pakkhasmiṃ.",
  "tika-vin11t0:4132_1": "Nisinnovāti hatthapāsaṃ avijahitvā gaṇapūrako hutvā nisinnova. Vicintayanti “ime",
  "tika-vin11t0:4132_2": "nu kho dhammavādino, udāhu ete”ti vividhenākārena cintayanto. “Ete pana dhammavādī”ti",
  "tika-vin11t0:4132_3": "mānasaṃ uppādeti, evaṃ uppanne pana mānase. Adhammavādipakkhasmiṃ nisinnova evaṃ",
  "tika-vin11t0:4132_4": "mānasaṃ uppādento ayaṃ bhikkhu. Laddhiyāti evaṃ uppāditamānasasaṅkhātāya laddhiyā.",
  "tika-vin11t0:4132_5": "Tesaṃ adhammavādīnaṃ nānāsaṃvāsako nāma hotīti pakāsito.",
  "tika-vin11t0:4133_0": "Tatraṭṭho pana soti tasmiṃ adhammavādipakkhasmiṃ nisinnova so. Sada-dhātuyā gatinivāraṇatthattā",
  "tika-vin11t0:4133_1": "tatra nisinno “tatraṭṭho”ti vuccati. Dvinnanti dhammavādiadhammavādipakkhānaṃ dvinnaṃ",
  "tika-vin11t0:4133_2": "saṅghānaṃ. Kammanti catuvaggādisaṅghena karaṇīyakammaṃ. Kopetīti adhammavādīnaṃ asaṃvāsabhāvaṃ",
  "tika-vin11t0:4133_3": "gantvā tesaṃ gaṇapūraṇattā, itaresaṃ ekasīmāyaṃ ṭhatvā hatthapāsaṃ anupagatattā,",
  "tika-vin11t0:4133_4": "chandassa ca adinnattā kammaṃ kopeti. Yo pana adhammavādīnaṃ pakkhe nisinno “adhammavādino",
  "tika-vin11t0:4133_5": "ime, itare dhammavādino”ti tesaṃ majjhe pavisati, yattha vā tattha vā pakkhe nisinno",
  "tika-vin11t0:4133_6": "“ime dhammavādino”ti gaṇhāti, ayaṃ attanāva attānaṃ samānasaṃvāsakaṃ karotīti veditabbo.",
  "tika-vin11t0:4134_0": "3110. Bahisīmāgato pakatatto bhikkhu sace hatthapāse ṭhito hoti, so sīmāya nānāsaṃvāsako",
  "tika-vin11t0:4134_1": "matoti yojanā. Taṃ gaṇapūraṇaṃ katvā katakammampi kuppati. Evaṃ yathāvuttaniyāmena",
  "tika-vin11t0:4134_2": "tayo nānāsaṃvāsakā mahesinā vuttāti yojanā.",
  "tika-vin11t0:4135_0": "3111. Cutoti pārājikāpanno sāsanato cutattā “cuto”ti gahito. “Bhikkhunī ekādasa abhabbā”ti",
  "tika-vin11t0:4135_1": "padacchedo. Imeti bhedamanapekkhitvā sāmaññena sattarasa janā. Asaṃvāsāti na saṃvasitabbā,",
  "tika-vin11t0:4135_2": "natthi vā etehi pakatattānaṃ ekakammādiko saṃvāsoti asaṃvāsā nāma siyuṃ.",
  "tika-vin11t0:4136_0": "3112. Asaṃvāsassa sabbassāti yathāvuttassa sattarasavidhassa sabbassa asaṃvāsassa.",
  "tika-vin11t0:4136_1": "Tathā kammārahassa cāti “yassa saṅgho kammaṃ karoti, so neva kammapatto, nāpi chandāraho,",
  "tika-vin11t0:4136_2": "apica kammāraho”ti evaṃ parivāre vuttakammārahassa ca. Ummattakādīnanti ādi-saddena",
  "tika-vin11t0:4136_3": "khittacittādīnaṃ gahaṇaṃ. Saṅghe tajjanīyādīni karonte. Paṭikkhepoti paṭikkosanā.",
  "tika-vin11t0:4136_4": "Na rūhatīti paṭikkosaṭṭhāne na tiṭṭhati, kammaṃ na kopetīti adhippāyo.",
  "tika-vin11t0:4137_0": "3113. Sasaṃvāseka…pe… bhikkhunoti vuttanayena kammena vā laddhiyā vā asaṃvāsikabhāvaṃ",
  "tika-vin11t0:4137_1": "anupagatattā samānasaṃvāsakassa sīmāya asaṃvāsikabhāvaṃ anupagantvā ekasīmāya ṭhitassa",
  "tika-vin11t0:4137_2": "antimavatthuṃ anajjhāpannattā pakatattassa bhikkhuno. Anantarassapi hatthapāse vacanena",
  "tika-vin11t0:4137_3": "vacībhedakaraṇena paṭikkhepo paṭikkoso ruhati paṭikkosanaṭṭhāneyeva tiṭṭhati, kammaṃ kopetīti adhippāyo.",
  "tika-vin11t0:4138_0": "3114. Chahi ākārehīti lajjitāya, aññāṇatāya, kukkuccapakatatāya, satisammosāya, akappiyekappiyasaññitāya,",
  "tika-vin11t0:4138_1": "kappiyeakappiyasaññitāyāti imehi chahi ākārehi. Pañca samaṇakappā ca vuttā, pañca",
  "tika-vin11t0:4138_2": "visuddhiyo ca vuttāti yojanā.",
  "tika-vin11t0:4139_0": "“Anujānāmi, bhikkhave, pañcahi samaṇakappehi phalaṃ paribhuñjituṃ, aggiparijitaṃ",
  "tika-vin11t0:4139_1": "satthaparijitaṃ nakhaparijitaṃ abījaṃ nibbaṭṭabījaññeva pañcama”nti khuddakavatthuke",
  "tika-vin11t0:4139_2": "anuññātā pañca samaṇakappā nāma. Pañca visuddhiyoti parivāre ekuttare “pañca visuddhiyo”ti",
  "tika-vin11t0:4139_3": "imassa niddese “nidānaṃ uddisitvā avasesaṃ sutena sāvetabbaṃ, ayaṃ paṭhamā visuddhī”tiādinā",
  "tika-vin11t0:4139_4": "nayena dassitā pañca pātimokkhuddesasaṅkhātā pañca visuddhiyo ca “suttuddeso pārisuddhiuposatho",
  "tika-vin11t0:4139_5": "adhiṭṭhānuposatho pavāraṇā sāmaggiuposathoyeva pañcamo”ti evaṃ vuttā pañca visuddhiyo",
  "tika-vin11t0:4139_6": "cāti dvepañcavisuddhiyo “dvipañcaviññāṇānī”tiādīsu viya sāmaññavacanena saṅgahitā.",
  "tika-vin11t0:4140_0": "3115-7. Nissesena dīyati paññapīyati ettha sikkhāpadanti nidānaṃ, tesaṃ tesaṃ sikkhāpadānaṃ",
  "tika-vin11t0:4140_1": "paññattiyā ṭhānabhūtaṃ vesālīādi. Puṃ vuccati nirayo, taṃ galati maddati nerayikadukkhaṃ",
  "tika-vin11t0:4140_2": "anubhavatīti puggalo, satto. Ariyapuggalā taṃsadisattā, bhūtapubbagatiyā vā “puggalā”ti",
  "tika-vin11t0:4140_3": "veditabbā. Idha panete sikkhāpadavītikkamassa ādikammikā adhippetā. Idāni puggalaniddesaṃ",
  "tika-vin11t0:4140_4": "vakkhati. Vasati ettha bhagavato āṇāsaṅkhātā sikkhāpadapaññatti taṃ paṭicca pavattatīti",
  "tika-vin11t0:4140_5": "vatthu, tassa tassa puggalassa sikkhāpadapaññattihetubhūto ajjhācāro.",
  "tika-vin11t0:4141_0": "Vidhānaṃ vibhajanaṃ vidhi, pabhedo. Paññāpīyati bhagavato āṇā pakārena ñāpīyati etāyāti",
  "tika-vin11t0:4141_1": "paññatti, paññattiyā vidhi pabhedo “paññattividhi”nti vattabbe “vidhiṃ paññattiyā”ti",
  "tika-vin11t0:4141_2": "gāthābandhavasena asamatthaniddeso. Sā pana paññattividhi paññattianupaññatti anuppannapaññatti",
  "tika-vin11t0:4141_3": "sabbatthapaññatti padesapaññatti sādhāraṇapaññatti asādhāraṇapaññatti ekatopaññatti",
  "tika-vin11t0:4141_4": "ubhatopaññattivasena navavidhā hoti.",
  "tika-vin11t0:4142_0": "“Vipatti āpatti anāpattī”ti padacchedo, vipajjanti etāya sīlādayoti vipatti. Sā pana",
  "tika-vin11t0:4142_1": "sīlaācāradiṭṭhiājīvānaṃ vasena catubbidhā. Sā pana uddesavasena heṭṭhā dassitāva.",
  "tika-vin11t0:4142_2": "Āpajjanti etāya akusalābyākatabhūtāya bhagavato āṇāvītikkamanti āpatti. Sā pubbapayogādivasena",
  "tika-vin11t0:4142_3": "anekappabhedā āpatti. Anāpatti ajānanādivasena āṇāya anatikkamanaṃ. Samuṭṭhāti etehi",
  "tika-vin11t0:4142_4": "āpattīti samuṭṭhānāni, kāyādivasena chabbidhāni āpattikāraṇāni. Samuṭṭhānānaṃ nayo",
  "tika-vin11t0:4142_5": "samuṭṭhānanayo, taṃ.",
  "tika-vin11t0:4143_0": "Vajjañca kammañca kiriyā ca saññā ca cittañca āṇatti ca vajjakammakriyāsaññācittāṇattiyo,",
  "tika-vin11t0:4143_1": "tāsaṃ vidhi tathā vuccati, taṃ. Vajjavidhinti “yassā sacittakapakkhe cittaṃ akusalameva",
  "tika-vin11t0:4143_2": "hoti, ayaṃ lokavajjā, sesā paṇṇattivajjā”ti vuttaṃ vajjavidhiṃ. Kammavidhinti “sabbā",
  "tika-vin11t0:4143_3": "ca kāyakammavacīkammatadubhayavasena tividhā hontī”ti dassitaṃ kammavidhiṃ. Kriyāvidhinti",
  "tika-vin11t0:4143_4": "“atthāpatti kiriyato samuṭṭhāti, atthi akiriyato, atthi kiriyākiriyato, atthi siyā",
  "tika-vin11t0:4143_5": "kiriyato siyā akiriyato”tiādinā nayena dassitaṃ kiriyāvidhiṃ. Saññāvidhinti “saññāvimokkhā”tiādinā",
  "tika-vin11t0:4143_6": "nayena dassitaṃ saññāvidhiṃ.",
  "tika-vin11t0:4144_0": "Cittavidhinti “sabbāpi cittavasena duvidhā honti sacittakā, acittakā cā”ti vuttaṃ",
  "tika-vin11t0:4144_1": "cittavidhiṃ. Āṇattividhinti “sāṇattikaṃ anāṇattika”nti vuttaṃ āṇattividhiṃ. Aṅgavidhānanti",
  "tika-vin11t0:4144_2": "sabbasikkhāpadesu āpattīnaṃ vuttaṃ aṅgavidhānañca. Vedanāttikaṃ, kusalattikañcāti",
  "tika-vin11t0:4144_3": "yojanā. Taṃ pana “akusalacittaṃ, dvicittaṃ, ticittaṃ, dukkhavedanaṃ, dvivedanaṃ,",
  "tika-vin11t0:4144_4": "tivedana”nti tattha tattha dassitameva.",
  "tika-vin11t0:4145_0": "Sattarasavidhaṃ etaṃ lakkhaṇanti yathāvuttanidānādisattarasappabhedaṃ sabbasikkhāpadānaṃ",
  "tika-vin11t0:4145_1": "sādhāraṇalakkhaṇaṃ. Dassetvāti pakāsetvā. Budho vinayakusalo. Tattha tattha sikkhāpadesu",
  "tika-vin11t0:4145_2": "yathārahaṃ yojeyyāti sambandho.",
  "tika-vin11t0:4146_0": "3118. Imesu sattarasasu lakkhaṇesu nidānapuggale tāva niddisitumāha “nidāna”ntiādi.",
  "tika-vin11t0:4146_1": "Tatthāti tesu sattarasasu sādhāraṇalakkhaṇesu, niddhāraṇe cetaṃ bhummaṃ. Nidānanti",
  "tika-vin11t0:4146_2": "niddhāritabbadassanaṃ. “Pura”nti idaṃ “vesālī”tiādipadehi paccekaṃ yojetabbaṃ. Sakkabhaggāti",
  "tika-vin11t0:4146_3": "etehi janapadavācīhi saddehi ṭhānanissitā nāgarāva gahetabbā. Tāni ca “sakkesu viharati",
  "tika-vin11t0:4146_4": "kapilavatthusmiṃ, bhaggesu viharati susumāragire”ti tattha tattha sikkhāpadanidāne nidassitāneva.",
  "tika-vin11t0:4147_0": "3119. “Dasa vesāliyā”tiādīnaṃ atthavinicchayo uttare āvi bhavissati. Giribbajeti",
  "tika-vin11t0:4147_1": "rājagahanagare. Tañhi samantā ṭhitehi isigiliādīhi pañcahi pabbatehi vajasadisanti",
  "tika-vin11t0:4147_2": "“giribbaja”nti vuccati.",
  "tika-vin11t0:4148": "3121. Bhikkhūnaṃ pātimokkhasmiṃ sudinnadhaniyādayo tevīsatividhā ādikammikapuggalā vuttāti yojanā.",
  "tika-vin11t0:4149_0": "3122. Ubhayapātimokkhe āgatā te sabbe ādikammikapuggalā paripiṇḍitā tiṃsa bhavantīti",
  "tika-vin11t0:4149_1": "yojanā. Vatthuādīnaṃ vinicchayo uttare vakkhamānattā idha na vutto. Nanu ca nidānapuggalavinicchayampi",
  "tika-vin11t0:4149_2": "tattha vakkhatīti so idha kasmā vuttoti? Nāyaṃ doso, imassa pakaraṇattā idhāpi vattabboti.",
  "tika-vin11t0:4149_3": "Yadi evaṃ vatthuādivinicchayopi idha vattabbo siyā, so kasmā na vuttoti? Ekayoganiddiṭṭhassa",
  "tika-vin11t0:4149_4": "imassa vacanena sopi vuttoyeva hotīti ekadesadassanavasena saṃkhittoti daṭṭhabbo.",
  "tika-vin11t0:4150_0": "3123. Yo enaṃ taruṃ jānāti, so paññattiṃ asesato jānātīti sambandho. Ettha “enaṃ",
  "tika-vin11t0:4150_1": "taru”nti iminā nidānādisattarasappakāraṃ sabbasikkhāpadasādhāraṇalakkhaṇasamudāyaṃ",
  "tika-vin11t0:4150_2": "rūpakena dasseti. Kiṃ visiṭṭhaṃ tarunti āha “timūla”ntiādi.",
  "tika-vin11t0:4151_0": "Tattha timūlanti nidānapuggalavatthusaṅkhātāni tīṇi mūlāni etassāti timūlaṃ. Navapattanti",
  "tika-vin11t0:4151_1": "navavidhapaṇṇattisaṅkhātāni pattāni etassāti navapattaṃ. Dvayaṅkuranti lokavajjapaṇṇattivajjasaṅkhātā",
  "tika-vin11t0:4151_2": "dve aṅkurā etassāti dvayaṅkuraṃ. “Dviaṅkura”nti vattabbe i-kārassa ayādesaṃ katvā",
  "tika-vin11t0:4151_3": "“dvayaṅkura”nti vuttaṃ. Sattaphalanti āṇattiāpattianāpattivipattisaññāvedanākusalattikasaṅkhātāni",
  "tika-vin11t0:4151_4": "satta phalāni etassāti sattaphalaṃ. Chapupphanti chasamuṭṭhānasaṅkhātāni pupphāni",
  "tika-vin11t0:4151_5": "etassāti chapupphaṃ. Dvippabhavanti cittakammasaṅkhātā dve pabhavā etassāti dvippabhavaṃ.",
  "tika-vin11t0:4151_6": "Dvisākhanti kiriyaaṅgasaṅkhātā dve sākhā etassāti dvisākhaṃ. Enaṃ taruṃ yo jānātīti",
  "tika-vin11t0:4151_7": "yo vutto bhikkhu vuttasarūpasādhāraṇasattarasalakkhaṇarāsivinicchayasaṅkhātataruṃ",
  "tika-vin11t0:4151_8": "jānāti. Soti so bhikkhu. Paññattinti vinayapiṭakaṃ. Asesatoti sabbaso.",
  "tika-vin11t0:4152_0": "3124. Iti evaṃ madhurapadatthaṃ anākulaṃ paramaṃ uttamaṃ imaṃ vinicchayaṃ yo paṭhati",
  "tika-vin11t0:4152_1": "vācuggataṃ karonto pariyāpuṇāti, garusantike sādhukaṃ suṇāti, paripucchate ca atthaṃ",
  "tika-vin11t0:4152_2": "paripucchati ca, so bhikkhu vinaya vinicchaye upālisamo bhavati vinayadharānaṃ etadaggaṭṭhāne",
  "tika-vin11t0:4152_3": "nikkhittena upālimahātherena sadiso bhavatīti yojanā.",
  "tika-vin11t0:4153": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:4154": "Pakiṇṇakavinicchayakathāvaṇṇanā niṭṭhitā.",
  "tika-vin11t0:4155": "Kammaṭṭhānavibhāvanāvidhānakathāvaṇṇanā",
  "tika-vin11t0:4156": "3125. “Ādimhi sīlaṃ dasseyya.",
  "tika-vin11t0:4157": "Majjhe maggaṃ vibhāvaye;",
  "tika-vin11t0:4158": "Pariyosāne ca nibbānaṃ;",
  "tika-vin11t0:4159": "Esā kathikasaṇṭhitī”ti. –",
  "tika-vin11t0:4160_0": "Vuttaṃ dhammakathikalakkhaṇaṃ samanussarantoyamācariyo pātimokkhasaṃvarasīlaparidīpakaṃ",
  "tika-vin11t0:4160_1": "vinicchayaṃ nātisaṅkhepavitthāramukhena dassetvā taṃmūlakānaṃ itaresañca tiṇṇaṃ sīlānaṃ",
  "tika-vin11t0:4160_2": "taṃdassaneneva dassitabhāvañca sīlavisuddhimūlikā cittavisuddhiādiyo pañcavisuddhiyo",
  "tika-vin11t0:4160_3": "ca taṃmūlikañca ariyamaggasaṅkhātaṃ ñāṇadassanavisuddhiṃ tadadhigamanīyaṃ nibbānañca",
  "tika-vin11t0:4160_4": "dassetvā yathāraddhaṃ vinayakathaṃ pariyosāpetukāmo āha “pāmokkhe”tiādi. Tattha pāmokkheti",
  "tika-vin11t0:4160_5": "samādhiādīnaṃ anavajjadhammānaṃ patiṭṭhābhāvena uttame. Mokkhappavesaneti amatamahānibbānanagarassa",
  "tika-vin11t0:4160_6": "pavesananimitte. Mukhe asahāyadvārabhūte. Yathāha –",
  "tika-vin11t0:4161": "“Saggārohaṇasopānaṃ, aññaṃ sīlasamaṃ kuto;",
  "tika-vin11t0:4162": "Dvāraṃ vā pana nibbāna-nagarassa pavesane”ti. ;",
  "tika-vin11t0:4163_0": "Sabbadukkhakkhayeti jātidukkhādisabbadukkhānaṃ khayassa ariyamaggassa adhigamūpāyattā",
  "tika-vin11t0:4163_1": "phalūpacārena sabbadukkhakkhayasaṅkhāte. “Pāmokkhe”ti ca “mokkhappavesane mukhe”ti",
  "tika-vin11t0:4163_2": "ca “sabbadukkhakkhaye”ti ca “pātimokkhasmi”nti etassa visesanaṃ. Vutteti pārājikato",
  "tika-vin11t0:4163_3": "paṭṭhāya nānappakārato niddiṭṭhe sati. Itarattayaṃ vuttamevāti sambandho. Indriyasaṃvarasīlaājīvapārisuddhisīlapaccayasannissitasīlasaṅkhātaṃ",
  "tika-vin11t0:4163_4": "itaraṃ sīlattayaṃ vuttameva hoti “rājā āgato”ti vutte parisāya āgamanaṃ viya, tasmā",
  "tika-vin11t0:4163_5": "taṃ na vakkhāmāti adhippāyo.",
  "tika-vin11t0:4164_0": "3126. Idaṃ catubbidhaṃ sīlanti pātimokkhasaṃvarasīlādiṃ catupārisuddhisīlaṃ. Ñatvāti",
  "tika-vin11t0:4164_1": "lakkhaṇādito, vodānato, hānabhāgiyaṭṭhitibhāgiyavisesabhāgiyanibbedhabhāgiyādippakārato",
  "tika-vin11t0:4164_2": "ca jānitvā. Tatthāti catubbidhasīle. Patiṭṭhitoti acchiddādiaṅgasamannāgatabhāvamāpādanena",
  "tika-vin11t0:4164_3": "patiṭṭhito. Samādhinti upacārappanābhedalokiyasamādhiṃ. Bhāvetvāti samacattālīsāya",
  "tika-vin11t0:4164_4": "kammaṭṭhānesu punappunaṃ anuyogavasena vaḍḍhetvā. Paññāyāti tilakkhaṇākārādiparicchedikāya",
  "tika-vin11t0:4164_5": "lokuttarāya paññāya hetubhūtāya, karaṇabhūtāya ca. Parimuccatīti sabbakilesabandhanaṃ",
  "tika-vin11t0:4164_6": "chetvā saṃsāracārakā samantato muccati, anupādisesāya nibbānadhātuyā parinibbāyatīti adhippāyo.",
  "tika-vin11t0:4165_0": "3127. Evaṃ samāsato vuttamevatthaṃ niddisanto āha “dasānussatiyo”tiādi. Dasa anussatiyo",
  "tika-vin11t0:4165_1": "ca dasa kasiṇā ca dasa asubhā ca catasso appamaññāyo ca tathā cattāro āruppā ca vuttā.",
  "tika-vin11t0:4165_2": "Aparaṃ kammaṭṭhānadvayañca vuttanti sambandho.",
  "tika-vin11t0:4166_0": "Tattha dasānussatiyo nāma “buddhānussati, dhammānussati, saṅghānussati, sīlānussati,",
  "tika-vin11t0:4166_1": "cāgānussati, devatānussati, kāyagatāsati, maraṇānussati, ānāpānasati, upasamānussatī”ti",
  "tika-vin11t0:4166_2": "evaṃ vuttā dasa anussatiyo.",
  "tika-vin11t0:4167_0": "Dasa kasiṇā nāma “pathavīkasiṇaṃ, āpokasiṇaṃ, tejokasiṇaṃ, vāyokasiṇaṃ, nīlakasiṇaṃ,",
  "tika-vin11t0:4167_1": "pītakasiṇaṃ, lohitakasiṇaṃ, odātakasiṇaṃ, ālokakasiṇaṃ, paricchinnākāsakasiṇa”nti",
  "tika-vin11t0:4167_2": "vuttā ime dasa kasiṇā.",
  "tika-vin11t0:4168": "Dasa asubhā nāma “uddhumātakaṃ, vinīlakaṃ, vipubbakaṃ, vicchiddakaṃ, vikkhāyitakaṃ, vikkhittakaṃ, hatavikkhittakaṃ, lohitakaṃ, puḷuvakaṃ, aṭṭhika”nti vuttā ime dasa asubhā.",
  "tika-vin11t0:4169": "Catasso appamaññāyo nāma “mettā, karuṇā, muditā, upekkhā”ti vuttā ime appamaññāyo.",
  "tika-vin11t0:4170_0": "Cattāro āruppā nāma “ākāsānañcāyatanaṃ, viññāṇañcāyatanaṃ, ākiñcaññāyatanaṃ, nevasaññānāsaññāyatana”nti",
  "tika-vin11t0:4170_1": "vuttā ime āruppā. Aparaṃ kammaṭṭhānadvayaṃ nāma “āhārepaṭikkūlasaññā, catudhātuvavatthāna”nti",
  "tika-vin11t0:4170_2": "vuttaṃ ṭṭhānaubhayaṃ.",
  "tika-vin11t0:4171_0": "3128. Iccevaṃ cattālīsavidhaṃ manobhuno kammaṭṭhānaṃ sabbampi kammaṭṭhānaṃ samuddiṭṭhaṃ",
  "tika-vin11t0:4171_1": "siyāti yojanā. Kammassa yogasaṅkhātassa ṭhānaṃ ārammaṇabhāvena pavattiṭṭhānanti kammaṭṭhānaṃ.",
  "tika-vin11t0:4171_2": "Tiṭṭhati ettha phalaṃ tadāyattavuttitāyāti ṭhānaṃ, kāraṇaṃ, kammassa vipassanāya",
  "tika-vin11t0:4171_3": "ṭhānaṃ kāraṇaṃ kammaṭṭhānaṃ, kassāti āha “manobhuno”ti. Mano abhibhavatīti manobhū,",
  "tika-vin11t0:4171_4": "tassa manobhuno, kusalacittappavattinivāraṇena tathāladdhanāmassa kāmadevassāti attho.",
  "tika-vin11t0:4171_5": "Iminā kammaṭṭhānagaṇanāparicchedo dassito.",
  "tika-vin11t0:4172_0": "3129-30. Imesaṃ kammaṭṭhānānaṃ bhāvanāmayaṃ bhinditvā dassetuṃ mātikaṃ tāva dassento",
  "tika-vin11t0:4172_1": "āha “upacārappanāto”tiādi. Tattha upacārappanātoti “ettakāni kammaṭṭhānāni upacārāvahāni,",
  "tika-vin11t0:4172_2": "ettakāni appanāvahānī”ti evaṃ upacārappanāvasena ca. Jhānabhedāti “ettakāni paṭhamajjhānikāni,",
  "tika-vin11t0:4172_3": "ettakāni tikacatukkajjhānikāni, ettakāni pañcakajjhānikānī”tiādinā jhānabhedā ca.",
  "tika-vin11t0:4172_4": "Atikkamāti aṅgānaṃ, ārammaṇānañca atikkamato. Vaḍḍhanāvaḍḍhanā cāpīti aṅguladvaṅgulādivasena",
  "tika-vin11t0:4172_5": "vaḍḍhetabbā, avaḍḍhetabbā ca. Ārammaṇabhūmitoti nimittārammaṇādiārammaṇato ceva labbhamānālabbhamānabhūmito ca.",
  "tika-vin11t0:4173_0": "Gahaṇāti diṭṭhādivasena gahetabbato. Paccayāti taṃtaṃṭhānānaṃ paccayabhāvato ca.",
  "tika-vin11t0:4173_1": "Bhiyyoti puna-saddatthanīhārattho. Cariyānukūlatoti rāgacariyādīnaṃ anukūlabhāvatoti",
  "tika-vin11t0:4173_2": "ayaṃ viseso ayaṃ bhedo. Etesu cattālīsāya kammaṭṭhānesu.",
  "tika-vin11t0:4174_0": "3131. Evaṃ mātikaṃ niddisitvā yathākkamaṃ niddisanto paṭhamaṃ tāva upacārāvahādayo",
  "tika-vin11t0:4174_1": "dassetumāha “aṭṭhānussatiyo”tiādi. Tatthāti tissaṃ mātikāyaṃ, tesu vā cattālīsāya",
  "tika-vin11t0:4174_2": "kammaṭṭhānesu. Aṭṭhānussatiyoti kāyagatāsatiānāpānasatidvayavajjitā buddhānussatiādikā",
  "tika-vin11t0:4174_3": "aṭṭha anussatiyo ca. Saññā āhārepaṭikkūlasaññā ca. Vavatthānañca catudhātuvavatthānañcāti",
  "tika-vin11t0:4174_4": "ime dasa. Upacārāvahāti buddhaguṇādīnaṃ paramatthabhāvato, anekavidhattā, ekassāpi",
  "tika-vin11t0:4174_5": "gambhīrabhāvato ca etesu dasasu kammaṭṭhānesu appanāvasena samādhissa patiṭṭhātumasakkuṇeyyattā",
  "tika-vin11t0:4174_6": "appanābhāvanāppatto samādhi upacārabhāveyeva patiṭṭhāti, tasmā ete upacārāvahā.",
  "tika-vin11t0:4175_0": "Nanu cettha dutiyacatutthāruppasamādhi, lokuttaro ca samādhi paramatthadhamme appanaṃ",
  "tika-vin11t0:4175_1": "pāpuṇāti, tasmā “paramatthabhāvato”ti hetu appanamapāpuṇane kāraṇabhāvena na vuccatīti?",
  "tika-vin11t0:4175_2": "Na, tassa bhāvanāvisesena paramatthadhamme pavattisambhavato, imassa ca rūpāvacaracatutthabhāvanāvisesasambhavato",
  "tika-vin11t0:4175_3": "ca. Tathā hi dutiyacatutthāruppasamādhi appanāpattassa arūpāvacarasamādhissa catutthajjhānassa",
  "tika-vin11t0:4175_4": "ārammaṇasamatikkamamattabhāvanāvasena sabhāvārammaṇepi appanaṃ pāpuṇāti. Visuddhibhāvanānukkamabalena",
  "tika-vin11t0:4175_5": "lokuttaro samādhi appanaṃ pāpuṇātīti.",
  "tika-vin11t0:4176_0": "3132. Tatthāti tesu jhānāvahesu tiṃsakammaṭṭhānesu. Asubhāti uddhumātakādayo dasa",
  "tika-vin11t0:4176_1": "asubhā. Kāyagatāsatīti kāyagatāsati cāti ime ekādasa. Paṭhamajjhānikāti imesaṃ paṭikkūlārammaṇattā,",
  "tika-vin11t0:4176_2": "paṭikkūlārammaṇe ca cittassa caṇḍasotāya nadiyā arittabalena nāvāṭṭhānaṃ viya vitakkabaleneva",
  "tika-vin11t0:4176_3": "pavattisambhavato avitakkānaṃ dutiyajjhānādīnaṃ asambhavoti savitakkassa paṭhamajjhānasseva",
  "tika-vin11t0:4176_4": "sambhavato paṭhamajjhānikā. Ānāpānañca kasiṇā cāti ime ekādasa catukkajjhānikā rūpāvacaracatukkajjhānikā",
  "tika-vin11t0:4176_5": "ca catukkanayena, pañcakajjhānikā ca.",
  "tika-vin11t0:4177_0": "3133. Tissova appamaññāti mettā, karuṇā, muditāti appamaññā tissova. Sāmaññaniddese",
  "tika-vin11t0:4177_1": "etāsameva gahaṇaṃ kathaṃ viññāyatīti? “Atha pacchimā”tiādinā catutthāya appamaññāya",
  "tika-vin11t0:4177_2": "catutthajjhānikabhāvassa vakkhamānattā pārisesato taṃ viññāyati. Tikajjhānānīti tikajjhānikā.",
  "tika-vin11t0:4177_3": "“Tikajjhānā”ti vattabbe liṅgavipallāsena evaṃ vuttanti daṭṭhabbaṃ. Mettādīnaṃ domanassasahagatabyāpādavihiṃsānabhiratīnaṃ",
  "tika-vin11t0:4177_4": "pahāyakattā domanassapaṭipakkhena somanasseneva sahagatatā vuttāti catukkanayena",
  "tika-vin11t0:4177_5": "tikajjhānikatā vuttā, pañcakanayena catukkajjhānikatā ca.",
  "tika-vin11t0:4178_0": "“Athā”ti idaṃ “pacchimā”ti padassa “tisso”ti iminā purimapadena sambandhanivattanatthaṃ.",
  "tika-vin11t0:4178_1": "Pacchimā appamaññā, cattāro āruppā ca catutthajjhānikā matā catukkanayena, pañcamajjhānikā",
  "tika-vin11t0:4178_2": "ca. “Sabbe sattā sukhitā hontu, dukkhā muccantu, laddhasukhasampattito mā vigacchantū”ti",
  "tika-vin11t0:4178_3": "mettāditividhavasappavattaṃ byāpārattayaṃ pahāya kammassakatādassanena sattesu majjhattākārappattabhāvanānibbattāya",
  "tika-vin11t0:4178_4": "tatramajjhattopekkhāya balavatarattā appanāppattassa upekkhābrahmavihārassa sukhasahagatatāsambhavato",
  "tika-vin11t0:4178_5": "upekkhāsahagatatā vuttā.",
  "tika-vin11t0:4179_0": "3134. Aṅgārammaṇato atikkamo dvidhā vuttoti yojanā. Catukkatikajjhānesūti dasakasiṇā,",
  "tika-vin11t0:4179_1": "ānāpānasatīti ekādasasu catukkajjhānikesu ceva mettādipurimabrahmavihārattayasaṅkhātesu",
  "tika-vin11t0:4179_2": "tikajjhānikesu ca kammaṭṭhānesu. Aṅgātikkamatāti ekasmiṃyeva ārammaṇe vitakkādijhānaṅga",
  "tika-vin11t0:4179_3": "samatikkamena paṭhamajjhānādīnaṃ ārammaṇeyeva dutiyajjhānādīnaṃ uppattito aṅgātikkamo",
  "tika-vin11t0:4179_4": "adhippetoti attho. Aṅgātikkamoyeva aṅgātikkamatā.",
  "tika-vin11t0:4180_0": "3135. Aṅgātikkamatoti tatiyajjhānasampayuttasomanassātikkamanato. Ārammaṇamatikkammāti",
  "tika-vin11t0:4180_1": "paṭibhāganimittakasiṇugghāṭimākāsatabbisayapaṭhamāruppaviññāṇatadabhāvasaṅkhātāni",
  "tika-vin11t0:4180_2": "cattāri ārammaṇāni yathākkamaṃ atikkamitvā. Kasiṇugghāṭimākāsatabbisayapaṭhamāruppaviññāṇatadabhāvatabbisayatatiyāruppaviññāṇasaṅkhātesu",
  "tika-vin11t0:4180_3": "catūsu ārammaṇesu āruppā ākāsānañcāyatanādīni cattāri arūpāvacarajjhānāni jāyare uppajjanti.",
  "tika-vin11t0:4181_0": "3136. Etthāti etesu ārammaṇesu. Vaḍḍhetabbānīti “yattakaṃ okāsaṃ kasiṇena pharati,",
  "tika-vin11t0:4181_1": "tadabbhantare dibbāya sotadhātuyā saddaṃ sotuṃ, dibbena cakkhunā rūpaṃ passituṃ,",
  "tika-vin11t0:4181_2": "parasattānañca cetasā cittaṃ aññātuṃ samattho hotī”ti vuttappayojanaṃ sandhāya aṅgagaṇanādivasena",
  "tika-vin11t0:4181_3": "paricchinditvā yattakaṃ icchati, tattakaṃ vaḍḍhetabbāni. Sesaṃ asubhādi sabbaṃ taṃ",
  "tika-vin11t0:4181_4": "kammaṭṭhānaṃ payojanābhāvā na vaḍḍhetabbamevāti yojanā.",
  "tika-vin11t0:4182_0": "3137. Tattha tesu kammaṭṭhānesu dasa kasiṇā ca dasa asubhā ca kāyagatāsati, ānāpānasatīti",
  "tika-vin11t0:4182_1": "ime bāvīsati kammaṭṭhānāni paṭibhāgārammaṇānīti yojanā. Ettha “kasiṇā”tiādinā tadārammaṇāni jhānāni gahitāni.",
  "tika-vin11t0:4183_0": "3138. Dhātuvavatthananti catudhātuvavatthānaṃ, gāthābandhavasena rassattaṃ. Viññāṇañcāti",
  "tika-vin11t0:4183_1": "viññāṇañcāyatanaṃ. Nevasaññāti nevasaññānāsaññāyatanaṃ. Dasa dveti dvādasa. Bhāvagocarāti",
  "tika-vin11t0:4183_2": "sabhāvadhammagocarā, paramatthadhammālambaṇāti vuttaṃ hoti.",
  "tika-vin11t0:4184_0": "3139. Dve ca āruppamānasāti ākāsānañcāyatanaākiñcaññāyatanasaṅkhātā arūpāvacaracittuppādā",
  "tika-vin11t0:4184_1": "dve ca. Cha ime dhammā navattabbagocarā niddiṭṭhāti yojanā catunnaṃ appamaññānaṃ",
  "tika-vin11t0:4184_2": "sattapaññattiyā, paṭhamāruppassa kasiṇugghāṭimākāsapaññattiyā, tatiyāruppassa paṭhamāruppaviññāṇābhāvapaññattiyā ca ārammaṇattā.",
  "tika-vin11t0:4185": "3140. Paṭikkūlasaññāti āhārepaṭikkūlasaññā. Kāyagatāsatīti dvādaseva bhūmito devesu kāmāvacaradevesu kuṇapānaṃ, paṭikkūlārahassa ca asambhavā na pavattantīti yojanā.",
  "tika-vin11t0:4186": "3141. Tāni dvādasa ca. Bhiyyoti adhikatthe nipāto, tato adhikaṃ ānāpānasati cāti terasa rūpārūpaloke assāsapassāsānañca abhāvā sabbaso na jāyareti yojanā.",
  "tika-vin11t0:4187_0": "3142. Arūpāvacare arūpabhave caturo āruppe ṭhapetvā aññe chattiṃsa dhammā rūpasamatikkamābhāvā",
  "tika-vin11t0:4187_1": "na jāyantīti yojanā. Sabbe samacattālīsa dhammā mānuse manussaloke sabbesameva labbhamānattā jāyanti.",
  "tika-vin11t0:4188_0": "3143. Catutthakasiṇaṃ hitvāti vāyokasiṇaṃ diṭṭhaphuṭṭhena gahetabbattā taṃ vajjetvā",
  "tika-vin11t0:4188_1": "nava kasiṇā ca dasa asubhā cāti te ekūnavīsati dhammā diṭṭheneva cakkhuviññāṇena",
  "tika-vin11t0:4188_2": "pubbabhāge parikammakāle gahetabbā bhavantīti yojanā. Pubbabhāge cakkhunā oloketvā",
  "tika-vin11t0:4188_3": "parikammaṃ kataṃ, tena uggahitanimittaṃ tesaṃ gahetabbanti vuttaṃ hoti.",
  "tika-vin11t0:4189_0": "3144. Phuṭṭhenāti nāsikagge, uttaroṭṭhe vā phuṭṭhavasena. Kāyagatāsatiyaṃ tacapañcakaṃ",
  "tika-vin11t0:4189_1": "diṭṭhena gahetabbaṃ. Mālutoti vāyokasiṇaṃ diṭṭhaphuṭṭhena gahetabbaṃ ucchusassādīnaṃ",
  "tika-vin11t0:4189_2": "pattesu calamānavaṇṇaggahaṇamukhena, kāyappasādaghaṭṭanena ca gahetabbattā. Ettha",
  "tika-vin11t0:4189_3": "etesu kammaṭṭhānesu. Sesakanti vuttāvasesaṃ. Buddhānussatiādikā aṭṭhānussatiyo, cattāro",
  "tika-vin11t0:4189_4": "brahmavihārā, cattāro āruppā, āhārepaṭikkūlasaññā, catudhātuvavatthānaṃ, kāyagatāsatiyaṃ",
  "tika-vin11t0:4189_5": "vakkapañcakādīni cāti sabbametaṃ parato sutvā gahetabbattā suteneva gahetabbanti vuttaṃ.",
  "tika-vin11t0:4190": "3145. Ettha etesu kammaṭṭhānesu ākāsakasiṇaṃ ṭhapetvā nava kasiṇā paṭhamāruppacittassa ārammaṇabhūtakasiṇugghāṭimākāsassa hetubhāvato paccayā jāyare paccayā bhavantīti yojanā.",
  "tika-vin11t0:4191": "3146. Dasapi kasiṇā abhiññānaṃ dibbacakkhuñāṇādīnaṃ paccayā bhavantīti yojanā. Catutthassāti catutthassa brahmavihārassa.",
  "tika-vin11t0:4192_0": "3147. Heṭṭhimaheṭṭhimāruppanti ākāsānañcāyatanādikaṃ. Parassa ca parassa cāti viññāṇañcāyatanādiuttarajjhānassa",
  "tika-vin11t0:4192_1": "paccayoti pakāsitanti yojanā. Nevasaññāti nevasaññānāsaññāyatanaṃ. Nirodhassāti saññāvedayitanirodhassa,",
  "tika-vin11t0:4192_2": "tāya nirodhasamāpattiyā.",
  "tika-vin11t0:4193_0": "3148. Sabbeti samacattālīsakammaṭṭhānadhammā. Sukhavihārassāti diṭṭhadhammasukhavihārassa.",
  "tika-vin11t0:4193_1": "Bhavanissaraṇassa cāti vibhavūpanissayatāya vipassanāpādakattena āsavakkhayañāṇena",
  "tika-vin11t0:4193_2": "adhigantabbassa nibbānassa ca. Bhavasukhānañcāti parikammopacārabhāvanāvasappavattāni",
  "tika-vin11t0:4193_3": "kāmāvacarakusalacittāni kāmasugatibhavasukhānaṃ, rūpāvacarappanāvasapavattāni rūpāvacaracittāni",
  "tika-vin11t0:4193_4": "rūpāvacarabhavasukhānaṃ, itarāni arūpāvacarabhūtāni arūpāvacarabhavasukhānañca paccayāti dīpitā.",
  "tika-vin11t0:4194_0": "3149. Dasa asubhā, kāyagatāsatīti ime ekādasa rāgacaritassa visesato anukūlā viññeyyāti",
  "tika-vin11t0:4194_1": "yojanā. “Visesato”ti iminā rāgassa ujuvipaccanīkabhāvena ca atisappāyato ca vutto,",
  "tika-vin11t0:4194_2": "itare ca apaṭikkhittāti dīpeti. Vuttañhetaṃ visuddhimagge “sabbañcetaṃ ujuvipaccanīkavasena",
  "tika-vin11t0:4194_3": "ca atisappāyavasena ca vuttaṃ, rāgādīnaṃ pana avikkhambhikā, saddhādīnaṃ vā anupakārā",
  "tika-vin11t0:4194_4": "kusalabhāvanā nāma natthī”ti.",
  "tika-vin11t0:4195": "3150. Savaṇṇakasiṇāti catūhi vaṇṇakehi kasiṇehi sahitā. Catasso appamaññāyoti ime aṭṭha dosacaritassa anukūlāti pakāsitāti yojanā.",
  "tika-vin11t0:4196": "3151. Mohappakatinoti mohacaritassa. “Ānāpānasati ekāvā”ti padacchedo.",
  "tika-vin11t0:4197": "3152. Maraṇūpasameti maraṇañca upasamo ca maraṇūpasamaṃ, tasmiṃ maraṇūpasame. Satīti maraṇānussati, upasamānussati cāti ete cattāro dhammā. Paññāpakatinoti buddhicaritassa.",
  "tika-vin11t0:4198_0": "3153. Ādianussaticchakkanti buddhadhammasaṅghasīlacāgadevatānussatisaṅkhātaṃ chakkaṃ.",
  "tika-vin11t0:4198_1": "Saddhācaritavaṇṇitanti saddhācaritassa anukūlanti kathitaṃ. Āruppāti cattāro āruppā.",
  "tika-vin11t0:4198_2": "Sesā kasiṇāti bhūtakasiṇaālokākāsakasiṇānaṃ vasena cha kasiṇāti sesā dasa dhammā.",
  "tika-vin11t0:4198_3": "Sabbānurūpakāti sabbesaṃ channaṃ cariyānaṃ anukūlāti attho.",
  "tika-vin11t0:4199_0": "3154-8. Evaṃ yathānikkhittamātikānukkamena kammaṭṭhānappabhedaṃ vibhāvetvā idāni",
  "tika-vin11t0:4199_1": "bhāvanānayaṃ dassetumāha “eva”ntiādi. Evaṃ pabhedato ñatvā kammaṭṭhānānīti yathāvuttabhedanayamukhena",
  "tika-vin11t0:4199_2": "bhāvanāmayārambhadassanaṃ. Paṇḍitoti tihetukapaṭisandhipaññāya paññavā bhabbapuggalo.",
  "tika-vin11t0:4199_3": "Tesūti niddhāraṇe bhummaṃ. Medhāvīti pārihāriyapaññāya samannāgato. Daḷhaṃ gahetvānātiādimajjhapariyosāne",
  "tika-vin11t0:4199_4": "suṭṭhu sallakkhantena daḷhaṃ aṭṭhiṃ katvā sakkaccaṃ uggahetvā. Kalyāṇamittakoti –",
  "tika-vin11t0:4200": "“Piyo garu bhāvanīyo;",
  "tika-vin11t0:4201": "Vattā ca vacanakkhamo;",
  "tika-vin11t0:4202": "Gambhīrañca kathaṃ kattā;",
  "tika-vin11t0:4203": "No caṭṭhāne niyojako”ti. –",
  "tika-vin11t0:4204": "Vuttalakkhaṇako sīlasutapaññādiguṇasamannāgatakalyāṇamittako.",
  "tika-vin11t0:4205": "Paṭhamameva palibodhānaṃ ucchedaṃ katvāti yojanā. Paṭhamanti bhāvanārambhato paṭhamameva. Palibodhānaṃ ucchedaṃ katvāti –",
  "tika-vin11t0:4206": "“Āvāso ca kulaṃ lābho;",
  "tika-vin11t0:4207": "Gaṇo kammañca pañcamaṃ;",
  "tika-vin11t0:4208": "Addhānaṃ ñāti ābādho;",
  "tika-vin11t0:4209": "Gantho iddhīti te dasā”ti. –",
  "tika-vin11t0:4210_0": "Vuttānaṃ dasamahāpalibodhānaṃ, dīghakesanakhalomacchedanacīvararajanapattapacanādīnaṃ",
  "tika-vin11t0:4210_1": "khuddakapaabodhānañcāti ubhayesaṃ palibodhānaṃ ucchedaṃ katvā niṭṭhāpanena vā ālayapariccāgena",
  "tika-vin11t0:4210_2": "vā ucchedaṃ katvā. Iddhi panettha vipassanāya palibodho hoti, na samādhibhāvanāya.",
  "tika-vin11t0:4210_3": "Vuttañhetaṃ visuddhimagge “iddhīti pothujjanikā iddhi. Sā hi uttānaseyyakadārako",
  "tika-vin11t0:4210_4": "viya, taruṇasassaṃ viya ca dupparihārā hoti, appamattakeneva bhijjati. Sā pana vipassanāya",
  "tika-vin11t0:4210_5": "palibodho hoti, na samādhissa samādhiṃ patvā pattabbattā”ti.",
  "tika-vin11t0:4211": "Dosavajjite, anurūpe ca vihāre vasantenāti yojanā. Dosavajjiteti –",
  "tika-vin11t0:4212": "“Mahāvāsaṃ navāvāsaṃ, jarāvāsañca panthaniṃ;",
  "tika-vin11t0:4213": "Soṇḍiṃ paṇṇañca pupphañca, phalaṃ patthitameva ca.",
  "tika-vin11t0:4214": "“Nagaraṃ dārunā khettaṃ, visabhāgena paṭṭanaṃ;",
  "tika-vin11t0:4215": "Paccantasīmāsappāyaṃ, yattha mitto na labbhati.",
  "tika-vin11t0:4216": "“Aṭṭhārasetāni ṭhānāni, iti viññāya paṇḍito;",
  "tika-vin11t0:4217": "Ārakā parivajjeyya, maggaṃ paṭibhayaṃ yathā”ti. –",
  "tika-vin11t0:4218": "Aṭṭhakathāsu vuttehi imehi aṭṭhārasahi dosehi gajjite.",
  "tika-vin11t0:4219": "Anurūpe vasantenāti –",
  "tika-vin11t0:4220_0": "“Idha, bhikkhave, senāsanaṃ nātidūraṃ hoti naccāsannaṃ gamanāgamanasampannaṃ, divā",
  "tika-vin11t0:4220_1": "appākiṇṇaṃ, rattiṃ appasaddaṃ appanigghosaṃ, appaḍaṃsamakasavātātapasarīsapasamphassaṃ,",
  "tika-vin11t0:4220_2": "tasmiṃ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin11t0:4220_3": "tasmiṃ kho pana senāsane ye te bhikkhū viharanti bahussutā āgatāgamā dhammadharā",
  "tika-vin11t0:4220_4": "vinayadharā mātikādharā, te kālena kālaṃ upasaṅkamitvā paripucchati paripañhati ‘idaṃ,",
  "tika-vin11t0:4220_5": "bhante, kathaṃ, imassa ko attho’ti, tassa te āyasmanto avivaṭañceva vivaranti, anuttānīkatañca",
  "tika-vin11t0:4220_6": "uttāniṃ karonti, anekavihitesu ca kaṅkhaṭṭhānīyesu dhammesu kaṅkhaṃ paṭivinodenti.",
  "tika-vin11t0:4220_7": "Evaṃ kho, bhikkhave, senāsanaṃ pañcaṅgasamannāgataṃ hotī”ti –",
  "tika-vin11t0:4221_0": "Evaṃ bhagavatā vaṇṇitehi pañcahi guṇehi samannāgatattā anurūpe bhāvanākammānuguṇe",
  "tika-vin11t0:4221_1": "vihāre viharantenāti attho. Paṭhamādīnīti paṭhamadutiyādīni rūpāvacarajjhānāni. Sabbaso",
  "tika-vin11t0:4221_2": "bhāvetvāti visuddhimagge “sabbaṃ bhāvanāvidhānaṃ aparihāpentena bhāvetabbo”ti nikkhittassa",
  "tika-vin11t0:4221_3": "mātikāpadassa vitthārakkamena bhāvetvā, cittavisuddhiṃ sampādetvāti vuttaṃ hoti.",
  "tika-vin11t0:4222_0": "Sappaññoti kammajatihetukapaṭisandhipaññāya ceva kammaṭṭhānamanasikārasappāyāni pariggahetvā",
  "tika-vin11t0:4222_1": "asappāyaṃ parivajjetvā sappāyasevanopakārāya pārihāriyapaññāya ca samannāgato yogāvacaro.",
  "tika-vin11t0:4222_2": "Tatoti nevasaññānāsaññāyatanavajjitarūpārūpajjhānaṃ vipassanāpādakabhāvena samāpajjitvā",
  "tika-vin11t0:4222_3": "aṭṭhannaṃ vipassanāpādakajjhānānamaññatarato jhānā vuṭṭhāya. Tenāha visuddhimagge",
  "tika-vin11t0:4222_4": "“ṭhapetvā nevasaññānāsaññāyatanaṃ avasesarūpārūpāvacarajjhānānaṃ aññatarato vuṭṭhāyā”ti.",
  "tika-vin11t0:4223_0": "Nāmarūpavavatthānaṃ katvāti visuddhimagge diṭṭhivisuddhiniddese vuttanayena pañcakkhandhādimukhesu",
  "tika-vin11t0:4223_1": "yathicchitena mukhena pavisitvā nāmarūpaṃ vavatthapetvā “idaṃ nāmaṃ, idaṃ rūpaṃ,",
  "tika-vin11t0:4223_2": "imamhā nāmarūpato byatirittaṃ attādi kiñci vattabbaṃ natthī”ti niṭṭhaṃ gantvā, iminā",
  "tika-vin11t0:4223_3": "diṭṭhivisuddhi dassitā.",
  "tika-vin11t0:4224_0": "Kaṅkhaṃ vitīriyāti yathādiṭṭhanāmarūpadhammānaṃ visuddhimagge kaṅkhāvitaraṇavisuddhiniddese",
  "tika-vin11t0:4224_1": "vuttanayena pañcadhā pariggahetvā “na tāvidaṃ nāmarūpaṃ ahetukaṃ, na attādihetuka”nti",
  "tika-vin11t0:4224_2": "yāthāvato nāmarūpassa pañcadhā dassanena addhattayagataṃ “ahosiṃ nu kho ahaṃ atītamaddhāna”ntiādinayappavattaṃ",
  "tika-vin11t0:4224_3": "soḷasavidhaṃ kaṅkhaṃ, “satthari kaṅkhatī”tiādinayappavattaṃ aṭṭhavidhañca kaṅkhaṃ",
  "tika-vin11t0:4224_4": "vīriyena taritvā pajahitvā, iminā kaṅkhāvitaraṇavisuddhi dassitā hoti.",
  "tika-vin11t0:4225_0": "Evaṃ kaṅkhāvitaraṇavisuddhinipphādanena ñātapariññāya ṭhito yogāvacaro sappāyaṃ nāmarūpaṃ",
  "tika-vin11t0:4225_1": "lakkhaṇattayaṃ āropetvā kaṅkhāvūpasamañāṇena maggāmaggañāṇadassanavisuddhiniddese",
  "tika-vin11t0:4225_2": "vuttanayena saṅkhāre sammasanto obhāso, ñāṇaṃ, pīti, passaddhi, sukhaṃ, adhimokkho,",
  "tika-vin11t0:4225_3": "paggaho, upaṭṭhānaṃ, upekkhā, nikantīti dasasu upakkilesesu pātubhūtesu tathā pātubhūte",
  "tika-vin11t0:4225_4": "obhāsādayo dasa upakkilese “amaggo”ti maggavīthipaṭipannaṃ vipassanāñāṇameva “maggo”ti",
  "tika-vin11t0:4225_5": "paṇḍito paññavā yogāvacaro jānātīti attho, iminā maggāmaggañāṇadassanavisuddhi saṅkhepato dassitā hoti.",
  "tika-vin11t0:4226_0": "3159. Ettāvatā tesaṃ tiṇṇaṃ vavatthāneti yojanā. Ettāvatāti “nāmarūpavavatthānaṃ",
  "tika-vin11t0:4226_1": "katvā”tiādinā saṅkhepato dassitanayena. Tesaṃ tiṇṇanti diṭṭhivisuddhi, kaṅkhāvitaraṇavisuddhi,",
  "tika-vin11t0:4226_2": "maggāmaggañāṇadassanavisuddhīti tīhi visuddhīhi sakasakavipassanānaṃ nāmarūpatappaccayamaggāmaggānaṃ",
  "tika-vin11t0:4226_3": "tiṇṇaṃ. Vavatthāne kate niyame kate. Tiṇṇaṃ saccānanti dukkhasamudayamaggasaṅkhaātānaṃ",
  "tika-vin11t0:4226_4": "tiṇṇaṃ saccānaṃ. Vavatthānaṃ kataṃ siyāti ñātatīraṇapariññāsaṅkhātena lokiyeneva",
  "tika-vin11t0:4226_5": "ñāṇena anubodhavasena nicchayo kato hotīti attho. Kathaṃ? Nāmarūpavavatthānasaṅkhātena",
  "tika-vin11t0:4226_6": "diṭṭhivisuddhiñāṇena dukkhasaccavavatthānaṃ kataṃ hoti, paccayapariggahasaṅkhātena",
  "tika-vin11t0:4226_7": "kaṅkhāvitaraṇavisuddhiñāṇena samudayasaccavavatthānaṃ, maggāmaggavavatthānasaṅkhātena",
  "tika-vin11t0:4226_8": "maggāmaggañāṇadassanena maggasaccavavatthānaṃ.",
  "tika-vin11t0:4227_0": "3160-1. Evaṃ ñātatīraṇapariññādvayaṃ saṅkhepato dassetvā pahānapariññāya sarīrabhūtāni",
  "tika-vin11t0:4227_1": "nava ñāṇāni dassetumāha “udayabbayā”tiādi. Tattha udayabbayāti uppādabhaṅgānupassanāvasappavattā",
  "tika-vin11t0:4227_2": "uttarapadalopena “udayabbayā”ti vuttā. Tattha udayaṃ muñcitvā vaye vā pavattā bhaṅgānupassanā",
  "tika-vin11t0:4227_3": "“bhaṅgā”ti vuttā. Bhayañca ādīnavo ca nibbidā ca bhayādīnavanibbidā, saṅkhārānaṃ",
  "tika-vin11t0:4227_4": "bhayato anupassanavasena pavattā bhayānupassanā ca diṭṭhabhayānaṃ ādīnavato pekkhanavasena",
  "tika-vin11t0:4227_5": "pavattā ādīnavānupassanā ca diṭṭhādīnavesu nibbedavasena pavattā nibbidānupassanā",
  "tika-vin11t0:4227_6": "ca tathā vuttā. Nibbinditvā saṅkhārehi muccitukāmatāvaseneva pavattaṃ ñāṇaṃ muccitukāmatāñāṇaṃ.",
  "tika-vin11t0:4227_7": "Muccanassa upāyasampaṭipādanatthaṃ puna saṅkhārattayapaṭiggahavasapavattaṃ ñāṇaṃ",
  "tika-vin11t0:4227_8": "paṭisaṅkhānupassanā.",
  "tika-vin11t0:4228_0": "Saṅkhāradhamme bhayanandivivajjanavasena ajjhupekkhitvā pavattañāṇaṃ saṅkhārupekkhāñāṇaṃ,",
  "tika-vin11t0:4228_1": "saccānulomo tadadhigamāya ekantapaccayo hotīti “saccānulomika”nti ca kalāpasammasanañāṇādīnaṃ",
  "tika-vin11t0:4228_2": "purimānaṃ navannaṃ kiccanipphattiyā, upari ca sattatiṃsāya bodhipakkhiyadhammānañca",
  "tika-vin11t0:4228_3": "anulomanato “anulomañāṇa”nti ca vuttaṃ navamaṃ ñāṇañcāti yā navānupubbavipassanāsaṅkhātā",
  "tika-vin11t0:4228_4": "pahānapariññā dassitā, ayaṃ “paṭipadāñāṇadassana”nti pakāsitāti yojanā.",
  "tika-vin11t0:4229_0": "3162. Tato anulomañāṇato paraṃ maggassa āvajjanaṭṭhāniyaṃ hutvā nibbānamālambitvā",
  "tika-vin11t0:4229_1": "uppannassa puthujjanagottassa abhibhavanato, ariyagottassa bhāvanato vaḍḍhanato ca",
  "tika-vin11t0:4229_2": "“gotrabhū”ti saṅkhaṃ gatassa cittassa samanantarameva ca. Santimārammaṇaṃ katvāti",
  "tika-vin11t0:4229_3": "sabbakilesadarathānañca saṅkhāradukkhaggino ca vūpasamanimittattā “santi”nti saṅkhātaṃ",
  "tika-vin11t0:4229_4": "nirodhamālambitvā. Ñāṇadassananti catunnaṃ ariyasaccānaṃ pariññābhisamayādivasena",
  "tika-vin11t0:4229_5": "jānanaṭṭhena ñāṇaṃ, cakkhunā viya paccakkhato dassanaṭṭhena dassananti saṅkhaṃ gataṃ",
  "tika-vin11t0:4229_6": "sotāpattimaggañāṇasaṅkhātaṃ sattamavisuddhiñāṇaṃ jāyate uppajjatīti attho.",
  "tika-vin11t0:4230": "3163. Paccavekkhaṇapariyantanti paccavekkhaṇajavanapariyosānaṃ. Tassāti ñāṇadassanasaṅkhātassa sotāpattimaggassa. Phalanti phalacittaṃ anu pacchā maggānantaraṃ hutvā jāyate.",
  "tika-vin11t0:4231_0": "Ettha “paccavekkhaṇapariyanta”nti idaṃ “phala”nti etassa visesanaṃ, kiriyāvisesanaṃ",
  "tika-vin11t0:4231_1": "vā, paccavekkhaṇajavanaṃ mariyādaṃ katvāti attho. Maggānantaraṃ phale dvikkhattuṃ,",
  "tika-vin11t0:4231_2": "tikkhattuṃ vā uppajjitvā niruddhe tadanantarameva bhavaṅgaṃ hoti, bhavaṅgaṃ āvaṭṭetvā",
  "tika-vin11t0:4231_3": "paccavekkhitabbaṃ maggamālambitvā manodvārāvajjanaṃ uppajjati, tato paccavekkhaṇajavanāni.",
  "tika-vin11t0:4231_4": "Evaṃ phalacittaṃ bhavaṅgapariyantameva hoti, na paccavekkhaṇapariyantaṃ. Tathāpi",
  "tika-vin11t0:4231_5": "aññena javanena anantarikaṃ hutvā phalajavanānamanantaraṃ paccavekkhaṇajavanameva",
  "tika-vin11t0:4231_6": "pavattatīti dassanatthaṃ phalapaccavekkhaṇajavanānantare uppannāni bhavaṅgāvajjanāni",
  "tika-vin11t0:4231_7": "abbohārikāni katvā “paccavekkhaṇapariyantaṃ, phalaṃ tassānujāyate”ti vuttanti gahetabbaṃ.",
  "tika-vin11t0:4232_0": "Paccavekkhaṇañca maggaphalanibbānapahīnakilesaavasiṭṭhakilesānaṃ paccavekkhaṇavasena",
  "tika-vin11t0:4232_1": "pañcavidhaṃ hoti. Tesu ekekaṃ ekekena javanavārena paccavekkhatīti pañca paccavekkhaṇajavanavārāni",
  "tika-vin11t0:4232_2": "honti. Tāni paccavekkhaṇaggahaṇena sāmaññato dassitānīti daṭṭhabbāni.",
  "tika-vin11t0:4233_0": "3164. Teneva ca upāyenāti udayabbayānupassanādivipassanānaṃ paṭhamaṃ maggo adhigato,",
  "tika-vin11t0:4233_1": "teneva upāyena. So bhikkhūti so yogāvacaro bhikkhu. Punappunaṃ bhāventoti punappunaṃ",
  "tika-vin11t0:4233_2": "vipassanaṃ vaḍḍhetvā. Yathā paṭhamamaggaphalāni patto, tathā. Sesamaggaphalāni cāti",
  "tika-vin11t0:4233_3": "dutiyādimaggaphalāni ca pāpuṇāti.",
  "tika-vin11t0:4234_0": "3165. Iccevaṃ yathāvuttanayena uppādavayantātītakattā accantaṃ amataṃ dhammaṃ avecca",
  "tika-vin11t0:4234_1": "paṭivijjhitvā asesaṃ akusalaṃ viddhaṃsayitvā samucchedappahānena pajahitvā tayo bhave",
  "tika-vin11t0:4234_2": "kāmabhavādīsu tīsu bhavesu nikantiyā sosanavasena tayo bhave visesena sosayitvā so",
  "tika-vin11t0:4234_3": "aggadakkhiṇeyyo khīṇāsavo bhikkhu paṭhamaṃ kilesaparinibbāne sositavipākakkhandhakaṭattārūpasaṅkhātaupādisesarahitattā",
  "tika-vin11t0:4234_4": "nirupādisesaṃ nibbānadhātuṃ upeti adhigacchatīti yojanā.",
  "tika-vin11t0:4235_0": "Iccevaṃ saṅkhepato kammaṭṭhānabhāvanānayo ācariyena dassitoti ganthabhīrujanānuggahavasena",
  "tika-vin11t0:4235_1": "vitthāravaṇṇanaṃ anāmasitvā anupadavaṇṇanāmattamevettha kataṃ. Vitthāravaṇṇanā panassa",
  "tika-vin11t0:4235_2": "visuddhimaggato, tabbaṇṇanato ca gahetabbā.",
  "tika-vin11t0:4236_0": "3166-7. Viññāsakkamato vāpīti akkharapadavākyasaṅkhātagantharacanakkamato vā. Pubbāparavasena",
  "tika-vin11t0:4236_1": "vāti vattabbānamatthavisesānaṃ paṭipāṭivasena vā. Akkharabandhe vāti saddasatthaalaṅkārasatthachandovicitisatthānupātena",
  "tika-vin11t0:4236_2": "kātabbāya akkharapadaracanāya, gāthābandheti attho. Ayuttaṃ viya yadi dissatīti yojanā.",
  "tika-vin11t0:4237_0": "Tanti taṃ “ayutta”nti dissamānaṭṭhānaṃ. Tathā na gahetabbanti dissamānākāreneva ayuttanti",
  "tika-vin11t0:4237_1": "na gahetabbaṃ. Kathaṃ gahetabbanti āha “gahetabbamadosato”ti. Tassa kāraṇamāha “mayā",
  "tika-vin11t0:4237_2": "upaparikkhitvā, katattā pana sabbaso”ti. Yo yo panettha doso dissati khittadoso vā",
  "tika-vin11t0:4237_3": "hotu vipallāsaggahaṇadoso vā, nāparaṃ dosoti dīpeti. Tenetaṃ pakaraṇaṃ sabbesaṃ tipiṭakapariyattippabhedāyatanabahussutānaṃ",
  "tika-vin11t0:4237_4": "sikkhākāmānaṃ therānaṃ attano pamāṇabhūtataṃ sūceti. Attano pamāṇasūcanena attanā",
  "tika-vin11t0:4237_5": "viracitassa vinayavinicchayassāpi pamāṇataṃ vibhāvento tassa savanuggahadhāraṇādīsu",
  "tika-vin11t0:4237_6": "sotujanaṃ niyojetīti daṭṭhabbaṃ.",
  "tika-vin11t0:4238": "Iti vinayatthasārasandīpaniyā vinayavinicchayavaṇṇanāya",
  "tika-vin11t0:4239": "Kammaṭṭhānabhāvanāvidhānakathāvaṇṇanā niṭṭhitā.",
  "tika-vin11t0:4240": "Nigamanakathāvaṇṇanā",
  "tika-vin11t0:4241_0": "3168-78. Evaṃ “vinayo saṃvaratthāya, saṃvaro avippaṭisāratthāya, avippaṭisāro pāmojjatthāya,",
  "tika-vin11t0:4241_1": "pāmojjaṃ pītatthāya, pīti passaddhatthāya, passaddhi sukhatthāya, sukhaṃ samādhatthāya,",
  "tika-vin11t0:4241_2": "samādhi yathābhūtañāṇadassanatthāya, yathābhūtañāṇadassanaṃ nibbidatthāya, nibbidā",
  "tika-vin11t0:4241_3": "virāgatthāya, virāgo vimuttatthāya, vimutti vimuttiñāṇadassanatthāya, vimuttiñāṇadassanaṃ",
  "tika-vin11t0:4241_4": "anupādāpaanibbānatthāyā”ti dassitānisaṃsaparamparāniddhāraṇamukhena anupādisesanibbānadhātupariyantaṃ",
  "tika-vin11t0:4241_5": "sānisaṃsaṃ vinayakathaṃ kathetvā tassā pamāṇatañca vibhāvetvā attano sutabuddhattā",
  "tika-vin11t0:4241_6": "“sanidānaṃ, bhikkhave, dhammaṃ desemī”ti vacanato bhagavato caritamanuvattanto tassa",
  "tika-vin11t0:4241_7": "desakālādivasena nidānaṃ dassetumāha “seṭṭhassā”tiādi.",
  "tika-vin11t0:4242_0": "Tattha seṭṭhassāti dhanadhaññavatthālaṅkārādiupabhogaparibhogasampattiyā ceva gāmarājadhānikhettavatthunaditaḷākārāmādisampattiyā",
  "tika-vin11t0:4242_1": "ca pasatthatarassa. Nābhibhūteti majjhavattitāya nābhisadise. Nirākuleti majjhavattitāyeva",
  "tika-vin11t0:4242_2": "parimaṇḍalādisambhavato vilopādiākularahite. Sabbassa pana lokassa rāmaṇīyake sampiṇḍite",
  "tika-vin11t0:4242_3": "viya ramaṇīyatare bhūtamaṅgale gāmeti sambandho.",
  "tika-vin11t0:4243_0": "Punapi kiṃvisiṭṭheti āha “kadalī”tiādi. Kadalī ca sālañca tālañca ucchu ca nāḷikerā",
  "tika-vin11t0:4243_1": "ca kadalī…pe… nāḷikerā, tesaṃ vanāni kadalī…pe… nāḷikeravanāni, tehi ākule ākiṇṇeti",
  "tika-vin11t0:4243_2": "attho. Kamalāni ca uppalāni ca kamaluppalāni, tehi sañchannā kamaluppalasañchannā,",
  "tika-vin11t0:4243_3": "salilassa āsayā salilāsayā, kamaluppalasañchannā ca te salilāsayā cāti kamala…pe…",
  "tika-vin11t0:4243_4": "salilāsayā, tehi sobhito kamaluppalasañchannasalilāsayasobhito, tasmiṃ.",
  "tika-vin11t0:4244_0": "Kāveriyā jalaṃ kāverijalaṃ, kāverijalassa sampāto pavattanaṃ kāverijalasampāto, tena",
  "tika-vin11t0:4244_1": "pari samantato bhūtaṃ pavattitaṃ mahītalaṃ etassāti kāverijalasampātaparibhūtamahītalo,",
  "tika-vin11t0:4244_2": "tasmiṃ. Iddheti nānāsampattiyā samiddhe. Sabbaṅgasampanneti sabbasukhopakaraṇasampanne.",
  "tika-vin11t0:4244_3": "Maṅgaleti janānaṃ iddhivuddhikāraṇabhūte. Bhūtamaṅgaleti evaṃnāmake gāme.",
  "tika-vin11t0:4245_0": "Pavaro tiratārīṇatalādigaṇehi kulācalacakkabhoginā bhogavalayasīdantarasāgarādi ākāro",
  "tika-vin11t0:4245_1": "etāsanti pavarākārā, pākārā ca parikhā ca pākāraparikhā, pavarākārā ca tā pākāraparikhā",
  "tika-vin11t0:4245_2": "cāti pavarākārapākāraparikhā, tāhi parivārito pavarākārapākāraparikhāparivārito,",
  "tika-vin11t0:4245_3": "tasmiṃ. Dassanīyeti dassanārahe. Mano ramati etthāti manoramo, tasmiṃ.",
  "tika-vin11t0:4246_0": "Tīrassa anto tīranto, tīrameva vā anto tīranto, pokkharaṇisobbhaudakavāhakaparikhādīnaṃ",
  "tika-vin11t0:4246_1": "kūlappadeso, tīrante ruhiṃsu jāyiṃsūti tīrantaruhā, tīrantaruhā ca te bahuttā atīrā",
  "tika-vin11t0:4246_2": "aparicchedā cāti tīrantaruhavātīrā. Va-kāro sandhijo, tarūnaṃ rājāno tarurājāno,",
  "tika-vin11t0:4246_3": "tīrantaruhavātīrā ca te tarurājāno cāti tīrantaruhavātīratarurājāno, tehi virājito",
  "tika-vin11t0:4246_4": "tīranta…pe… virājito, tasmiṃ, pupphūpagaphalūpagachāyūpagehi mahārukkhehi paṭimaṇḍiteti",
  "tika-vin11t0:4246_5": "attho. “Tīrantaruhavānatarurājivirājite”ti vā pāṭho, tīrantaruhānaṃ vānatarūnaṃ vetarūparukkhānaṃ",
  "tika-vin11t0:4246_6": "rājīhi pantīhi paṭimaṇḍiteti attho. Dijānaṃ gaṇā dijagaṇā, nānā ca te dijagaṇā cāti",
  "tika-vin11t0:4246_7": "nānādijagaṇā, te tato tato āgantvā ramanti etthāti nānādijagaṇārāmo, tasmiṃ, sukakokilamayūrādisakuṇānaṃ",
  "tika-vin11t0:4246_8": "āgantvā ramanaṭṭhānabhūteti attho. Nānārāmamanorameti nānā aneke ārāmā pupphaphalārāmā",
  "tika-vin11t0:4246_9": "nānārāmā, tehi manoramoti nānārāmamanoramo, tasmiṃ.",
  "tika-vin11t0:4247_0": "Cārū ca te paṅkajā cāti cārupaṅkajā, kamaluppalakumudādayo, cārupaṅkajehi saṃkiṇṇā",
  "tika-vin11t0:4247_1": "sañchannā cārupaṅkajasaṃkiṇṇā, cārupaṅkajasaṃkiṇṇā ca te taḷākā ceti cārupaṅkajasaṃkiṇṇataḷākā,",
  "tika-vin11t0:4247_2": "tehi samalaṅkato vibhūsito cāru…pe… samalaṅkato, tasmiṃ. Sundaro madhuro raso assāti",
  "tika-vin11t0:4247_3": "surasaṃ, surasañca taṃ udakañcāti surasodakaṃ, surasodakena sampuṇṇā surasodakasampuṇṇā,",
  "tika-vin11t0:4247_4": "varā ca te kūpā cāti varakūpā, surasodakasampuṇṇā ca te varakūpā ceti surasodakasampuṇṇavarakūpā,",
  "tika-vin11t0:4247_5": "tehi upasobhito suraso…pe… kūpasobhito, tasmiṃ.",
  "tika-vin11t0:4248_0": "Visesena citrāti vicitrā, vicitrā ca te vipulā cāti vicitravipulā, vicitravipulā",
  "tika-vin11t0:4248_1": "ca te maṇḍapā cāti…pe… maṇḍapā, atisayena uggatā accuggatā, accuggatā ca te varamaṇḍapā",
  "tika-vin11t0:4248_2": "cāti accuggavaramaṇḍapā, gāthābandhavasena vaṇṇalopo, vicitravipulā ca te accuggavaramaṇḍapā",
  "tika-vin11t0:4248_3": "cāti vicitravipulaaccuggavaramaṇḍapā, tehi maṇḍito vibhūsito vicitra…pe… maṇḍito,",
  "tika-vin11t0:4248_4": "tasmiṃ. Maṇḍaṃ sūriyarasmiṃ pāti rakkhatīti maṇḍapo. Tato tato āgamma vasanti etthāti",
  "tika-vin11t0:4248_5": "āvāso, pāsādahammiyamāḷādayo. Anekehīti bahūhi. Accantanti atisayena.",
  "tika-vin11t0:4249": "Dharaṇītalaṃ bhetvā uggatena viya, kharaṃ pharusaṃ kelāsasikharaṃ jitvā avahasantena viya thūpena ca upasobhite vihāreti yojanā.",
  "tika-vin11t0:4250_0": "Ambuṃ dadātīti ambudo, sarade ambudo saradambudo, thullanatamahantabhāvasāmaññena",
  "tika-vin11t0:4250_1": "saradambudena saṅkāso saradambudasaṅkāso, tasmiṃ. Sammā ussito uggatoti samussito,",
  "tika-vin11t0:4250_2": "tasmiṃ. Olokentānaṃ, vasantānañca pasādaṃ cittassa tosaṃ janetīti pasādajananaṃ,",
  "tika-vin11t0:4250_3": "tasmiṃ. Ettāvatā vinayavinicchayakathāya pavattitadesaṃ dasseti, “vasatā mayā”ti kattāraṃ.",
  "tika-vin11t0:4251_0": "Devadattaciñcamāṇavikādīhi katāparādhassa, sītuṇhādiparissayassa ca sahanato, sasantānagatakilesādīnaṃ",
  "tika-vin11t0:4251_1": "hananato ca sīho viyāti sīho, buddho ca so sīho cāti buddhasīho. Seṭṭhapariyāyo vā",
  "tika-vin11t0:4251_2": "sīha-saddo, buddhaseṭṭhenāti attho. Vuttassāti desitassa. Vinayassa vinayapiṭakassa.",
  "tika-vin11t0:4251_3": "Vinicchayoti pāṭhāgato ceva aṭṭhakathāgato ca ācariyaparamparābhato ca vinicchayo.",
  "tika-vin11t0:4251_4": "Buddhasīhanti evaṃnāmakaṃ mahātheraṃ. Samuddissāti uddisitvā, tena kataāyācanaṃ paṭiccāti",
  "tika-vin11t0:4251_5": "vuttaṃ hoti. Iminā bāhiranimittaṃ dassitaṃ.",
  "tika-vin11t0:4252": "Ayaṃ vinicchayo mama saddhivihārikaṃ buddhasīhaṃ samuddissa bhikkhūnaṃ hitatthāya samāsato varapāsāde vasatā mayā katoti yojanā.",
  "tika-vin11t0:4253_0": "Kimatthāyāti āha “vinayassāvabodhatthaṃ, sukhenevācirena cā”ti, anupādisesena nibbānapariyantānisaṃsassa",
  "tika-vin11t0:4253_1": "vinayapiṭakassa pakaraṇassa ganthavasena samāsetvā atthavasena suṭṭhu vinicchitattā",
  "tika-vin11t0:4253_2": "sukhena ceva acirena ca avabodhanatthanti vuttaṃ hoti. Bhikkhūnanti padhānanidassanaṃ,",
  "tika-vin11t0:4253_3": "ekasesaniddeso vā heṭṭhā –",
  "tika-vin11t0:4254": "“Bhikkhūnaṃ bhikkhunīnañca hitatthāya samāhito. Pavakkhāmī”ti –",
  "tika-vin11t0:4255": "Āraddhattā. Iminā payojanaṃ dassitaṃ.",
  "tika-vin11t0:4256_0": "3179. Evaṃ desakattunimittapayojanāni dassetvā kālaniyamaṃ dassetumāha “accutā”tiādi.",
  "tika-vin11t0:4256_1": "Vikkamanaṃ vikkanto, vikkamoti attho. Accutaṃ kenaci anabhibhūtaṃ, tañca taṃ vikkantañcāti",
  "tika-vin11t0:4256_2": "accutavikkantaṃ, accutassa nārāyanassa viya accutavikkantaṃ etassāti accutaccutavikkanto.",
  "tika-vin11t0:4256_3": "Ko so? Rājā, tasmiṃ. Kalambhakulaṃ nandayatīti kalambhakulanandano, tasmiṃ. Iminā",
  "tika-vin11t0:4256_4": "tassa kulavaṃso nidassito. Kalambhakulavaṃsajāte accutaccutavikkantanāme coḷarājini",
  "tika-vin11t0:4256_5": "mahiṃ coḷaraṭṭhaṃ samanusāsante sammā anusāsante sati tasmiṃ coḷarājini rajjaṃ kārente",
  "tika-vin11t0:4256_6": "sati ayaṃ vinicchayo mayā āraddho ceva samāpito cāti. Iminā kālaṃ nidasseti.",
  "tika-vin11t0:4257_0": "3180. Idāni imaṃ vinayavinicchayappakaraṇaṃ karontena attano puññasampadaṃ sakalalokahitatthāya",
  "tika-vin11t0:4257_1": "pariṇāmento āha “yathā”tiādi. Ayaṃ vinayavinicchayo antarāyaṃ vinā yathā siddhiṃ",
  "tika-vin11t0:4257_2": "nipphattiṃ patto, tathā sattānaṃ dhammasaṃyutā kusalanissitā saṅkappā cittuppādā,",
  "tika-vin11t0:4257_3": "adhippetatthā vā sabbe antarāyaṃ vinā sijjhantu nippajjantūti yojanā.",
  "tika-vin11t0:4258_0": "3181. Teneva puññapphalabhāvena sakalalokahitekahetuno bhagavato sāsanassa ciraṭṭhitimāsīsanto",
  "tika-vin11t0:4258_1": "āha “yāva tiṭṭhatī”tiādi. “Mandāro”ti vuccati sītasiniddhaekapabbatarājā. Kaṃ vuccati",
  "tika-vin11t0:4258_2": "udakaṃ, tena dārito niggamappadeso “kandaro”ti vuccati. Sītasiniddhavipulapulinatalehi,",
  "tika-vin11t0:4258_3": "sandamānasātasītalapasannasalilehi, kīḷamānanānappakāramacchagumbehi, ubhayatīrapupphaphalapallavālaṅkatatarulatāvanehi,",
  "tika-vin11t0:4258_4": "kūjamānasukasālikakaokilamayūrahaṃsādisakuntābhirutehi, tattha tattha paribhamantabhamarāmavajjāhi",
  "tika-vin11t0:4258_5": "ca cāru manuññā kandarā etassāti cārukandaro. Kali vuccati aparādho, taṃ sāsati hiṃsati",
  "tika-vin11t0:4258_6": "apanetīti kalisāsanaṃ. “Kalusāsana”nti vā pāṭho. Kalusaṃ vuccati pāpaṃ, taṃ asati",
  "tika-vin11t0:4258_7": "vikkhipati dūramussārayatīti kalusāsanaṃ, pariyattipaṭipattipaṭivedhasaṅkhātaṃ tividhasāsanaṃ.",
  "tika-vin11t0:4259_0": "3182. Evaṃ okassa diṭṭhadhammikasamparāyikaparamatthahitasādhakassa sāsanassa ciraṭṭhitiṃ",
  "tika-vin11t0:4259_1": "patthetvā teneva puññakammānubhāvena lokassa diṭṭhadhammikatthahetumāsīsanto āha",
  "tika-vin11t0:4259_2": "“kāle”tiādi. Kāleti sassasamiddhīnaṃ anurūpe kāle. Sammā pavassantūti avuṭṭhiativuṭṭhidosarahitā",
  "tika-vin11t0:4259_3": "yathā sassādīni sampajjanti, tathā vassaṃ vuṭṭhidhāraṃ pavassantūti attho. Vassavalāhakāti",
  "tika-vin11t0:4259_4": "vassavalāhakādhiṭṭhitā pajjunnadevaputtā. Mahīpālāti rājāno. Dhammatoti dasarājadhammato.",
  "tika-vin11t0:4259_5": "Sakalaṃ mahinti pathavinissitasabbajanakāyaṃ.",
  "tika-vin11t0:4260_0": "3183. Evaṃ sabbalokassa lokiyalokuttarasampattisādhanatthāya attano puññapariṇāmaṃ",
  "tika-vin11t0:4260_1": "katvā idāni viditalokuttarasampattinipphādanavaseneva puññapariṇāmaṃ karonto āha",
  "tika-vin11t0:4260_2": "“ima”ntiādi. Iminā attano viracitaṃ paccakkhaṃ vinicchayamāha. Sārabhūtanti sīlasārāditividhasikkhāsārassa",
  "tika-vin11t0:4260_3": "pakāsanato hatthasāramiva bhūtaṃ. Hitanti tadatthe paṭipajjantānaṃ anupādisesanibbānāvasānassa",
  "tika-vin11t0:4260_4": "hitassa āvahanato, saṃsāradukkhassa ca vūpasamanato amatosadhaṃ viya hitaṃ. Atthayuttanti",
  "tika-vin11t0:4260_5": "diṭṭhadhammikasamparāyikaparamatthānaṃ vinayanādīhi yuttattā atthayuttaṃ. Karontenāti",
  "tika-vin11t0:4260_6": "racayantena mayā. Yaṃ puññaṃ pattanti kārakaṃ punātīti puññaṃ, pujjabhavaphalanipphādanato",
  "tika-vin11t0:4260_7": "vā “puñña”nti saṅkhaṃ gataṃ yaṃ kusalakammaṃ aparimeyyabhavapariyantaṃ pasutaṃ adhigataṃ.",
  "tika-vin11t0:4260_8": "Tena puññena hetubhūtena. Ayaṃ lokoti ayaṃ sakalopi sattaloko. Munindappayātanti",
  "tika-vin11t0:4260_9": "munindena sammāsambuddhena sampattaṃ. Vītasokanti vigatasokaṃ. Sokaparidevadukkhadomanassaupāyāsādīhi",
  "tika-vin11t0:4260_10": "vigatattā, tesaṃ nikkamananimittattā ca apagatasokādisaṃsāradukkhaṃ. Sivaṃ puraṃ",
  "tika-vin11t0:4260_11": "nibbānapuraṃ pāpuṇātu sacchikarotu, kilesaparinibbānena, anupādisesāya nibbānadhātuyā",
  "tika-vin11t0:4260_12": "ca parinibbātūti vuttaṃ hoti.",
  "tika-vin11t0:4261": "Iti tambapaṇṇiyenātiādi pakaraṇakārakassa pabhavasuddhibāhusaccādiguṇamukhena pakaraṇe gāravaṃ janetukāmena etassa sissena ṭhapitaṃ vākyaṃ.",
  "tika-vin11t0:4262_0": "Tattha tambapaṇṇiyenāti tambapaṇṇimhi jāto, tattha vidito, tato āgatoti vā tambapaṇṇiyo,",
  "tika-vin11t0:4262_1": "tena. Byākaraṇamavecca adhītavāti veyyākaraṇo, paramo ca uttamo ca so veyyākaraṇo",
  "tika-vin11t0:4262_2": "cāti paramaveyyākaraṇo, tena. Tīṇi piṭakāni samāhaṭāni, tiṇṇaṃ piṭakānaṃ samāhāro",
  "tika-vin11t0:4262_3": "vā tipiṭakaṃ, nīyanti bujjhīyanti seyyatthikehīti nayā, nayanti vā etehi lokiyalokuttarasampattiṃ",
  "tika-vin11t0:4262_4": "visesenāti nayā, pāḷinayaatthanayaekattanayādayova, tipiṭake āgatā nayā tipiṭakanayā,",
  "tika-vin11t0:4262_5": "vidhānaṃ pasāsanaṃ, pavattanaṃ vā vidhi, tipiṭakanayānaṃ vidhi tipiṭakanayavidhi,",
  "tika-vin11t0:4262_6": "tipiṭakanayavidhimhi kusalo tipiṭakanayavidhikusalo, tena.",
  "tika-vin11t0:4263_0": "Paramā ca te kavijanā cāti paramakavijanā, paramakavijanānaṃ hadayāni paramakavijanahadayāni,",
  "tika-vin11t0:4263_1": "padumānaṃ vanāni padumavanāni, paramakavijanahadayāni ca tāni padumavanāni cāti paramakavijanahadayapadumavanāni,",
  "tika-vin11t0:4263_2": "tesaṃ vikasanaṃ bodhaṃ sūriyo viya karotīti paramakavijanahadayapadumavanavikasanakaro,",
  "tika-vin11t0:4263_3": "tena. Kavī ca te varā cāti kavivarā, kavīnaṃ varāti vā kavivarā, kavivarānaṃ vasabho",
  "tika-vin11t0:4263_4": "uttamo kavivaravasabho, tena, kavirājarājenāti attho.",
  "tika-vin11t0:4264_0": "Paramā ca sā rati cāti paramarati, paramaratiṃ karontīti paramaratikarāni, varāni",
  "tika-vin11t0:4264_1": "ca tāni madhurāni cāti varamadhurāni, varamadhurāni ca tāni vacanāni cāti varamadhuravacanāni,",
  "tika-vin11t0:4264_2": "paramaratikarāni ca tāni varamadhuravacanāni cāti paramaratikaravaramadhuravacanāni,",
  "tika-vin11t0:4264_3": "uggiraṇaṃ kathanaṃ uggāro, paramaratikaravaramadhuravacanānaṃ uggāro etassāti parama…pe…",
  "tika-vin11t0:4264_4": "vacanuggāro, tena. Uragapuraṃ paramapaveṇigāmo assa nivāsoti uragapuro, tena. Buddhadattenāti",
  "tika-vin11t0:4264_5": "evaṃnāmakena therena, ācariyabuddhadattattherenāti attho. Ayaṃ vinayavinicchayo racitoti sambandho.",
  "tika-vin11t0:4265": "Niṭṭhitā cāyaṃ vinayatthasārasandīpanī nāma",
  "tika-vin11t0:4266": "Vinayavinicchayavaṇṇanā.",
  "tika-vin11t0:4267": "Vinayavinicchaya-ṭīkā samattā.",
  "tika-vin11t0:4268": "Namo tassa bhagavato arahato sammāsambuddhassa",
  "tika-vin11t0:4269": "Uttaravinicchaya-ṭīkā",
  "tika-vin11t0:4270": "Ganthārambhakathāvaṇṇanā",
  "tika-vin11t0:4271": "(Ka)",
  "tika-vin11t0:4272": "Devātidevaṃ sugataṃ, devabrahmindavanditaṃ;",
  "tika-vin11t0:4273": "Dhammañca vaṭṭupacchedaṃ, natvā vaṭṭātitaṃ gaṇaṃ.",
  "tika-vin11t0:4274": "(Kha)",
  "tika-vin11t0:4275": "Vandanāmayapuññena, kammena ratanattaye;",
  "tika-vin11t0:4276": "Chetvā upaddave sabbe, ārabhissaṃ samāhito.",
  "tika-vin11t0:4277": "(Ga)",
  "tika-vin11t0:4278": "Therena buddhadattena, racitassa samāsato;",
  "tika-vin11t0:4279": "Saṃvaṇṇanamasaṃkiṇṇaṃ, uttarassa yathābalaṃ.",
  "tika-vin11t0:4280_0": "1. Athāyamācariyo attano viracite vinaye tassupanissaye vinayapiṭake ca bhikkhūnaṃ",
  "tika-vin11t0:4280_1": "nānappakārakosallajananatthaṃ parivāraṭṭhakathāyañca āgatavinicchayaṃ saṅgahetvā",
  "tika-vin11t0:4280_2": "uttarapakaraṇaṃ vaṇṇayitukāmo paṭhamaṃ tāva antarāyanivāraṇena yathādhippetasādhanatthaṃ",
  "tika-vin11t0:4280_3": "ratanattayaṃ vandanto āha “sabbasattuttama”ntiādi.",
  "tika-vin11t0:4281_0": "Pakaraṇārambhe ratanattayavandanāpayojanaṃ tattha tatthācariyehi bahudhā papañcitaṃ,",
  "tika-vin11t0:4281_1": "amhehi ca vinayavinicchayavaṇṇanāyaṃ samāsato dassitanti na taṃ idha vaṇṇayissāma.",
  "tika-vin11t0:4281_2": "Pakaraṇābhidheyya karaṇappakārapayojanānipi tattha dassitanayānusārena idhāpi veditabbāni.",
  "tika-vin11t0:4281_3": "Sambandhādidassanamukhena anuttānapadavaṇṇanamevettha karissāmi.",
  "tika-vin11t0:4282_0": "Jinaṃ, dhammañca, gaṇañca vanditvā uttaraṃ dāni karissāmīti sambandho. Kiṃvisiṭṭhaṃ",
  "tika-vin11t0:4282_1": "jinaṃ, dhammaṃ, gaṇañca vanditvāti āha “sabbasattuttama”ntiādi. Tattha sabbasattuttamanti",
  "tika-vin11t0:4282_2": "pañcasu kāmaguṇesu sattā āsattā visattā laggitāti sattā, paramatthato sattapaññattiyā",
  "tika-vin11t0:4282_3": "upādānabhūtā upādānakkhandhā vohārato khandhasantatiṃ upādāya paññattā sammuti “sattā”ti",
  "tika-vin11t0:4282_4": "vuccanti. Te pana kāmāvacarādibhūmivasena, nirayādipadesavasena, ahetukādipaṭisandhivasenāti",
  "tika-vin11t0:4282_5": "evamādīhi anantapabhedā. Tesu khīṇāsavānaṃ yathāvuttanibbacanatthena sattavohāro",
  "tika-vin11t0:4282_6": "na labbhati. Tathāpi te bhūtapubbagatiyā vā taṃsadisattā vā “sattā”ti vuccanti. Sabbe",
  "tika-vin11t0:4282_7": "ca te sattā cā ti sabbasattā. Uddhaṭatamattā, uggatatamattā, seṭṭhattā ca uttamo,",
  "tika-vin11t0:4282_8": "sabbasattānaṃ lokiyalokuttarehi rūpārūpaguṇehi uttamo, sabbasattesu vā uttamo pavaro",
  "tika-vin11t0:4282_9": "seṭṭhoti sabbasattuttamo. “Jina”nti etassa visesanaṃ.",
  "tika-vin11t0:4283_0": "Punapi kiṃvisiṭṭhanti āha “dhīra”nti. Dhī vuccati paññā, tāya īrati vattatīti dhīro,",
  "tika-vin11t0:4283_1": "taṃ. Tādibhāvena indakhīlasineruādayo viya aṭṭhalokadhammasaṅkhātena bhusavātena",
  "tika-vin11t0:4283_2": "akampiyaṭṭhena, catuvesārajjavasena sadevake loke kenaci akampanīyaṭṭhena ca dhīraṃ,",
  "tika-vin11t0:4283_3": "dhitisampannanti attho. Idampi tasseva visesanaṃ.",
  "tika-vin11t0:4284_0": "Vanditvāti kāyavacīmanodvārehi abhivādetvāti attho, yathābhuccaguṇasaṃkittanena thometvā.",
  "tika-vin11t0:4284_1": "Sirasāti bhattibhāvanatuttamaṅgena karaṇabhūtena. Iminā visesato kāyapaṇāmo dassito,",
  "tika-vin11t0:4284_2": "guṇasaṃkittanena vacīpaṇāmo, ubhayapaṇāmehi nānantariyakatāya manopaṇāmopi dassito ca hoti.",
  "tika-vin11t0:4285_0": "Jinanti devaputtakilesābhisaṅkhāramaccukhandhamārasaṅkhāte pañcavidhe māre balavidhamanasamaucchedapahānasahāyavekallanidānopacchedavisayātikkamavasena",
  "tika-vin11t0:4285_1": "pañcahi ākārehi jitavāti jino, taṃ.",
  "tika-vin11t0:4286_0": "“Dhamma”nti etassa nibbacanādivasena atthavinicchayo heṭṭhā dassitova. Adhammaviddhaṃsanti",
  "tika-vin11t0:4286_1": "dhammasaṅkhātassa kusalassa paṭipakkhattā adhammo vuccati akusaladhammo, taṃ akusalasaṅkhātaṃ",
  "tika-vin11t0:4286_2": "adhammaṃ viddhaṃseti vināseti pajahati tadaṅgavikkhambhanasamucchedapaṭippassaddhinissaraṇappahānenāti",
  "tika-vin11t0:4286_3": "adhammaviddhaṃso, sapariyattiko navalokuttaro dhammo. Pariyatti hi pañcannaṃ pahānānaṃ",
  "tika-vin11t0:4286_4": "mūlakāraṇattā phalūpacārena tathā vuccati, taṃ adhammaviddhaṃsaṃ. “Dhamma”nti etassa visesanaṃ.",
  "tika-vin11t0:4287_0": "Gaṇanti aṭṭhannaṃ ariyapuggalānaṃ samūhaṃ, saṅghanti attho. Aṅgaṇanāsananti attano",
  "tika-vin11t0:4287_1": "nissayaṃ aṅganti matthentīti aṅgaṇā, kilesā rāgadosamohā, te aṅgaṇe nāseti yathāyogaṃ",
  "tika-vin11t0:4287_2": "tadaṅgavikkhambhanasamucchedapaṭippassaddhinissaraṇappahānehi pajahatīti aṅgaṇanāsano,",
  "tika-vin11t0:4287_3": "taṃ. “Gaṇa”nti etassa visesanaṃ.",
  "tika-vin11t0:4288_0": "2. Mayā vinayassa yo sāro vinicchayo racito, tassa vinicchayassāti yojanā. Natthi",
  "tika-vin11t0:4288_1": "tassa uttaroti anuttaro, sabbesu vinicchayesu, sabbesaṃ vā vinicchayānaṃ anuttaro",
  "tika-vin11t0:4288_2": "uttamo vinicchayoti sabbānuttaro, taṃ. Uttaraṃ pakaraṇaṃ idāni karissāmīti yojanā.",
  "tika-vin11t0:4289_0": "3. Bhaṇatoti bhaṇantassa paguṇaṃ vācuggataṃ karontassa. Paṭhatoti paṭhantassa vācuggataṃ",
  "tika-vin11t0:4289_1": "sajjhāyantassa. Payuñjatoti tattha pakārena yuñjantassa, taṃ aññesaṃ vācentassa vā.",
  "tika-vin11t0:4289_2": "Suṇatoti parehi vuccamānaṃ suṇantassa. Cintayatoti yathāsutaṃ atthato, saddato ca",
  "tika-vin11t0:4289_3": "cintentassa. “Abuddhassa buddhivaḍḍhana”nti vattabbe gāthābandhavasena vibhattilopo.",
  "tika-vin11t0:4289_4": "Abuddhassa bālassa vinaye appakataññuno bhikkhubhikkhunijanassa. Buddhivaḍḍhanaṃ",
  "tika-vin11t0:4289_5": "vinayavinicchaye paññāvuddhinipphādakaṃ. Atha vā buddhassa vinicchaye kataparicayattā",
  "tika-vin11t0:4289_6": "paññavato janassa buddhivaḍḍhanaṃ buddhiyā paññāya tikkhavisadabhāvāpādanena bhiyyobhāvasādhakaṃ.",
  "tika-vin11t0:4289_7": "Paramaṃ uttamaṃ uttaraṃ nāma pakaraṇaṃ vadato kathentassa me mama santikā niratā",
  "tika-vin11t0:4289_8": "vinicchaye, tīsu sikkhāsu vā visesena ratā nibodhatha jānātha sutamayañāṇaṃ abhinipphādethāti",
  "tika-vin11t0:4289_9": "sotujanaṃ savane niyojeti.",
  "tika-vin11t0:4290": "Mahāvibhaṅgasaṅgahakathāvaṇṇanā",
  "tika-vin11t0:4291_0": "4. Evaṃ sotujanaṃ savane niyojetvā yathāpaṭiññātaṃ uttaravinicchayaṃ dassetumāha",
  "tika-vin11t0:4291_1": "“methuna”ntiādi. “Kati āpattiyo”ti ayaṃ diṭṭhasaṃsandanā, adiṭṭhajotanā, vimaticchedanā,",
  "tika-vin11t0:4291_2": "anumati, kathetukamyatāpucchāti pañcannaṃ pucchānaṃ kathetukamyatāpucchā. Tisso āpattiyo",
  "tika-vin11t0:4291_3": "phuseti tassā saṅkhepato vissajjanaṃ.",
  "tika-vin11t0:4292_0": "5. Evaṃ gaṇanāvasena dassitānaṃ “bhave”tiādi sarūpato dassanaṃ. Khetteti tiṇṇaṃ maggānaṃ",
  "tika-vin11t0:4292_1": "aññatarasmiṃ allokāse tilabījamattepi padese. Methunaṃ paṭisevantassa pārājikaṃ bhaveti",
  "tika-vin11t0:4292_2": "sambandho. “Thullaccaya”nti vuttanti yojanā. “Yebhuyyakkhāyite”ti idaṃ nidassanamattaṃ,",
  "tika-vin11t0:4292_3": "upaḍḍhakkhāyitepi thullaccayassa heṭṭhā vuttattā. Vaṭṭakate mukhe aphusantaṃ aṅgajātaṃ",
  "tika-vin11t0:4292_4": "pavesentassa dukkaṭaṃ vuttanti yojanā.",
  "tika-vin11t0:4293": "6. “Adinnaṃ ādiyanto”tiādayopi vuttanayāyeva.",
  "tika-vin11t0:4294_0": "7. Pañcamāsagghane vāpīti porāṇakassa nīlakahāpaṇassa catutthabhāgasaṅkhāte pañcamāse,",
  "tika-vin11t0:4294_1": "tadagghanake vā. Adhike vāti atirekapañcamāsake vā tadagghanake vā. Adinne pañcavīsatiyā",
  "tika-vin11t0:4294_2": "avahārānaṃ aññatarena avahaṭe parājayo hotīti attho. Māse vā ūnamāse vā tadagghanake",
  "tika-vin11t0:4294_3": "vā dukkaṭaṃ. Tato majjheti pañcamāsakato majjhe. Pañca māsā samāhaṭā, pañcannaṃ māsānaṃ",
  "tika-vin11t0:4294_4": "samāhāroti vā pañcamāsaṃ, pañcamāsaṃ agghatīti pañcamāsagghanaṃ, pañcamāsañca pañcamāsagghanañca",
  "tika-vin11t0:4294_5": "pañcamāsagghanaṃ, ekadesasarūpekasesoyaṃ, tasmiṃ. Māse vāti etthāpi māso ca māsagghanakañca",
  "tika-vin11t0:4294_6": "māsamāsagghanakoti vattabbe “māse”ti ekadesasarūpekaseso, uttarapadalopo ca daṭṭhabbo.",
  "tika-vin11t0:4295_0": "“Pañcamāsagghane”ti sāmaññena vuttepi porāṇakassa nīlakahāpaṇasseva catutthabhāgavasena",
  "tika-vin11t0:4295_1": "pañcamāsaniyamo kātabbo. Tathā hi bhagavatā dutiyapārājikaṃ paññāpentena bhikkhūsu",
  "tika-vin11t0:4295_2": "pabbajitaṃ purāṇavohārikamahāmattaṃ bhikkhuṃ “kittakena vatthunā rājā māgadho seniyo",
  "tika-vin11t0:4295_3": "bimbisāro coraṃ gahetvā hanati vā bandhati vā pabbājeti vā”ti pucchitvā tena “pādena",
  "tika-vin11t0:4295_4": "vā pādārahena vā”ti vutte teneva pamāṇena adinnaṃ ādiyantassa paññattaṃ. Aṭṭhakathāyañca –",
  "tika-vin11t0:4296_0": "“Pañcamāsako pādoti pāḷiṃ ulliṅgitvā ‘tadā rājagahe vīsatimāsako kahāpaṇo hoti, tasmā",
  "tika-vin11t0:4296_1": "pañcamāsako pādo’. Etena lakkhaṇena sabbajanapadesu kahāpaṇassa catuttho bhāgo ‘pādo’ti",
  "tika-vin11t0:4296_2": "veditabbo. So ca kho porāṇakassa nīlakahāpaṇassa vasena, na itaresaṃ dudradāmakādīnaṃ.",
  "tika-vin11t0:4296_3": "Tena hi pādena atītā buddhāpi pārājikaṃ paññapesuṃ, anāgatāpi paññapessanti. Sabbabuddhānañhi",
  "tika-vin11t0:4296_4": "pārājikavatthumhi vā pārājike vā nānattaṃ natthi, imāneva cattāri pārājikavatthūni,",
  "tika-vin11t0:4296_5": "imāneva cattāri pārājikāni, ito ūnaṃ vā atirekaṃ vā natthi. Tasmā bhagavāpi dhaniyaṃ",
  "tika-vin11t0:4296_6": "vigarahitvā pādeneva dutiyapārājikaṃ paññapento ‘yo pana bhikkhu adinnaṃ theyyasaṅkhāta’ntiādimāhā”ti vuttaṃ.",
  "tika-vin11t0:4297": "Sāratthadīpaniyañca –",
  "tika-vin11t0:4298_0": "“Catuttho bhāgo pādoti veditabboti imināva sabbajanapadesu kahāpaṇasseva vīsatimo",
  "tika-vin11t0:4298_1": "bhāgomāsakoti idañca vuttameva hotīti daṭṭhabbaṃ. Porāṇasatthānurūpaṃ lakkhaṇasampannā",
  "tika-vin11t0:4298_2": "uppāditā nīlakahāpaṇāti veditabbā. Dudradāmena uppādito dudradāmako. So kira nīlakahāpaṇassa",
  "tika-vin11t0:4298_3": "tibhāgaṃ agghatī’ti vatvā ‘yasmiṃ padese nīlakahāpaṇā na santi, tatthāpi nīlakahāpaṇavaseneva",
  "tika-vin11t0:4298_4": "paricchedo kātabbo. Kathaṃ? Nīlakahāpaṇānaṃ vaḷañjanaṭṭhāne ca avaḷañjanaṭṭhāne ca",
  "tika-vin11t0:4298_5": "samānaagghavasena pavattamānaṃ bhaṇḍaṃ nīlakahāpaṇena samānagghaṃ gahetvā tassa catutthabhāgagghanakaṃ",
  "tika-vin11t0:4298_6": "nīlakahāpaṇassa pādagghanakanti paricchinditvā vinicchayo kātabbo”ti ayamatthova vutto.",
  "tika-vin11t0:4299_0": "Ettha kahāpaṇaṃ nāma karontā suvaṇṇenapi karonti rajatenapi tambenapi suvaṇṇarajatatambamissakenapi.",
  "tika-vin11t0:4299_1": "Tesu kataraṃ kahāpaṇaṃ nīlakahāpaṇanti? Keci tāva “suvaṇṇakahāpaṇa”nti. Keci “missakakahāpaṇa”nti.",
  "tika-vin11t0:4299_2": "Tattha “suvaṇṇakahāpaṇa”nti vadantānaṃ ayamadhippāyo – pārājikavatthunā pādena sabbattha",
  "tika-vin11t0:4299_3": "ekalakkhaṇena bhavitabbaṃ, kāladesaparibhogādivasena agghanānattaṃ pādasseva bhavitabbaṃ.",
  "tika-vin11t0:4299_4": "Bhagavatā hi dhammikarājūhi hananabandhanapabbājanānurūpeneva adinnādāne pārājikaṃ",
  "tika-vin11t0:4299_5": "paññattaṃ, na itarathā. Tasmā esā sabbadā sabbattha abyabhicārīti suvaṇṇamayassa",
  "tika-vin11t0:4299_6": "kahāpaṇassa catutthena pādena bhavitabbanti.",
  "tika-vin11t0:4300": "“Missakakahāpaṇa”nti vadantānaṃ pana ayamadhippāyo –",
  "tika-vin11t0:4301": "Aṭṭhakathāyaṃ –",
  "tika-vin11t0:4302_0": "“Tadā rājagahe vīsatimāsako kahāpaṇo hoti, tasmā pañcamāsako pādo. Etena lakkhaṇena",
  "tika-vin11t0:4302_1": "sabbajanapadesu kahāpaṇassa catuttho bhāgo ‘pādo’ti veditabbo. So ca kho porāṇakassa",
  "tika-vin11t0:4302_2": "nīlakahāpaṇassa vasena, na itaresaṃ dudradāmakādīna”nti –",
  "tika-vin11t0:4303": "Vuttattā, sāratthadīpaniyañca –",
  "tika-vin11t0:4304": "“Porāṇasatthānurūpaṃ lakkhaṇasampannā uppāditā nīlakahāpaṇāti veditabbā”ti –",
  "tika-vin11t0:4305_0": "Vuttattā ca “vinayavinicchayaṃ patvā garuke ṭhātabba”nti vacanato ca missakakahāpaṇoyeva",
  "tika-vin11t0:4305_1": "nīlakahāpaṇo. Tattheva hi porāṇasatthavihitaṃ lakkhaṇaṃ dissati. Kathaṃ? Pañca māsā",
  "tika-vin11t0:4305_2": "suvaṇṇassa, tathā rajatassa, dasa māsā tambassāti ete vīsati māse missetvā bandhanatthāya",
  "tika-vin11t0:4305_3": "vīhimattaṃ lohaṃ pakkhipitvā akkharāni ca hatthiādīnamaññatarañca rūpaṃ dassetvā",
  "tika-vin11t0:4305_4": "kato niddosattā nīlakahāpaṇo nāma hotīti.",
  "tika-vin11t0:4306_0": "Sikkhābhājanavinicchaye ca kesuci potthakesu “pādo nāma pañca māsā suvaṇṇassā”ti",
  "tika-vin11t0:4306_1": "purimapakkhavādīnaṃ matena pāṭho likhito. Kesuci potthakesu dutiyapakkhavādīnaṃ matena",
  "tika-vin11t0:4306_2": "“pañca māsā hiraññassā”ti pāṭho likhito. Sīhaḷabhāsāya porāṇakehi likhitāya sāmaṇerasikkhāya pana –",
  "tika-vin11t0:4307_0": "“Porāṇakassa nīlakahāpaṇassāti vuttaaṭṭhakathāvacanassa, porāṇake ratanasuttābhidhānakasutte",
  "tika-vin11t0:4307_1": "vuttakahāpaṇalakkhaṇassa ca anurūpato ‘suvaṇṇarajatatambāni missetvā uṭṭhāpetvā katakahāpaṇaṃ",
  "tika-vin11t0:4307_2": "kahāpaṇaṃ nāmā’ti ca ‘sāmaṇerānamupasampannānañca adinnādānapārājikavatthumhi ko",
  "tika-vin11t0:4307_3": "viseso’ti pucchaṃ katvā ‘sāmaṇerānaṃ dasikasuttenāpi pārājiko hoti, upasampannānaṃ",
  "tika-vin11t0:4307_4": "pana suvaṇṇassa vīsativīhimattenā”ti –",
  "tika-vin11t0:4308": "Ca viseso dassito.",
  "tika-vin11t0:4309_0": "Taṃ pana suvaṇṇamāsakavasena aḍḍhatiyamāsakaṃ hoti, pañcamāsakena ca bhagavatā pārājikaṃ",
  "tika-vin11t0:4309_1": "paññattaṃ. Tasmā tassa yathāvuttalakkhaṇassa kahāpaṇassa sabbadesesu alabbhamānattā",
  "tika-vin11t0:4309_2": "sabbadesasādhāraṇena tassa missakakahāpaṇassa pañcamāsapādagghanakena suvaṇṇeneva",
  "tika-vin11t0:4309_3": "pārājikavatthumhi niyamite sabbadesavāsīnaṃ upakārāya hotīti evaṃ suvaṇṇeneva pārājikavatthuparicchedo",
  "tika-vin11t0:4309_4": "kato. Ayameva niyamo sīhaḷācariyavādehi sāroti gahito. Tasmā sikkhāgarukehi sabbattha",
  "tika-vin11t0:4309_5": "pesalehi vinayadharehi ayameva vinicchayo sārato paccetabbo. Honti cettha –",
  "tika-vin11t0:4310": "“Hemarajatatambehi, satthe niddiṭṭhalakkhaṇaṃ;",
  "tika-vin11t0:4311": "Ahāpetvā kato vīsa-māso nīlakahāpaṇo.",
  "tika-vin11t0:4312": "Hemapādaṃ sajjhupādaṃ, tambapādadvayañhi so;",
  "tika-vin11t0:4313": "Missetvā rūpamappetvā, kātuṃ satthesu dassito.",
  "tika-vin11t0:4314": "‘Elā’ti vuccate doso, niddosattā tathīrito;",
  "tika-vin11t0:4315": "Tassa pādo suvaṇṇassa, vīsavīhagghano mato.",
  "tika-vin11t0:4316": "Yasmiṃ pana padese so, na vattati kahāpaṇo;",
  "tika-vin11t0:4317": "Vīsasovaṇṇavīhagghaṃ, tappādagghanti vediyaṃ.",
  "tika-vin11t0:4318": "Vīsasovaṇṇavīhagghaṃ, thenentā bhikkhavo tato;",
  "tika-vin11t0:4319": "Cavanti sāmaññaguṇā, iccāhu vinayaññuno”ti.",
  "tika-vin11t0:4320": "9. Opātanti āvāṭaṃ. Dukkhe jāteti yojanā.",
  "tika-vin11t0:4321_0": "10. Uttariṃ dhammanti ettha “uttarimanussadhamma”nti vattabbe niruttinayena majjhapadalopaṃ,",
  "tika-vin11t0:4321_1": "niggahītāgamañca katvā “uttariṃ dhamma”nti vuttaṃ. Uttarimanussānaṃ jhāyīnañceva",
  "tika-vin11t0:4321_2": "ariyānañca dhammaṃ uttarimanussadhammaṃ. Attupanāyikanti attani taṃ upaneti “mayi",
  "tika-vin11t0:4321_3": "atthī”ti samudācaranto, attānaṃ vā tattha upaneti “ahaṃ ettha sandissāmī”ti samudācarantoti",
  "tika-vin11t0:4321_4": "attupanāyiko, taṃ attupanāyikaṃ, evaṃ katvā vadantoti sambandho.",
  "tika-vin11t0:4322": "11. Pariyāyeti “yo te vihāre vasati, so bhikkhu arahā”tiādinā pariyāyabhaṇane. Ñāteti yaṃ uddissa bhaṇati, tasmiṃ viññumhi manussajātike acirena ñāte. No ceti no ce jānāti.",
  "tika-vin11t0:4323": "Iti uttare līnatthapakāsaniyā",
  "tika-vin11t0:4324": "Pārājikakathāvaṇṇanā niṭṭhitā.",
  "tika-vin11t0:4325_0": "13. Ceteti, upakkamati, muccati, evaṃ aṅgattaye puṇṇe garukaṃ vuttaṃ. Dvaṅge ceteti,",
  "tika-vin11t0:4325_1": "upakkamati yadi na muccati, evaṃ aṅgadvaye thullaccayanti yojanā. Payogeti payojetvā",
  "tika-vin11t0:4325_2": "upakkamituṃ aṅgajātāmasanaṃ, parassa āṇāpananti evarūpe sāhatthikāṇattikapayoge.",
  "tika-vin11t0:4326": "14. Vuttanayeneva uparūpari pañhāpucchanaṃ ñātuṃ sakkāti taṃ avattukāmo āha “ito paṭṭhāyā”tiādi. Mayampi yadettha pubbe avuttamanuttānatthañca, tadeva vaṇṇayissāma.",
  "tika-vin11t0:4327": "15. Kāyenāti attano kāyena. Kāyanti itthiyā kāyaṃ. Esa nayo “kāyabaddha”nti etthāpi.",
  "tika-vin11t0:4328": "16. Attano kāyena paṭibaddhena itthiyā kāyapaṭibaddhe phuṭṭhe tu dukkaṭanti yojanā.",
  "tika-vin11t0:4329": "17. Tisso āpattiyo siyunti yojanā. Dvinnaṃ maggānanti vaccamaggapassāvamaggānaṃ.",
  "tika-vin11t0:4330": "18. Vaṇṇādibhaññeti vaṇṇādinā bhaṇane. Kāyapaṭibaddhe vaṇṇādinā bhaññe dukkaṭanti yojanā.",
  "tika-vin11t0:4331": "19. Attakāmacariyāyāti attakāmapāricariyāya.",
  "tika-vin11t0:4332": "20. Paṇḍakassa santikepi attakāmapāricariyāya vaṇṇaṃ vadato tassa bhikkhunoti yojanā. Tiracchānagatassāpi santiketi etthāpi eseva nayo.",
  "tika-vin11t0:4333": "21. Itthipurisānamantare sañcarittaṃ sañcaraṇabhāvaṃ samāpanne bhikkhumhi paṭiggaṇhanavīmaṃsāpaccāharaṇakattike sampanne tassa budho garukaṃ niddiseti yojanā.",
  "tika-vin11t0:4334": "22. Dvaṅgasamāyogeti tīsvetesu dvinnaṃ aṅgānaṃ yathākathañci samāyoge. Aṅge sati panekasminti tiṇṇamekasmiṃ pana aṅge sati.",
  "tika-vin11t0:4335_0": "24. Payogeti “adesitavatthukaṃ pamāṇātikkantaṃ kuṭiṃ, adesitavatthukaṃ mahallakavihārañca",
  "tika-vin11t0:4335_1": "kāressāmī”ti upakaraṇatthaṃ araññagamanato paṭṭhāya sabbapayoge. Ekapiṇḍe anāgateti",
  "tika-vin11t0:4335_2": "sabbapariyantimaṃ piṇḍaṃ sandhāya vuttaṃ.",
  "tika-vin11t0:4336": "25. Idha yo bhikkhu amūlakena pārājikena dhammena anuddhaṃsetīti yojanā.",
  "tika-vin11t0:4337": "26. Okāsaṃ na ca kāretvāti “karotu me, āyasmā, okāsaṃ, ahaṃ te vattukāmo”ti evaṃ tena bhikkhunā okāsaṃ akārāpetvā.",
  "tika-vin11t0:4338": "28. Aññabhāgiyeti aññabhāgiyapadena upalakkhitasikkhāpade. Evaṃ aññatrapi īdisesu ṭhānesu attho veditabbo.",
  "tika-vin11t0:4339": "29. “Samanubhāsanāya evā”ti padacchedo. Na paṭinissajanti appaṭinissajanto.",
  "tika-vin11t0:4340": "30. Ñattiyā dukkaṭaṃ āpanno siyā, dvīhi kammavācāhi thullataṃ āpanno siyā, kammavācāya osāne garukaṃ āpanno siyāti yojanā. “Thullata”nti idaṃ thullaccayāpattiupalakkhaṇavacanaṃ.",
  "tika-vin11t0:4341": "31. Catūsu yāvatatiyakesu paṭhame āpattiparicchedaṃ dassetvā itaresaṃ tiṇṇaṃ tenapi ekaparicchedattā tattha vuttanayameva tesu atidisanto āha “bhedānuvattake”tiādi.",
  "tika-vin11t0:4342": "Iti uttare līnatthapakāsaniyā",
  "tika-vin11t0:4343": "Saṅghādisesakathāvaṇṇanā niṭṭhitā.",
  "tika-vin11t0:4344_0": "32. Atirekacīvaranti anadhiṭṭhitaṃ, avikappitaṃ vikappanupagapamāṇaṃ cīvaraṃ laddhā",
  "tika-vin11t0:4344_1": "dasāhaṃ atikkamanto ekameva nissaggiyaṃ pācittiyaṃ āpajjati. Ticīvarena ekarattimpi",
  "tika-vin11t0:4344_2": "vinā vasanto ekameva nissaggiyaṃ pācittiyaṃ āpajjati. Idañca jātivasena ekattaṃ sandhāya",
  "tika-vin11t0:4344_3": "vuttaṃ vatthugaṇanāya āpattīnaṃ paricchinditabbattā.",
  "tika-vin11t0:4345_0": "33. Gahetvākālacīvaranti akālacīvaraṃ paṭiggahetvā. Māsanti satiyā paccāsāya nikkhipituṃ",
  "tika-vin11t0:4345_1": "anuññātaṃ māsaṃ. Atikkamantoti satiyāpi paccāsāya vītikkamanto antomāse anadhiṭṭhahitvā,",
  "tika-vin11t0:4345_2": "avikappetvā vā tiṃsadivasāni atikkamanto, cīvaruppādadivasaṃ aruṇaṃ ādiṃ katvā ekatiṃsamaṃ",
  "tika-vin11t0:4345_3": "aruṇaṃ uṭṭhāpentoti attho. Ekaṃ nissaggiyaṃ āpattiṃ āpajjatīti udīritanti yojanā.",
  "tika-vin11t0:4346": "34. Aññātikāya bhikkhuniyā. Yaṃkiñci purāṇacīvaranti ekavārampi paribhuttaṃ saṅghāṭiādīnamaññataraṃ cīvaraṃ.",
  "tika-vin11t0:4347_0": "35. Payogasminti “dhovā”tiādike bhikkhuno āṇattikapayoge, evaṃ āṇattāya ca bhikkhuniyā",
  "tika-vin11t0:4347_1": "uddhanādike sabbasmiṃ payoge ca. “Nissaggiyāva pācitti hotīti nissaggiyā pācitti ca hotīti yojanā.",
  "tika-vin11t0:4348": "36. Paṭigaṇhatoti ettha “aññatra pārivattakā”ti yojanā.",
  "tika-vin11t0:4349": "38. Payogasminti viññāpanapayoge. Viññāpiteti viññāpitacīvare paṭiladdhe.",
  "tika-vin11t0:4350": "39. Bhikkhūti acchinnacīvaro vā naṭṭhacīvaro vā bhikkhu. Taduttarinti santaruttaraparamato uttariṃ.",
  "tika-vin11t0:4351": "41. Payogeti vikappanāpajjanapayoge.",
  "tika-vin11t0:4352": "42. Duveti dukkaṭapācittiyavasena duve āpattiyo phuseti yojetabbaṃ.",
  "tika-vin11t0:4353": "44. Payogeti anuññātapayogato atirekābhinipphādanapayoge. Lābheti cīvarassa paṭilābhe.",
  "tika-vin11t0:4354": "Kathinavaggavaṇṇanā paṭhamā.",
  "tika-vin11t0:4355": "45. Kosiyavaggassa ādīsu pañcasu sikkhāpadesu dve dve āpattiyoti yojanā. Payogeti karaṇakārāpanapayoge. Lābheti katvā vā kāretvā vā pariniṭṭhāpane.",
  "tika-vin11t0:4356": "46. “Gahetvā eḷakalomānī”ti padacchedo. Atikkamanti atikkamanto.",
  "tika-vin11t0:4357": "47. Aññāyāti aññātikāya bhikkhuniyā. “Dhovāpeti eḷalomaka”nti padacchedo. Eḷalomakanti eḷakalomāni. Niruttinayena ka-kārassa vipariyāyo. Payogeti dhovāpanapayoge.",
  "tika-vin11t0:4358": "48. Payogeti paṭiggaṇhanapayoge.",
  "tika-vin11t0:4359": "49. Nānākāranti nānappakāraṃ. Samāpajjanti samāpajjanto bhikkhu. Samāpanneti saṃvohāre samāpanne sati. Payogeti samāpajjanapayoge.",
  "tika-vin11t0:4360": "50. Payogeti kayavikkayāpajjanapayoge. Tasmiṃ kateti tasmiṃ bhaṇḍe attano santakabhāvaṃ nīte.",
  "tika-vin11t0:4361": "Kosiyavaggavaṇṇanā dutiyā.",
  "tika-vin11t0:4362": "51. Atirekakanti anadhiṭṭhitaṃ, avikappitaṃ vā pattaṃ. Dasāhaṃ atikkamentassa tassa bhikkhuno ekāva nissaggiyāpatti hotīti yojanā.",
  "tika-vin11t0:4363": "52-3. Natthi etassa pañca bandhanānīti apañcabandhano, tasmiṃ, ūnapañcabandhane patteti attho. Payogeti viññāpanapayoge. Tassa pattassa lābhe paṭilābhe.",
  "tika-vin11t0:4364": "54. Bhesajjanti sappiādikaṃ.",
  "tika-vin11t0:4365": "55. Payogeti pariyesanapayoge.",
  "tika-vin11t0:4366": "56. Payogeti acchindanaacchindāpanapayoge. Haṭeti acchinditvā gahite.",
  "tika-vin11t0:4367": "57. Dve panāpattiyo phuseti vāyāpanapayoge dukkaṭaṃ, vikappanupagapacchimacīvarapamāṇena vīte nissaggiyanti dve āpattiyo āpajjatīti attho.",
  "tika-vin11t0:4368_0": "58-9. Yo pana bhikkhu appavārito aññātakasseva tantavāye samecca upasaṅkamitvā cīvare",
  "tika-vin11t0:4368_1": "vikappaṃ āpajjanto hoti. Soti so bhikkhu. Dve āpattiyo āpajjati, na saṃsayoti yojanā.",
  "tika-vin11t0:4368_2": "Payogeti vikappāpajjanapayoge.",
  "tika-vin11t0:4369": "60. Accekasaññitaṃ cīvaraṃ paṭiggahetvāti yojanā. Kālanti cīvarakālaṃ.",
  "tika-vin11t0:4370_0": "61. Tiṇṇamaññataraṃ vatthanti tiṇṇaṃ cīvarānaṃ aññataraṃ cīvaraṃ. Ghareti antaraghare.",
  "tika-vin11t0:4370_1": "Nidahitvāti nikkhipitvā. Tena cīvarena vinā chārattato adhikaṃ divasaṃ yassa āraññakassa",
  "tika-vin11t0:4370_2": "vihārassa gocaragāme taṃ cīvaraṃ nikkhittaṃ, tamhā vihārā aññatra vasanto nissaggiyaṃ phuseti yojanā.",
  "tika-vin11t0:4371": "62. Saṅghikaṃ lābhaṃ pariṇataṃ jānaṃ jānanto.",
  "tika-vin11t0:4372_0": "63. Payogeti pariṇāmanapayoge. Sabbatthāti pārājikādīsu sabbasikkhāpadesu. Appanāvāraparihānīti",
  "tika-vin11t0:4372_1": "parivāre paṭhamaṃ vuttakatthapaññattivārassa parihāpanaṃ, idha avacananti attho,",
  "tika-vin11t0:4372_2": "tassa vārassa parivāre sabbapaṭhamattā paṭhamaṃ vattabbabhāvepi tattha vattabbaṃ",
  "tika-vin11t0:4372_3": "pacchā gaṇhitukāmena mayā taṃ ṭhapetvā paṭhamaṃ āpattidassanatthaṃ tadanantaro katāpattivāro",
  "tika-vin11t0:4372_4": "paṭhamaṃ vuttoti adhippāyo.",
  "tika-vin11t0:4373": "Pattavaggavaṇṇanā tatiyā.",
  "tika-vin11t0:4374": "Iti uttare līnatthapakāsaniyā",
  "tika-vin11t0:4375": "Tiṃsanissaggiyakathāvaṇṇanā niṭṭhitā.",
  "tika-vin11t0:4376": "64. Manussuttaridhammeti uttarimanussadhamme. Abhūtasmiṃ uttarimanussadhamme samullapite parājayo pārājikāpatti.",
  "tika-vin11t0:4377_0": "65. Amūlantimavatthunā amūlakena pārājikena dhammena bhikkhuṃ codanāya garu saṅghādiseso",
  "tika-vin11t0:4377_1": "hotīti yojanā. Pariyāyavacaneti “yo te vihāre vasatī”tiādinā pariyāyena kathane.",
  "tika-vin11t0:4377_2": "Ñāteti yassa katheti, tasmiṃ vacanānantarameva ñāte.",
  "tika-vin11t0:4378": "66. No ce pana vijānātīti atha taṃ pariyāyena vuttaṃ vacanānantarameva sace na jānāti. Samudāhaṭanti kathitaṃ.",
  "tika-vin11t0:4379": "67. Omasato bhikkhussa duve āpattiyo vuttā. Upasampannaṃ omasato pācitti siyā. Itaraṃ anupasampannaṃ omasato dukkaṭaṃ siyāti yojanā.",
  "tika-vin11t0:4380": "68. Pesuññaharaṇepi dve āpattiyo honti.",
  "tika-vin11t0:4381": "69. Payogeti padaso dhammaṃ vācentassa vacanakiriyārambhato paṭṭhāya yāva padādīnaṃ parisamāpanaṃ, etthantare akkharuccāraṇapayoge dukkaṭaṃ. Padānaṃ parisamattiyaṃ pācittiyaṃ.",
  "tika-vin11t0:4382_0": "70. “Tirattā anupasampannasahaseyyāyā”ti padacchedo. Anupasampannena sahaseyyā anupasampannasahaseyyā,",
  "tika-vin11t0:4382_1": "tāya. Tirattā uttariṃ anupasampannasahaseyyāyāti yojanā. Payogeti sayanatthāya seyyāpaññāpanakāyāvajjanādipubbapayoge.",
  "tika-vin11t0:4382_2": "Panneti kāyapasāraṇalakkhaṇena sayanena nipanne.",
  "tika-vin11t0:4383": "71. Yo pana bhikkhu ekarattiyaṃ mātugāmena sahaseyyaṃ kappeti. Dukkaṭādayoti “payoge dukkaṭaṃ, nipanne pācittiya”nti yathāvuttadveāpattiyo āpajjatīti yojanā.",
  "tika-vin11t0:4384": "72. Payogeti yathāvuttalakkhaṇapayoge.",
  "tika-vin11t0:4385_0": "73. Anupasampanneti samīpatthe cetaṃ bhummaṃ. Anupasampannassa santike bhūtaṃ uttarimanussadhammaṃ",
  "tika-vin11t0:4385_1": "yo sace ārocetīti yojanā. Dukkaṭādayoti yassa āroceti, so nappaṭivijānāti, dukkaṭaṃ,",
  "tika-vin11t0:4385_2": "paṭivijānāti, pācittiyanti evaṃ dve āpattiyo tassa honti.",
  "tika-vin11t0:4386_0": "74. Aññato aññassa upasampannassa duṭṭhullassa āpattiṃ anupasampanne anupasampannassa",
  "tika-vin11t0:4386_1": "santike vadaṃ vadantoti yojanā. Payogeti ārambhato paṭṭhāya pubbapayoge dukkaṭaṃ",
  "tika-vin11t0:4386_2": "āgacchati dukkaṭaṃ āpajjati. Ārocite pācitti siyāti yojanā.",
  "tika-vin11t0:4387": "75. Payogeti “akappiyapathaviṃ khaṇissāmī”ti kudāla pariyesanādisabbapayogeti.",
  "tika-vin11t0:4388": "Musāvādavaggavaṇṇanā paṭhamā.",
  "tika-vin11t0:4389": "76. Pātentoti vikopento. Tassāti bhūtagāmassa. Pāteti vikopane.",
  "tika-vin11t0:4390": "77. Aññavādakavihesakānaṃ ekayoganiddiṭṭhattā tattha vuttanayeneva vihesake ca ñātuṃ sakkāti tattha visuṃ āpattibhedo na vutto.",
  "tika-vin11t0:4391_0": "78. Paranti aññaṃ saṅghena sammatasenāsanapaññāpakādikaṃ upasampannaṃ. Ujjhāpentoti",
  "tika-vin11t0:4391_1": "tassa ayasaṃ uppādetukāmatāya bhikkhūhi avajānāpetuṃ “chandāya itthannāmo idaṃ nāma",
  "tika-vin11t0:4391_2": "karotī”tiādīni vatvā avaññāya olokāpento, lāmakato vā cintāpento. Payogeti ujjhāpanatthāya",
  "tika-vin11t0:4391_3": "tassa avaṇṇabhaṇanādike pubbapayoge.",
  "tika-vin11t0:4392_0": "83. Saṅghike vihāre pubbūpagataṃ bhikkhuṃ jānaṃ jānanto anupakhajja seyyaṃ kappeti,",
  "tika-vin11t0:4392_1": "tassevaṃ seyyaṃ kappayatoti yojanā. Payogedukkaṭādayoti ettha aluttasamāso. Ādi-saddena",
  "tika-vin11t0:4392_2": "seyyākappane pācittiyaṃ saṅgaṇhāti.",
  "tika-vin11t0:4393": "84. Payogeti “nikkaḍḍhatha ima”ntiādike āṇattike vā “yāhi yāhī”tiādike vācasike vā hatthena tassa aṅgaparāmasanādivasena kate kāyike vā nikkaḍḍhanapayoge. Sesanti pācittiyaṃ.",
  "tika-vin11t0:4394_0": "85. “Vehāsakuṭiyā uparī”ti padacchedo. Āhaccapādaketi ettha “mañce vā pīṭhe vā”ti",
  "tika-vin11t0:4394_1": "seso. Sīdanti nisīdanto. Dukkaṭādayoti payoge dukkaṭaṃ, nipajjāya pācittiyanti imā",
  "tika-vin11t0:4394_2": "āpattiyo phuseti attho.",
  "tika-vin11t0:4395_0": "86. Assa pajjassa paṭhamapādaṃ dasakkharapādakaṃ chandovicitiyaṃ vuttagāthā, “gāthāchando",
  "tika-vin11t0:4395_1": "atītadvaya”nti iminā chandovicitilakkhaṇena gāthāchandattā adhiṭṭhitvā dvattipariyāyeti",
  "tika-vin11t0:4395_2": "ettha akkharadvayaṃ adhikaṃ vuttanti daṭṭhabbaṃ. Payogeti adhiṭṭhānapayoge. Adhiṭṭhiteti",
  "tika-vin11t0:4395_3": "dvattipariyāyānaṃ upari adhiṭṭhāne kate.",
  "tika-vin11t0:4396": "87. Payogeti siñcanasiñcāpanapayoge. Sitteti siñcanakiriyapariyosāne.",
  "tika-vin11t0:4397": "Bhūtagāmavaggavaṇṇanā dutiyā.",
  "tika-vin11t0:4398": "88. Dukkaṭaṃ phuseti yojanā. Ovadite pācitti siyāti yojanā.",
  "tika-vin11t0:4399": "89. Vibhāgoyeva vibhāgatā.",
  "tika-vin11t0:4400": "90. Aññātikāya bhikkhuniyā aññatra pārivattakā cīvaraṃ dento bhikkhu duve āpattiyo phuseti yojanā. Payogeti dānapayoge.",
  "tika-vin11t0:4401": "93. “Nāvaṃ eka”nti padacchedo. Payogeti abhiruhaṇapayoge. Dukkaṭādayoti ādi-saddena abhiruḷhe pācittiyaṃ saṅgaṇhāti.",
  "tika-vin11t0:4402": "94. “Duvidhaṃ āpatti”nti padacchedo.",
  "tika-vin11t0:4403": "96. Bhikkhuniyā saddhiṃ raho nisajjaṃ kappento bhikkhu payogedukkaṭādayo dvepi āpattiyo phuseti yojanā.",
  "tika-vin11t0:4404": "Ovādavaggavaṇṇanā tatiyā.",
  "tika-vin11t0:4405": "97. Taduttarinti tato bhuñjituṃ anuññātaekadivasato uttariṃ dutiyadivasato paṭṭhāya. Anantarassa vaggassāti ovādavaggassa. Navamenāti bhikkhuniyā paripācitapiṇḍapātasikkhāpadena.",
  "tika-vin11t0:4406": "99. Dvattipatteti dvattipattapūre. Taduttarinti dvattipattapūrato uttariṃ. Payogeti paṭiggahaṇapayoge.",
  "tika-vin11t0:4407": "101. Abhihaṭṭhunti abhiharitvā.",
  "tika-vin11t0:4408": "102. Tassāti abhiharantassa. Piṭaketi vinayapiṭake.",
  "tika-vin11t0:4409": "103. Dasamepīti ettha “dasame apī”ti padacchedo.",
  "tika-vin11t0:4410": "Bhojanavaggavaṇṇanā catutthā.",
  "tika-vin11t0:4411": "104. Acelakādinoti ādi-saddena “paribbājakassa vā paribbājikāya vā”ti vutte saṅgaṇhāti. Bhojanādikanti ādi-saddena khādanīyaṃ saṅgaṇhāti. Payogeti sahatthā dānapayoge.",
  "tika-vin11t0:4412": "105. Dāpetvā vā adāpetvā vā kiñci āmisaṃ. Payogeti uyyojanapayoge. Tasminti tasmiṃ bhikkhumhi. Uyyojite pācitti siyāti yojanā.",
  "tika-vin11t0:4413": "109. Ummārātikkameti indakhīlātikkame.",
  "tika-vin11t0:4414": "110. Taduttarinti tato paricchinnarattipariyantato vā paricchinnabhesajjapariyantato vā uttariṃ.",
  "tika-vin11t0:4415": "111. Uyyuttaṃ dassanatthāya gacchanto dve āpattiyo phuseti yojanā.",
  "tika-vin11t0:4416": "Acelakavaggavaṇṇanā pañcamā.",
  "tika-vin11t0:4417": "114. Mereyyanti merayaṃ. Niruttinayena a-kārassa e-kāro, ya-kārassa ca dvittaṃ. Meraya-saddapariyāyo vā mereyya-saddo. Munīti bhikkhu.",
  "tika-vin11t0:4418": "115. “Bhikkhu aṅgulipatodenā”ti padacchedo. Payogeti hāsāpanapayoge. Tassāti hāsāpentassa.",
  "tika-vin11t0:4419": "116. Gopphakā heṭṭhā udake dukkaṭaṃ. Gopphakato upari uparigopphakaṃ, udakaṃ, tasmiṃ, gopphakato adhikappamāṇe udaketi attho.",
  "tika-vin11t0:4420": "117. Anādariyanti puggalānādariyaṃ, dhammānādariyaṃ vā. Payogeti anādariyavasena pavatte kāyapayoge vā vacīpayoge vā. Kate anādariye.",
  "tika-vin11t0:4421": "118. Payogeti bhiṃsāpanapayoge.",
  "tika-vin11t0:4422_0": "119. Jotinti aggiṃ. Samādahitvānāti jāletvā. “Visibbento”ti iminā phalūpacārena kāraṇaṃ",
  "tika-vin11t0:4422_1": "vuttaṃ. Visibbanakiriyā hi samādahanakiriyāya phalanti visibbanakiriyāvohārena samādahanakiriyāva.",
  "tika-vin11t0:4422_2": "Tasmā visibbentoti ettha samādahantoti attho. Payogeti samādahanasamādahāpanapayoge.",
  "tika-vin11t0:4422_3": "Visīviteti vuttanayena samādahiteti attho.",
  "tika-vin11t0:4423": "120. Payogeti cuṇṇamattikābhisaṅkharaṇādisabbapayoge. Itaranti pācittiyaṃ.",
  "tika-vin11t0:4424": "121. Tiṇṇaṃ dubbaṇṇakaraṇānanti kaṃsanīlapattanīlakaddamasaṅkhātānaṃ tiṇṇaṃ dubbaṇṇakaraṇānaṃ. Ekaṃ aññataraṃ anādiya adatvā. Cīvaranti navacīvaraṃ.",
  "tika-vin11t0:4425": "122. Natthi etassa uddhāranti anuddhāro, taṃ anuddhāranti vattabbe gāthābandhavasena rassattaṃ, akatapaccuddhāranti attho.",
  "tika-vin11t0:4426_0": "123. Apanidhentoti apanetvā nidhento nikkhipento. Pattādikanti ādi-saddena cīvaranisīdanasūcigharakāyabandhanānaṃ",
  "tika-vin11t0:4426_1": "gahaṇaṃ. Payogeti apanidhānapayoge. Tasmiṃ pattādike pañcavidhe parikkhāre. Apanihite",
  "tika-vin11t0:4426_2": "sesā pācittiyāpatti siyāti yojanā.",
  "tika-vin11t0:4427": "Surāpānavaggavaṇṇanā chaṭṭhā.",
  "tika-vin11t0:4428": "124. Tapodhanoti pātimokkhasaṃvarasīlasaṅkhātaṃ tapodhanamassāti tapodhano, bhikkhu.",
  "tika-vin11t0:4429": "125. Tasmiṃ opāte.",
  "tika-vin11t0:4430": "126. Manussaviggaho manussasarīro. Tiracchānagato nāgo vā supaṇṇo vā. Tassa opātakhaṇakassa.",
  "tika-vin11t0:4431": "127. Paṭubuddhināti sabbesu ñeyyadhammesu nipunañāṇena bhagavatā.",
  "tika-vin11t0:4432": "128. Payogeti paribhogatthāya gahaṇādike payoge. Tassāti bhikkhussa.",
  "tika-vin11t0:4433": "129. Ukkoṭentoti uccālento yathāṭhāne ṭhātuṃ adento. Payogeti ukkoṭanapayoge. Ukkoṭite pācittiyaṃ siyāti yojanā.",
  "tika-vin11t0:4434": "130. Duṭṭhullaṃ vajjakanti saṅghādisesādike. Ekaṃ pācittiyaṃ āpattiṃ āpajjati iti dīpitanti yojanā.",
  "tika-vin11t0:4435": "131. Payogeti gaṇapariyesanādipayoge. Dukkaṭaṃ patto siyā dukkaṭāpattiṃ āpanno bhaveyyāti attho. Sesāti pācittiyāpatti upasampādite siyā. Gāthābandhavasena upasaggalopo.",
  "tika-vin11t0:4436_0": "132-3. Jānaṃ theyyasatthena saha saṃvidhāya maggaṃ paṭipajjato ca tatheva mātugāmena",
  "tika-vin11t0:4436_1": "saha saṃvidhāya maggaṃ paṭipajjato cāti yojanā. Payogeti saṃvidhāya gantuṃ paṭipucchādikaraṇapayoge.",
  "tika-vin11t0:4436_2": "Paṭipanneti maggapaṭipanne. Anantaranti addhayojanagāmantarātikkamanānantaraṃ.",
  "tika-vin11t0:4437": "134. Ñattiyā osāne dukkaṭaṃ phuseti yojanā.",
  "tika-vin11t0:4438_0": "135. Akatānudhammenāti anudhammo vuccati āpattiyā adassane vā appaṭikamme vā pāpikāya",
  "tika-vin11t0:4438_1": "diṭṭhiyā appaṭinissagge vā dhammena vinayena satthusāsanena ukkhittakassa anulomavattaṃ",
  "tika-vin11t0:4438_2": "disvā katvā osāraṇā, so osāraṇasaṅkhāto anudhammo yassa na kato, ayaṃ akatānudhammo",
  "tika-vin11t0:4438_3": "nāma, tādisena bhikkhunā saddhinti attho. Sambhuñjantoti āmisasambhogaṃ karonto bhikkhu.",
  "tika-vin11t0:4438_4": "Payogeti bhuñjituṃ āmisapaṭiggahaṇādipayoge. Bhutteti sambhutte, ubhayasambhoge,",
  "tika-vin11t0:4438_5": "tadaññatare vā kateti attho.",
  "tika-vin11t0:4439": "136. Upalāpentoti pattacīvarauddesaparipucchanādivasena saṅgaṇhanto. Payogeti upalāpanapayoge.",
  "tika-vin11t0:4440": "Sappāṇakavaggavaṇṇanā sattamā.",
  "tika-vin11t0:4441_0": "137. Sahadhammikanti karaṇatthe upayogavacanaṃ, pañcahi sahadhammikehi sikkhitabbattā,",
  "tika-vin11t0:4441_1": "tesaṃ vā santakattā “sahadhammika”nti laddhanāmena buddhapaññattena sikkhāpadena",
  "tika-vin11t0:4441_2": "vuccamānassāti attho. Bhaṇatoti “bhikkhussā”ti iminā samānādhikaraṇaṃ.",
  "tika-vin11t0:4442": "138. Vivaṇṇentoti “kiṃ panimehi khuddānukhuddakehi sikkhāpadehi uddiṭṭhehī”tiādinā garahanto. Payogeti “kiṃ imehī”tiādinā garahaṇavasena pavatte vacīpayoge. Vivaṇṇite garahite.",
  "tika-vin11t0:4443": "139. Mohentoti “idāneva kho ahaṃ, āvuso, jānāmī”tiādinā attano ajānanattena āpannabhāvaṃ dīpetvā bhikkhuṃ mohento, vañcentoti attho. Moheti mohāropanakamme. Aropite kate.",
  "tika-vin11t0:4444": "140. Bhikkhussa kupito pahāraṃ dento phuseti yojanā. Payogeti daṇḍādānādipayoge.",
  "tika-vin11t0:4445": "141. Payogeti uggiraṇapayoge. Uggiriteti uccārite.",
  "tika-vin11t0:4446": "142. Amūlenevāti diṭṭhādimūlavirahiteneva. Yogeti okāsakārāpanādipayoge. Uddhaṃsiteti codite.",
  "tika-vin11t0:4447": "143. Kukkuccaṃ janayantoti “ūnavīsativasso tvaṃ maññe upasampanno”tiādinā kukkuccaṃ upadahanto. Yogeti kukkuccuppādanapayoge. Uppāditeti kukkucce uppādite.",
  "tika-vin11t0:4448": "144. “Tiṭṭhanto upassuti”nti padacchedo. Sutiyā samīpaṃ upassuti, savanūpacāreti attho.",
  "tika-vin11t0:4449_0": "145. Dhammikānaṃ tu kammānanti dhammena vinayena satthusāsanena katānaṃ apalokanādīnaṃ",
  "tika-vin11t0:4449_1": "catunnaṃ kammānaṃ. Tato punāti chandadānato pacchā. Khīyanadhammanti attano adhippetabhāvavibhāvanamantanaṃ.",
  "tika-vin11t0:4449_2": "Dve phuse dukkaṭādayoti khīyanadhammāpajjanapayoge dukkaṭaṃ, khīyanadhamme āpanne",
  "tika-vin11t0:4449_3": "pācittiyanti evaṃ dukkaṭādayo dve āpattiyo āpajjeyyāti attho.",
  "tika-vin11t0:4450": "146. Saṅghe saṅghamajjhe. Vinicchayeti vatthuto otiṇṇavinicchaye. Niṭṭhaṃ agateti vatthumhi avinicchite, ñattiṃ ṭhapetvā kammavācāya vā apariyositāya.",
  "tika-vin11t0:4451": "148. Samaggena saṅghenāti samānasaṃvāsakena samānasīmāyaṃ ṭhitena saṅghena.",
  "tika-vin11t0:4452": "Sahadhammikavaggavaṇṇanā aṭṭhamā.",
  "tika-vin11t0:4453": "150. Avidito hutvāti rañño aviditāgamano hutvā.",
  "tika-vin11t0:4454": "152. Ratananti muttādidasavidhaṃ ratanaṃ. Payogeti ratanaggahaṇapayoge.",
  "tika-vin11t0:4455": "153. Vikāleti majjhantikātikkamato paṭṭhāya aruṇe.",
  "tika-vin11t0:4456": "155. Aṭṭhidantavisāṇābhinibbattanti aṭṭhidantavisāṇamayaṃ. Payogeti kārāpanapayoge.",
  "tika-vin11t0:4457": "156. Tasmiṃ mañcādimhi kārāpite sesā pācittiyāpatti siyāti yojanā.",
  "tika-vin11t0:4458": "Ratanavaggavaṇṇanā navamā.",
  "tika-vin11t0:4459": "Iti uttare līnatthapakāsaniyā",
  "tika-vin11t0:4460": "Pācittiyakathāvaṇṇanā niṭṭhitā.",
  "tika-vin11t0:4461": "159. Catūsu pāṭidesanīyesupi avisesena ādiccabandhunā buddhena dvidhā āpatti niddiṭṭhāti yojanā.",
  "tika-vin11t0:4462": "160. Sabbatthāti sabbesu catūsu.",
  "tika-vin11t0:4463": "Pāṭidesanīyakathāvaṇṇanā.",
  "tika-vin11t0:4464": "161. Sekhiyakathā uttānatthāyeva.",
  "tika-vin11t0:4465": "Sekhiyakathāvaṇṇanā.",
  "tika-vin11t0:4466_0": "162. Parivāre paṭhamaṃ dassitasoḷasavārappabhede mahāvibhaṅge “paṭhamaṃ pārājikaṃ",
  "tika-vin11t0:4466_1": "kattha paññatta”ntiādippabhedo katthapaññattivāro, “methunaṃ dhammaṃ paṭisevanto",
  "tika-vin11t0:4466_2": "kati āpattiyo āpajjatī”tiādippabhedo katāpattivāro, “methunaṃ dhammaṃ paṭisevantassa",
  "tika-vin11t0:4466_3": "āpattiyo catunnaṃ vipattīnaṃ kati vipattiyo bhajantī”tiādippabhedo vipattivāro, “methunaṃ",
  "tika-vin11t0:4466_4": "dhammaṃ paṭisevantassa āpattiyo sattannaṃ āpattikkhandhānaṃ katihi āpattikkhandhehi",
  "tika-vin11t0:4466_5": "saṅgahitā”tiādippabhedo saṅgahavāro, “methunaṃ dhammaṃ paṭisevantassa āpattiyo channaṃ",
  "tika-vin11t0:4466_6": "āpattisamuṭṭhānānaṃ katihi samuṭṭhānehi samuṭṭhahantī”tiādippabhedo samuṭṭhānavāro,",
  "tika-vin11t0:4466_7": "“methunaṃ dhammaṃ paṭisevantassa āpattiyo catunnaṃ adhikaraṇānaṃ katamaṃ adhikaraṇa”ntiādippabhedo",
  "tika-vin11t0:4466_8": "adhikaraṇavāro, “methunaṃ dhammaṃ paṭisevantassa āpattiyo sattannaṃ samathānaṃ katihi",
  "tika-vin11t0:4466_9": "samathehi sammantī”tiādippabhedo samathavāro, tadanantaro imehi sattahi vārehi misso",
  "tika-vin11t0:4466_10": "aṭṭhamo samuccayavāroti imesu aṭṭhasu vāresu ādibhūte katthapaññattināmadheyye appanāvāre",
  "tika-vin11t0:4466_11": "saṅgahetabbānaṃ nidānādisattarasalakkhaṇānaṃ ubhayavibhaṅgasādhāraṇato upari vakkhamānattā",
  "tika-vin11t0:4466_12": "taṃ vāraṃ ṭhapetvā tadanantaraṃ asādhāraṇaṃ katāpattivāraṃ sekhiyāvasānaṃ pāḷikkamānurūpaṃ",
  "tika-vin11t0:4466_13": "dassetvā tadanantarā vipattivārādayo cha vārā ubhayavibhaṅgasādhāraṇato vakkhamānāti",
  "tika-vin11t0:4466_14": "katvā tepi ṭhapetvā ime paccayasaddena ayojetvā dassitā aṭṭheva vārā, puna “methunaṃ",
  "tika-vin11t0:4466_15": "dhammaṃ paṭisevanapaccayā pārājikaṃ kattha paññatta”ntiādinā paccaya-saddaṃ yojetvā",
  "tika-vin11t0:4466_16": "dassitā apare aṭṭha vārā yojitāti tatthāpi dutiyaṃ katāpattipaccayavāraṃ iminā katāpattivārena",
  "tika-vin11t0:4466_17": "ekaparicchedaṃ katvā dassetumāha “paññattā”tiādi. Paṭisevanapaccayāti paṭisevanahetunā.",
  "tika-vin11t0:4467_0": "163. Allokāsappavesaneti jīvamānasarīre tiṇṇaṃ maggānaṃ aññatarasmiṃ magge allokāsappavesane.",
  "tika-vin11t0:4467_1": "Mate akkhāyite vā pi-saddena yebhuyyaakkhāyite pavesane pavesananimittaṃ methunaṃ",
  "tika-vin11t0:4467_2": "dhammaṃ paṭisevanto bhikkhu pārājikaṃ phuseti sambandho.",
  "tika-vin11t0:4468_0": "164. Tathā yebhuyyakkhāyite, upaḍḍhakkhāyite ca methunaṃ dhammaṃ paṭisevanto bhikkhu",
  "tika-vin11t0:4468_1": "thullaccayaṃ phuseti yojanā. Vaṭṭakate mukhe dukkaṭaṃ vuttanti sambandho. Jatumaṭṭhaketi",
  "tika-vin11t0:4468_2": "bhikkhuniyā jatumaṭṭhake dinne pācitti vuttāti sambandho.",
  "tika-vin11t0:4469_0": "166. Avassutassāti kāyasaṃsaggarāgena tintassa. Posassāti gahaṇakiriyāsambandhe sāmivacanaṃ.",
  "tika-vin11t0:4469_1": "Bhikkhuniyāti attasambandhe sāmivacanaṃ. “Attano”ti seso. Avassutena posena attano",
  "tika-vin11t0:4469_2": "adhakkhakādigahaṇaṃ sādiyantiyā tathā avassutāya bhikkhuniyā pārājikanti yojanā.",
  "tika-vin11t0:4470": "167. Kāyenāti attano kāyena. Kāyanti mātugāmassa kāyaṃ. Phusatoti kāyasaṃsaggarāgena phusato. Kāyena kāyabaddhanti etthāpi eseva nayo.",
  "tika-vin11t0:4471": "168. Kāyena paṭibaddhenāti attano kāyapaṭibaddhena. Paṭibaddhanti itthiyā kāyapaṭibaddhaṃ phusantassa dukkaṭaṃ. Tassa bhikkhussa.",
  "tika-vin11t0:4472_0": "“Mahāvibhaṅgasaṅgaho niṭṭhito”ti kasmā vuttaṃ, nanu soḷasavārasaṅgahe mahāvibhaṅge",
  "tika-vin11t0:4472_1": "katāpattivāroyevettha vutto, na itare vārāti? Saccaṃ, avayave pana samudāyopacārena",
  "tika-vin11t0:4472_2": "vuttaṃ. Sādhāraṇāsādhāraṇānaṃ mahāvibhaṅge gatānaṃ sabbāpattipabhedānaṃ dassanopacārabhūto",
  "tika-vin11t0:4472_3": "katāpattivāro dassitoti taṃdassanena appadhānā itarepi vārā upacārato dassitā hontīti",
  "tika-vin11t0:4472_4": "ca tathā vuttanti veditabbaṃ.",
  "tika-vin11t0:4473": "Iti uttare līnatthapakāsaniyā",
  "tika-vin11t0:4474": "Mahāvibhaṅgasaṅgahavaṇṇanā niṭṭhitā.",
  "tika-vin11t0:4475": "Bhikkhunivibhaṅgo",
  "tika-vin11t0:4476_0": "170. Vinayassa vinicchaye bhikkhūnaṃ pāṭavatthāyāti bhikkhunīnaṃ pāṭavassāpi tadadhīnattā",
  "tika-vin11t0:4476_1": "padhānadassanavasena vuttaṃ. Atha vā dassanaliṅgantarasādhāraṇatte icchite pulliṅgena,",
  "tika-vin11t0:4476_2": "napuṃsakaliṅgena vā niddeso saddasatthānuyogatoti “bhikkhūna”nti pulliṅgena vuttaṃ.",
  "tika-vin11t0:4477": "171. Nandantī sādiyantī.",
  "tika-vin11t0:4478": "172. Tisso āpattiyo phuseti yojanā. Jāṇussa uddhaṃ, akkhakassa adho gahaṇaṃ sādiyantiyā tassā pārājikanti yojanā.",
  "tika-vin11t0:4479": "173. Kāyapaṭibaddhe vā gahaṇaṃ sādiyantiyā dukkaṭaṃ.",
  "tika-vin11t0:4480": "174. Vajjanti aññissā bhikkhuniyā pārājikāpattiṃ.",
  "tika-vin11t0:4481": "176. Taṃ laddhinti ukkhittassa yaṃ laddhiṃ attano rocesi, taṃ laddhiṃ na nissajjantīti yojanā.",
  "tika-vin11t0:4482": "178. “Idha āgacchā”ti padacchedo. “Vuttā āgacchatī”ti padacchedo.",
  "tika-vin11t0:4483": "179. Hatthapāsappavesaneti hatthapāsūpagamane. “Hatthagatappavesane”ti vā pāṭho, soyeva attho.",
  "tika-vin11t0:4484": "Iti uttare līnatthapakāsaniyā bhikkhunivibhaṅge",
  "tika-vin11t0:4485": "Pārājikakathāvaṇṇanā niṭṭhitā.",
  "tika-vin11t0:4486": "180. Ekassāti attano attano aṭṭakārassa vā. Ārocaneti vattabbassa vohārikānaṃ nivedane.",
  "tika-vin11t0:4487": "181. Dutiyārocaneti dutiyassa, dutiyaṃ evaṃ ārocane.",
  "tika-vin11t0:4488": "182. Dvīhīti dvīhi kammavācāhi. Kammavācosāneti kammavācāosāne.",
  "tika-vin11t0:4489_0": "183. Parikkhepe atikkanteti attano gāmato gantvā itaraṃ gāmaṃ pavisantiyā paṭhamena",
  "tika-vin11t0:4489_1": "pādena tassa gāmassa parikkhepe atikkante, paṭhamapāde parikkhepaṃ atikkametvā antogāmasaṅkhepaṃ gateti attho.",
  "tika-vin11t0:4490": "184. Dutiyenāti gāmaparikkhepato bahi ṭhitena dutiyapādena. Atikkanteti tasmiṃ gāmaparikkhepe atikkante, tasmiṃ pāde antogāmaṃ pavesiteti attho. Sesaṃ uttānatthameva.",
  "tika-vin11t0:4491": "Iti uttare līnatthapakāsaniyā bhikkhunivibhaṅge",
  "tika-vin11t0:4492": "Saṅghādisesakathāvaṇṇanā niṭṭhitā.",
  "tika-vin11t0:4493": "193. Iha bhikkhunī pattasannicayaṃ karontī hoti, sā ekaṃ nissaggiyaṃ pācittiyaṃyeva phuseti yojanā.",
  "tika-vin11t0:4494": "194. Akālacīvaraṃ kālacīvaraṃ katvā bhājāpentiyāti yojanā. Payogeti bhājanapayoge.",
  "tika-vin11t0:4495": "195. Chinneti acchinne.",
  "tika-vin11t0:4496": "196. Tato paranti tato paṭhamato aññaṃ.",
  "tika-vin11t0:4497": "Iti uttare līnatthapakāsaniyā bhikkhunivibhaṅge",
  "tika-vin11t0:4498": "Nissaggiyakathāvaṇṇanā niṭṭhitā.",
  "tika-vin11t0:4499": "199. Lasuṇaṃ khādati ce, dve āpattiyo phuṭāti yojanā.",
  "tika-vin11t0:4500": "200. Payogeti saṃhārāpanapayoge. Saṃhaṭeti attanā saṃhaṭe, parena saṃharāpite ca āpatti pācitti hoti.",
  "tika-vin11t0:4501": "201. Kateti talaghāte kate.",
  "tika-vin11t0:4502": "202. Jatunā maṭṭhakanti jatunā kataṃ maṭṭhadaṇḍakaṃ. “Dukkaṭaṃ ādinne”ti padacchedo.",
  "tika-vin11t0:4503": "204. Bhuñjamānassa bhikkhussa hatthapāseti yojanā. Hitvā hatthapāsaṃ.",
  "tika-vin11t0:4504": "205. Viññāpetvāti antamaso mātarampi yācitvā. Ajjhohāre pācittiṃ dīpayeti yojanā.",
  "tika-vin11t0:4505": "206. Uccārādinti ādi-saddena vighāsasaṅkāramuttānaṃ gahaṇaṃ.",
  "tika-vin11t0:4506": "Lasuṇavaggavaṇṇanā paṭhamā.",
  "tika-vin11t0:4507": "209. Idha imasmiṃ rattandhakāravagge. Paṭhame, dutiye, tatiye, catutthepi vinicchayo lasuṇavaggassa chaṭṭhena sikkhāpadena tulyo sadisoti yojanā.",
  "tika-vin11t0:4508": "210. Āsaneti pallaṅke tassokāsabhūte. Sāmike anāpucchāti tasmiṃ kule yaṃ kiñci viññumanussaṃ anāpucchā.",
  "tika-vin11t0:4509": "211. Anovassanti bhittiyā bahi nibbakosabbhantaraṃ. Dutiyātikkameti dutiyena pādena nibbakosassa udakapātaṭṭhānātikkame.",
  "tika-vin11t0:4510": "212. Nisīditeti nisinne.",
  "tika-vin11t0:4511": "213. Payogeti ujjhāpanapayoge.",
  "tika-vin11t0:4512": "214. Nirayādinā attānaṃ vā paraṃ vā abhisappentī sapathaṃ karontī dve phuseti yojanā. Abhisappiteti abhisapite.",
  "tika-vin11t0:4513": "215. Vadhitvāti hatthādīhi paharitvā. “Karoti eka”nti padacchedo.",
  "tika-vin11t0:4514": "Rattandhakāravaggavaṇṇanā dutiyā.",
  "tika-vin11t0:4515": "216. Naggāti anivatthā vā apārutā vā. Payogeti cuṇṇamattikāabhisaṅkharaṇādipayoge.",
  "tika-vin11t0:4516": "217. Pamāṇātikkantanti “dīghasocatasso vidatthiyo sugatavidatthiyā, tiriyaṃ dve vidatthiyo”ti vuttapamāṇamatikkantaṃ. Payogeti kārāpanapayoge.",
  "tika-vin11t0:4517": "218. Visibbetvāti dussibbitaṃ puna sibbanatthāya visibbetvā.",
  "tika-vin11t0:4518_0": "219. Pañca ahāni pañcāhaṃ, pañcāhameva pañcāhikaṃ. Saṅghāṭīnaṃ cāro saṅghāṭicāro,",
  "tika-vin11t0:4518_1": "paribhogavasena vā otāpanavasena vā saṅghaṭitaṭṭhena “saṅghāṭī”ti laddhanāmānaṃ “ticīvaraṃ,",
  "tika-vin11t0:4518_2": "udakasāṭikā, saṃkaccikā”ti imesaṃ pañcannaṃ cīvarānaṃ parivattanaṃ. Atikkameti bhikkhunī",
  "tika-vin11t0:4518_3": "atikkameyya. Assā pana ekāva pācitti paridīpitāti yojanā.",
  "tika-vin11t0:4519": "220. Saṅkamanīyanti saṅkametabbaṃ. Aññissā santakaṃ anāpucchā gahitaṃ puna dātabbaṃ pañcannaṃ aññataraṃ.",
  "tika-vin11t0:4520": "221. Gaṇacīvaralābhassāti bhikkhunisaṅghena labhitabbacīvarassa. Antarāyaṃ karotīti yathā te dātukāmā na denti, evaṃ parakkamati.",
  "tika-vin11t0:4521": "222. Dhammikanti samaggena saṅghena sannipatitvā kariyamānaṃ. Paṭibāhantīti paṭisedhentī. Paṭibāhite paṭisedhite.",
  "tika-vin11t0:4522": "223. Agārikādinoti ādi-saddena “paribbājakassa vā paribbājikāya vā”ti vutte saṅgaṇhāti. Samaṇacīvaranti kappakataṃ nivāsanapārupanupagaṃ. Payogeti dānapayoge.",
  "tika-vin11t0:4523_0": "224. Cīvare dubbalāsāyāti dubbalacīvarapaccāsāya “sace sakkoma, dassāmā”ti ettakamattaṃ",
  "tika-vin11t0:4523_1": "sutvā uppāditāya āsāyāti attho. Kālanti cīvarakālasamayaṃ. Samatikkameti bhikkhunīhi",
  "tika-vin11t0:4523_2": "kālacīvare bhājiyamāne “āgametha, ayye, atthi saṅghassa cīvarapaccāsā”ti vatvā taṃ",
  "tika-vin11t0:4523_3": "cīvaravibhaṅgaṃ samatikkameyya.",
  "tika-vin11t0:4524": "225. Dhammikaṃ kathinuddhāranti samaggena saṅghena kariyamānaṃ kathinassa antarubbhāraṃ. Paṭibāhantiyāti nivārentiyā.",
  "tika-vin11t0:4525": "Nhānavaggavaṇṇanā tatiyā.",
  "tika-vin11t0:4526": "226. Tuvaṭṭeyyunti nipajjeyyuṃ. Itaraṃ pācittiyaṃ.",
  "tika-vin11t0:4527": "227. Payogeti bhikkhuniyā aphāsukakaraṇapayoge kariyamāne.",
  "tika-vin11t0:4528": "228. Dukkhitanti gilānaṃ. Nupaṭṭhāpentiyā vāpīti tassā upaṭṭhānaṃ parehi akārāpentiyā, sayaṃ vā akarontiyā.",
  "tika-vin11t0:4529": "229. Upassayaṃ datvāti kavāṭabandhaṃ attano puggalikavihāraṃ datvā. Kaḍḍhiteti nikkaḍḍhite.",
  "tika-vin11t0:4530_0": "230. Saṃsaṭṭhāti gahapatinā vā gahapatiputtena vā saṃsaṭṭhavihārī bhikkhunī saṅghena",
  "tika-vin11t0:4530_1": "saṃsaṭṭhavihārato nivattiyamānā. Ñattiyā dukkaṭaṃ phuseti samanubhāsanakammañattiyā dukkaṭaṃ āpajjeyya.",
  "tika-vin11t0:4531": "231. Antoraṭṭheti yassa vijite viharati, tassa raṭṭhe. Paṭipannāyāti cārikaṃ kappentiyā. Sesakanti pācittiyaṃ.",
  "tika-vin11t0:4532": "Tuvaṭṭavaggavaṇṇanā catutthā.",
  "tika-vin11t0:4533": "233. Rājāgārādikanti ādi-saddena cittāgārādīnaṃ gahaṇaṃ.",
  "tika-vin11t0:4534": "235. Payogeti kappāsavicāraṇaṃ ādiṃ katvā sabbapayoge. Ujjavujjavaneti yattakaṃ hatthena añchitaṃ hoti, tasmiṃ takkamhi veṭhite.",
  "tika-vin11t0:4535": "237. Payogeti agārikassa vā paribbājakassa vā paribbājikāya vā sahatthā khādanīyādīnaṃ dānapayoge.",
  "tika-vin11t0:4536": "238. “Samaṃ āpattipabhedato”ti padacchedo.",
  "tika-vin11t0:4537_0": "239. Tiracchānagataṃ vijjanti yaṃ kiñci bāhirakaṃ anatthasaṃhitaṃ parūpaghātakaraṃ",
  "tika-vin11t0:4537_1": "hatthisikkhādisippaṃ. Paṭhantiyāti sikkhantiyā. Payogeti durupasaṅkamanādipayoge.",
  "tika-vin11t0:4537_2": "Pade padeti padādivasena pariyāpuṇantiyā pade pade akkharapadānaṃ vasena.",
  "tika-vin11t0:4538": "240. Navame “pariyāpuṇātī”ti padaṃ, dasame “vācetī”ti padanti evaṃ padamattameva ubhinnaṃ visesakaṃ bhedakaṃ.",
  "tika-vin11t0:4539": "Cittāgāravaggavaṇṇanā pañcamā.",
  "tika-vin11t0:4540": "241. Tamārāmanti yattha bhikkhū rukkhamūlepi vasanti, taṃ sabhikkhukaṃ padesaṃ.",
  "tika-vin11t0:4541": "243. Akkosatīti dasannaṃ akkosavatthūnaṃ aññatarena sammukhā vā parammukhā vā akkosati. Paribhāsatīti bhayadassanena tajjeti. “Pācitti akkosite”ti padacchedo.",
  "tika-vin11t0:4542": "244. Caṇḍikabhāvenāti kodhena. Gaṇanti bhikkhunisaṅghaṃ. Paribhāsatīti “bālā etā”tiādīhi vacanehi akkosati. Payogeti paribhāsanapayoge. Paribhaṭṭheti akkosite. Itaraṃ pācittiyaṃ.",
  "tika-vin11t0:4543_0": "245. Nimantitāti gaṇabhojane vuttanayena nimantitā. Pavāritāti pavāraṇasikkhāpade",
  "tika-vin11t0:4543_1": "vuttanayena vāritā. Khādanaṃ bhojanampi vāti yāgupūvakhajjakaṃ, yāvakālikaṃ mūlakhādanīyādikhādanīyaṃ,",
  "tika-vin11t0:4543_2": "odanādibhojanampi vā yā bhikkhunī bhuñjantī hoti, sā pana dveyeva āpattiyo phuseti yojanā.",
  "tika-vin11t0:4544_0": "247. Maccharāyantīti maccharaṃ karontī, attano paccayadāyakakulassa aññehi sādhāraṇabhāvaṃ",
  "tika-vin11t0:4544_1": "asahantīti attho. Payogeti tadanurūpe kāyavacīpayoge. Macchariteti maccharavasena",
  "tika-vin11t0:4544_2": "katapayoge nipphanne.",
  "tika-vin11t0:4545_0": "248. Abhikkhuke panāvāseti yato bhikkhunupassayato addhayojanabbhantare ovādadāyakā",
  "tika-vin11t0:4545_1": "bhikkhū na vasanti, maggo vā akhemo hoti, na sakkā anantarāyena gantuṃ, evarūpe āvāse.",
  "tika-vin11t0:4545_2": "Pubbakiccesūti “vassaṃ vasissāmī”ti senāsanapaññāpanapānīyaupaṭṭhāpanādipubbakicce",
  "tika-vin11t0:4545_3": "pana kariyamāne dukkaṭaṃ bhaveti yojanā.",
  "tika-vin11t0:4546": "249. Vassaṃvutthāti purimaṃ vā pacchimaṃ vā temāsaṃ vutthā. Ubhatosaṅgheti bhikkhunisaṅghe, bhikkhusaṅghe ca. Tīhipi ṭhānehīti “diṭṭhena vā”tiādinā vuttehi tīhi kāraṇehi.",
  "tika-vin11t0:4547": "250. Ovādatthāyāti garudhammovādanatthāya. Saṃvāsatthāyāti uposathapucchanatthāya ceva pavāraṇatthāya ca. Na gacchatīti bhikkhuṃ na upagacchati.",
  "tika-vin11t0:4548_0": "251. Ovādampi na yācantīti uposathādivasena ovādūpasaṅkamanaṃ bhikkhuṃ na yācantī",
  "tika-vin11t0:4548_1": "na pucchantī. Uposathanti uposathadivasato purimadivase terasiyaṃ vā cātuddasiyaṃ",
  "tika-vin11t0:4548_2": "vā uposathaṃ na pucchantī.",
  "tika-vin11t0:4549_0": "252. Apucchitvāva saṅghaṃ vāti saṅghaṃ vā gaṇaṃ vā anapaloketvāva. “Bhedāpetī”ti",
  "tika-vin11t0:4549_1": "idaṃ nidassanamattaṃ “phālāpeyya vā dhovāpeyya vā ālimpāpeyya vā bandhāpeyya vā mocāpeyya",
  "tika-vin11t0:4549_2": "vā”ti imesampi kiriyāvikappānaṃ saṅgahetabbattā. Pasākhajanti nābhiyā heṭṭhā, jāṇumaṇḍalānaṃ",
  "tika-vin11t0:4549_3": "upari padese jātaṃ gaṇḍaṃ vā rudhitaṃ vā. Payogeti bhedāpanādipayoge.",
  "tika-vin11t0:4550": "Ārāmavaggavaṇṇanā chaṭṭhā.",
  "tika-vin11t0:4551": "253. Gabbhininti āpannasattaṃ sikkhamānaṃ. Vuṭṭhāpentīti upajjhāyā hutvā upasampādentī. Payogeti gaṇapariyesanādipayoge. Vuṭṭhāpiteti upasampādite, kammavācāpariyosāneti attho.",
  "tika-vin11t0:4552": "255. Sahajīvininti saddhivihāriniṃ. Nānuggaṇhantīti uddesadānādīhi na saṅgaṇhantī.",
  "tika-vin11t0:4553": "Gabbhinivaggavaṇṇanā sattamā.",
  "tika-vin11t0:4554_0": "258. “Alaṃ vuṭṭhāpitenā”ti vuccamānā bhikkhunīhi nivāriyamānā. Khīyatīti aññāsaṃ",
  "tika-vin11t0:4554_1": "byattānaṃ lajjīnaṃ vuṭṭhānasammutiṃ dīyamānaṃ disvā “ahameva nūna bālā”tiādinā bhaṇamānā",
  "tika-vin11t0:4554_2": "khīyati. Payogeti khīyamānapayoge. Khīyiteti khīyanapayoge niṭṭhite.",
  "tika-vin11t0:4555": "Kumāribhūtavaggavaṇṇanā aṭṭhamā.",
  "tika-vin11t0:4556": "260. Chattupāhananti vuttalakkhaṇaṃ chattañca upāhanāyo ca. Payogeti dhāraṇapayoge.",
  "tika-vin11t0:4557": "261. Yānenāti vayhādinā. Yāyantīti sace yānena gatā hoti.",
  "tika-vin11t0:4558": "262. Saṅghāṇinti yaṃ kiñci kaṭūpagaṃ. Dhārentiyāti kaṭiyaṃ paṭimuccantiyā.",
  "tika-vin11t0:4559": "263. Gandhavaṇṇenāti yena kenaci vaṇṇena ca yena kenaci gandhena ca. Gandho nāma candanālepādi. Vaṇṇo nāma kuṅkumahaliddādi. Payogeti gandhādipayoge racanato paṭṭhāya pubbapayoge.",
  "tika-vin11t0:4560": "266. Anāpucchāti “nisīdāmi, ayyā”ti anāpucchitvā. Nisīdite bhikkhussa upacāre antamaso chamāya nisinne.",
  "tika-vin11t0:4561": "267. Anokāsakatanti “asukasmiṃ nāma ṭhāne pucchissāmī”ti evaṃ akataokāsaṃ.",
  "tika-vin11t0:4562": "268. Pavisantiyāti vinicchayaṃ ārāmavaggassa paṭhameneva sikkhāpadena sadisaṃ katvā vadeyyāti yojanā.",
  "tika-vin11t0:4563": "Chattupāhanavaggavaṇṇanā navamā.",
  "tika-vin11t0:4564": "Iti uttare līnatthapakāsaniyā bhikkhunivibhaṅge",
  "tika-vin11t0:4565": "Pācittiyakathāvaṇṇanā niṭṭhitā.",
  "tika-vin11t0:4566": "269-70. Aṭṭhasu pāṭidesanīyasikkhāpadesupi dvidhā āpatti hotīti yojanā. Tatoti gahaṇahetu. Sabbesūti pāṭidesanīyasikkhāpadesu.",
  "tika-vin11t0:4567": "Pāṭidesanīyakathāvaṇṇanā.",
  "tika-vin11t0:4568_0": "271-2. Imaṃ paramaṃ uttamaṃ niruttaraṃ kenaci vā vattabbena uttarena rahitaṃ niddosaṃ",
  "tika-vin11t0:4568_1": "uttaraṃ evaṃnāmakaṃ dhīro paññavā bhikkhu atthavasena viditvā duruttaraṃ kicchena",
  "tika-vin11t0:4568_2": "uttaritabbaṃ paññattamahāsamuddaṃ vinayamahāsāgaraṃ sukheneva yasmā uttarati, tasmā",
  "tika-vin11t0:4568_3": "kaṅkhacchede vinayavicikicchāya chindane satthe satthasadise asmiṃ satthe imasmiṃ",
  "tika-vin11t0:4568_4": "uttarapakaraṇe usmāyutto kammajatejodhātuyā samannāgato jīvamāno bhikkhu niccaṃ nirantaraṃ",
  "tika-vin11t0:4568_5": "satto abhirato niccaṃ yogaṃ satatābhiyogaṃ kātuṃ yutto anurūpoti yojanā.",
  "tika-vin11t0:4569": "Bhikkhunivibhaṅgo niṭṭhitoti etthāpi uppatti vuttanayeneva veditabbā.",
  "tika-vin11t0:4570": "Iti uttare līnatthapakāsaniyā",
  "tika-vin11t0:4571": "Bhikkhunivibhaṅgavaṇṇanā niṭṭhitā.",
  "tika-vin11t0:4572": "Catuvipattikathāvaṇṇanā",
  "tika-vin11t0:4573": "273. Idāni ubhayasādhāraṇaṃ katvā vipattivārādīnaṃ visiṭṭhavārānaṃ saṅgahaṃ kātumāha “kati āpattiyo”tiādi.",
  "tika-vin11t0:4574": "274. Bhikkhunī sace chādeti, cutā hoti. Sace vematikā chādeti, thullaccayaṃ siyāti yojanā.",
  "tika-vin11t0:4575": "275. Saṅghādisesanti parassa saṅghādisesaṃ.",
  "tika-vin11t0:4576": "276. “Kati ācāravipattipaccayā”ti padacchedo.",
  "tika-vin11t0:4577": "277. Ācāravipattinti attano vā parassa vā ācāravipattiṃ.",
  "tika-vin11t0:4578": "279. Pāpikaṃ diṭṭhinti ahetukaakiriyanatthikadiṭṭhiādiṃ lāmikaṃ diṭṭhiṃ.",
  "tika-vin11t0:4579": "281. Manussuttaridhammanti uttarimanussadhammaṃ.",
  "tika-vin11t0:4580_0": "282. Ājīvahetu sañcarittaṃ samāpannoti yojanā. Pariyāyavacaneti “yo te vihāre vasati,",
  "tika-vin11t0:4580_1": "so bhikkhu arahā”tiādike lesavacane. Ñāteti yaṃ uddissa vadati, tasmiṃ manussajātike",
  "tika-vin11t0:4580_2": "vacanasamanantarameva ñāte.",
  "tika-vin11t0:4581_0": "283. Vatvāti agilāno attano atthāya viññāpetvā. Bhikkhunī pana sace evaṃ hoti, bhikkhunī",
  "tika-vin11t0:4581_1": "agilānā attano atthāya paṇītabhojanaṃ viññāpetvā bhuttāvinī sace hotīti adhippāyo.",
  "tika-vin11t0:4581_2": "Tassā pāṭidesanīyaṃ siyāti yojanā.",
  "tika-vin11t0:4582_0": "284. “Attano atthāya viññāpetvānā”ti iminā parassa ñātakapavārite tassevatthāya viññāpetvā",
  "tika-vin11t0:4582_1": "tena dinnaṃ vā tassa vissāsena vā paribhuñjantassa tesaṃ attano aññātakaappavārite",
  "tika-vin11t0:4582_2": "suddhacittatāya anāpattīti dīpeti.",
  "tika-vin11t0:4583": "Iti uttare līnatthapakāsaniyā",
  "tika-vin11t0:4584": "Catuvipattikathāvaṇṇanā niṭṭhitā.",
  "tika-vin11t0:4585": "Adhikaraṇapaccayakathāvaṇṇanā",
  "tika-vin11t0:4586": "285. Vivādādhikaraṇamhāti “adhammaṃ ‘dhammo’ti dīpetī”tiādinayappavattā aṭṭhārasabhedakaravatthunissitā vivādādhikaraṇamhā.",
  "tika-vin11t0:4587": "286. Upasampannaṃ omasato bhikkhussa pācitti hotīti yojanā.",
  "tika-vin11t0:4588": "287. Anuvādādhikaraṇapaccayāti codanāparanāmadheyyaṃ anuvādādhikaraṇameva paccayo, tasmā, anuvādanādhikaraṇahetūti attho.",
  "tika-vin11t0:4589": "289. “Tathā”ti iminā amūlakattaṃ atidisati.",
  "tika-vin11t0:4590": "290. Āpattipaccayāti āpattādhikaraṇapaccayā.",
  "tika-vin11t0:4591": "293. Kiccādhikaraṇapaccayāti apalokanādicatubbidhakammasaṅkhātakiccādhikaraṇahetu.",
  "tika-vin11t0:4592": "294. Accajantīvāti attano laddhiṃ apariccajantī eva.",
  "tika-vin11t0:4593": "297. Pāpikāya diṭṭhiyā pariccajanatthāya katāya yāvatatiyakaṃ samanubhāsanāya taṃ diṭṭhiṃ accajantiyā tassā bhikkhuniyā, tassa bhikkhussa ca accajato pācitti hotīti yojanā.",
  "tika-vin11t0:4594": "Iti uttare līnatthapakāsaniyā",
  "tika-vin11t0:4595": "Adhikaraṇapaccayakathāvaṇṇanā niṭṭhitā.",
  "tika-vin11t0:4596": "Khandhakapucchākathāvaṇṇanā",
  "tika-vin11t0:4597": "300. Sesesūti abhabbapuggalaparidīpakesu sabbapadesu.",
  "tika-vin11t0:4598": "302. “Nassantu ete”ti padacchedo. Purakkhakāti ettha sāmiatthe paccattavacanaṃ, bhedapurekkhakassa, bhedapurekkhakāyāti attho.",
  "tika-vin11t0:4599": "303. Sesesūti avasesesu asaṃvāsakādidīpakesu paṭikkhepapadesu.",
  "tika-vin11t0:4600": "304. Ekāva dukkaṭāpatti vuttāti vassaṃ anupagamanādipaccayā jātito ekāva dukkaṭāpatti vuttā.",
  "tika-vin11t0:4601": "305. Uposathasamā matāti uposathakkhandhake vuttasadisā jātā āpattiyo matā adhippetā.",
  "tika-vin11t0:4602_0": "306. Cammeti cammakkhandhake. Vacchatariṃ gahetvā mārentānaṃ chabbaggiyānaṃ pācitti",
  "tika-vin11t0:4602_1": "vuttāti sambandho. Vacchatarinti balasampannaṃ taruṇagāviṃ. Sā hi vacchakabhāvaṃ",
  "tika-vin11t0:4602_2": "taritvā atikkamitvā ṭhitattā “vacchatarī”ti vuccati.",
  "tika-vin11t0:4603_0": "307. Aṅgajātaṃ chupantassāti gāvīnaṃ aṅgajātaṃ attano aṅgajātena bahi chupantassa.",
  "tika-vin11t0:4603_1": "Sesesūti gāvīnaṃ visāṇādīsu gahaṇe, piṭṭhiabhiruhaṇe ca. Yathāha “chabbaggiyā bhikkhū",
  "tika-vin11t0:4603_2": "aciravatiyā nadiyā gāvīnaṃ tarantīnaṃ visāṇesupi gaṇhantī”tiādi.",
  "tika-vin11t0:4604_0": "309. Tattha bhesajjakkhandhake. Sāmantā dvaṅguleti vaccamaggapassāvamaggānaṃ sāmantā",
  "tika-vin11t0:4604_1": "dvaṅgulamatte padese. Satthakammaṃ karontassa thullaccayamudīritanti yojanā. Yathāha",
  "tika-vin11t0:4604_2": "– “na, bhikkhave, sambādhassa sāmantā dvaṅgule satthakammaṃ vā vatthikammaṃ vā kāretabbaṃ,",
  "tika-vin11t0:4604_3": "yo kāreyya, āpatti thullaccayassā”ti. Ettha ca “sāmantā dvaṅgule”ti idaṃ satthakammaṃyeva",
  "tika-vin11t0:4604_4": "sandhāya vuttaṃ. Vatthikammaṃ pana sambādheyeva paṭikkhittaṃ.",
  "tika-vin11t0:4605_0": "“Na, bhikkhave, aññatra nimantitena aññassa bhojjayāgu paribhuñjitabbā, yo paribhuñjeyya,",
  "tika-vin11t0:4605_1": "yathādhammo kāretabbo”ti vuttattā āha “bhojjayāgūsu pācittī”ti. Ettha ca bhojjayāgu",
  "tika-vin11t0:4605_2": "nāma bahalayāgu. “Piṇḍaṃ vaṭṭetvā pātabbayāgū”ti gaṇṭhipade vuttaṃ. Pācittīti paramparabhojanapavāraṇasikkhāpadehi",
  "tika-vin11t0:4605_3": "pācitti. Sesesūti antovutthaantopakkasayaṃpakkaparibhogādīsu. Yathāha “na, bhikkhave,",
  "tika-vin11t0:4605_4": "antovutthaṃ antopakkaṃ sāmaṃpakkaṃ paribhuñjitabbaṃ, yo paribhuñjeyya, āpatti dukkaṭassā”tiādi.",
  "tika-vin11t0:4606": "310. Cīvarasaṃyutteti cīvarakkhandhake.",
  "tika-vin11t0:4607": "313. Campeyyake ca kosambeti campeyyakkhandhake ceva kosambakakkhandhake ca. “Kammasmi”ntiādīsupi eseva nayo.",
  "tika-vin11t0:4608": "317. Romantheti bhuttassa lahuṃ pākattāya kucchigataṃ mukhaṃ āropetvā saṇhakaraṇavasena anucālane.",
  "tika-vin11t0:4609": "318. Senāsanasminti senāsanakkhandhake. Garunoti garubhaṇḍassa.",
  "tika-vin11t0:4610": "320. Saṅghabhedeti saṅghabhedakakkhandhake.",
  "tika-vin11t0:4611": "321. Bhedānuvattakānanti saṅghabhedānuvattakānaṃ. Gaṇabhogeti gaṇabhojane.",
  "tika-vin11t0:4612": "322. Sāti ettha sabbavattesu anādariyena hotīti seso. Sesaṃ uttānatthameva.",
  "tika-vin11t0:4613": "Iti uttare līnatthapakāsaniyā",
  "tika-vin11t0:4614": "Khandhakapucchākathāvaṇṇanā niṭṭhitā.",
  "tika-vin11t0:4615": "Samuṭṭhānasīsakathāvaṇṇanā",
  "tika-vin11t0:4616_0": "325-6. Mahesinā dvīsu vibhaṅgesu paññattāni yāni pārājikādīni sikkhāpadāni uposathe",
  "tika-vin11t0:4616_1": "uddisanti, tesaṃ sikkhāpadānaṃ samuṭṭhānaṃ bhikkhūnaṃ pāṭavatthāya ito paraṃ pavakkhāmi,",
  "tika-vin11t0:4616_2": "taṃ samāhitā suṇāthāti yojanā.",
  "tika-vin11t0:4617_0": "327. Kāyo ca vācā ca kāyavācā cāti acittakāni yāni tīṇi samuṭṭhānāni, tāneva cittena",
  "tika-vin11t0:4617_1": "paccekaṃ yojitāni sacittakāni tīṇi samuṭṭhānāni hontīti evameva samuṭṭhānaṃ purimānaṃ",
  "tika-vin11t0:4617_2": "dvinnaṃ vasena ekaṅgikaṃ, tatiyacatutthapañcamānaṃ vasena dvaṅgikaṃ, chaṭṭhassa vasena",
  "tika-vin11t0:4617_3": "tivaṅgikañcāti evaṃ chadhā samuṭṭhānavidhiṃ vadantīti yojanā. Kāyo, vācāti ekaṅgikaṃ",
  "tika-vin11t0:4617_4": "dvayaṃ, kāyavācā, kāyacittaṃ, vācācittanti duvaṅgikattayaṃ, kāyavācācittanti aṅgabhedena",
  "tika-vin11t0:4617_5": "tividhampi avayavabhedena samuṭṭhānabhedavidhiṃ chappakāraṃ vadantīti adhippāyo.",
  "tika-vin11t0:4618": "328. Tesu chasu samuṭṭhānesu ekena vā samuṭṭhānena dvīhi vā tīhi vā catūhi vā chahi vā samuṭṭhānehi nānā āpattiyo jāyareti sambandho.",
  "tika-vin11t0:4619_0": "329. Tattha tāsu nānāpattīsu. Pañca samuṭṭhānāni etissāti pañcasamuṭṭhānā, evarūpā",
  "tika-vin11t0:4619_1": "kāci āpatti na vijjati. Ekamekaṃ samuṭṭhānaṃ yāsanti viggaho. Pacchimeheva tīhipīti",
  "tika-vin11t0:4619_2": "sacittakeheva tīhi samuṭṭhānehi, yā āpatti ekasamuṭṭhānā hoti, sā sacittakānaṃ tiṇṇamaññatarena hotīti adhippāyo.",
  "tika-vin11t0:4620_0": "330-1. Tatiyacchaṭṭhatopi cāti kāyavācato, kāyavācācittato ca. Catutthacchaṭṭhato",
  "tika-vin11t0:4620_1": "cevāti kāyacittato kāyavācācittato ca. Pañcamacchaṭṭhatopi cāti vācācittato kāyavācācittato",
  "tika-vin11t0:4620_2": "ca. “Kāyato kāyacittato”ti paṭhamaṃ dvisamuṭṭhānaṃ, “vācato vācācittato”ti dutiyaṃ,",
  "tika-vin11t0:4620_3": "“kāyavācato kāyavācācittato”ti tatiyaṃ, “kāyacittato kāyavācācittato”ti catutthaṃ,",
  "tika-vin11t0:4620_4": "“vācācittato kāyavācācittato”ti pañcamaṃ dvisamuṭṭhānanti evaṃ pañcadhā eva ṭhitehi",
  "tika-vin11t0:4620_5": "dvīhi samuṭṭhānehi esā dvisamuṭṭhānāpatti jāyate samuṭṭhāti. Na aññatoti kāyato vācatoti",
  "tika-vin11t0:4620_6": "ekaṃ, vācato kāyavācatoti ekanti evaṃ yathāvuttakkamavipariyāyena yojitehi aññehi",
  "tika-vin11t0:4620_7": "samuṭṭhānehi na samuṭṭhāti.",
  "tika-vin11t0:4621_0": "332. Paṭhamehi ca tīhīti “kāyato, vācato, kāyavācato”ti paṭhamaṃ niddiṭṭhehi tīhi",
  "tika-vin11t0:4621_1": "acittakasamuṭṭhānehi. Pacchimehi cāti “kāyacittato, vācācittato, kāyavācācittato”ti",
  "tika-vin11t0:4621_2": "evaṃ pacchā vuttehi sacittakehi tīhi samuṭṭhānehi. Na aññatoti “kāyato, vācato, kāyacittato,",
  "tika-vin11t0:4621_3": "vācato, kāyavācato, kāyacittato”ti evaṃ vuttavipallāsato aññehi tīhi samuṭṭhānehi na samuṭṭhāti.",
  "tika-vin11t0:4622_0": "333-4. Paṭhamā tatiyā ceva, catutthacchaṭṭhatopi cāti kāyato, kāyavācato, kāyacittato,",
  "tika-vin11t0:4622_1": "kāyavācācittatoti etehi catūhi samuṭṭhānehi ceva. Dutiyā…pe… cchaṭṭhatopi cāti vācato,",
  "tika-vin11t0:4622_2": "kāyavācato, vācācittato, kāyavācācittatoti imehi catūhi cāti catusamuṭṭhānenāpatti.",
  "tika-vin11t0:4623_0": "Sā evaṃ dvidhā ṭhitehi catūhi samuṭṭhānehi jāyate. Na panaññatoti “kāyato, vācato,",
  "tika-vin11t0:4623_1": "kāyavācato, kāyacittato”ti evamādinā vipallāsanayena yojitehi catūhi samuṭṭhānehi",
  "tika-vin11t0:4623_2": "na samuṭṭhāti. Cha samuṭṭhānāni yassā sā chasamuṭṭhānā. Sacittakehi tīhi, acittakehi",
  "tika-vin11t0:4623_3": "tīhīti chahi eva samuṭṭhānehi samuṭṭhātīti. Pakārantarābhāvā idha “na aññato”ti na vuttaṃ.",
  "tika-vin11t0:4624": "Āha ca aṭṭhakathācariyo mātikaṭṭhakathāyaṃ.",
  "tika-vin11t0:4625_0": "335. Samuṭṭhāti etasmāti samuṭṭhānaṃ, kāyādi chabbidhaṃ, ekaṃ samuṭṭhānaṃ kāraṇaṃ",
  "tika-vin11t0:4625_1": "yassā sā ekasamuṭṭhānā. Pakārantarābhāvā tidhā. Kathaṃ? Sacittakānaṃ tiṇṇaṃ samuṭṭhānānaṃ",
  "tika-vin11t0:4625_2": "vasena tividhā. Dvīhi samuṭṭhānehi samuṭṭhitā dvisamuṭṭhitā, dvisamuṭṭhānāpattīti",
  "tika-vin11t0:4625_3": "attho. Pañcadhāti vuttanayena pañcappakārā. Tīṇi samuṭṭhānāni yassā sā tisamuṭṭhānā,",
  "tika-vin11t0:4625_4": "cattāri samuṭṭhānāni yassā sā caturuṭṭhānā, tisamuṭṭhānā ca caturuṭṭhānā ca ticaturuṭṭhānāti",
  "tika-vin11t0:4625_5": "ekadesasarūpekaseso, tisamuṭṭhānā dvidhā vibhattā, catusamuṭṭhānā ca dvidhā eva vibhattāti",
  "tika-vin11t0:4625_6": "attho. Chahi samuṭṭhānehi samuṭṭhitā chasamuṭṭhitā, chasamuṭṭhānāti attho. Ekadhāti",
  "tika-vin11t0:4625_7": "pakārantarābhāvā ekadhāva ṭhitāti adhippāyo.",
  "tika-vin11t0:4626_0": "336. Sabbā āpattiyo samuṭṭhānavisesato evaṃ terasadhā ṭhitānaṃ samuṭṭhānabhedānaṃ",
  "tika-vin11t0:4626_1": "nānattato tehi samuṭṭhitānaṃ paṭhamaṃ paññattattā sīsabhūtānaṃ sikkhāpadānaṃ vasena",
  "tika-vin11t0:4626_2": "teraseva nāmāni labhanti, tāni ito paraṃ vakkhāmīti yojanā.",
  "tika-vin11t0:4627_0": "337. Paṭhamantimavatthuñcāti paṭhamapārājikasamuṭṭhānaṃ. Dutiyanti adinnādānasamuṭṭhānaṃ.",
  "tika-vin11t0:4627_1": "Sañcarittakanti sañcarittasamuṭṭhānaṃ. Samanubhāsananti samanubhāsanasamuṭṭhānaṃ.",
  "tika-vin11t0:4627_2": "“Kathinaṃ eḷakalomaka”nti padacchedo, kathinasamuṭṭhānaṃ eḷakalomasamuṭṭhānañca.",
  "tika-vin11t0:4628_0": "338. Padasodhammanti padasodhammasamuṭṭhānaṃ. Addhānaṃ theyyasatthanti addhānasamuṭṭhānaṃ",
  "tika-vin11t0:4628_1": "theyyasatthasamuṭṭhānaṃ. Desanāti dhammadesanāsamuṭṭhānaṃ. Bhūtārocanakanti bhūtārocanasamuṭṭhānaṃ.",
  "tika-vin11t0:4628_2": "Corivuṭṭhāpananti corivuṭṭhāpanasamuṭṭhānaṃ.",
  "tika-vin11t0:4629_0": "339. Ananuññātakañcāti ananuññātakasamuṭṭhānañcāti etāni terasa tehi samuṭṭhānehi",
  "tika-vin11t0:4629_1": "samuṭṭhitānaṃ tesaṃ sikkhāpadānaṃ paṭhamaṃ paṭhamaṃ niddiṭṭhānaṃ paṭhamapārājikādisikkhāpadasamuṭṭhānānaṃ",
  "tika-vin11t0:4629_2": "itaresaṃ pubbaṅgamabhāvato “sīsānī”ti vuttāni. Yathāha parivāraṭṭhakathāyaṃ “paṭhamapārājikaṃ",
  "tika-vin11t0:4629_3": "nāma ekaṃ samuṭṭhānasīsaṃ, sesāni tena sadisānī”tiādi. Terasete samuṭṭhānanayāti",
  "tika-vin11t0:4629_4": "ete sīsavasena dassitā terasa samuṭṭhānanayā. Viññūhi upālittherādīhi.",
  "tika-vin11t0:4630": "340. Tattha terasasu samuṭṭhānasīsesu. Yāti yā pana āpatti. Ādipārājikuṭṭhānāti paṭhamapārājikasamuṭṭhānā.",
  "tika-vin11t0:4631": "341. Adinnādāna-saddo pubbako paṭhamo etissā taṃsamuṭṭhānāpattiyāti adinnādānapubbakā, adinnādānasamuṭṭhānāti uddiṭṭhāti yojanā.",
  "tika-vin11t0:4632": "342. Jātūti ekaṃsena.",
  "tika-vin11t0:4633": "343. Ayaṃ samuṭṭhānavasena “samanubhāsanāsamuṭṭhānā”ti vuttāti yojanā.",
  "tika-vin11t0:4634": "344. Kathina-saddo upapado yassā taṃsamuṭṭhānāya āpattiyā sā kathinupapadā, kathinasamuṭṭhānāti matā ñātā, ayaṃ samuṭṭhānavasena “kathinasamuṭṭhānā”ti ñātāti attho.",
  "tika-vin11t0:4635": "345. Eḷakaloma-saddo ādi yassā taṃsamuṭṭhānāpattiyā sā eḷakalomādisamuṭṭhānāti attho.",
  "tika-vin11t0:4636": "349. Ettha samuṭṭhānesu.",
  "tika-vin11t0:4637": "350. Bhūtārocana-saddo pubbabhāgo etissā taṃsamuṭṭhānāya āpattiyāti bhūtārocanapubbakā, bhūtārocanasamuṭṭhānāti attho.",
  "tika-vin11t0:4638": "351. Samuṭṭhānaṃ samuṭṭhitaṃ, corivuṭṭhāpanaṃ samuṭṭhitaṃ yassā sā corivuṭṭhāpanasamuṭṭhitā, corivuṭṭhāpanasamuṭṭhānāti attho.",
  "tika-vin11t0:4639_0": "353. Tatthāti terasasamuṭṭhānasīsesu, “samuṭṭhānaṃ sacittaka”nti idaṃ “paṭhama”ntiādīhi",
  "tika-vin11t0:4639_1": "paccekaṃ yojetabbaṃ. Paṭhamaṃ samuṭṭhānanti paṭhamapārājikasamuṭṭhānaṃ. Dutiyaṃ samuṭṭhānanti",
  "tika-vin11t0:4639_2": "adinnādānasamuṭṭhānaṃ. Catutthaṃ samuṭṭhānanti samanubhāsanasamuṭṭhānaṃ. Navamaṃ",
  "tika-vin11t0:4639_3": "samuṭṭhānanti theyyasatthasamuṭṭhānaṃ. Dasamaṃ samuṭṭhānanti dhammadesanāsamuṭṭhānaṃ.",
  "tika-vin11t0:4639_4": "Dvādasamaṃ samuṭṭhānanti corivuṭṭhāpanasamuṭṭhānaṃ.",
  "tika-vin11t0:4640_0": "354. Samuṭṭhāneti samuṭṭhānasīse. Sadisāti tena tena samuṭṭhānasīsena samuṭṭhānā",
  "tika-vin11t0:4640_1": "āpattiyo. Idhāti imasmiṃ samuṭṭhānavinicchaye. Dissareti dissante, dissantīti attho.",
  "tika-vin11t0:4640_2": "Atha vā idha dissareti idha ubhatovibhaṅge etesu terasasamuṭṭhānesu ekekasmiṃ aññānipi",
  "tika-vin11t0:4640_3": "sadisāni samuṭṭhānāni dissantīti attho. Idāni tāni sarūpato nidassetumāha “sukkañcā”tiādi.",
  "tika-vin11t0:4640_4": "Tattha sukkanti sukkavissaṭṭhisikkhāpadaṃ. Esa nayo “kāyasaṃsaggo”tiādīsupi. Yadettha",
  "tika-vin11t0:4640_5": "duviññeyyaṃ, taṃ vakkhāma.",
  "tika-vin11t0:4641_0": "355. Pubbupaparipāko cāti “jānaṃ pubbupagataṃ bhikkhu”nti sikkhāpadañca “bhikkhuniparipācita”nti",
  "tika-vin11t0:4641_1": "piṇḍapātasikkhāpadañca. Raho bhikkhuniyāsahāti bhikkhuniyā saddhiṃ raho nisajjasikkhāpadañca.",
  "tika-vin11t0:4641_2": "Sabhojane, raho dve cāti sabhojane kule anupakhajjasikkhāpadañca dve rahonisajjasikkhāpadāni",
  "tika-vin11t0:4641_3": "ca. Aṅgulī udake hasanti aṅgulipatodañca udakahasadhammasikkhāpadañca.",
  "tika-vin11t0:4642_0": "356. Pahāre uggire cevāti pahāradānasikkhāpadañca talasattiuggiraṇasikkhāpadañca.",
  "tika-vin11t0:4642_1": "Tepaññāsā ca sekhiyāti pañcasattatisekhiyāsu vakkhamānāni ujjagghikādīni samanubhāsanasamuṭṭhānāni",
  "tika-vin11t0:4642_2": "dasa, chattapāṇiādīni dhammadesanāsamuṭṭhānāni ekādasa, theyyasatthasamuṭṭhānaṃ,",
  "tika-vin11t0:4642_3": "sūpodanaviññattisikkhāpadañcāti bāvīsati sikkhāpadāni ṭhapetvā parimaṇḍalanivāsanādīni",
  "tika-vin11t0:4642_4": "itarāni tepaññāsa sekhiyasikkhāpadāni ca. Adhakkhakubbhajāṇuñcāti bhikkhunīnaṃ adhakkhakaubbhajāṇusikkhāpadañca.",
  "tika-vin11t0:4642_5": "Gāmantaramavassutāti gāmantaragamanaṃ, avassutassa hatthato khādanīyaggahaṇasikkhāpadañca.",
  "tika-vin11t0:4643_0": "357-8. Talamaṭṭhudasuddhi cāti talaghātaṃ, jatumaṭṭhaṃ, udakasuddhikādiyanañca. Vassaṃvutthāti",
  "tika-vin11t0:4643_1": "“vassaṃvutthā…pe… chappañcayojanānī”ti sikkhāpadañca. Ovādāya na gacchantīti ovādāya",
  "tika-vin11t0:4643_2": "agamanasikkhāpadañca. Nānubandhe pavattininti “vuṭṭhāpitaṃ pavattiniṃ dve vassāni",
  "tika-vin11t0:4643_3": "nānubandheyyā”ti sikkhāpadañcāti ubhatovibhaṅge niddiṭṭhā ime pañcasattati dhammā",
  "tika-vin11t0:4643_4": "kāyacittasamuṭṭhitā methunena samā ekasamuṭṭhānā matāti yojanā.",
  "tika-vin11t0:4644_0": "Ettha ca pāḷiyaṃ “chasattatī”ti gaṇanaparicchedo samuṭṭhānasikkhāpadena saha dassito.",
  "tika-vin11t0:4644_1": "Idha pana taṃ vinā taṃsadisānameva gaṇanā dassitā. Teneva paṭhamaṃ samuṭṭhānasīsaṃ",
  "tika-vin11t0:4644_2": "pāḷiyaṃ gaṇanāyapi dassitaṃ, idheva na dassitaṃ. Upari katthaci samuṭṭhānasīsassa",
  "tika-vin11t0:4644_3": "dassanaṃ panettha vakkhamānānaṃ taṃsadisabhāvadassanatthaṃ, gaṇanāya vakkhamānāya",
  "tika-vin11t0:4644_4": "antogadhabhāvadassanatthaṃ. Teneva tatthapi taṃ vinā gaṇanaṃ vakkhati.",
  "tika-vin11t0:4645": "Paṭhamapārājikasamuṭṭhānavaṇṇanā.",
  "tika-vin11t0:4646_0": "359. Viggahanti manussaviggahasikkhāpadaṃ. Uttari cevāti uttarimanussadhammasikkhāpadañca.",
  "tika-vin11t0:4646_1": "Duṭṭhullanti duṭṭhullavācāsikkhāpadaṃ. Attakāmatāti attakāmapāricariyasikkhāpadañca.",
  "tika-vin11t0:4646_2": "Duṭṭhadosā duve cevāti dve duṭṭhadosasikkhāpadāni ca. Dutiyāniyatopi cāti dutiyaaniyatasikkhāpadañca.",
  "tika-vin11t0:4647_0": "360. Acchindanañcāti sāmaṃ cīvaraṃ datvā acchindanañca. Pariṇāmoti saṅghikalābhassa",
  "tika-vin11t0:4647_1": "attano pariṇāmanañca. Musāomasapesuṇāti musāvādo ca omasavādo ca bhikkhupesuññañca.",
  "tika-vin11t0:4647_2": "Duṭṭhullārocanañcevāti duṭṭhullāpattiārocanasikkhāpadañca. Pathavīkhaṇanampi cāti",
  "tika-vin11t0:4647_3": "pathavīkhaṇanasikkhāpadañca.",
  "tika-vin11t0:4648_0": "361. Bhūtagāmañca vādo cāti bhūtagāmasikkhāpadaṃ, aññavādakasikkhāpadañca. Ujjhāpanakameva",
  "tika-vin11t0:4648_1": "cāti ujjhāpanakasikkhāpadañca. Nikkaḍḍho siñcanañcevāti vihārato nikkaḍḍhanañca udake",
  "tika-vin11t0:4648_2": "tiṇādisiñcanañca. Āmisahetu cāti āmisahetu bhikkhuniyo ovādasikkhāpadañca.",
  "tika-vin11t0:4649_0": "362. Bhuttāvinti bhuttāviṃ anatirittena khādanīyādinā pavāraṇasikkhāpadañca. Ehanādarinti",
  "tika-vin11t0:4649_1": "“ehāvuso, gāmaṃ vā”ti vuttasikkhāpadañca anādariyasikkhāpadañca. Bhiṃsāpanameva cāti",
  "tika-vin11t0:4649_2": "bhikkhubhiṃsanakañca. Apanidheyyāti pattādiapanidhānasikkhāpadañca. Sañcicca pāṇanti",
  "tika-vin11t0:4649_3": "sañcicca pāṇaṃ jīvitāvoropanañca. Sappāṇakampi cāti jānaṃ sappāṇakaudakasikkhāpadañca.",
  "tika-vin11t0:4650_0": "363. Ukkoṭanañcāti punakammāya ukkoṭanañca. Ūnoti ūnavīsativassasikkhāpadañca. Saṃvāsoti",
  "tika-vin11t0:4650_1": "ukkhittakena saddhiṃ saṃvāsasikkhāpadañca. Nāsane cāti nāsitakasāmaṇerasambhogasikkhāpadañca.",
  "tika-vin11t0:4650_2": "Sahadhammikanti sahadhammikaṃ vuccamānasikkhāpadañca. Vilekhā cāti “vilekhāya saṃvattantī”ti",
  "tika-vin11t0:4650_3": "āgatasikkhāpadañca. Mohanāti mohanasikkhāpadañca. Amūlakena cāti amūlakena saṅghādisesena",
  "tika-vin11t0:4650_4": "anuddhaṃsanasikkhāpadañca.",
  "tika-vin11t0:4651_0": "364. Kukkuccaṃ khīyanaṃ datvāti kukkuccauppādanañca dhammikānaṃ kammānaṃ chandaṃ",
  "tika-vin11t0:4651_1": "datvā khīyanañca cīvaraṃ datvā khīyanañca. Pariṇāmeyya puggaleti saṅghikaṃ lābhaṃ",
  "tika-vin11t0:4651_2": "puggalassa pariṇāmanasikkhāpadañca. Kiṃ te, akālaṃ, acchindeti “kiṃ te, ayye, eso",
  "tika-vin11t0:4651_3": "purisapuggalo karissatī”ti āgatasikkhāpadañca akālacīvaraṃ “kālacīvara”nti adhiṭṭhahitvā",
  "tika-vin11t0:4651_4": "bhājanasikkhāpadañca bhikkhuniyā saddhiṃ cīvaraṃ parivattetvā acchindanasikkhāpadañca.",
  "tika-vin11t0:4651_5": "Duggahanirayena cāti duggahitena dupadhāritena paraṃ ujjhāpanasikkhāpadañca nirayena",
  "tika-vin11t0:4651_6": "vā brahmacariyena vā abhisapanasikkhāpadañca.",
  "tika-vin11t0:4652_0": "365. Gaṇassa cāti “gaṇassa cīvaralābhaṃ antarāyaṃ kareyyā”ti vuttasikkhāpadañca.",
  "tika-vin11t0:4652_1": "Vibhaṅgañcāti “dhammikaṃ cīvaravibhaṅgaṃ paṭibāheyyā”ti vuttasikkhāpadañca. Dubbalāsā",
  "tika-vin11t0:4652_2": "tatheva cāti “dubbalacīvarapaccāsāya cīvarakālasamayaṃ atikkāmeyyā”ti vuttasikkhāpadañca.",
  "tika-vin11t0:4652_3": "Dhammikaṃ kathinuddhāranti “dhammikaṃ kathinuddhāraṃ paṭibāheyyā”ti vuttasikkhāpadañca.",
  "tika-vin11t0:4652_4": "Sañciccāphāsumeva cāti “bhikkhuniyā sañcicca aphāsuṃ kareyyā”ti vuttasikkhāpadañca.",
  "tika-vin11t0:4653_0": "366. Sayaṃ upassayaṃ datvāti “bhikkhuniyā upassayaṃ datvā kupitā anattamanā nikkaḍḍheyyā”ti",
  "tika-vin11t0:4653_1": "vuttasikkhāpadañca. Akkoseyya cāti “bhikkhuṃ akkoseyya vā paribhāseyya vā”ti vuttasikkhāpadañca.",
  "tika-vin11t0:4653_2": "Caṇḍikāti “caṇḍīkatā gaṇaṃ paribhāseyyā”ti vuttasikkhāpadañca. Kulamaccharinī assāti",
  "tika-vin11t0:4653_3": "“kulamaccharinī assā”ti vuttasikkhāpadañca. Gabbhiniṃ vuṭṭhāpeyya cāti “gabbhiniṃ",
  "tika-vin11t0:4653_4": "vuṭṭhāpeyyā”ti vuttasikkhāpadañca.",
  "tika-vin11t0:4654_0": "367. Pāyantinti “pāyantiṃ vuṭṭhāpeyyā”ti vuttasikkhāpadañca. Dve ca vassānīti “dve",
  "tika-vin11t0:4654_1": "vassāni chasu dhammesu asikkhitasikkhaṃ sikkhamānaṃ vuṭṭhāpeyyā”ti vuttasikkhāpadañca.",
  "tika-vin11t0:4654_2": "Saṅghenāsammatanti “sikkhitasikkhaṃ sikkhamānaṃ saṅghena asammataṃ vuṭṭhāpeyyā”ti",
  "tika-vin11t0:4654_3": "vuttasikkhāpadañca. Tisso gihigatā vuttāti “ūnadvādasavassaṃ gihigataṃ, paripuṇṇadvādasavassaṃ",
  "tika-vin11t0:4654_4": "gihigataṃ dve vassāni chasu dhammesu asikkhitasikkhaṃ, dvevassāni sikkhitasikkhaṃ",
  "tika-vin11t0:4654_5": "saṅghena asammata”nti vuttasikkhāpadāni ca. Tissoyeva kumārikāti “ūnavīsativassaṃ",
  "tika-vin11t0:4654_6": "kumāribhūta”ntiādinā nayena vuttā tisso ca.",
  "tika-vin11t0:4655_0": "368. Ūnadvādasavassā dveti “ūnadvādasavassā vuṭṭhāpeyya, paripuṇṇadvādasavassā saṅghena",
  "tika-vin11t0:4655_1": "asammatā vuṭṭhāpeyyā”ti vuttāni dve sikkhāpadāni ca. Alaṃ tāva teti “alaṃ tāva te,",
  "tika-vin11t0:4655_2": "ayye, vuṭṭhāpitenā”ti vuttasikkhāpadañca. Sokāvassāti “caṇḍiṃ sokāvāsaṃ sikkhamānaṃ",
  "tika-vin11t0:4655_3": "vuṭṭhāpeyyā”ti vuttasikkhāpadañca. Pārivāsikacchandadānatoti “pārivāsikachandadānena",
  "tika-vin11t0:4655_4": "sikkhamānaṃ vuṭṭhāpeyyā”ti vuttasikkhāpadañca.",
  "tika-vin11t0:4656_0": "369. Anuvassaṃ duve cāti “anuvassaṃ vuṭṭhāpeyya, ekaṃ vassaṃ dve vuṭṭhāpeyyā”ti vuttasikkhāpadāni",
  "tika-vin11t0:4656_1": "cāti ekūnasattati sikkhāpadāni. Adinnādānatulyattāti adinnādānena samānasamuṭṭhānattā.",
  "tika-vin11t0:4656_2": "Tisamuṭṭhānikā katāti sacittakehi tīhi samuṭṭhānehi samuṭṭhahantīti vuttā.",
  "tika-vin11t0:4657": "Dutiyapārājikasamuṭṭhānavaṇṇanā.",
  "tika-vin11t0:4658_0": "370. Sañcarikuṭimahallakanti sañcarittaṃ, saññācikāya kuṭikaraṇaṃ, mahallakavihārakaraṇañca.",
  "tika-vin11t0:4658_1": "Dhovāpanañca paṭiggahoti aññātikāya bhikkhuniyā purāṇacīvaradhovāpanañca cīvarapaṭiggahaṇañca.",
  "tika-vin11t0:4658_2": "Cīvarassa ca viññattinti aññātakaṃ gahapatiṃ vā gahapatāniṃ vā cīvaraviññāpanasikkhāpadañca.",
  "tika-vin11t0:4658_3": "Gahaṇañca taduttarinti taduttarisādiyanasikkhāpadañca.",
  "tika-vin11t0:4659_0": "371. Upakkhaṭadvayañcevāti “cīvaracetāpannaṃ upakkhaṭaṃ hotī”ti āgatasikkhāpadadvayañca.",
  "tika-vin11t0:4659_1": "Tathā dūtena cīvaranti dūtenacīvaracetāpannapahitasikkhāpadañca. Kosiyanti kosiyamissakasikkhāpadañca.",
  "tika-vin11t0:4659_2": "Suddhakāḷānanti “suddhakāḷakāna”ntiādisikkhāpadañca. Dve bhāgādānameva cāti “dve",
  "tika-vin11t0:4659_3": "bhāgā ādātabbā”ti vuttasikkhāpadañca.",
  "tika-vin11t0:4660_0": "372. Chabbassānīti chabbassāni dhāraṇasikkhāpadañca. Purāṇassāti “purāṇasanthatassā”ti",
  "tika-vin11t0:4660_1": "vuttasikkhāpadañca. Lomadhovāpanampi cāti eḷakalomadhovāpanasikkhāpadañca. Rūpiyassa",
  "tika-vin11t0:4660_2": "paṭiggāhoti rūpiyapaṭiggahaṇasikkhāpadañca. Ubho nānappakārakāti rūpiyasaṃvohārakayavikkayasikkhāpadāni ca.",
  "tika-vin11t0:4661_0": "373. Ūnabandhanapatto cāti ūnapañcabandhanapattasikkhāpadañca. Vassasāṭikasuttakanti",
  "tika-vin11t0:4661_1": "vassikasāṭikasikkhāpadañca suttaṃ viññāpetvā cīvarakārāpanasikkhāpadañca. Vikappāpajjananti",
  "tika-vin11t0:4661_2": "tantavāye upasaṅkamitvā cīvare vikappāpajjanañca. Yāva dvāradānañca sibbananti “yāva",
  "tika-vin11t0:4661_3": "dvārakosā aggaḷaṭṭhapanāyā”ti vuttasikkhāpadañca “aññātikāya bhikkhuniyā cīvaraṃ",
  "tika-vin11t0:4661_4": "dadeyya, cīvaraṃ sibbeyyā”ti vuttasikkhāpadadvayañca.",
  "tika-vin11t0:4662_0": "374. Pūvehīti pūvehi vā manthehi vā abhihaṭṭhuṃ pavāraṇasikkhāpadañca. Paccayoti",
  "tika-vin11t0:4662_1": "catumāsapaccayapavāraṇasikkhāpadañca. Jotīti jotiyā samādahanasikkhāpadañca. Ratananti",
  "tika-vin11t0:4662_2": "ratanasikkhāpadañca. Sūci…pe… sugatassa cāti sūcigharasikkhāpadādīni satta sikkhāpadāni ca.",
  "tika-vin11t0:4663_0": "375. Aññaviññattisikkhā cāti “aññaṃ viññāpeyyā”ti vuttasikkhāpadañca. Aññaṃ cetāpanampi",
  "tika-vin11t0:4663_1": "cāti “aññaṃ cetāpetvā aññaṃ cetāpeyyā”ti vuttasikkhāpadañca. Saṅghikena duve vuttāti",
  "tika-vin11t0:4663_2": "“saṅghikena aññaṃ cetāpeyya, saṅghikena saññācikena aññaṃ cetāpeyyā”ti vuttāni dve",
  "tika-vin11t0:4663_3": "sikkhāpadāni ca. Dve mahājanikenāti “mahājanikena aññaṃ cetāpeyya, mahājanikena saññācikena",
  "tika-vin11t0:4663_4": "aññaṃ cetāpeyyā”ti vuttāni dve sikkhāpadāni ca.",
  "tika-vin11t0:4664_0": "376. Tathā puggalikenekanti “puggalikena saññācikena aññaṃ cetāpeyyā”ti vuttamekasikkhāpadañca.",
  "tika-vin11t0:4664_1": "Garupāvuraṇanti garupāvuraṇacetāpanasikkhāpadañca. Lahunti lahupāvuraṇacetāpanasikkhāpadaṃ.",
  "tika-vin11t0:4664_2": "“Vighāsā udasāṭi cā”ti padacchedo. Dve vighāsāti “uccāraṃ vā passāvaṃ vā saṅkāraṃ",
  "tika-vin11t0:4664_3": "vā vighāsaṃ vā tirokuṭṭe vā tiropākāre vā chaḍḍeyya vā chaḍḍāpeyya vā, harite chaḍḍeyya",
  "tika-vin11t0:4664_4": "vā chaḍḍāpeyya vā”ti evaṃ vuttāni dve vighāsasikkhāpadāni ca. Udasāṭi cāti udakasāṭikasikkhāpadañca.",
  "tika-vin11t0:4664_5": "Tathā samaṇacīvaranti tathā “samaṇacīvaraṃ dadeyyā”ti vuttasikkhāpadañcāti.",
  "tika-vin11t0:4665": "377. Iti ete ekūnapaṇṇāsa dhammā dukkhantadassinā bhagavatā chasamuṭṭhānikā teyeva sañcarittasamā sañcarittasikkhāpadena samā katā anumatā paññattāti yojanā.",
  "tika-vin11t0:4666": "Sañcarittasamuṭṭhānavaṇṇanā.",
  "tika-vin11t0:4667_0": "378. Saṅghabhedoti saṅghabhedasikkhāpadañca. Bhedānuvattadubbacadūsakāti bhedānuvattakadubbacakuladūsakasikkhāpadāni",
  "tika-vin11t0:4667_1": "ca. Duṭṭhullacchādananti duṭṭhullapaṭicchādanasikkhāpadañca. Diṭṭhīti diṭṭhiappaṭinissajjanasikkhāpadañca.",
  "tika-vin11t0:4667_2": "Chandaujjagghikā duveti chandaṃadatvāgamanasikkhāpadañca ujjagghikāya antaraghare",
  "tika-vin11t0:4667_3": "gamananisīdanasikkhāpadadvayañca.",
  "tika-vin11t0:4668_0": "379. Appasaddā duve vuttāti “appasaddo antaraghare gamissāmi, nisīdissāmī”ti vuttāni",
  "tika-vin11t0:4668_1": "dve sikkhāpadāni ca. Na byāhareti “na sakabaḷena mukhena byāharissāmī”ti vuttasikkhāpadañca.",
  "tika-vin11t0:4668_2": "Chamā, nīcāsane, ṭhānanti “chamāyaṃ nisīditvā, nīce āsane nisīditvā, ṭhito nisinnassā”ti",
  "tika-vin11t0:4668_3": "vuttasikkhāpadañca. Pacchato uppathena cāti “pacchato gacchanto purato gacchantassa,",
  "tika-vin11t0:4668_4": "uppathena gacchanto pathena gacchantassā”ti vuttasikkhāpadadvayañca.",
  "tika-vin11t0:4669_0": "380. Vajjacchādāti vajjato paṭicchādanasikkhāpadañca. Anuvattā cāti ukkhittānuvattanasikkhāpadañca.",
  "tika-vin11t0:4669_1": "Gahaṇanti “hatthaggahaṇaṃ vā sādiyeyyā”ti vuttasikkhāpadañca. Osāreyya cāti “anapaloketvā",
  "tika-vin11t0:4669_2": "kārakasaṅghaṃ anaññāya gaṇassa chandaṃ osāreyyā”ti vuttasikkhāpadañca. Paccakkhāmīti",
  "tika-vin11t0:4669_3": "sikkhā cāti “buddhaṃ paccācikkhāmī”ti vuttasikkhāpadañca. Tathā kismiñcideva cāti",
  "tika-vin11t0:4669_4": "“kismiñcideva adhikaraṇe paccākatā”ti vuttasikkhāpadañca.",
  "tika-vin11t0:4670_0": "381. Saṃsaṭṭhā dve cāti “bhikkhuniyo paneva saṃsaṭṭhā viharantī”ti ca “yā pana bhikkhunī",
  "tika-vin11t0:4670_1": "evaṃ vadeyya saṃsaṭṭhāva, ayye, tumhe viharathā”tiādivacanaṃ paṭicca vuttasikkhāpadadvayañca.",
  "tika-vin11t0:4670_2": "Vadhitvā cāti “attānaṃ vadhitvā vadhitvā rodeyyā”ti vuttasikkhāpadañca. Visibbetvā",
  "tika-vin11t0:4670_3": "cāti “bhikkhuniyā cīvaraṃ visibbetvā vā visibbāpetvā vā”ti vuttasikkhāpadañca. Dukkhitanti",
  "tika-vin11t0:4670_4": "“dukkhitaṃ sahajīvini”nti vuttasikkhāpadañca. Punadeva ca saṃsaṭṭhāti “saṃsaṭṭhā",
  "tika-vin11t0:4670_5": "vihareyya gahapatinā vā gahapatiputtena vā”ti evaṃ puna vuttasaṃsaṭṭhasikkhāpadañca.",
  "tika-vin11t0:4670_6": "Neva vūpasameyya cāti “‘ehāyye, imaṃ adhikaraṇaṃ vūpasamehī’ti vuccamānā ‘sādhū’ti",
  "tika-vin11t0:4670_7": "paṭissuṇitvā sā pacchā anantarāyikinī neva vūpasameyyā”ti vuttasikkhāpadañca.",
  "tika-vin11t0:4671_0": "382. Jānaṃ sabhikkhukārāmanti “jānaṃ sabhikkhukaṃ ārāmaṃ anāpucchā paviseyyā”ti vuttasikkhāpadañca.",
  "tika-vin11t0:4671_1": "Tatheva na pavārayeti “ubhatosaṅghe tīhi ṭhānehi na pavāreyyā”ti vuttasikkhāpadañca.",
  "tika-vin11t0:4671_2": "Tathā anvaddhamāsañcāti “anvaddhamāsaṃ bhikkhuniyā bhikkhusaṅghato dve dhammā paccāsīsitabbā”ti",
  "tika-vin11t0:4671_3": "vuttasikkhāpadañca. Sahajīviniyo duveti “sahajīviniṃ vuṭṭhāpetvā dve vassāni neva",
  "tika-vin11t0:4671_4": "anuggaṇheyya, sahajīviniṃ vuṭṭhāpetvā neva vūpakāseyyā”ti vuttasikkhāpadadvayañca.",
  "tika-vin11t0:4672_0": "383-4. Sace me cīvaraṃ ayyeti “sace me tvaṃ, ayye, cīvaraṃ dassasi, evāhaṃ taṃ vuṭṭhāpessāmī”ti",
  "tika-vin11t0:4672_1": "vuttasikkhāpadañca. Anubandhissasīti “sace maṃ tvaṃ, ayye, dve vassāni anubandhissasi,",
  "tika-vin11t0:4672_2": "evāhaṃ taṃ vuṭṭhāpessāmī”ti vuttasikkhāpadañca. Asamena sambuddhena pakāsitā ime",
  "tika-vin11t0:4672_3": "sattatiṃsa dhammā sabbe kāyavācādito kāyavācācittato ekasamuṭṭhānā katā samanubhāsanā",
  "tika-vin11t0:4672_4": "siyuṃ samuṭṭhānato samanubhāsanasikkhāpadena sadisā siyunti yojanā.",
  "tika-vin11t0:4673": "Samanubhāsanasamuṭṭhānavaṇṇanā.",
  "tika-vin11t0:4674_0": "385. Kathināni ca tīṇīti “niṭṭhitacīvarasmiṃ bhikkhunā ubbhatasmiṃ kathine”ti vuttāni",
  "tika-vin11t0:4674_1": "ādito tīṇi sikkhāpadāni. Pattoti “dasāhaparamaṃ atirekapatto”ti vuttasikkhāpadañca.",
  "tika-vin11t0:4674_2": "Bhesajjameva cāti “paṭisāyanīyāni bhesajjānī”ti vuttasikkhāpadañca. Accekampi cāti",
  "tika-vin11t0:4674_3": "accekasikkhāpadañca. Sāsaṅkanti tadanantarameva sāsaṅkasikkhāpadañca. Pakkamantadvayampi",
  "tika-vin11t0:4674_4": "cāti “taṃ pakkamanto neva uddhareyyā”ti bhūtagāmavagge vuttasikkhāpadadvayañca.",
  "tika-vin11t0:4675_0": "386. Tathā upassayaṃ gantvāti “bhikkhunupassayaṃ upasaṅkamitvā bhikkhuniyo ovadeyyā”ti",
  "tika-vin11t0:4675_1": "vuttasikkhāpadañca. Paramparaṃ bhojananti “paramparabhojane pācittiya”nti vuttasikkhāpadañca.",
  "tika-vin11t0:4675_2": "Anatirittanti “anatirittaṃ khādanīyaṃ vā bhojanīyaṃ vā”ti vuttasikkhāpadañca. Sabhattoti",
  "tika-vin11t0:4675_3": "“nimantito sabhatto samāno”ti vuttasikkhāpadañca. Vikappetvā tatheva cāti “cīvaraṃ",
  "tika-vin11t0:4675_4": "vikappetvā”ti vuttasikkhāpadañca.",
  "tika-vin11t0:4676_0": "387. Raññoti “rañño khattiyassā”ti vuttasikkhāpadañca. Vikāleti “vikāle gāmaṃ paviseyyā”ti",
  "tika-vin11t0:4676_1": "vuttasikkhāpadañca. Vosāsāti “vosāsamānarūpā ṭhitā”ti vuttasikkhāpadañca. “Āraññake",
  "tika-vin11t0:4676_2": "ussayavādikā”ti padacchedo. Āraññaketi “tathārūpesu āraññakesu senāsanesu pubbe appaṭisaṃvidita”nti",
  "tika-vin11t0:4676_3": "vuttasikkhāpadañca. Ussayavādikāti “ussayavādikā vihareyyā”ti vuttasikkhāpadañca.",
  "tika-vin11t0:4676_4": "Pattasannicayañcevāti “pattasannicayaṃ kareyyā”ti vuttasikkhāpadañca. Pure, pacchā,",
  "tika-vin11t0:4676_5": "vikālaketi “yā pana bhikkhunī purebhattaṃ kulāni upasaṅkamitvā”ti ca “pacchābhattaṃ",
  "tika-vin11t0:4676_6": "kulāni upasaṅkamitvā”ti ca “vikāle kulāni upasaṅkamitvā”ti ca vuttasikkhāpadattayañca.",
  "tika-vin11t0:4677_0": "388-9. Pañcāhikanti “pañcāhikaṃ saṅghāṭicāraṃ atikkameyyā”ti vuttasikkhāpadañca.",
  "tika-vin11t0:4677_1": "Saṅkamaninti “cīvarasaṅkamanīyaṃ dhāreyyā”ti vuttasikkhāpadañca. Tathā āvasathadvayanti",
  "tika-vin11t0:4677_2": "“āvasathacīvaraṃ anissajjitvā paribhuñjeyya, āvasathaṃ anissajjitvā cārikaṃ pakkameyyā”ti",
  "tika-vin11t0:4677_3": "evaṃ āvasathena saddhiṃ vuttasikkhāpadadvayañca. Pasākheti “pasākhe jātaṃ gaṇḍaṃ",
  "tika-vin11t0:4677_4": "vā”ti vuttasikkhāpadañca. Āsane cāti “bhikkhussa purato anāpucchā āsane nisīdeyyā”ti",
  "tika-vin11t0:4677_5": "vuttasikkhāpadañcāti ime pana ekūnatiṃsa dhammā kāyavācato, kāyavācācittato ca samuṭṭhānato",
  "tika-vin11t0:4677_6": "sabbe dvisamuṭṭhānikā, tatoyeva kathinasambhavā kathinasamuṭṭhānā hontīti yojanā.",
  "tika-vin11t0:4678": "Kathinasamuṭṭhānavaṇṇanā.",
  "tika-vin11t0:4679_0": "390. Dve seyyāti dve sahaseyyasikkhāpadāni ca. Āhaccapādo cāti āhaccapādakasikkhāpadañca.",
  "tika-vin11t0:4679_1": "Piṇḍañcāti āvasathapiṇḍabhojanasikkhāpadañca. Gaṇabhojananti gaṇabhojanasikkhāpadañca.",
  "tika-vin11t0:4679_2": "Vikāleti vikālabhojanasikkhāpadañca. Sannidhiñcevāti sannidhikārakasikkhāpadañca.",
  "tika-vin11t0:4679_3": "Dantaponanti dantaponasikkhāpadañca. Acelakanti acelakasikkhāpadañca.",
  "tika-vin11t0:4680_0": "391. Uyyuttañcāti “uyyuttaṃ senaṃ dassanāya gaccheyyā”ti vuttasikkhāpadañca. “Vase",
  "tika-vin11t0:4680_1": "uyyodhi”nti padacchedo. Vaseti “senāya vaseyyā”ti vuttasikkhāpadañca. Uyyodhinti",
  "tika-vin11t0:4680_2": "“uyyodhikaṃ vā…pe… anīkadassanaṃ vā gaccheyyā”ti vuttasikkhāpadañca. Surāti surāpānasikkhāpadañca.",
  "tika-vin11t0:4680_3": "Orena nhāyananti orenaddhamāsanahāyanasikkhāpadañca. Dubbaṇṇakaraṇañcevāti “tiṇṇaṃ",
  "tika-vin11t0:4680_4": "dubbaṇṇakaraṇāna”nti vuttasikkhāpadañca. Pāṭidesanīyadvayanti vuttāvasesaṃ pāṭidesanīyadvayañca.",
  "tika-vin11t0:4681_0": "392. Lasuṇanti lasuṇasikkhāpadañca. Upatiṭṭheyyāti “bhikkhussa bhuñjantassa pānīyena",
  "tika-vin11t0:4681_1": "vā vidhūpanena vā upatiṭṭheyyā”ti vuttasikkhāpadañca. Naccadassanameva cāti “naccaṃ",
  "tika-vin11t0:4681_2": "vā gītaṃ vā vāditaṃ vā dassanāya gaccheyyā”ti vuttasikkhāpadañca. Nagganti “naggā",
  "tika-vin11t0:4681_3": "nahāyeyyā”ti vuttasikkhāpadañca. Attharaṇanti “ekattharaṇapāvuraṇā tuvaṭṭeyyu”nti",
  "tika-vin11t0:4681_4": "vuttasikkhāpadañca. Mañceti “ekamañce tuvaṭṭeyyu”nti vuttasikkhāpadañca. Antoraṭṭheti",
  "tika-vin11t0:4681_5": "“antoraṭṭhe sāsaṅkasammate”ti vuttasikkhāpadañca. Tathā bahīti “tiroraṭṭhe sāsaṅkasammate”ti vuttasikkhāpadañca.",
  "tika-vin11t0:4682_0": "393. Antovassanti “antovassaṃ cārikaṃ careyyā”ti vuttasikkhāpadañca. Agārañcāti “rājāgāraṃ",
  "tika-vin11t0:4682_1": "vā cittāgāraṃ vā…pe… pokkharaṇiṃ vā dassanāya gaccheyyā”ti vuttasikkhāpadañca. Āsandinti",
  "tika-vin11t0:4682_2": "“āsandiṃ vā pallaṅkaṃ vā paribhuñjeyyā”ti vuttasikkhāpadañca. Suttakantananti “suttaṃ",
  "tika-vin11t0:4682_3": "kanteyyā”ti vuttasikkhāpadañca. Veyyāvaccanti “gihiveyyāvaccaṃ kareyyā”ti vuttasikkhāpadañca.",
  "tika-vin11t0:4682_4": "Sahatthā cāti “agārikassa vā paribbājakassa vā paribbājikāya vā sahatthā khādanīyaṃ",
  "tika-vin11t0:4682_5": "vā bhojanīyaṃ vā dadeyyā”ti vuttasikkhāpadañca. Āvāse ca abhikkhuketi “abhikkhuke",
  "tika-vin11t0:4682_6": "āvāse vassaṃ vaseyyā”ti vuttasikkhāpadañca.",
  "tika-vin11t0:4683_0": "394. Chattanti “chattupāhanaṃ dhāreyyā”ti vuttasikkhāpadañca. Yānañcāti “yānena yāyeyyā”ti",
  "tika-vin11t0:4683_1": "vuttasikkhāpadañca. Saṅghāṇinti “saṅghāṇiṃ dhāreyyā”ti vuttasikkhāpadañca. Alaṅkāranti",
  "tika-vin11t0:4683_2": "“itthālaṅkāraṃ dhāreyyā”ti vuttasikkhāpadañca. Gandhavāsitanti “gandhavaṇṇakena nahāyeyya,",
  "tika-vin11t0:4683_3": "vāsitakena piññākena nahāyeyyā”ti vuttasikkhāpadadvayañca. “Bhikkhunī…pe… gihiniyā”ti",
  "tika-vin11t0:4683_4": "etena “bhikkhuniyā ummaddāpeyyā”tiādīni cattāri sikkhāpadāni vuttāni.",
  "tika-vin11t0:4684_0": "395. Tathāsaṃkaccikāti “asaṃkaccikā gāmaṃ paviseyyā”ti evaṃ vuttasikkhāpadañca. Ime",
  "tika-vin11t0:4684_1": "pana tecattālīsa dhammā sabbe kāyacittavasena dvisamuṭṭhānikā. Eḷakalomena samuṭṭhānato",
  "tika-vin11t0:4684_2": "samā hontīti yojanā.",
  "tika-vin11t0:4685": "Eḷakalomasamuṭṭhānavaṇṇanā.",
  "tika-vin11t0:4686_0": "396-7. Aññatrāti “mātugāmassa uttarichappañcavācāhi dhammaṃ deseyya aññatra viññunā",
  "tika-vin11t0:4686_1": "purisaviggahenā”ti vuttasikkhāpadañca. Asammato cevāti “asammato bhikkhuniyo ovadeyyā”ti",
  "tika-vin11t0:4686_2": "vuttasikkhāpadañca. Tathā atthaṅgatena cāti “atthaṅgate sūriye bhikkhuniyo ovadeyyā”ti",
  "tika-vin11t0:4686_3": "vuttasikkhāpadañca. Tiracchānavijjā dve vuttāti “tiracchānavijjaṃ pariyāpuṇeyya,",
  "tika-vin11t0:4686_4": "vāceyyā”ti evaṃ vuttāni dve sikkhāpadāni ca. Anokāsakatampi cāti “anokāsakataṃ bhikkhuṃ",
  "tika-vin11t0:4686_5": "pañhaṃ puccheyyā”ti vuttasikkhāpadañcāti ime pana sabbe cha dhammā vācato, vācācittato",
  "tika-vin11t0:4686_6": "cāti imehi dvīhi samuṭṭhānehi samuṭṭhānikā honti. Padasodhammatulyatā ayametesaṃ",
  "tika-vin11t0:4686_7": "padasodhammena sadisabhāvoti yojanā.",
  "tika-vin11t0:4687": "Padasodhammasamuṭṭhānavaṇṇanā.",
  "tika-vin11t0:4688_0": "398-9. Ekanti “bhikkhuniyā saddhiṃ saṃvidhāya ekaddhānamaggaṃ paṭipajjeyyā”ti vuttasikkhāpadañca.",
  "tika-vin11t0:4688_1": "Nāvanti “ekanāvaṃ abhiruheyyā”ti vuttasikkhāpadañca. Paṇītañcāti “paṇītabhojanāni",
  "tika-vin11t0:4688_2": "agilāno attano atthāya viññāpetvābhuñjeyyā”ti vuttasikkhāpadañca. Saṃvidhānañcāti",
  "tika-vin11t0:4688_3": "mātugāmena saddhiṃ saṃvidhāya gamanasikkhāpadañca. Saṃhareti “sambādhe lomaṃ saṃharāpeyyā”ti",
  "tika-vin11t0:4688_4": "vuttasikkhāpadañca. Dhaññanti “āmakadhaññaṃ viññatvā vā”ti vuttasikkhāpadañca. Nimantitā",
  "tika-vin11t0:4688_5": "cevāti “nimantitā vā pavāritā vā khādanīyaṃ vā bhojanīyaṃ vā khādeyya vā bhuñjeyya",
  "tika-vin11t0:4688_6": "vā”ti vuttasikkhāpadañca. Pāṭidesaniyaṭṭhakanti bhikkhunīnaṃ vuttā aṭṭha pāṭidesanīyā",
  "tika-vin11t0:4688_7": "ceti buddhaseṭṭhena paññattā etā cuddasa sikkhā catusamuṭṭhānā kāyato, kāyavācato,",
  "tika-vin11t0:4688_8": "kāyacittato, vācācittato cāti catūhi samuṭṭhānehi samuṭṭhahanti. Samuṭṭhānato addhānena",
  "tika-vin11t0:4688_9": "addhānasikkhāpadena samā hontīti matāti yojanā.",
  "tika-vin11t0:4689": "Addhānasamuṭṭhānavaṇṇanā.",
  "tika-vin11t0:4690_0": "400-1. Sutinti upassutitiṭṭhanasikkhāpadañca. Sūpādiviññattinti sūpodanaviññattisikkhāpadañca.",
  "tika-vin11t0:4690_1": "Andhakāreti “rattandhakāre appadīpe”ti vuttasikkhāpadañca. Tatheva ca paṭicchanneti",
  "tika-vin11t0:4690_2": "“paṭicchanne okāse”ti vuttasikkhāpadañca. Okāseti “ajjhokāse purisena saddhi”nti",
  "tika-vin11t0:4690_3": "evaṃ vuttasikkhāpadañca. Byūhe cāti tadanantarameva “rathikāya vā byūhe vā siṅghāṭake",
  "tika-vin11t0:4690_4": "vā purisena saddhi”nti āgatasikkhāpadañcāti ime sabbepi ādiccabandhunā desitā cha",
  "tika-vin11t0:4690_5": "dhammā catutthacchaṭṭhato kāyacittato, kāyavācācittato ca samuṭṭhahantā theyyasatthasamuṭṭhānā",
  "tika-vin11t0:4690_6": "theyyasatthasikkhāpadena samānasamuṭṭhānā siyunti yojanā.",
  "tika-vin11t0:4691": "Theyyasatthasamuṭṭhānavaṇṇanā.",
  "tika-vin11t0:4692_0": "402. Chatta, daṇḍakarassāpīti “na chattapāṇissa daṇḍapāṇissā”ti vuttasikkhāpadadvayañca.",
  "tika-vin11t0:4692_1": "Satthāvudhakarassāpīti “na satthapāṇissa, na āvudhapāṇissā”ti vuttasikkhāpadadvayañca.",
  "tika-vin11t0:4692_2": "Pādukūpāhanā, yānanti “na pādukāruḷhassa, na upāhanāruḷhassa, na yānagatassā”ti vuttasikkhāpadattayañca.",
  "tika-vin11t0:4692_3": "Seyyā, pallatthikāya cāti “na sayanagatassa, na pallatthikāya nisinnassā”ti vuttasikkhāpadadvayañca.",
  "tika-vin11t0:4693_0": "403. Veṭhitoguṇṭhito cāti “na veṭhitasīsassa, na oguṇṭhitasīsassā”ti vuttasikkhāpadadvayañcāti",
  "tika-vin11t0:4693_1": "nidassitā sabbe ekādasa dhammā vācācittasaṅkhātena ekena samuṭṭhānena samuṭṭhitā",
  "tika-vin11t0:4693_2": "dhammadesanasamuṭṭhānāti saññitā sallakkhitāti yojanā.",
  "tika-vin11t0:4694": "Dhammadesanasamuṭṭhānavaṇṇanā.",
  "tika-vin11t0:4695_0": "404. Evaṃ tāva sambhinnasamuṭṭhānaṃ veditabbaṃ, niyatasamuṭṭhānaṃ tividhaṃ, taṃ ekasseva",
  "tika-vin11t0:4695_1": "sikkhāpadassa hotīti visuṃyeva dassetumāha “bhūtārocanakañcevā”tiādi. Bhūtārocanakañcevāti",
  "tika-vin11t0:4695_2": "tīhi acittakasamuṭṭhānehi samuṭṭhitaṃ bhūtārocanasikkhāpadañca. Corivuṭṭhāpanampi",
  "tika-vin11t0:4695_3": "cāti vācācittato, kāyavācācittato cāti dvīhi samuṭṭhitaṃ corivuṭṭhāpanasikkhāpadañca.",
  "tika-vin11t0:4695_4": "Ananuññātameva ananuññātamattaṃ. Ananuññātamattanti vācato, kāyavācato, vācācittato,",
  "tika-vin11t0:4695_5": "kāyavācācittato cāti catūhi samuṭṭhitaṃ ananuññātasikkhāpadañcāti. Idaṃ tayanti idaṃ",
  "tika-vin11t0:4695_6": "sikkhāpadattayaṃ. Asambhinnanti kenaci aññena sikkhāpadena asammissasamuṭṭhānaṃ.",
  "tika-vin11t0:4696": "Iti uttare līnatthapakāsaniyā",
  "tika-vin11t0:4697": "Samuṭṭhānasīsakathāvaṇṇanā niṭṭhitā.",
  "tika-vin11t0:4698": "Āpattisamuṭṭhānakathāvaṇṇanā",
  "tika-vin11t0:4699": "405. Ādināti paṭhamena kāyasaṅkhātena samuṭṭhānena.",
  "tika-vin11t0:4700_0": "406-7. Dukkaṭādayoti ādi-saddena thullaccayasaṅghādisesā gahitā. Yathāha – “payoge",
  "tika-vin11t0:4700_1": "dukkaṭaṃ. Ekaṃ piṇḍaṃ anāgate āpatti thullaccayassa. Tasmiṃ piṇḍe āgate āpatti saṅghādisesassā”ti.",
  "tika-vin11t0:4700_2": "Vikāle pana pācittīti vikālabhojanapācitti. Aññātihatthatoti aññātikāya bhikkhuniyā",
  "tika-vin11t0:4700_3": "antaragharaṃ paviṭṭhāya hatthato. Gahetvāti khādanīyaṃ vā bhojanīyaṃ vā sahatthā",
  "tika-vin11t0:4700_4": "paṭiggahetvā. “Pañca imā āpattiyo”ti padacchedo.",
  "tika-vin11t0:4701": "408. Dutiyenāti vācāsaṅkhātena samuṭṭhānena.",
  "tika-vin11t0:4702_0": "409-10. Samādisati katheti ce. Sabbathā vipannanti adesitavatthukatādinā sabbappakārena",
  "tika-vin11t0:4702_1": "vipannappadesaṃ. Kuṭinti saññācikāya kuṭiṃ. Yathāha parivāre “tassa kuṭiṃ karonti",
  "tika-vin11t0:4702_2": "adesitavatthukaṃ pamāṇātikkantaṃ sārambhaṃ aparikkamana”nti. Padasodhammaṃ mūlaṃ",
  "tika-vin11t0:4702_3": "samuṭṭhānaṃ yassa pācittiyassāti tathā vuttaṃ, tena padasodhammamūlena, sahatthe",
  "tika-vin11t0:4702_4": "cetaṃ karaṇavacanaṃ.",
  "tika-vin11t0:4703": "411. Tatiyena samuṭṭhānenāti kāyavācāsaṅkhātena samuṭṭhānena.",
  "tika-vin11t0:4704": "412. Saṃvidahitvānāti saddhiṃ vidahitvā, “kuṭiṃ karomā”ti aññehi saddhiṃ mantetvāti attho.",
  "tika-vin11t0:4705_0": "413. Vatvāti attano atthāya viññāpetvā. Bhikkhuninti bhikkhūnaṃ bhuñjanaṭṭhāne ṭhatvā",
  "tika-vin11t0:4705_1": "“idha sūpaṃ detha, idha odanaṃ dethā”ti vosāsamānaṃ upāsakānaṃ vatvā dāpentiṃ bhikkhuniṃ.",
  "tika-vin11t0:4705_2": "Na nivāretvāti “apasakka tāva, bhagini, yāva bhikkhū bhuñjantī”ti anapasādetvā bhuñjatoti yojanā.",
  "tika-vin11t0:4706": "414. Catutthena kāyacittasamuṭṭhānena kati āpattiyo siyunti yojanā.",
  "tika-vin11t0:4707": "417. Pañcamenāti vācācittasamuṭṭhānena. Vadanti vadanto samudācaranto.",
  "tika-vin11t0:4708": "418. Kuṭinti nidassanamattaṃ, adesitavatthukaṃ pamāṇātikkantaṃ sārambhaṃ aparikkamanaṃ senāsanampi gahaṇaṃ veditabbaṃ.",
  "tika-vin11t0:4709_0": "419. Vāceti padaso dhammanti ettha “anupasampanna”nti seso. Yathāha – “bhikkhu akappiyasaññī",
  "tika-vin11t0:4709_1": "anupasampannaṃ padaso dhammaṃ vācetī”ti. Davakamyatā vadantassāti jātiādīhi akkosavatthūhi",
  "tika-vin11t0:4709_2": "kīḷādhippāyena vadantassa. Davakamyatāti ca “paṭisaṅkhā yoniso”tiādīsu viya ya-kāralopena niddeso.",
  "tika-vin11t0:4710_0": "420. Chaṭṭhena kāyavācācittasamuṭṭhānena. Saṃvidahitvānāti saṃvidhāya, “tvañca ahañca",
  "tika-vin11t0:4710_1": "ekato avaharissāmā”ti sammantanaṃ katvā. Bhaṇḍaṃ haratīti “bhāriyaṃ tvaṃ ekaṃ passaṃ",
  "tika-vin11t0:4710_2": "gaṇha, ahaṃ ima”nti vatvā tena saha ṭhānā cāveti ce.",
  "tika-vin11t0:4711_0": "423. Idha imasmiṃ sāsane. Vimatūparamaṃ paramanti ettha “kappiyaṃ nu kho, akappiya”nti",
  "tika-vin11t0:4711_1": "vā “āpatti nu kho, anāpattī”ti vā “dhammo nu kho, adhammo”ti vā evamādinā nayena",
  "tika-vin11t0:4711_2": "vividhenākārena pavattā vimati vicikicchā vimati. Vimatiṃ uparameti vināsetīti vimatūparamaṃ.",
  "tika-vin11t0:4711_3": "Paramaṃ uttamaṃ. Uttaranti vibhaṅgakhandhakāgatānaṃ nidānādivinicchayānaṃ pañhauttarabhāvena",
  "tika-vin11t0:4711_4": "ṭhitattā uttaraṃ. Imaṃ uttaraṃ nāma pakaraṇaṃ yo uttarati paññāya ogāhetvā pariyosāpeti.",
  "tika-vin11t0:4711_5": "Idha “uttaraṃ uttara”nti padadvaye ekaṃ guṇanidassanaṃ, ekaṃ satthanidassananti gahetabbaṃ.",
  "tika-vin11t0:4711_6": "Sunayena yuto so puggalo vinayaṃ piṭakaṃ uttaratīti sambandho. Kiṃ visiṭṭhanti āha",
  "tika-vin11t0:4711_7": "“sunaya”ntiādi. Suṭṭhu cārittavārittadaḷhīkaraṇasithilakaraṇabhedā paññattianaupaññattādinayā",
  "tika-vin11t0:4711_8": "etthāti sunayo, taṃ. Suṭṭhu nīyati vinicchayo etenāti sunayo, uttaravinicchayo, tena.",
  "tika-vin11t0:4711_9": "Vinicchayāvabodhena saṃyutto samannāgato. Dukkhena uttarīyatīti duttaraṃ. Pātimokkhasaṃvarasīladīpakattena",
  "tika-vin11t0:4711_10": "samādhipaññānibbānasaṅkhātauttarappattiyā patiṭṭhābhāvato uttaraṃ uttarati ogāhetvā",
  "tika-vin11t0:4711_11": "pariyosānaṃ pāpuṇātīti attho.",
  "tika-vin11t0:4712_0": "Idha yo vimatūparamaṃ paramaṃ uttaraṃ uttaraṃ nāma pakaraṇaṃ uttarati, sunayena yuto",
  "tika-vin11t0:4712_1": "so puggalo sunayaṃ duttaraṃ uttaraṃ vinayaṃ uttaratīti yojanā. Ca-saddena satthantarasamuccayatthena",
  "tika-vin11t0:4712_2": "imamatthaṃ dīpeti. Seyyathidaṃ, idha yo sunayaṃ duttaraṃ uttaraṃ vinayaṃ uttarati,",
  "tika-vin11t0:4712_3": "sunayena yuto so puggalo vimatūparamaṃ paramaṃ uttaraṃ uttaraṃ nāma pakaraṇaṃ uttaratīti.",
  "tika-vin11t0:4712_4": "Iminā yo uttaraṃ jānāti, so vinayaṃ jānāti. Yo vinayaṃ jānāti, so uttaraṃ jānātīti",
  "tika-vin11t0:4712_5": "uttarapakaraṇassa vinayapiṭakajānane accantūpakāritā vibhāvitāti daṭṭhabbaṃ.",
  "tika-vin11t0:4713": "Iti uttare līnatthapakāsaniyā",
  "tika-vin11t0:4714": "Āpattisamuṭṭhānakathāvaṇṇanā niṭṭhitā.",
  "tika-vin11t0:4715": "Ekuttaranayakathāvaṇṇanā",
  "tika-vin11t0:4716": "424. Ito paranti ito samuṭṭhānavinicchayakathāya paraṃ. Paranti uttamaṃ. Ekuttaraṃ nayanti ekekaaṅgātirekatāya ekuttarasaṅkhātaṃ ekakadukādinayaṃ.",
  "tika-vin11t0:4717": "425-7. Ke āpattikarā dhammā…pe… kā cādesanagāminīti ekekapañhavasena uttānatthoyeva.",
  "tika-vin11t0:4718": "428. Samuṭṭhānānīti ādiko vissajjanasaṅkhāto uttaravādo. Tattha samuṭṭhānāni…pe… dīpitāti yasmā etesaṃ vasena puggalo āpattiṃ karoti āpajjati, tasmā “āpattikarā”ti vuttā.",
  "tika-vin11t0:4719_0": "429. Tatthāti tāsu āpattīsu. Lahukāti lahukena vinayakammena visujjhanato lahukā.",
  "tika-vin11t0:4719_1": "Garukena vinayakammena visujjhanato saṅghādisesāpatti, kenaci ākārena anāpattibhāvaṃ",
  "tika-vin11t0:4719_2": "upanetuṃ asakkuṇeyyato pārājikāpatti ca garukāpatti nāma, tā pana lahukāsu vuttāsu",
  "tika-vin11t0:4719_3": "tabbipariyāyato ñātuṃ sakkāti vissajjane visuṃ na vuttā.",
  "tika-vin11t0:4720": "431. Duṭṭhuṃ kucchitabhāvaṃ paramajegucchaṃ nindanīyabhāvaṃ ulati gacchatīti duṭṭhullaṃ, pārājikasaṅghādisesaṃ. Tenāha “duvidhāpatti ādito”ti.",
  "tika-vin11t0:4721_0": "432. Pañcānantariyasaṃyuttāti mātughātakapitughātakaarahantaghātakehi āpannā manussaviggahapārājikāpatti",
  "tika-vin11t0:4721_1": "ca lohituppādakasaṅghabhedakānaṃ abhabbatāhetukā kāyavacīdvārappavattā akusalacetanāsaṅkhātā",
  "tika-vin11t0:4721_2": "pārājikā ca anantarameva apāyuppattihetutāya ime pañca anantarasaṃyuttā nāma. Tā",
  "tika-vin11t0:4721_3": "pana micchattaniyatesu antogadhattā “niyatā”ti vuttā.",
  "tika-vin11t0:4722_0": "Parivāre pana aññepi antarāyikādī bahū ekakā dassitā, te pana ganthabhīrukajanānuggahena",
  "tika-vin11t0:4722_1": "ācariyena idha na dassitā. Atthikehi parivāreyeva gahetabbā. Ettha ca sattapi āpattiyo",
  "tika-vin11t0:4722_2": "sañcicca vītikkantā saggantarāyañceva mokkhantarāyañca karontīti antarāyikā. Ajānantena",
  "tika-vin11t0:4722_3": "vītikkantā pana paṇṇattivajjāpatti neva saggantarāyaṃ, na mokkhantarāyaṃ karotīti",
  "tika-vin11t0:4722_4": "anantarāyikā. Antarāyikaṃ āpannassapi desanāgāminiṃ desetvā vuṭṭhānagāminito vuṭṭhāya",
  "tika-vin11t0:4722_5": "suddhipattassa, sāmaṇerabhūmiyaṃ ṭhitassa ca avārito saggamaggamokkhamaggoti.",
  "tika-vin11t0:4723": "Ekakakathāvaṇṇanā.",
  "tika-vin11t0:4724_0": "435. Addhavihīno nāma ūnavīsativasso. Aṅgavihīno nāma hatthacchinnādibhedo. Vatthuvipanno",
  "tika-vin11t0:4724_1": "nāma paṇḍako, tiracchānagato, ubhatobyañjanako ca. Avasesā theyyasaṃvāsakādayo aṭṭha",
  "tika-vin11t0:4724_2": "abhabbaṭṭhānappattā dukkaṭakārino nāma, imasmiṃyeva attabhāve dukkaṭena attano kammena",
  "tika-vin11t0:4724_3": "abhabbaṭṭhānappattāti attho. Aparipuṇṇoti aparipuṇṇapattacīvaro. No yācatīti upasampannaṃ",
  "tika-vin11t0:4724_4": "na yācati. Paṭisiddhāti “dve puggalā na upasampādetabbā”tiādinā vāritā.",
  "tika-vin11t0:4725": "436. Haveti ekaṃsatthe nipāto. Laddhasamāpattissa bhikkhuno dīpitā āpatti atthi have attheva. No laddhasamāpattissāti aladdhasamāpattissa dīpitā āpatti atthevāti yojanā.",
  "tika-vin11t0:4726": "437. Bhūtassāti attani santassa uttarimanussadhammassa. Abhūtārocanāpattīti catutthapārājikāpatti. Asamāpattilābhino niddiseti yojanā.",
  "tika-vin11t0:4727": "438. “Atthi saddhammasaṃyuttā”tiādīsu atthi-saddo paccattekavacanantehi paccekaṃ yojetabbo.",
  "tika-vin11t0:4728": "439. Padasodhammamūlādīti ādi-saddena “uttarichappañcavācādhammadesanā”ti āpattīnaṃ gahaṇaṃ.",
  "tika-vin11t0:4729_0": "440. Bhogeti paribhoge. “Saparikkhārasaṃyutā”ti idañca nidassanamattaṃ. “Pattacīvarānaṃ",
  "tika-vin11t0:4729_1": "nissajjane, kiliṭṭhacīvarānaṃ adhovane, malaggahitapattassa apacane”ti evamādikā",
  "tika-vin11t0:4729_2": "ayuttaparibhogā āpattiyopi sakaparikkhārasaṃyuttāyeva.",
  "tika-vin11t0:4730_0": "441. Mañcapīṭhādinti ādi-saddena bhisiādīnaṃ gahaṇaṃ. Ajjhokāsattharepi cāti ajjhokāse",
  "tika-vin11t0:4730_1": "atthare attharāpane sati. Anāpucchāva gamaneti anāpucchitvā vā gamane. Vā-saddena",
  "tika-vin11t0:4730_2": "anuddharitvā vā anuddharāpetvā vā gamanaṃ saṅgaṇhāti. Parasantakasaṃyutāti paraparikkhārapaṭibaddhā.",
  "tika-vin11t0:4731": "443. “Sikharaṇīsī”ti yaṃ vacanaṃ saccaṃ, taṃ bhaṇato garukaṃ duṭṭhullavācāsaṅghādiseso siyāti yojanā.",
  "tika-vin11t0:4732_0": "445. Garukāpattīti uttarimanussadhammapārājikāpatti. Bhūtassārocaneti bhūtassa uttarimanussadhammassa",
  "tika-vin11t0:4732_1": "anupasampannassa ārocane. Saccaṃ vadatoti saccaṃ vacanaṃ vadantassa. Lahukāti pācittiyāpatti.",
  "tika-vin11t0:4733": "447. Vikopetunti vaggakaraṇena vikopetuṃ. Hatthapāsaṃ jahanti antosīmāya eva hatthapāsaṃ jahanto, hatthapāsaṃ jahitvā ekamantaṃ nisīdantoti attho. Phuseti bhūmigato phuseyya.",
  "tika-vin11t0:4734_0": "448. Vehāsakuṭiyā upari āhaccapādakaṃ mañcaṃ vā pīṭhaṃ vā abhinisīdanto vehāsagato",
  "tika-vin11t0:4734_1": "āpajjatīti yojanā. Sace taṃ bhūmiyaṃ paññapetvā nisajjeyya, na āpajjeyya. Tena vuttaṃ “na bhūmito”ti.",
  "tika-vin11t0:4735": "449. Pavisantoti ārāmaṃ pavisanto. Nikkhamanti tato eva nikkhamanto. Tanti ārāmaṃ.",
  "tika-vin11t0:4736": "450. Vattamapūretvānāti sīsato chattāpanayanaṃ, pādato upāhanāmuñcanavattaṃ akatvā. Nikkhamanti bahi nikkhamanto chattupāhanaṃ dhārentopi na āpajjati.",
  "tika-vin11t0:4737": "451. “Nikkhamanto”ti idaṃ “nikkhama”nti etassa atthapadaṃ. Pavisaṃ na cāti yaṃ ārāmaṃ sandhāya gato, taṃ pavisanto na āpajjeyya.",
  "tika-vin11t0:4738": "453. Yā kāci bhikkhunī atigambhīraṃ udakasuddhikaṃ ādiyantī āpattiṃ āpajjatīti yojanā.",
  "tika-vin11t0:4739": "457. Vattaṃ panattanoti yaṃ attano netthāravattaṃ vuttaṃ, so taṃ asamādiyantova āpajjati nāmāti yojanā.",
  "tika-vin11t0:4740": "460. Itarassa ācariyassa, tathā saddhivihārikassa ca.",
  "tika-vin11t0:4741": "462. Dadamānoti pārivattakaṃ vinā dadamāno.",
  "tika-vin11t0:4742_0": "463. Mudūti mudupiṭṭhiko. “Lambīādino”ti padacchedo. Ādi-saddena “hatthena upakkamitvā",
  "tika-vin11t0:4742_1": "asuciṃ mocentassa, ūrunā aṅgajātaṃ pellantassa, attānaṃ vadhitvā vadhitvā rodantiyā",
  "tika-vin11t0:4742_2": "bhikkhuniyā āpattī”ti evamādīnaṃ saṅgaho. Attāti ettha nissitāti uttarapadalopo,",
  "tika-vin11t0:4742_3": "vibhattilopo ca niruttilakkhaṇena daṭṭhabbo. Sesāti methunadhammakāyasaṃsaggapahāradānādīsu",
  "tika-vin11t0:4742_4": "vuttāpatti. Paranissitāti paraṃ nissāya āpajjitabbāti attho.",
  "tika-vin11t0:4743": "465. “Na, bhikkhave, ovādo na gahetabbo”ti vacanato ovādaṃ na gaṇhanto na paṭiggaṇhanto vajjataṃ āpajjati nāma.",
  "tika-vin11t0:4744": "470. Aruṇuggeti aruṇuggamane. Naaruṇuggameti aruṇuggamanato aññasmiṃ kāle.",
  "tika-vin11t0:4745_0": "471. Ekarattātikkame chārattātikkame sattāhātikkame dasāhātikkameti yojanā. Ādi-saddena",
  "tika-vin11t0:4745_1": "māsādīnaṃ saṅgaho. Vuttamāpattinti sabbattha nissaggiye pācittiyāpattiṃ. “Āpajjati",
  "tika-vin11t0:4745_2": "aruṇuggame”ti padacchedo.",
  "tika-vin11t0:4746": "473. Parasantakaṃ rukkhalatādiṃ theyyāya chindantassa pārājikaṃ, chindantassa pācittimattaṃ hotīti āha “bhūtagāmaṃ chindanto pārājikañca pācittiñca phuse”ti.",
  "tika-vin11t0:4747": "475. Chādento panāti ettha “kā āpattī”ti seso. Tatra āha “āpattiṃ chādento naro āpajjatī”ti.",
  "tika-vin11t0:4748_0": "Acchinnoti acchinnacīvaro. Nacchādentoti tiṇena vā paṇṇena vā sākhābhaṅgādinā yena",
  "tika-vin11t0:4748_1": "kenaci attano hirikopinaṃ appaṭicchādento. Yathāha – “tiṇena vā paṇṇena vā paṭicchādetvā",
  "tika-vin11t0:4748_2": "āgantabbaṃ, na tveva naggena āgantabbaṃ. Yo āgaccheyya, āpatti dukkaṭassā”ti.",
  "tika-vin11t0:4749": "476. Kusacīrādinti ādi-saddena vākacīraphalakacīrādīnaṃ titthiyadhajānaṃ gahaṇaṃ. Dhārento koci āpajjatīti seso. Tatrāha – “kusacīrādīni dhārento dhārento āpajjatī”ti.",
  "tika-vin11t0:4750_0": "477. Yaṃ nissaṭṭhapattaṃ “ayaṃ te bhikkhu patto yāvabhedanāya dhāretabbo”ti dinnaṃ,",
  "tika-vin11t0:4750_1": "taṃ sakkaccaṃ adhārento ca dosavā hoti āpajjati āpattiṃ. Sacittakācittakadukassa",
  "tika-vin11t0:4750_2": "saññāvimokkhadukaṃ yathākkamaṃ pariyāyoti āha “sacittakaduka”ntiādi.",
  "tika-vin11t0:4751": "Dukakathāvaṇṇanā.",
  "tika-vin11t0:4752_0": "478. Yā āpatti nāthe tiṭṭhante hoti, no parinibbute, sā āpatti atthi. Yā āpatti nāthe",
  "tika-vin11t0:4752_1": "parinibbute hoti, na tu tiṭṭhante, sāpi atthi. Yā āpatti nāthe tiṭṭhantepi hoti parinibbutepi,",
  "tika-vin11t0:4752_2": "sā āpatti atthīti yojanā.",
  "tika-vin11t0:4753_0": "479. Sā katamāti āha “ruhiruppādanāpattī”tiādi. Tattha theramāvusavādena, vadato",
  "tika-vin11t0:4753_1": "parinibbuteti “yathā kho panānanda, etarahi bhikkhū aññamaññaṃ āvusovādena samudācaranti,",
  "tika-vin11t0:4753_2": "na kho mamaccayena evaṃ samudācaritabbaṃ…pe… navakatarena bhikkhunā therataro bhikkhu",
  "tika-vin11t0:4753_3": "‘bhante’ti vā ‘āyasmā’ti vā samudācaritabbo”ti vacanato theraṃ āvusovādena samudācaraṇapaccayā",
  "tika-vin11t0:4753_4": "āpattiṃ parinibbute bhagavati āpajjati, no tiṭṭhanteti attho.",
  "tika-vin11t0:4754": "481. Kathaṃ kāleyeva āpatti siyā, na vikāle. Kathaṃ vikāleyeva āpatti siyā, kāle na siyā. Kathaṃ kāle ceva vikāle cāti ubhayattha siyāti pañhe.",
  "tika-vin11t0:4755": "482. Yathākkamaṃ vissajjento āha “bhuñjato”tiādi.",
  "tika-vin11t0:4756": "483. Avasesaṃ pana sabbaṃ āpattiṃ kālavikālesu sabbadā āpajjati, tattha ca saṃsayo natthīti yojanā.",
  "tika-vin11t0:4757": "484. “Atthāpatti rattiṃ āpajjati, no divā, atthāpatti divā āpajjati, no rattiṃ, atthāpatti rattiñceva āpajjati divā cā”ti vuttaṃ tikaṃ dassetumāha “rattimevā”tiādi.",
  "tika-vin11t0:4758_0": "486. Atthāpatti dasavasso āpajjati, no ūnadasavasso, sā kathaṃ siyā. Atthāpatti ūnadasavasso",
  "tika-vin11t0:4758_1": "āpajjati, no dasavasso, sā kathaṃ hoti. Atthāpatti dasavassopi āpajjati ūnadasavassopīti",
  "tika-vin11t0:4758_2": "ubhayatthapi āpatti kathaṃ hotīti yojanā.",
  "tika-vin11t0:4759": "487. Tattha vissajjanamāha “upaṭṭhāpetī”tiādi. “Bālo”ti etassa hi atthapadaṃ “abyatto”ti.",
  "tika-vin11t0:4760_0": "488. Ūnadasavasso evaṃ “ahaṃ paṇḍito”ti parisaṃ gaṇhati, tathā āpattiṃ āpajjatīti",
  "tika-vin11t0:4760_1": "yojanā. “Dasavasso ūno”ti padacchedo. Dasavasso, ūnadasavasso cāti ubhopete parisupaṭṭhāpanāpattito",
  "tika-vin11t0:4760_2": "aññaṃ āpattiṃ āpajjatīti yojanā. Ettha ca “āpajjante”ti vattabbe gāthābandhavasena na-kāralopo.",
  "tika-vin11t0:4761": "489. Kathaṃ kāḷe āpattiṃ āpajjati, na juṇhe, kathaṃ juṇhe āpattiṃ āpajjati, na kāḷasmiṃ, kathaṃ kāḷe ca juṇhe cāti ubhayatthapi āpajjatīti yojanā.",
  "tika-vin11t0:4762": "490. Vissajjanamāha “vassa”ntiādi. “Āpajjate appavārento”ti padacchedo. Juṇheti purimapakkhe. Kāḷaketi aparapakkhe.",
  "tika-vin11t0:4763": "491. Avipattināti catubbidhavipattirahitattā avipattinā bhagavatā paññattaṃ. Avasesanti vassaṃ anupagamanāpattiyā ca pavāraṇāpattiyā ca avasesaṃ sabbaṃ āpattiṃ.",
  "tika-vin11t0:4764": "492. Vassūpagamanaṃ kāḷe kappati, juṇhe no kappati, pavāraṇā juṇhe kappati, kāḷe no kappati, sesaṃ anuññātaṃ sabbaṃ saṅghakiccaṃ kāḷe ca juṇhe cāti ubhayatthapi kappatīti yojanā.",
  "tika-vin11t0:4765_0": "493. Atthāpatti hemante hoti, itarautudvaye gimhānavassānasaṅkhāte na hoti, atthāpatti",
  "tika-vin11t0:4765_1": "gimheyeva hoti, na sesesu vassānahemantasaṅkhātesu, atthāpatti vasse hoti, no itaradvaye",
  "tika-vin11t0:4765_2": "hemantagimhasaṅkhāteti yojanā.",
  "tika-vin11t0:4766_0": "494-6. Sā tividhāpi āpatti katamāti āha “dine pāṭipadakkhāte”tiādi. Tattha dine…pe…",
  "tika-vin11t0:4766_1": "puṇṇamāsiyāti aparakattikapuṇṇamāsiyā kāḷapakkhapāṭipadadivase paccuddharitvā vikappetvā",
  "tika-vin11t0:4766_2": "ṭhapitaṃ pana taṃ vassasāṭikacīvaraṃ sace hemante nivāseti, hemante āpajjatīti yojanā.",
  "tika-vin11t0:4767_0": "Pacchimeti ettha sāmivacanappasaṅge bhummaṃ. Pacchimassa kattikassa yasmiṃ puṇṇame",
  "tika-vin11t0:4767_1": "divase vassikasāṭikacīvaraṃ paccuddharitabbaṃ, tasmiṃ divase taṃ apaccuddharitvāva",
  "tika-vin11t0:4767_2": "pāṭipade aruṇaṃ uṭṭhāpento apaccuddharaṇapaccayā āpatti hemanteyeva āpajjati, itare",
  "tika-vin11t0:4767_3": "gimhānavassānautudvaye na āpajjatīti kurundaṭṭhakathāyaṃ niddiṭṭhanti yojanā. “Anujānāmi,",
  "tika-vin11t0:4767_4": "bhikkhave, vassikasāṭikaṃ vassānaṃ catumāsaṃ adhiṭṭhātuṃ, tato paraṃ vikappetu”nti",
  "tika-vin11t0:4767_5": "vuttapāḷiyā kurundaṭṭhakathāvacanassa avirujjhanato “tampi suvutta”nti samantapāsādikāya",
  "tika-vin11t0:4767_6": "vuttattā “hemante āpajjatī”ti vacanassa ubhayampi attho hotīti gahetabbaṃ.",
  "tika-vin11t0:4768_0": "497. Gimhānamāsānaṃ sambandhini gimhike utumhi. Māsato atireko atirekamāsoti katvā",
  "tika-vin11t0:4768_1": "atirekamāso kālo sesoti vattabbe kāle. Pariyesantoti aññātikaappavāritaṭṭhānato satuppādakaraṇena",
  "tika-vin11t0:4768_2": "vassikasāṭikaṃ pariyesanto ca atirekamāso sesoti katvā nivāsento ca gimhe āpattiṃ",
  "tika-vin11t0:4768_3": "āpajjati. “Na tu eva itarautudvaye”ti padacchedo. Gimhe pariyesanto purimamāsattaye",
  "tika-vin11t0:4768_4": "āpajjatīti katvā nivāsento aḍḍhamāsādhike gimhamāsattaye āpajjati. Nissandehe “gimhānaṃ",
  "tika-vin11t0:4768_5": "pacchimamāsato purimesu sattasu māsesū”ti vuttaṃ, tadayuttaṃ “gimhāneyeva āpajjatī”ti",
  "tika-vin11t0:4768_6": "gimhāpattiyā dassitattā, “itarautudvaye”ti paṭisiddhattā ca. Ettha ca gāthāya pariyesanāpattiyāyeva",
  "tika-vin11t0:4768_7": "dassanaṃ nidassanamattanti katvā nivāsanāpattiyā ca gimheyeva sambhavoti sāpi dassitā.",
  "tika-vin11t0:4769": "498. Idha pana imasmiṃ sāsane yo bhikkhu vassikasāṭikacīvare vijjamāne naggo kāyaṃ ovassāpeti, so have ekaṃsena vasse vassānautumhi āpajjatīti yojanā.",
  "tika-vin11t0:4770_0": "499. “Atthāpatti saṅgho āpajjati, na gaṇo na puggalo, atthāpatti gaṇo āpajjati, na",
  "tika-vin11t0:4770_1": "saṅgho na puggalo, atthāpatti puggalo āpajjati, na saṅgho na gaṇo”ti vuttattikaṃ",
  "tika-vin11t0:4770_2": "dassetumāha “āpajjati hi saṅghovā”tiādi.",
  "tika-vin11t0:4771_0": "500. Kathamāpajjatīti āha “adhiṭṭhāna”ntiādi. Adhiṭṭhānanti adhiṭṭhānuposathaṃ karonto",
  "tika-vin11t0:4771_1": "pārisuddhiuposathaṃ vāti sambandho. Idha attano yathāpattamuposathaṃ akatvā apattauposathakaraṇaṃ",
  "tika-vin11t0:4771_2": "āpajjitabbāpattidassanassa adhippetattā, attakaraṇadosassa visuṃ visuṃ vakkhamānattā",
  "tika-vin11t0:4771_3": "ca na gaṇo na ca puggaloti ettha adhiṭṭhānaṃ karonto puggalo ca pārisuddhiṃ karonto",
  "tika-vin11t0:4771_4": "gaṇo ca nāpajjatīti yathālābhayojanā kātabbā. Yathākkamaṃ yojanaṃ karomīti vipariyāyavikappo",
  "tika-vin11t0:4771_5": "na kātabbo. Evamuparipi vipariyāyavipakkhaṃ katvā yathālābhayojanāva kātabbā.",
  "tika-vin11t0:4772": "501. “Uposatha”nti idaṃ “suttuddesamadhiṭṭhāna”nti padehi paccekaṃ yojetabbaṃ.",
  "tika-vin11t0:4773_0": "502. Suttuddesaṃ karonto vāti ettha vā-saddena pārisuddhiṃ gaṇhāti. Suttuddesaṃ,",
  "tika-vin11t0:4773_1": "pārisuddhiṃ vā uposathaṃ karonto puggalo āpattiṃ āpajjati, suttuddesaṃ karonto saṅgho",
  "tika-vin11t0:4773_2": "ca nāpajjati, pārisuddhiṃ karonto gaṇo ca na āpajjatīti yojanā.",
  "tika-vin11t0:4774": "503. Kathaṃ pana gilānova āpattiṃ āpajjati, na agilāno, kathaṃ agilānova āpattiṃ āpajjati, no gilāno, kathaṃ gilāno ca agilāno ca ubhopi āpajjantīti yojanā.",
  "tika-vin11t0:4775": "504. Yo pana akallako gilāno aññena pana bhesajjena atthe sati tadaññaṃ tato aññaṃ bhesajjaṃ viññāpeti, so āpajjati pācittiyāpattinti yojanā.",
  "tika-vin11t0:4776": "505. Bhesajjena atthe avijjamānepi sace bhesajjaṃ viññāpeti, agilānova viññattipaccayā āpattiṃ āpajjati. Sesaṃ pana āpattiṃ gilānaagilānā ubhopi āpajjanti.",
  "tika-vin11t0:4777": "506. Atthāpatti antova āpajjati, na bahiddhā, tathā atthāpatti bahi eva āpajjati, na anto, atthāpatti anto, bahiddhāti ubhayatthapi āpajjatīti yojanā.",
  "tika-vin11t0:4778": "507. Kevalaṃ antoyeva āpajjatīti yojanā.",
  "tika-vin11t0:4779": "508. Mañcādinti saṅghikamañcādiṃ.",
  "tika-vin11t0:4780_0": "509. “Antosīmāya eva āpatti”nti padacchedo. Kathaṃ antosīmāya eva āpattiṃ āpajjati,",
  "tika-vin11t0:4780_1": "neva bahisīmāya āpattiṃ āpajjati, kathaṃ bahisīmāya eva āpattiṃ āpajjati, no antosīmāya",
  "tika-vin11t0:4780_2": "āpattiṃ āpajjati, kathaṃ antosīmāya ca bahisīmāya cāti ubhayatthapi āpajjatīti yojanā.",
  "tika-vin11t0:4781": "510. Sachattupāhano bhikkhūti chattupāhanasahito āgantuko bhikkhu. Pavisanto tapodhanoti āgantukavattaṃ adassetvā saṅghārāmaṃ pavisanto.",
  "tika-vin11t0:4782": "511. “Upacārassa atikkame”ti padacchedo.",
  "tika-vin11t0:4783_0": "512. Sesaṃ sabbaṃ āpattiṃ antosīmāya ca bahisīmāya ca āpajjatīti yojanā. Ettha ca",
  "tika-vin11t0:4783_1": "kiñcāpi vassacchedāpattiṃ bahisīmāgato āpajjati, bhikkhunīārāmapavesanāpattiṃ antosīmāya",
  "tika-vin11t0:4783_2": "āpajjati, tadubhayaṃ pana āgantukagamikavattabhedāpattīhi ekaparicchedanti upalakkhaṇato",
  "tika-vin11t0:4783_3": "eteneva viññāyatīti visuṃ na vuttanti gahetabbaṃ. Evaṃ sabbattha īdisesu ṭhānesu",
  "tika-vin11t0:4783_4": "vinicchayo veditabbo.",
  "tika-vin11t0:4784": "Tikakathāvaṇṇanā.",
  "tika-vin11t0:4785": "515. Vacīdvārikamāpattinti musāvādapesuññaharaṇādivasena vacīdvāre āpajjitabbāpattiṃ. Paravācāya sujjhatīti saṅghamajjhe ekavācikāya tiṇavatthārakakammavācāya sujjhati.",
  "tika-vin11t0:4786": "516. Vajjameva vajjatā, taṃ, pācittiyanti attho.",
  "tika-vin11t0:4787_0": "518-9. Taṃ desetvā visujjhantoti taṃ desetvā visuddho honto. Yāvatatiyakaṃ panāti",
  "tika-vin11t0:4787_1": "yāvatatiyena samanubhāsanakammena āpannaṃ saṅghādisesāpattiṃ pana. Parivāsādīti ādi-saddena",
  "tika-vin11t0:4787_2": "mānattamūlāyapaṭikassanaabbhānāni gahitāni.",
  "tika-vin11t0:4788": "522. Kāyadvārikamāpattinti kāyadvārena āpajjitabbaṃ pahāradānādiāpattiṃ.",
  "tika-vin11t0:4789": "523. Kāyeneva visujjhatīti tiṇavatthārakaṃ gantvā kāyasāmaggiṃ dento visujjhati.",
  "tika-vin11t0:4790": "526. Yo sutto āpattiṃ āpajjati, so kathaṃ paṭibuddho visujjhati. Yo paṭibuddhova āpanno, so kathaṃ sutto sujjhatīti yojanā.",
  "tika-vin11t0:4791": "528. Sagāraseyyakādinti mātugāmena sahaseyyādiāpattiṃ.",
  "tika-vin11t0:4792": "529. Jaggantoti jāgaranto niddaṃ vinodento.",
  "tika-vin11t0:4793": "531. Paṭibuddhoti aniddāyanto.",
  "tika-vin11t0:4794": "532. Acittoti “sikkhāpadaṃ vītikkamissāmī”ti cittā bhāvena acitto.",
  "tika-vin11t0:4795_0": "535. Sacittakāpattinti vikālabhojanādiāpattiṃ. Tiṇavatthāre sayanto niddāyanto tiṇavatthārakakamme",
  "tika-vin11t0:4795_1": "kariyamāne “imināhaṃ kammena āpattito vuṭṭhāmī”ti cittarahito vuṭṭhahanto acittako visujjhati.",
  "tika-vin11t0:4796": "536. Pacchimaṃ tu padadvayanti –",
  "tika-vin11t0:4797": "“Āpajjitvā acittova, acittova visujjhati;",
  "tika-vin11t0:4798": "Āpajjitvā sacittova, sacittova visujjhatī”ti. –",
  "tika-vin11t0:4799": "Padadvayaṃ. Amissetvāti acittasacittapadehi evameva missaṃ akatvā. Etthāti purimapadadvaye. Vuttānusārenāti vuttanayānusārena.",
  "tika-vin11t0:4800": "539. Kammatoti samanubhāsanakammato.",
  "tika-vin11t0:4801": "540. Āpajjitvā akammatoti samanubhāsanakammaṃ vināva āpajjitvā.",
  "tika-vin11t0:4802": "541. Samanubhāsane āpajjitabbaṃ saṅghādisesāpattiṃ samanubhāsanamāha kāraṇūpacārena.",
  "tika-vin11t0:4803": "542. Avasesanti musāvādapācittiyādikaṃ.",
  "tika-vin11t0:4804_0": "543. Visujjhati asammukhāti saṅghassa asammukhā visujjhati. Idañca sammukhāvinayena",
  "tika-vin11t0:4804_1": "ceva paṭiññātakaraṇena ca samentaṃ āpattādhikaraṇaṃ sandhāya vuttaṃ. Tattha puggalasammukhatāya",
  "tika-vin11t0:4804_2": "sabbhāvepi saṅghassa asammukhatāya āpajjati vā visujjhati vāti “asammukhā”ti vuttaṃ.",
  "tika-vin11t0:4805": "551. “Acittakacatukkaṃ ajānantacatukka”nti kusalattikaphassapañcakādivohāro viya ādipadavasena vutto.",
  "tika-vin11t0:4806_0": "552-3. Atthāpatti āgantuko āpajjati, na cetaro āvāsiko āpajjati, atthāpatti āvāsikova",
  "tika-vin11t0:4806_1": "āpajjati, na cetaro āgantuko āpajjati, atthāpatti āgantuko ca āvāsiko ca te ubhopi",
  "tika-vin11t0:4806_2": "āpajjanti, ubho sesaṃ na āpajjanti atthīti yojanā.",
  "tika-vin11t0:4807": "555. Itaroti āvāsiko. Āvāsavattanti āvāsikena āgantukassa kātabbavattaṃ. Āvāsīti āvāsiko.",
  "tika-vin11t0:4808_0": "556. Na cevāgantukoti taṃ āvāsikavattaṃ akaronto āgantuko na ceva āpajjati. Sesaṃ",
  "tika-vin11t0:4808_1": "kāyavacīdvārikaṃ āpattiṃ. Ubhopi āgantukaāvāsikā. Bhikkhubhikkhunīnaṃ asādhāraṇaṃ",
  "tika-vin11t0:4808_2": "āpattiṃ na āpajjanti.",
  "tika-vin11t0:4809": "557. Vatthunānattatāti vītikkamanānattatā. Āpattinānattatāti pārājikādīnaṃ sattannaṃ āpattikkhandhānaṃ aññamaññanānattatā.",
  "tika-vin11t0:4810": "563. “Pārājikānaṃ…pe… nānabhāvo”ti idaṃ nidassanamattaṃ saṅghādisesānaṃ aniyatādīhi vatthunānatāya ceva āpattinānatāya ca labbhamānattā.",
  "tika-vin11t0:4811_0": "565. Ayameva vinicchayoti na kevalaṃ pārājikāpattīsuyeva sādhāraṇāpattiyo ekato ca",
  "tika-vin11t0:4811_1": "visuñca āpajjantānaṃ yathāvuttavinicchayo, atha kho avasesasādhāraṇāpattiyopi vuttanayena",
  "tika-vin11t0:4811_2": "āpajjati, ayameva vinicchayo yojetabbo.",
  "tika-vin11t0:4812": "577. Ādiyanto gaṇhanto. Payojentoti gaṇhāpento.",
  "tika-vin11t0:4813": "579. Ūnakaṃ pādaṃ…pe… lahuṃ phuseti thullaccayaṃ, dukkaṭañca sandhāyāha.",
  "tika-vin11t0:4814_0": "580. Eteneva upāyena, sesakampi padattayanti yo ayaṃ paṭhamavinicchaye vuttanayo,",
  "tika-vin11t0:4814_1": "eteneva nayena ūnapādaṃ ādiyanto lahukāpattiṃ āpajjati, pādaṃ vā atirekapādaṃ vā",
  "tika-vin11t0:4814_2": "gahaṇatthaṃ āṇāpento garuṃ pārājikāpattiṃ āpajjati, pādaṃ vā atirekapādaṃ vā gaṇhanto",
  "tika-vin11t0:4814_3": "ca gahaṇatthāya āṇāpento ca garuke pārājikāpattiyaṃyeva tiṭṭhati, ūnapādaṃ gaṇhanto",
  "tika-vin11t0:4814_4": "ca gahaṇatthāya āṇāpento ca lahuke thullaccaye, dukkaṭe vā tiṭṭhatīti evaṃ sesakampi",
  "tika-vin11t0:4814_5": "imaṃ padattayaṃ. Atthasambhavatoyevāti yathāvuttassa atthassa sambhavavaseneva.",
  "tika-vin11t0:4815": "581-2. Kathaṃ kāleyeva āpatti siyā, no vikāle, vikāleyeva āpatti siyā, na ca kāle, atthāpatti kāle ca pakāsitā vikāle ca, atthāpatti neva kāle ca pakāsitā neva vikāle cāti yojanā.",
  "tika-vin11t0:4816_0": "586-7. Kāle paṭiggahitaṃ kiṃ kāle kappati vikāle tu no kappati, vikāle gahitaṃ kiṃ",
  "tika-vin11t0:4816_1": "vikāle kappati, no kāle kappati, kāle ca vikāle ca paṭiggahitaṃ kiṃ nāma kāle ca",
  "tika-vin11t0:4816_2": "vikāle ca kappati, kāle ca vikāle ca paṭiggahitaṃ kiṃ nāma kāle ca vikāle ca na kappati,",
  "tika-vin11t0:4816_3": "vada bhadramukhāti yojanā.",
  "tika-vin11t0:4817": "589. Vikāleyeva kappati, aparajju kālepi na kappatīti yojanā.",
  "tika-vin11t0:4818": "592. Kuladūsanakammādinti ādi-saddena abhūtārocanarūpiyasaṃvohāraviññattikuhanādīnaṃ saṅgaho.",
  "tika-vin11t0:4819_0": "593-4. Katamā āpatti paccantimesu desesu āpajjati, na majjhime, katamā āpatti majjhime",
  "tika-vin11t0:4819_1": "pana desasmiṃ āpajjati, na ca paccantimesu, katamā āpatti paccantimesu ceva desesu",
  "tika-vin11t0:4819_2": "āpajjati majjhime ca, katamā āpatti paccantimesu ceva desesu na āpajjati na majjhime cāti yojanā.",
  "tika-vin11t0:4820": "596. “So guṇaṅguṇupāhana”nti padacchedo. So bhikkhūti attho.",
  "tika-vin11t0:4821": "599. Evaṃ “āpajjati, nāpajjatī”ti padavasena paccantimacatukkaṃ dassetvā “neva kappati, na kappatī”ti padavasena dassetumāha “paccantimesū”tiādi.",
  "tika-vin11t0:4822": "601. Vuttanti “gaṇena pañcavaggenā”tiādigāthāya heṭṭhā vuttaṃ.",
  "tika-vin11t0:4823": "603. Evaṃ vattunti “na kappatī”ti vattuṃ. Pañcaloṇādikanti “anujānāmi, bhikkhave, loṇānī”tiādi.",
  "tika-vin11t0:4824": "608. Anuññātaṭṭhānassa anto no āpajjati, taṃ atikkamanto bahiyeva ca āpajjatīti yojanā.",
  "tika-vin11t0:4825": "612. Sekkhapaññattīti sekhiyapaññatti.",
  "tika-vin11t0:4826": "613. Agaṇāti adutiyā. Ettha hi ekāpi gaṇo nāma.",
  "tika-vin11t0:4827": "614. Ubhayatthapi asādhāraṇamāpattinti bhikkhunīnaṃ niyatāpaññatti veditabbā.",
  "tika-vin11t0:4828": "616. Gilāno ca nāpajjati, agilāno ca nāpajjatīti evaṃ ubhopi nāpajjantīti yojanā. Tikādīsu dassitānaṃ padānaṃ catukkādidassanavasena punappunaṃ gahaṇaṃ.",
  "tika-vin11t0:4829": "618. “Āpajjati agilānovā”ti padacchedo.",
  "tika-vin11t0:4830": "Catukkakathāvaṇṇanā.",
  "tika-vin11t0:4831": "620. “Garuthullaccaya”nti vattabbe “garu”nti niggahītāgamo.",
  "tika-vin11t0:4832": "621. Pañca kathinānisaṃsā heṭṭhā vuttāyeva.",
  "tika-vin11t0:4833": "626. Aggisatthanakhakkantanti aggisatthanakhehi akkantaṃ phuṭṭhaṃ, pahaṭanti attho. Abījanti nobījaṃ. Ubbaṭṭabījakanti nibbaṭṭabījakaṃ.",
  "tika-vin11t0:4834_0": "628. Pavāraṇāpīti paṭikkhepapavāraṇāpi. Odanādīhīti ādi-saddena sattukummāsamacchamaṃsānaṃ",
  "tika-vin11t0:4834_1": "gahaṇaṃ. Kāyādigahaṇenāti kāyena vā kāyapaṭibaddhena vā gahaṇena. “Dātukāmābhihāro",
  "tika-vin11t0:4834_2": "ca, hatthapāseraṇakkhama”nti imehi catūhi aṅgehi saddhiṃ tesaṃ dvinnamekaṃ gahetvā",
  "tika-vin11t0:4834_3": "paṭiggahaṇā pañceva honti.",
  "tika-vin11t0:4835_0": "629-30. Vinayaññukasminti vinayadhare puggale. Sakañca sīlanti attano pātimokkhasaṃvarasīlañca.",
  "tika-vin11t0:4835_1": "Surakkhitaṃ hotīti āpattānāpattikappiyākappiyānaṃ vijānantatāya asevitabbaṃ pahāya",
  "tika-vin11t0:4835_2": "sevitabbaṃyeva sevanavasena suṭṭhu rakkhitaṃ hoti. Kukkuccamaññassa nirākarotīti",
  "tika-vin11t0:4835_3": "aññassa sabrahmacārino kappiyākappiyavisaye uppannaṃ kukkuccaṃ nivāreti. Visārado",
  "tika-vin11t0:4835_4": "bhāsati saṅghamajjheti kappiyākappiyānaṃ vinicchayakathāya uppannāya nirāsaṅko nibbhayo",
  "tika-vin11t0:4835_5": "voharati. Veribhikkhūti attapaccatthike puggale. Dhammassa ceva ṭhitiyā pavattoti",
  "tika-vin11t0:4835_6": "“vinayo nāma sāsanassa āyu, vinaye ṭhite sāsanaṃ ṭhitaṃ hotī”ti vacanato saddhammaṭṭhitiyā",
  "tika-vin11t0:4835_7": "paṭipanno hoti. Tasmā kāraṇā. Tattha vinayaññubhāve. Dhīro paññavā bhikkhu.",
  "tika-vin11t0:4836": "Pañcakakathāvaṇṇanā.",
  "tika-vin11t0:4837_0": "631-2. Chaḷabhiññenāti cha abhiññā etassāti chaḷabhiñño, tena. Atikkantapamāṇaṃ mañcapīṭhaṃ,",
  "tika-vin11t0:4837_1": "atikkantapamāṇaṃ nisīdanañca tathā atikkantapamāṇaṃ kaṇḍuppaṭicchādivassasāṭikacīvarañca",
  "tika-vin11t0:4837_2": "sugatassa cīvare pamāṇikacīvaranti cha.",
  "tika-vin11t0:4838": "633-4. Aññāṇañca kukkuccañca aññāṇakukkuccā, tehi, aññāṇatāya ceva kukkuccapakatatāya cāti vuttaṃ hoti. Viparītāya saññāya kappiye akappiyasaññāya, akappiye kappiyasaññāya.",
  "tika-vin11t0:4839": "Tattha kathaṃ alajjitāya āpajjati? Akappiyabhāvaṃ jānantoyeva madditvā vītikkamaṃ karoti. Vuttampi cetaṃ –",
  "tika-vin11t0:4840": "“Sañcicca āpattiṃ āpajjati;",
  "tika-vin11t0:4841": "Āpattiṃ parigūhati;",
  "tika-vin11t0:4842": "Agatigamanañca gacchati;",
  "tika-vin11t0:4843": "Ediso vuccati alajjī puggalo”ti. ;",
  "tika-vin11t0:4844": "Kathaṃ aññāṇatāya āpajjati? Aññāṇapuggalo mando momūho kattabbākattabbaṃ ajānanto akattabbaṃ karoti, kattabbaṃ virādheti. Evaṃ aññāṇatāya āpajjati.",
  "tika-vin11t0:4845_0": "Kathaṃ kukkuccapakatatāya āpajjati? Kappiyākappiyaṃ nissāya kukkucce uppanne vinayadharaṃ",
  "tika-vin11t0:4845_1": "pucchitvā kappiyaṃ ce, kattabbaṃ siyā, akappiyaṃ ce, na kattabbaṃ, ayaṃ pana “vaṭṭatī”ti",
  "tika-vin11t0:4845_2": "madditvā vītikkamatiyeva. Evaṃ kukkuccapakatatāya āpajjati.",
  "tika-vin11t0:4846": "Kathaṃ kappiye akappiyasaññāya āpajjati? Sūkaramaṃsaṃ “acchamaṃsa”nti khādati, kāle vikālasaññāya bhuñjati. Evaṃ kappiye akappiyasaññāya āpajjati.",
  "tika-vin11t0:4847": "Kathaṃ akappiye kappiyasaññāya āpajjati? Acchamaṃsaṃ “sūkaramaṃsa”nti khādati, vikāle kālasaññāya bhuñjati. Evaṃ akappiye kappiyasaññāya āpajjati.",
  "tika-vin11t0:4848": "Kathaṃ satisammosāya āpajjati? Sahaseyyacīvaravippavāsādīni satisammosāya āpajjati.",
  "tika-vin11t0:4849_0": "635-8. “Bhikkhunā upaṭṭhapetabbo”ti padacchedo. Dhammacakkhunāti pātimokkhasaṃvarasīlasaṅkhāto",
  "tika-vin11t0:4849_1": "paṭipattidhammova cakkhu etassāti dhammacakkhu, tena chahi aṅgehi yuttena dhammacakkhunā",
  "tika-vin11t0:4849_2": "pana bhikkhunā upasampādanā kātabbā, nissayo ceva dātabbo, sāmaṇero upaṭṭhāpetabboti",
  "tika-vin11t0:4849_3": "yojanā. Āpattiṃ jānāti, anāpattiṃ jānāti, garuṃ āpattiṃ jānāti, lahuṃ āpattiṃ jānātīti",
  "tika-vin11t0:4849_4": "yojanā. Assa bhikkhuno ubhayāni pātimokkhāni vitthārā svāgatāni bhavanti, atthato",
  "tika-vin11t0:4849_5": "suvibhattāni bhavanti, suttaso anubyañjanaso suvinicchitāni bhavanti, dasavasso vā",
  "tika-vin11t0:4849_6": "hoti, atirekadasavasso vāti yojanā.",
  "tika-vin11t0:4850": "Chakkakathāvaṇṇanā.",
  "tika-vin11t0:4851_0": "639. Satta sāmīciyo vuttāti “so ca bhikkhu anabbhito, te ca bhikkhū gārayhā, ayaṃ",
  "tika-vin11t0:4851_1": "tattha sāmīci, yuñjantāyasmanto sakaṃ, mā vo sakaṃ vinassāti ayaṃ tattha sāmīci,",
  "tika-vin11t0:4851_2": "ayaṃ te bhikkhu patto yāva bhedanāya dhāretabboti, ayaṃ tattha sāmīci, tato nīharitvā",
  "tika-vin11t0:4851_3": "bhikkhūhi saddhiṃ saṃvibhajitabbaṃ, ayaṃ tattha sāmīci, aññātabbaṃ paripucchitabbaṃ",
  "tika-vin11t0:4851_4": "paripañhitabbaṃ, ayaṃ tattha sāmīci, yassa bhavissati, so harissatīti, ayaṃ tattha",
  "tika-vin11t0:4851_5": "sāmīcī”ti cha sāmīciyo bhikkhupātimokkhevuttā, “sā ca bhikkhunī anabbhitā, tā ca",
  "tika-vin11t0:4851_6": "bhikkhuniyo gārayhā, ayaṃ tattha sāmīcī”ti bhikkhunipātimokkhe vuttāya saddhiṃ satta",
  "tika-vin11t0:4851_7": "sāmīciyo vuttā. Satteva samathāpi cāti sammukhāvinayādisamathāpi satteva vuttā. Paññattāpattiyo",
  "tika-vin11t0:4851_8": "sattāti pārājikādayo paññattāpattiyo satta vuttā. Sattabojjhaṅgadassināti satisambojjhaṅgādayo",
  "tika-vin11t0:4851_9": "satta bojjhaṅge yāthāvato passantena bhagavatā.",
  "tika-vin11t0:4852": "Sattakakathāvaṇṇanā.",
  "tika-vin11t0:4853_0": "640-1. Idha kuladūsako bhikkhu ājīvasseva kāraṇā pupphena, phalena, cuṇṇena, mattikāya,",
  "tika-vin11t0:4853_1": "dantakaṭṭhehi, veḷuyā, vejjikāya, jaṅghapesanikenāti imehi aṭṭhahi ākārehi kulāni",
  "tika-vin11t0:4853_2": "dūsetīti yojanā. “Pupphenā”tiādinā pupphādinā dānameva upalakkhaṇato dasseti. Pupphenāti",
  "tika-vin11t0:4853_3": "pupphadānenāti attho gahetabbo. Pupphadānādayo kuladūsane vuttā.",
  "tika-vin11t0:4854_0": "642-5. “Aṭṭhadhānatirittāpi, atirittāpi aṭṭhadhā”tidvīsu aṭṭhakesu aṭṭha anatiritte",
  "tika-vin11t0:4854_1": "tāva dassetumāha “akappiyakatañcevā”tiādi. Gilānānatirittakanti niddiṭṭhā ime aṭṭheva",
  "tika-vin11t0:4854_2": "anatirittakā ñeyyāti yojanā. Akappiyakatādayo pavāraṇasikkhāpadakathāvaṇṇanāya vuttā.",
  "tika-vin11t0:4855": "646. Ñātañattisūti ñātadukkaṭaṃ, ñattidukkaṭañca. Paṭisāvaneti paṭissave. Aṭṭhadukkaṭānaṃ vinicchayo dutiyapārājikakathāvaṇṇanāya vutto.",
  "tika-vin11t0:4856_0": "648-9. Ehibhikkhūpasampadāti yasakulaputtādīnaṃ “ehi bhikkhū”ti vacanena bhagavatā",
  "tika-vin11t0:4856_1": "dinnaupasampadā. Saraṇagamanena cāti paṭhamabodhiyaṃ tīhi saraṇagamanehi anuññātaupasampadā.",
  "tika-vin11t0:4856_2": "Pañhābyākaraṇovādāti sopākassa pañhābyākaraṇopasampadā, mahākassapattherassa dinnaovādapaṭiggahaṇopasampadā",
  "tika-vin11t0:4856_3": "ca. Garudhammapaṭiggahoti mahāpajāpatiyā gotamiyā anuññātagarudhammapaṭiggahaṇopasampadā.",
  "tika-vin11t0:4857_0": "Ñatticatutthena kammenāti idāni bhikkhuupasampadā. Aṭṭhavācikāti bhikkhunīnaṃ santike",
  "tika-vin11t0:4857_1": "ñatticatutthena kammena, bhikkhūnaṃ santike ñatticatutthena kammenāti aṭṭhahi kammavācāhi",
  "tika-vin11t0:4857_2": "bhikkhunīnaṃ upasampadā aṭṭhavācikā nāma. Dūtena bhikkhunīnanti aḍḍhakāsiyā gaṇikāya",
  "tika-vin11t0:4857_3": "anuññātā bhikkhunīnaṃ dūtena upasampadā.",
  "tika-vin11t0:4858": "650. Suddhadiṭṭhināti suṭṭhu savāsanakilesānaṃ pahānena parisuddhā samantacakkhusaṅkhātā diṭṭhi etassāti suddhadiṭṭhi, tena samantacakkhunā sammāsambuddhena.",
  "tika-vin11t0:4859": "651. Pāpicchā nāma asantaguṇasambhāvanicchā.",
  "tika-vin11t0:4860_0": "652-3. Na ca majjapo siyāti majjapo na siyā majjaṃ pivanto na bhaveyya, majjaṃ na",
  "tika-vin11t0:4860_1": "piveyyāti attho. Abrahmacariyāti aseṭṭhacariyato methunā virameyya. Rattiṃ na bhuñjeyya",
  "tika-vin11t0:4860_2": "vikālabhojananti uposathaṃ upavuttho rattibhojanañca divāvikālabhojanañca na bhuñjeyya.",
  "tika-vin11t0:4860_3": "Na ca gandhamācareti gandhañca na vilimpeyya. Mañce chamāyaṃ va sayetha santhateti",
  "tika-vin11t0:4860_4": "kappiyamañce vā sudhādiparikammakatāya bhūmiyā vā tiṇapaṇṇapalālādīni santharitvā",
  "tika-vin11t0:4860_5": "kate santhate vā sayethāti attho. Etañhi aṭṭhaṅgikamāhuposathanti etaṃ pāṇātipātādīni",
  "tika-vin11t0:4860_6": "asamācarantena upavutthaṃ uposathaṃ aṭṭhahaṅgehi samannāgatattā “aṭṭhaṅgika”nti vadanti.",
  "tika-vin11t0:4860_7": "Dukkhantagunāti vaṭṭadukkhassa antaṃ amatamahānibbānaṃ gatena pattena buddhena pakāsitanti yojanā.",
  "tika-vin11t0:4861": "654. Bhikkhunovādakabhikkhuno aṭṭhaṅgāni bhikkhunovādakathāvaṇṇanāya dassitāneva.",
  "tika-vin11t0:4862": "Aṭṭhakakathāvaṇṇanā.",
  "tika-vin11t0:4863": "655. Bhojanāni paṇītāni nava vuttānīti paṇītāni hi bhojanasikkhāpade vuttāni. Dasasu akappiyamaṃsesu manussamaṃsavajjitāni nava maṃsāni khādantassa dukkaṭaṃ niddiṭṭhanti yojanā.",
  "tika-vin11t0:4864_0": "656. Pātimokkha…pe… paridīpitāti bhikkhūnaṃ pañcuddesā, bhikkhunīnaṃ aniyatuddesehi",
  "tika-vin11t0:4864_1": "vinā cattāroti uddesā nava dīpitā. Uposathā navevāti divasavasena tayo, kārakavasena",
  "tika-vin11t0:4864_2": "tayo, karaṇavasena tayoti nava uposathā. Etthāti imasmiṃ sāsane. Saṅgho navahi bhijjatīti",
  "tika-vin11t0:4864_3": "navahi puggalehi saṅgho bhijjatīti yojanā. Yathāha –",
  "tika-vin11t0:4865_0": "“Ekato, upāli, cattāro honti, ekato cattāro, navamo anussāveti, salākaṃ gāheti ‘ayaṃ",
  "tika-vin11t0:4865_1": "dhammo, ayaṃ vinayo, idaṃ satthusāsanaṃ, imaṃ gaṇhatha, imaṃ rocethā’ti. Evampi kho,",
  "tika-vin11t0:4865_2": "upāli, saṅgharāji ceva hoti saṅghabhedo ca. Navannaṃ vā, upāli, atirekanavannaṃ vā",
  "tika-vin11t0:4865_3": "saṅgharāji ceva hoti saṅghabhedo cā”ti.",
  "tika-vin11t0:4866": "Navakakathāvaṇṇanā.",
  "tika-vin11t0:4867": "657. Dasa akkosavatthūni vakkhati. Dasa sikkhāpadāni pākaṭāneva. Manussamaṃsādīni dasa akappiyamaṃsāni heṭṭhā vuttāneva. Sukkāni ve dasāti nīlādīni dasa sukkāni.",
  "tika-vin11t0:4868": "659. Rañño antepurappavesane dasa ādīnavā evaṃ pāḷipāṭhena veditabbā –",
  "tika-vin11t0:4869_0": "“Dasayime, bhikkhave, ādīnavā rājantepurappavesane. Katame dasa? Idha, bhikkhave,",
  "tika-vin11t0:4869_1": "rājā mahesiyā saddhiṃ nisinno hoti, tatra bhikkhu pavisati, mahesī vā bhikkhuṃ disvā",
  "tika-vin11t0:4869_2": "sitaṃ pātukaroti, bhikkhu vā mahesiṃ disvā sitaṃ pātukaroti, tattha rañño evaṃ hoti",
  "tika-vin11t0:4869_3": "‘addhā imesaṃ kataṃ vā karissanti vā’ti. Ayaṃ, bhikkhave, paṭhamo ādīnavo rājantepurappavesane.",
  "tika-vin11t0:4870_0": "“Puna caparaṃ, bhikkhave, rājā bahukicco bahukaraṇīyo aññataraṃ itthiṃ gantvā na",
  "tika-vin11t0:4870_1": "sarati, sā tena gabbhaṃ gaṇhāti, tattha rañño evaṃ hoti ‘na kho idha añño koci pavisati",
  "tika-vin11t0:4870_2": "aññatra pabbajitena, siyā nu kho pabbajitassa kamma’nti. Ayaṃ, bhikkhave, dutiyo",
  "tika-vin11t0:4870_3": "ādīnavo rājantepurappavesane.",
  "tika-vin11t0:4871_0": "“Puna caparaṃ, bhikkhave, rañño antepure aññataraṃ ratanaṃ nassati, tattha rañño",
  "tika-vin11t0:4871_1": "evaṃ hoti ‘na kho idha añño koci pavisati aññatra pabbajitena, siyā nu kho pabbajitassa",
  "tika-vin11t0:4871_2": "kamma’nti. Ayaṃ, bhikkhave, tatiyo ādīnavo rājantepurappavesane.",
  "tika-vin11t0:4872_0": "“Puna caparaṃ, bhikkhave, rañño antepure abbhantarā guyhamantā bahiddhā sambhedaṃ",
  "tika-vin11t0:4872_1": "gacchanti, tattha rañño evaṃ hoti ‘na kho idha añño koci pavisati aññatra pabbajitena,",
  "tika-vin11t0:4872_2": "siyā nu kho pabbajitassa kamma’nti. Ayaṃ, bhikkhave, catuttho ādīnavo rājantepurappavesane.",
  "tika-vin11t0:4873_0": "“Puna caparaṃ, bhikkhave, rañño antepure pitā vā puttaṃ pattheti, putto vā pitaraṃ",
  "tika-vin11t0:4873_1": "pattheti, tesaṃ evaṃ hoti ‘na kho idha añño koci pavisati aññatra pabbajitena, siyā",
  "tika-vin11t0:4873_2": "nu kho pabbajitassa kamma’nti. Ayaṃ, bhikkhave, pañcamo ādīnavo rājantepurappavesane.",
  "tika-vin11t0:4874_0": "“Puna caparaṃ, bhikkhave, rājā nīcaṭṭhāniyaṃ ucce ṭhāne ṭhapeti, yesaṃ taṃ amanāpaṃ,",
  "tika-vin11t0:4874_1": "tesaṃ evaṃ hoti ‘rājā kho pabbajitena saṃsaṭṭho, siyā nu kho pabbajitassa kamma’nti.",
  "tika-vin11t0:4874_2": "Ayaṃ, bhikkhave, chaṭṭho ādīnavo rājantepurappavesane.",
  "tika-vin11t0:4875_0": "“Puna caparaṃ, bhikkhave, rājā uccaṭṭhāniyaṃ nīce ṭhāne ṭhapeti, yesaṃ taṃ amanāpaṃ,",
  "tika-vin11t0:4875_1": "tesaṃ evaṃ hoti ‘rājā kho pabbajitena saṃsaṭṭho, siyā nu kho pabbajitassa kamma’nti.",
  "tika-vin11t0:4875_2": "Ayaṃ, bhikkhave, sattamo ādīnavo rājantepurappavesane.",
  "tika-vin11t0:4876_0": "“Puna caparaṃ, bhikkhave, rājā akāle senaṃ uyyojeti, yesaṃ taṃ amanāpaṃ, tesaṃ evaṃ",
  "tika-vin11t0:4876_1": "hoti ‘rājā kho pabbajitena saṃsaṭṭho, siyā nu kho pabbajitassa kamma’nti. Ayaṃ, bhikkhave,",
  "tika-vin11t0:4876_2": "aṭṭhamo ādīnavo rājantepurappavesane.",
  "tika-vin11t0:4877_0": "“Puna caparaṃ, bhikkhave, rājā kāle senaṃ uyyojetvā antarāmaggato nivattāpeti, yesaṃ",
  "tika-vin11t0:4877_1": "taṃ amanāpaṃ, tesaṃ evaṃ hoti ‘rājā kho pabbajitena saṃsaṭṭho, siyā nu kho pabbajitassa",
  "tika-vin11t0:4877_2": "kamma’nti. Ayaṃ, bhikkhave, navamo ādīnavo rājantepurappavesane.",
  "tika-vin11t0:4878_0": "“Puna caparaṃ, bhikkhave, rañño antepuraṃ hatthisammaddaṃ assasammaddaṃ rathasammaddaṃ",
  "tika-vin11t0:4878_1": "rajanīyāni rūpasaddagandharasaphoṭṭhabbāni, yāni na pabbajitassa sāruppāni, ayaṃ,",
  "tika-vin11t0:4878_2": "bhikkhave, dasamo ādīnavo rājantepurappavesane. Ime kho, bhikkhave, dasa ādīnavā",
  "tika-vin11t0:4878_3": "rājantepurappavesane”ti.",
  "tika-vin11t0:4879_0": "Tattha ca pitā vā puttaṃ patthetīti puttaṃ māretumicchatīti attho. Eseva nayo putto",
  "tika-vin11t0:4879_1": "pitaraṃ patthetīti. Hatthisammaddanti hatthīnaṃ sammaddo saṃsaṭṭho etthāti hatthisammaddaṃ.",
  "tika-vin11t0:4879_2": "Evaṃ “assasammadda”ntiādīsupi.",
  "tika-vin11t0:4880": "Dasākārehīti –",
  "tika-vin11t0:4881": "“Āpattinukkhittamanantarāya-",
  "tika-vin11t0:4882": "Pahuttatāyo tathasaññitā ca;",
  "tika-vin11t0:4883": "Chādetukāmo atha chādanāti;",
  "tika-vin11t0:4884": "Channā dasaṅgeharuṇuggamamhīti. –",
  "tika-vin11t0:4885": "Gahitehi dasahi aṅgehi.",
  "tika-vin11t0:4886_0": "660. Dasa kammapathā puññāti pāṇātipātāveramaṇiādayo dasa kusalakammapathā. Apuññāpi",
  "tika-vin11t0:4886_1": "tathā dasāti pāṇātipātādayo dasa akusalakammapathāva. Dasa dānavatthūni vakkhati.",
  "tika-vin11t0:4886_2": "Daseva ratanāni cāti –",
  "tika-vin11t0:4887": "“Muttā maṇī veḷuriyā ca saṅkhā;",
  "tika-vin11t0:4888": "Silā pavāḷaṃ rajatañca hemaṃ;",
  "tika-vin11t0:4889": "Lohītakañcāpi masāragallā;",
  "tika-vin11t0:4890": "Dasseti dhīro ratanāni jaññā”ti. –",
  "tika-vin11t0:4891": "Niddiṭṭhāni dasa ratanāni.",
  "tika-vin11t0:4892_0": "662. Munindena avandiyā dasa puggalā dīpitāti yojanā. Kathaṃ? “Dasayime, bhikkhave,",
  "tika-vin11t0:4892_1": "avandiyā. Pure upasampannena pacchā upasampanno avandiyo, anupasampanno avandiyo,",
  "tika-vin11t0:4892_2": "nānāsaṃvāsako vuḍḍhataro adhammavādī avandiyo, mātugāmo avandiyo, paṇḍako avandiyo,",
  "tika-vin11t0:4892_3": "pārivāsiko avandiyo, mūlāyapaṭikassanāraho avandiyo, mānattāraho avandiyo, mānattacāriko",
  "tika-vin11t0:4892_4": "avandiyo, abbhānāraho avandiyo. Ime kho, bhikkhave, dasa avandiyā”ti.",
  "tika-vin11t0:4893_0": "663-4. Sosānikanti susāne chaḍḍitaṃ. Pāpaṇikanti āpaṇadvāre chaḍḍitaṃ. Undūrakkhāyitanti",
  "tika-vin11t0:4893_1": "undūrehi khāyitaṃ pariccattaṃ pilotikaṃ. Gokhāyitādīsupi eseva nayo. Thūpacīvarikanti",
  "tika-vin11t0:4893_2": "balikammatthāya vammike parikkhipitvā pariccattavatthaṃ. Ābhisekiyanti rājūnaṃ abhisekamaṇḍape",
  "tika-vin11t0:4893_3": "pariccattavatthaṃ. Gatapaccāgatañcāti susānagatamanussehi paccāgantvā nahāyitvā chaḍḍitaṃ pilotikaṃ.",
  "tika-vin11t0:4894_0": "665. Sabbanīlādayo vuttā, dasa cīvaradhāraṇāti “sabbanīlakāni cīvarāni dhārentīti",
  "tika-vin11t0:4894_1": "vuttavasena dasā”ti kurundiyaṃ vuttaṃ. Ettha imasmiṃ dasake saṃkaccikāya vā udakasāṭikāya",
  "tika-vin11t0:4894_2": "vā saddhiṃ ticīvarāni nāmena adhiṭṭhitāni nava cīvarāni “dasacīvaradhāraṇā”ti vuttāni.",
  "tika-vin11t0:4894_3": "Yathāha – “navasu kappiyacīvaresu udakasāṭikaṃ vā saṃkaccikaṃ vā pakkhipitvā dasāti vutta”nti.",
  "tika-vin11t0:4895": "Dasakakathāvaṇṇanā.",
  "tika-vin11t0:4896": "666. Paṇḍakādayo ekādasa abhabbapuggalā pana upasampāditāpi anupasampannā hontīti yojanā.",
  "tika-vin11t0:4897_0": "667. “Akappiyā”ti vuttā pattā ekādasa bhavantīti yojanā. Dārujena pattenāti dārumayena",
  "tika-vin11t0:4897_1": "pattena. Ratanubbhavāti ratanamayā dasa pattā ekādasa bhavantīti yojanā. Dārujena",
  "tika-vin11t0:4897_2": "cāti ettha ca-saddena tambalohamayapattassa saṅgaho. Yathāha “ekādasa pattāti tambalohamayena",
  "tika-vin11t0:4897_3": "vā dārumayena vā saddhiṃ dasaratanamayā”ti. Idha ratanaṃ nāma muttādidasaratanaṃ.",
  "tika-vin11t0:4898_0": "668. Akappiyā pādukā ekādasa hontīti yojanā. Yathāha “ekādasa pādukāti dasa ratanamayā,",
  "tika-vin11t0:4898_1": "ekā kaṭṭhapādukā. Tiṇapādukamuñjapādukapabbajapādukādayo pana kaṭṭhapādukasaṅgahameva gacchantī”ti.",
  "tika-vin11t0:4899_0": "669-70. Atikhuddakā atimahantāti yojanā. Khaṇḍanimittakā chāyānimittakāti yojanā.",
  "tika-vin11t0:4899_1": "Bahiṭṭhena sammatāti sīmāya bahi ṭhitena sammatā. Nadiyaṃ, jātassare, samudde vā",
  "tika-vin11t0:4899_2": "tathā sammatāti yojanā. Sīmāya sambhinnā sīmāya ajjhotthaṭā sīmāti yojanā. Imā ekādasa",
  "tika-vin11t0:4899_3": "asīmāyo siyunti yojanā.",
  "tika-vin11t0:4900": "671. Ekādaseva pathavī kappiyā, ekādaseva pathavī akappiyāti yojanā.",
  "tika-vin11t0:4901_0": "Tattha ekādasa kappiyapathavī nāma suddhapāsāṇā, suddhasakkharā, suddhakathalā, suddhamarumbā,",
  "tika-vin11t0:4901_1": "suddhavālukā, yebhuyyenapāsāṇā, yebhuyyenasakkharā, yebhuyyenakathalā, yebhuyyenamarumbā,",
  "tika-vin11t0:4901_2": "yebhuyyenavālukāti imā dasa daḍḍhāya pathaviyā vā catumāsovaṭṭhakapaṃsupuñjena vā",
  "tika-vin11t0:4901_3": "mattikāpuñjena vā saddhiṃ ekādasa. “Appapaṃsukā, appamattikā”ti aparāpi pathaviyo",
  "tika-vin11t0:4901_4": "vuttā, tā yebhuyyenapāsāṇādīsu pañcasuyeva saṅgahitā.",
  "tika-vin11t0:4902_0": "Ekādasa akappiyapathavī nāma “suddhapaṃsu suddhamattikā appapāsāṇā appasakkharā appakathalā",
  "tika-vin11t0:4902_1": "appamarumbā appavālukā yebhuyyenapaṃsukā yebhuyyenamattikā, adaḍḍhāpi vuccati jātā",
  "tika-vin11t0:4902_2": "pathavī. Yopi paṃsupuñjo vā mattikāpuñjo vā atirekacātumāsaṃ ovaṭṭho, ayampi vuccati",
  "tika-vin11t0:4902_3": "jātapathavī”ti vuttā ekādasa.",
  "tika-vin11t0:4903": "Gaṇṭhikā kappiyā vuttā, ekādasa ca vīdhakāti ettha kappiyā gaṇṭhikā vidhakā ca ekādasa vuttāti yojanā. Te pana –",
  "tika-vin11t0:4904": "“Veḷudantavisāṇaṭṭhi-kaṭṭhalākhāphalāmayā;",
  "tika-vin11t0:4905": "Saṅkhanābhimayā sutta-naḷalohamayāpi ca;",
  "tika-vin11t0:4906": "Vidhā kappanti kappiyā, gaṇṭhiyo cāpi tammayā”ti. –",
  "tika-vin11t0:4907": "Imāya gāthāya saṅgahitāti veditabbā.",
  "tika-vin11t0:4908": "674-5. Ukkhittassānuvattikā bhikkhunī ubhinnaṃ bhikkhubhikkhunīnaṃ vasā saṅghādisesesu aṭṭha yāvatatiyakāti ime ekādasa yāvatatiyakāti pakāsitāti yojanā.",
  "tika-vin11t0:4909": "676. Nissayassa paṭippassaddhiyo dasekāva ekādaseva vuttāti yojanā. Chadhācariyato vuttāti –",
  "tika-vin11t0:4910": "“Pakkante pakkhasaṅkante, vibbhante cāpi nissayo;",
  "tika-vin11t0:4911": "Maraṇāṇattupajjhāya-samodhānehi sammatī”ti. –",
  "tika-vin11t0:4912": "Ācariyato chadhā nissayapaṭippassaddhiyo vuttā. Upajjhāyā tu pañcadhāti tāsu upajjhāyasamodhānaṃ vinā avasesāhi pañcadhā upajjhāyapaṭippassaddhiyo vuttāti ime ekādasa.",
  "tika-vin11t0:4913": "Ekādasakakathāvaṇṇanā.",
  "tika-vin11t0:4914": "677. Teraseva dhutaṅgānīti paṃsukūlikaṅgādīni dhutaṅgāni teraseva honti.",
  "tika-vin11t0:4915_0": "Paramāni ca cuddasāti “dasāhaparamaṃ atirekacīvaraṃ dhāretabbaṃ, māsaparamaṃ tena",
  "tika-vin11t0:4915_1": "bhikkhunā taṃ cīvaraṃ nikkhipitabbaṃ, santaruttaraparamaṃ tena bhikkhunā tato cīvaraṃ",
  "tika-vin11t0:4915_2": "sāditabbaṃ, chakkhattuparamaṃ tuṇhībhūtena uddissa ṭhātabbaṃ, navaṃ pana bhikkhunā",
  "tika-vin11t0:4915_3": "santhataṃ kārāpetvā chabbassāni dhāretabbaṃ chabbassaparamatā dhāretabbaṃ, tiyojanaparamaṃ",
  "tika-vin11t0:4915_4": "sahatthā haritabbāni, dasāhaparamaṃ atirekapatto dhāretabbo, sattāhaparamaṃ sannidhikārakaṃ",
  "tika-vin11t0:4915_5": "paribhuñjitabbāni, chārattaparamaṃ tena bhikkhunā tena cīvarena vippavasitabbaṃ,",
  "tika-vin11t0:4915_6": "catukkaṃsaparamaṃ, aḍḍhateyyakaṃsaparamaṃ, dvaṅgulapabbaparamaṃ ādātabbaṃ, aṭṭhaṅgulaparamaṃ",
  "tika-vin11t0:4915_7": "mañcapaṭipādakaṃ, aṭṭhaṅgulaparamaṃ dantakaṭṭha”nti iti imāni cuddasa paramāni.",
  "tika-vin11t0:4916_0": "Soḷaseva tu “jāna”nti paññattānīti “jāna”nti evaṃ vatvā paññattāni soḷasa. Te evaṃ",
  "tika-vin11t0:4916_1": "veditabbā – jānaṃ saṅghikaṃ lābhaṃ pariṇataṃ attano pariṇāmeyya, jānaṃ pubbupagataṃ",
  "tika-vin11t0:4916_2": "bhikkhuṃ anupakhajja seyyaṃ kappeyya, jānaṃ sappāṇakaṃ udakaṃ tiṇaṃ vā mattikaṃ vā",
  "tika-vin11t0:4916_3": "siñceyya vā siñcāpeyya vā, jānaṃ bhikkhuniparipācitaṃ piṇḍapātaṃ paribhuñjeyya, jānaṃ",
  "tika-vin11t0:4916_4": "āsādanāpekkho, bhuttasmiṃ pācittiyaṃ, jānaṃ sappāṇakaṃ udakaṃ paribhuñjeyya, jānaṃ",
  "tika-vin11t0:4916_5": "yathādhammaṃ nihaṭādhikaraṇaṃ puna kammāya ukkoṭeyya, jānaṃ duṭṭhullaṃ āpattiṃ paṭicchādeyya,",
  "tika-vin11t0:4916_6": "jānaṃ ūnavīsativassaṃ puggalaṃ upasampādeyya, jānaṃ theyyasatthena saddhiṃ saṃvidhāya",
  "tika-vin11t0:4916_7": "ekaddhānamaggaṃ paṭipajjeyya, jānaṃ tathāvādinā bhikkhunā akatānudhammena, jānaṃ",
  "tika-vin11t0:4916_8": "tathānāsitaṃ samaṇuddesaṃ, jānaṃ saṅghikaṃ lābhaṃ pariṇataṃ puggalassa pariṇāmeyya,",
  "tika-vin11t0:4916_9": "jānaṃ pārājikaṃ dhammaṃ ajjhāpannaṃ bhikkhuniṃ nevattanā paṭicodeyya, jānaṃ coriṃ",
  "tika-vin11t0:4916_10": "vajjhaṃ viditaṃ anapaloketvā, jānaṃ sabhikkhukaṃ ārāmaṃ anāpucchā paviseyyāti.",
  "tika-vin11t0:4917_0": "678. Idha imasmiṃ sāsane yo bhikkhu anuttaraṃ sauttaraṃ uttarapakaraṇena sahitaṃ",
  "tika-vin11t0:4917_1": "sakalampi vinayavinicchayaṃ jānāti, mahattare ativipule anuttare uttaravirahite uttame",
  "tika-vin11t0:4917_2": "vinayanaye vinayāgate āpattianāpattigarukalahukakappiyaakappiyādivinicchayakamme.",
  "tika-vin11t0:4917_3": "Atha vā vinayanaye vinayapiṭake pavattamāno so bhikkhu niruttaro bhavati paccatthikehi",
  "tika-vin11t0:4917_4": "vattabbaṃ uttaraṃ atikkamitvā ṭhito, seṭṭho vā bhavati, tassa ceva paresañca saṃsayo",
  "tika-vin11t0:4917_5": "na kātabboti yojanā. Jānatīti gāthābandhavasena rasso.",
  "tika-vin11t0:4918": "Iti uttare līnatthapakāsaniyā",
  "tika-vin11t0:4919": "Ekuttaranayakathāvaṇṇanā niṭṭhitā.",
  "tika-vin11t0:4920": "Sedamocanakathāvaṇṇanā",
  "tika-vin11t0:4921_0": "679. Suṇataṃ suṇantānaṃ bhikkhūnaṃ paṭubhāvakarā vinayavinicchaye paññākosallasādhikā",
  "tika-vin11t0:4921_1": "tatoyeva varā uttamā. Sedamocanagāthāyoti atthapaccatthikānaṃ, sāsanapaccatthikānañca",
  "tika-vin11t0:4921_2": "vissajjetumasakkuṇeyyabhāvena cintayantassa khinnasarīrā sede mocentīti sedamocanā.",
  "tika-vin11t0:4921_3": "Atthānugatapañhā upālittherena ṭhapitā pañhagāthāyo, tappaṭibaddhā vissajjanagāthāyo",
  "tika-vin11t0:4921_4": "ca ito paraṃ vakkhāmīti yojanā.",
  "tika-vin11t0:4922": "681. Kabandhaṃ nāma asīsaṃ urasi jātaakkhimukhasarīraṃ. Yathāha – “asīsakaṃ kabandhaṃ, yassa ure akkhīni ceva mukhañca hotī”ti. Mukhena karaṇabhūtena. Katvāti sevitvā.",
  "tika-vin11t0:4923": "682. Tassa bhikkhuno kathaṃ pārājiko siyā pārājikadhammo kathaṃ siyā.",
  "tika-vin11t0:4924": "684. Kiñcīti pādaṃ vā pādārahaṃ vā parasantakaṃ. Parañca na samādapeti “amukassa itthannāmaṃ bhaṇḍaṃ avaharāhī”ti paraṃ na āṇāpeyya.",
  "tika-vin11t0:4925": "685. Parassa kiñci nādiyantoti sambandho. Āṇattiñcāti ca-saddena saṃvidhānaṃ, saṅketañca saṅgaṇhāti.",
  "tika-vin11t0:4926": "686. Garukaṃ bhaṇḍanti pādagghanakabhāvena garubhaṇḍaṃ. “Parikkhāra”nti etassa visesanaṃ. Parassa parikkhāranti parasantakaṃ yaṃ kiñci parikkhāraṃ.",
  "tika-vin11t0:4927_0": "692. Manussuttarike dhammeti uttarimanussadhammavisaye. Katikaṃ katvānāti “evaṃ nisinne",
  "tika-vin11t0:4927_1": "evaṃ ṭhite evaṃ gamane atthaṃ āvikarotī”tiādiṃ katvā. Sambhāvanādhippāyoti “arahā”ti",
  "tika-vin11t0:4927_2": "gahetvā mahāsambhāvanaṃ karotīti adhippāyo hutvā. Atikkamati ceti tathā kataṃ katikaṃ",
  "tika-vin11t0:4927_3": "atikkamati ce, tathārūpaṃ nisajjaṃ vā ṭhānaṃ vā gamanaṃ vā karotīti attho. Cutoti",
  "tika-vin11t0:4927_4": "tathārūpaṃ nisajjādiṃ disvā kenaci manussajātikena “arahā”ti taṅkhaṇe ñāte so puggalo pārājikaṃ āpajjati.",
  "tika-vin11t0:4928": "693. Ekavatthukā kathaṃ bhaveyyunti yojanā.",
  "tika-vin11t0:4929_0": "694. Itthiyāti ekissā itthiyā. Paṭipajjantoti ekakkhaṇe aññena purisena vuttasāsanaṃ",
  "tika-vin11t0:4929_1": "vatvā, iminā ca “paṭiggaṇhāti, vīmaṃsatī”ti aṅgadvayassa purimasiddhataṃ dīpeti imassa",
  "tika-vin11t0:4929_2": "paccāharaṇakatañca. Kāyasaṃsaggaṃ samāpajjitvā duṭṭhullaṃ vatvā attakāmapāricariyāya vaṇṇaṃ bhaṇanto.",
  "tika-vin11t0:4930": "695. Yathāvuttaṃ vattaṃ acaritvāti bhagavatā vuttaṃ parivāsādivattaṃ acaritvā.",
  "tika-vin11t0:4931": "696. Bhikkhunīhi asādhāraṇasikkhāpadattā āha “natthi saṅghādisesatā”ti.",
  "tika-vin11t0:4932": "697. Yena kuddho pasaṃsitoti ettha “nindito cā”ti seso.",
  "tika-vin11t0:4933_0": "698. Titthiyānaṃ vaṇṇamhi bhaññamāne yo kujjhati, so ārādhakoti yojanā, paritosito",
  "tika-vin11t0:4933_1": "pasaṃsitoti adhippāyo. Titthiyapubbo imasmiṃ sāsane pabbajjaṃ labhitvā titthiyānaṃ",
  "tika-vin11t0:4933_2": "vaṇṇasmiṃ bhaññamāne sutvā sace kuppati anattamanaṃ karoti, ārādhako saṅghārādhako",
  "tika-vin11t0:4933_3": "saṅghaṃ paritosento hoti, sambuddhassa vaṇṇasmiṃ bhaññamāne yadi kujjhati, ninditoti",
  "tika-vin11t0:4933_4": "yojanā. Ettha sambuddhassāti upalakkhaṇaṃ.",
  "tika-vin11t0:4934": "701. Gahetvāti paṭiggahetvā.",
  "tika-vin11t0:4935_0": "751. “Na rattacitto”tiādinā purimānaṃ tiṇṇaṃ pārājikānaṃ vītikkamacittuppādamattassāpi",
  "tika-vin11t0:4935_1": "abhāvaṃ dīpeti. Maraṇāyāti ettha “manussajātikassā”ti idaṃ pārājikapakaraṇatova labbhati.",
  "tika-vin11t0:4935_2": "Tassāti kiñci dentassa. Tanti tathā dīyamānaṃ.",
  "tika-vin11t0:4936": "752. “Parājayo”ti idaṃ abhabbapuggalesu saṅghabhedakassa antogadhattā vuttaṃ. Salākaggāhenāpi saṅghaṃ bhindanto saṅghabhedakova hoti.",
  "tika-vin11t0:4937": "753. Addhayojane yaṃ tiṇṇaṃ cīvarānaṃ aññataraṃ ekaṃ cīvaraṃ nikkhipitvānāti yojanā.",
  "tika-vin11t0:4938": "754. Suppatiṭṭhitanigrodhasadise rukkhamūlake ticīvaraṃ nikkhipitvā addhayojane aruṇaṃ uṭṭhāpentassāti yojanā.",
  "tika-vin11t0:4939": "755. Kāyikā nānāvatthukāyo sambahulā āpattiyo apubbaṃ acarimaṃ ekakkhaṇe kathaṃ phuseti yojanā.",
  "tika-vin11t0:4940": "757. Vācasikā na kāyikā nānāvatthukāyo sambahulā āpattiyo apubbaṃ acarimaṃ ekakkhaṇe kathaṃ phuseti yojanā.",
  "tika-vin11t0:4941": "758. Vinayanasattheti vinayapiṭake. Tassa bhikkhussa.",
  "tika-vin11t0:4942": "759. “Itthiyā”tiādīsu sahatthe karaṇavacanaṃ. Itthiyā vā purisena vā paṇḍakena vā nimittake methunaṃ na sevanto na paṭisevanto methunapaccayā cutoti yojanā.",
  "tika-vin11t0:4943": "760. Kāyasaṃsaggoyeva kāyasaṃsaggatā, taṃ āpannā. Aṭṭhavatthukaṃ chejjanti evaṃnāmakaṃ pārājikaṃ.",
  "tika-vin11t0:4944_0": "762. Samaye piṭṭhisaññiteti gimhānaṃ pacchimamāsassa paṭhamadivasato yāva hemantassa",
  "tika-vin11t0:4944_1": "paṭhamadivaso, etthantare sattamāsamatte piṭṭhisaññite samaye. “Mātuyāpi cā”ti vattabbe",
  "tika-vin11t0:4944_2": "“mātarampi cā”ti vuttaṃ. Soyeva vā pāṭho.",
  "tika-vin11t0:4945_0": "764. “Avassutahatthato hi piṇḍaṃ gahetvā”ti iminā saṅghādisesassa vatthumāha, lasuṇanti",
  "tika-vin11t0:4945_1": "pācittiyassa vatthuṃ, manussamaṃsanti thullaccayavatthuṃ, akappamaññanti dukkaṭavatthuṃ.",
  "tika-vin11t0:4945_2": "Akappamaññanti ettha “maṃsa”nti seso. “Sabbe ekato”ti padacchedo. Ekatoti ettha “madditvā”ti",
  "tika-vin11t0:4945_3": "seso, akappiyamaṃsehi saddhiṃ ekato madditvā khādatīti attho. Sabbametaṃ “gahetvā,",
  "tika-vin11t0:4945_4": "madditvā, khādatī”ti kiriyānaṃ kammavacanaṃ. Manussamaṃsañcāti ettha ca-saddo paccekaṃ",
  "tika-vin11t0:4945_5": "yojetabbo hoti. Tassāti bhikkhuniyā. Saṅghādisesapācittiyadukkaṭapāṭidesanīyathullaccayāni ekakkhaṇe honti.",
  "tika-vin11t0:4946_0": "765. “Puggalo eko”ti padacchedo. Dvepi ca puṇṇavassāti paripuṇṇavīsativassā ca dve",
  "tika-vin11t0:4946_1": "sāmaṇerā. Ekāva tesaṃ pana kammavācāti tesaṃ ubhinnaṃ sāmaṇerānaṃ ekena ācariyena",
  "tika-vin11t0:4946_2": "ekāva upasampadakammavācā katā. Ekassāti ekassāpi sāmaṇerassa. Kammanti upasampadakammaṃ.",
  "tika-vin11t0:4946_3": "Na rūhateti na sampajjati, kimettha kāraṇaṃ, vada bhaddamukhāti adhippāyo.",
  "tika-vin11t0:4947_0": "766. Mahiddhikesūti dvīsu sāmaṇeresu. Sace pana eko kesaggamattampi ākāsago ākāsaṭṭho",
  "tika-vin11t0:4947_1": "hoti, ākāsagatasseva kataṃ taṃ upasampadakammaṃ neva rūhati neva sampajjati, bhūmigatassa rūhatīti yojanā.",
  "tika-vin11t0:4948_0": "767. Iddhiyā ākāse ṭhitena saṅghena bhūmigatassa sāmaṇerassa upasampadakammaṃ na",
  "tika-vin11t0:4948_1": "kātabbaṃ. Yadi karoti, kuppatīti yojanā. Idañca sabbakammānaṃ sādhāraṇalakkhaṇaṃ.",
  "tika-vin11t0:4948_2": "Yathāha – “saṅghenāpi ākāse nisīditvā bhūmigatassa kammaṃ na kātabbaṃ. Sace karoti, kuppatī”ti.",
  "tika-vin11t0:4949_0": "768. Vatthaṃ kappakatañca na hoti, rattañca na hoti, kesakambalādi akappiyañca hoti,",
  "tika-vin11t0:4949_1": "nivatthassa panāpatti taṃ pana nivatthassa bhikkhuno āpatti hoti. Anāpatti kathaṃ",
  "tika-vin11t0:4949_2": "siyā, vada bhaddamukhāti yojanā.",
  "tika-vin11t0:4950_0": "769. Ettha etasmiṃ akappiyavatthudhāraṇe tannimittaṃ. Acchinnacīvarassa bhikkhuno",
  "tika-vin11t0:4950_1": "anāpatti siyāti yojanā. “Kiñcipī”tiādinā vuttamevatthaṃ samattheti. Assa acchinnacīvarassa",
  "tika-vin11t0:4950_2": "bhikkhussa akappiyaṃ nāma kiñcipi cīvaraṃ na vijjati, tasmā anāpattīti adhippāyo.",
  "tika-vin11t0:4951_0": "770. Kutopi ca purisassa hatthato bhojanassa kiñci na gaṇhati, bhojanato kiñcipi",
  "tika-vin11t0:4951_1": "sayampi kassaci purisassa na deti, tathāpi garukaṃ vajjaṃ saṅghādisesāpattiṃ upeti",
  "tika-vin11t0:4951_2": "āpajjati, taṃ kathamāpajjati, tvaṃ yadi vinaye kusalo asi, me mayhaṃ vada etaṃ kāraṇaṃ",
  "tika-vin11t0:4951_3": "kathehīti yojanā. Haveti nipātamattaṃ.",
  "tika-vin11t0:4952_0": "771. Yā pana bhikkhunī aññāya bhikkhuniyā “iṅgha, ayye, yaṃ te eso purisapuggalo",
  "tika-vin11t0:4952_1": "deti khādanīyaṃ vā”tiādinā saṅghādisesamātikāya vuttanayena uyyojitā avassutamhā",
  "tika-vin11t0:4952_2": "purisapuggalā yaṃ kiñci bhojanaṃ ādāya paṭiggahetvā sace bhuñjati, sā tathā bhuñjantī",
  "tika-vin11t0:4952_3": "yāya uyyojitā bhuñjati, tassā uyyojikāya dhīrā vinayadharā paṇḍitā saṅghādisesaṃ",
  "tika-vin11t0:4952_4": "kathayanti tassā uyyojitāya bhojanapariyosāne uyyojikāya saṅghādisesaṃ vadantīti",
  "tika-vin11t0:4952_5": "yojanā. Yathāha – “tassā hi bhojanapariyosāne uyyojikāya saṅghādiseso hotī”ti.",
  "tika-vin11t0:4953": "772. Taṃ kathaṃ yadi bujjhasi jānāsi, sādhukaṃ brūhi kathehīti yojanā.",
  "tika-vin11t0:4954": "773. Niseviteti tāya uyyojitāya bhikkhuniyā tassa purisapuggalassa hatthato paṭiggahite tasmiṃ dantapone paribhutte uyyojikā lahuvajjaṃ āpajjatīti attho.",
  "tika-vin11t0:4955": "775. “Ukkhittako”ti iminā āpattivajjamāha. Yathāha – “tena hi saddhiṃ vinayakammaṃ natthi, tasmā so saṅghādisesaṃ āpajjitvā chādento vajjaṃ na phusatī”ti.",
  "tika-vin11t0:4956_0": "776. Sappāṇappāṇajanti sappāṇake ca appāṇake ca jātaṃ. Neva jaṅgamanti pādehi bhūmiyaṃ",
  "tika-vin11t0:4956_1": "neva carantaṃ. Na vihaṅgamanti ākāse pakkhaṃ pasāretvā na carantaṃ. Dvijanti dvīhi",
  "tika-vin11t0:4956_2": "paccayehi, dvikkhattuṃ vā jātattā dvijaṃ. Kantanti manoharaṃ. Akantanti amanoharaṃ.",
  "tika-vin11t0:4957": "777. Sappāṇajo saddo cittajo vutto, appāṇajo utujo saddo vutto, so pana dvīheva paccayehi jātattā “dvijo”ti matoti yojanā.",
  "tika-vin11t0:4958": "778. “Vinaye”tiādigāthā vaṇṇitatthāyeva.",
  "tika-vin11t0:4959": "Iti uttare līnatthapakāsaniyā",
  "tika-vin11t0:4960": "Sedamocanakathāvaṇṇanā niṭṭhitā.",
  "tika-vin11t0:4961": "Sādhāraṇāsādhāraṇakathāvaṇṇanā",
  "tika-vin11t0:4962_0": "779-80. Sabbasikkhāpadānanti ubhatovibhaṅgāgatānaṃ sabbasikkhāpadānaṃ. Bhikkhūhi",
  "tika-vin11t0:4962_1": "bhikkhunīhīti ubhayattha sahatthe karaṇavacanaṃ. Bhikkhūhi bhikkhunīnañca, bhikkhunīhi",
  "tika-vin11t0:4962_2": "bhikkhūnañcāti ubhayattha asādhāraṇapaññattañca, tathā bhikkhūhi bhikkhunīnañca,",
  "tika-vin11t0:4962_3": "bhikkhunīhi bhikkhūnañcāti ubhayattha sādhāraṇasikkhāpadañca ahaṃ vakkhāmīti yojanā.",
  "tika-vin11t0:4962_4": "Samāhitāti ekaggacittā. Taṃ mayā vuccamānaṃ nidānādinayaṃ. Suṇāthāti sotujanaṃ sakkaccasavane niyojeti.",
  "tika-vin11t0:4963": "781. “Nidāna”ntiādigāthā vuttatthāva.",
  "tika-vin11t0:4964": "782-3. “Kati vesāliyā”tiādi pucchāgāthā uttānatthāyeva.",
  "tika-vin11t0:4965_0": "786. “Dasa vesāliyā”tiādivissajjanagāthānaṃ “methuna”ntiādayo niddesavasena vuttā.",
  "tika-vin11t0:4965_1": "Viggahoti manussaviggahaṃ pārājikaṃ. Catutthantimavatthukanti uttarimanussadhammapārājikaṃ.",
  "tika-vin11t0:4965_2": "Atirekacīvaranti paṭhamakathinaṃ. Suddhakāḷakeḷakalomakanti eḷakalomavagge dutiyaṃ.",
  "tika-vin11t0:4966_0": "787. Bhūtanti paṭhame musāvādavagge aṭṭhamaṃ. Paramparañcevāti paramparabhojanasikkhāpadaṃ.",
  "tika-vin11t0:4966_1": "Mukhadvāranti catutthe bhojanavagge dasamaṃ. Bhikkhunīsu ca akkosoti bhikkhunipātimokkhe",
  "tika-vin11t0:4966_2": "chaṭṭhe ārāmavagge dutiyaṃ.",
  "tika-vin11t0:4967": "788. Dve anuddhaṃsanānīti aṭṭhamanavamasaṅghādisesā. Cīvarassa paṭiggahoti cīvaravagge pañcamaṃ.",
  "tika-vin11t0:4968_0": "789. Rūpiyanti eḷakalomavagge aṭṭhamaṃ. Suttaviññattīti pattavagge chaṭṭhaṃ. Ujjhāpananti",
  "tika-vin11t0:4968_1": "dutiye bhūtagāmavagge tatiyaṃ. Paripācitapiṇḍoti tatiye ovādavagge navamaṃ. Tatheva",
  "tika-vin11t0:4968_2": "gaṇabhojananti catutthe bhojanavagge dutiyaṃ.",
  "tika-vin11t0:4969_0": "790. Vikāle bhojanañcevāti tattheva sattamaṃ. Cārittanti acelakavagge pañcame chaṭṭhaṃ.",
  "tika-vin11t0:4969_1": "Nhānanti surāpānavagge chaṭṭhe sattamaṃ. Ūnavīsativassanti sattame sappāṇakavagge",
  "tika-vin11t0:4969_2": "pañcamaṃ. Datvā saṅghena cīvaranti aṭṭhame sahadhammikavagge navamaṃ.",
  "tika-vin11t0:4970_0": "791. Vosāsantīti dutiyaṃ bhikkhupāṭidesanīyaṃ. Naccaṃ vā gītaṃ vāti paṭhame lasuṇavagge",
  "tika-vin11t0:4970_1": "dasamaṃ. Cārikadvayanti catutthe tuvaṭṭavagge sattamaṭṭhamāni. Chandadānenāti aṭṭhame",
  "tika-vin11t0:4970_2": "kumāribhūtavagge ekādasamaṃ. “Chandadānetī”ti vā pāṭho. “Chandadānaṃ iti ime”ti padacchedo.",
  "tika-vin11t0:4971_0": "792. Kuṭīti chaṭṭho saṅghādiseso. Kosiyanti nissaggiyesu dutiye eḷakalomavagge paṭhamaṃ.",
  "tika-vin11t0:4971_1": "Seyyanti musāvādavagge pañcamaṃ. Pathavīti musāvādavagge dasamaṃ. Bhūtagāmakanti",
  "tika-vin11t0:4971_2": "bhūtagāmavagge dutiye paṭhamaṃ. Sappāṇakañca siñcantīti bhūtagāmavagge dasamaṃ.",
  "tika-vin11t0:4972": "800. Chaūnāni tīṇeva satānīti chahi ūnāni tīṇeva satāni, catunavutādhikāni dvisatānīti attho. Samacetasāti –",
  "tika-vin11t0:4973": "“Vadhake devadattamhi, core aṅgulimālake;",
  "tika-vin11t0:4974": "Dhanapāle rāhule ca, sabbattha samamānaso”ti. –",
  "tika-vin11t0:4975": "Vacanato sabbesu hitāhitesu, lābhālābhādīsu ca aṭṭhasu lokadhammesu nibbikāratāya ca samānacittena tathāgatena.",
  "tika-vin11t0:4976": "Vuttāvasesāti vesāliyādīsu chasu nagaresu vuttehi avasiṭṭhāni. Ime sabbe imāni sabbāni sikkhāpadāni sāvatthiyaṃ katāni bhavanti, paññattāni hontīti attho.",
  "tika-vin11t0:4977_0": "801. Pārājikāni cattārīti vesāliyaṃ vuttaṃ methunamanussaviggahauttarimanussadhammaṃ,",
  "tika-vin11t0:4977_1": "rājagahe adinnādānanti cattāri. Satta saṅghādisesakāti rājagahe vuttā dve anuddhaṃsanā,",
  "tika-vin11t0:4977_2": "dve ca bhedā, āḷaviyaṃ kuṭikāro, kosambiyaṃ mahallakavihāro, dovacassanti satta.",
  "tika-vin11t0:4977_3": "Nissaggiyāni aṭṭhevāti vesāliyaṃ atirekacīvaraṃ, kāḷakaeḷakalomaṃ, rājagahe cīvarapaṭiggahaṇaṃ,",
  "tika-vin11t0:4977_4": "rūpiyapaṭiggahaṇaṃ, suttaviññatti, āḷaviyaṃ kosiyamissakaṃ, kapilavatthumhi eḷakalomadhovanaṃ,",
  "tika-vin11t0:4977_5": "ūnapañcabandhananti aṭṭha.",
  "tika-vin11t0:4978_0": "Dvattiṃseva ca khuddakāti vesāliyaṃ bhūtārocanaṃ, paramparabhojanaṃ, appaṭiggahaṇaṃ,",
  "tika-vin11t0:4978_1": "acelakaṃ, “yā pana bhikkhunī bhikkhuṃ akkoseyyā”ti pañca, rājagahe ujjhāpanakaṃ,",
  "tika-vin11t0:4978_2": "bhikkhuniparipācitapiṇḍo, gaṇabhojanaṃ, vikālabhojanaṃ, “yo pana bhikkhu nimantito”tiādi",
  "tika-vin11t0:4978_3": "ca, “orenaḍḍhamāsaṃ nahāyeyyā”ti, ūnavīsativassaṃ, “samaggena saṅghena cīvaraṃ datvā”ti",
  "tika-vin11t0:4978_4": "bhikkhūnaṃ aṭṭha, bhikkhunīnaṃ pana “naccaṃ vā gītaṃ vā”tiādi ca, “yā pana bhikkhunī",
  "tika-vin11t0:4978_5": "antovassa”ntiādi ca, “yā pana bhikkhunī vassaṃvutthā”tiādi cāti dvayaṃ, “yā pana",
  "tika-vin11t0:4978_6": "bhikkhunī pārivāsikachandadānenā”tiādi cāti cattāri, āḷaviyaṃ anupasampannena uttari",
  "tika-vin11t0:4978_7": "dirattatirattaṃ, “pathaviṃ khaṇeyya vā”tiādi, bhūtagāmapātabyatāya, “jānaṃ sappāṇakaṃ",
  "tika-vin11t0:4978_8": "udaka”nti cattāri, kosambiyaṃ aññavādake vihesake, yāvadvārakosā aggaḷaṭṭhapanāya,",
  "tika-vin11t0:4978_9": "surāmerayapāne, anādariye, “yo pana bhikkhu bhikkhūhi sahadhammika”ntiādi cāti pañca,",
  "tika-vin11t0:4978_10": "kapilavatthumhi “bhikkhunupassayaṃ gantvā”tiādi, “agilānena bhikkhunā cātumāsa”ntiādi,",
  "tika-vin11t0:4978_11": "“aṭṭhimayaṃ vā dantamayaṃ vā”tiādi tīṇi bhikkhūnaṃ, bhikkhunīnaṃ pana “udakasuddhikaṃ",
  "tika-vin11t0:4978_12": "panā”tiādi, “ovādāya vā”tiādīti dve, bhaggesu “agilāno visibbanāpekkho”tiādi ekanti",
  "tika-vin11t0:4978_13": "etāni bāttiṃseva pācittiyāni.",
  "tika-vin11t0:4979_0": "802. Dve gārayhāti “bhikkhu paneva kulesū”tiādi, “yāni kho pana tāni āraññakānī”tiādi",
  "tika-vin11t0:4979_1": "cāti dve pāṭidesanīyā. Tayo sekhāti kosambiyaṃ na surusurukārakaṃ, bhaggesu na sāmisena",
  "tika-vin11t0:4979_2": "hatthena pānīyathālakaṃ, na sasitthakaṃ pattadhovananti tīṇi sekhiyāni. Chappaññāseva",
  "tika-vin11t0:4979_3": "sikkhāpadāni piṇḍitāni vesāliyādīsu chasu nagaresu paññattāni bhavantīti yojanā.",
  "tika-vin11t0:4980_0": "803. Sattasu nagaresu paññattāni etāni sabbāneva sikkhāpadāni pana aḍḍhuḍḍhāni satāneva",
  "tika-vin11t0:4980_1": "bhavanti. Sāvatthiyaṃ paññattehi catunavutādhikadvisatasikkhāpadehi saddhiṃ chasu",
  "tika-vin11t0:4980_2": "nagaresu paññattāni chapaññāsa sikkhāpadāni paññāsādhikāni tīṇi satāni bhavantīti",
  "tika-vin11t0:4980_3": "attho. Aḍḍhena catutthaṃ yesaṃ tāni aḍḍhuḍḍhāni.",
  "tika-vin11t0:4981_0": "804-10. Evaṃ nidānavasena nagaraṃ dassetvā idāni nidānamaññamasesetvā ubhatovibhaṅgāgatānaṃ",
  "tika-vin11t0:4981_1": "sabbesaṃ sikkhāpadānaṃ kevalaṃ piṇḍavasena gaṇanaṃ dassetumāha “sikkhāpadāni bhikkhūna”ntiādi.",
  "tika-vin11t0:4982_0": "811. Evaṃ sabbasikkhāpadānaṃ nidānañca gaṇanañca dassetvā idāni asādhāraṇāni dassetumāha",
  "tika-vin11t0:4982_1": "“chacattālīsā”tiādi. Bhikkhūnaṃ bhikkhunīhi asādhāraṇabhāvaṃ mahesinā gamitāni sikkhāpadāni",
  "tika-vin11t0:4982_2": "chacattālīseva hontīti yojanā. Iminā uddesamāha.",
  "tika-vin11t0:4983": "814. “Cha ca saṅghādisesā”tiādīhi dvīhi gāthāhi niddesaṃ dassetvā “vissaṭṭhī”tiādinā paṭiniddesamāha.",
  "tika-vin11t0:4984": "815. “Nissaggiye ādivaggasmi”nti padacchedo. Dhovananti aññātikāya bhikkhuniyā cīvaradhovanaṃ. Paṭiggahoti tassāyeva hatthato cīvarapaṭiggahaṇaṃ.",
  "tika-vin11t0:4985": "816. Āraññanti ekūnatiṃsatimaṃ sikkhāpadaṃ.",
  "tika-vin11t0:4986_0": "817. Bhikkhūnaṃ, bhikkhunīnañca vuttāni sabbāni pācittiyāni gaṇanāvasā aṭṭhāsītisataṃ",
  "tika-vin11t0:4986_1": "bhavantīti yojanā. Aṭṭhāsītisatanti bhikkhunipātimokkhāgataṃ chasaṭṭhisatapācittiyaṃ",
  "tika-vin11t0:4986_2": "vakkhamānehi bhikkhuniyatehi bāvīsatipācittiyehi saddhiṃ aṭṭhāsītisataṃ hoti. Tatoti",
  "tika-vin11t0:4986_3": "aṭṭhāsītādhikasatapācittiyato niddhāritāni etāni dvāvīsati khuddakāni bhikkhūnaṃ",
  "tika-vin11t0:4986_4": "pātimokkhake bhavantīti yojanā.",
  "tika-vin11t0:4987": "818. Bhikkhunivaggoti bhikkhunīnaṃ ovādavaggo. Paramparabhojane paññattaṃ sikkhāpadaṃ paramparabhojanaṃ, paramparabhojanena saha vattatīti saparamparabhojano.",
  "tika-vin11t0:4988": "822. “Ekato pana paññattā”tiādi nigamanaṃ. Bhikkhunīhi asādhāraṇataṃ gatā ekatova paññattā ime imāni sikkhāpadāni piṇḍitāni chacattālīsa hontīti yojanā.",
  "tika-vin11t0:4989": "823. Mahesinā bhikkhūhi asādhāraṇabhāvaṃ gamitāni bhikkhunīnaṃ sikkhāpadāni paripiṇḍitāni sataṃ, tiṃsa ca bhavantīti yojanā.",
  "tika-vin11t0:4990": "824. Evaṃ uddiṭṭhānaṃ niddesamāha “pārājikānī”tiādinā. Pārājikāni cattārīti ubbhajāṇumaṇḍalikavajjapaṭicchādikaukkhittānuvattikaaṭṭhavatthukasaṅkhātāni cattāri pārājikāni.",
  "tika-vin11t0:4991_0": "826. Dvīhi gāthāhi niddiṭṭhānaṃ paṭiniddeso “bhikkhunīnaṃ tu saṅghādisesehī”tiādi.",
  "tika-vin11t0:4991_1": "Catunnaṃ pārājikānaṃ uddesavaseneva pākaṭattā paṭiniddese aggahaṇaṃ. Ādito chāti",
  "tika-vin11t0:4991_2": "ussayavādikādayo cha saṅghādisesā. “Ādito”ti idaṃ “yāvatatiyakā”ti imināpi yojetabbaṃ,",
  "tika-vin11t0:4991_3": "aṭṭhasu yāvatatiyakesu purimāni cattāri sikkhāpadānīti vuttaṃ hoti.",
  "tika-vin11t0:4992_0": "827. Sattaññadatthikādīnīti ādi-saddena aññadatthikasikkhāpadato pacchimāni cattāri,",
  "tika-vin11t0:4992_1": "purimāni “aññaṃ viññāpeyya, aññaṃ cetāpeyyā”ti dve ca gahitāni. Patto cevāti paṭhamaṃ",
  "tika-vin11t0:4992_2": "pattasannicayasikkhāpadamāha. Dutiyavagge purimasikkhāpadadvayaṃ “garuṃ lahu”nti iminā gahitaṃ.",
  "tika-vin11t0:4993": "828. Idha bhikkhunipātimokkhe etāni pana dvādaseva nissaggiyāni satthārā bhikkhunīnaṃ vasena ekato paññattānīti yojanā.",
  "tika-vin11t0:4994": "829-30. “Sabbeva gaṇanāvasā”tiādi nigamanaṃ. Bhikkhūhi asādhāraṇataṃ gatā bhikkhunīnaṃ ekato paññattā sataṃ, tiṃsa bhavantīti yojanā.",
  "tika-vin11t0:4995_0": "831-3. “Asādhāraṇā ubhinna”nti padacchedo. Ubhinnaṃ asādhāraṇasikkhāpadāni satañca",
  "tika-vin11t0:4995_1": "sattati ca cha ca bhavanti. Evamuddiṭṭhānaṃ niddeso “pārājikāni cattārī”tiādi. Bhikkhūhi",
  "tika-vin11t0:4995_2": "asādhāraṇāni bhikkhunīnaṃ cattāri pārājikāni. Dasaccha cāti bhikkhūhi asādhāraṇāni",
  "tika-vin11t0:4995_3": "bhikkhunīnaṃ saṅghādisesā dasa, bhikkhunīhi asādhāraṇāni bhikkhūnaṃ vissaṭṭhiādikā",
  "tika-vin11t0:4995_4": "saṅghādisesā cha cāti saṅghādisesā soḷasa.",
  "tika-vin11t0:4996_0": "Aniyatā duve cevāti bhikkhunīhi asādhāraṇāni bhikkhūnaṃ aniyatā dve ca. Nissaggā",
  "tika-vin11t0:4996_1": "catuvīsatīti bhikkhunīhi asādhāraṇāni bhikkhūnaṃ dvādasa, bhikkhūhi asādhāraṇāni",
  "tika-vin11t0:4996_2": "bhikkhunīnaṃ dvādasāti evaṃ nissaggiyā catuvīsati ca. Sataṃ aṭṭhārasa khuddakāti",
  "tika-vin11t0:4996_3": "bhikkhunīhi asādhāraṇāni bhikkhūnaṃ bāvīsati, bhikkhūhi asādhāraṇāni bhikkhunīnaṃ",
  "tika-vin11t0:4996_4": "channavutīti aṭṭhārasādhikasataṃ khuddakāni ca. Etthāti imasmiṃ asādhāraṇasaṅgahe.",
  "tika-vin11t0:4997_0": "Dvādaseva ca gārayhāti bhikkhunīhi asādhāraṇāni bhikkhūnaṃ cattāri, bhikkhūhi asādhāraṇāni",
  "tika-vin11t0:4997_1": "bhikkhunīnaṃ aṭṭhāti ete pāṭidesanīyā cāti ime chasattatiadhikāni satasikkhāpadāni",
  "tika-vin11t0:4997_2": "ubhinnampi asādhāraṇānīti yojanā.",
  "tika-vin11t0:4998": "834. Ubhinnampi sādhāraṇāni satthunā paññattāni sikkhāpadāni satañca sattati ca cattāri ca bhavantīti pakāsitāti yojanā.",
  "tika-vin11t0:4999_0": "835-6. Pārājikāni cattārīti methunaadinnādānamanussaviggahauttarimanussadhammapārājikāni",
  "tika-vin11t0:4999_1": "cattāri ca. Satta saṅghādisesakāti sañcarittaamūlakaaññabhāgiyā, cattāro yāvatatiyakā",
  "tika-vin11t0:4999_2": "cāti saṅghādisesā satta ca. Aṭṭhārasa ca nissaggāti nissaggiyesu paṭhame cīvaravagge",
  "tika-vin11t0:4999_3": "dhovanapaṭiggahaṇasikkhāpadadvayavajjitāni aṭṭha, eḷakalomavagge aṭṭhamanavamadasamānīti",
  "tika-vin11t0:4999_4": "tayo, pattavagge paṭhamapattavassikasāṭikaāraññakasikkhāpadattayassa vajjitāni satta",
  "tika-vin11t0:4999_5": "cāti imāni aṭṭhārasa nissaggiyasikkhāpadāni ca. Samasattati khuddakāti –",
  "tika-vin11t0:5000": "“Sabbo bhikkhunivaggopi…pe… dvāvīsati bhavanti hī”ti. –",
  "tika-vin11t0:5001_0": "Vuttā bhikkhūnaṃ bhikkhunīhi asādhāraṇāti imehi bāvīsatipācittiyehi vajjitāni avasesāni",
  "tika-vin11t0:5001_1": "sattati pācittiyāni ca ubhayasādhāraṇavasena paññattāni. Pañcasattati sekhiyāpi cāti",
  "tika-vin11t0:5001_2": "ubhinnaṃ bhikkhubhikkhunīnaṃ samasikkhatā sādhāraṇasikkhāpadāni sabbaso sataṃ, sattati,",
  "tika-vin11t0:5001_3": "cattāri ca hontīti yojanā.",
  "tika-vin11t0:5002": "Iti uttare līnatthapakāsaniyā",
  "tika-vin11t0:5003": "Sādhāraṇāsādhāraṇakathāvaṇṇanā niṭṭhitā.",
  "tika-vin11t0:5004": "Lakkhaṇakathāvaṇṇanā",
  "tika-vin11t0:5005_0": "837. Itoti sādhāraṇāsādhāraṇakathāya paraṃ. Sabbaganti sabbasikkhāpadasādhāraṇaṃ.",
  "tika-vin11t0:5005_1": "Vadato meti vadato mama vacanaṃ. Nibodhathāti nisāmetha, ekaggacittā hutvā sakkaccaṃ suṇāthāti attho.",
  "tika-vin11t0:5006_0": "838-9. “Vipatti āpatti anāpattī”ti padacchedo. “Āṇatti aṅga”nti padacchedo. Vajjakammapabhedakanti",
  "tika-vin11t0:5006_1": "vajjapabhedakaṃ kammapabhedakaṃ. Tikadvayanti kusalattikavedanāttikadvayaṃ. Sabbatthāti",
  "tika-vin11t0:5006_2": "idaṃ pana sattarasavidhasabbasādhāraṇalakkhaṇaṃ. Sabbattha sabbesu sikkhāpadesu.",
  "tika-vin11t0:5007": "840. Idha imasmiṃ sattarasavidhe yaṃ lakkhaṇaṃ pubbe vuttanayaṃ, yañca uttānaṃ, taṃ sabbaṃ vajjetvā atthajotanaṃ atthappakāsanaṃ karissāmīti yojanā.",
  "tika-vin11t0:5008_0": "841. Nidānaṃ nāma rājagahādisikkhāpadapaññattiṭṭhānabhūtāni satta nagarāni, taṃ pubbe",
  "tika-vin11t0:5008_1": "dassitanti avasiṭṭhāni dassetumāha “puggalo”tiādi. Puggalo nāma katamo? Yaṃ yaṃ bhikkhuniṃ,",
  "tika-vin11t0:5008_2": "bhikkhuñca ārabbha sikkhāpadaṃ paññattaṃ, ayaṃ bhikkhunī ca bhikkhu ca sikkhāpadapaññattiyā",
  "tika-vin11t0:5008_3": "ādikammiko puggaloti vuccatīti yojanā.",
  "tika-vin11t0:5009_0": "842. Dhaniyādayoti ādi-saddena sambahulā bhikkhū, vaggumudātīriyā bhikkhū, seyyasako,",
  "tika-vin11t0:5009_1": "udāyī, āḷavakā bhikkhū, channo, mettiyabhūmajakā, devadatto, assajipunabbasukā bhikkhū,",
  "tika-vin11t0:5009_2": "chabbaggiyā bhikkhū, upanando sakyaputto, aññataro bhikkhu, hatthako sakyaputto,",
  "tika-vin11t0:5009_3": "anuruddho, sattarasavaggiyā bhikkhū, cūḷapanthako, belaṭṭhasīso, āyasmā ānando, sāgatatthero,",
  "tika-vin11t0:5009_4": "ariṭṭho bhikkhu, āyasmā ānandoti ime ekavīsati saṅgahitā.",
  "tika-vin11t0:5010_0": "843. Thullanandādayoti ādi-saddena sundarīnandā, chabbaggiyā bhikkhuniyo, aññatarā",
  "tika-vin11t0:5010_1": "bhikkhunī, caṇḍakāḷī, sambahulā bhikkhuniyo, dve bhikkhuniyoti chayime saṅgahitā.",
  "tika-vin11t0:5010_2": "Sabbeti ubhayapātimokkhe ādikammikā sabbe puggalā.",
  "tika-vin11t0:5011": "844. Vatthūti vatthu nāma sudinnādino tassa tasseva puggalassa methunādikassa ca vatthuno sabbappakārena ajjhācāro vītikkamo pavuccatīti yojanā.",
  "tika-vin11t0:5012_0": "845-6. Kevalā mūlabhūtā paññatti. Anu ca anuppanno ca sabbattha ca padeso ca anvanuppannasabbatthapadesā,",
  "tika-vin11t0:5012_1": "teyeva padāni anvanuppannasabbatthapadesapadāni, tāni pubbakāni yāsaṃ paññattīnaṃ",
  "tika-vin11t0:5012_2": "tā anvanuppannasabbatthapadesapadapubbikā. Tatheva sā paññattīti yojanā. Anupaññatti",
  "tika-vin11t0:5012_3": "anuppannapaññatti sabbatthapaññatti padesapaññatti hoti. Ekato ubhato pubbā katheva",
  "tika-vin11t0:5012_4": "sā paññattīti yojanā. Ekatopadaṃ ubhatopadañca pubbamassāti ekatoubhatopubbā, ekatopaññatti",
  "tika-vin11t0:5012_5": "ubhatopaññattīti vuttaṃ hoti.",
  "tika-vin11t0:5013_0": "847. Tattha navadhāsu paññattīsu. Paññatti nāma katamāti āha “yo methuna”ntiādi.",
  "tika-vin11t0:5013_1": "“Yo bhikkhu methunaṃ dhammaṃ paṭiseveyyā”ti ca “yo bhikkhu adinnaṃ ādiyeyyā”ti ca",
  "tika-vin11t0:5013_2": "evamādikā sikkhāpadassa mūlabhūtā paññatti hotīti yojanā.",
  "tika-vin11t0:5014": "848. Iccevamādikāti ādi-saddena “sikkhaṃ apaccakkhāya dubbalyaṃ anāvikatvā”ti ca “gāmā vā araññā vā”ti ca evamādīnaṃ saṅgaho.",
  "tika-vin11t0:5015": "849. Vajjake anuppanneyeva paññattā anuppannapaññatti, sā anuppannapaññatti.",
  "tika-vin11t0:5016_0": "850-1. Guṇaṅguṇupāhanasikkhāpadena saha cammattharaṇasikkhāpadañca dhuvanhānaṃ dhuvanahānasikkhāpadaṃ,",
  "tika-vin11t0:5016_1": "pañcavaggena upasampādanasikkhāpadañcāti esā catubbidhā paññatti padesapaññatti nāmāti",
  "tika-vin11t0:5016_2": "vuttāti yojanā. Majjhimadesasmiṃyeva hotīti majjhimadesasmiṃyeva āpattikarā hoti.",
  "tika-vin11t0:5016_3": "Na aññatoti na aññatra paccantimesu janapadesu desantare ṭhāne.",
  "tika-vin11t0:5017_0": "852. Itoti catubbidhapadesapaññattito. Etthāti imasmiṃ paññattibhede. Sādhāraṇadukādikanti",
  "tika-vin11t0:5017_1": "sādhāraṇapaññatti asādhāraṇapaññatti, ekatopaññatti ubhatopaññattīti dukadvayaṃ.",
  "tika-vin11t0:5017_2": "Atthato ekamevāti atthato aññamaññasamānameva. Vipattāpattānāpattivinicchayo vitthāritoti",
  "tika-vin11t0:5017_3": "idha na dassito. Ayaṃ panettha saṅkhepo – vipattīti sīlaācāradiṭṭhiājīvavipattīnaṃ",
  "tika-vin11t0:5017_4": "aññatarā. Āpattīti pubbapayogādivasena āpattibhedo. Anāpattīti ajānanādivasena anāpatti.",
  "tika-vin11t0:5018": "853. Āpatti pana sāṇattikāpi hoti, anāṇattikāpi hotīti yojanā. “Āṇattīti ca nāmesā āṇāpanā”ti iminā āṇatti-saddassa sabhāvasādhāraṇattāti idhāha.",
  "tika-vin11t0:5019": "854. Sabbasikkhāpadesupi sabbāsaṃ āpattīnaṃ sabbo pana aṅgabhedopi vibhāvinā ñātabboti yojanā.",
  "tika-vin11t0:5020": "856. “Sā ca akriyasamuṭṭhānā”ti padacchedo. Kāyena, vācāya vā dasāhabbhantare atirekacīvarassa anadhiṭṭhānena nissaggiyapācittiyaṃ hotīti “paṭhame kathine viyā”ti udāharaṇaṃ kataṃ.",
  "tika-vin11t0:5021_0": "857. Kriyākriyato hotīti kiriyato ca akiriyato ca hoti. Tattha udāharaṇamāha “cīvaraggahaṇe",
  "tika-vin11t0:5021_1": "viyā”ti. Aññātikāya bhikkhuniyā hatthato cīvaraggahaṇaṃ kriyā, pārivattakassa adānaṃ",
  "tika-vin11t0:5021_2": "akriyāti evaṃ kiriyāya ceva akiriyāya ca imaṃ āpajjati.",
  "tika-vin11t0:5022_0": "858. Siyā pana karontassa akarontassāti yā pana āpatti siyā karontassa, siyā akarontassa",
  "tika-vin11t0:5022_1": "hoti, ayaṃ siyā kiriyato, siyā akiriyato samuṭṭhāti. Siyāti ca kadāci-saddatthe nipāto.",
  "tika-vin11t0:5022_2": "Atrodāharaṇamāha “rūpiyoggahaṇe viyā”ti. Rūpiyassa uggahaṇe, uggaṇhāpane siyā kadāci",
  "tika-vin11t0:5022_3": "kiriyato samuṭṭhāti, upanikkhittassa sādiyane kāyavācāhi kātabbassa akaraṇena kadāci akarontassa hotīti.",
  "tika-vin11t0:5023_0": "859. Yā karoto akubbato, kadāci karontassa ca hoti, sā āpatti siyā kiriyākiriyato,",
  "tika-vin11t0:5023_1": "siyā kiriyatopi ca hotīti yojanā. “Kuṭikārāpatti viyā”ti vattabbaṃ. Sā hi vatthuṃ",
  "tika-vin11t0:5023_2": "desāpetvā pamāṇātikkantaṃ karoto kiriyato samuṭṭhāti, adesāpetvā pamāṇātikkantaṃ,",
  "tika-vin11t0:5023_3": "pamāṇayuttaṃ vā karoto kiriyākiriyato samuṭṭhāti.",
  "tika-vin11t0:5024_0": "861. Yato āpattito. Ayaṃ āpatti. Saññāya karaṇabhūtāya vimokkho etāyāti saññāvimokkhā.",
  "tika-vin11t0:5024_1": "Ettha ca vītikkamasaññā avijjamānāpi āpattiyā vimuccanassa sādhakatamaṭṭhena gahitā.",
  "tika-vin11t0:5024_2": "Yathā vuṭṭhiyā abhāvena jātaṃ dubbhikkhaṃ “vuṭṭhikata”nti vuccati, evaṃsampadamidaṃ",
  "tika-vin11t0:5024_3": "veditabbaṃ. Ayaṃ sacittakāpatti.",
  "tika-vin11t0:5025_0": "862-4. Itarā pana acittakāpatti. Vītikkamasaññāya abhāvena natthi vimokkho etāyāti",
  "tika-vin11t0:5025_1": "nosaññāvimokkhā. Sucittena savāsanakilesappahānena, sakalalokiyalokuttarakusalasampayogena",
  "tika-vin11t0:5025_2": "ca sundaracittena bhagavatā pakāsitā sabbāva āpatti cittassa vasena duvidhā siyunti",
  "tika-vin11t0:5025_3": "yojanā. Sacittakasamuṭṭhānavasena panāti sacittakasamuṭṭhānavaseneva. Sacittakamissakavivajjanatthāya",
  "tika-vin11t0:5025_4": "pana-saddo evakārattho vutto.",
  "tika-vin11t0:5026": "Yā sacittakehi vā acittakamissakasamuṭṭhānavasena vā samuṭṭhāti, ayaṃ acittakā.",
  "tika-vin11t0:5027_0": "865. Suvijjenāti sobhamānāhi tīhi vijjāhi vā aṭṭhahi vā vijjāhi samannāgatattā suvijjena.",
  "tika-vin11t0:5027_1": "Anavajjenāti savāsanakilesāvajjarahitattā anavajjena bhagavatā. Lokapaṇṇattivajjato",
  "tika-vin11t0:5027_2": "lokapaṇṇattivajjavasena sabbāva āpattiyo vajjavasena duvidhā dukā vuttāti yojanā.",
  "tika-vin11t0:5028_0": "866. Yassā sacittake pakkhe, cittaṃ akusalaṃ siyāti yassā sacittakācittakasamuṭṭhānāya",
  "tika-vin11t0:5028_1": "acittakāya surāpānādiāpattiyā sacittakasamuṭṭhānapakkhe cittaṃ akusalameva hoti,",
  "tika-vin11t0:5028_2": "ayaṃ lokavajjā nāmāti attho. Yassā pana sacittakasamuṭṭhānāya paṭhamapārājikādiāpattiyā",
  "tika-vin11t0:5028_3": "cittaṃ akusalameva hoti, tassā lokavajjatāya vattabbameva natthi. Acittakāpi vā āpatti",
  "tika-vin11t0:5028_4": "sacittakapakkhe kusalacitte sati lokavajjatāya siddhāya acittakapakkhepi lokavajjo",
  "tika-vin11t0:5028_5": "hoti, kimaṅgaṃ pana akusalacitteneva āpajjitabbāya āpattiyā lokavajjatāti sā visuṃ na vuttā.",
  "tika-vin11t0:5029_0": "Yasmā pana paṇṇattivajjāya vatthuvītikkamavajjā siyā kusalaṃ, siyā abyākataṃ, tasmā",
  "tika-vin11t0:5029_1": "tassā sacittakapakkhe cittaṃ kusalamevāti ayaṃ niyamo natthīti āha “sesā paṇṇattivajjakā”ti.",
  "tika-vin11t0:5029_2": "“Paṇṇattivajjakā”ti iminā ca lakkhaṇena vatthuvijānanacittena sacittakapakkhe cittaṃ",
  "tika-vin11t0:5029_3": "siyā kusalaṃ, siyā akusalaṃ, siyā abyākataṃ, tasmā tassā sacittakapakkhe cittaṃ akusalamevāti",
  "tika-vin11t0:5029_4": "ayaṃ niyamo natthīti āha.",
  "tika-vin11t0:5030_0": "867. Kāyadvārena āpajjitabbā kāyakammaṃ. Ubhayattha āpajjitabbā tadubhayaṃ kāyakammaṃ",
  "tika-vin11t0:5030_1": "vacīkammaṃ. Manodvāre āpatti nāma natthīti manokammaṃ na vuttaṃ. “Manodvāre āpatti",
  "tika-vin11t0:5030_2": "nāma natthīti ca idaṃ yebhuyyavasena vuttaṃ upanikkhittasādiyanādīsu manodvārepi",
  "tika-vin11t0:5030_3": "āpattisambhavato”ti ācariyā.",
  "tika-vin11t0:5031": "868-9. Kusalāditikadvayanti kusalattikañceva vedanāttikañca. Āpattiṃ āpajjanto kusalākusalacitto, tathā abyākatacitto vā hutvā āpajjatīti yojanā.",
  "tika-vin11t0:5032_0": "Dukkhādisaṃyutoti ādi-saddena upekkhāvedanāsamaṅgino saṅgaho. Evaṃ santepi sabbasikkhāpadesu",
  "tika-vin11t0:5032_1": "akusalacittavasena ekaṃ cittaṃ, kusalābyākatavasena dve cittāni, sabbesaṃ vasena",
  "tika-vin11t0:5032_2": "tīṇi cittāni. Dukkhavedanāvasena ekā vedanā, sukhaupekkhāvasena dve, sabbāsaṃ vasena",
  "tika-vin11t0:5032_3": "tisso vedanāti ayameva bhedo labbhati, na añño bhedo.",
  "tika-vin11t0:5033_0": "Kusalattikaṃ sacepi gahitaṃ, na pana sabbesameva cittānaṃ vasena labbhati, atha kho",
  "tika-vin11t0:5033_1": "āpattisamuṭṭhāpakānaṃ bāttiṃsacittānameva vasena labbhati. Bāttiṃseva hi cittāni",
  "tika-vin11t0:5033_2": "āpattisamuṭṭhāpakāni. Dvādasa akusalāni, aṭṭha kāmāvacarakusalāni, dasa kāmāvacarakiriyacittāni,",
  "tika-vin11t0:5033_3": "kusalato, kiriyato ca dve abhiññācittāni cāti evaṃ bāttiṃsacittehi samuṭṭhitāpi āpatti",
  "tika-vin11t0:5033_4": "akusalā vā hoti abyākatā vā, natthi āpatti kusalaṃ. Yathāha samathakkhandhake “āpattādhikaraṇaṃ",
  "tika-vin11t0:5033_5": "siyā akusalaṃ siyā abyākataṃ, natthi āpattādhikaraṇaṃ kusala”nti. Ayaṃ pana pāṭho",
  "tika-vin11t0:5033_6": "paṇṇattivajjaṃyeva sandhāya vutto, na lokavajjaṃ. Yasmiñhi pathavikhaṇanabhūtagāmapātabyatādike",
  "tika-vin11t0:5033_7": "āpattādhikaraṇe kusalacittaṃ aṅgaṃ hoti, tasmiñca sati na sakkā vattuṃ “natthi āpattādhikaraṇaṃ",
  "tika-vin11t0:5033_8": "kusala”nti. Tasmā nayidaṃ aṅgapahonakacittaṃ sandhāya vuttaṃ. Yaṃ tāva āpattādhikaraṇaṃ",
  "tika-vin11t0:5033_9": "lokavajjaṃ, taṃ ekantato akusalameva. Tattha “siyā akusala”nti vikappo natthi. Yaṃ",
  "tika-vin11t0:5033_10": "pana paṇṇattivajjaṃ, taṃ yasmā sañcicca “imaṃ āpattiṃ vītikkamāmī”ti vītikkamantasseva",
  "tika-vin11t0:5033_11": "akusalaṃ hoti, asañcicca pana kiñci ajānantassa sahaseyyādivasena āpajjanato abyākataṃ",
  "tika-vin11t0:5033_12": "hoti, tasmā tattha sañciccāsañciccavasena imaṃ vikappabhāvaṃ sandhāya idaṃ vuttaṃ",
  "tika-vin11t0:5033_13": "“āpattādhikaraṇaṃ siyā akusalaṃ siyā abyākataṃ, natthi āpattādhikaraṇaṃ kusala”nti.",
  "tika-vin11t0:5033_14": "Sace pana “yaṃ kusalacitto āpajjati, idaṃ vuccati āpattādhikaraṇaṃ kusala”nti vadeyya,",
  "tika-vin11t0:5033_15": "acittakānaṃ eḷakalomapadasodhammādisamuṭṭhānānampi kusalacittaṃ āpajjeyya, na ca",
  "tika-vin11t0:5033_16": "tattha vijjamānampi kusalacittaṃ āpattiyā aṅgaṃ, kāyavacīviññattivasena pana calitapavattānaṃ",
  "tika-vin11t0:5033_17": "kāyavācānaṃ aññatarameva aṅgaṃ, tañca rūpakkhandhapariyāpannattā abyākatanti.",
  "tika-vin11t0:5034": "870. Idaṃ tu lakkhaṇanti idaṃ nidānādisādhāraṇavinicchayalakkhaṇaṃ.",
  "tika-vin11t0:5035_0": "871. “Taru”ntiādigāthā pubbe vuttatthāva. Ayaṃ pana viseso – tattha “dvayaṅkura”nti",
  "tika-vin11t0:5035_1": "vuttaṃ, idha “catussikha”nti. Tattha “dvayaṅkura”nti lokavajjapaṇṇattivajjānaṃ gahaṇaṃ,",
  "tika-vin11t0:5035_2": "idha catussikhanti catunnaṃ vipattīnaṃ. Cattāro sīkhā aṅkurā etassāti viggaho. Tattha",
  "tika-vin11t0:5035_3": "vipatti “sattaphala”nti sattaphalesu antogadhā, idha vipattiṭṭhāne vajjaṃ gahetvā sattaphalāni.",
  "tika-vin11t0:5036_0": "872. Anuttarataṃ gataṃ attanā uttarassa uttamassa kassaci avijjamānattā imaṃ uttaraṃ",
  "tika-vin11t0:5036_1": "uttaraṃ nāma pakaraṇaṃ yo theranavamajjhimesu aññataro pariyāpuṇāti pāṭhassa paguṇavācuggatakaraṇena",
  "tika-vin11t0:5036_2": "adhīyati, paripucchati atthañca atthavaṇṇanaṃ sutvā sakkaccaṃ uggahetvā manasā pekkhitvā",
  "tika-vin11t0:5036_3": "paññāya suppaṭivijjhitvā dhāreti, so ca bhikkhu ca-saddena evameva vinayavinicchaye",
  "tika-vin11t0:5036_4": "yo bhikkhu yutto, so ca kāyavācavinaye kāyavācāvītikkamānaṃ vinayane saṃvaraṇe vinaye",
  "tika-vin11t0:5036_5": "vinayapiṭake anuttarataṃ upayāti attano uttaritarassa avijjamānataṃ upagacchati.",
  "tika-vin11t0:5036_6": "Ettha kāraṇamāha “uttarato”ti, paguṇavācuggatakaraṇena adhītena atthavaṇṇanaṃ sutvā",
  "tika-vin11t0:5036_7": "dhāraṇena suṭṭhu dhāritena iminā uttarapakaraṇena hetubhūtenāti attho.",
  "tika-vin11t0:5037": "Iti uttare līnatthapakāsaniyā",
  "tika-vin11t0:5038": "Lakkhaṇakathāvaṇṇanā niṭṭhitā.",
  "tika-vin11t0:5039": "Sabbasaṅkalananayakathāvaṇṇanā",
  "tika-vin11t0:5040_0": "873. Parivāre mukhāgatā katthapaññattivārādayo aṭṭha vārā, teyeva paccaya-saddena",
  "tika-vin11t0:5040_1": "yojetvā vuttā aṭṭhapaccayavārāti vibhaṅgadvaye visuṃ visuṃ dassitā soḷasa parivārā",
  "tika-vin11t0:5040_2": "assāti soḷasaparivāro, tassa soḷasaparivārassa. Sabbaṃ saṅkalanaṃ nayanti sabbesaṃ",
  "tika-vin11t0:5040_3": "vuttānaṃ saṅkalananayānaṃ saṅgahetabbato sabbaṃ saṅkalabhedanaṃ nayaṃ.",
  "tika-vin11t0:5041_0": "875. Kāyikā chabbidhāti paṭhamapārājikāpatti, kuṭikaraṇe payoge dukkaṭāpatti, ekaṃ",
  "tika-vin11t0:5041_1": "piṇḍaṃ anāgate thullaccayāpatti, tasmiṃ āgate saṅghādisesāpatti, vikālabhojane pācittiyāpatti,",
  "tika-vin11t0:5041_2": "paṭhamapāṭidesanīyāpattīti chabbidhā.",
  "tika-vin11t0:5042": "Tathā vācasikāpi cāti catutthapārājikā, kuṭiyā kārāpane pubbagatiyo, padasodhammapācittiyaṃ, davakamyatāya hīnena khuṃsanaṃ, tassa dubbhāsitanti tathā chabbidhā.",
  "tika-vin11t0:5043": "Chādentassa ca tissoti bhikkhuniyā vajjapaṭicchādikāya pārājikaṃ, bhikkhuno saṅghādisesachādane pācittiyaṃ, attano duṭṭhullacchādane dukkaṭanti tisso ca.",
  "tika-vin11t0:5044_0": "Pañca saṃsaggapaccayāti kāyasaṃsagge bhikkhuniyā pārājikaṃ, bhikkhuno saṅghādiseso,",
  "tika-vin11t0:5044_1": "kāyena kāyapaṭibaddhe thullaccayaṃ, nissaggiyena kāyapaṭibaddhe dukkaṭaṃ, aṅgulipatodake",
  "tika-vin11t0:5044_2": "pācittiyanti kāyasaṃsaggapaccayā pañca āpattiyo.",
  "tika-vin11t0:5045": "877. Bhikkhuniyā vajjapaṭicchādikāya pārājikaṃ, bhikkhussa saṅghādisesapaṭicchādakassa pācittiyanti duṭṭhullacchādane duve.",
  "tika-vin11t0:5046": "879. “Gāmantare catassovā”tiādi paṭiniddesato ca viññāyati.",
  "tika-vin11t0:5047": "881. Vajantiyāti gacchantiyā.",
  "tika-vin11t0:5048": "885. Yā pana bhikkhunī rattandhakāre appadīpe hatthapāse purisena saddhiṃ yadi sallapeyya, tassā pācitti. Dūre ṭhitā hatthapāsaṃ vijahitvā ṭhitā vadeyya ce, dukkaṭamevāti yojanā.",
  "tika-vin11t0:5049_0": "886. Yā pana bhikkhunī channe paṭicchannaṭṭhāne divā purisena saddhiṃ assa purisassa",
  "tika-vin11t0:5049_1": "hatthapāse ṭhitā vadeyya sallapeyya, tassā pācitti. Hatthapāsaṃ vijahitvā vadeyya",
  "tika-vin11t0:5049_2": "ce, dukkaṭamevāti yojanā.",
  "tika-vin11t0:5050": "891. Sanissaggā ca pācittīti nissajjanavinayakammasahitāyeva pācitti.",
  "tika-vin11t0:5051": "893. Idha imasmiṃ sāsane.",
  "tika-vin11t0:5052": "896. Duvinnanti dvinnaṃ.",
  "tika-vin11t0:5053_0": "898. Samānasaṃvāsakabhūmi nāma pakatattassa bhikkhuno samānaladdhikassa ekasīmāyaṃ",
  "tika-vin11t0:5053_1": "ṭhitabhāvo. Nānāpadaṃ pubbaṃ etissāti nānāpadapubbikā, nānāsaṃvāsakabhūmīti attho.",
  "tika-vin11t0:5053_2": "Ukkhittanānāladdhikanānāsīmagatā nānāsaṃvāsakabhūmi. Imā dveyeva saṃvāsakabhūmiyo",
  "tika-vin11t0:5053_3": "hi mahesinā kāruṇikena vuttāti yojanā.",
  "tika-vin11t0:5054_0": "899. Duvinnanti pārivāsikamānattacārīnaṃ dvinnaṃ puggalānaṃ. Dvayātītenāti kāmasukhallikānuyogaattakilamathānuyogasaṅkhātaṃ",
  "tika-vin11t0:5054_1": "antadvayaṃ atikkamma majjhimāya paṭipadāya ṭhitena. Atha vā sassatucchedadvayaṃ atikkantena.",
  "tika-vin11t0:5055": "900. “Dvaṅgulapabbaparamaṃ ādātabba”nti ca tatheva “dvaṅgulaṃ vā dumāsaṃ vā”ti ca dvaṅgulā duve paññattāti yojanā.",
  "tika-vin11t0:5056": "905. Āṇattiyā manussamāraṇaṃ, āṇattiyā adinnādānampīti yojanā.",
  "tika-vin11t0:5057": "907. Tisso obhāsanāyimāti imā tisso methunādhippāyappakāsanā.",
  "tika-vin11t0:5058": "908. Saṅghādiseso eva saṅghādisesatā.",
  "tika-vin11t0:5059_0": "910. Vanappati nāma pupphaṃ vinā phalantī nigrodhaudumbaraassatthapilakkhakādirukkhajāti,",
  "tika-vin11t0:5059_1": "idha pana vanajeṭṭho rakkhitagopitacetiyarukkho vanappatīti adhippāyo. Thullatāti thullaccayaṃ.",
  "tika-vin11t0:5060": "912. Vissaṭṭhīti vissajji sambhavadhātu. Chaḍḍaneti upakkamitvā mocane. “Harite uccāraṃ passāvaṃ chaḍḍane”ti padacchedo.",
  "tika-vin11t0:5061": "913. Kiṃ pamāṇametāsanti kittakā.",
  "tika-vin11t0:5062": "915. Bhikkhu bhikkhuniyā saddhinti ettha bhikkhūti sāmivacanappasaṅge paccattaṃ, bhikkhunoti attho. Gāthābandhavasena vā vaṇṇalopo.",
  "tika-vin11t0:5063": "918. Dutiyāya hatthapāsakaṃ.",
  "tika-vin11t0:5064_0": "922. “Yāvatatiyake tisso āpattiyo”ti padassa niddese “thullaccayaṃ siyā saṅgha-bhedakassānuvattino”ti",
  "tika-vin11t0:5064_1": "paṭhanti. “Tiṇṇaṃ saṅghabhedānuvattākānaṃ kokālikādīnaṃ saṅghādiseso”ti aṭṭhakathāyaṃ",
  "tika-vin11t0:5064_2": "vuttattā tathā pāṭho na gahetabbo.",
  "tika-vin11t0:5065": "923. Yāvatatiyaketi tiṇṇaṃ pūraṇī tatiyā, kammavācā, yāvatatiyāya kammavācāya pariyosāne āpajjitabbā āpatti yāvatatiyakā nāma.",
  "tika-vin11t0:5066": "926. “Avassutassa…pe… kiñcī”ti idaṃ garukāpattiyā vatthudassanaṃ. “Sabbaṃ maṃsaṃ akappiya”nti idaṃ thullaccayadukkaṭānaṃ vatthudassanaṃ.",
  "tika-vin11t0:5067": "927. “Viññāpetvāna…pe… bhojanampi cā”ti idaṃ pāṭidesanīyavatthudassanaṃ. “Lasuṇampi cā”ti idaṃ pācittiyavatthudassanaṃ. “Ekato ajjhoharantiyā”ti padacchedo.",
  "tika-vin11t0:5068": "930. Rattacittena itthiyā aṅgajātaṃ olokentassa dukkaṭaṃ vuttanti yojanā.",
  "tika-vin11t0:5069": "931. Sammāvattanāva sammāvattanakā. Tecattālīsa vattanā dvāsītikkhandhakavattānaṃ paripūraṇaṭṭhāne dassitā.",
  "tika-vin11t0:5070": "932. Adassanaapaṭikamme āpannāpattiyā duve puggalā, pāpikāya diṭṭhiyā appaṭinissagge āpannāpattiyā ekoti ime tayo ukkhittapuggalā.",
  "tika-vin11t0:5071": "934. Dūsakoti bhikkhunidūsako. Kaṇṭakoti kaṇṭakasāmaṇero.",
  "tika-vin11t0:5072_0": "937. Dadeyyaccevamādikāti ñattikāle “saṅgho dadeyyā”tiādibhedā ñattikappanā, ñattikiriyāti",
  "tika-vin11t0:5072_1": "attho. Deti saṅgho karotītiādīti kammavācākāle “saṅgho detī”ti vā “karotī”ti vā ādibhedā",
  "tika-vin11t0:5072_2": "vacanakammassa aniṭṭhitattā vippakatapaccuppannaṃ nāma siyā.",
  "tika-vin11t0:5073": "938. Dinnaṃ kataṃ paniccādīti kammavācāya niṭṭhitāya “dinnaṃ saṅghenā”ti vā “kataṃ saṅghenā”ti vātiādivacanaṃ atītakaraṇaṃ nāma siyā.",
  "tika-vin11t0:5074": "939. Saṅgheti saṅghamajjhe.",
  "tika-vin11t0:5075_0": "“Kāraṇehi pana dvīhi, saṅgho bhijjati naññathā”ti kasmā vuttaṃ, nanu “pañcahupāli,",
  "tika-vin11t0:5075_1": "ākārehi saṅgho bhijjati. Katamehi pañcahi? Kammena, uddesena, voharanto, anussāvanena,",
  "tika-vin11t0:5075_2": "salākaggāhenā”ti vuttattā, aṭṭhakathāyañca “pañcahi kāraṇehī”ti vacanato ca idha",
  "tika-vin11t0:5075_3": "imehi dvīheva kāraṇehi saṅghabhedakathanaṃ ayuttanti? Vuccate – nāyuttaṃ pubbapayogakārakavasena",
  "tika-vin11t0:5075_4": "vuttattā. Tathā hi aṭṭhakathāyaṃ –",
  "tika-vin11t0:5076_0": "“Kammenāti apalokanādīsu catūsu kammesu aññatarena kammena. Uddesenāti pañcasu pātimokkhuddesesu",
  "tika-vin11t0:5076_1": "aññatarena uddesena. Voharantoti kathayanto, tāhi tāhi upapattīhi ‘adhammaṃ dhammo’tiādīni",
  "tika-vin11t0:5076_2": "aṭṭhārasa bhedakaravatthūni dīpento. Anussāvanenāti ‘nanu tumhe jānātha mayhaṃ uccākulā",
  "tika-vin11t0:5076_3": "pabbajitabhāvaṃ, bahussutabhāvañca, mādiso nāma uddhammaṃ ubbinayaṃ satthusāsanaṃ",
  "tika-vin11t0:5076_4": "kareyyāti citte uppādetuṃ tumhākaṃ yuttaṃ, kiṃ mayhaṃ avīci nīluppalavanamiva sītalo,",
  "tika-vin11t0:5076_5": "kimahaṃ apāyato na bhāyāmī’tiādinā nayena kaṇṇamūle vacībhedaṃ katvā anussāvanena.",
  "tika-vin11t0:5076_6": "Salākaggāhenāti evaṃ anussāvetvā tesaṃ cittaṃ upatthambhetvā anivattidhamme katvā",
  "tika-vin11t0:5076_7": "‘gaṇhatha imaṃ salāka’nti salākaggāhena.",
  "tika-vin11t0:5077_0": "“Ettha ca kammameva, uddeso vā pamāṇaṃ, vohārānussāvanasalākaggāhā pana pubbabhāgā.",
  "tika-vin11t0:5077_1": "Aṭṭhārasavatthudīpanavasena hi voharante tattha rucijananatthaṃ anussāvetvā salākāya",
  "tika-vin11t0:5077_2": "gahitāyapi abhinnova hoti saṅgho. Yadā pana evaṃ cattāro vā atireke vā salākaṃ gāhetvā",
  "tika-vin11t0:5077_3": "āveṇikaṃ kammaṃ vā uddesaṃ vā karoti, tadā saṅgho bhinno nāma hotī”ti –",
  "tika-vin11t0:5078": "Vuttattā salākaggāhakammāni dve padhānakāraṇānīti idha tāneva dassitāni.",
  "tika-vin11t0:5079_0": "Nanu ca salākaggāhopi saṅghabhedassa pubbabhāgo vutto, uddesakammāneva padhānabhāvena",
  "tika-vin11t0:5079_1": "vuttāni, tasmā kathamassa salākaggāhassa padhānakāraṇabhāvoti? Vuccate – uddesakammānipi",
  "tika-vin11t0:5079_2": "salākaggāhe siddhe avassambhavanato atthasādhanapayogena vinā asiddhāneva hontīti",
  "tika-vin11t0:5079_3": "so padhānabhāvena idha gahito, uddeso pana paññattakammapubbaṅgamattā kammeneva saṅgahitoti",
  "tika-vin11t0:5079_4": "idha visuṃ na vuttoti daṭṭhabbaṃ.",
  "tika-vin11t0:5080": "941. Payuttāyuttavācāyāti paccayuppādanatthāya payuttā ca sā sakyaputtiyabhāvassa ayuttā ananurūpā cāti payuttāyuttā, sāyeva vācāti payuttāyuttavācā, tāya.",
  "tika-vin11t0:5081": "944. Yā bhikkhunī viññāpetvā bhuñjati, tassā ca pāṭidesanīyaṃ siyāti yojanā.",
  "tika-vin11t0:5082": "945. Anāmayoti agilāno.",
  "tika-vin11t0:5083_0": "946. “Dasasatānī”tiādigāthāya rattīnanti ettha “sata”nti seso. Chādanakiriyāya accantasaṃyoge",
  "tika-vin11t0:5083_1": "upayogavacanaṃ. Dasasatāni āpattiyo rattīnaṃ sataṃ chādetvāti yojanā. Evaṃ kattabbayojanāyaṃ –",
  "tika-vin11t0:5084": "“Dasa sataṃ rattisataṃ, āpattiyo chādayitvāna;",
  "tika-vin11t0:5085": "Dasa rattiyo vasitvāna, mucceyya pārivāsiko”ti. –",
  "tika-vin11t0:5086_0": "Ayaṃ parivāragāthāpamāṇaṃ. Ekadivasaṃ sataṃsaṅghādisesāpattiyo āpajjitvā dasadivase",
  "tika-vin11t0:5086_1": "chādanavasena sataṃdivase sahassasaṅghādisesāpattiyo chādayitvāti attho. Ayamettha",
  "tika-vin11t0:5086_2": "saṅkhepattho – yo dasadivase sataṃ saṅghādisesā āpattiyo āpajjitvā dasadivase paṭicchādeti,",
  "tika-vin11t0:5086_3": "tena rattisataṃ āpattisahassaṃ paṭicchāditaṃ hotīti. Dasa rattiyo vasitvānāti “sabbāva",
  "tika-vin11t0:5086_4": "tā āpattiyo dasāhapaṭicchannā”ti parivāsaṃ yācitvā dasa rattiyo vasitvāti attho.",
  "tika-vin11t0:5086_5": "Mucceyya pārivāsikoti parivāsaṃ vasanto bhikkhu attanā vasitabbaparivāsato mucceyya,",
  "tika-vin11t0:5086_6": "mutto bhaveyyāti attho.",
  "tika-vin11t0:5087_0": "947. Pārājikāni aṭṭhevāti aggahitaggahaṇena. Tevīsa garukāti bhikkhūhi asādhāraṇā",
  "tika-vin11t0:5087_1": "bhikkhunīnaṃ dasa, bhikkhunīhi asādhāraṇā bhikkhūnaṃ cha, ubhinnaṃ sādhāraṇā sattāti",
  "tika-vin11t0:5087_2": "evaṃ tevīsa saṅghādisesā.",
  "tika-vin11t0:5088_0": "948. Vuttānīti yathāvuttāni nissaggiyāni. Dvecattālīsa hontīti bhikkhuvibhaṅgāgatā",
  "tika-vin11t0:5088_1": "tiṃsa, bhikkhūhi asādhāraṇā bhikkhunīnaṃ ādito dvādasa cāti dvācattālīsa nissaggiyāni",
  "tika-vin11t0:5088_2": "honti. Aṭṭhāsītisataṃ pācittiyā pubbe dassitāva.",
  "tika-vin11t0:5089": "949. Susikkhenāti suṭṭhu sikkhitaadhisīlāditividhasikkhena bhagavatā.",
  "tika-vin11t0:5090_0": "950. Supaññenāti sobhaṇā dasabalacatuvesārajjachaasādhāraṇādayo paññā yassa so supañño,",
  "tika-vin11t0:5090_1": "tena. Yasassināti aṭṭhaariyapuggalasamūhasaṅkhātaparivārayasā ca sabbalokabyāpakaguṇaghosasaṅkhātakittiyasā",
  "tika-vin11t0:5090_2": "ca tena samannāgatattā yasassinā. Aḍḍhuḍḍhāni satāni bhavantīti yathādassitagaṇanāya",
  "tika-vin11t0:5090_3": "piṇḍavasena paññāsādhikāni tīṇi satāni bhavantīti attho. Supaññena yasassinā gotamena",
  "tika-vin11t0:5090_4": "paññattāni sabbāni sikkhāpadāni aḍḍhuḍḍhāni satāni bhavantīti yojanā.",
  "tika-vin11t0:5091": "951. Etesu sikkhāpadesu yo sārabhūto vinicchayo vattabbo, so sakalo mayā samāsena sabbathā sabbākārena vuttoti yojanā.",
  "tika-vin11t0:5092": "952. Idaṃ uttaraṃ nāma pakaraṇaṃ.",
  "tika-vin11t0:5093_0": "953. Tasmāti mayā vicāretvā vuttattāva. Attheti vacanatthabhāvatthādibhede atthe",
  "tika-vin11t0:5093_1": "vā. Akkharabandhe vāti akkharasaṅkhātapadabandhe vā. Viññāsassa kamepi vāti uddesavasena",
  "tika-vin11t0:5093_2": "ganthanikkhepassa kamepi. Kaṅkhā na kātabbāti “yathāadhippetassa idaṃ vācakaṃ nu",
  "tika-vin11t0:5093_3": "kho, avācaka”nti vā “idamayuttaṃ nu kho, yutta”nti vā “idamadhikaṃ nu kho, ūna”nti",
  "tika-vin11t0:5093_4": "vā “idamaghaṭṭitakkamaṃ nu kho, ghaṭṭitakkama”nti vā “idaṃ viruddhasamayaṃ nu kho,",
  "tika-vin11t0:5093_5": "aviruddhasamaya”nti vā “idaṃ duruttaṃ nu kho, suvutta”nti vā “idaṃ satthakaṃ nu kho,",
  "tika-vin11t0:5093_6": "niratthaka”nti vā kaṅkhā vimati yena kenaci na kātabbā. Bahumānatāti “vinayo saṃvaratthāyā”tiādinā",
  "tika-vin11t0:5093_7": "niddiṭṭhapayojanaparamparāya mūlakāraṇattā mahatī sammānā kātabbāti attho.",
  "tika-vin11t0:5094_0": "954. Yo bhikkhu sauttaraṃ uttarapakaraṇena sahitaṃ vinayassavinicchayaṃ nāma pakaraṇaṃ",
  "tika-vin11t0:5094_1": "jānāti dhammato ceva atthato ca vinicchayato ca sabbathā avabujjhati, so bhikkhu",
  "tika-vin11t0:5094_2": "attanā sikkhitabbāya sikkhāya sabbaso viññātattā sikkhāpakena ācariyena vināpi sikkhituṃ",
  "tika-vin11t0:5094_3": "samatthoti. Nissayaṃ vimuñcitvāti ācariyupajjhāye nissāya vāsaṃ muñcitvā. Yathākāmaṅgato",
  "tika-vin11t0:5094_4": "siyāti yādisā yādisā attanā gāmitā, tattha tattha gamanāraho bhaveyyāti attho.",
  "tika-vin11t0:5095_0": "955. Nissayaṃ dātukāmena. Saha vibhaṅgena savibhaṅgaṃ. Saha mātikāya samātikaṃ. Idaṃ",
  "tika-vin11t0:5095_1": "sauttaraṃ vinayavinicchayapakaraṇaṃ suṭṭhu vācuggataṃ katvā ganthato suṭṭhu paguṇaṃ",
  "tika-vin11t0:5095_2": "vācuggataṃ katvā atthato, vinicchayato ca sammā jānitvā evaṃ dātabbanti yojanā.",
  "tika-vin11t0:5096_0": "956-7. Yo bhikkhu imaṃ sauttaraṃ vinayavinicchayapakaraṇaṃ vācāya paṭhati, manasā",
  "tika-vin11t0:5096_1": "cinteti, aññehi vuccamānaṃ suṇāti, atthaṃ paripucchati, paraṃ vāceti, niccaṃ atthaṃ",
  "tika-vin11t0:5096_2": "upaparikkhati yathāparipucchitamatthaṃ hetuudāharaṇapavattivasena upagantvā samantato",
  "tika-vin11t0:5096_3": "ikkhati paññāya niyameti vavatthapeti, tassa pana bhikkhussa vinayanissitā sabbeva",
  "tika-vin11t0:5096_4": "atthā āpattānāpattikappiyākappiyādipabhedā sabbe atthā hatthe āmalakaṃ viya karatale",
  "tika-vin11t0:5096_5": "amalamaṇiratanaṃ viya upaṭṭhahanti pākaṭā bhavantīti yojanā. Natthi etassa malanti",
  "tika-vin11t0:5096_6": "amalaṃ, amalameva āmalakanti maṇiratanaṃ vuccati.",
  "tika-vin11t0:5097_0": "958. Natthi etesaṃ buddhīti abuddhī, abuddhī ca te janā cāti abuddhijanā, abuddhijanānaṃ",
  "tika-vin11t0:5097_1": "sāraṃ avasāraṃ osīdanaṃ dadāti ādadāti karotīti abuddhijanasāradaṃ, buddhivirahitānaṃ",
  "tika-vin11t0:5097_2": "agādhaṃ gambhīraṃ. Tehi aladdhapatiṭṭhaṃ amatasāgaraṃ saddattharasāmatassa, nibbānāmatassa",
  "tika-vin11t0:5097_3": "vā paṭilābhakāraṇattā sāgarasadisaṃ paramaṃ uttamaṃ imaṃ uttaraṃ sāgaraṃ āsannapaccakkhaṃ",
  "tika-vin11t0:5097_4": "uttarapakaraṇasaṅkhātaṃ samuddasāgaraṃ sārado hutvā uttaraṃ uttaranto pariyosāpento",
  "tika-vin11t0:5097_5": "naro bhikkhu hi yasmā vinayapārago vinayapiṭakassa pariyantaṃ gato hutvā pārago pāraṃ",
  "tika-vin11t0:5097_6": "saṃsārassa pārasaṅkhātaṃ nibbānaṃ gacchanto siyā bhaveyyāti yojanā.",
  "tika-vin11t0:5098_0": "959. Atoti tasmādeva kāraṇā avapūratorato pāpapūrato nirāsaṅkatāya orato nivatto",
  "tika-vin11t0:5098_1": "pāpabhīruko naro tamaṃ vidhūya pāpabhīrukatāya eva cittapariyuṭṭhānavasena uppajjanakaṃ",
  "tika-vin11t0:5098_2": "mohandhakāraṃ tadaṅgapahānavasena vidhametvā. Sabbaṅgaṇakammadaṃ sabbesaṃ rāgādīnaṃ",
  "tika-vin11t0:5098_3": "aṅgaṇānaṃ kammaṃ tadaṅgādipahānaṃ dadāti āvahatīti “sabbaṅgaṇakammada”nti laddhanāmaṃ",
  "tika-vin11t0:5098_4": "sukhassa padaṃ lokiyalokuttarassa sukhassa kāraṇaṃ guṇasaṃhitaṃ sīlādīhi atthabhūtehi",
  "tika-vin11t0:5098_5": "guṇehi saṃhitaṃ yuttaṃ guṇappakāsakaṃ hitaṃ amatosadhaṃ viya sabbadosasabbabyādhirahitatāya",
  "tika-vin11t0:5098_6": "ajarāamatādiguṇāvahattā hitaṃ imaṃ uttaraṃ nāma pakaraṇaṃ sakkaccaṃ ādaro hutvā niccaṃ",
  "tika-vin11t0:5098_7": "satataṃ sikkhe “evaṃ paricayantaṃ karomī”ti cintetvā ekantena yathāvuttapayojanasādhanayoggaṃ",
  "tika-vin11t0:5098_8": "katvā ajjhenādivasena sikkheyya eva, na ajjhupekkhako bhaveyyāti yojanā.",
  "tika-vin11t0:5099_0": "960. Paṭubhāvakare pātimokkhasaṃvarasīlapūraṇe, sāsanapaccatthikābhibhavane ca paṭubhāvaṃ",
  "tika-vin11t0:5099_1": "chekattaṃ vesārajjaṃ karoti attānaṃ dhārentānaṃ lajjipuggalānanti paṭubhāvakare parame",
  "tika-vin11t0:5099_2": "tatoyeva uttame piṭake vinayapiṭake paṭutaṃ pāṭavaṃ paññākosallaṃ abhipatthayantena",
  "tika-vin11t0:5099_3": "paṭunā yatinā nimmalappavattikena paṭunā vidhinā chekena sārena vidhānena idaṃ sauttaraṃ",
  "tika-vin11t0:5099_4": "vinayavinicchayapakaraṇaṃ satataṃ nirantaraṃ pariyāpuṇitabbaṃ uggahaṇadhāraṇaparipucchācintanādivasena",
  "tika-vin11t0:5099_5": "sikkhitabbanti yojanā.",
  "tika-vin11t0:5100": "Iti uttare līnatthapakāsaniyā",
  "tika-vin11t0:5101": "Sabbasaṅkalananayakathāvaṇṇanā niṭṭhitā.",
  "tika-vin11t0:5102": "Nigamanakathāvaṇṇanā",
  "tika-vin11t0:5103_0": "961-3. Mahesino tividhassāpi sāsanassa suciraṭṭhitikāmena aticirakālappavattiṃ icchantena",
  "tika-vin11t0:5103_1": "dhīmatā pasatthatarañāṇena suddhacittena lābhasakkāranirapekkhatāya parisuddhajjhāsayena",
  "tika-vin11t0:5103_2": "buddhadattena buddhadattābhidhānena ācariyavarena racito.",
  "tika-vin11t0:5104_0": "Pajjavasena ganthato, atthato ceva paramuttaro uttaro vinicchayo antarāyaṃ antarena",
  "tika-vin11t0:5104_1": "ajjhattikaṃ, bāhiraṃ vā antarāyaṃ vinā yathā siddhiṃ upāgato pariniṭṭhānaṃ patto,",
  "tika-vin11t0:5104_2": "tathā sattānaṃ dhammasaṃyutā kusalūpasaṃhitā saṅkappā manorathā sijjhantu antarāyaṃ",
  "tika-vin11t0:5104_3": "vinā nippajjantu, etena uttaravinicchayaracanāmayena mahatā puññodayena catūhi saṅgahavatthūhi",
  "tika-vin11t0:5104_4": "janaṃ rañjetīti “rājā”ti saṅkhaṃ gato mahīpālo mahiṃ pathavisannissitaṃ janakāyaṃ",
  "tika-vin11t0:5104_5": "sammā ñāyena dasa rājadhamme akopento pāletu. Devo pajjunno kāle thāvarajaṅgamānaṃ",
  "tika-vin11t0:5104_6": "upayogārahakāle sammā pavassatu avuṭṭhiativuṭṭhikaṃ akatvā sammā pavacchatu.",
  "tika-vin11t0:5105_0": "964. Selindo sinerupabbatarājā yāva tiṭṭhati yāva loke pavattati, cando sakalajanapadanayanasāyano",
  "tika-vin11t0:5105_1": "yāva virocati yāva attano sabhāvaṃ joteti, tāva yasassino gotamassa arahato sammāsambuddhassa",
  "tika-vin11t0:5105_2": "saddhammo pariyattipaṭipattipaṭivedhavasena tividho saddhammo tiṭṭhatu pavattatu.",
  "tika-vin11t0:5106_0": "965. Sīhādīnaṃ, dāhādīnañca bāhirajjhattikānaṃ parissayānaṃ khamanaṃ sahanaṃ abhibhavitvā",
  "tika-vin11t0:5106_1": "pavattanaṃ khanti. Soraccanti sobhane ratoti surato, suratassa bhāvo soraccaṃ. Sundaraṃ",
  "tika-vin11t0:5106_2": "akhaṇḍatādiguṇasamannāgataṃ sīlaṃ assāti susīlo. Susīlassa bhāvo.",
  "tika-vin11t0:5107": "Nigamanakathāvaṇṇanā niṭṭhitā.",
  "tika-vin11t0:5108": "Uttaravinicchayaṭīkā niṭṭhitā.",
  "tika-vin11t0:5109": "Iti vinayatthasārasandīpanī nāma vinayavinicchayavaṇṇanā,",
  "tika-vin11t0:5110": "Līnatthapakāsanī nāma uttaravinicchayavaṇṇanā ca",
  "tika-vin11t0:5111": "Samattā.",
  "tika-vin11t0:5112": "Pacchā ṭhapitagāthāyo",
  "tika-vin11t0:5113": "Therena thiracittena, sāsanujjotanatthinā;",
  "tika-vin11t0:5114": "Puññavā ñāṇavā sīlī, suhajjo muduko tathā.",
  "tika-vin11t0:5115": "Yo sīhaḷārimaddesu, candimā sūriyo viya;",
  "tika-vin11t0:5116": "Pākaṭo sīvalitthero, mahātejo mahāyaso.",
  "tika-vin11t0:5117": "Tena nītā sīhaḷā yā, idha pattā sudhīmatā;",
  "tika-vin11t0:5118": "Esā saṃvaṇṇanā sīha-ḷakkharena sulikkhitā.",
  "tika-vin11t0:5119": "Revato iti nāmena, therena thiracetasā;",
  "tika-vin11t0:5120": "Arimaddike rakkhantena, parivattetvāna sādhukaṃ.",
  "tika-vin11t0:5121": "Likhāpitā hitatthāya, bhikkhūnaṃ arimaddike;",
  "tika-vin11t0:5122": "Esā saṃvaṇṇanā suṭṭhu, sanniṭṭhānamupāgatā;",
  "tika-vin11t0:5123": "Tatheva sabbasattānaṃ, sabbattho ca samijjhatūti."
}