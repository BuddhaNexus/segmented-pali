{
  "tika-abh03t3:0": "Yamakapakaraṇa-mūlaṭīkā",
  "tika-abh03t3:1": "Ganthārambhavaṇṇanā",
  "tika-abh03t3:2_0": "Kathāvatthupakaraṇena saṅkhepeneva desitena dhammesu viparītaggahaṇaṁ nivāretvā tesveva",
  "tika-abh03t3:2_1": "dhammesu dhammasaṅgahādīsu pakāsitesu dhammapuggalokāsādinissayānaṁ sanniṭṭhānasaṁsayānaṁ",
  "tika-abh03t3:2_2": "vasena nānappakārakaosallatthaṁ yamakapakaraṇaṁ āraddhaṁ, taṁ samayadesadesakavaseneva",
  "tika-abh03t3:2_3": "dassetvā saṁvaṇṇanākkamañcassa anuppattaṁ “āgato bhāro avassaṁ vahitabbo”ti saṁvaṇṇanamassa",
  "tika-abh03t3:2_4": "paṭijānanto āha “saṅkhepenevā”tiādi.",
  "tika-abh03t3:3_0": "Tattha yamassa visayātītoti jātiyā sati maraṇaṁ hotīti jāti, pañca vā upādānakkhandhā",
  "tika-abh03t3:3_1": "yamassa visayo, taṁ samudayappahānena atītoti attho. Yamassa vā rañño visayaṁ maraṇaṁ,",
  "tika-abh03t3:3_2": "tassa āṇāpavattiṭṭhānaṁ desaṁ vā atīto. “Chaccābhiṭhānāni abhabba kātu”nti vuttānaṁ",
  "tika-abh03t3:3_3": "channaṁ abhabbaṭṭhānānaṁ desakoti chaṭṭhānadesako. Ayamā ekekā hutvā āvattā nīlā",
  "tika-abh03t3:3_4": "amalā ca tanuruhā assāti ayamāvattanīlāmalatanuruho.",
  "tika-abh03t3:4": "Ganthārambhavaṇṇanā niṭṭhitā.",
  "tika-abh03t3:5": "1. Mūlayamakaṁ",
  "tika-abh03t3:6": "Uddesavāravaṇṇanā",
  "tika-abh03t3:7": "1.Yamakānaṁ vasena desitattāti iminā dasasu ekekassa yamakasamūhassa taṁsamūhassa ca sakalassa pakaraṇassa yamakānaṁ vasena laddhavohārataṁ dasseti.",
  "tika-abh03t3:8_0": "Kusalākusalamūlasaṅkhātānaṁdvinnaṁ atthānaṁ vasena atthayamakanti etena “ye keci",
  "tika-abh03t3:8_1": "kusalā dhammā, sabbe te kusalamūlā”ti etasseva yamakabhāvo āpajjatīti ce? Nāpajjati",
  "tika-abh03t3:8_2": "ñātuṁ icchitānaṁ dutiyapaṭhamapucchāsu vuttānaṁ kusalakusalamūlavisesānaṁ, kusalamūlakusalavisesehi",
  "tika-abh03t3:8_3": "vā ñātuṁ icchitānaṁ paṭhamadutiyapucchāsu sanniṭṭhānapadasaṅgahitānaṁ kusalakusalamūlānaṁ",
  "tika-abh03t3:8_4": "vasena atthayamakabhāvassa vuttattā. Ñātuṁ icchitānañhi visesānaṁ visesavantāpekkhānaṁ,",
  "tika-abh03t3:8_5": "taṁvisesavataṁ vā dhammānañca visesāpekkhānaṁ ettha padhānabhāvoti ekekāya pucchāya",
  "tika-abh03t3:8_6": "ekeko eva attho saṅgahito hotīti. Atthasaddo cettha na dhammavācako hetuphalādivācako",
  "tika-abh03t3:8_7": "vā, atha kho pāḷiatthavācako. Tenevāha “tesaññeva atthāna”ntiādi.",
  "tika-abh03t3:9_0": "Tīṇipi padāni ekato katvāti idaṁ nāmapadassa kusalādīnaṁ saṅgāhakattamattameva sandhāya",
  "tika-abh03t3:9_1": "vuttaṁ, na niravasesasaṅgāhakattaṁ. Sabbakusalādisaṅgaṇhanatthameva ca nāmapadassa",
  "tika-abh03t3:9_2": "vuttattā “kusalattikamātikāya catūsu padesū”ti vuttaṁ.",
  "tika-abh03t3:10": "Uddesavāravaṇṇanā niṭṭhitā.",
  "tika-abh03t3:11": "Niddesavāravaṇṇanā",
  "tika-abh03t3:12_0": "52.Aññamaññayamakeye keci kusalāti apucchitvāti ettha yathā dutiyayamake “ye keci",
  "tika-abh03t3:12_1": "kusalamūlā”ti apucchitvā “ye keci kusalā”ti pucchā katā, evamidhāpi “ye keci kusalā”ti",
  "tika-abh03t3:12_2": "pucchā kātabbā siyā purimayamakavisiṭṭhaṁ apubbaṁ gahetvā pacchimayamakassa appavattattāti",
  "tika-abh03t3:12_3": "adhippāyo. “Paṭilomapucchānurūpabhāvato”ti keci. Purimapucchāya pana atthavasena",
  "tika-abh03t3:12_4": "katāya tadanurūpāya pacchimapucchāya bhavitabbaṁ anulome vigatasaṁsayassa paṭilome",
  "tika-abh03t3:12_5": "saṁsayuppattito. Tena na ca pacchimapucchānurūpāya purimapucchāya bhavitabbanti purimovettha",
  "tika-abh03t3:12_6": "adhippāyo yutto. Imināpi byañjanena tassevatthassa sambhavatoti idamevaṁ na sakkā",
  "tika-abh03t3:12_7": "vattuṁ. Na hi kusalabyañjanattho eva kusalamūlena ekamūlabyañjanattho, teneva vissajjanampi",
  "tika-abh03t3:12_8": "asamānaṁ hoti. Kusalabyañjanena hi pucchāya katāya “avasesā”ti imasmiṁ ṭhāne “avasesā",
  "tika-abh03t3:12_9": "kusalā dhammā”ti vattabbaṁ hoti, itarathā avasesā kusalamūlasahajātā dhammāti, na",
  "tika-abh03t3:12_10": "ca tāni vacanāni samānatthāni kusalakusalābyākatadīpanatoti. Ayaṁ panettha adhippāyo",
  "tika-abh03t3:12_11": "siyā – “ye keci kusalā”ti imināpi byañjanena “ye keci kusalamūlena ekamūlā”ti vuttabyañjanatthasseva",
  "tika-abh03t3:12_12": "sambhavato dutiyayamake viya apucchitvā “ye keci kusalamūlena ekamūlā”ti pucchā katā.",
  "tika-abh03t3:12_13": "Na hi kusalamūlehi viya kusalamūlena ekamūlehi aññe kusalā santi, kusalehi pana aññepi te santīti.",
  "tika-abh03t3:13_0": "Paṭilomapucchāvaṇṇanāyaṁ “kusalamūlena ekamūlā”ti hi pucchāya katāya “mūlāni yāni",
  "tika-abh03t3:13_1": "ekato uppajjantī”ti heṭṭhā vuttanayeneva vissajjanaṁ kātabbaṁ bhaveyyāti vuttaṁ,",
  "tika-abh03t3:13_2": "tampi tathā na sakkā vattuṁ. “Ye vā pana kusalamūlena aññamaññamūlā, sabbe te dhammā",
  "tika-abh03t3:13_3": "kusalamūlena ekamūlā”ti ca pucchite “āmantā” icceva vissajjanena bhavitabbaṁ. Na",
  "tika-abh03t3:13_4": "hi kusalamūlena aññamaññamūlesu kiñci ekamūlaṁ na hoti, yena anulomapucchāya viya",
  "tika-abh03t3:13_5": "vibhāgo kātabbo bhaveyya. Yattha tīṇi kusalamūlāni uppajjanti, tattha tāni aññamaññamūlāni",
  "tika-abh03t3:13_6": "ekamūlāni ca dvinnaṁ dvinnaṁ ekekena aññamaññekamūlattā. Yattha pana dve uppajjanti,",
  "tika-abh03t3:13_7": "tattha tāni aññamaññamūlāneva, na ekamūlānīti etassa gahaṇassa nivāraṇatthaṁ “mūlāni",
  "tika-abh03t3:13_8": "yāni ekato uppajjantī”tiādinā vissajjanaṁ kātabbanti ce? Na, “āmantā”ti imināva vissajjanena",
  "tika-abh03t3:13_9": "taṁgahaṇanivāraṇato anulomapucchāvissajjanena ca ekato uppajjamānānaṁ dvinnaṁ tiṇṇañca",
  "tika-abh03t3:13_10": "mūlānaṁ aññamaññekamūlabhāvassa nicchitattā. Aññamaññamūlānañhi samānamūlatā eva",
  "tika-abh03t3:13_11": "ekamūlavacanena pucchīyati, na aññamaññasamānamūlatā, atthi ca dvinnaṁ mūlānaṁ samānamūlatā.",
  "tika-abh03t3:13_12": "Tesu hi ekekaṁ itarena mūlena taṁmūlehi aññehi samānamūlanti.",
  "tika-abh03t3:14_0": "Aññamaññamūlatte pana nicchite ekamūlattasaṁsayābhāvato “sabbe te dhammā kusalamūlena",
  "tika-abh03t3:14_1": "ekamūlā”ti pucchā na katāti daṭṭhabbā. “Aññamaññassa mūlā etesantipi aññamaññamūlā,",
  "tika-abh03t3:14_2": "samānatthena ekaṁ mūlaṁ etesanti ekamūlā”ti ubhayampi vacanaṁ mūlayuttatameva vadati,",
  "tika-abh03t3:14_3": "teneva ca ubhayatthāpi “kusalamūlenā”ti vuttaṁ. Tattha mūlayogasāmaññe ekamūlatte",
  "tika-abh03t3:14_4": "nicchite tabbiseso aññamaññamūlabhāvo na nicchito hotīti anulomapucchā pavattā, mūlayogavisese",
  "tika-abh03t3:14_5": "pana aññamaññamūlatte nicchite na vinā ekamūlattena aññamaññamūlattaṁ atthīti mūlayogasāmaññaṁ",
  "tika-abh03t3:14_6": "ekamūlattaṁ nicchitameva hoti, tasmā “ekamūlā”ti pucchaṁ akatvā yathā kusalamūlavacanaṁ",
  "tika-abh03t3:14_7": "ekamūlavacanañca kusalabhāvadīpakaṁ na hotīti kusalabhāve saṁsayasabbhāvā paṭhamadutiyayamakesu",
  "tika-abh03t3:14_8": "“sabbe te dhammā kusalā”ti paṭilomapucchā katā, evaṁ aññamaññamūlavacanaṁ kusalabhāvadīpakaṁ",
  "tika-abh03t3:14_9": "na hotīti kusalabhāve saṁsayasabbhāvā kusalādhikārassa ca anuvattamānattā “sabbe",
  "tika-abh03t3:14_10": "te dhammā kusalā”ti paṭilomapucchā katāti.",
  "tika-abh03t3:15_0": "53-61. Mūlanaye vutte eva atthe kusalamūlabhāvena mūlassa visesanena samānena mūlena",
  "tika-abh03t3:15_1": "aññamaññassa ca mūlena mūlayogadīpanena cāti iminā pariyāyantarena pakāsetuṁ mūlamūlanayo",
  "tika-abh03t3:15_2": "vutto. Aññapadatthasamāsantena ka-kārena tīsupi yamakesu mūlayogameva dīpetuṁ mūlakanayo",
  "tika-abh03t3:15_3": "vutto. Mūlamūlakanayavacanapariyāyo vuttappakārova.",
  "tika-abh03t3:16_0": "74-85.Abbohārikaṁ katvāti na ekamūlabhāvaṁ labhamānehi ekato labbhamānattā sahetukavohārarahitaṁ",
  "tika-abh03t3:16_1": "katvā. Na vā sahetukaduke viya ettha hetupaccayayogāyogavasena abbohārikaṁ kataṁ,",
  "tika-abh03t3:16_2": "atha kho sahetukavohārameva labhati, na ahetukavohāranti abbohārikaṁ kataṁ. Ekato",
  "tika-abh03t3:16_3": "labbhamānakavasenāti ahetukacittuppādanibbānehi hetupaccayarahitehi saha labbhamānakarūpavasenāti attho.",
  "tika-abh03t3:17_0": "86-97. Yassaṁ pāḷiyaṁ “ahetukaṁ nāmamūlena na ekamūlaṁ, sahetukaṁ nāmamūlena ekamūla”nti",
  "tika-abh03t3:17_1": "pāṭho āgato, tattha “ye keci nāmā dhammā”ti nāmānaṁ niddhāritattā “ahetukaṁ sahetuka”nti",
  "tika-abh03t3:17_2": "ca vutte “nāma”nti ca idaṁ viññāyamānamevāti na vuttanti veditabbaṁ. Yattha pana",
  "tika-abh03t3:17_3": "“ahetukaṁ nāmaṁ, sahetukaṁ nāma”nti ca pāṭho, tattha supākaṭabhāvatthaṁ “nāma”nti vuttanti.",
  "tika-abh03t3:18": "Niddesavāravaṇṇanā niṭṭhitā.",
  "tika-abh03t3:19": "Mūlayamakavaṇṇanā niṭṭhitā.",
  "tika-abh03t3:20": "2. Khandhayamakaṁ",
  "tika-abh03t3:21": "1. Paṇṇattivāro",
  "tika-abh03t3:22": "Uddesavāravaṇṇanā",
  "tika-abh03t3:23_0": "2-3. Khandhayamake chasu kālabhedesu puggalaokāsapuggalokāsavasena khandhānaṁ uppādanirodhā",
  "tika-abh03t3:23_1": "tesaṁ pariññā ca vattabbā. Te pana khandhā “rūpakkhandho”tiādīhi pañcahi padehi vuccanti,",
  "tika-abh03t3:23_2": "tesaṁ dasa avayavapadāni. Tattha yo rūpādiavayavapadābhihito dhammo, kiṁ so eva samudāyapadassa",
  "tika-abh03t3:23_3": "attho. Yo ca samudāyapadena vutto, so eva avayavapadassāti etasmiṁ saṁsayaṭṭhāne",
  "tika-abh03t3:23_4": "rūpādiavayavapadehi vutto ekadeso sakalo vā samudāyapadānaṁ attho, samudāyapadehi",
  "tika-abh03t3:23_5": "pana vutto ekantena rūpādiavayavapadānaṁ atthoti imamatthaṁ dassetuṁ “rūpaṁ rūpakkhandho,",
  "tika-abh03t3:23_6": "rūpakkhandho rūpa”ntiādinā padasodhanavāro vutto.",
  "tika-abh03t3:24_0": "Puna “rūpakkhandho”tiādīnaṁ samāsapadānaṁ uttarapadatthappadhānattā padhānabhūtassa",
  "tika-abh03t3:24_1": "khandhapadassa vedanādiupapadatthassa ca sambhavato yathā “rūpakkhandho”ti etasmiṁ",
  "tika-abh03t3:24_2": "pade rūpāvayavapadena vuttassa rūpakkhandhabhāvo hoti rūpasaddassa khandhasaddassa",
  "tika-abh03t3:24_3": "ca samānādhikaraṇabhāvatoti, evaṁ tattha padhānabhūtena khandhāvayavapadena vuttassa",
  "tika-abh03t3:24_4": "vedanākkhandhādibhāvo hoti khandhapadena vedanādipadānaṁ samānādhikaraṇattāti etasmiṁ",
  "tika-abh03t3:24_5": "saṁsayaṭṭhāne khandhāvayavapadena vutto dhammo koci kenaci samudāyapadena vuccati,",
  "tika-abh03t3:24_6": "na sabbo sabbenāti imamatthaṁ dassetuṁ “rūpaṁ rūpakkhandho, khandhā vedanākkhandho”tiādinā",
  "tika-abh03t3:24_7": "padasodhanamūlacakkavāro vutto. Evañca dassentena rūpādisaddassa visesanabhāvo, khandhasaddassa",
  "tika-abh03t3:24_8": "visesitabbabhāvo, visesanavisesitabbānaṁ samānādhikaraṇabhāvo ca dassito hoti.",
  "tika-abh03t3:25_0": "Tenettha saṁsayo hoti – kiṁ khandhato aññampi rūpaṁ atthi, yato vinivattaṁ rūpaṁ",
  "tika-abh03t3:25_1": "khandhavisesanaṁ hoti, sabbeva khandhā kiṁ khandhavisesanabhūtena rūpena visesitabbāti,",
  "tika-abh03t3:25_2": "kiṁ pana taṁ khandhavisesanabhūtaṁ rūpanti? Bhūtupādāyarūpaṁ tasseva gahitattā. Niddese",
  "tika-abh03t3:25_3": "“khandhā rūpakkhandho”ti padaṁ uddharitvā vissajjanaṁ katanti. Evaṁ etasmiṁ saṁsayaṭṭhāne",
  "tika-abh03t3:25_4": "na khandhato aññaṁ rūpaṁ atthi, teneva cetena rūpasaddena vuccamānaṁ suddhena khandhasaddena",
  "tika-abh03t3:25_5": "vuccate, na ca sabbe khandhā khandhavisesanabhūtena rūpena visesitabbā, teneva te",
  "tika-abh03t3:25_6": "vibhajitabbā, esa nayo vedanākkhandhādīsupīti imamatthaṁ dassetuṁ “rūpaṁ khandho,",
  "tika-abh03t3:25_7": "khandhā rūpa”ntiādinā suddhakhandhavāro vutto.",
  "tika-abh03t3:26_0": "Tato “rūpaṁ khandho”ti etasmiṁ anuññāyamāne “na kevalaṁ ayaṁ khandhasaddo rūpavisesanova,",
  "tika-abh03t3:26_1": "atha kho vedanādivisesano cā”ti rūpassa khandhabhāvanicchayānantaraṁ khandhānaṁ rūpavisesanayoge",
  "tika-abh03t3:26_2": "ca saṁsayo hoti. Tattha na sabbe khandhā vedanādivisesanayuttā, atha kho keci kenaci",
  "tika-abh03t3:26_3": "visesanena yuñjantīti dassetuṁ suddhakhandhamūlacakkavāro vuttoti. Evaṁ yesaṁ uppādādayo",
  "tika-abh03t3:26_4": "vattabbā, tesaṁ khandhānaṁ paṇṇattisodhanavasena tannicchayatthaṁ paṇṇattivāro vuttoti veditabbo.",
  "tika-abh03t3:27_0": "Cattāri cattāri cakkāni bandhitvāti ettha cakkāvayavabhāvato cakkānīti yamakāni vuttāni",
  "tika-abh03t3:27_1": "ekekakhandhamūlāni cattāri cattāri yamakāni bandhitvāti. Iminā hi ettha atthena bhavitabbanti.",
  "tika-abh03t3:27_2": "Cattāri cattāri yamakāni yathā ekekakhandhamūlakāni honti, evaṁ bandhitvāti vā attho",
  "tika-abh03t3:27_3": "daṭṭhabbo. Tattha “rūpaṁ rūpakkhandho”ti evamādikaṁ mūlapadaṁ nābhiṁ katvā “khandhā”ti",
  "tika-abh03t3:27_4": "idaṁ nemiṁ, “vedanākkhandho”tiādīni are katvā cakkabhāvo vuttoti veditabbo, na maṇḍalabhāvena",
  "tika-abh03t3:27_5": "sambajjhanato. Vedanākkhandhamūlakādīsupi hi heṭṭhimaṁ sodhetvāva pāṭho gato, na",
  "tika-abh03t3:27_6": "maṇḍalasambandhenāti. Teneva ca kāraṇenāti suddhakhandhalābhamattameva gahetvā khandhavisesane",
  "tika-abh03t3:27_7": "rūpādimhi suddharūpādimattatāya aṭṭhatvā khandhavisesanabhāvasaṅkhātaṁ rūpādiatthaṁ",
  "tika-abh03t3:27_8": "dassetuṁ khandhasaddena saha yojetvā “khandhā rūpakkhandho”tiādinā nayena padaṁ uddharitvā",
  "tika-abh03t3:27_9": "atthassa vibhattattāti attho.",
  "tika-abh03t3:28": "Uddesavāravaṇṇanā niṭṭhitā.",
  "tika-abh03t3:29": "Niddesavāravaṇṇanā",
  "tika-abh03t3:30_0": "26.Piyarūpaṁ sātarūpanti “cakkhuṁ loke piyarūpaṁ…pe… rūpā loke…pe… cakkhuviññāṇaṁ…pe…",
  "tika-abh03t3:30_1": "cakkhusamphasso…pe… cakkhusamphassajā vedanā…pe… rūpasaññā…pe… rūpasañcetanā…pe…",
  "tika-abh03t3:30_2": "rūpataṇhā…pe… rūpavitakko…pe… rūpavicāro”ti evaṁ vuttaṁ taṇhāvatthubhūtaṁ tebhūmakaṁ",
  "tika-abh03t3:30_3": "veditabbaṁ, tasmā yaṁ pañcakkhandhasamudāyabhūtaṁ piyarūpasātarūpaṁ, taṁ ekadesena",
  "tika-abh03t3:30_4": "rūpakkhandho hotīti āha “piyarūpaṁ sātarūpaṁ rūpaṁ na rūpakkhandho”ti. Piyasabhāvatāya",
  "tika-abh03t3:30_5": "vā rūpakkhandho piyarūpe pavisati, na ruppanasabhāvenāti “piyarūpaṁ sātarūpaṁ rūpaṁ",
  "tika-abh03t3:30_6": "na rūpakkhandho”ti vuttaṁ. Saññāyamake tāva diṭṭhisaññāti “viseso”ti vacanaseso.",
  "tika-abh03t3:30_7": "Tattha diṭṭhi eva saññā diṭṭhisaññā. “Sayaṁ samādāya vatāni jantu, uccāvacaṁ gacchati",
  "tika-abh03t3:30_8": "saññasatto”ti, “saññāvirattassa na santi ganthā”ti ca evamādīsu hi diṭṭhi ca “saññā”ti vuttāti.",
  "tika-abh03t3:31_0": "28. “Na khandhā na vedanākkhandhoti? Āmantā”ti evaṁ khandhasaddappavattiyā abhāve",
  "tika-abh03t3:31_1": "vedanākkhandhasaddappavattiyā ca abhāvoti paṇṇattisodhanamattameva karotīti daṭṭhabbaṁ,",
  "tika-abh03t3:31_2": "na aññadhammasabbhāvo evettha pamāṇaṁ. Evañca katvā “nāyatanā na sotāyatananti? Āmantā”tiādiṁ vakkhatīti.",
  "tika-abh03t3:32_0": "39.Rūpato aññe vedanādayoti ettha lokuttarā vedanādayo daṭṭhabbā. Te hi piyarūpā",
  "tika-abh03t3:32_1": "ca sātarūpā ca na honti taṇhāya anārammaṇattāti rūpato aññe hontīti. Rūpañca khandhe",
  "tika-abh03t3:32_2": "caṭhapetvā avasesāti idampi etehi saddhiṁ na-saddānaṁ appavattimattameva sandhāya",
  "tika-abh03t3:32_3": "vuttanti daṭṭhabbaṁ. Evañca katvā “cakkhuñca āyatane ca ṭhapetvā avasesā na ceva",
  "tika-abh03t3:32_4": "cakkhu na ca āyatanā”tiādiṁ vakkhati. Na hi tattha avasesaggahaṇena gayhamānaṁ kañci",
  "tika-abh03t3:32_5": "atthi. Yadi siyā, dhammāyatanaṁ siyā. Vakkhati hi “dhammo āyatananti? Āmantā”ti.",
  "tika-abh03t3:32_6": "Taṇhāvatthu ca na taṁ siyā. Yadi siyā, piyarūpasātarūpabhāvato rūpaṁ siyā “rūpaṁ",
  "tika-abh03t3:32_7": "khandhoti? Āmantā”ti vacanato khandho cāti. Aṭṭhakathāyaṁ pana avijjamānepi vijjamānaṁ",
  "tika-abh03t3:32_8": "upādāya itthipurisādiggahaṇasabbhāvaṁ sandhāya avasesāti ettha paññattiyā gahaṇaṁ katanti veditabbaṁ.",
  "tika-abh03t3:33": "Niddesavāravaṇṇanā niṭṭhitā.",
  "tika-abh03t3:34": "2. Pavattivāravaṇṇanā",
  "tika-abh03t3:35_0": "50-205. Pavattivāre vedanākkhandhādimūlakāni pacchimeneva saha yojetvā tīṇi dve ekañca",
  "tika-abh03t3:35_1": "yamakāni vuttāni, na purimena. Kasmā? Amissakakālabhedesu vāresu atthavisesābhāvato.",
  "tika-abh03t3:35_2": "Purimassa hi pacchimena yojitayamakameva pacchimassa purimena yojanāya pucchānaṁ",
  "tika-abh03t3:35_3": "uppaṭipāṭiyā vucceyya, atthe pana na koci visesoti. Pucchāvissajjanesupi viseso natthi,",
  "tika-abh03t3:35_4": "tena tathā yojanā na katāti. Kālabhedā panettha cha eva vuttā. Atītena paccuppanno,",
  "tika-abh03t3:35_5": "anāgatena paccuppanno, anāgatenātītoti ete pana tayo yathādassitā missakakālabhedā",
  "tika-abh03t3:35_6": "eva tayo, na visuṁ vijjantīti na gahitā. Tattha tattha hi paṭilomapucchāhi atītena",
  "tika-abh03t3:35_7": "paccuppannādayo kālabhedā dassitā, teneva ca nayena “yassa rūpakkhandho uppajjittha,",
  "tika-abh03t3:35_8": "tassa vedanākkhandho uppajjatī”tiādi sakkā yojetuṁ. Teneva hi missakakālabhedesu",
  "tika-abh03t3:35_9": "ca na pacchimapacchimassa khandhassa purimapurimena yojanaṁ katvā yamakāni vuttāni,",
  "tika-abh03t3:35_10": "amissakakālabhedesu gahitaniyāmena sukhaggahaṇatthampi pacchimapacchimeneva yojetvā vuttānīti.",
  "tika-abh03t3:36_0": "Imināyevaca lakkhaṇenātiādinā yena kāraṇena “purepañho”ti ca “pacchāpañho”ti ca nāmaṁ",
  "tika-abh03t3:36_1": "vuttaṁ, taṁ dasseti. Yassa hi sarūpadassanena vissajjanaṁ hoti, so paripūretvā vissajjetabbatthasaṅgaṇhanato",
  "tika-abh03t3:36_2": "paripuṇṇapañho nāma. Taṁvissajjanassa pana purimakoṭṭhāsena sadisatthatāya purepañho,",
  "tika-abh03t3:36_3": "pacchimakoṭṭhāsasadisatthatāya “pacchāpañho”ti ca nāmaṁ vuttaṁ. Sadisatthatā ca sanniṭṭhānasaṁsayapadavisesaṁ",
  "tika-abh03t3:36_4": "avicāretvā ekena padena saṅgahitassa khandhassa uppādanirodhalābhasāmaññamattena",
  "tika-abh03t3:36_5": "purepañhe daṭṭhabbā. Sanniṭṭhānapadasaṅgahitassa vā khandhassa anuññātavasena purepañho vuttoti yuttaṁ.",
  "tika-abh03t3:37_0": "Sanniṭṭhānatthasseva paṭikkhipanaṁ paṭikkhepo, saṁsayatthanivāraṇaṁ paṭisedhoti ayaṁ",
  "tika-abh03t3:37_1": "paṭikkhepapaṭisedhānaṁ viseso. Pāḷipadameva hutvāti pucchāpāḷiyā “nuppajjatī”ti yaṁ",
  "tika-abh03t3:37_2": "padaṁ vuttaṁ, na-kāravirahitaṁ tadeva padaṁ hutvāti attho. Tattha uppattinirodhapaṭisedhassa",
  "tika-abh03t3:37_3": "paṭisedhanatthaṁ pāḷigatiyā vissajjanaṁ uppattinirodhānameva paṭisedhanatthaṁ paṭisedhena",
  "tika-abh03t3:37_4": "vissajjanaṁ katanti veditabbaṁ.",
  "tika-abh03t3:38_0": "Catunnaṁ pañhānaṁ pañcannañca vissajjanānaṁ sattavīsatiyā ṭhānesu pakkhepo tadekadesapakkhepavasena",
  "tika-abh03t3:38_1": "vuttoti veditabbo. Paripuṇṇapañho eva hi sarūpadassanena ca vissajjanaṁ sattavīsatiyā",
  "tika-abh03t3:38_2": "ṭhānesu pakkhipitabbanti.",
  "tika-abh03t3:39": "Kiṁ nu sakkā ito paranti ito pāḷivavatthānadassanādito añño kiṁ nu sakkā kātunti aññassa sakkuṇeyyassa abhāvaṁ dasseti.",
  "tika-abh03t3:40_0": "“Suddhāvāsānaṁ tesaṁ tattha rūpakkhandho ca nuppajjittha vedanākkhandho ca nuppajjitthā”ti",
  "tika-abh03t3:40_1": "etena suddhāvāsabhūmīsu ekabhūmiyampi dutiyā upapatti natthīti ñāpitaṁ hoti. Paṭisandhito",
  "tika-abh03t3:40_2": "pabhuti hi yāva cuti, tāva pavattakammajasantānaṁ ekattena gahetvā tassa uppādanirodhavasena",
  "tika-abh03t3:40_3": "ayaṁ desanā pavattā. Tasmiñhi abbocchinne kusalādīnañca pavatti hoti, vocchinne ca",
  "tika-abh03t3:40_4": "appavattīti teneva ca uppādanirodhā dassitā, tasmā tassa ekasattassa paṭisandhiuppādato",
  "tika-abh03t3:40_5": "yāva cutinirodho, tāva atītatā natthi, na ca tato pubbe tattha paṭisandhivasena kammajasantānaṁ",
  "tika-abh03t3:40_6": "uppannapubbanti khandhadvayampi “nuppajjitthā”ti vuttaṁ. Kasmā pana etāya pāḷiyā",
  "tika-abh03t3:40_7": "sakalepi suddhāvāse dutiyā paṭisandhi natthīti na viññāyatīti? Uddhaṁsotapāḷisabbhāvā.",
  "tika-abh03t3:40_8": "Dvepi hi pāḷiyo saṁsandetabbāti.",
  "tika-abh03t3:41_0": "“Asaññasattānaṁ tesaṁ tattha rūpakkhandho uppajjissatī”ti ettha “yassa yattha rūpakkhandho",
  "tika-abh03t3:41_1": "uppajjissatī”ti etena sanniṭṭhānena visesitā asaññasattāpi santīti te eva gahetvā",
  "tika-abh03t3:41_2": "“asaññasattāna”nti vuttaṁ. Tena ye sanniṭṭhānena vajjitā, te tato pañcavokāraṁ gantvā",
  "tika-abh03t3:41_3": "parinibbāyissanti, na tesaṁ puna asaññe upapattippasaṅgo atthīti te sandhāyāha –",
  "tika-abh03t3:41_4": "“pacchimabhavikānaṁ tesaṁ tattha rūpakkhandho ca nuppajjissati vedanākkhandho ca",
  "tika-abh03t3:41_5": "nuppajjissatī”ti. Ettha kiṁ pañcavokārādibhāvo viya pacchimabhavopi koci atthi, yattha",
  "tika-abh03t3:41_6": "tesamanuppatti bhavissatīti? Natthi pañcavokārādibhavesveva yattha vā tattha vā ṭhitānaṁ",
  "tika-abh03t3:41_7": "pacchimabhavikānaṁ “yassa yattha rūpakkhandho nuppajjissatī”ti etena sanniṭṭhānena",
  "tika-abh03t3:41_8": "saṅgahitattā. Tesaṁ tattha itarānuppattibhāvañca anujānanto “vedanākkhandho ca nuppajjissatī”ti āhāti.",
  "tika-abh03t3:42_0": "“Suddhāvāse parinibbantāna”nti idaṁ sappaṭisandhikānaṁ appaṭisandhikānañca suddhāvāsānaṁ",
  "tika-abh03t3:42_1": "taṁtaṁbhūmiyaṁ khandhaparinibbānavasena vuttanti veditabbaṁ. Sabbesañhi tesaṁ tattha",
  "tika-abh03t3:42_2": "vedanākkhandho nuppajjitthāti. Yathā pana “nirujjhissatī”ti vacanaṁ paccuppannepi",
  "tika-abh03t3:42_3": "uppādakkhaṇasamaṅgimhi pavattati, na evaṁ “uppajjitthā”ti vacanaṁ paccuppanne pavattati,",
  "tika-abh03t3:42_4": "atha kho uppajjitvā vigate atīte eva, tasmā “parinibbantānaṁ nuppajjitthā”ti vuttaṁ",
  "tika-abh03t3:42_5": "uppannasantānassa avigatattā. Anantā lokadhātuyoti okāsassa aparicchinnattā okāsavasena",
  "tika-abh03t3:42_6": "vuccamānānaṁ uppādanirodhānampi paricchedābhāvato saṁkiṇṇatā hotīti “yattha vedanākkhandho",
  "tika-abh03t3:42_7": "uppajjati, tattha saññākkhandho nirujjhatīti? Āmantā”ti vuttaṁ.",
  "tika-abh03t3:43": "Pavattivāravaṇṇanā niṭṭhitā.",
  "tika-abh03t3:44": "3. Pariññāvāravaṇṇanā",
  "tika-abh03t3:45_0": "206-208.Puggalokāsavārolabbhamānopīti kasmā vuttaṁ, nanu okāsavārassa alābhe tassapi",
  "tika-abh03t3:45_1": "alābhena bhavitabbanti? Na, tattha puggalasseva pariññāvacanato. Puggalokāsavārepi",
  "tika-abh03t3:45_2": "hi okāse puggalasseva pariññā vuccati, na okāsassa. Okāsavāropi ca yadi vucceyya,",
  "tika-abh03t3:45_3": "“yattha rūpakkhandhaṁ parijānātī”ti okāse puggalasseva parijānanavasena vucceyya,",
  "tika-abh03t3:45_4": "tasmā puggalokāsavārasseva labbhamānatā vuttā, na okāsavārassāti. Tenāha – “āmantā…pe… siyā”ti.",
  "tika-abh03t3:46_0": "Tenevāti pavatte cittakkhaṇavasena tiṇṇaṁ addhānaṁ lābhato eva, aññathā cutipaṭisandhikkhaṇe",
  "tika-abh03t3:46_1": "rūpakkhandhaparijānanassa abhāvā “yo rūpakkhandhaṁ parijānāti, so vedanākkhandhaṁ",
  "tika-abh03t3:46_2": "parijānātī”ti ettha “natthī”ti vissajjanena bhavitabbaṁ siyā, “āmantā”ti ca katanti.",
  "tika-abh03t3:46_3": "Sanniṭṭhānasaṁsayapadasaṅgahitānaṁ pariññānaṁ pavatte cittakkhaṇe eva lābhaṁ dassento",
  "tika-abh03t3:46_4": "“lokuttaramaggakkhaṇasmiñhī”tiādimāha. Na parijānātīti pañhe puthujjanaṁ sandhāya",
  "tika-abh03t3:46_5": "āmantāti vuttanti idaṁ puthujjanassa sabbathā pariññākiccassa abhāvato vuttaṁ. “Arahā",
  "tika-abh03t3:46_6": "rūpakkhandhaṁ na parijānāti no ca vedanākkhandhaṁ na parijānittha, aggamaggasamaṅgiñca",
  "tika-abh03t3:46_7": "arahantañca ṭhapetvā avasesā puggalā rūpakkhandhañca na parijānanti vedanākkhandhañca",
  "tika-abh03t3:46_8": "na parijānitthā”ti pana vacanena “aggamaggasamaṅgiṁ ṭhapetvā añño koci parijānātī”ti",
  "tika-abh03t3:46_9": "vattabbo natthīti dassitaṁ hoti, tena tadavasesapuggale sandhāya “āmantā”ti vuttanti viññāyatīti.",
  "tika-abh03t3:47": "Pariññāvāravaṇṇanā niṭṭhitā.",
  "tika-abh03t3:48": "Khandhayamakavaṇṇanā niṭṭhitā.",
  "tika-abh03t3:49": "3. Āyatanayamakaṁ",
  "tika-abh03t3:50": "1. Paṇṇattivāro",
  "tika-abh03t3:51": "Uddesavāravaṇṇanā",
  "tika-abh03t3:52_0": "1-9. Āyatanayamakādīsu ca paṇṇattivāre padasodhanavārādīnaṁ vacane kāraṇaṁ khandhayamake",
  "tika-abh03t3:52_1": "vuttanayeneva veditabbaṁ. “Ekādasa ekādasa katvā tettiṁsasataṁ yamakānī”tiādinā kesuci",
  "tika-abh03t3:52_2": "potthakesu gaṇanā likhitā, sā tathā na hoti. “Dvattiṁsasata”ntiādinā aññattha likhitā.",
  "tika-abh03t3:53": "Uddesavāravaṇṇanā niṭṭhitā.",
  "tika-abh03t3:54": "Niddesavāravaṇṇanā",
  "tika-abh03t3:55_0": "10-17.Vāyanaṭṭhenāti pasāraṇaṭṭhena, pākaṭabhāvaṭṭhena vā. “Kāyo dhammo”ti ca vuccamānaṁ",
  "tika-abh03t3:55_1": "sabbaṁ sasabhāvaṁ āyatanamevāti “kāyo āyatana”nti, “dhammo āyatana”nti ca ettha “āmantā”ti",
  "tika-abh03t3:55_2": "vuttaṁ. Kāyavacanena pana dhammavacanena ca avuccamānaṁ kañci sasabhāvaṁ natthīti",
  "tika-abh03t3:55_3": "“na kāyo nāyatanaṁ, na dhammo nāyatana”nti ettha “āmantā”icceva vuttaṁ.",
  "tika-abh03t3:56": "Niddesavāravaṇṇanā niṭṭhitā.",
  "tika-abh03t3:57": "2. Pavattivāro",
  "tika-abh03t3:58": "1. Uppādavāravaṇṇanā",
  "tika-abh03t3:59_0": "18-21. Pavattivāre cakkhāyatanamūlakāni ekādasāti paṭisandhicutivasena upādinnapavattassa",
  "tika-abh03t3:59_1": "uppādanirodhavacane etasmiṁ alabbhamānavissajjanampi saddāyatanena saddhiṁ yamakaṁ",
  "tika-abh03t3:59_2": "pucchāmattalābhena saṅgaṇhitvā vadatīti daṭṭhabbaṁ. Chasaṭṭhi yamakānīti ettha cakkhusotaghānajivhākāyarūpāyatanamūlakesu",
  "tika-abh03t3:59_3": "ekekaṁ saddāyatanamūlakāni pañcāti ekādasa yamakāni vissajjanavasena hāpetabbāni.",
  "tika-abh03t3:59_4": "Vakkhati hi “saddāyatanassa paṭisandhikkhaṇe anuppattito tena saddhiṁ yamakassa vissajjanameva natthī”ti.",
  "tika-abh03t3:60_0": "Dutiyaṁ kiñcāpi paṭhamena sadisavissajjanantiādi puggalavārameva sandhāya vuttanti",
  "tika-abh03t3:60_1": "daṭṭhabbaṁ. Okāsavāre pana asadisavissajjanattā vuttaṁ, na taṁ sabbattha sadisavissajjananti",
  "tika-abh03t3:60_2": "ñāpetuṁ puggalavārepi vissajjitanti. Gandharasaphoṭṭhabbāyatanehi saddhiṁ tīṇi yamakāni",
  "tika-abh03t3:60_3": "sadisavissajjanānīti rūpāvacarasatte sandhāya “sacakkhukānaṁ agandhakāna”ntiādinā",
  "tika-abh03t3:60_4": "vissajjitabbattā vuttaṁ. Tesañhi virattakāmakammanibbattassa paṭisandhibījassa evaṁsabhāvattā",
  "tika-abh03t3:60_5": "ghānādīni gandhādayo ca na santīti. Ghānāyatanayamakena sadisavissajjanattāti cakkhāyatanamūlakesu",
  "tika-abh03t3:60_6": "ghānāyatanayamakena saddhiṁ sadisavissajjanattāti attho. Nanu tattha “sacakkhukānaṁ",
  "tika-abh03t3:60_7": "aghānakānaṁ upapajjantāna”ntiādinā vissajjanaṁ pavattaṁ, idha pana ghānāyatanamūlakesu",
  "tika-abh03t3:60_8": "“yassa ghānāyatanaṁ uppajjati, tassa jivhāyatanaṁ uppajjatīti? Āmantā”ti vissajjanena",
  "tika-abh03t3:60_9": "bhavitabbanti natthi sadisavissajjanatāti? Saccaṁ, yathā pana tattha ghānāyatanayamakena",
  "tika-abh03t3:60_10": "jivhākāyāyatanayamakāni sadisavissajjanāni, evamidhāpi jivhākaāyāyatanayamakāni sadisavissajjanāni,",
  "tika-abh03t3:60_11": "tasmā tattha tattheva sadisavissajjanatā pāḷiyaṁ anāruḷhatāya kāraṇanti. Nidassanabhāvena",
  "tika-abh03t3:60_12": "pana gahitaṁ cakkhāyatanamūlakānaṁ sadisavissajjanakānaṁ sadisavissajjanaṁ nidassanabhāveneva",
  "tika-abh03t3:60_13": "kāraṇanti dassento “ghānāyatanayamakena sadisavissajjanattā”ti āha. Sadisavissajjanatā",
  "tika-abh03t3:60_14": "cettha ghānāyatanamūlakesu yebhuyyatāya daṭṭhabbā. Tesu hi jivhākāyāyatanayamakesu",
  "tika-abh03t3:60_15": "tiṇṇaṁ pucchānaṁ “āmantā”ti vissajjanena bhavitabbaṁ, pacchimapucchāya “sakāyakānaṁ",
  "tika-abh03t3:60_16": "aghānakānaṁ upapajjantāna”ntiādināti.",
  "tika-abh03t3:61_0": "Atha vā yathā vedanākkhandhādimūlakānaṁ saññākkhandhādiyamakānaṁ amissakakālabhedesu",
  "tika-abh03t3:61_1": "tīsu “āmantā”ti paṭivacanavissajjanena yathāvuttavacanassa vissajjanabhāvānujānanaṁ",
  "tika-abh03t3:61_2": "kattabbanti apubbassa vattabbassa abhāvā vissajjanaṁ na kataṁ, evamidhāpi ghānāyatanamūlakaṁ",
  "tika-abh03t3:61_3": "jivhāyatanayamakaṁ apubbassa vattabbassa abhāvā pāḷiṁ anāruḷhanti pākaṭoyamattho.",
  "tika-abh03t3:61_4": "Kāyāyatanayamakaṁ pana dutiyapucchāya vasena vissajjitabbaṁ siyā, sā ca cakkhāyatanamūlakesu",
  "tika-abh03t3:61_5": "ghānāyatanayamakena sadisavissajjanā, tasmā yassā pucchāya vissajjanā kātabbā, tassā",
  "tika-abh03t3:61_6": "ghānāyatanayamakena sadisavissajjanattā taṁsesāni pāḷiṁ anāruḷhānīti evamettha attho",
  "tika-abh03t3:61_7": "daṭṭhabbo. Tathāti idaṁ pāḷianāruḷhatāsāmaññeneva vuttaṁ, na kāraṇasāmaññena. Ghānajivhākāyāyatanānaṁ",
  "tika-abh03t3:61_8": "pana agabbhaseyyakesu pavattamānānaṁ gabbhaseyyakesu ca āyatanapāripūrikāle sahacāritāya",
  "tika-abh03t3:61_9": "avisesattā ca appavisesattā ca ekasmiṁ ghānāyatanayamake vissajjite itarāni dve,",
  "tika-abh03t3:61_10": "ghānāyatanamūlakesu ca vissajjitesu itaradvayamūlakāni na vissajjīyantīti veditabbāni.",
  "tika-abh03t3:61_11": "Rūpāyatanamanāyatanehi saddhinti “yassa rūpāyatanaṁ uppajjati, tassa manāyatanaṁ",
  "tika-abh03t3:61_12": "uppajjatī”ti etissā pucchāya vuttehi rūpāyatanamanāyatanehi saddhinti adhippāyo.",
  "tika-abh03t3:61_13": "Rūpāyatanamūlakesu hi manāyatanayamake ādipucchāya gandharasaphoṭṭhabbayamakesu ādipucchānaṁ",
  "tika-abh03t3:61_14": "sadisavissajjanatā yamakānaṁ avissajjane kāraṇabhāvena vuttā. Dutiyapucchānañhi paṭivacanavissajjanena",
  "tika-abh03t3:61_15": "bhavitabbanti pubbe vuttanayena vissajjanaṁ na kātabbaṁ, ādipucchānañca na kātabbanti.",
  "tika-abh03t3:62_0": "Heṭṭhimehi sadisavissajjanattāti ettha gandhāyatanamūlakānaṁ rasaphoṭṭhabbayamakānaṁ",
  "tika-abh03t3:62_1": "rasāyatanamūlakassa ca phoṭṭhabbayamakassa paṭivacanavissajjaneneva bhavitabbanti",
  "tika-abh03t3:62_2": "pubbe vuttanayeneva vissajjanaṁ na kātabbanti yesaṁ kātabbaṁ, tesaṁ gandharasaphoṭṭhabbamūlakānaṁ",
  "tika-abh03t3:62_3": "manāyatanadhammāyatanayamakānaṁ cakkhādipañcāyatanamūlakehi manāyatanadhammāyatanayamakehi",
  "tika-abh03t3:62_4": "sadisavissajjanattāti attho. Cakkhāyatanādimūlakāni saddāyatanayamakāni saddāyatanamūlakāni",
  "tika-abh03t3:62_5": "sabbāni avissajjaneneva alabbhamānavissajjanatādassanena vissajjitāni nāma hontīti",
  "tika-abh03t3:62_6": "āha “chasaṭṭhi yamakāni vissajjitāni nāma hontī”ti.",
  "tika-abh03t3:63_0": "Jaccandhampi jaccabadhirampīti ettha ca jaccabadhiraggahaṇena jaccandhabadhiro gahitoti",
  "tika-abh03t3:63_1": "veditabbo. Saghānakānaṁ sacakkhukānanti paripuṇṇāyatanameva opapātikaṁ sandhāya vuttanti",
  "tika-abh03t3:63_2": "ettha eva-saddaṁ vuttanti-etassa parato yojetvā yathā “saghānakānaṁ acakkhukāna”nti",
  "tika-abh03t3:63_3": "idaṁ aparipuṇṇāyatanaṁ sandhāya vuttaṁ, na evaṁ “saghānakānaṁ sacakkhukāna”nti etaṁ.",
  "tika-abh03t3:63_4": "Etaṁ pana paripuṇṇāyatanaṁ sandhāya vuttamevāti attho daṭṭhabbo. Tena jaccabadhirampi",
  "tika-abh03t3:63_5": "sandhāya vuttatā na vāritā hotīti.",
  "tika-abh03t3:64_0": "22-254.Yattha cakkhāyatananti rūpībrahmalokaṁ pucchatīti niyamato tattha cakkhusotānaṁ",
  "tika-abh03t3:64_1": "sahuppattimattaṁ passanto vadati, okāsavāre pana tasmiṁ puggalassa anāmaṭṭhattā yattha",
  "tika-abh03t3:64_2": "kāmadhātuyaṁ rūpadhātuyañca cakkhāyatanaṁ uppajjati, tattha sotāyatanampi ekantena",
  "tika-abh03t3:64_3": "uppajjatīti “āmantā”ti vuttaṁ.",
  "tika-abh03t3:65_0": "“Yassa vā pana rūpāyatanaṁ uppajjissati, tassa cakkhāyatanaṁ uppajjissatīti? Āmantā”ti",
  "tika-abh03t3:65_1": "kasmā paṭiññātaṁ, nanu yo gabbhaseyyakabhāvaṁ gantvā parinibbāyissati, tassa rūpāyatanaṁ",
  "tika-abh03t3:65_2": "paṭisandhiyaṁ uppajjissati, na pana cakkhāyatananti? Yassa rūpāyatanaṁ uppajjissati,",
  "tika-abh03t3:65_3": "tassa tadavatthassa puggalassa rūpāyatanuppādato uddhaṁ cakkhāyatanasantānuppādassa",
  "tika-abh03t3:65_4": "pavattiyampi bhavissantassa paṭiññātabbattā. Atha kasmā “yassa vā pana rūpāyatanaṁ",
  "tika-abh03t3:65_5": "nuppajjissati, tassa cakkhāyatanaṁ nuppajjissatīti? Āmantā”ti paṭiññātaṁ, nanu gabbhaseyyakassa",
  "tika-abh03t3:65_6": "pacchimabhavikassa upapajjantassa ekādasamasattāhā orato ṭhitassa rūpāyatanaṁ nuppajjissati",
  "tika-abh03t3:65_7": "no ca cakkhāyatanaṁ nuppajjissatīti? Tasmiṁ bhave bhavissantassa uppādassa anāgatabhāvena",
  "tika-abh03t3:65_8": "avacanato. Bhavantare hi tassa tassa āyatanasantānassa yo ādiuppādo paṭisandhiyaṁ",
  "tika-abh03t3:65_9": "pavatte ca bhavissati, so anāgatuppādo tabbhāvena vuccati addhāpaccuppannānantogadhattā.",
  "tika-abh03t3:65_10": "Na pana yo tasmiṁyeva bhave pavatte bhavissati, so anāgatuppādabhāvena vuccati addhāpaccuppannantogadhattā.",
  "tika-abh03t3:65_11": "Addhāvasena hettha kammajapavattassa paccuppannādikālabhedo adhippeto. Evañca katvā",
  "tika-abh03t3:65_12": "indriyayamake “yassa itthindriyaṁ uppajjati, tassa purisindriyaṁ uppajjissatīti?",
  "tika-abh03t3:65_13": "Pacchimabhavikānaṁ itthīnaṁ upapajjantīnaṁ, yā ca itthiyo rūpāvacaraṁ arūpāvacaraṁ",
  "tika-abh03t3:65_14": "upapajjitvā parinibbāyissanti, yā ca itthiyo eteneva bhāvena katici bhave dassetvā",
  "tika-abh03t3:65_15": "parinibbāyissanti, tāsaṁ upapajjantīnaṁ tāsaṁ itthindriyaṁ uppajjati, no ca tāsaṁ",
  "tika-abh03t3:65_16": "purisindriyaṁ uppajjissatī”ti vuttaṁ. Na hi tāsaṁ sabbāsaṁ tasmiṁ bhave pavatte purisindriyaṁ",
  "tika-abh03t3:65_17": "na uppajjissati liṅgaparivattanasabbhāvā, bhavantare pana ādiuppādassa abhāvaṁ sandhāya",
  "tika-abh03t3:65_18": "“no ca tāsaṁ purisindriyaṁ uppajjissatī”ti vuttaṁ. Bhavantare hi ādiuppādassa anāgatattaṁ",
  "tika-abh03t3:65_19": "adhippetanti. Evañca katvā “katici bhave dassetvā”ti bhavaggahaṇaṁ katanti.",
  "tika-abh03t3:66_0": "“Āyatanānaṁ paṭilābho jātī”ti vacanato taṁtaṁāyatananibbattakakammena gahitapaṭisandhikassa",
  "tika-abh03t3:66_1": "avassaṁbhāvīāyatanassa yāva āyatanapāripūri, tāva uppajjatīti pana atthe gayhamāne",
  "tika-abh03t3:66_2": "pucchādvayavissajjanaṁ sūpapannaṁ hoti. Evañca sati “yassa vā pana sotāyatanaṁ nuppajjissati,",
  "tika-abh03t3:66_3": "tassa cakkhāyatanaṁ nuppajjatīti? Pacchimabhavikānaṁ pañcavokāraṁ upapajjantānaṁ,",
  "tika-abh03t3:66_4": "ye ca arūpaṁ upapajjitvā parinibbāyissanti, tesaṁ upapajjantānaṁ tesaṁ sotāyatanaṁ",
  "tika-abh03t3:66_5": "nuppajjissati, no ca tesaṁ cakkhāyatanaṁ nuppajjatī”ti evamādīsu gabbhaseyyakāpi",
  "tika-abh03t3:66_6": "pacchimabhavikādayo upapajjantā gahitā honti. Evañca katvā indriyayamake “yassa vā",
  "tika-abh03t3:66_7": "pana somanassindriyaṁ uppajjati, tassa cakkhundriyaṁ uppajjatīti? Āmantā”ti idampi",
  "tika-abh03t3:66_8": "upapannaṁ hoti. Somanassindriyuppādakassa kammassa ekantena cakkhundriyuppādanato",
  "tika-abh03t3:66_9": "gabbhepi yāva cakkhundriyuppatti, tāva uppajjamānatāya tassā abhinanditabbattā.",
  "tika-abh03t3:67_0": "Yaṁ pana “yassa vā pana yattha rūpāyatanaṁ uppajjittha, tassa tattha ghānāyatanaṁ",
  "tika-abh03t3:67_1": "uppajjatīti? Kāmāvacarā cavantānaṁ, aghānakānaṁ kāmāvacaraṁ upapajjantānaṁ, rūpāvacarānaṁ",
  "tika-abh03t3:67_2": "tesaṁ tattha rūpāyatanaṁ uppajjittha, no ca tesaṁ tattha ghānāyatanaṁ uppajjatī”ti",
  "tika-abh03t3:67_3": "ettha “aghānakānaṁ kāmāvacaraṁ upapajjantāna”nti vuttaṁ, taṁ ye ekādasamasattāhā",
  "tika-abh03t3:67_4": "orato kālaṁ karissanti, tesaṁ ghānāyatanānibbattakakammena gahitapaṭisandhikānaṁ",
  "tika-abh03t3:67_5": "vasena vuttanti veditabbaṁ. “Yassa yattha ghānāyatanaṁ na nirujjhati, tassa tattha",
  "tika-abh03t3:67_6": "rūpāyatanaṁ na nirujjhissatīti? Kāmāvacaraṁ upapajjantānaṁ, aghānakānaṁ kāmāvacarā",
  "tika-abh03t3:67_7": "cavantānaṁ, rūpāvacarānaṁ tesaṁ tattha ghānāyatanaṁ na nirujjhati, no ca tesaṁ tattha",
  "tika-abh03t3:67_8": "rūpāyatanaṁ na nirujjhissatī”ti hi ettha “aghānakānaṁ kāmāvacarā cavantāna”nti vacanaṁ",
  "tika-abh03t3:67_9": "anuppanneyeva ghānāyatane gabbhaseyyakānaṁ cuti atthīti dīpeti. Na hi kāmāvacare",
  "tika-abh03t3:67_10": "gabbhaseyyakato añño aghānako atthi dhammahadayavibhaṅge “kāmadhātuyā upapattikkhaṇe",
  "tika-abh03t3:67_11": "kassaci aṭṭhāyatanāni pātubhavantī”ti avuttattāti. Atha kasmā opapātike eva sandhāya",
  "tika-abh03t3:67_12": "idha, indriyayamake ca yathādassitāsu pucchāsu “āmantā”ti vuttanti na viññāyatīti?",
  "tika-abh03t3:67_13": "Yamake sanniṭṭhānena gahitatthassa ekadese saṁsayatthasambhavena paṭivacanassa akaraṇato.",
  "tika-abh03t3:67_14": "Bhinditabbe hi na paṭivacanavissajjanaṁ hoti. Yadi siyā, paripuṇṇavissajjanameva",
  "tika-abh03t3:67_15": "na siyāti. Atha kasmā “yassa vā pana somanassindriyaṁ uppajjati, tassa cakkhundriyaṁ",
  "tika-abh03t3:67_16": "uppajjatīti? Āmantā”ti iminā “gabbhaseyyakānaṁ somanassapaṭisandhi natthī”ti na viññāyatīti?",
  "tika-abh03t3:67_17": "“Kāmadhātuyā upapattikkhaṇe kassa dasindriyāni pātubhavanti? Gabbhaseyyakānaṁ sattānaṁ",
  "tika-abh03t3:67_18": "sahetukānaṁ ñāṇasampayuttānaṁ upapattikkhaṇe dasindriyāni pātubhavanti kāyindriyaṁ",
  "tika-abh03t3:67_19": "manindriyaṁ itthindriyaṁ vā purisindriyaṁ vā jīvitindriyaṁ somanassindriyaṁ vā upekkhindriyaṁ",
  "tika-abh03t3:67_20": "vā saddhindriya”ntiādivacanato.",
  "tika-abh03t3:68_0": "Nirodhavāre anāgatakālabhede yathā tasseva cittassa nirodho anāgatabhāvena tassa",
  "tika-abh03t3:68_1": "uppattikkhaṇe vutto, evaṁ tasseva kammajasantānassa nirodho anāgatabhāvena tassa",
  "tika-abh03t3:68_2": "uppāde vattabboti sabbattha upapajjantānaṁ eva so tathā vutto, na uppannānaṁ. Uppannānaṁ",
  "tika-abh03t3:68_3": "pana aññassa anāgatassa santānassa nirodho anāgatabhāvena vattabbo, na tasseva. Tassa",
  "tika-abh03t3:68_4": "hi uppādānantaraṁ nirodho āraddho nāma hotīti. Tasmā arahataṁ pavatte sotassa cakkhussa",
  "tika-abh03t3:68_5": "ca bhede satipi anāgatakālāmasanavaseneva “yassa cakkhāyatanaṁ nirujjhissati, tassa",
  "tika-abh03t3:68_6": "sotāyatanaṁ nirujjhissatīti? Āmantā. Yassa vā pana sotāyatanaṁ nirujjhissati, tassa",
  "tika-abh03t3:68_7": "cakkhāyatanaṁ nirujjhissatīti? Āmantā”ti vissajjanadvayaṁ upapannameva hotīti. Yasmā",
  "tika-abh03t3:68_8": "ca upapattianantaraṁ nirodho āraddho nāma hoti, taṁniṭṭhānabhāvato pana cutiyā nirodhavacanaṁ,",
  "tika-abh03t3:68_9": "tasmā pavatte niruddhepi santānekadese aniruddhaṁ upādāya aniṭṭhitanirodhoti cutiyāva",
  "tika-abh03t3:68_10": "tassa nirodhoti vuccati. Vakkhati hi “yassa vā pana somanassindriyaṁ nirujjhati,",
  "tika-abh03t3:68_11": "tassa cakkhundriyaṁ nirujjhatīti? Āmantā”ti, tenetthāpi cutinirodhe eva ca adhippete",
  "tika-abh03t3:68_12": "yañca pavatte nirujjhissati, tañca niṭṭhānavasena cutiyā eva nirujjhissatīti vuttanti",
  "tika-abh03t3:68_13": "“āmantā”ti yuttaṁ paṭivacanaṁ. “Sacakkhukāna”ntiādīsu ca “paṭiladdhacakkhukāna”ntiādinā attho viññāyatīti.",
  "tika-abh03t3:69_0": "“Yassa cakkhāyatanaṁ na nirujjhati, tassa sotāyatanaṁ na nirujjhissatīti? Sabbesaṁ",
  "tika-abh03t3:69_1": "upapajjantānaṁ, acakkhukānaṁ cavantānaṁ tesaṁ cakkhāyatanaṁ na nirujjhati, no ca",
  "tika-abh03t3:69_2": "tesaṁ sotāyatanaṁ na nirujjhissatī”ti ettha āruppe pacchimabhavike ṭhapetvā sabbe",
  "tika-abh03t3:69_3": "upapajjantā, acakkhukā cavantā ca gahitāti daṭṭhabbā. Te hi dutiyakoṭṭhāsena saṅgayhantīti",
  "tika-abh03t3:69_4": "tadapekkhattā sāvasesamidaṁ sabbavacanaṁ acakkhukavacanañcāti. “Āruppe pacchimabhavikāna”nti",
  "tika-abh03t3:69_5": "ettha ca arūpato pañcavokāraṁ agacchantā anaññūpapattikāpi “arūpe pacchimabhavikā”icceva",
  "tika-abh03t3:69_6": "saṅgayhantīti veditabbā. Esa nayo aññesupi evarūpesūti.",
  "tika-abh03t3:70": "Pavattivāravaṇṇanā niṭṭhitā.",
  "tika-abh03t3:71": "Āyatanayamakavaṇṇanā niṭṭhitā.",
  "tika-abh03t3:72": "4. Dhātuyamakaṁ",
  "tika-abh03t3:73": "1-19.Labbhamānānanti idaṁ pavattivāre saddadhātusambandhānaṁ yamakānaṁ cakkhuviññāṇadhātādisambandhānañca cutipaṭisandhivasena alabbhamānataṁ sandhāya vuttaṁ.",
  "tika-abh03t3:74": "Dhātuyamakavaṇṇanā niṭṭhitā.",
  "tika-abh03t3:75": "5. Saccayamakaṁ",
  "tika-abh03t3:76": "1. Paṇṇattivāro",
  "tika-abh03t3:77": "Niddesavāravaṇṇanā",
  "tika-abh03t3:78_0": "10-26.“Dukkhaṁdukkhasaccanti? Āmantā”ti ettha kiñcāpi dukkhadukkhaṁ saṅkhāradukkhaṁ",
  "tika-abh03t3:78_1": "vipariṇāmadukkhanti tīsupi dukkhasaddo pavattati, “jātipi dukkhā”tiādinā jātiādīsu",
  "tika-abh03t3:78_2": "ca, so pana dukkhadukkhato aññattha pavattamāno aññanirapekkho nappavattati. Suddhañcettha",
  "tika-abh03t3:78_3": "dukkhapadaṁ aññanirapekkhaṁ gahetvā paṇṇattisodhanaṁ karoti, tena nippariyāyato dukkhasabhāvattā",
  "tika-abh03t3:78_4": "eva yaṁ dukkhadukkhaṁ, tasmiṁ dukkhadukkhe esa dukkhasaddo, tañca ekantena dukkhasaccamevāti",
  "tika-abh03t3:78_5": "“āmantā”ti vuttaṁ. Suddhasaccavāre saccavibhaṅge vuttesu samudayesu koci phaladhammesu",
  "tika-abh03t3:78_6": "natthi, na ca phaladhammesu koci nirodhoti vuccamāno atthi, maggasaddo ca phalaphalaṅgesu",
  "tika-abh03t3:78_7": "maggaphalattā pavattati, na maggakiccasabbhāvā. Pariniṭṭhitaniyyānakiccāni hi tāni.",
  "tika-abh03t3:78_8": "Niyyānavācako cettha maggasaddo, na niyyānaphalavācako, tasmā samudayo saccaṁ, nirodho",
  "tika-abh03t3:78_9": "saccaṁ, maggo saccanti etesupi “āmantā”icceva vissajjanaṁ kataṁ.",
  "tika-abh03t3:79_0": "Atha vā padasodhanena padesu sodhitesu saccavisesanabhūtā eva dukkhādisaddā idha",
  "tika-abh03t3:79_1": "gahitāti viññāyanti. Tesaṁ pana ekantena saccavisesanabhāvaṁ, saccānañca tabbisesanayogavisesaṁ",
  "tika-abh03t3:79_2": "dīpetuṁ suddhasaccavāro vuttoti saccavisesanānaṁ dukkhādīnaṁ ekantasaccattā “dukkhaṁ",
  "tika-abh03t3:79_3": "saccaṁ…pe… maggo saccanti? Āmantā”ti vuttanti. Yathā cettha, evaṁ khandhayamakādīsupi",
  "tika-abh03t3:79_4": "suddhakhandhādivāresu khandhādivisesanabhūtānameva rūpādīnaṁ gahaṇaṁ yuttaṁ. Aṭṭhakathāyaṁ",
  "tika-abh03t3:79_5": "pana “yasmā piyarūpasātarūpasaṅkhātaṁ vā rūpaṁ hotu bhūtupādārūpaṁ vā, sabbaṁ pañcasu",
  "tika-abh03t3:79_6": "khandhesu saṅgahaṁ gacchateva, tasmā āmantāti paṭijānātī”ti vacanena rūpādicakkhādidukkhādiggahaṇehi",
  "tika-abh03t3:79_7": "suddhakhandhādivāresupi khandhādivisesanato aññepi gahitāti ayamattho dīpito hoti,",
  "tika-abh03t3:79_8": "tena tadanurūpatāvasena itaro attho vutto.",
  "tika-abh03t3:80": "Niddesavāravaṇṇanā niṭṭhitā.",
  "tika-abh03t3:81": "2. Pavattivāravaṇṇanā",
  "tika-abh03t3:82_0": "27-164.Antamasosuddhāvāsānampīti idaṁ tesaṁ ariyattā dukkhasaccena upapajjane āsaṅkā",
  "tika-abh03t3:82_1": "siyāti katvā vuttaṁ. Taṇhāvippayuttacittassāti idaṁ pañcavokāravaseneva gahetabbanti",
  "tika-abh03t3:82_2": "vuttaṁ. Yassa dukkhasaccaṁ uppajjatīti etena pana sanniṭṭhānena sabbe upapajjantā",
  "tika-abh03t3:82_3": "pavattiyaṁ catuvokāre maggaphalato aññacittānaṁ uppādakkhaṇasamaṅgino pañcavokāre",
  "tika-abh03t3:82_4": "ca sabbacittānaṁ uppādakkhaṇasamaṅgino saṅgahitāti tesveva sanniṭṭhānena nicchitesu",
  "tika-abh03t3:82_5": "keci “pavatte taṇhāvippayuttacittassa uppādakkhaṇe”ti etena dukkhasamudayesu ekakoṭṭhāsappavattisamaṅgino",
  "tika-abh03t3:82_6": "dassīyanti sanniṭṭhānena gahitasseva vibhāgadassanato, tena catuvokārānampi gahaṇaṁ",
  "tika-abh03t3:82_7": "upapannameva. Na hi tesu maggaphaluppādasamaṅgīsu pasaṅgatā atthi taṁsamaṅgīnaṁ tesaṁ",
  "tika-abh03t3:82_8": "sanniṭṭhānena aggahitattāti. Idaṁ idha na gahetabbanti idaṁ catuvokāre phalasamāpatticittaṁ",
  "tika-abh03t3:82_9": "idha saccānaṁ uppādavacane na gahetabbanti vuttaṁ hoti.",
  "tika-abh03t3:83_0": "Ettha ca sabbesaṁ upapajjantānanti idaṁ kammajapavattassa paṭhamuppādadassanena vuttaṁ,",
  "tika-abh03t3:83_1": "asaññasattāpettha saṅgahitā. Pavatte taṇhāvippayuttacittassa uppādakkhaṇeti idaṁ",
  "tika-abh03t3:83_2": "pana samudayasaccuppādavomissassa dukkhasaccuppādassa taṁrahitassa dassanavasena",
  "tika-abh03t3:83_3": "vuttaṁ. Taṇhāya uppādakkhaṇeti taṁsahitassa samudayasaccuppādavomissassa. Tesaṁ pana",
  "tika-abh03t3:83_4": "asaññasattānaṁ pavattiyaṁ dukkhasaccassa uppādo sabbattha na gahito, tathā nirodho",
  "tika-abh03t3:83_5": "cāti. Maggasaccayamakepi eseva nayo. Tesaṁ tasmiṁ upapattikkhaṇe ca taṇhāvippayuttacittuppattikkhaṇe",
  "tika-abh03t3:83_6": "cāti evamettha khaṇavasena okāso veditabboti vuttaṁ, evañca sati “yassa yattha dukkhasaccaṁ",
  "tika-abh03t3:83_7": "uppajjati, tassa tattha samudayasaccaṁ uppajjissatī”ti etassa vissajjane pacchimakoṭṭhāse",
  "tika-abh03t3:83_8": "“itaresaṁ catuvokāraṁ pañcavokāraṁ upapajjantānaṁ, pavatte cittassa uppādakkhaṇe",
  "tika-abh03t3:83_9": "tesaṁ tattha dukkhasaccañca uppajjati samudayasaccañca uppajjissatī”ti idaṁ na yujjeyya.",
  "tika-abh03t3:83_10": "Na hi upapattikkhaṇe cittuppattikkhaṇe ca samudayasaccaṁ uppajjissatīti. Tasmā upapattikkhaṇataṇhāvippayuttacittuppattikkhaṇasamaṅgīnaṁ",
  "tika-abh03t3:83_11": "puggalānaṁ yasmiṁ kāmāvacarādiokāse sā upapatti cittuppatti ca pavattamānā, tattha",
  "tika-abh03t3:83_12": "tesanti okāsavasenevettha tattha-saddassa attho yujjati. Puggalokāsavāro hesa. Tattha",
  "tika-abh03t3:83_13": "puggalavisesadassanatthaṁ “sabbesaṁ upapajjantāna”ntiādi vuttaṁ, okāso pana yattha te, so evāti.",
  "tika-abh03t3:84_0": "“Sabbesaṁ cavantānaṁ pavatte cittassa bhaṅgakkhaṇe āruppe maggassa ca phalassa ca",
  "tika-abh03t3:84_1": "uppādakkhaṇe tesaṁ samudayasaccañca nuppajjati dukkhasaccañca nuppajjatī”ti ettha",
  "tika-abh03t3:84_2": "pana “pavatte cittassa bhaṅgakkhaṇe dukkhasaccaṁ nuppajjatī”ti cittapaṭibaddhavuttittā",
  "tika-abh03t3:84_3": "cittajarūpameva idhādhippetaṁ, na kammajādirūpaṁ cittaṁ anapekkhitvāva uppajjanatoti",
  "tika-abh03t3:84_4": "keci vadanti. “Yassa vāpana samudayasaccaṁ nuppajjatī”ti etena pana sanniṭṭhānena",
  "tika-abh03t3:84_5": "gahito puggalo na cittaṁ apekkhitvāva gahito, atha kho yo koci evaṁpakāro, tasmā",
  "tika-abh03t3:84_6": "“tassa dukkhasaccaṁ nuppajjatī”ti etena ca na cittāpekkhameva dukkhasaccaṁ vuttaṁ,",
  "tika-abh03t3:84_7": "atha kho yaṁ kiñcīti cittassa bhaṅgakkhaṇe yaṁ kiñci dukkhasaccaṁ nuppajjatīti ayamattho",
  "tika-abh03t3:84_8": "viññāyatīti. Na hi yamake vibhajitabbe avibhattā nāma pucchā atthīti.",
  "tika-abh03t3:85_0": "“Suddhāvāsānaṁ dutiye cittevattamāne”ti idaṁ sabbantimena paricchedena yassa yattha",
  "tika-abh03t3:85_1": "dukkhasaccaṁ uppajjittha, no ca samudayasaccaṁ, taṁdassanavasena vuttaṁ. Tasmiṁ pana",
  "tika-abh03t3:85_2": "dassite tena samānagatikattā dutiyākusalacittato purimasabbacittasamaṅgino teneva",
  "tika-abh03t3:85_3": "dassitā honti. Tesampi hi tattha dukkhasaccaṁ uppajjittha no ca tesaṁ tattha samudayasaccaṁ",
  "tika-abh03t3:85_4": "uppajjitthāti. Evañca katvā “itaresaṁ catuvokārapañcavokārāna”nti ettha yathāvuttā",
  "tika-abh03t3:85_5": "suddhāvāsā aggahitā honti. Yathā “yassa yattha dukkhasaccaṁ uppajjati, tassa tattha",
  "tika-abh03t3:85_6": "samudayasaccaṁ uppajjitthā”ti etassa vissajjane “suddhāvāsānaṁ upapatticittassa uppādakkhaṇe”ti",
  "tika-abh03t3:85_7": "eteneva upapatticittuppādakkhaṇasamaṅgisamānagatikā dutiyākusalato purimasabbacittuppādakkhaṇasamaṅgino",
  "tika-abh03t3:85_8": "dassitā hontīti na te “itaresa”nti etena gayhanti, evamidhāpi daṭṭhabbanti. “Itaresa”nti",
  "tika-abh03t3:85_9": "vacanaṁ pañcavokārānaṁ visesanatthaṁ, na catuvokārānaṁ. Na hi te pubbe vuttā vajjetabbā",
  "tika-abh03t3:85_10": "santi pañcavokārā viya yathāvuttā suddhāvāsāti. “Abhisametāvīnaṁ tesaṁ tattha dukkhasaccañca",
  "tika-abh03t3:85_11": "uppajjittha maggasaccañca uppajjitthā”ti etena sanniṭṭhānena puggalokāsā aññamaññaparicchinnā",
  "tika-abh03t3:85_12": "gahitāti yasmiṁ okāse abhisametāvino, te evaṁ “abhisametāvīna”nti etena gahitāti",
  "tika-abh03t3:85_13": "daṭṭhabbā. Tena ye kāmāvacare rūpāvacare arūpāvacare vā abhisametāvino rūpāvacaraṁ",
  "tika-abh03t3:85_14": "arūpāvacaraṁ vā upapannā, yāva tatthābhisamayo uppanno bhavissati, tāva te ettha",
  "tika-abh03t3:85_15": "na gayhanti, te pana purimakoṭṭhāse “suddhāvāsānaṁ dutiye citte vattamāne”ti evaṁ",
  "tika-abh03t3:85_16": "dassitehi suddhāvāse anuppannābhisamayehi samānagatikāti visuṁ na dassitā. “Anabhisametāvīna”nti",
  "tika-abh03t3:85_17": "gahitā ye sabbattha tattha ca anabhisametāvino, tesu suddhāvāsānaṁ gahaṇakālavisesanatthaṁ",
  "tika-abh03t3:85_18": "“suddhāvāsānaṁ dutiye citte vattamāne”ti vuttanti.",
  "tika-abh03t3:86_0": "Yassa cittassa anantarā aggamaggaṁ paṭilabhissantīti etena vodānacittasamaṅginā samānagatikā",
  "tika-abh03t3:86_1": "tato purimataracittasamaṅginopi yāva sabbantimataṇhāsampayuttacittasamaṅgī, tāva",
  "tika-abh03t3:86_2": "dassitāti veditabbā. Esa nayo aññesu evarūpesūti.",
  "tika-abh03t3:87_0": "Pavatte cittassa bhaṅgakkhaṇeti āgataṭṭhāne paṭisandhicittassapi bhaṅgakkhaṇaggahaṇaṁ",
  "tika-abh03t3:87_1": "daṭṭhabbaṁ, tathā “pavatte cittassa uppādakkhaṇe”ti āgataṭṭhāne ca cuticittassapi",
  "tika-abh03t3:87_2": "uppādakkhaṇassāti. “Yassa dukkhasaccaṁ na nirujjhati, tassa samudayasaccaṁ na nirujjhissatī”ti",
  "tika-abh03t3:87_3": "etassa vissajjane dvīsupi koṭṭhāsesu “arūpe maggassa ca phalassa ca bhaṅgakkhaṇe”icceva",
  "tika-abh03t3:87_4": "vuttaṁ, na visesitaṁ. Kasmā? Ekassapi maggassa ca phalassa ca bhaṅgakkhaṇasamaṅgino",
  "tika-abh03t3:87_5": "ubhayakoṭṭhāsabhajanato. Yassa dukkhasaccaṁ na nirujjhatīti etena sanniṭṭhānena gahitesu",
  "tika-abh03t3:87_6": "hi arupe maggaphalabhaṅgakkhaṇasamaṅgīsu kesañci tiṇṇaṁ phalānaṁ dvinnañca maggānaṁ",
  "tika-abh03t3:87_7": "bhaṅgakkhaṇasamaṅgīnaṁ nirantaraṁ anuppādetvā antarantarā vipassanānikantiṁ bhavanikantiṁ",
  "tika-abh03t3:87_8": "uppādetvā ye uparimagge uppādessanti, tesaṁ samudayasaccaṁ nirujjhissatīti tesaṁyeva",
  "tika-abh03t3:87_9": "pana kesañci antarā taṇhaṁ anuppādetvā uparimaggauppādentānaṁ maggaphalabhaṅgakkhaṇasamaṅgīnaṁ",
  "tika-abh03t3:87_10": "samudayasaccaṁ na nirujjhissatīti. Sāmaññavacanenapi ca purimakoṭṭhāse vuccamānena",
  "tika-abh03t3:87_11": "pacchimakoṭṭhāse vakkhamāne vajjetvāva gahaṇaṁ hotīti dassitoyaṁ nayoti.",
  "tika-abh03t3:88": "Pavattivāravaṇṇanā niṭṭhitā.",
  "tika-abh03t3:89": "3. Pariññāvāravaṇṇanā",
  "tika-abh03t3:90_0": "165-170.Pariññāvāre…pe… tissopettha pariññā labbhantīti ettheva visesanaṁ khandhayamakādīsu",
  "tika-abh03t3:90_1": "sabbakhandhādīnaṁ viya sabbasaccānaṁ apariññeyyatādassanatthaṁ sacchikaraṇabhāvanāvasena",
  "tika-abh03t3:90_2": "imassa vārassa appavattidassanatthañca. Dukkhassa pariññatthaṁ samudayassa ca pahānatthaṁ",
  "tika-abh03t3:90_3": "bhagavati brahmacariyaṁ vussatīti pariññāpahānaṁ saccesu dassetuṁ dukkhe tīraṇapariññā",
  "tika-abh03t3:90_4": "vuttā, na pahānapariññā. Samudaye ca pahānapariññā, na tīraṇapariññā. Ñātapariññā",
  "tika-abh03t3:90_5": "pana sādhāraṇāti ubhayattha vuttā. Maggañāṇañhi dukkhasamudayāni vibhāvetīti ñātapariññā",
  "tika-abh03t3:90_6": "ca hoti, dukkhatīraṇakiccānaṁ nipphādanato tīraṇapariññā ca, samudayassa appavattikaraṇatova",
  "tika-abh03t3:90_7": "pahānapariññā cāti tissopi pariññā maggakkhaṇe eva yojetabbāti.",
  "tika-abh03t3:91": "Pariññāvāravaṇṇanā niṭṭhitā.",
  "tika-abh03t3:92": "Saccayamakavaṇṇanā niṭṭhitā.",
  "tika-abh03t3:93": "6. Saṅkhārayamakaṁ",
  "tika-abh03t3:94": "1. Paṇṇattivāravaṇṇanā",
  "tika-abh03t3:95_0": "1. Khandhādayo viya pubbe avibhattā kāyasaṅkhārādayoti tesaṁ aviññātattā “assāsapassāsā",
  "tika-abh03t3:95_1": "kāyasaṅkhāro”tiādinā tayo saṅkhāre vibhajati. Kāyassa saṅkhāroti paṭhame atthe sāmiatthe",
  "tika-abh03t3:95_2": "eva sāmivacanaṁ, dutiye atthe kattuatthe. Vaciyā saṅkhāroti kammatthe sāmivacanaṁ.",
  "tika-abh03t3:95_3": "Cittassa saṅkhāroti ca kattuattheyeva. So pana karaṇavacanassa atthoti katvā “karaṇatthe",
  "tika-abh03t3:95_4": "sāmivacanaṁ katvā”ti vuttaṁ.",
  "tika-abh03t3:96_0": "2-7.Suddhikaekekapadavasena atthābhāvatoti padasodhanataṁmūlakacakkavārehi yopi attho",
  "tika-abh03t3:96_1": "dassito dvīhi padehi labbhamāno eko assāsapassāsādiko, tassa suddhikehi kāyādipadehi",
  "tika-abh03t3:96_2": "suddhikena ca saṅkhārapadena avacanīyattā yathā rūpapadassa khandhekadeso khandhapadassa",
  "tika-abh03t3:96_3": "khandhasamudāyo padasodhane dassito yathādhippeto attho atthi, evaṁ ekekapadassa",
  "tika-abh03t3:96_4": "yathādhippetatthābhāvatoti adhippāyo. Kāyo kāyasaṅkhārotiādi pana vattabbaṁ siyāti",
  "tika-abh03t3:96_5": "yadi visuṁ adīpetvā samudito kāyasaṅkhārasaddo ekattha dīpeti, kāyasaṅkhārasaddo",
  "tika-abh03t3:96_6": "kāyasaṅkhāratthe vattamāno khandhasaddo viya rūpasaddena kāyasaddena visesitabboti",
  "tika-abh03t3:96_7": "adhippāyena vadati. Suddhasaṅkhāravāro hesāti etena imassa vārassa padasodhanena",
  "tika-abh03t3:96_8": "dassitānaṁ yathādhippetānameva gahaṇato tesañca kāyādipadehi aggahitattā “kāyo kāyasaṅkhāro”tiādivacanassa",
  "tika-abh03t3:96_9": "ayuttiṁ dasseti. Idha pana saṅkhārayamake kāyādipadānaṁ saṅkhārapadassa ca asamānādhikaraṇattā",
  "tika-abh03t3:96_10": "“kāyo saṅkhāro, saṅkhārā kāyo”tiādimhi vuccamāne adhippetatthapariccāgo anadhippetatthapariggaho",
  "tika-abh03t3:96_11": "ca kato siyāti suddhasaṅkhārataṁmūlacakkavārā na vuttā. Padasodhanavārataṁmūlacakkavārehi",
  "tika-abh03t3:96_12": "pana asamānādhikaraṇehi kāyādipadehi saṅkhārasaddassa visesanīyatāya dassitāya saṁsayo",
  "tika-abh03t3:96_13": "hoti “yo atthantarappavattinā kāyasaddena visesito kāyasaṅkhāro, eso atthantarappavattīhi",
  "tika-abh03t3:96_14": "vacīcittehi visesito udāhu añño”ti. Evaṁ sesesupi. Ettha tesaṁ aññattha dassanatthaṁ",
  "tika-abh03t3:96_15": "“kāyasaṅkhāro vacīsaṅkhāro”tiādinā anulomapaṭilomavasena cha yamakāni vuttānīti daṭṭhabbaṁ.",
  "tika-abh03t3:96_16": "Aṭṭhakathāyaṁ pana suddhasaṅkhāravāraṭṭhāne vuttattā ayaṁ nayo suddhasaṅkhāravāroti vutto.",
  "tika-abh03t3:97": "Paṇṇattivāravaṇṇanā niṭṭhitā.",
  "tika-abh03t3:98": "2. Pavattivāravaṇṇanā",
  "tika-abh03t3:99_0": "19. Pavattivāre saṅkhārānaṁ puggalānañca okāsattā jhānaṁ bhūmi ca visuṁ okāsabhāvena",
  "tika-abh03t3:99_1": "gahitāti puggalavāre ca okāsavasena puggalaggahaṇena tesaṁ dvinnaṁ okāsānaṁ vasena",
  "tika-abh03t3:99_2": "gahaṇaṁ hoti, tasmā “vinā vitakkavicārehi assāsapassāsānaṁ uppādakkhaṇe”ti dutiyatatiyajjhānokāsavasena",
  "tika-abh03t3:99_3": "gahitā puggalā visesetvā dassitāti daṭṭhabbā. Puna paṭhamajjhānaṁ samāpannānanti",
  "tika-abh03t3:99_4": "jhānokāsavasena puggalaṁ dasseti, kāmāvacarānanti bhūmokāsavasena. Dvippakārānampi",
  "tika-abh03t3:99_5": "pana tesaṁ visesanatthamāha “assāsapassāsānaṁ uppādakkhaṇe”ti. Tena rūpārūpāvacaresu",
  "tika-abh03t3:99_6": "paṭhamajjhānasamāpannake kāmāvacare gabbhagatādike ca nivatteti. Kāmāvacarānampi",
  "tika-abh03t3:99_7": "hi gabbhagatādīnaṁ vinā assāsapassāsehi vitakkavicārānaṁ uppatti atthi. Aṭṭhakathāyaṁ",
  "tika-abh03t3:99_8": "pana ekantikattā rūpārūpāvacarā nidassitā. Vinā assāsapassāsehi vitakkavicārānaṁ",
  "tika-abh03t3:99_9": "uppādakkhaṇeti etena pana dassitā puggalā paṭhamajjhānokāsā kāmāvacarādiokāsā ca",
  "tika-abh03t3:99_10": "assāsapassāsavirahavisiṭṭhā daṭṭhabbā. Iminā nayena sabbattha puggalavibhāgo veditabbo.",
  "tika-abh03t3:100_0": "21.“Paṭhamajjhāne kāmāvacareti kāmāvacarabhūmiyaṁ uppanne paṭhamajjhāne”ti aṭṭhakathāyaṁ",
  "tika-abh03t3:100_1": "vuttaṁ, etasmiṁ pana atthe sati “catutthajjhāne rūpāvacare arūpāvacare tattha cittasaṅkhāro",
  "tika-abh03t3:100_2": "uppajjati, no ca tattha kāyasaṅkhāro uppajjatī”ti etthāpi rūpārūpāvacarabhūmīsu uppanne",
  "tika-abh03t3:100_3": "catutthajjhāneti attho bhaveyya, so ca aniṭṭho bhūmīnaṁ okāsabhāvasseva aggahitatāpattito,",
  "tika-abh03t3:100_4": "sabbacatutthajjhānassa okāsavasena aggahitatāpattito ca, tasmā jhānabhūmokāsānaṁ",
  "tika-abh03t3:100_5": "saṅkaraṁ akatvā visuṁ eva okāsabhāvo yojetabbo. Paṭhamajjhānokāsepi hi kāyasaṅkhāro",
  "tika-abh03t3:100_6": "ca uppajjati vacīsaṅkhāro ca uppajjati kāmāvacarokāse ca. Yadipi na sabbamhi paṭhamajjhāne",
  "tika-abh03t3:100_7": "sabbamhi ca kāmāvacare dvayaṁ uppajjati, tattha pana taṁdvayuppatti atthīti katvā",
  "tika-abh03t3:100_8": "evaṁ vuttanti daṭṭhabbaṁ. Visuṁ okāsattā ca “aṅgamattavasena cetthā”tiādivacanaṁ",
  "tika-abh03t3:100_9": "na vattabbaṁ hotīti. Imamhi ca yamake avitakkavicāramattaṁ dutiyajjhānaṁ vicāravasena",
  "tika-abh03t3:100_10": "paṭhamajjhāne saṅgahaṁ gacchatīti daṭṭhabbaṁ. Muddhabhūtaṁ dutiyajjhānaṁ gahetvā",
  "tika-abh03t3:100_11": "itaraṁ asaṅgahitanti vā. Yassayatthake “nirodhasamāpannāna”nti na labbhati. Na hi",
  "tika-abh03t3:100_12": "te asaññasattā viya okāse hontīti.",
  "tika-abh03t3:101_0": "37.Suddhāvāsānaṁ dutiye citte vattamāneti tesaṁ paṭhamato avitakkaavicārato dutiye",
  "tika-abh03t3:101_1": "savitakkasavicārepi bhavanikantiāvajjane vattamāne ubhayaṁ nuppajjitthāti dassentena",
  "tika-abh03t3:101_2": "tato purimacittakkhaṇesupi nuppajjitthāti dassitameva hoti. Yathā pana cittasaṅkhārassa",
  "tika-abh03t3:101_3": "ādidassanatthaṁ “suddhāvāsaṁ upapajjantāna”nti vuttaṁ, evaṁ vacīsaṅkhārassa ādidassanatthaṁ",
  "tika-abh03t3:101_4": "“dutiye citte vattamāne”ti vuttanti daṭṭhabbaṁ.",
  "tika-abh03t3:102": "Pavattivāravaṇṇanā niṭṭhitā.",
  "tika-abh03t3:103": "Saṅkhārayamakavaṇṇanā niṭṭhitā.",
  "tika-abh03t3:104": "7. Anusayayamakaṁ",
  "tika-abh03t3:105": "Paricchedaparicchinnuddesavāravaṇṇanā",
  "tika-abh03t3:106_0": "1. Paccayapariggahapariyosānā ñātapariññāti paccayadīpakena mūlayamakena ñātapariññaṁ,",
  "tika-abh03t3:106_1": "khandhādīsu tīraṇabāhullato khandhādiyamakehi tīraṇapariññañca vibhāvetvā anusayapahānantā",
  "tika-abh03t3:106_2": "pahānapariññāti pahātabbamuddhabhūtehi anusayehi pahānapariññaṁ vibhāvetuṁ anusayayamakaṁ",
  "tika-abh03t3:106_3": "āraddhaṁ. Labbhamānavasenāti anusayabhāvena labbhamānānaṁ vasenāti attho. Tīhākārehi",
  "tika-abh03t3:106_4": "anusayānaṁ gāhāpanaṁ tesu tathā aggahitesu anusayavārādipāḷiyā duravabodhattā.",
  "tika-abh03t3:107_0": "Ayaṁ panettha purimesūti etesu sānusayavārādīsu purimesūti attho. Atthavisesābhāvato",
  "tika-abh03t3:107_1": "“kāmadhātuṁ vā pana upapajjantassa kāmadhātuyā cutassa, rūpadhātuṁ vā pana upapajjantassa",
  "tika-abh03t3:107_2": "kāmadhātuyā cutassā”ti evamādīhi avuccamāne kathamayaṁ yamakadesanā siyāti? Nāyaṁ",
  "tika-abh03t3:107_3": "yamakadesanā, purimavārehi pana yamakavasena desitānaṁ anusayānaṁ cutiupapattivasena",
  "tika-abh03t3:107_4": "anusayaṭṭhānaparicchedadassanaṁ. Yamakadesanābāhullato pana sabbavārasamudāyassa",
  "tika-abh03t3:107_5": "anusayayamakanti nāmaṁ daṭṭhabbaṁ. Atha vā paṭilomapucchāpi atthavasena labbhanti,",
  "tika-abh03t3:107_6": "atthavisesābhāvato pana na vuttāti labbhamānatāvasena etissāpi desanāya yamakadesanatā veditabbā.",
  "tika-abh03t3:108_0": "Anurūpaṁ kāraṇaṁ labhitvā uppajjantīti etena kāraṇalābhe uppattiarahataṁ dasseti.",
  "tika-abh03t3:108_1": "Appahīnā hi anusayā kāraṇalābhe sati uppajjanti. Yāva ca maggena tesaṁ anuppattiarahatā",
  "tika-abh03t3:108_2": "na katā hoti, tāva te evaṁpakārā evāti “anusayā”ti vuccanti. So evaṁpakāro uppajjati-saddena",
  "tika-abh03t3:108_3": "gahito, na khandhayamakādīsu viya uppajjamānatā. Teneva “yassa kāmarāgānusayo uppajjati,",
  "tika-abh03t3:108_4": "tassa paṭighānusayo uppajjatīti? Āmantā”tiādinā uppajjanavāro anusayavārena ninnānākaraṇo",
  "tika-abh03t3:108_5": "vibhatto. Anurūpaṁ kāraṇaṁ pana labhitvā ye uppajjiṁsu uppajjamānā ca, tepi appahīnaṭṭhena",
  "tika-abh03t3:108_6": "thāmagatā ahesuṁ bhavanti ca. Uppattiarahatāya eva ca te uppajjiṁsu uppajjanti ca,",
  "tika-abh03t3:108_7": "na ca atītānāgatapaccuppannato aññe uppattiarahā nāma atthi, tasmā sabbe atītānāgatapaccuppannā",
  "tika-abh03t3:108_8": "kāmarāgādayo “anusayā”ti vuccanti. Appahīnaṭṭheneva hi anusayā, appahīnā ca atītādayo",
  "tika-abh03t3:108_9": "eva, maggassa pana tādisānaṁ anuppattiarahatāpādanena anusayappahānaṁ hotīti. Appahīnākāro",
  "tika-abh03t3:108_10": "nāma dhammākāro, na dhammo, dhammo eva ca uppajjatīti iminā adhippāyenāha “appahīnākāro",
  "tika-abh03t3:108_11": "ca uppajjatīti vattuṁ na yujjatī”ti. Sattānusayāti ettha yadi appahīnaṭṭhena santāne",
  "tika-abh03t3:108_12": "anusentīti anusayā, atha kasmā satteva vuttā, nanu sattānusayato aññesampi kilesānaṁ",
  "tika-abh03t3:108_13": "appahīnattā anusayabhāvo āpajjatīti ce? Nāpajjati, appahīnamattasseva anusayabhāvassa",
  "tika-abh03t3:108_14": "avuttattā. Vuttañhi “anusayoti pana appahīnaṭṭhena thāmagatakileso vuccatī”ti, tasmā",
  "tika-abh03t3:108_15": "appahīnaṭṭhena thāmagato kilesoyeva anusayo nāmāti yuttaṁ. Thāmagatanti ca aññehi",
  "tika-abh03t3:108_16": "asādhāraṇo sabhāvo daṭṭhabbo. Tathā hi dhammasabhāvabodhinā tathāgatena imeyeva “anusayā”ti",
  "tika-abh03t3:108_17": "vuttā. Thāmagatoti anusayasamaṅgīti attho.",
  "tika-abh03t3:109_0": "Anusayauppajjanavārānaṁ samānagatikattā yathā “anusetī”ti vacanaṁ appahīnākāradīpakaṁ,",
  "tika-abh03t3:109_1": "evaṁ “uppajjatī”ti vacanaṁ siyāti uppajjanavārena “uppajjatī”ti vacanassa avuttatā",
  "tika-abh03t3:109_2": "sakkā vattunti ce? Taṁ na, vacanatthavisesena taṁdvayassa vuttattā. “Anurūpaṁ kāraṇaṁ",
  "tika-abh03t3:109_3": "labhitvā uppajjatī”ti hi etasmiṁ atthe avisiṭṭhepi “anusetī”ti vacanaṁ santāne anusayitataṁ",
  "tika-abh03t3:109_4": "thāmagatabhāvaṁ dīpeti. Yadi tameva “uppajjatī”ti vacanaṁ dīpeyya, kassaci visesassa",
  "tika-abh03t3:109_5": "abhāvā uppajjanavāro na vattabbo siyā, “uppajjatī”ti vacanaṁ pana uppattiyoggaṁ dīpeti.",
  "tika-abh03t3:109_6": "Kasmā? Uppajjanavārena uppattiyoggassa dassitattā, anusayasaddassa sabbadā vijjamānānaṁ",
  "tika-abh03t3:109_7": "aparinipphannasayanatthatāya nivāraṇatthaṁ uppattiarahatāya thāmagatabhāvasaṅkhātassa",
  "tika-abh03t3:109_8": "yathādhippetasayanatthassa dassanatthaṁ “anusentīti anurūpaṁ kāraṇaṁ labhitvā uppajjantī”ti",
  "tika-abh03t3:109_9": "yaṁ uppattiyoggavacanaṁ vuttaṁ, taṁ suvuttamevāti adhippāyo. Tampi suvuttameva iminā",
  "tika-abh03t3:109_10": "tantippamāṇenāti sambandho. Tantittayenapi hi cittasampayuttatā dīpitā hoti.",
  "tika-abh03t3:110": "Paricchedaparicchinnuddesavāravaṇṇanā niṭṭhitā.",
  "tika-abh03t3:111": "Uppattiṭṭhānavāravaṇṇanā",
  "tika-abh03t3:112_0": "2.Kāmadhātuyā dvīsu vedanāsūti kāmāvacarabhūmiyaṁ sukhāya ca upekkhāya cāti aṭṭhakathāyaṁ",
  "tika-abh03t3:112_1": "kāmadhātuggahaṇaṁ dvinnaṁ vedanānaṁ visesanabhāvena vuttaṁ, evaṁ sati kāmadhātuyā",
  "tika-abh03t3:112_2": "kāmarāgānusayassa anusayaṭṭhānatā na vuttā hoti. Dvīsu pana rāgesu bhavarāgassa tīsu",
  "tika-abh03t3:112_3": "dhātūsu rūpārūpadhātūnaṁ anusayaṭṭhānatā vuttāti kāmadhātuyā kāmarāgassa anusayaṭṭhānatā",
  "tika-abh03t3:112_4": "vattabbā. Dhātuvedanāsabbasakkāyapariyāpannavasena hi tippakāraṁ anusayānaṁ anusayaṭṭhānaṁ",
  "tika-abh03t3:112_5": "vuttanti. Tasmā tīsu dhātūsu kāmadhātuyā tīsu vedanāsu dvīsu vedanāsu ettha kāmarāgānusayo",
  "tika-abh03t3:112_6": "anusetīti visuṁ anusayaṭṭhānatā dhātuyā vedanānañca yojetabbā. Dvīsu vedanāsūti idañca",
  "tika-abh03t3:112_7": "vedanāsu anusayamāno kāmarāgānusayo dvīsveva anuseti, na tīsūti tiṇṇampi ṭhānatānivāraṇatthameva",
  "tika-abh03t3:112_8": "vuttanti na sabbāsu dvīsu anusayanappatto atthi, tena vedanāvisesanatthaṁ na kāmadhātuggahaṇena",
  "tika-abh03t3:112_9": "koci attho. Bhavarāgānusayanaṭṭhānañhi aṭṭhānañca anusayānaṁ apariyāpannaṁ sakkāye",
  "tika-abh03t3:112_10": "kāmarāgānusayassa anusayaṭṭhānaṁ na hotīti pākaṭametaṁ. Yathā ca “dvīsu vedanāsū”ti",
  "tika-abh03t3:112_11": "vutte paṭighānusayānusayaṭṭhānato aññā dve vedanā gayhanti, evaṁ bhavarāgānusayānusayanaṭṭhānato",
  "tika-abh03t3:112_12": "ca aññā tā gayhantīti.",
  "tika-abh03t3:113_0": "Ettha ca dvīhi vedanāhi sampayuttesu aññesu ca piyarūpasātarūpesu iṭṭharūpādīsu uppajjamāno",
  "tika-abh03t3:113_1": "kāmarāgānusayo sātasantasukhagiddhiyā pavattatīti dvīsu vedanāsu tassa anusayanaṁ",
  "tika-abh03t3:113_2": "vuttaṁ. Aññattha uppajjamānopi hi so imāsu dvīsu vedanāsu anugato hutvā seti sukhamicceva",
  "tika-abh03t3:113_3": "abhilabhatīti. Evaṁ paṭighānusayo ca dukkhavedanāsampayuttesu aññesu ca appiyarūpāsātarūpesu",
  "tika-abh03t3:113_4": "aniṭṭharūpādīsu uppajjamāno dukkhapaṭikūlato dukkhamicceva paṭihaññatīti dukkhavedanameva",
  "tika-abh03t3:113_5": "anugato hutvā seti, tena pana tasmiṁ anusayanaṁ vuttaṁ. Evaṁ kāmarāgapaṭighānaṁ tīsu",
  "tika-abh03t3:113_6": "vedanāsu anusayavacanena iṭṭhaiṭṭhamajjhattaaniṭṭhesu ārammaṇapakatiyā viparītasaññāya",
  "tika-abh03t3:113_7": "ca vasena iṭṭhādibhāvena gahitesu kāmarāgapaṭighānaṁ uppatti dassitā hoti. Tattha",
  "tika-abh03t3:113_8": "uppajjamānā hi te tīsu vedanāsu anusenti nāma. Vedanāttayamukhena vā ettha iṭṭhādīnaṁ",
  "tika-abh03t3:113_9": "ārammaṇānaṁ gahaṇaṁ veditabbaṁ, kāmadhātuādiggahaṇena kāmassādādivatthubhūtānaṁ kāmabhavādīnaṁ.",
  "tika-abh03t3:113_10": "Tattha kāmarāgānusayo bhavassādavasena anusayamāno kāmadhātuyā anuseti, kāmasukhassādavasena",
  "tika-abh03t3:113_11": "anusayamāno sukhopekkhāvedanāsu. Paṭigho dukkhapaṭighātavaseneva pavattatīti yattha",
  "tika-abh03t3:113_12": "tattha paṭihaññamānopi dukkhavedanāya eva anuseti. Rūpārūpabhavesu pana rūpārūpāvacaradhammesu",
  "tika-abh03t3:113_13": "ca kāmassādassa pavatti natthīti tattha anusayamāno rāgo bhavarāgoicceva veditabbo.",
  "tika-abh03t3:113_14": "Dhātuttayavedanāttayaggahaṇena ca sabbasakkāyapariyāpannānaṁ gahitattā “yattha kāmarāgānusayo",
  "tika-abh03t3:113_15": "nānuseti, tattha diṭṭhānusayo nānusetī”ti evamādīnaṁ vissajjanesu dhātuttayavedanāttayavinimuttaṁ",
  "tika-abh03t3:113_16": "diṭṭhānusayādīnaṁ anusayaṭṭhānaṁ na vuttanti daṭṭhabbaṁ. Nanu ca anuttaresu vimokkhesu",
  "tika-abh03t3:113_17": "pihaṁ upaṭṭhāpayato pihapaccayā uppannadomanasse paṭighānusayo nānuseti, tathā nekkhammassitasomanassupekkhāsu",
  "tika-abh03t3:113_18": "kāmarāgena nānusayitabbanti tadanusayanaṭṭhānato aññāpi diṭṭhānusayānusayanaṭṭhānabhūtā",
  "tika-abh03t3:113_19": "kāmāvacaravedanā santīti? Hontu, na pana dhātuttayavedanāttayato aññaṁ tadanusayanaṭṭhānaṁ",
  "tika-abh03t3:113_20": "atthi, tasmā taṁ na vuttaṁ. Yasmā pana “yattha kāmarāgānusayo ca paṭighānusayo ca",
  "tika-abh03t3:113_21": "mānānusayo ca nānusenti, tattha diṭṭhānusayo vicikicchānusayo nānusetīti? Āmantā”ti",
  "tika-abh03t3:113_22": "vuttaṁ, tasmā avisesena dukkhaṁ paṭighānusayassa anusayanaṭṭhānanti samudāyavasena",
  "tika-abh03t3:113_23": "gahetvā vuttanti veditabbaṁ. Tathā lokiyasukhopekkhā kāmarāgamānānusayanaṭṭhānanti.",
  "tika-abh03t3:114_0": "Apica sutte “idhāvuso visākha, bhikkhu iti paṭisañcikkhati ‘kudāssu nāmāhaṁ domanassaṁ",
  "tika-abh03t3:114_1": "pajaheyya’nti, so iti paṭisañcikkhitvā paṭighaṁ tena pajahati, na tattha paṭighānusayo",
  "tika-abh03t3:114_2": "anusetī”ti nekkhammassitaṁ domanassaṁ uppādetvā taṁ vikkhambhetvā vīriyaṁ katvā anāgāmimaggena",
  "tika-abh03t3:114_3": "paṭighassa samugghātanaṁ sandhāya vuttaṁ. Na hi paṭigheneva paṭighappahānaṁ, domanassena",
  "tika-abh03t3:114_4": "vā domanassappahānaṁ atthīti. Paṭighuppattirahaṭṭhānatāya pana idha sabbaṁ dukkhaṁ",
  "tika-abh03t3:114_5": "“paṭighānusayassa anusayanaṭṭhāna”nti vuttanti daṭṭhabbaṁ. Nippariyāyadesanā hesā,",
  "tika-abh03t3:114_6": "sā pana pariyāyadesanā. Evañca katvā paṭhamajjhānavikkhambhitaṁ kāmarāgānusayaṁ tathā",
  "tika-abh03t3:114_7": "vikkhambhitameva katvā anāgāmimaggena samugghātanaṁ sandhāya “vivicceva…pe… paṭhamaṁ",
  "tika-abh03t3:114_8": "jhānaṁ upasampajja viharati, rāgaṁ tena pajahati, na tattha rāgānusayo anusetī”ti",
  "tika-abh03t3:114_9": "vuttaṁ. Evaṁ catutthajjhānavikkhambhitaṁ avijjānusayaṁ tathā vikkhambhitameva katvā",
  "tika-abh03t3:114_10": "arahattamaggena samugghātanaṁ sandhāya “sukhassa ca pahānā…pe… catutthaṁ jhānaṁ upasampajja",
  "tika-abh03t3:114_11": "viharati, avijjaṁ tena pajahati, na tattha avijjānusayo anusetī”ti vuttaṁ. Na hi",
  "tika-abh03t3:114_12": "lokiyacatutthajjhānupekkhāya avijjānusayo sabbathā nānusetīti sakkā vattuṁ “sabbasakkāyapariyāpannesu",
  "tika-abh03t3:114_13": "dhammesu ettha avijjānusayo anusetī”ti vuttattā, tasmā avijjānusayasseva vatthu catutthajjhānupekkhā,",
  "tika-abh03t3:114_14": "nekkhammassitadomanassañca paṭighānusayassa vatthu na na hotīti tatthāpi tassa anusayanaṁ",
  "tika-abh03t3:114_15": "veditabbaṁ. Avatthubhāvato hi idha anusayanaṁ na vuccati, na suttantesu viya vuttanayena",
  "tika-abh03t3:114_16": "taṁpaṭipakkhabhāvato taṁsamugghātakamaggassa balavūpanissayabhāvato cāti.",
  "tika-abh03t3:115_0": "Ettha ca ārammaṇe anusayaṭṭhāne sati bhavarāgavajjo sabbo lobho kāmarāgānusayoti",
  "tika-abh03t3:115_1": "na sakkā vattuṁ. Dukkhāya hi vedanāya rūpārūpadhātūsu ca anusayamānena diṭṭhānusayena",
  "tika-abh03t3:115_2": "sampayuttopi lobho lobho eva, na kāmarāgānusayo. Yadi siyā, diṭṭhānusayassa viya",
  "tika-abh03t3:115_3": "etassapi ṭhānaṁ vattabbaṁ siyāti. Atha pana ajjhāsayavasena tanninnatāya anusayanaṭṭhānaṁ",
  "tika-abh03t3:115_4": "vuttaṁ. Yathā iṭṭhānaṁ rūpādīnaṁ sukhāya ca vedanāya appaṭiladdhaṁ vā appaṭilābhato",
  "tika-abh03t3:115_5": "samanupassato, paṭiladdhapubbaṁ vā atītaṁ niruddhaṁ vigataṁ pariṇataṁ samanupassato",
  "tika-abh03t3:115_6": "uppajjamāno paṭigho dukkhe paṭihaññanavaseneva pavattatīti dukkhameva tassa anusayanaṭṭhānaṁ",
  "tika-abh03t3:115_7": "vuttaṁ, nālambitaṁ, evaṁ dukkhādīsu abhinivesanavasena uppajjamānena diṭṭhānusayena",
  "tika-abh03t3:115_8": "sampayuttopi lobho sukhābhisaṅgavaseneva pavattatīti sātasantasukhadvayamevassa anusayaṭṭhānaṁ",
  "tika-abh03t3:115_9": "vuttanti bhavarāgavajjassa sabbalobhassa kāmarāgānusayatā na virujjhati, ekasmiṁyeva",
  "tika-abh03t3:115_10": "ca ārammaṇe rajjanti dussanti ca. Tattha rāgo sukhajjhāsayo paṭigho dukkhajjhāsayoti",
  "tika-abh03t3:115_11": "tesaṁ nānānusayaṭṭhānatā hoti.",
  "tika-abh03t3:116_0": "Evañca katvā “yattha kāmarāgānusayo anuseti, tattha paṭighānusayo anusetīti? No”ti",
  "tika-abh03t3:116_1": "vuttanti. Aṭṭhakathāyaṁ pana dvīsu vedanāsu iṭṭhārammaṇe ca domanassuppattiṁ vatvā",
  "tika-abh03t3:116_2": "“domanassamattameva pana taṁ hoti, na paṭighānusayo”ti vuttattā yathā tattha paṭigho",
  "tika-abh03t3:116_3": "paṭighānusayo na hoti, evaṁ dukkhādīsu uppajjamānena diṭṭhānusayena sahajāto lobho",
  "tika-abh03t3:116_4": "kāmarāgānusayo na hoticceva viññāyatīti. Yaṁ panetaṁ vuttaṁ “domanassamattameva pana",
  "tika-abh03t3:116_5": "taṁ hoti, na paṭighānusayo”ti, ettha na paṭighānusayoti natthi paṭighānusayoti attho",
  "tika-abh03t3:116_6": "daṭṭhabbo. Na hi domanassassa paṭighānusayabhāvāsaṅkā atthīti.",
  "tika-abh03t3:117_0": "Desanā saṁkiṇṇā viya bhaveyyāti bhavarāgassapi kāmadhātuyā dvīsu vedanāsu ārammaṇakaraṇavaseneva",
  "tika-abh03t3:117_1": "uppatti vuttā viya bhaveyya, tasmā ārammaṇavisesena visesadassanatthaṁ evaṁ desanā",
  "tika-abh03t3:117_2": "katā sahajātavedanāvisesābhāvatoti adhippāyo.",
  "tika-abh03t3:118": "Uppattiṭṭhānavāravaṇṇanā niṭṭhitā.",
  "tika-abh03t3:119": "Mahāvāro",
  "tika-abh03t3:120": "1. Anusayavāravaṇṇanā",
  "tika-abh03t3:121": "3.Anusetiuppajjatīti paccuppannavohārā pavattāvirāmavasena veditabbā. Maggeneva hi anusayānaṁ virāmo vicchedo hoti, na tato pubbeti.",
  "tika-abh03t3:122_0": "20.Nāpi ekasmiṁ ṭhāne uppajjanti, na ekaṁ dhammaṁ ārammaṇaṁ karontīti ettha purimena",
  "tika-abh03t3:122_1": "ekasmiṁ cittuppāde uppatti nivāritā, pacchimena ekasmiṁ ārammaṇeti ayaṁ viseso. Puggalokāsavārassa",
  "tika-abh03t3:122_2": "paṭilome tesaṁ tesaṁ puggalānaṁ tassa tassa anusayassa ananusayanaṭṭhānaṁ pakatiyā",
  "tika-abh03t3:122_3": "pahānena ca veditabbaṁ, “tiṇṇaṁ puggalānaṁ dukkhāya vedanāya tesaṁ tattha kāmarāgānusayo",
  "tika-abh03t3:122_4": "nānuseti, no ca tesaṁ tattha paṭighānusayo nānuseti, tesaññeva puggalānaṁ rūpadhātuyā",
  "tika-abh03t3:122_5": "arūpadhātuyā apariyāpanne tesaṁ tattha kāmarāgānusayo ca nānuseti, paṭighānusayo",
  "tika-abh03t3:122_6": "ca nānusetī”ti pakatiyā dukkhādīnaṁ kāmarāgādīnaṁ ananusayaṭṭhānataṁ sandhāya vuttaṁ,",
  "tika-abh03t3:122_7": "“dvinnaṁ puggalānaṁ sabbattha kāmarāgānusayo ca nānuseti, paṭighānusayo ca nānusetī”ti",
  "tika-abh03t3:122_8": "anusayappahānena. Ettha purimanayena okāsaṁ avekkhitvā puggalassa vijjamānānaṁ anusayānaṁ",
  "tika-abh03t3:122_9": "ananusayanaṁ vuttaṁ, pacchimanayena puggalaṁ avekkhitvā okāsassa kāmadhātuādikassa anokāsatāti.",
  "tika-abh03t3:123": "Anusayavāravaṇṇanā niṭṭhitā.",
  "tika-abh03t3:124": "2. Sānusayavāravaṇṇanā",
  "tika-abh03t3:125_0": "66-131. Sānusayapajahanapariññāvāresu “sānusayo, pajahati, parijānātī”ti puggalo",
  "tika-abh03t3:125_1": "vutto. Puggalassa ca imasmiṁ bhave sānusayoti evaṁ bhavavisesena vā, imasmiṁ kāmarāgānusayena",
  "tika-abh03t3:125_2": "sānusayo imasmiṁ itaresu kenacīti evaṁ bhavānusayavisesena vā sānusayatāniranusayatādikā",
  "tika-abh03t3:125_3": "natthi. Tathā dvīsu vedanāsu kāmarāgānusayena sānusayo, dukkhāya vedanāya niranusayoti",
  "tika-abh03t3:125_4": "idampi natthi. Na hi puggalassa vedanā okāso, atha kho anusayānanti. Anusayassa pana",
  "tika-abh03t3:125_5": "tassa tassa so so anusayanokāso puggalassa tena tena anusayena sānusayatāya, tassa",
  "tika-abh03t3:125_6": "tassa pajahanaparijānanānañca nimittaṁ hoti, ananusayanokāso ca niranusayatādīnaṁ,",
  "tika-abh03t3:125_7": "tasmā okāsavāresu bhummaniddesaṁ akatvā “yato tato”ti nimittatthe nissakkavacanaṁ",
  "tika-abh03t3:125_8": "kataṁ, pajahanapariññāvāresu apādānatthe eva vā. Tato tato hi okāsato apagamakaraṇaṁ",
  "tika-abh03t3:125_9": "vināsanaṁ pajahanaṁ parijānanañcāti.",
  "tika-abh03t3:126_0": "Tattha yatoti yato anusayaṭṭhānato anulome, paṭilome ananusayaṭṭhānatoti attho. Anusayānānusayasseva",
  "tika-abh03t3:126_1": "hi nimittāpādānabhāvadassanatthaṁ “rūpadhātuyā arūpadhātuyā tato mānānusayena sānusayoti",
  "tika-abh03t3:126_2": "(yama.2.anusayayamaka.77), pajahatī”ti ca “dukkhāya vedanāya tato kāmarāgānusayena",
  "tika-abh03t3:126_3": "niranusayoti, na pajahatī”ti ca evamādīsu rūpadhātuādayo eva bhummaniddeseneva niddiṭṭhāti.",
  "tika-abh03t3:126_4": "Aṭṭhakathāyaṁ pana catutthapañhavissajjanena sarūpato anusayanaṭṭhānassa dassitattā",
  "tika-abh03t3:126_5": "tadatthe ādipañhepi “yato”ti anusayanaṭṭhānaṁ vuttanti imamatthaṁ vibhāvetvā puna",
  "tika-abh03t3:126_6": "“yato”ti etassa vacanatthaṁ dassetuṁ “uppannena kāmarāgānusayena sānusayo”ti vuttaṁ,",
  "tika-abh03t3:126_7": "taṁ pamādalikhitaṁ viya dissati. Na hi uppanneneva anusayena sānusayo, uppattirahaṭṭhānatañca",
  "tika-abh03t3:126_8": "sandhāyeva nissakkavacanaṁ na sakkā vattuṁ. Na hi apariyāpannānaṁ anusayuppattirahaṭṭhānatāti",
  "tika-abh03t3:126_9": "taṁ tatheva dissati. Evaṁ panettha attho daṭṭhabbo – yato uppannenāti yato uppannena",
  "tika-abh03t3:126_10": "bhavitabbaṁ, tenāti uppattirahaṭṭhāne nissakkavacanaṁ katanti. Tathā sabbadhammesu",
  "tika-abh03t3:126_11": "uppajjanakenāti. Uppattipaṭisedhe akate anuppattiyā anicchitattā sabbadhammesu uppajjanakabhāvaṁ",
  "tika-abh03t3:126_12": "āpannena anuppajjanabhāvaṁ apaneti nāma. Sabbatthāti etassa pana sabbaṭṭhānatoti",
  "tika-abh03t3:126_13": "ayamattho na na sambhavati. Ttha-kārañhi bhummato aññatthāpi saddavidū icchantīti.",
  "tika-abh03t3:127": "Sānusayavāravaṇṇanā niṭṭhitā.",
  "tika-abh03t3:128": "3. Pajahanavāravaṇṇanā",
  "tika-abh03t3:129_0": "132-197. Pajahanavāre yena kāmarāgānusayādayo sāvasesā pahīyanti, so te pajahatīti",
  "tika-abh03t3:129_1": "sanniṭṭhānaṁ katvā vattabbo na hoti apajahanasabbhāvā, tasmā sanniṭṭhāne niravasesappajahanakoyeva",
  "tika-abh03t3:129_2": "pajahatīti vutto, tasmā “yo vā pana mānānusayaṁ pajahati, so kāmarāgānusayaṁ pajahatīti?",
  "tika-abh03t3:129_3": "No”ti vuttaṁ. Yasmā pana saṁsayapadena pahānakaraṇamattameva pucchati, na sanniṭṭhānaṁ",
  "tika-abh03t3:129_4": "karoti, tasmā yathāvijjamānaṁ pahānaṁ sandhāya “yo kāmarāgānusayaṁ pajahati, so mānānusayaṁ",
  "tika-abh03t3:129_5": "pajahatīti? Tadekaṭṭhaṁ pajahatī”ti vuttaṁ. Paṭilome pana “nappajahatī”ti pajahanābhāvo",
  "tika-abh03t3:129_6": "eva sanniṭṭhānapadena saṁsayapadena ca vinicchito pucchito ca, tasmā yesaṁ pajahanaṁ",
  "tika-abh03t3:129_7": "natthi niravasesavasena pajahanakānaṁ, te ṭhapetvā avasesā appajahanasabbhāveneva",
  "tika-abh03t3:129_8": "nappajahantīti vuttā, na ca yathāvijjamānena pahāneneva vajjitāti daṭṭhabbāti. “Anāgāmimaggasamaṅgiñca",
  "tika-abh03t3:129_9": "aṭṭhamakañca ṭhapetvā avasesā puggalā kāmarāgānusayañca nappajahanti vicikicchānusayañca",
  "tika-abh03t3:129_10": "nappajahantī”ti ettha aṭṭhakathāyaṁ “puthujjano pahānapariññāya abhāvena nappajahati,",
  "tika-abh03t3:129_11": "sesā tesaṁ anusayānaṁ pahīnattā”ti vuttaṁ.",
  "tika-abh03t3:130_0": "Tattha kiñcāpi kesañci vicikicchānusayo kesañci ubhayanti sesānaṁ tesaṁ pahīnatā",
  "tika-abh03t3:130_1": "atthi, tathāpi sotāpannādīnaṁ vicikicchānusayassa pahīnatā ubhayāpajahanassa kāraṇaṁ",
  "tika-abh03t3:130_2": "na hotīti tesaṁ pahīnattā “nappajahantī”ti na sakkā vattuṁ, atha pana kāmarāgānusayañca",
  "tika-abh03t3:130_3": "nappajahantīti imaṁ sanniṭṭhānena tesaṁ puggalānaṁ saṅgahitatādassanatthaṁ vuttanti",
  "tika-abh03t3:130_4": "na tattha kāraṇaṁ vattabbaṁ, pucchitassa pana saṁsayatthassa kāraṇaṁ vattabbaṁ. Evaṁ",
  "tika-abh03t3:130_5": "sati “sesā tassa anusayassa pahīnattā”ti vattabbanti? Na vattabbaṁ “yo kāmarāgānusayaṁ",
  "tika-abh03t3:130_6": "nappajahati, so diṭṭhānusayaṁ vicikicchānusayaṁ nappajahatī”ti paṭikkhipitvā pucchite",
  "tika-abh03t3:130_7": "sadisavissajjanake diṭṭhivicikicchānusaye sandhāya kāraṇassa vattabbattā, tasmā tesaṁ",
  "tika-abh03t3:130_8": "anusayānaṁ pahīnattāti tesaṁ diṭṭhivicikicchānusayānaṁ pahīnattā te saṁsayatthasaṅgahite",
  "tika-abh03t3:130_9": "anusaye nappajahantīti attho daṭṭhabbo.",
  "tika-abh03t3:131": "Pajahanavāravaṇṇanā niṭṭhitā.",
  "tika-abh03t3:132": "5. Pahīnavāravaṇṇanā",
  "tika-abh03t3:133_0": "264-274.Pahīnavārephalaṭṭhavaseneva desanā āraddhāti anulomaṁ sandhāya vuttaṁ. Paṭilome",
  "tika-abh03t3:133_1": "hi puthujjanavasenapi desanā gahitāti. “Phalaṭṭhavasenevā”ti ca sādhāraṇavacanena",
  "tika-abh03t3:133_2": "maggasamaṅgīnaṁ aggahitataṁ dīpeti. Anusayaccantapaṭipakkhekacittakkhaṇikānañhi maggasamaṅgīnaṁ",
  "tika-abh03t3:133_3": "na koci anusayo uppattiraho, nāpi anuppattirahataṁ āpādito, tasmā te na anusayasānusayapahīnauppajjanavāresu gahitāti.",
  "tika-abh03t3:134_0": "275-296. Okāsavāre so so anusayo attano attano okāse eva anuppattidhammataṁ āpādito",
  "tika-abh03t3:134_1": "pahīno, anāpādito ca appahīnoti pahīnāppahīnavacanāni tadokāsameva dīpenti, tasmā",
  "tika-abh03t3:134_2": "anokāse tadubhayāvattabbatā vuttāti. Sādhāraṇaṭṭhāne tena saddhiṁ pahīno nāma hotīti",
  "tika-abh03t3:134_3": "tena saddhiṁ samānokāse pahīno nāmāti attho, na samānakāle pahīnoti.",
  "tika-abh03t3:135": "Pahīnavāravaṇṇanā niṭṭhitā.",
  "tika-abh03t3:136": "7. Dhātuvāravaṇṇanā",
  "tika-abh03t3:137_0": "332-340. Dhātuvāre santānaṁ anugatā hutvā sayantīti yasmiṁ santāne appahīnā, taṁsantāne",
  "tika-abh03t3:137_1": "appahīnabhāvena anugantvā uppattiarahabhāvena sayantīti attho. Uppattirahatā eva",
  "tika-abh03t3:137_2": "hi anurūpaṁ kāraṇaṁ labhitvā uppajjantīti idhāpi yuttāti. Ettha ca na kāmadhātuādīni",
  "tika-abh03t3:137_3": "cha paṭinisedhavacanāni dhātuvisesaniddhāraṇāni na hontīti “na kāmadhātuyā cutassa",
  "tika-abh03t3:137_4": "na kāmadhātuṁ upapajjantassā”tiādimhi vuccamāne imaṁ nāma upapajjantassāti na viññāyeyya,",
  "tika-abh03t3:137_5": "tasmā taṁmūlikāsu yojanāsu “na kāmadhātuyā cutassa kāmadhātuṁ rūpadhātuṁ arūpadhātuṁ",
  "tika-abh03t3:137_6": "upapajjantassā”ti paṭhamaṁ yojetvā puna anukkamena “na kāmadhātuṁ upapajjantassā”tiādikā",
  "tika-abh03t3:137_7": "yojanā katā. Evañhi na kāmadhātuādipadehi yathāvuttadhātuyoyeva gahitā, na kañcīti",
  "tika-abh03t3:137_8": "viññāyati. Yathā anusayavāre “anusentīti padassa uppajjantīti attho gahito”ti vuttaṁ,",
  "tika-abh03t3:137_9": "tatthāpi uppajjamānameva sandhāya uppajjantīti gahetuṁ na sakkā “yassa kāmarāgānusayo",
  "tika-abh03t3:137_10": "anuseti, tassa paṭighānusayo anusetīti? Āmantā”tiādivacanato. Athāpi appahīnataṁ",
  "tika-abh03t3:137_11": "sandhāya uppajjantīti attho tattha gahito, idhāpi so na na yujjatīti. Bhaṅgāti bhañjitabbā,",
  "tika-abh03t3:137_12": "dvidhā kātabbāti attho. Nanu na koci anusayo yattha uppajjantassa anuseti nānuseti",
  "tika-abh03t3:137_13": "cāti dvidhā kātabbā, tattheva kasmā “kati anusayā bhaṅgā? Anusayā bhaṅgā natthī”ti",
  "tika-abh03t3:137_14": "pucchāvissajjanāni katāni. Na hi pakārantarābhāve saṁsayo yuttoti ? Na na yutto,",
  "tika-abh03t3:137_15": "“anusayā bhaṅgā natthī”ti avutte bhaṅgābhāvassa aviññātattāti.",
  "tika-abh03t3:138": "Dhātuvāravaṇṇanā niṭṭhitā.",
  "tika-abh03t3:139": "Anusayayamakavaṇṇanā niṭṭhitā.",
  "tika-abh03t3:140": "8. Cittayamakaṁ",
  "tika-abh03t3:141": "Uddesavāravaṇṇanā",
  "tika-abh03t3:142_0": "1-62. Cittayamakavaṇṇanāyaṁ āditova tayo suddhikamahāvārā hontīti ime tayo mahāvārā",
  "tika-abh03t3:142_1": "sarāgādikusalādīhi missakā suddhikā ca, tesu ādito suddhikā hontīti attho. Missakesu",
  "tika-abh03t3:142_2": "ca ekekasmiṁ sarāgādimissakacitte tayo tayo mahāvārā, te tattha tattha pana vutte",
  "tika-abh03t3:142_3": "sampiṇḍetvā “soḷasa puggalavārā”tiādi vuttaṁ, na nirantaraṁ vutteti. “Yassa cittaṁ",
  "tika-abh03t3:142_4": "uppajjati na nirujjhati, tassa cittaṁ nirujjhissati nuppajjissatī”tiādinā uppādanirodhānaṁ",
  "tika-abh03t3:142_5": "paccuppannānāgatakālānañca saṁsaggavasena ekekāya pucchāya pavattattā “uppādanirodhakālasambhedavāro”ti",
  "tika-abh03t3:142_6": "vutto. Evaṁ sesānampi vārānaṁ taṁtaṁnāmatā pāḷianusārena veditabbā.",
  "tika-abh03t3:143": "Uddesavāravaṇṇanā niṭṭhitā.",
  "tika-abh03t3:144": "Niddesavāravaṇṇanā",
  "tika-abh03t3:145_0": "63.Tathārūpassevakhīṇāsavassa cittaṁ sandhāyāti idaṁ uppādakkhaṇasamaṅgipacchimacittasamaṅgimhi",
  "tika-abh03t3:145_1": "puggale adhippete tañca cittaṁ adhippetameva hotīti katvā vuttanti daṭṭhabbaṁ. Arahato",
  "tika-abh03t3:145_2": "pacchimacittampīti nuppajjati nirujjhatīti evaṁpakāraṁ bhaṅgakkhaṇasamaṅgimeva sandhāya vuttaṁ.",
  "tika-abh03t3:146_0": "65-82. Uppādavārassa dutiyapucchāvissajjane cittassa bhaṅgakkhaṇe, nirodhasamāpannānaṁ,",
  "tika-abh03t3:146_1": "asaññasattānaṁ tesaṁ cittaṁ uppajjittha, no ca tesaṁ cittaṁ uppajjatīti ettha “cittassa",
  "tika-abh03t3:146_2": "bhaṅgakkhaṇe tesaṁ cittaṁ uppajjitthā”ti etassa “sabbesaṁ cittaṁ khaṇapaccuppannameva",
  "tika-abh03t3:146_3": "hutvā uppādakkhaṇaṁ atītattā uppajjittha nāmā”ti attho vutto. Cittassa uppādakkhaṇe",
  "tika-abh03t3:146_4": "tesaṁ cittaṁ uppajjittha ceva uppajjati cāti etassapi uppādaṁ pattattā uppajjittha,",
  "tika-abh03t3:146_5": "anatītattā uppajjati nāmāti dvayametaṁ evaṁ na sakkā vattuṁ. Na hi khaṇapaccuppanne",
  "tika-abh03t3:146_6": "“uppajjitthā”ti atītavohāro atthi. Yadi siyā, yaṁ vā pana cittaṁ uppajjittha, taṁ",
  "tika-abh03t3:146_7": "cittaṁ uppajjatīti ettha “no”ti avatvā vibhajitabbaṁ siyā. Tathā “yaṁ cittaṁ uppajjati,",
  "tika-abh03t3:146_8": "taṁ cittaṁ uppajjitthā”ti ettha ca “no”ti avatvā “āmantā”ti vattabbaṁ siyā. “Cittassa",
  "tika-abh03t3:146_9": "bhaṅgakkhaṇe”ti pana bhijjamānacittasamaṅgī puggalo vutto, tassa atītaṁ cittaṁ uppajjittha,",
  "tika-abh03t3:146_10": "na ca kiñci cittaṁ uppajjati. Cittassa uppādakkhaṇeti ca uppajjamānacittasamaṅgī",
  "tika-abh03t3:146_11": "puggalo vutto, tassapi atītaṁ cittaṁ uppajjittha, taṁ pana cittaṁ uppajjatīti evamettha",
  "tika-abh03t3:146_12": "attho daṭṭhabbo. Cittanti hi sāmaññavacanaṁ ekasmiṁ anekasmiñca yathāgahitavisese",
  "tika-abh03t3:146_13": "tiṭṭhatīti. “Yassa vā pana cittaṁ uppajjissati, tassa cittaṁ uppajjatīti? Cittassa",
  "tika-abh03t3:146_14": "bhaṅgakkhaṇe”ti ettha yassa vā pana cittaṁ uppajjissatīti etena sanniṭṭhānena gahitapuggalasseva",
  "tika-abh03t3:146_15": "cittassa bhaṅgakkhaṇeti evaṁ sabbattha sanniṭṭhānavasena niyamo veditabbo. Uppannuppajjamānavāro",
  "tika-abh03t3:146_16": "niruddhanirujjhamānavāro ca puggalavārādīsu tīsupi ninnānākaraṇā uddiṭṭhā niddiṭṭhā",
  "tika-abh03t3:146_17": "ca. Tattha puggalavāre avisesena yaṁ kañci tādisaṁ puggalaṁ sandhāya “uppannaṁ uppajjamāna”ntiādi",
  "tika-abh03t3:146_18": "vuttaṁ, dhammavāre cittameva, puggaladhammavāre puggalaṁ cittañcāti ayamettha viseso daṭṭhabbo.",
  "tika-abh03t3:147_0": "83. Atikkantakālavāre imassa puggalavārattā puggalo pucchitoti puggalasseva vissajjanena",
  "tika-abh03t3:147_1": "bhavitabbaṁ. Yathā yassa cittaṁ uppajjitthāti etena na koci puggalo na gahito, evaṁ",
  "tika-abh03t3:147_2": "yassa cittaṁ uppajjamānaṁ khaṇaṁ khaṇaṁ vītikkantaṁ atikkantakālanti etena sanniṭṭhānena",
  "tika-abh03t3:147_3": "na koci na gahito. Na hi so puggalo atthi, yassa cittaṁ uppādakkhaṇaṁ atītaṁ natthi,",
  "tika-abh03t3:147_4": "te ca pana nirujjhamānakkhaṇātītacittā na na hontīti paṭhamo pañho “āmantā”ti vissajjitabbo",
  "tika-abh03t3:147_5": "siyā, tathā dutiyatatiyā. Catuttho pana “pacchimacittassa bhaṅgakkhaṇe tesaṁ cittaṁ",
  "tika-abh03t3:147_6": "bhaṅgakkhaṇaṁ avītikkantaṁ, no ca tesaṁ cittaṁ uppādakkhaṇaṁ avītikkantaṁ, itaresaṁ",
  "tika-abh03t3:147_7": "cittaṁ bhaṅgakkhaṇañca avītikkantaṁ uppādakkhaṇañca avītikkanta”nti vissajjitabbo",
  "tika-abh03t3:147_8": "bhaveyya, tathā avissajjetvā kasmā sabbattha cittameva vibhattanti ? Cittavasena",
  "tika-abh03t3:147_9": "puggalavavatthānato. Khaṇassa hi vītikkantatāya atikkantakālatāvacanena vattamānassa",
  "tika-abh03t3:147_10": "ca cittassa vasena puggalo uppādakkhaṇātītacitto vutto atītassa ca, tattha purimassa",
  "tika-abh03t3:147_11": "cittaṁ na bhaṅgakkhaṇaṁ vītikkantaṁ pacchimassa vītikkantanti evamādiko puggalavibhāgo",
  "tika-abh03t3:147_12": "yassa cittassa vasena puggalavavatthānaṁ hoti, tassa cittassa taṁtaṁkhaṇavītikkamāvītikkamadassanavasena",
  "tika-abh03t3:147_13": "dassito hotīti sabbavissajjanesu cittameva vibhattaṁ. Atha vā nayidha dhammamattavisiṭṭho",
  "tika-abh03t3:147_14": "puggalo pucchito, atha kho puggalavisiṭṭhaṁ cittaṁ, tasmā cittameva vissajjitanti",
  "tika-abh03t3:147_15": "veditabbaṁ. Yadipi puggalappadhānā pucchā, athāpi cittappadhānā, ubhayathāpi dutiyapucchāya",
  "tika-abh03t3:147_16": "“āmantā”ti vattabbaṁ siyā, tathā pana avatvā nirodhakkhaṇavītikkamena atikkantakālatā",
  "tika-abh03t3:147_17": "na uppādakkhaṇavītikkamena atikkantakālatā viya vattamānassa atthīti dassanatthaṁ",
  "tika-abh03t3:147_18": "“atītaṁ citta”nti vuttanti daṭṭhabbaṁ. Yassa cittaṁ na uppajjamānanti ettha uppajjamānaṁ",
  "tika-abh03t3:147_19": "khaṇaṁ khaṇaṁ vītikkantaṁ atikkantakālaṁ yassa cittaṁ na hotīti attho. Esa nayo “na",
  "tika-abh03t3:147_20": "nirujjhamāna”nti etthāpi.",
  "tika-abh03t3:148_0": "114-116. Missakavāresu yassa sarāgaṁ cittaṁ uppajjati na nirujjhati, tassa cittaṁ",
  "tika-abh03t3:148_1": "nirujjhissati nuppajjissatīti pucchā, noti vissajjanañca aṭṭhakathāyaṁ dassitaṁ.",
  "tika-abh03t3:148_2": "Pāḷiyaṁ pana “yassa sarāgaṁ cittaṁ uppajjati na nirujjhati, tassa sarāgaṁ cittaṁ",
  "tika-abh03t3:148_3": "nirujjhissati nuppajjissatī”ti mātikāṭhapanāyaṁ vuttattā vissajjanepi tatheva sanniṭṭhānasaṁsayatthesu",
  "tika-abh03t3:148_4": "sarāgādimissakacittavaseneva pucchā uddharitvā “sarāgapacchimacittassa uppādakkhaṇe",
  "tika-abh03t3:148_5": "tesaṁ sarāgaṁ cittaṁ uppajjati na nirujjhati nirujjhissati nuppajjissati, itaresaṁ",
  "tika-abh03t3:148_6": "sarāgacittassa uppādakkhaṇe tesaṁ sarāgaṁ cittaṁ uppajjati na nirujjhati nirujjhissati",
  "tika-abh03t3:148_7": "ceva uppajjissati cā”ti evamādinā nayena yebhuyyena suddhikavārasadisameva vissajjanaṁ",
  "tika-abh03t3:148_8": "kātabbanti katvā saṁkhittanti viññāyati.",
  "tika-abh03t3:149": "Niddesavāravaṇṇanā niṭṭhitā.",
  "tika-abh03t3:150": "Cittayamakavaṇṇanā niṭṭhitā.",
  "tika-abh03t3:151": "9. Dhammayamakaṁ",
  "tika-abh03t3:152": "1. Paṇṇattivāro",
  "tika-abh03t3:153": "Uddesavāravaṇṇanā",
  "tika-abh03t3:154_0": "1-16. Dhammayamakavaṇṇanāyaṁ kusalādidhammānaṁ mātikaṁ ṭhapetvāti yathā mūlayamake",
  "tika-abh03t3:154_1": "kusalādidhammā desitā, yathā ca khandhayamakādīsu “pañcakkhandhā”tiādinā aññathā",
  "tika-abh03t3:154_2": "saṅgahetvā desitā, tathā adesetvā yā kusalādīnaṁ dhammānaṁ “kusalākusalā dhammā”tiādikā",
  "tika-abh03t3:154_3": "mātikā, taṁ idha ādimhi ṭhapetvā desitassāti attho.",
  "tika-abh03t3:155": "Uddesavāravaṇṇanā niṭṭhitā.",
  "tika-abh03t3:156": "2. Pavattivāravaṇṇanā",
  "tika-abh03t3:157_0": "33-34.“Yassa kusalā dhammā uppajjanti, tassa abyākatā dhammā uppajjantī”ti etassa",
  "tika-abh03t3:157_1": "vissajjane “abyākatā cāti cittasamuṭṭhānarūpavasena vutta”nti aṭṭhakathāyaṁ vuttaṁ,",
  "tika-abh03t3:157_2": "imasmiṁ pana pañhe kammasamuṭṭhānādirūpañca labbhati, taṁ pana paṭilomavārassa vissajjane",
  "tika-abh03t3:157_3": "sabbesaṁ cavantānaṁ, pavatte cittassa bhaṅgakkhaṇe, āruppe akusalānaṁ uppādakkhaṇe",
  "tika-abh03t3:157_4": "tesaṁ kusalā ca dhammā na uppajjanti abyākatā ca dhammā na uppajjantīti ettha pavatte",
  "tika-abh03t3:157_5": "cittassa bhaṅgakkhaṇe uppajjamānampi kammasamuṭṭhānādirūpaṁ aggahetvā “abyākatā ca",
  "tika-abh03t3:157_6": "dhammā na uppajjantī”ti vuttattā cittasamuṭṭhānarūpameva idhādhippetaṁ. Kammasamuṭṭhānādirūpe",
  "tika-abh03t3:157_7": "na vidhānaṁ, nāpi paṭisedhoti keci vadanti, tathā cittasamuṭṭhānarūpameva sandhāya",
  "tika-abh03t3:157_8": "“yassa kusalā dhammā uppajjanti, tassa abyākatā dhammā nirujjhantīti? No”ti vuttanti.",
  "tika-abh03t3:157_9": "Taṁ panetaṁ evaṁ na sakkā vattuṁ cittassa bhaṅgakkhaṇe kammasamuṭṭhānarūpādīnampi",
  "tika-abh03t3:157_10": "uppādassa uppādakkhaṇe ca nirodhassa evamādīhi eva pāḷīhi paṭisedhasiddhito.",
  "tika-abh03t3:158_0": "Ye ca vadanti “yathā paṭisambhidāmagge nirodhakathāyaṁ ‘sotāpattimaggakkhaṇe jātā",
  "tika-abh03t3:158_1": "dhammā ṭhapetvā cittasamuṭṭhānarūpaṁ sabbepi virāgā ceva honti virāgārammaṇā virāgagocarā",
  "tika-abh03t3:158_2": "virāgasamudāgatā virāgapatiṭṭhā’tiādīsu ‘ṭhapetvā rūpa’nti avatvā cittapaṭibaddhattā",
  "tika-abh03t3:158_3": "cittajarūpānaṁ ‘ṭhapetvā cittasamuṭṭhānarūpa’nti vuttaṁ, evamidhāpi cittapaṭibaddhattā",
  "tika-abh03t3:158_4": "cittajarūpameva kathita”nti, tañca tathā na hoti. Yesañhi sotāpattimaggo sahajātapaccayo",
  "tika-abh03t3:158_5": "hoti, yesu ca virāgādiāsaṅkā hoti, te sotāpattimaggasahajātā dhammā sotāpattimaggakkhaṇe",
  "tika-abh03t3:158_6": "jātā dhammāti tattha vuttā. Sotāpattimaggakkhaṇe jātāti hi vacanaṁ magge jātataṁ",
  "tika-abh03t3:158_7": "dīpeti, na ca kammajādīni amagge jāyamānāni maggakkhaṇe jātavohāraṁ arahanti tesaṁ",
  "tika-abh03t3:158_8": "tassa sotāpattimaggakkhaṇe sahajātapaccayattābhāvato, tasmā maggakkhaṇe taṁsahajātadhammesu",
  "tika-abh03t3:158_9": "ṭhapetabbaṁ ṭhapetuṁ “ṭhapetvā cittasamuṭṭhānarūpa”nti vuttaṁ, idha pana kusalādidhammā",
  "tika-abh03t3:158_10": "yassa yattha uppajjanti nirujjhanti ca, tassa puggalassa tasmiñca okāse abyākatadhammānaṁ",
  "tika-abh03t3:158_11": "uppādanirodhānaṁ kusalādipaṭibaddhatā appaṭibaddhatā ca āmaṭṭhā, na ca kammajādirūpaṁ",
  "tika-abh03t3:158_12": "abyākataṁ na hoti, tasmā sanniṭṭhānena gahitassa puggalassa okāse vā uppādanirodhesu",
  "tika-abh03t3:158_13": "vijjamānesu abyākatānaṁ te veditabbā, avijjamānesu ca paṭisedhetabbā, na ca acittapaṭibaddhā",
  "tika-abh03t3:158_14": "abyākatāti ettha na gahitāti sakkā vattuṁ nirodhasamāpannānaṁ asaññasattānañca uppādanirodhavacanatoti.",
  "tika-abh03t3:159_0": "Catutthapañhe pavatte akusalābyākatacittassa uppādakkhaṇeti idaṁ “yassa vā pana abyākatā",
  "tika-abh03t3:159_1": "dhammā uppajjantī”ti etena sanniṭṭhānena gahitesu pañcavokāre akusalābyākatacittānaṁ",
  "tika-abh03t3:159_2": "catuvokāre ca abyākatacittasseva uppādakkhaṇasamaṅgino sandhāya vuttaṁ. Evaṁ sabbattha",
  "tika-abh03t3:159_3": "sanniṭṭhānavasena viseso veditabbo.",
  "tika-abh03t3:160_0": "79.“Ekāvajjanena 166 uppannassā”ti vuttaṁ, nānāvajjanenapi pana tato purimatarajavanavīthīsu",
  "tika-abh03t3:160_1": "uppannassa “uppādakkhaṇe tesaṁ akusalā dhammā nuppajjissanti, no ca tesaṁ kusalā",
  "tika-abh03t3:160_2": "dhammā nuppajjantī”ti idaṁ lakkhaṇaṁ labbhateva, tasmā etena lakkhaṇena samānalakkhaṇaṁ",
  "tika-abh03t3:160_3": "sabbaṁ yassa cittassa anantarā aggamaggaṁ paṭilabhissanti, tassa cittassa uppādakkhaṇeti",
  "tika-abh03t3:160_4": "eteneva kusalānāgatabhāvapariyosānena tāya eva samānalakkhaṇatāya dīpitaṁ hotīti",
  "tika-abh03t3:160_5": "daṭṭhabbaṁ. Esa nayo akusalātītabhāvassa abyākatātītabhāvassa ca ādimhi “dutiye akusale”ti,",
  "tika-abh03t3:160_6": "“dutiye citte”ti ca vuttaṭṭhāne. Yathā hi bhāvanāvāre bhāvanāpahānānaṁ pariyosānena",
  "tika-abh03t3:160_7": "aggamaggena tato purimatarānipi bhāvanāpahānāni dassitāni honti, evamidhāpi taṁ taṁ",
  "tika-abh03t3:160_8": "tena tena ādinā antena ca dassitanti.",
  "tika-abh03t3:161_0": "100.Pañcavokāre akusalānaṁ bhaṅgakkhaṇe tesaṁ akusalā ca dhammā nirujjhanti abyākatā",
  "tika-abh03t3:161_1": "ca dhammā nirujjhantīti vacanena paṭisandhicittato soḷasamaṁ, tato parampi vā bhavanikanticittaṁ",
  "tika-abh03t3:161_2": "hoti, na tato oranti viññāyatīti.",
  "tika-abh03t3:162": "Pavattivāravaṇṇanā niṭṭhitā.",
  "tika-abh03t3:163": "Dhammayamakavaṇṇanā niṭṭhitā.",
  "tika-abh03t3:164": "10. Indriyayamakaṁ",
  "tika-abh03t3:165": "1. Paṇṇattivāro",
  "tika-abh03t3:166": "Uddesavāravaṇṇanā",
  "tika-abh03t3:167_0": "1. Indriyayamake vibhaṅge viya jīvitindriyaṁ manindriyānantaraṁ aniddisitvā purisindriyānantaraṁ",
  "tika-abh03t3:167_1": "uddiṭṭhaṁ “tīṇimāni, bhikkhave, indriyāni. Katamāni tīṇi? Itthindriyaṁ purisindriyaṁ",
  "tika-abh03t3:167_2": "jīvitindriya”nti sutte desitakkamena. Pavattivāre hi ekantaṁ pavattiyaṁ eva uppajjamānānaṁ",
  "tika-abh03t3:167_3": "sukhindriyādīnaṁ kammajānaṁ akammajānañca anupālakaṁ jīvitindriyaṁ cutipaṭisandhīsu",
  "tika-abh03t3:167_4": "ca pavattamānānaṁ kammajānanti taṁmūlakāni yamakāni cutipaṭisandhipavattivasena vattabbānīti",
  "tika-abh03t3:167_5": "veditabbāni. Cakkhundriyādīsu pana purisindriyāvasānesu yaṁ mūlakameva na hoti manindriyaṁ,",
  "tika-abh03t3:167_6": "taṁ ṭhapetvā avasesamūlakāni cutiupapattivaseneva vattabbāni āyatanayamake viya,",
  "tika-abh03t3:167_7": "tasmā jīvitindriyaṁ tesaṁ majjhe anuddisitvā ante uddiṭṭhanti.",
  "tika-abh03t3:168": "Uddesavāravaṇṇanā niṭṭhitā.",
  "tika-abh03t3:169": "Niddesavāravaṇṇanā",
  "tika-abh03t3:170_0": "94.Itthī itthindriyanti ettha yasmā itthīti koci sabhāvo natthi, na ca rūpādidhamme",
  "tika-abh03t3:170_1": "upādāya itthiggahaṇaṁ na hoti, tasmā itthiggahaṇassa avijjamānampi vijjamānamiva",
  "tika-abh03t3:170_2": "gahetvā pavattito tathāgahitassa vasena “natthī”ti avatvā “no”ti vuttaṁ. Sukhassa",
  "tika-abh03t3:170_3": "ca bhedaṁ katvā “sukhaṁ somanassa”nti, dukkhassa ca “dukkhaṁ domanassa”nti vacaneneva",
  "tika-abh03t3:170_4": "somanassato aññā sukhā vedanā sukhaṁ, domanassato ca aññā dukkhā vedanā dukkhanti",
  "tika-abh03t3:170_5": "ayaṁ viseso gahitoyevāti “sukhaṁ sukhindriyaṁ dukkhaṁ dukkhindriya”nti ettha “āmantā”ti vuttaṁ.",
  "tika-abh03t3:171": "140. Suddhindriyavāre cakkhu indriyanti ettha dibbacakkhupaññācakkhūni paññindriyāni hontīti “āmantā”ti vuttaṁ. Avasesaṁ sotanti taṇhāsotamevāha.",
  "tika-abh03t3:172": "Niddesavāravaṇṇanā niṭṭhitā.",
  "tika-abh03t3:173": "2.Pavattivāravaṇṇanā",
  "tika-abh03t3:174_0": "186. Pavattivāre “chayimāni, bhikkhave, indriyāni. Katamāni cha? Cakkhundriyaṁ…pe…",
  "tika-abh03t3:174_1": "kāyindriyaṁ manindriya”nti sutte vuttanayena idha uddiṭṭhaṁ manindriyaṁ cutipaṭisandhipavattīsu",
  "tika-abh03t3:174_2": "pavattamānehi kammajākammajehi sabbehipi yogaṁ gacchati, na ca jīvitindriyaṁ viya",
  "tika-abh03t3:174_3": "aññadhammanissayena gahetabbaṁ, pubbaṅgamattāva padhānaṁ, tasmā kūṭaṁ viya gopānasīnaṁ",
  "tika-abh03t3:174_4": "sabbindriyānaṁ samosaraṇaṭṭhānaṁ ante ṭhapetvā yojitaṁ. Jīvitindriyādimūlakesu pavattiñca",
  "tika-abh03t3:174_5": "gahetvā gatesu “yassa jīvitindriyaṁ uppajjati, tassa sukhindriyaṁ uppajjatīti? Sabbesaṁ",
  "tika-abh03t3:174_6": "upapajjantānaṁ, pavatte sukhindriyavippayuttacittassa uppādakkhaṇe tesaṁ jīvitindriyaṁ",
  "tika-abh03t3:174_7": "uppajjati, no ca tesaṁ sukhindriyaṁ uppajjati, sukhindriyasampayuttacittassa uppādakkhaṇe",
  "tika-abh03t3:174_8": "tesaṁ jīvitindriyañca uppajjati sukhindriyañca uppajjatī”tiādinā sukhadukkhadomanassindriyehi",
  "tika-abh03t3:174_9": "lokuttarindriyehi ca yojanā labbhati, tathā “yassa sukhindriyaṁ uppajjati, tassa",
  "tika-abh03t3:174_10": "dukkhindriyaṁ uppajjatīti? No”tiādinā taṁmūlakā ca nayā. Tehi pana pavattiyaṁyeva",
  "tika-abh03t3:174_11": "uppajjamānehi yojanā taṁmūlakā ca cutipaṭisandhipavattīsu pavattamānehi somanassindriyādīhi",
  "tika-abh03t3:174_12": "yojanāya jīvitindriyamūlakehi ca nayehi pākaṭāyevāti katvā na vuttāti daṭṭhabbā.",
  "tika-abh03t3:175_0": "“Sacakkhukānaṁvinā somanassenāti upekkhāsahagatānaṁ catunnaṁ mahāvipākapaṭisandhīnaṁ",
  "tika-abh03t3:175_1": "vasena vutta”nti aṭṭhakathāyaṁ vuttaṁ, taṁ somanassavirahitasacakkhukapaṭisandhinidassanavasena",
  "tika-abh03t3:175_2": "vuttanti daṭṭhabbaṁ. Na hi “catunnaṁyevā”ti niyamo kato, tena taṁsamānalakkhaṇā parittavipākarūpāvacarapaṭisandhiyopi",
  "tika-abh03t3:175_3": "dassitā honti. Tattha kāmāvacaresu somanassapaṭisandhisamānatāya mahāvipākehi catūhi",
  "tika-abh03t3:175_4": "nidassanaṁ kataṁ, tena yathā sasomanassapaṭisandhikā acakkhukā na honti, evaṁ itaramahāvipākapaṭisandhikāpīti",
  "tika-abh03t3:175_5": "ayamattho dassito hoti. Gabbhaseyyakānañca anuppannesu cakkhādīsu cavantānaṁ ahetukapaṭisandhikatā",
  "tika-abh03t3:175_6": "sahetukapaṭisandhikānaṁ kāmāvacarānaṁ niyamato sacakkhukādibhāvadassanena dassitā",
  "tika-abh03t3:175_7": "hoti. Gabbhaseyyakepi hi sandhāya “yassa vā pana somanassindriyaṁ uppajjati, tassa",
  "tika-abh03t3:175_8": "cakkhundriyaṁ uppajjatīti? Āmantā”ti idaṁ vacanaṁ yathā yujjati, tathā āyatanayamake",
  "tika-abh03t3:175_9": "dassitaṁ. Na hi sanniṭṭhānena saṅgahitānaṁ gabbhaseyyakānaṁ vajjane kāraṇaṁ atthi,",
  "tika-abh03t3:175_10": "“itthīnaṁ aghānakānaṁ upapajjantīna”ntiādīsu ca te eva vuttāti.",
  "tika-abh03t3:176_0": "Upekkhāya acakkhukānanti ahetukapaṭisandhivasena vuttanti ettha ca kāmāvacare sopekkhaacakkhukapaṭisandhiyā",
  "tika-abh03t3:176_1": "taṁsamānalakkhaṇaṁ arūpapaṭisandhiñca nidassetīti daṭṭhabbaṁ. Kesuci pana potthakesu",
  "tika-abh03t3:176_2": "“ahetukārūpapaṭisandhivasenā”ti pāṭho dissati, so eva seyyo.",
  "tika-abh03t3:177_0": "“Tattha hi ekanteneva saddhāsatipaññāyo natthi, samādhivīriyāni pana indriyappattāni",
  "tika-abh03t3:177_1": "na hontī”ti vuttaṁ, yadi pana samādhivīriyāni santi, “indriyappattāni na hontī”ti",
  "tika-abh03t3:177_2": "na sakkā vattuṁ “samādhi samādhindriyanti? Āmantā”ti “vīriyaṁ vīriyindriyanti? Āmantā”ti",
  "tika-abh03t3:177_3": "vacanato. Ahetukapaṭisandhicitte ca yathā samādhileso ekaggatā atthi, na evaṁ vīriyaleso",
  "tika-abh03t3:177_4": "atthi, tasmā evamettha vattabbaṁ siyā “tattha hi ekanteneva saddhāvīriyasatipaññāyo",
  "tika-abh03t3:177_5": "natthi, ekaggatā pana samādhileso eva hotī”ti. Ayaṁ panettha adhippāyo siyā – yathā",
  "tika-abh03t3:177_6": "aññesu kesuci ahetukacittesu samādhivīriyāni honti indriyappattāni ca, evamidha samādhivīriyāni",
  "tika-abh03t3:177_7": "indriyappattāni na hontīti. Samādhivīriyindriyānameva abhāvaṁ dassento ahetukantarato",
  "tika-abh03t3:177_8": "viseseti. Tattha “samādhivīriyāni pana na hontī”ti vattabbe “indriyappattānī”ti samādhilesassa",
  "tika-abh03t3:177_9": "samādhindriyabhāvaṁ appattassa sabbhāvato vuttaṁ, na vīriyalesassa. Visesanañhi visesitabbe",
  "tika-abh03t3:177_10": "pavattati. Yesu pana potthakesu “tattha ekanteneva saddhāvīriyasatipaññāyo natthī”ti",
  "tika-abh03t3:177_11": "pāṭho, so eva sundarataro.",
  "tika-abh03t3:178_0": "Yāva cakkhundriyaṁ nuppajjati, tāva gabbhagatānaṁ acakkhukānaṁ bhāvo atthīti iminā",
  "tika-abh03t3:178_1": "adhippāyenāha “sahetukānaṁ acakkhukānanti gabbhaseyyakavasena ceva arūpīvasena ca",
  "tika-abh03t3:178_2": "vutta”nti. Gabbhaseyyakāpi pana avassaṁ uppajjanakacakkhukā na labbhantīti daṭṭhabbā.",
  "tika-abh03t3:178_3": "Sacakkhukānaṁ ñāṇavippayuttānanti kāmadhātuyaṁ duhetukapaṭisandhikānaṁ vasena vuttanti",
  "tika-abh03t3:178_4": "idhāpi ahetukapaṭisandhikā ca acakkhukā labbhanteva. Itthipurisindriyasantānānampi",
  "tika-abh03t3:178_5": "upapattivasena uppādo, cutivasena nirodho bāhullavasena dassito. Kadāci hi tesaṁ",
  "tika-abh03t3:178_6": "paṭhamakappikādīnaṁ viya pavattiyampi uppādanirodhā hontīti. Ettha purisindriyāvasānesu",
  "tika-abh03t3:178_7": "indriyamūlayamakesu paṭhamapucchāsu sanniṭṭhānehi gahitehi upapatticutivasena gacchantehi",
  "tika-abh03t3:178_8": "cakkhundriyādīhi niyamitattā jīvitindriyādīnaṁ pavattivasenapi labbhamānānaṁ upapatticutivaseneva",
  "tika-abh03t3:178_9": "dutiyapucchāsu sanniṭṭhānehi gahaṇaṁ veditabbaṁ.",
  "tika-abh03t3:179_0": "190. Rūpajīvitindriyaṁ cakkhundriyādisamānagatikaṁ cutipaṭisandhivaseneva gacchati",
  "tika-abh03t3:179_1": "santānuppattinirodhadassanatoti āha “pavatte somanassavippayuttacittassa uppādakkhaṇeti",
  "tika-abh03t3:179_2": "arūpajīvitindriyaṁ sandhāya vutta”nti. Etesañceva aññesañca pañcindriyānaṁ yathālābhavasenāti",
  "tika-abh03t3:179_3": "ettha etesaṁ jīvitindriyādīnaṁ cutipaṭisandhipavattesu, aññesañca cakkhundriyādīnaṁ",
  "tika-abh03t3:179_4": "cutipaṭisandhīsūti evaṁ yathālābho daṭṭhabbo. Ayaṁ pana chedeyevāti ettha tassa tassa",
  "tika-abh03t3:179_5": "paripuṇṇapañhassa tasmiṁ tasmiṁ sarūpadassanena vissajjane vissajjite pacchimakoṭṭhāsassa",
  "tika-abh03t3:179_6": "chedoti nāmaṁ daṭṭhabbaṁ.",
  "tika-abh03t3:180_0": "Yassa vā pana somanassindriyaṁ na uppajjati, tassa jīvitindriyaṁ na uppajjatīti?",
  "tika-abh03t3:180_1": "Vinā somanassena upapajjantānaṁ pavatte somanassavippayuttacittassa uppādakkhaṇe",
  "tika-abh03t3:180_2": "tesaṁ somanassindriyaṁ na uppajjati, no ca tesaṁ jīvitindriyaṁ na uppajjatīti ettha",
  "tika-abh03t3:180_3": "“nirodhasamāpannānaṁ asaññasattāna”nti avacanaṁ rūpajīvitindriyassa cakkhundriyādisamānagatikataṁ",
  "tika-abh03t3:180_4": "dīpeti. Tassa hi upapattiyaṁyeva uppādo vattabboti. “Vinā somanassena upapajjantāna”nti",
  "tika-abh03t3:180_5": "ettha asaññasatte saṅgahetvā pavattivasena te ca nirodhasamāpannā ca na vuttā, anuppādopi",
  "tika-abh03t3:180_6": "panetassa cutiupapattīsveva vattabbo, na pavatteti. Pacchimakoṭṭhāsepi “sabbesaṁ",
  "tika-abh03t3:180_7": "cavantānaṁ, pavatte cittassa bhaṅgakkhaṇe tesaṁ somanassindriyañca na uppajjati jīvitindriyañca",
  "tika-abh03t3:180_8": "na uppajjatī”ti evaṁ “sabbesaṁ cavantāna”nti ettheva asaññasatte saṅgaṇhitvā pavattivasena",
  "tika-abh03t3:180_9": "te ca nirodhasamāpannā na ca vuttā. Yassayatthake ca nirodhasamāpannā na dassetabbā",
  "tika-abh03t3:180_10": "na gahetabbāti attho. Na hi “nirodhasamāpannāna”nti vacanaṁ “asaññasattāna”nti vacanaṁ",
  "tika-abh03t3:180_11": "viya okāsadīpakaṁ, nāpi “upekkhāsampayuttacittassa uppādakkhaṇe, sabbesaṁ cittassa",
  "tika-abh03t3:180_12": "bhaṅgakkhaṇe”tiādivacanaṁ viya somanassindriyādīnaṁ anuppādakkhaṇadīpakaṁ, atha kho",
  "tika-abh03t3:180_13": "puggaladīpakamevāti.",
  "tika-abh03t3:181_0": "Atītakālabhede suddhāvāsānaṁ upapatticittassa uppādakkhaṇe tesaṁ tattha somanassindriyañca",
  "tika-abh03t3:181_1": "na uppajjittha jīvitindriyañca na uppajjitthāti ettha “upapatticittassa uppādakkhaṇe”ti",
  "tika-abh03t3:181_2": "kasmā vuttaṁ, nanu “suddhāvāsaṁ upapajjantānaṁ, asaññasattānaṁ tesaṁ tattha somanassindriyañca",
  "tika-abh03t3:181_3": "na uppajjittha manindriyañca na uppajjitthā”ti ettha viya “upapajjantāna”nti vattabbanti?",
  "tika-abh03t3:181_4": "Na vattabbaṁ. Yathā hi somanassamanindriyānaṁ vasena upapajjantā puggalā upapatticittasamaṅgino",
  "tika-abh03t3:181_5": "honti, na evaṁ somanassajīvitindriyānaṁ vasena upapattisamaṅginoyeva honti. Jīvitindriyassa",
  "tika-abh03t3:181_6": "hi vasena yāva paṭhamarūpajīvitindriyaṁ dharati, tāva upapajjantā nāma honti. Tadā",
  "tika-abh03t3:181_7": "ca dutiyacittato paṭṭhāya “jīvitindriyañca na uppajjitthā”ti na sakkā vattuṁ arūpajīvitindriyassa",
  "tika-abh03t3:181_8": "uppajjitvā niruddhattā, tasmā ubhayaṁ uppādakkhaṇena nidassitaṁ. Yathā hi “na nirujjhitthā”ti",
  "tika-abh03t3:181_9": "idaṁ lakkhaṇaṁ upapatticittassa dvīsu khaṇesu labbhamānaṁ sabbapaṭhamena upapatticittassa",
  "tika-abh03t3:181_10": "bhaṅgakkhaṇena nidassitaṁ, evamidhāpi daṭṭhabbaṁ.",
  "tika-abh03t3:182_0": "Anāgatakālabhede uppajjissamāne sanniṭṭhānaṁ katvā aññassa ca uppajjissamānatāva",
  "tika-abh03t3:182_1": "pucchitā. Tattha yathā paccuppannakālabhede sanniṭṭhānasaṁsayabhedehi uppajjamānasseva",
  "tika-abh03t3:182_2": "gahitattā “yassa cakkhundriyādīni uppajjanti, upapajjantassa tassa jīvitindriyādīni",
  "tika-abh03t3:182_3": "uppajjantī”ti upapajjantasseva pucchitānaṁ upapattiyaṁyeva tesaṁ uppādo sambhavati,",
  "tika-abh03t3:182_4": "na aññattha, na evamidha “yassa cakkhundriyādīni uppajjissanti, upapajjantassa tassa",
  "tika-abh03t3:182_5": "jīvitindriyādīni uppajjissantī”ti upapajjantasseva pucchitānaṁ tesaṁ upapattito aññattha",
  "tika-abh03t3:182_6": "uppādo na sambhavati, tasmā “yassa cakkhundriyaṁ uppajjissati, tassa somanassindriyaṁ",
  "tika-abh03t3:182_7": "uppajjissatīti? Āmantā”ti vuttaṁ. Evañca katvā nirodhavārepi “yassa cakkhundriyaṁ",
  "tika-abh03t3:182_8": "nirujjhissati, tassa somanassindriyaṁ nirujjhissatīti? Āmantā”ti vuttaṁ. Na hi yassa",
  "tika-abh03t3:182_9": "cakkhundriyaṁ nirujjhissati, tassa somanassindriyaṁ na nirujjhissati, api pacchimabhavikassa",
  "tika-abh03t3:182_10": "upekkhāsahagatapaṭisandhikassa. Na hi upapajjantassa tassa cutito pubbeva somanassindriyanirodho",
  "tika-abh03t3:182_11": "na sambhavatīti. Ettha hi paṭhamapucchāsu sanniṭṭhānattho pucchitabbatthanissayo",
  "tika-abh03t3:182_12": "mādisova upapattiuppādindriyavā ubhayuppādindriyavā attho paṭinivattitvāpi pucchitabbatthassa",
  "tika-abh03t3:182_13": "nissayoti evaṁ viya dutiyapucchāsu sanniṭṭhānatthameva niyameti, na tattheva pucchitabbaṁ",
  "tika-abh03t3:182_14": "anāgatabhāvamattena sarūpato gahitaṁ uppādaṁ vā nirodhaṁ vā saṁsayatthanti. Yasmā",
  "tika-abh03t3:182_15": "cevaṁ sanniṭṭhānatthassa niyamo hoti, tasmā “yassa vā pana somanassindriyaṁ uppajjissati,",
  "tika-abh03t3:182_16": "tassa cakkhundriyaṁ uppajjissatīti? Āmantā”ti vuttaṁ. Esa nayo nirodhavārepi.",
  "tika-abh03t3:183_0": "Paṭilome pana yathā anulome “uppajjissati nirujjhissatī”ti uppādanirodhā anāgatā",
  "tika-abh03t3:183_1": "sarūpavasena vuttā, evaṁ avuttattā yathā tattha saṁsayapadena gahitassa indriyassa",
  "tika-abh03t3:183_2": "pavattiyampi uppādanirodhā cakkhundriyādimūlakesu yojitā, na evaṁ yojetabbā. Yathā",
  "tika-abh03t3:183_3": "hi uppādanirodhe atikkamitvā appatvā ca uppādanirodhā sambhavanti yojetuṁ, na evaṁ",
  "tika-abh03t3:183_4": "anuppādānirodhe atikkamitvā appatvā ca anuppādānirodhā sambhavanti abhūtābhāvassa",
  "tika-abh03t3:183_5": "abhūtābhāvaṁ atikkamitvā appatvā ca sambhavānuppattito, abhūtuppādanirodhābhāvo ca",
  "tika-abh03t3:183_6": "paṭilome pucchito, tasmāssa visesarahitassa abhūtābhāvassa vattamānānaṁ uppādassa",
  "tika-abh03t3:183_7": "viya kālantarayogābhāvato yādisānaṁ cakkhādīnaṁ uppādanirodhābhāvena pucchitabbassa",
  "tika-abh03t3:183_8": "nissayo sanniṭṭhānena sannicchito, tannissayā tādisānaṁyeva upapatticutiuppādanirodhānaṁ",
  "tika-abh03t3:183_9": "jīvitādīnampi anuppādānirodhā saṁsayapadena pucchitā hontīti “yassa cakkhundriyaṁ",
  "tika-abh03t3:183_10": "nuppajjissati, tassa somanassindriyaṁ nuppajjissatīti? Āmantā”ti ca, “yassa cakkhundriyaṁ",
  "tika-abh03t3:183_11": "na nirujjhissati, tassa somanassindriyaṁ na nirujjhissatīti? Āmantā”ti ca vuttaṁ,",
  "tika-abh03t3:183_12": "na vuttaṁ “ye arūpaṁ upapajjitvā parinibbāyissantī”tiādinā jīvitindriyaupekkhindriyādīsu viya vissajjananti.",
  "tika-abh03t3:184_0": "Ye rūpāvacaraṁ upapajjitvā parinibbāyissanti, tesaṁ ghānindriyaṁ na uppajjissati,",
  "tika-abh03t3:184_1": "no ca tesaṁ somanassindriyaṁ na uppajjissatī”ti ettha ye sopekkhapaṭisandhikā bhavissanti,",
  "tika-abh03t3:184_2": "te “ye ca arūpaṁ upapajjitvā parinibbāyissantī”ti etena pacchimakoṭṭhāsavacanena",
  "tika-abh03t3:184_3": "taṁsamānalakkhaṇatāya saṅgahitāti ye somanassapaṭisandhikā bhavissanti, te eva vuttāti daṭṭhabbā.",
  "tika-abh03t3:185_0": "Aṭṭhakathāyaṁ yesu ādimapotthakesu “atītānāgatavāre suddhāvāsānaṁ upapatticittassa",
  "tika-abh03t3:185_1": "bhaṅgakkhaṇe manindriyañca nuppajjitthāti dhammayamake viya uppādakkhaṇātikkamavasena",
  "tika-abh03t3:185_2": "atthaṁ aggahetvā”ti likhitaṁ, taṁ pamādalikhitaṁ. Yesu pana potthakesu “paccuppannātītavāre",
  "tika-abh03t3:185_3": "suddhāvāsānaṁ upapatticittassa bhaṅgakkhaṇe manindriyañca nuppajjitthāti…pe… tasmiṁ",
  "tika-abh03t3:185_4": "bhave anuppannapubbavasena attho gahetabbo”ti pāṭho dissati, so eva sundarataroti.",
  "tika-abh03t3:186": "Pavattivāravaṇṇanā niṭṭhitā.",
  "tika-abh03t3:187": "3. Pariññāvāravaṇṇanā",
  "tika-abh03t3:188_0": "435-482. Pariññāvāre lokiyaabyākatamissakāni cāti dukkhasaccapariyāpannehi ekantapariññeyyehi",
  "tika-abh03t3:188_1": "lokiyaabyākatehi missakattā tāni upādāya manindriyādīnaṁ vedanākkhandhādīnaṁ viya",
  "tika-abh03t3:188_2": "pariññeyyatā ca vuttā. Yadi pariññeyyamissakattā pariññeyyatā hoti, kasmā dhammayamake",
  "tika-abh03t3:188_3": "“yo kusalaṁ dhammaṁ bhāveti, so abyākataṁ dhammaṁ parijānātī”tiādinā abyākatapadena",
  "tika-abh03t3:188_4": "yojetvā yamakāni na vuttānīti? Yathā “kusalaṁ bhāvemi, akusalaṁ pajahāmī”ti kusalākusalesu",
  "tika-abh03t3:188_5": "bhāvanāpahānābhiniveso hoti, tathā “vedanākkhandho anicco, dhammāyatanaṁ anicca”ntiādinā",
  "tika-abh03t3:188_6": "khandhādīsu parijānābhiniveso hoti, tattha vedanākkhandhādayo “anicca”ntiādinā parijānitabbā,",
  "tika-abh03t3:188_7": "te ca vedanākkhandhādibhāvaṁ gahetvā parijānitabbā, na abyākatabhāvanti.",
  "tika-abh03t3:189_0": "Kasmā panettha dukkhasaccabhājanīye āgatassa domanassassa pahātabbatāva vuttā, na",
  "tika-abh03t3:189_1": "pariññeyyatā, nanu dukkhasaccapariyāpannā vedanākkhandhādayo kusalākusalabhāvena",
  "tika-abh03t3:189_2": "aggahitā kusalākusalāpi pariññeyyāti? Saccaṁ, yathā pana vedanākkhandhādibhāvo bhāvetabbapahātabbabhāvehi",
  "tika-abh03t3:189_3": "vināpi hoti, na evaṁ domanassindriyabhāvo pahātabbabhāvena vinā hotīti imaṁ visesaṁ",
  "tika-abh03t3:189_4": "dassetuṁ domanassindriyassa pahātabbatāva idha vuttā, na pariññeyyabhāvassa abhāvatoti",
  "tika-abh03t3:189_5": "daṭṭhabbo. Akusalaṁ ekantato pahātabbamevāti etena pahātabbameva, na appahātabbanti",
  "tika-abh03t3:189_6": "appahātabbameva nivāreti, na pariññeyyabhāvanti daṭṭhabbaṁ. Aññindriyaṁ bhāvetabbaniṭṭhaṁ,",
  "tika-abh03t3:189_7": "na pana sacchikātabbaniṭṭhanti bhāvetabbabhāvo eva tassa gahitoti. “Dve puggalā”tiādi",
  "tika-abh03t3:189_8": "“cakkhundriyaṁ na parijānātī”tiādikassa parato likhitabbaṁ uppaṭipāṭiyā likhitanti",
  "tika-abh03t3:189_9": "daṭṭhabbaṁ. Cakkhundriyamūlakañhi atikkamitvā domanassindriyamūlake idaṁ vuttaṁ “dve",
  "tika-abh03t3:189_10": "puggalā domanassindriyaṁ na pajahanti no ca aññindriyaṁ na bhāventī”ti.",
  "tika-abh03t3:190_0": "Ettha ca puthujjano, aṭṭha ca ariyāti nava puggalā. Tesu puthujjano bhabbābhabbavasena",
  "tika-abh03t3:190_1": "duvidho, so “puthujjano”ti āgataṭṭhānesu “cha puggalā cakkhundriyañca na parijānittha",
  "tika-abh03t3:190_2": "domanassindriyañca na pajahitthā”tiādīsu ca abhinditvā gahito. “Ye puthujjanā maggaṁ",
  "tika-abh03t3:190_3": "paṭilabhissantī”ti āgataṭṭhānesu “pañca puggalā cakkhundriyañca parijānissanti domanassindriyañca",
  "tika-abh03t3:190_4": "pajahissantī”tiādīsu ca bhabbo eva bhinditvā gahito. “Ye ca puthujjanā maggaṁ na",
  "tika-abh03t3:190_5": "paṭilabhissantī”ti āgataṭṭhānesu “tayo puggalā domanassindriyañca nappajahissanti",
  "tika-abh03t3:190_6": "cakkhundriyañca na parijānissantī”tiādīsu ca abhabbo eva. Aggaphalasamaṅgī ca paṭhamaphalasamaṅgī",
  "tika-abh03t3:190_7": "arahā cāti duvidho. Sopi “arahā”ti āgataṭṭhānesu “tayo puggalā anaññātaññassāmītindriyañca",
  "tika-abh03t3:190_8": "bhāvittha domanassindriyañca pajahitthā”tiādīsu ca abhinditvā gahito. “Yo aggaphalaṁ",
  "tika-abh03t3:190_9": "sacchikarotī”ti āgataṭṭhānesu “tayo puggalā domanassindriyaṁ pajahittha, no ca aññātāvindriyaṁ",
  "tika-abh03t3:190_10": "sacchikaritthā”tiādīsu ca paṭhamaphalasamaṅgī ca bhinditvā gahito. “Yo aggaphalaṁ",
  "tika-abh03t3:190_11": "sacchākāsī”ti āgataṭṭhānesu itarovāti evaṁ puggalabhedaṁ ñatvā tattha tattha sanniṭṭhānena",
  "tika-abh03t3:190_12": "gahitapuggale niddhāretvā vissajjanaṁ yojetabbanti.",
  "tika-abh03t3:191": "Pariññāvāravaṇṇanā niṭṭhitā.",
  "tika-abh03t3:192": "Indriyayamakavaṇṇanā niṭṭhitā.",
  "tika-abh03t3:193": "Yamakapakaraṇa-mūlaṭīkā samattā."
}