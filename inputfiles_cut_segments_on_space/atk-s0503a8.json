{
  "atk-s0503a8:0": "8. Pāṭaligāmiyavaggo",
  "atk-s0503a8:1": "1. Paṭhamanibbānapaṭisaṁyuttasuttavaṇṇanā",
  "atk-s0503a8:2_0": "71. Pāṭaligāmiyavaggassa paṭhame nibbānapaṭisaṁyuttāyāti amatadhātusannissitāya asaṅkhatadhātuyā",
  "atk-s0503a8:2_1": "pavedanavasena pavattāya. Dhammiyā kathāyāti dhammadesanāya. Sandassetīti sabhāvasarasalakkhaṇato",
  "atk-s0503a8:2_2": "nibbānaṁ dasseti. Samādapetīti tameva atthaṁ te bhikkhū gaṇhāpeti. Samuttejetīti",
  "atk-s0503a8:2_3": "tadatthagahaṇe ussāhaṁ janento tejeti joteti. Sampahaṁsetīti nibbānaguṇehi sammadeva",
  "atk-s0503a8:2_4": "sabbappakārehi toseti.",
  "atk-s0503a8:3_0": "Atha vā sandassetīti ‘‘so sabbasaṅkhārasamatho sabbūpadhipaṭinissaggā taṇhakkhayo",
  "atk-s0503a8:3_1": "virāgo nirodho’’tiādinā (ma. ni. 1.281; 2.337; mahāva. 8) nayeneva sabbathā tena",
  "atk-s0503a8:3_2": "tena pariyāyena tesaṁ tesaṁ ajjhāsayānurūpaṁ sammā dasseti. Samādapetīti ‘‘iminā",
  "atk-s0503a8:3_3": "ariyamaggena taṁ adhigantabba’’nti adhigamapaṭipadāya saddhiṁ tattha bhikkhū ninnapoṇapabbhāre",
  "atk-s0503a8:3_4": "karonto sammā ādapeti gaṇhāpeti. Samuttejetīti etaṁ dukkaraṁ durabhisambhavanti ‘‘mā",
  "atk-s0503a8:3_5": "sammāpaṭipattiyaṁ pamādaṁ antarāvosānaṁ āpajjatha, upanissayasampannassa vīriyavato",
  "atk-s0503a8:3_6": "nayidaṁ dukkaraṁ, tasmā sīlavisuddhiādivisuddhipaṭipadāya uṭṭhahatha ghaṭayatha vāyameyyāthā’’ti",
  "atk-s0503a8:3_7": "nibbānādhigamāya ussāheti, tattha vā cittaṁ vodapeti. Sampahaṁsetīti ‘‘madanimmadano",
  "atk-s0503a8:3_8": "pipāsavinayo ālayasamugghāto’’ti (a. ni. 4.34; itivu. 90), rāgakkhayo dosakkhayo",
  "atk-s0503a8:3_9": "mohakkhayoti (saṁ. ni. 4.367; itivu. 44), asaṅkhatanti (saṁ. ni. 4.367), amatañca",
  "atk-s0503a8:3_10": "santantiādinā ca anekapariyāyena (saṁ. ni. 4.409) nibbānānisaṁsappakāsanena tesaṁ",
  "atk-s0503a8:3_11": "bhikkhūnaṁ cittaṁ tosento hāsento sampahaṁseti samassāseti.",
  "atk-s0503a8:4_0": "Tedhāti te idha. Aṭṭhiṁ katvāti ‘‘atthi kiñci ayaṁ no attho adhigantabbo’’ti evaṁ",
  "atk-s0503a8:4_1": "sallakkhetvā tāya desanāya atthikā hutvā. Manasi katvāti citte ṭhapetvā anaññavihitā",
  "atk-s0503a8:4_2": "taṁ desanaṁ attano cittagatameva katvā. Sabbaṁ cetaso samannāharitvāti sabbena kārakacittena",
  "atk-s0503a8:4_3": "ādito paṭṭhāya yāva pariyosānā desanaṁ āvajjetvā, taggatameva ābhogaṁ katvāti attho.",
  "atk-s0503a8:4_4": "Atha vā sabbaṁ cetaso samannāharitvāti sabbasmā cittato desanaṁ sammā anu anu āharitvā.",
  "atk-s0503a8:4_5": "Idaṁ vuttaṁ hoti – desentassa yehi cittehi desanā katā, sabbasmā cittato pavattaṁ",
  "atk-s0503a8:4_6": "desanaṁ bahi gantuṁ adento sammā aviparītaṁ anu anu āharitvā attano cittasantānaṁ",
  "atk-s0503a8:4_7": "āharitvā yathādesitadesitaṁ desanaṁ suṭṭhu upadhāretvā. Ohitasotāti avahitasotā,",
  "atk-s0503a8:4_8": "suṭṭhu upitasotā. Ohitasotāti vā avikkhittasotā. Tameva upalabbhamānopi hi savane",
  "atk-s0503a8:4_9": "avikkhepo satisaṁvaro viya cakkhundriyādīsu sotindriyepi vattumarahatīti. Ettha ca",
  "atk-s0503a8:4_10": "‘‘aṭṭhiṁ katvā’’tiādīhi catūhipi padehi tesaṁ bhikkhūnaṁ tapparabhāvato savane ādaradīpanena",
  "atk-s0503a8:4_11": "sakkaccasavanaṁ dasseti.",
  "atk-s0503a8:5_0": "Etamatthaṁ viditvāti etaṁ tesaṁ bhikkhūnaṁ tassā nibbānapaṭisaṁyuttāya dhammakathāya",
  "atk-s0503a8:5_1": "savane ādarakāritaṁ sabbākārato viditvā. Imaṁ udānanti imaṁ nibbānassa tabbidhuradhammadesanāmukhena",
  "atk-s0503a8:5_2": "paramatthato vijjamānabhāvavibhāvanaṁ udānaṁ udānesi.",
  "atk-s0503a8:6_0": "Tattha atthīti vijjati, paramatthato upalabbhatīti attho. Bhikkhaveti tesaṁ bhikkhūnaṁ",
  "atk-s0503a8:6_1": "ālapanaṁ. Nanu ca udānaṁ nāma pītisomanassasamuṭṭhāpito vā dhammasaṁvegasamuṭṭhāpito",
  "atk-s0503a8:6_2": "vā dhammapaṭiggāhakanirapekkho udāhāro, tathā ceva ettakesu suttesu āgataṁ, idha",
  "atk-s0503a8:6_3": "kasmā bhagavā udānento te bhikkhū āmantesīti? Tesaṁ bhikkhūnaṁ saññāpanatthaṁ. Nibbānapaṭisaṁyuttañhi",
  "atk-s0503a8:6_4": "bhagavā tesaṁ bhikkhūnaṁ dhammaṁ desetvā nibbānaguṇānussaraṇena uppannapītisomanassā",
  "atk-s0503a8:6_5": "udānaṁ udānesi. Idha nibbānavajjo sabbo sabhāvadhammo paccayāyattavuttikova upalabbhati,",
  "atk-s0503a8:6_6": "na paccayanirapekkho. Ayaṁ pana nibbānadhammo katamapaccaye upalabbhatīti tesaṁ bhikkhūnaṁ",
  "atk-s0503a8:6_7": "cetoparivitakkamaññāya te ca saññāpetukāmo ‘‘atthi, bhikkhave, tadāyatana’’ntiādimāha,",
  "atk-s0503a8:6_8": "na ekantatova te paṭiggāhake katvāti veditabbaṁ. Tadāyatananti taṁ kāraṇaṁ. Dakāro",
  "atk-s0503a8:6_9": "padasandhikaro. Nibbānañhi maggaphalañāṇādīnaṁ ārammaṇapaccayabhāvato rūpādīni viya",
  "atk-s0503a8:6_10": "cakkhuviññāṇādīnaṁ ārammaṇapaccayabhūtānīti kāraṇaṭṭhena ‘‘āyatana’’nti vuccati.",
  "atk-s0503a8:6_11": "Ettāvatā ca bhagavā tesaṁ bhikkhūnaṁ asaṅkhatāya dhātuyā paramatthato atthibhāvaṁ pavedesi.",
  "atk-s0503a8:7_0": "Tatrāyaṁ dhammanvayo – idha saṅkhatadhammānaṁ vijjamānattā asaṅkhatāyapi dhātuyā",
  "atk-s0503a8:7_1": "bhavitabbaṁ tappaṭipakkhattā sabhāvadhammānaṁ. Yathā hi dukkhe vijjamāne tappaṭipakkhabhūtaṁ",
  "atk-s0503a8:7_2": "sukhampi vijjatiyeva , tathā uṇhe vijjamāne sītampi vijjati, pāpadhammesu vijjamānesu",
  "atk-s0503a8:7_3": "kalyāṇadhammāpi vijjanti eva. Vuttañcetaṁ –",
  "atk-s0503a8:8": "‘‘Yathāpi dukkhe vijjante, sukhaṁ nāmapi vijjati;",
  "atk-s0503a8:9": "Evaṁ bhave vijjamāne, vibhavopi icchitabbako.",
  "atk-s0503a8:10": "‘‘Yathāpi uṇhe vijjante, aparaṁ vijjati sītalaṁ;",
  "atk-s0503a8:11": "Evaṁ tividhaggi vijjante, nibbānaṁ icchitabbakaṁ.",
  "atk-s0503a8:12": "‘‘Yathāpi pāpe vijjante, kalyāṇamapi vijjati;",
  "atk-s0503a8:13": "Evameva jāti vijjante, ajātimapi icchitabbaka’’ntiādi. (bu. vaṁ. 2.10-12) –",
  "atk-s0503a8:14": "Apica nibbānassa paramatthato atthibhāvavicāraṇaṁ parato āvibhavissati.",
  "atk-s0503a8:15_0": "Evaṁ bhagavā asaṅkhatāya dhātuyā paramatthato atthibhāvaṁ sammukhena dassetvā idāni",
  "atk-s0503a8:15_1": "tabbidhuradhammāpohanamukhenassa sabhāvaṁ dassetuṁ, ‘‘yattha neva pathavī na āpo’’tiādimāha.",
  "atk-s0503a8:15_2": "Tattha yasmā nibbānaṁ sabbasaṅkhāravidhurasabhāvaṁ yathā saṅkhatadhammesu katthaci",
  "atk-s0503a8:15_3": "natthi, tathā tatthapi sabbe saṅkhatadhammā. Na hi saṅkhatāsaṅkhatadhammānaṁ samodhānaṁ",
  "atk-s0503a8:15_4": "sambhavati. Tatrāyaṁ atthavibhāvanā – yattha yasmiṁ nibbāne yassaṁ asaṅkhatadhātuyaṁ",
  "atk-s0503a8:15_5": "neva kakkhaḷalakkhaṇā pathavīdhātu atthi, na paggharaṇalakkhaṇā āpodhātu, na uṇhalakkhaṇā",
  "atk-s0503a8:15_6": "tejodhātu, na vitthambhanalakkhaṇā vāyodhātu atthi. Iti catumahābhūtābhāvavacanena",
  "atk-s0503a8:15_7": "yathā sabbassapi upādārūpassa abhāvo vutto hoti tannissitattā. Evaṁ anavasesato kāmarūpabhavassa",
  "atk-s0503a8:15_8": "tattha abhāvo vutto hoti tadāyattavuttibhāvato. Na hi mahābhūtanissayena vinā pañcavokārabhavo",
  "atk-s0503a8:15_9": "ekavokārabhavo vā sambhavatīti.",
  "atk-s0503a8:16_0": "Idāni arūpasabhāvattepi nibbānassa arūpabhavapariyāpannānaṁ dhammānaṁ tattha abhāvaṁ",
  "atk-s0503a8:16_1": "dassetuṁ, ‘‘na ākāsānañcāyatanaṁ…pe… na nevasaññānāsaññāyatana’’nti vuttaṁ. Tattha",
  "atk-s0503a8:16_2": "na ākāsānañcāyatananti saddhiṁ ārammaṇena kusalavipākakiriyabhedo tividhopi ākāsānañcāyatanacittuppādo",
  "atk-s0503a8:16_3": "natthīti attho. Sesesupi eseva nayo. Yadaggena ca nibbāne kāmalokādīnaṁ abhāvo hoti,",
  "atk-s0503a8:16_4": "tadaggena tattha idhalokaparalokānampi abhāvoti āha – ‘‘nāyaṁ loko na paraloko’’ti.",
  "atk-s0503a8:16_5": "Tassattho – yvāyaṁ ‘‘itthattaṁ diṭṭhadhammo idhaloko’’ti ca laddhavohāro khandhādiloko,",
  "atk-s0503a8:16_6": "yo ca ‘‘tato aññathā paro abhisamparāyo’’ti ca laddhavohāro khandhādiloko, tadubhayampi",
  "atk-s0503a8:16_7": "tattha natthīti. Na ubho candimasūriyāti yasmā rūpagate sati tamo nāma siyā, tamassa",
  "atk-s0503a8:16_8": "ca vidhamanatthaṁ candimasūriyehi vattitabbaṁ. Sabbena sabbaṁ pana yattha rūpagatameva",
  "atk-s0503a8:16_9": "natthi, kuto tattha tamo. Tamassa vā vidhamanā candimasūriyā, tasmā candimā sūriyo",
  "atk-s0503a8:16_10": "cāti ubhopi tattha nibbāne natthīti attho. Iminā ālokasabhāvataṁyeva nibbānassa dasseti.",
  "atk-s0503a8:17_0": "Ettāvatā ca anabhisametāvīnaṁ bhikkhūnaṁ anādimatisaṁsāre supinantepi ananubhūtapubbaṁ",
  "atk-s0503a8:17_1": "paramagambhīraṁ atiduddasaṁ saṇhasukhumaṁ atakkāvacaraṁ accantasantaṁ paṇḍitavedanīyaṁ",
  "atk-s0503a8:17_2": "atipaṇītaṁ amataṁ nibbānaṁ vibhāvento paṭhamaṁ tāva ‘‘atthi, bhikkhave, tadāyatana’’nti",
  "atk-s0503a8:17_3": "tassa atthibhāvā tesaṁ aññāṇādīni apanetvā ‘‘yattha neva pathavī …pe… na ubho candimasūriyā’’ti",
  "atk-s0503a8:17_4": "tadaññadhammāpohanamukhena taṁ vibhāveti dhammarājā. Tena pathavīādisabbasaṅkhatadhammavidhurasabhāvā",
  "atk-s0503a8:17_5": "yā asaṅkhatā dhātu, taṁ nibbānanti dīpitaṁ hoti. Tenevāha, ‘‘tatrāpāhaṁ, bhikkhave,",
  "atk-s0503a8:17_6": "neva āgatiṁ vadāmī’’ti.",
  "atk-s0503a8:18_0": "Tattha tatrāti tasmiṁ. Apisaddo samuccaye. Ahaṁ, bhikkhave, yattha saṅkhārapavatte",
  "atk-s0503a8:18_1": "kutoci kassaci āgatiṁ na vadāmi yathāpaccayaṁ tattha dhammamattassa uppajjanato.",
  "atk-s0503a8:18_2": "Evaṁ tasmimpi āyatane nibbāne kutoci āgatiṁ āgamanaṁ neva vadāmi āgantabbaṭṭhānatāya",
  "atk-s0503a8:18_3": "abhāvato. Na gatinti katthaci gamanaṁ na vadāmi gantabbaṭṭhānatāya abhāvato. Na hi",
  "atk-s0503a8:18_4": "tattha sattānaṁ ṭhapetvā ñāṇena ārammaṇakaraṇaṁ āgatigatiyo sambhavanti, nāpi ṭhiticutūpapattiyo",
  "atk-s0503a8:18_5": "vadāmi. ‘‘Tadāpaha’’ntipi pāḷi. Tassattho – tampi āyatanaṁ gāmantarato gāmantaraṁ",
  "atk-s0503a8:18_6": "viya na āgantabbatāya na āgati, na gantabbatāya na gati, pathavīpabbatādi viya apatiṭṭhānatāya",
  "atk-s0503a8:18_7": "na ṭhiti, apaccayattā vā uppādābhāvo, tato amatasabhāvattā cavanābhāvo, uppādanirodhābhāvato",
  "atk-s0503a8:18_8": "ceva tadubhayaparicchinnāya ṭhitiyā ca abhāvato na ṭhitiṁ na cutiṁ na upapattiṁ vadāmi.",
  "atk-s0503a8:18_9": "Kevalaṁ pana taṁ arūpasabhāvattā apaccayattā ca na katthaci patiṭṭhitanti appatiṭṭhaṁ.",
  "atk-s0503a8:18_10": "Tattha pavattābhāvato pavattappaṭipakkhato ca appavattaṁ. Arūpasabhāvattepi vedanādayo",
  "atk-s0503a8:18_11": "viya kassacipi ārammaṇassa anālambanato upatthambhanirapekkhato ca anārammaṇameva",
  "atk-s0503a8:18_12": "taṁ ‘‘āyatana’’nti vuttaṁ nibbānaṁ. Ayañca evasaddo appatiṭṭhameva appavattamevāti",
  "atk-s0503a8:18_13": "padadvayenapi yojetabbo . Esevanto dukkhassāti yadidaṁ ‘‘appatiṭṭha’’ntiādīhi vacanehi",
  "atk-s0503a8:18_14": "vaṇṇitaṁ thomitaṁ yathāvuttalakkhaṇaṁ nibbānaṁ, eso eva sakalassa vaṭṭadukkhassa",
  "atk-s0503a8:18_15": "anto pariyosānaṁ tadadhigame sati sabbadukkhābhāvato. Tasmā ‘‘dukkhassa anto’’ti",
  "atk-s0503a8:18_16": "ayameva tassa sabhāvoti dasseti.",
  "atk-s0503a8:19": "Paṭhamasuttavaṇṇanā niṭṭhitā.",
  "atk-s0503a8:20": "2. Dutiyanibbānapaṭisaṁyuttasuttavaṇṇanā",
  "atk-s0503a8:21_0": "72. Dutiye imaṁ udānanti imaṁ nibbānassa pakatiyā gambhīrabhāvato duddasabhāvadīpanaṁ",
  "atk-s0503a8:21_1": "udānaṁ udānesi. Tattha duddasanti sabhāvagambhīrattā atisukhumasaṇhasabhāvattā ca",
  "atk-s0503a8:21_2": "anupacitañāṇasambhārehi passituṁ na sakkāti duddasaṁ. Vuttañhetaṁ – ‘‘tañhi te, māgaṇḍiya,",
  "atk-s0503a8:21_3": "ariyaṁ paññācakkhu natthi, yena tvaṁ ārogyaṁ jāneyyāsi, nibbānampi passeyyāsī’’ti",
  "atk-s0503a8:21_4": "(ma. ni. 2.218). Aparampi vuttaṁ – ‘‘idampi kho ṭhānaṁ duddasaṁ, yadidaṁ sabbasaṅkhārasamatho’’tiādi",
  "atk-s0503a8:21_5": "(mahāva. 8; ma. ni. 1.281; 2.337). Anatanti rūpādiārammaṇesu, kāmādīsu ca bhavesu",
  "atk-s0503a8:21_6": "namanato tanninnabhāvena pavattito sattānañca tattha namanato taṇhā natā nāma, natthi",
  "atk-s0503a8:21_7": "ettha natāti anataṁ, nibbānanti attho. ‘‘Ananta’’ntipi paṭhanti, niccasabhāvattā",
  "atk-s0503a8:21_8": "antavirahitaṁ, acavanadhammaṁ nirodhaṁ amatanti attho. Keci pana ‘‘ananta’’nti padassa",
  "atk-s0503a8:21_9": "‘‘appamāṇa’’nti atthaṁ vadanti. Ettha ca ‘‘duddasa’’nti iminā paññāya dubbalīkaraṇehi",
  "atk-s0503a8:21_10": "rāgādikilesehi cirakālabhāvitattā sattānaṁ apaccayabhāvanā na sukarāti nibbānassa",
  "atk-s0503a8:21_11": "kicchena adhigamanīyataṁ dasseti. Na hi saccaṁ sudassananti imināpi tamevatthaṁ pākaṭaṁ",
  "atk-s0503a8:21_12": "karoti. Tattha saccanti nibbānaṁ. Tañhi kenaci pariyāyena asantasabhāvābhāvato ekanteneva",
  "atk-s0503a8:21_13": "santattā aviparītaṭṭhena saccaṁ. Na hi taṁ sudassanaṁ na sukhena passitabbaṁ, sucirampi",
  "atk-s0503a8:21_14": "kālaṁ puññañāṇasambhāre samānentehipi kasireneva samadhigantabbato. Tathā hi vuttaṁ",
  "atk-s0503a8:21_15": "bhagavatā – ‘‘kicchena me adhigata’’nti (mahāva. 8; ma. ni. 1.281; 2.337).",
  "atk-s0503a8:22_0": "Paṭividdhā taṇhā jānato passato natthi kiñcananti tañca nirodhasaccaṁ sacchikiriyābhisamayavasena",
  "atk-s0503a8:22_1": "abhisamentena visayato kiccato ca ārammaṇato ca ārammaṇappaṭivedhena asammohappaṭivedhena",
  "atk-s0503a8:22_2": "ca paṭividdhaṁ, yathāpariññābhisamayavasena dukkhasaccaṁ, bhāvanābhisamayavasena",
  "atk-s0503a8:22_3": "maggasaccañca asammohato paṭividdhaṁ hoti, evaṁ pahānābhisamayavasena asammohato",
  "atk-s0503a8:22_4": "ca paṭividdhā taṇhā hoti. Evañca cattāri saccāni yathābhūtaṁ ariyamaggapaññāya jānato",
  "atk-s0503a8:22_5": "passato bhavādīsu natabhūtā taṇhā natthi, tadabhāve sabbassapi kilesavaṭṭassa abhāvo,",
  "atk-s0503a8:22_6": "tatova kammavipākavaṭṭānaṁ asambhavoyevāti evaṁ bhagavā tesaṁ bhikkhūnaṁ anavasesavaṭṭadukkhavūpasamahetubhūtaṁ",
  "atk-s0503a8:22_7": "amatamahānibbānassa ānubhāvaṁ pakāsesi. Sesaṁ vuttanayameva.",
  "atk-s0503a8:23": "Dutiyasuttavaṇṇanā niṭṭhitā.",
  "atk-s0503a8:24": "3. Tatiyanibbānapaṭisaṁyuttasuttavaṇṇanā",
  "atk-s0503a8:25_0": "73. Tatiye atha kho bhagavā etamatthaṁ viditvāti tadā kira bhagavatā anekapariyāyena",
  "atk-s0503a8:25_1": "saṁsārassa ādīnavaṁ pakāsetvā sandassanādivasena nibbānapaṭisaṁyuttāya dhammadesanāya",
  "atk-s0503a8:25_2": "katāya tesaṁ bhikkhūnaṁ etadahosi – ‘‘ayaṁ saṁsāro bhagavatā avijjādīhi kāraṇehi",
  "atk-s0503a8:25_3": "sahetuko pakāsito, nibbānassa pana tadupasamassa na kiñci kāraṇaṁ vuttaṁ, tayidaṁ",
  "atk-s0503a8:25_4": "ahetukaṁ, kathaṁ saccikaṭṭhaparamatthena upalabbhatī’’ti. Atha bhagavā tesaṁ bhikkhūnaṁ",
  "atk-s0503a8:25_5": "etaṁ yathāvuttaṁ parivitakkasaṅkhātaṁ atthaṁ viditvā. Imaṁ udānanti tesaṁ bhikkhūnaṁ",
  "atk-s0503a8:25_6": "vimatividhamanatthañceva idha samaṇabrāhmaṇānaṁ ‘‘nibbānaṁ nibbānanti vācāvatthumattameva,",
  "atk-s0503a8:25_7": "natthi hi paramatthato nibbānaṁ nāma anupalabbhamānasabhāvattā’’ti lokāyatikādayo",
  "atk-s0503a8:25_8": "viya vippaṭipannānaṁ bahiddhā ca puthudiṭṭhigatikānaṁ micchāvādabhañjanatthañca imaṁ",
  "atk-s0503a8:25_9": "amatamahānibbānassa paramatthato atthibhāvadīpanaṁ udānaṁ udānesi.",
  "atk-s0503a8:26_0": "Tattha ajātaṁ abhūtaṁ akataṁ asaṅkhatanti sabbānipi padāni aññamaññavevacanāni. Atha",
  "atk-s0503a8:26_1": "vā vedanādayo viya hetupaccayasamavāyasaṅkhātāya kāraṇasāmaggiyā na jātaṁ na nibbattanti",
  "atk-s0503a8:26_2": "ajātaṁ, kāraṇena vinā, sayameva vā na bhūtaṁ na pātubhūtaṁ na uppannanti abhūtaṁ,",
  "atk-s0503a8:26_3": "evaṁ ajātattā abhūtattā ca yena kenaci kāraṇena na katanti akataṁ, jātabhūtakatasabhāvo",
  "atk-s0503a8:26_4": "ca nāmarūpānaṁ saṅkhatadhammānaṁ hoti, na asaṅkhatasabhāvassa nibbānassāti dassanatthaṁ",
  "atk-s0503a8:26_5": "asaṅkhatanti vuttaṁ. Paṭilomato vā samecca sambhūya paccayehi katanti saṅkhataṁ,",
  "atk-s0503a8:26_6": "tathā na saṅkhataṁ saṅkhatalakkhaṇarahitanti asaṅkhatanti. Evaṁ anekehi kāraṇehi",
  "atk-s0503a8:26_7": "nibbattitabhāve paṭisiddhe ‘‘siyā nu kho ekeneva kāraṇena kata’’nti āsaṅkāya ‘‘na",
  "atk-s0503a8:26_8": "yena kenaci kata’’nti dassanatthaṁ ‘‘akata’’nti vuttaṁ. Evaṁ apaccayampi samānaṁ",
  "atk-s0503a8:26_9": "‘‘sayameva nu kho idaṁ bhūtaṁ pātubhūta’’nti āsaṅkāya tannivattanatthaṁ ‘‘abhūta’’nti",
  "atk-s0503a8:26_10": "vuttaṁ. ‘‘Ayañcetassa asaṅkhatākatābhūtabhāvo sabbena sabbaṁ ajātidhammattā’’ti dassetuṁ",
  "atk-s0503a8:26_11": "‘‘ajāta’’nti vuttaṁ. Evametesaṁ catunnampi padānaṁ sātthakabhāvaṁ viditvā ‘‘tayidaṁ",
  "atk-s0503a8:26_12": "nibbānaṁ atthi, bhikkhave’’ti paramatthato nibbānassa atthibhāvo pakāsitoti veditabbo.",
  "atk-s0503a8:26_13": "Ettha udānentena bhagavatā, ‘‘bhikkhave’’ti ālapane kāraṇaṁ heṭṭhā vuttanayeneva veditabbaṁ.",
  "atk-s0503a8:27_0": "Iti satthā ‘‘atthi, bhikkhave, ajātaṁ abhūtaṁ akataṁ asaṅkhata’’nti vatvā tattha",
  "atk-s0503a8:27_1": "hetuṁ dassento ‘‘no cetaṁ, bhikkhave’’tiādimāha. Tassāyaṁ saṅkhepattho – bhikkhave,",
  "atk-s0503a8:27_2": "yadi ajātādisabhāvā asaṅkhatā dhātu na abhavissa na siyā, idha loke jātādisabhāvassa",
  "atk-s0503a8:27_3": "rūpādikkhandhapañcakasaṅkhātassa saṅkhatassa nissaraṇaṁ anavasesavūpasamo na paññāyeyya",
  "atk-s0503a8:27_4": "na upalabbheyya na sambhaveyya. Nibbānañhi ārammaṇaṁ katvā pavattamānā sammādiṭṭhiādayo",
  "atk-s0503a8:27_5": "ariyamaggadhammā anavasesakilese samucchindanti. Tenettha sabbassapi vaṭṭadukkhassa",
  "atk-s0503a8:27_6": "appavatti apagamo nissaraṇaṁ paññāyati.",
  "atk-s0503a8:28_0": "Evaṁ byatirekavasena nibbānassa atthibhāvaṁ dassetvā idāni anvayavasenapi taṁ dassetuṁ,",
  "atk-s0503a8:28_1": "‘‘yasmā ca kho’’tiādi vuttaṁ. Taṁ vuttatthameva. Ettha ca yasmā ‘‘apaccayā dhammā,",
  "atk-s0503a8:28_2": "asaṅkhatā dhammā (dha. sa. dukamātikā 7, 8), atthi, bhikkhave, tadāyatanaṁ, yattha",
  "atk-s0503a8:28_3": "neva pathavī (udā. 71), idampi kho ṭhānaṁ duddasaṁ, yadidaṁ sabbasaṅkhārasamatho",
  "atk-s0503a8:28_4": "sabbūpadhipaṭinissaggo (mahāva. 8; ma. ni. 1.281; 2.337), asaṅkhatañca vo, bhikkhave,",
  "atk-s0503a8:28_5": "dhammaṁ desessāmi asaṅkhatagāminiñca paṭipada’’ntiādīhi (saṁ. ni. 4.366-367) anekehi",
  "atk-s0503a8:28_6": "suttapadehi, ‘‘atthi, bhikkhave, ajāta’’nti imināpi ca suttena nibbānadhātuyā paramatthato",
  "atk-s0503a8:28_7": "sambhavo sabbalokaṁ anukampamānena sammāsambuddhena desito, tasmā yadipi tattha apaccakkhakārīnampi",
  "atk-s0503a8:28_8": "viññūnaṁ kaṅkhā vā vimati vā natthiyeva. Ye pana paraneyyabuddhino puggalā, tesaṁ",
  "atk-s0503a8:28_9": "vimativinodanatthaṁ ayamettha adhippāyaniddhāraṇamukhena yuttivicāraṇā – yathā pariññeyyatāya",
  "atk-s0503a8:28_10": "sauttarānaṁ kāmānaṁ rūpādīnañca paṭipakkhabhūtaṁ tabbidhurasabhāvaṁ nissaraṇaṁ paññāyati,",
  "atk-s0503a8:28_11": "evaṁ taṁsabhāvānaṁ sabbesampi saṅkhatadhammānaṁ paṭipakkhabhūtena tabbidhurasabhāvena",
  "atk-s0503a8:28_12": "nissaraṇena bhavitabbaṁ. Yañcetaṁ nissaraṇaṁ, sā asaṅkhatā dhātu. Kiñca bhiyyo saṅkhatadhammārammaṇaṁ",
  "atk-s0503a8:28_13": "vipassanāñāṇaṁ api anulomañāṇaṁ kilese samucchedavasena pajahituṁ na sakkoti. Tathā",
  "atk-s0503a8:28_14": "sammutisaccārammaṇaṁ paṭhamajjhānādīsu ñāṇaṁ vikkhambhanavaseneva kilese pajahati,",
  "atk-s0503a8:28_15": "na samucchedavasena. Iti saṅkhatadhammārammaṇassa sammutisaccārammaṇassa ca ñāṇassa",
  "atk-s0503a8:28_16": "kilesānaṁ samucchedappahāne asamatthabhāvato tesaṁ samucchedappahānakarassa ariyamaggañāṇassa",
  "atk-s0503a8:28_17": "tadubhayaviparītasabhāvena ārammaṇena bhavitabbaṁ , sā asaṅkhatā dhātu. Tathā ‘‘atthi,",
  "atk-s0503a8:28_18": "bhikkhave, ajātaṁ abhūtaṁ akataṁ asaṅkhata’’nti idaṁ nibbānapadassa paramatthato",
  "atk-s0503a8:28_19": "atthibhāvajotakaṁ vacanaṁ aviparītatthaṁ bhagavatā bhāsitattā. Yañhi bhagavatā bhāsitaṁ,",
  "atk-s0503a8:28_20": "taṁ aviparītatthaṁ paramatthaṁ yathā taṁ ‘‘sabbe saṅkhārā aniccā, sabbe saṅkhārā",
  "atk-s0503a8:28_21": "dukkhā, sabbe dhammā anattā’’ti (a. ni. 3.137; mahāni. 27), tathā nibbānasaddo katthaci",
  "atk-s0503a8:28_22": "visaye yathābhūtaparamatthavisayo upacāramattavuttisabbhāvato seyyathāpi sīhasaddo.",
  "atk-s0503a8:28_23": "Atha vā attheva paramatthato asaṅkhatā dhātu, itaratabbiparītavinimuttasabhāvattā",
  "atk-s0503a8:28_24": "seyyathāpi pathavīdhātu vedanāti. Evamādīhi nayehi yuttitopi asaṅkhatāya dhātuyā",
  "atk-s0503a8:28_25": "paramatthato atthibhāvo veditabbo.",
  "atk-s0503a8:29": "Tatiyasuttavaṇṇanā niṭṭhitā.",
  "atk-s0503a8:30": "4. Catutthanibbānapaṭisaṁyuttasuttavaṇṇanā",
  "atk-s0503a8:31_0": "74. Catutthe atha kho bhagavā etamatthaṁ viditvāti tadā kira bhagavatā anekapariyāyena",
  "atk-s0503a8:31_1": "sandassanādivasena nibbānapaṭisaṁyuttāya dhammadesanāya katāya tesaṁ bhikkhūnaṁ etadahosi",
  "atk-s0503a8:31_2": "– ‘‘ayaṁ tāva bhagavatā amatamahānibbānadhātuyā anekākāravokāraṁ ānisaṁsaṁ dassentena",
  "atk-s0503a8:31_3": "anaññasādhāraṇo ānubhāvo pakāsito, adhigamūpāyo panassā na bhāsito, kathaṁ nu kho",
  "atk-s0503a8:31_4": "paṭipajjantehi amhehi ayaṁ adhigantabbā’’ti. Atha bhagavā tesaṁ bhikkhūnaṁ etaṁ yathāvuttaparivitakkasaṅkhātaṁ",
  "atk-s0503a8:31_5": "atthaṁ sabbākārato viditvā. Imaṁ udānanti taṇhāvasena katthaci anissitassa passaddhakāyacittassa",
  "atk-s0503a8:31_6": "vīthipaṭipannavipassanassa ariyamaggena anavasesato taṇhāpahānena nibbānādhigamavibhāvanaṁ",
  "atk-s0503a8:31_7": "imaṁ udānaṁ udānesi.",
  "atk-s0503a8:32_0": "Tattha nissitassa calitanti rūpādisaṅkhāre taṇhādiṭṭhīhi nissitassa calitaṁ ‘‘etaṁ",
  "atk-s0503a8:32_1": "mama, eso me attā’’ti taṇhādiṭṭhivipphanditaṁ hoti. Appahīnataṇhādiṭṭhikassa hi puggalassa",
  "atk-s0503a8:32_2": "sukhādīsu uppannesu tāni abhibhuyya viharituṁ asakkontassa ‘‘mama vedanā, ahaṁ vediyāmī’’tiādinā",
  "atk-s0503a8:32_3": "taṇhādiṭṭhigāhavasena kusalappavattito cittasantānassa calanaṁ kampanaṁ, avakkhalitaṁ",
  "atk-s0503a8:32_4": "vā hotīti attho. Anissitassa calitaṁ natthīti yo pana visuddhipaṭipadaṁ paṭipajjanto",
  "atk-s0503a8:32_5": "samathavipassanāhi taṇhādiṭṭhiyo vikkhambhetvā aniccādivasena saṅkhāre sammasanto",
  "atk-s0503a8:32_6": "viharati, tassa taṁ anissitassa yathāvuttaṁ calitaṁ avakkhalitaṁ, vipphanditaṁ vā",
  "atk-s0503a8:32_7": "natthi kāraṇassa suvikkhambhitattā.",
  "atk-s0503a8:33_0": "Calite asatīti yathāvutte calite asati yathā taṇhādiṭṭhigāhā nappavattanti, tathā",
  "atk-s0503a8:33_1": "vīthipaṭipannāya vipassanāya taṁ ussukkantassa. Passaddhīti vipassanācittasahajātānaṁ",
  "atk-s0503a8:33_2": "kāyacittānaṁ sārambhakarakilesavūpasaminī duvidhāpi passaddhi hoti. Passaddhiyā sati",
  "atk-s0503a8:33_3": "nati na hotīti pubbenāparaṁ visesayuttāya passaddhiyā sati anavajjasukhādhiṭṭhānaṁ",
  "atk-s0503a8:33_4": "samādhiṁ vaḍḍhetvā taṁ paññāya samavāyakaraṇena samathavipassanaṁ yuganaddhaṁ yojetvā",
  "atk-s0503a8:33_5": "maggaparamparāya kilese khepentassa kāmabhavādīsu namanato ‘‘natī’’ti laddhanāmā",
  "atk-s0503a8:33_6": "taṇhā arahattamaggakkhaṇe anavasesato na hoti, anuppattidhammataṁ āpāditattā na uppajjatīti attho.",
  "atk-s0503a8:34_0": "Natiyā asatīti arahattamaggena taṇhāya suppahīnattā bhavādiatthāya ālayanikanti pariyuṭṭhāne",
  "atk-s0503a8:34_1": "asati. Āgatigati na hotīti paṭisandhivasena idha āgati āgamanaṁ cutivasena gati ito",
  "atk-s0503a8:34_2": "paralokagamanaṁ peccabhāvo na hoti na pavattati. Āgatigatiyā asatīti vuttanayena",
  "atk-s0503a8:34_3": "āgatiyā ca gatiyā ca asati. Cutūpapāto na hotīti aparāparaṁ cavanupapajjanaṁ na hoti",
  "atk-s0503a8:34_4": "na pavattati. Asati hi kilesavaṭṭe kammavaṭṭaṁ pacchinnameva, pacchinne ca tasmiṁ",
  "atk-s0503a8:34_5": "kuto vipākavaṭṭassa sambhavo. Tenāha – ‘‘cutūpapāte asati nevidha na hura’’ntiādi.",
  "atk-s0503a8:34_6": "Tattha yaṁ vattabbaṁ, taṁ heṭṭhā bāhiyasutte vitthārato vuttameva. Tasmā tattha vuttanayeneva attho veditabbo.",
  "atk-s0503a8:35": "Iti bhagavā idhāpi tesaṁ bhikkhūnaṁ anavasesato vaṭṭadukkhavūpasamahetubhūtaṁ amatamahānibbānassa ānubhāvaṁ sammāpaṭipattiyā pakāseti.",
  "atk-s0503a8:36": "Catutthasuttavaṇṇanā niṭṭhitā.",
  "atk-s0503a8:37": "5. Cundasuttavaṇṇanā",
  "atk-s0503a8:38_0": "75. Pañcame mallesūti evaṁnāmake janapade. Mahatā bhikkhusaṅghenāti guṇamahattasaṅkhyāmahattehi",
  "atk-s0503a8:38_1": "mahatā. So hi bhikkhusaṅgho sīlādiguṇavisesayogenapi mahā tattha sabbapacchimakassa",
  "atk-s0503a8:38_2": "sotāpannabhāvato, saṅkhyāmahattenapi mahā aparicchinnagaṇanattā. Āyusaṅkhārossajjanato",
  "atk-s0503a8:38_3": "paṭṭhāya hi āgatāgatā bhikkhū na pakkamiṁsu. Cundassāti evaṁnāmakassa. Kammāraputtassāti",
  "atk-s0503a8:38_4": "suvaṇṇakāraputtassa. So kira aḍḍho mahākuṭumbiko bhagavato paṭhamadassaneneva sotāpanno",
  "atk-s0503a8:38_5": "hutvā attano ambavane satthuvasanānucchavikaṁ gandhakuṭiṁ, bhikkhusaṅghassa ca rattiṭṭhānadivāṭṭhānaupaṭṭhānasālākuṭimaṇḍapacaṅkamanādike",
  "atk-s0503a8:38_6": "ca sampādetvā pākāraparikkhittaṁ dvārakoṭṭhakayuttaṁ vihāraṁ katvā buddhappamukhassa",
  "atk-s0503a8:38_7": "saṅghassa niyyādesi. Taṁ sandhāya vuttaṁ – ‘‘tatra sudaṁ bhagavā pāvāyaṁ viharati",
  "atk-s0503a8:38_8": "cundassa kammāraputtassa ambavane’’ti.",
  "atk-s0503a8:39_0": "Paṭiyādāpetvāti sampādetvā. ‘‘Sūkaramaddavanti sūkarassa mudusiniddhaṁ pavattamaṁsa’’nti",
  "atk-s0503a8:39_1": "mahāaṭṭhakathāyaṁ vuttaṁ. Keci pana ‘‘sūkaramaddavanti na sūkaramaṁsaṁ, sūkarehi",
  "atk-s0503a8:39_2": "madditavaṁsakaḷīro’’ti vadanti. Aññe ‘‘sūkarehi madditappadese jātaṁ ahichattaka’’nti.",
  "atk-s0503a8:39_3": "Apare pana ‘‘sūkaramaddavaṁ nāma ekaṁ rasāyana’’nti bhaṇiṁsu . Tañhi cundo kammāraputto",
  "atk-s0503a8:39_4": "‘‘ajja bhagavā parinibbāyissatī’’ti sutvā ‘‘appeva nāma naṁ paribhuñjitvā cirataraṁ",
  "atk-s0503a8:39_5": "tiṭṭheyyā’’ti satthu cirajīvitukamyatāya adāsīti vadanti.",
  "atk-s0503a8:40_0": "Tena maṁ parivisāti tena mamaṁ bhojehi. Kasmā bhagavā evamāha? Parānuddayatāya. Tañca",
  "atk-s0503a8:40_1": "kāraṇaṁ pāḷiyaṁ vuttameva. Tena abhihaṭabhikkhāya paresaṁ aparibhogārahato ca tathā",
  "atk-s0503a8:40_2": "vattuṁ vaṭṭatīti dassitaṁ hoti. Tasmiṁ kira sūkaramaddave dvisahassadīpaparivāresu",
  "atk-s0503a8:40_3": "catūsu mahādīpesu devatā ojaṁ pakkhipiṁsu. Tasmā taṁ añño koci sammā jīrāpetuṁ na",
  "atk-s0503a8:40_4": "sakkoti, tamatthaṁ pakāsento satthā parūpavādamocanatthaṁ ‘‘nāhaṁ taṁ, cunda, passāmī’’tiādinā",
  "atk-s0503a8:40_5": "sīhanādaṁ nadi. Ye hi pare upavadeyyuṁ ‘‘attanā paribhuttāvasesaṁ neva bhikkhūnaṁ,",
  "atk-s0503a8:40_6": "na aññesaṁ manussānaṁ adāsi, āvāṭe nikhaṇāpetvā vināsesī’’ti, ‘‘tesaṁ vacanokāso",
  "atk-s0503a8:40_7": "mā hotū’’ti parūpavādamocanatthaṁ sīhanādaṁ nadi.",
  "atk-s0503a8:41_0": "Tattha sadevaketiādīsu saha devehīti sadevako, saha mārenāti samārako, saha brahmunāti",
  "atk-s0503a8:41_1": "sabrahmako, saha samaṇabrāhmaṇehīti sassamaṇabrāhmaṇī, pajātattā pajā, saha devamanussehīti",
  "atk-s0503a8:41_2": "sadevamanussā. Tasmiṁ sadevake loke…pe… sadevamanussāya. Tattha sadevakavacanena",
  "atk-s0503a8:41_3": "pañcakāmāvacaradevaggahaṇaṁ, samārakavacanena chaṭṭhakāmāvacaradevaggahaṇaṁ, sabrahmakavacanena",
  "atk-s0503a8:41_4": "brahmakāyikādibrahmaggahaṇaṁ, sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṁ",
  "atk-s0503a8:41_5": "samitapāpabāhitapāpasamaṇabrāhmaṇaggahaṇañca, pajāvacanena sattalokaggahaṇaṁ, sadevamanussavacanena",
  "atk-s0503a8:41_6": "sammutidevaavasesamanussaggahaṇaṁ. Evamettha tīhi padehi okāsalokavasena, dvīhi pajāvasena",
  "atk-s0503a8:41_7": "sattaloko gahitoti veditabbo. Aparo nayo – sadevakavacanena arūpāvacaraloko gahito,",
  "atk-s0503a8:41_8": "samārakavacanena chakāmāvacaradevaloko, sabrahmakavacanena rūpī brahmaloko, sassamaṇabrāhmaṇavacanena",
  "atk-s0503a8:41_9": "catuparisavasena sammutidevehi saha manussaloko, avasesasattaloko vā gahitoti veditabbo.",
  "atk-s0503a8:42_0": "Bhuttāvissāti bhuttavato. Kharoti pharuso. Ābādhoti visabhāgarogo. Pabāḷhāti balavatiyo.",
  "atk-s0503a8:42_1": "Māraṇantikāti maraṇantā maraṇasamīpapāpanasamatthā. Sato sampajāno adhivāsesīti satiṁ",
  "atk-s0503a8:42_2": "upaṭṭhitaṁ katvā ñāṇena paricchinditvā adhivāsesi. Avihaññamānoti vedanānuvattanavasena",
  "atk-s0503a8:42_3": "asallakkhitadhammo viya aparāparaṁ parivattanaṁ akaronto apīḷiyamāno adukkhiyamāno",
  "atk-s0503a8:42_4": "viya adhivāsesi. Bhagavato hi veḷuvagāmakeyeva tā vedanā uppannā, samāpattibalena",
  "atk-s0503a8:42_5": "pana vikkhambhitā yāva parinibbānadivasā na uppajjiṁsu divase divase samāpattīhi",
  "atk-s0503a8:42_6": "paṭipaṇāmanato. Taṁ divasaṁ pana parinibbāyitukāmo ‘‘koṭisahassahatthīnaṁ balaṁ dhārentānaṁ",
  "atk-s0503a8:42_7": "vajirasaṅghātasamānakāyānaṁ aparimitakālaṁ upacitapuññasambhārānampi bhave sati evarūpā",
  "atk-s0503a8:42_8": "vedanā pavattanti, kimaṅgaṁ pana aññesa’’nti sattānaṁ saṁvegajananatthaṁ samāpattiṁ",
  "atk-s0503a8:42_9": "na samāpajji, tena vedanā kharā vattiṁsu. Āyāmāti ehi yāma.",
  "atk-s0503a8:43_0": "Cundassa bhattaṁ bhuñjitvātiādikā aparabhāge dhammasaṅgāhakehi ṭhapitā gāthā. Tattha",
  "atk-s0503a8:43_1": "bhuttassa ca sūkaramaddavenāti bhuttassa udapādi, na pana bhuttapaccayā. Yadi hi",
  "atk-s0503a8:43_2": "abhuttassa uppajjissā, atikharo abhavissā, siniddhabhojanaṁ pana bhuttattā tanukā",
  "atk-s0503a8:43_3": "vedanā ahosi, teneva padasā gantuṁ asakkhi. Etena yvāyaṁ ‘‘yassa taṁ paribhuttaṁ",
  "atk-s0503a8:43_4": "sammā pariṇāmaṁ gaccheyya aññatra tathāgatassā’’ti sīhanādo nadito, tassa sātthakatā",
  "atk-s0503a8:43_5": "dassitā. Buddhānañhi aṭṭhāne gajjitaṁ nāma natthi. Yasmā taṁ paribhuttaṁ bhagavato",
  "atk-s0503a8:43_6": "na kiñci vikāraṁ uppādesi, kammena pana laddhokāsena uppādiyamānaṁ vikāraṁ appamattatāya",
  "atk-s0503a8:43_7": "upasamento sarīre balaṁ uppādesi, yena yathā vakkhamānaṁ tividhaṁ payojanaṁ sampādesi,",
  "atk-s0503a8:43_8": "tasmā sammadeva taṁ pariṇāmaṁ gataṁ, māraṇantikattā pana vedanānaṁ aviññātaṁ apākaṭaṁ",
  "atk-s0503a8:43_9": "ahosīti. Viriccamānoti abhiṇhaṁ pavattalohitavirecanova samāno. Avocāti attanā icchitaṭṭhāne",
  "atk-s0503a8:43_10": "parinibbānatthāya evamāha.",
  "atk-s0503a8:44_0": "Kasmā pana bhagavā evaṁ roge uppanne kusināraṁ agamāsi, kiṁ aññattha na sakkā parinibbāyitunti?",
  "atk-s0503a8:44_1": "Parinibbāyituṁ nāma na katthaci na sakkā, evaṁ pana cintesi – mayi kusināraṁ gate",
  "atk-s0503a8:44_2": "mahāsudassanasuttadesanāya (dī. ni. 2.241) aṭṭhuppatti bhavissati, tāya yā devaloke",
  "atk-s0503a8:44_3": "anubhavitabbasadisā sampatti manussaloke mayā anubhūtā, taṁ dvīhi bhāṇavārehi paṭimaṇḍetvā",
  "atk-s0503a8:44_4": "desessāmi, taṁ sutvā bahū janā kusalaṁ kattabbaṁ maññissanti. Subhaddopi kattha maṁ",
  "atk-s0503a8:44_5": "upasaṅkamitvā pañhaṁ pucchitvā vissajjanapariyosāne saraṇesu patiṭṭhāya pabbajitvā",
  "atk-s0503a8:44_6": "laddhūpasampado kammaṭṭhānaṁ bhāvetvā mayi dharanteyeva arahattaṁ patvā pacchimasāvako",
  "atk-s0503a8:44_7": "nāma bhavissati. Aññattha mayi parinibbute dhātunimittaṁ mahākalaho bhavissati, lohitaṁ",
  "atk-s0503a8:44_8": "nadī viya sandissati. Kusinārāyaṁ pana parinibbute doṇabrāhmaṇo taṁ vivādaṁ vūpasametvā",
  "atk-s0503a8:44_9": "dhātuyo vibhajitvā dassatīti imāni tīṇi kāraṇāni passanto bhagavā mahatā ussāhena kusināraṁ agamāsi.",
  "atk-s0503a8:45_0": "Iṅghāti codanatthe nipāto. Kilantosmīti parissanto asmi. Tena yathāvuttavedanānaṁ",
  "atk-s0503a8:45_1": "balavabhāvaṁ eva dasseti. Bhagavā hi attano ānubhāvena tadā padasā agamāsi, aññesaṁ",
  "atk-s0503a8:45_2": "pana yathā paduddhārampi kātuṁ na sakkā, tathā vedanā tikhiṇā kharā kaṭukā vattiṁsu.",
  "atk-s0503a8:45_3": "Tenevāha ‘‘nisīdissāmī’’ti.",
  "atk-s0503a8:46_0": "Idānīti adhunā. Luḷitanti madditaṁ viya ākulaṁ. Āvilanti ālulaṁ. Acchodakāti tanupasannasalilā.",
  "atk-s0503a8:46_1": "Sātodakāti madhuratoyā. Sītodakāti sītalajalā. Setodakāti nikkaddamā . Udakañhi sabhāvato",
  "atk-s0503a8:46_2": "setavaṇṇaṁ, bhūmivasena kaddamāvilatāya ca aññādisaṁ hoti, kakudhāpi nadī vimalavālikā",
  "atk-s0503a8:46_3": "samokiṇṇā setavaṇṇā sandati. Tena vuttaṁ ‘‘setodakā’’ti. Supatitthāti sundaratitthā.",
  "atk-s0503a8:46_4": "Ramaṇīyāti manoharabhūmibhāgatāya ramitabbā yathāvuttaudakasampattiyā ca manoramā.",
  "atk-s0503a8:47": "Kilantosmi cundaka, nipajjissāmīti tathāgatassa hi –",
  "atk-s0503a8:48": "‘‘Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "atk-s0503a8:49": "Gandhamaṅgalahemañca, uposathachaddantime dasā’’ti. –",
  "atk-s0503a8:50_0": "Evaṁ vuttesu dasasu hatthikulesu kāḷāvakasaṅkhātānaṁ yaṁ dasannaṁ pakatihatthīnaṁ",
  "atk-s0503a8:50_1": "balaṁ, taṁ ekassa gaṅgeyyassāti evaṁ dasaguṇitāya gaṇanāya pakatihatthīnaṁ koṭisahassabalappamāṇaṁ",
  "atk-s0503a8:50_2": "sarīrabalaṁ. Taṁ sabbampi tasmiṁ divase pacchābhattato paṭṭhāya caṅgavāre pakkhittaudakaṁ",
  "atk-s0503a8:50_3": "viya parikkhayaṁ gataṁ. Pāvāya tigāvute kusinārā. Etasmiṁ antare pañcavīsatiyā ṭhānesu",
  "atk-s0503a8:50_4": "nisīditvā mahantaṁ ussāhaṁ katvā āgacchanto sūriyatthaṅgamanavelāya bhagavā kusināraṁ",
  "atk-s0503a8:50_5": "pāpuṇīti evaṁ ‘‘rogo nāma sabbaṁ ārogyaṁ maddanto āgacchatī’’ti imamatthaṁ dassento",
  "atk-s0503a8:50_6": "sadevakassa lokassa saṁvegakaraṁ vācaṁ bhāsanto ‘‘kilantosmi, cundaka, nipajjissāmī’’ti āha.",
  "atk-s0503a8:51_0": "Sīhaseyyanti ettha kāmabhogīseyyā petaseyyā tathāgataseyyā sīhaseyyāti catasso seyyā.",
  "atk-s0503a8:51_1": "Tattha ‘‘yebhuyyena, bhikkhave, kāmabhogī vāmena passena seyyaṁ kappentī’’ti (a.",
  "atk-s0503a8:51_2": "ni. 4.246) ayaṁ kāmabhogīseyyā. ‘‘Yebhuyyena , bhikkhave, petā uttānā sentī’’ti (a.",
  "atk-s0503a8:51_3": "ni. 4.246) ayaṁ petaseyyā. Catutthajjhānaṁ tathāgataseyyā. ‘‘Sīho, bhikkhave, migarājā",
  "atk-s0503a8:51_4": "dakkhiṇena passena seyyaṁ kappetī’’ti (a. ni. 4.246) ayaṁ sīhaseyyā. Ayañhi tejussadairiyāpathattā",
  "atk-s0503a8:51_5": "uttamaseyyā nāma. Tena vuttaṁ – ‘‘dakkhiṇena passena sīhaseyyaṁ kappesī’’ti. Pāde",
  "atk-s0503a8:51_6": "pādanti dakkhiṇapāde vāmapādaṁ. Accādhāyāti atiādhāya, gopphakaṁ atikkamma ṭhapetvā.",
  "atk-s0503a8:51_7": "Gopphakena hi gopphake, jāṇunā jāṇumhi saṅghaṭṭiyamāne abhiṇhaṁ vedanā uppajjanti",
  "atk-s0503a8:51_8": ", seyyā phāsukā na hoti. Yathā pana na saṅghaṭṭeti, evaṁ atikkamma ṭhapite vedanā",
  "atk-s0503a8:51_9": "nuppajjanti, seyyā phāsukā hoti. Tasmā evaṁ nipajji.",
  "atk-s0503a8:52_0": "Gantvāna buddhoti imā gāthā aparabhāge dhammasaṅgāhakehi ṭhapitā. Tattha nadikanti",
  "atk-s0503a8:52_1": "nadiṁ. Appaṭimodha loketi appaṭimo idha imasmiṁ sadevake loke. Nhatvā ca pivitvā",
  "atk-s0503a8:52_2": "cudatārīti gattānaṁ sītikaraṇavasena nhatvā ca pānīyaṁ pivitvā ca nadito uttari.",
  "atk-s0503a8:52_3": "Tadā kira bhagavati nhāyante antonadiyaṁ macchakacchapā, udakaṁ, ubhosu tīresu vanasaṇḍo,",
  "atk-s0503a8:52_4": "sabbo ca so bhūmibhāgoti sabbaṁ suvaṇṇavaṇṇameva ahosi. Purakkhatoti guṇavisiṭṭhasattuttamagarubhāvato",
  "atk-s0503a8:52_5": "sadevakena lokena pūjāsammānavasena purakkhato. Bhikkhugaṇassa majjheti bhikkhusaṅghassa",
  "atk-s0503a8:52_6": "majjhe. Tadā bhikkhū bhagavato vedanānaṁ adhimattabhāvaṁ viditvā āsannā hutvā samantato",
  "atk-s0503a8:52_7": "parivāretvāva gacchanti. Satthāti diṭṭhadhammikasamparāyikaparamatthehi sattānaṁ",
  "atk-s0503a8:52_8": "anusāsanato satthā. Pavattā bhagavā idhadhammeti bhāgyavantatādīhi bhagavā idha sīlādisāsanadhamme",
  "atk-s0503a8:52_9": "pavattā, dhamme vā caturāsītidhammakkhandhasahassāni pavattā pavattetā. Ambavananti",
  "atk-s0503a8:52_10": "tassā eva nadiyā tīre ambavanaṁ. Āmantayi cundakanti tasmiṁ kira khaṇe āyasmā ānando",
  "atk-s0503a8:52_11": "udakasāṭikaṁ pīḷento ohīyi, cundakatthero samīpe ahosi. Tasmā taṁ bhagavā āmantayi.",
  "atk-s0503a8:52_12": "Pamukhe nisīdīti vattasīsena satthu purato nisīdi ‘‘kiṁ nu kho satthā āṇāpetī’’ti.",
  "atk-s0503a8:52_13": "Ettāvatā dhammabhaṇḍāgāriko anuppatto. Evaṁ anuppattaṁ atha kho bhagavā āyasmantaṁ ānandaṁ āmantesi.",
  "atk-s0503a8:53_0": "Upadaheyyāti uppādeyya, vippaṭisārassa uppādako koci puriso siyā api bhaveyya. Alābhāti",
  "atk-s0503a8:53_1": "ye aññesaṁ dānaṁ dadantānaṁ dānānisaṁsasaṅkhātā lābhā honti, te alābhā. Dulladdhanti",
  "atk-s0503a8:53_2": "puññavisesena laddhampi manussattaṁ dulladdhaṁ. Yassa teti yassa tava. Uttaṇḍulaṁ",
  "atk-s0503a8:53_3": "vā atikilinnaṁ vā ko taṁ jānāti, kīdisampi pacchimaṁ piṇḍapātaṁ bhuñjitvā tathāgato",
  "atk-s0503a8:53_4": "parinibbuto, addhā tena yaṁ vā taṁ vā dinnaṁ bhavissatīti. Lābhāti diṭṭhadhammikasamparāyikā",
  "atk-s0503a8:53_5": "dānānisaṁsasaṅkhātā lābhā. Suladdhanti tuyhaṁ manussattaṁ suladdhaṁ. Sammukhāti sammukhato,",
  "atk-s0503a8:53_6": "na anussavena na paramparāyāti attho. Metanti me etaṁ mayā etaṁ. Dvemeti dve ime.",
  "atk-s0503a8:53_7": "Samasamaphalāti sabbākārena samānaphalā.",
  "atk-s0503a8:54_0": "Nanu ca yaṁ sujātāya dinnaṁ piṇḍapātaṁ bhuñjitvā tathāgato abhisambuddho, taṁ kilesānaṁ",
  "atk-s0503a8:54_1": "appahīnakāle dānaṁ, idaṁ pana cundassa dānaṁ khīṇāsavakāle, kasmā etāni samaphalānīti?",
  "atk-s0503a8:54_2": "Parinibbānasamatāya samāpattisamatāya anussaraṇasamatāya ca. Bhagavā hi sujātāya",
  "atk-s0503a8:54_3": "dinnaṁ piṇḍapātaṁ bhuñjitvā saupādisesāya nibbānadhātuyā parinibbuto, cundena dinnaṁ",
  "atk-s0503a8:54_4": "bhuñjitvā anupādisesāya nibbānadhātuyā parinibbutoti evaṁ parinibbānasamatāyapi samaphalāni.",
  "atk-s0503a8:54_5": "Abhisambujjhanadivase ca aggamaggassa hetubhūtā catuvīsatikoṭisatasahassasaṅkhā samāpattiyo",
  "atk-s0503a8:54_6": "samāpajji, parinibbānadivasepi sabbā tā samāpajji. Evaṁ samāpattisamatāyapi samaphalāni.",
  "atk-s0503a8:54_7": "Vuttañhetaṁ bhagavatā –",
  "atk-s0503a8:55": "‘‘Yassa cetaṁ piṇḍapātaṁ paribhuñjitvā anuttaraṁ appamāṇaṁ cetosamādhiṁ upasampajja viharati, appamāṇo tassa puññābhisando kusalābhisando’’tiādi. –",
  "atk-s0503a8:56_0": "Sujātā ca aparabhāge assosi ‘‘na kira sā rukkhadevatā, bodhisatto kiresa, taṁ kira",
  "atk-s0503a8:56_1": "piṇḍapātaṁ paribhuñjitvā anuttaraṁ sammāsambodhiṁ abhisambuddho, sattasattāhaṁ kirassa",
  "atk-s0503a8:56_2": "tena yāpanā ahosī’’ti. Tassā idaṁ sutvā ‘‘lābhā vata me’’ti anussarantiyā balavapītisomanassaṁ",
  "atk-s0503a8:56_3": "udapādi. Cundassapi aparabhāge ‘‘avasānapiṇḍapāto kira mayā dinno, dhammasīsaṁ kira",
  "atk-s0503a8:56_4": "mayā gahitaṁ, mayhaṁ kira piṇḍapātaṁ paribhuñjitvā satthā attanā cirakālābhipatthitāya",
  "atk-s0503a8:56_5": "anupādisesāya nibbānadhātuyā parinibbuto’’ti sutvā ‘‘lābhā vata me’’ti anussarato",
  "atk-s0503a8:56_6": "balavapītisomanassaṁ udapādi. Evaṁ anussaraṇasamatāyapi samaphalāni dvepi piṇḍapātadānānīti veditabbāni.",
  "atk-s0503a8:57": "Āyusaṁvattanikanti dīghāyukasaṁvattanikaṁ. Upacitanti pasutaṁ uppāditaṁ. Yasasaṁvattanikanti parivārasaṁvattanikaṁ. Ādhipateyyasaṁvattanikanti seṭṭhabhāvasaṁvattanikaṁ.",
  "atk-s0503a8:58_0": "Etamatthaṁ viditvāti etaṁ dānassa mahapphalatañceva sīlādiguṇehi attano ca anuttaradakkhiṇeyyabhāvaṁ",
  "atk-s0503a8:58_1": "anupādāparinibbānañcāti tividhampi atthaṁ sabbākārato viditvā tadatthadīpanaṁ imaṁ udānaṁ udānesi.",
  "atk-s0503a8:59_0": "Tattha dadato puññaṁ pavaḍḍhatīti dānaṁ dentassa cittasampattiyā ca dakkhiṇeyyasampattiyā",
  "atk-s0503a8:59_1": "ca dānamayaṁ puññaṁ upacīyati, mahapphalatarañca mahānisaṁsatarañca hotīti attho.",
  "atk-s0503a8:59_2": "Atha vā dadato puññaṁ pavaḍḍhatīti deyyadhammaṁ pariccajanto pariccāgacetanāya bahulīkatāya",
  "atk-s0503a8:59_3": "anukkamena sabbattha anāpattibahulo suvisuddhasīlaṁ rakkhitvā samathavipassanañca",
  "atk-s0503a8:59_4": "bhāvetuṁ sakkotīti tassa dānādivasena tividhampi puññaṁ abhivaḍḍhatīti evamettha",
  "atk-s0503a8:59_5": "attho veditabbo. Saṁyamatoti sīlasaṁyamena saṁyamantassa, saṁvare ṭhitassāti attho.",
  "atk-s0503a8:59_6": "Veraṁ na cīyatīti pañcavidhaveraṁ na pavaḍḍhati, adosapadhānattā vā adhisīlassa kāyavācācittehi",
  "atk-s0503a8:59_7": "sayaṁmanto suvisuddhasīlo khantibahulatāya kenaci veraṁ na karoti, kuto tassa upacayo.",
  "atk-s0503a8:59_8": "Tasmā tassa saṁyamato saṁyamantassa, saṁyamahetu vā veraṁ na cīyati. Kusalo ca jahāti",
  "atk-s0503a8:59_9": "pāpakanti kusalo pana ñāṇasampanno suvisuddhasīle patiṭṭhito aṭṭhatiṁsāya ārammaṇesu",
  "atk-s0503a8:59_10": "attano anurūpaṁ kammaṭṭhānaṁ gahetvā upacārappanābhedaṁ jhānaṁ sampādento pāpakaṁ",
  "atk-s0503a8:59_11": "lāmakaṁ kāmacchandādiakusalaṁ vikkhambhanavasena jahāti pariccajati. So tameva jhānaṁ",
  "atk-s0503a8:59_12": "pādakaṁ katvā saṅkhāresu khayavayaṁ paṭṭhapetvā vipassanāya kammaṁ karonto vipassanaṁ",
  "atk-s0503a8:59_13": "ussukkāpetvā ariyamaggena anavasesaṁ pāpakaṁ lāmakaṁ akusalaṁ samucchedavasena jahāti.",
  "atk-s0503a8:59_14": "Rāgadosamohakkhayā sa nibbutoti so evaṁ pāpakaṁ pajahitvā rāgādīnaṁ khayā anavasesakilesanibbānena,",
  "atk-s0503a8:59_15": "tato paraṁ khandhanibbānena ca nibbuto hotīti evaṁ bhagavā cundassa ca dakkhiṇasampattiṁ,",
  "atk-s0503a8:59_16": "attano ca dakkhiṇeyyasampattiṁ nissāya pītivegavissaṭṭhaṁ udānaṁ udānesi.",
  "atk-s0503a8:60": "Pañcamasuttavaṇṇanā niṭṭhitā.",
  "atk-s0503a8:61": "6. Pāṭaligāmiyasuttavaṇṇanā",
  "atk-s0503a8:62_0": "76. Chaṭṭhe magadhesūti magadharaṭṭhe. Mahatāti idhāpi guṇamahattenapi aparicchinnasaṅkhyattā",
  "atk-s0503a8:62_1": "gaṇanamahattenapi mahatā bhikkhusaṅghena. Pāṭaligāmoti evaṁnāmako magadharaṭṭhe eko",
  "atk-s0503a8:62_2": "gāmo. Tassa kira gāmassa māpanadivase gāmaggahaṇaṭṭhāne dve tayo pāṭalaṅkurā pathavito",
  "atk-s0503a8:62_3": "ubbhijjitvā nikkhamiṁsu. Tena taṁ ‘‘pāṭaligāmo’’tveva vohariṁsu. Tadavasarīti taṁ",
  "atk-s0503a8:62_4": "pāṭaligāmaṁ avasari anupāpuṇi. Kadā pana bhagavā pāṭaligāmaṁ anupāpuṇi? Heṭṭhā vuttanayena",
  "atk-s0503a8:62_5": "sāvatthiyaṁ dhammasenāpatino cetiyaṁ kārāpetvā tato nikkhamitvā rājagahe vasanto",
  "atk-s0503a8:62_6": "tattha āyasmato mahāmoggallānassa ca cetiyaṁ kārāpetvā tato nikkhamitvā ambalaṭṭhikāyaṁ",
  "atk-s0503a8:62_7": "vasitvā aturitacārikāvasena janapadacārikaṁ caranto tattha tattha ekarattivāsena",
  "atk-s0503a8:62_8": "vasitvā lokaṁ anuggaṇhanto anukkamena pāṭaligāmaṁ anupāpuṇi.",
  "atk-s0503a8:63_0": "Pāṭaligāmiyāti pāṭaligāmavāsino upāsakā. Te kira bhagavato paṭhamadassanena keci",
  "atk-s0503a8:63_1": "saraṇesu, keci sīlesu, keci saraṇesu ca sīlesu ca patiṭṭhitā. Tena vuttaṁ ‘‘upāsakā’’ti.",
  "atk-s0503a8:63_2": "Yena bhagavā tenupasaṅkamiṁsūti pāṭaligāme kira ajātasattuno licchavirājūnañca manussā",
  "atk-s0503a8:63_3": "kālena kālaṁ gantvā gehasāmike gehato nīharitvā māsampi aḍḍhamāsampi vasanti. Tena",
  "atk-s0503a8:63_4": "pāṭaligāmavāsino manussā niccupaddutā ‘‘etesañceva āgatakāle vasanaṭṭhānaṁ bhavissatī’’ti",
  "atk-s0503a8:63_5": "ekapasse issarānaṁ bhaṇḍappaṭisāmanaṭṭhānaṁ, ekapasse vasanaṭṭhānaṁ, ekapasse āgantukānaṁ",
  "atk-s0503a8:63_6": "addhikamanussānaṁ, ekapasse daliddānaṁ kapaṇamanussānaṁ, ekapasse gilānānaṁ vasanaṭṭhānaṁ",
  "atk-s0503a8:63_7": "bhavissatīti sabbesaṁ aññamaññaṁ aghaṭṭetvā vasanappahonakaṁ nagaramajjhe mahāsālaṁ",
  "atk-s0503a8:63_8": "kāresuṁ, tassā nāmaṁ āvasathāgāranti. Taṁ divasañca niṭṭhānaṁ agamāsi. Te tattha",
  "atk-s0503a8:63_9": "gantvā hatthakammasudhākammacittakammādivasena supariniṭṭhitaṁ susajjitaṁ devavimānasadisaṁ",
  "atk-s0503a8:63_10": "taṁ dvārakoṭṭhakato paṭṭhāya oloketvā ‘‘idaṁ āvasathāgāraṁ ativiya manoramaṁ sassirikaṁ,",
  "atk-s0503a8:63_11": "kena nu kho paṭhamaṁ paribhuttaṁ amhākaṁ dīgharattaṁ hitāya sukhāya assā’’ti cintesuṁ,",
  "atk-s0503a8:63_12": "tasmiṁyeva ca khaṇe ‘‘bhagavā taṁ gāmaṁ anuppatto’’ti assosuṁ. Tena te uppannapītisomanassā",
  "atk-s0503a8:63_13": "‘‘amhehi bhagavā gantvāpi ānetabbo siyā, so pana sayameva amhākaṁ vasanaṭṭhānaṁ sampatto,",
  "atk-s0503a8:63_14": "ajja mayaṁ bhagavantaṁ idha vasāpetvā paṭhamaṁ paribhuñjāpessāma tathā bhikkhusaṅghaṁ,",
  "atk-s0503a8:63_15": "bhikkhusaṅghe āgate tepiṭakaṁ buddhavacanaṁ āgatameva bhavissati, satthāraṁ maṅgalaṁ",
  "atk-s0503a8:63_16": "vadāpessāma, dhammaṁ kathāpessāma. Iti tīhi ratanehi paribhutte pacchā amhākañca",
  "atk-s0503a8:63_17": "paresañca paribhogo bhavissati, evaṁ no dīgharattaṁ hitāya sukhāya bhavissatī’’ti",
  "atk-s0503a8:63_18": "sanniṭṭhānaṁ katvā etadatthameva bhagavantaṁ upasaṅkamiṁsu. Tasmā evamāhaṁsu – ‘‘adhivāsetu",
  "atk-s0503a8:63_19": "no, bhante bhagavā, āvasathāgāra’’nti.",
  "atk-s0503a8:64_0": "Yena āvasathāgāraṁ tenupasaṅkamiṁsūti kiñcāpi taṁ taṁ divasameva pariniṭṭhitattā",
  "atk-s0503a8:64_1": "devavimānaṁ viya susajjitaṁ supaṭijaggitaṁ, buddhārahaṁ pana katvā na paññattaṁ,",
  "atk-s0503a8:64_2": "‘‘buddhā nāma araññajjhāsayā araññārāmā, antogāme vaseyyuṁ vā no vā, tasmā bhagavato",
  "atk-s0503a8:64_3": "ruciṁ jānitvāva paññāpessāmā’’ti cintetvā te bhagavantaṁ upasaṅkamiṁsu, idāni bhagavato",
  "atk-s0503a8:64_4": "ruciṁ jānitvā tathā paññāpetukāmā yena āvasathāgāraṁ tenupasaṅkamiṁsu. Sabbasanthariṁ",
  "atk-s0503a8:64_5": "āvasathāgāraṁ santharitvāti yathā sabbameva santhataṁ hoti, evaṁ taṁ santharitvā",
  "atk-s0503a8:64_6": "sabbapaṭhamaṁ tāva ‘‘gomayaṁ nāma sabbamaṅgalesu vattatī’’ti sudhāparikammakatampi",
  "atk-s0503a8:64_7": "bhūmiṁ allagomayena opuñjāpetvā parisukkhabhāvaṁ ñatvā yathā akkantaṭṭhāne padaṁ",
  "atk-s0503a8:64_8": "na paññāyati, evaṁ catujjātiyagandhehi limpetvā upari nānāvaṇṇakaṭasārake santharitvā",
  "atk-s0503a8:64_9": "tesaṁ upari mahāpiṭṭhikakojavādiṁ katvā hatthattharaṇādīhi nānāvaṇṇehi attharaṇehi",
  "atk-s0503a8:64_10": "santharitabbayuttakaṁ sabbokāsaṁ santharāpesuṁ. Tena vuttaṁ – ‘‘sabbasanthariṁ āvasathāgāraṁ santharitvā’’ti.",
  "atk-s0503a8:65_0": "Āsanānañhi majjhaṭṭhāne tāva maṅgalathambhaṁ nissāya mahārahaṁ buddhāsanaṁ paññāpetvā",
  "atk-s0503a8:65_1": "tattha yaṁ yaṁ mudukañca manoramañca paccattharaṇaṁ, taṁ taṁ paccattharitvā ubhatolohitakaṁ",
  "atk-s0503a8:65_2": "manuññadassanaṁ upadhānaṁ upadahitvā upari suvaṇṇarajatatārakāvicittaṁ vitānaṁ bandhitvā",
  "atk-s0503a8:65_3": "gandhadāmapupphadāmādīhi alaṅkaritvā samantā dvādasahatthe ṭhāne pupphajālaṁ kāretvā",
  "atk-s0503a8:65_4": "tiṁsahatthamattaṭṭhānaṁ paṭasāṇiyā parikkhipāpetvā pacchimabhittiṁ nissāya bhikkhusaṅghassa",
  "atk-s0503a8:65_5": "pallaṅkaapassayamañcapīṭhādīni paññāpetvā upari setapaccattharaṇehi paccattharāpetvā",
  "atk-s0503a8:65_6": "sālāya pācīnapassaṁ attano nisajjāyoggaṁ kāresuṁ. Taṁ sandhāya vuttaṁ ‘‘āsanāni paññāpetvā’’ti.",
  "atk-s0503a8:66_0": "Udakamaṇikanti mahākucchikaṁ udakacāṭiṁ. Evaṁ bhagavā bhikkhusaṅgho ca yathāruciyā",
  "atk-s0503a8:66_1": "hatthapāde dhovissanti, mukhaṁ vikkhālessantīti tesu tesu ṭhānesu maṇivaṇṇassa udakassa",
  "atk-s0503a8:66_2": "pūretvā vāsatthāya nānāpupphāni ceva udakavāsacuṇṇāni ca pakkhipitvā kadalipaṇṇehi",
  "atk-s0503a8:66_3": "pidahitvā patiṭṭhapesuṁ. Tena vuttaṁ ‘‘udakamaṇikaṁ patiṭṭhāpetvā’’ti.",
  "atk-s0503a8:67_0": "Telappadīpaṁāropetvāti rajatasuvaṇṇādimayadaṇḍadīpikāsu yodhakarūpavilāsakhacitarūpakādīnaṁ",
  "atk-s0503a8:67_1": "hatthe ṭhapitasuvaṇṇarajatādimayakapallikāsu telappadīpaṁ jālayitvā. Yena bhagavā",
  "atk-s0503a8:67_2": "tenupasaṅkamiṁsūti ettha pana te pāṭaligāmiyā upāsakā na kevalaṁ āvasathāgārameva,",
  "atk-s0503a8:67_3": "atha kho sakalasmimpi gāme vīthiyo sajjāpetvā dhaje ussāpetvā gehadvāresu puṇṇaghaṭe",
  "atk-s0503a8:67_4": "kadaliyo ca ṭhapāpetvā sakalagāmaṁ dīpamālāhi vippakiṇṇatārakaṁ viya katvā ‘‘khīrapake",
  "atk-s0503a8:67_5": "dārake khīraṁ pāyetha, daharakumāre lahuṁ lahuṁ bhojetvā sayāpetha, uccāsaddaṁ mā",
  "atk-s0503a8:67_6": "karittha, ajja ekarattiṁ satthā antogāme vasissati, buddhā nāma appasaddakāmā hontī’’ti",
  "atk-s0503a8:67_7": "bheriṁ carāpetvā sayaṁ daṇḍadīpikā ādāya yena bhagavā tenupasaṅkamiṁsu.",
  "atk-s0503a8:68_0": "Atha kho bhagavā nivāsetvā pattacīvaramādāya saddhiṁ bhikkhusaṅghena yena āvasathāgāraṁ",
  "atk-s0503a8:68_1": "tenupasaṅkamīti ‘‘yassa dāni, bhante, bhagavā kālaṁ maññatī’’ti evaṁ kira tehi kāle",
  "atk-s0503a8:68_2": "ārocite bhagavā lākhārasena tintarattakoviḷārapupphavaṇṇaṁ rattadupaṭṭaṁ kattariyā",
  "atk-s0503a8:68_3": "padumaṁ kantento viya, saṁvidhāya timaṇḍalaṁ paṭicchādento nivāsetvā suvaṇṇapāmaṅgena",
  "atk-s0503a8:68_4": "padumakalāpaṁ parikkhipanto viya, vijjulatāsassirikaṁ kāyabandhanaṁ bandhitvā rattakambalena",
  "atk-s0503a8:68_5": "gajakumbhaṁ pariyonandhanto viya, ratanasatubbedhe suvaṇṇagghike pavāḷajālaṁ khipamāno",
  "atk-s0503a8:68_6": "viya, mahati suvaṇṇacetiye rattakambalakañcukaṁ paṭimuñcanto viya, gacchantaṁ puṇṇacandaṁ",
  "atk-s0503a8:68_7": "rattavalāhakena paṭicchādento viya, kañcanagirimatthake supakkalākhārasaṁ parisiñcanto",
  "atk-s0503a8:68_8": "viya, cittakūṭapabbatamatthakaṁ vijjulatājālena parikkhipanto viya, sakalacakkavāḷasineruyugandharamahāpathaviṁ",
  "atk-s0503a8:68_9": "cāletvā gahitanigrodhapallavasamānavaṇṇaṁ surattavarapaṁsukūlaṁ pārupitvā vanagahanato",
  "atk-s0503a8:68_10": "nikkhantakesarasīho viya, samantato udayapabbatakūṭato puṇṇacando viya, bālasūriyo",
  "atk-s0503a8:68_11": "viya ca attanā nisinnacārumaṇḍapato nikkhami.",
  "atk-s0503a8:69_0": "Athassa kāyato meghamukhato vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalasākhāviṭape",
  "atk-s0503a8:69_1": "viya samantato rukkhe kariṁsu. Tāvadeva attano attano pattacīvaramādāya mahābhikkhusaṅgho",
  "atk-s0503a8:69_2": "bhagavantaṁ parivāresi. Te ca naṁ parivāretvā ṭhitā bhikkhū evarūpā ahesuṁ appicchā",
  "atk-s0503a8:69_3": "santuṭṭhā pavivittā asaṁsaṭṭhā āraddhavīriyā vattāro vacanakkhamā codakā pāpagarahino",
  "atk-s0503a8:69_4": "sīlasampannā samādhisampannā paññāsampannā vimuttisampannā vimuttiñāṇadassanasampannā.",
  "atk-s0503a8:69_5": "Tehi parivuto bhagavā rattakambalaparikkhitto viya suvaṇṇakkhandho, nakkhattaparivārito",
  "atk-s0503a8:69_6": "viya puṇṇacando, rattapadumavanasaṇḍamajjhagatā viya suvaṇṇanāvā, pavāḷavedikaparikkhitto",
  "atk-s0503a8:69_7": "viya suvaṇṇapāsādo virocittha. Mahākassapappamukhā pana mahātherā meghavaṇṇaṁ paṁsukūlacīvaraṁ",
  "atk-s0503a8:69_8": "pārupitvā maṇivammavammitā viya mahānāgā parivārayiṁsu vantarāgā bhinnakilesā vijaṭitajaṭā",
  "atk-s0503a8:69_9": "chinnabandhanā kule vā gaṇe vā alaggā.",
  "atk-s0503a8:70_0": "Iti bhagavā sayaṁ vītarāgo vītarāgehi, vītadoso vītadosehi, vītamoho vītamohehi,",
  "atk-s0503a8:70_1": "nittaṇho nittaṇhehi, nikkileso nikkilesehi, sayaṁ buddho anubuddhehi parivārito pattaparivāritaṁ",
  "atk-s0503a8:70_2": "viya kesaraṁ, kesaraparivāritā viya kaṇṇikā, aṭṭhanāgasahassaparivārito viya chaddanto",
  "atk-s0503a8:70_3": "nāgarājā, navutihaṁsasahassaparivārito viya dhataraṭṭho haṁsarājā, senaṅgaparivārito",
  "atk-s0503a8:70_4": "viya cakkavattirājā, marugaṇaparivārito viya sakko devarājā, brahmagaṇaparivārito",
  "atk-s0503a8:70_5": "viya hāritamahābrahmā, tārāgaṇaparivārito viya puṇṇacando, anupamena buddhavesena",
  "atk-s0503a8:70_6": "aparimāṇena buddhavilāsena pāṭaligāminaṁ maggaṁ paṭipajji.",
  "atk-s0503a8:71_0": "Athassa puratthimakāyato suvaṇṇavaṇṇā ghanabuddharasmiyo uṭṭhahitvā asītihatthaṭṭhānaṁ",
  "atk-s0503a8:71_1": "aggahesuṁ, tathā pacchimakāyato dakkhiṇapassato vāmapassato suvaṇṇavaṇṇā ghanabuddharasmiyo",
  "atk-s0503a8:71_2": "uṭṭhahitvā asītihatthaṭṭhānaṁ aggahesuṁ, uparikesantato paṭṭhāya sabbakesāvaṭṭehi",
  "atk-s0503a8:71_3": "moragīvarājavaṇṇā asitā ghanabuddharasmiyo uṭṭhahitvā gaganatale asītihatthaṭṭhānaṁ",
  "atk-s0503a8:71_4": "aggahesuṁ, heṭṭhāpādatalehi pavāḷavaṇṇā rasmiyo uṭṭhahitvā ghanapathaviyaṁ asītihatthaṭṭhānaṁ",
  "atk-s0503a8:71_5": "aggahesuṁ, dantato akkhīnaṁ setaṭṭhānato, nakhānaṁ maṁsavimuttaṭṭhānato odātā ghanabuddharasmiyo",
  "atk-s0503a8:71_6": "uṭṭhahitvā asītihatthaṭṭhānaṁ aggahesuṁ, rattapītavaṇṇānaṁ sambhinnaṭṭhānato mañjeṭṭhavaṇṇā",
  "atk-s0503a8:71_7": "rasmiyo uṭṭhahitvā asītihatthaṭṭhānaṁ aggahesuṁ, sabbatthakameva pabhassarā rasmiyo",
  "atk-s0503a8:71_8": "uṭṭhahiṁsu. Evaṁ samantā asītihatthaṭṭhānaṁ chabbaṇṇā buddharasmiyo vijjotamānā vipphandamānā",
  "atk-s0503a8:71_9": "vidhāvamānā kañcanadaṇḍadīpikādīhi niccharitvā ākāsaṁ pakkhandamānā mahāpadīpajālā",
  "atk-s0503a8:71_10": "viya, cātuddīpikamahāmeghato nikkhantavijjulatā viya ca disodisaṁ pakkhandiṁsu. Yāhi",
  "atk-s0503a8:71_11": "sabbe disābhāgā suvaṇṇacampakapupphehi vikiriyamānā viya, suvaṇṇaghaṭato suvaṇṇarasadhārāhi",
  "atk-s0503a8:71_12": "āsiñciyamānā viya, pasāritasuvaṇṇapaṭaparikkhittā viya, verambhavātena samuddhatakiṁsukakaṇikārakoviḷārapupphacuṇṇasamokiṇṇā",
  "atk-s0503a8:71_13": "viya, cīnapiṭṭhacuṇṇasamparirañjitā viya ca virociṁsu.",
  "atk-s0503a8:72_0": "Bhagavatopi asītianubyañjanabyāmappabhāparikkhepasamujjalaṁ dvattiṁsamahāpurisalakkhaṇappaṭimaṇḍitaṁ",
  "atk-s0503a8:72_1": "sarīraṁ abbhamahikādiupakkilesavimuttaṁ samujjalantatārakāvabhāsitaṁ viya, gaganatalaṁ",
  "atk-s0503a8:72_2": "vikasitaṁ viya padumavanaṁ, sabbapāliphullo viya yojanasatiko pāricchattako, paṭipāṭiyā",
  "atk-s0503a8:72_3": "ṭhapitānaṁ dvattiṁsasūriyānaṁ dvattiṁsacandimānaṁ dvattiṁsacakkavattīnaṁ dvattiṁsadevarājānaṁ",
  "atk-s0503a8:72_4": "dvattiṁsamahābrahmānaṁ siriyā siriṁ abhibhavamānaṁ viya virocittha, yathā taṁ dasahi",
  "atk-s0503a8:72_5": "pāramīhi dasahi upapāramīhi dasahi paramatthapāramīhīti sammadeva paripūritāhi samatiṁsapāramitāhi",
  "atk-s0503a8:72_6": "alaṅkataṁ kappasatasahassādhikāni cattāri asaṅkhyeyyāni dinnena dānena rakkhitena",
  "atk-s0503a8:72_7": "sīlena katena kalyāṇakammena ekasmiṁ attabhāve samosaritvā vipākaṁ dātuṁ okāsaṁ alabhamānena",
  "atk-s0503a8:72_8": "sambādhappattaṁ viya nibbattitaṁ nāvāsahassabhaṇḍaṁ ekaṁ nāvaṁ āropanakālo viya,",
  "atk-s0503a8:72_9": "sakaṭasahassabhaṇḍaṁ ekaṁ sakaṭaṁ āropanakālo viya, pañcavīsatiyā gaṅgānaṁ sambhinnamukhadvāre",
  "atk-s0503a8:72_10": "ekato rāsibhūtakālo viya ahosi.",
  "atk-s0503a8:73_0": "Imāya buddhasiriyā obhāsamānassapi bhagavato purato anekāni daṇḍadīpikāsahassāni",
  "atk-s0503a8:73_1": "ukkhipiṁsu. Tathā pacchato vāmapasse dakkhiṇapasse jātikusumacampakavanamālikārattuppalanīluppalabakulasinduvārādipupphāni",
  "atk-s0503a8:73_2": "ceva nīlapītādivaṇṇasugandhacuṇṇāni ca cātuddīpikamahāmeghavissaṭṭhā salilavuṭṭhiyo",
  "atk-s0503a8:73_3": "viya vippakiriṁsu . Pañcaṅgikatūriyanigghosā ca buddhadhammasaṅghaguṇāsaṁyuttā thutighosā",
  "atk-s0503a8:73_4": "ca sabbā disā pūrayamānā mukhasambhāsā viya ahesuṁ. Devasupaṇṇanāgayakkhagandhabbamanussānaṁ",
  "atk-s0503a8:73_5": "akkhīni amatapānaṁ viya labhiṁsu. Imasmiṁ pana ṭhāne ṭhatvā padasahassehi gamanavaṇṇanaṁ",
  "atk-s0503a8:73_6": "vattuṁ vaṭṭati. Tatriyaṁ mukhamattaṁ –",
  "atk-s0503a8:74": "‘‘Evaṁ sabbaṅgasampanno, kampayanto vasundharaṁ;",
  "atk-s0503a8:75": "Aheṭhayanto pāṇāni, yāti lokavināyako.",
  "atk-s0503a8:76": "‘‘Dakkhiṇaṁ paṭhamaṁ pādaṁ, uddharanto narāsabho;",
  "atk-s0503a8:77": "Gacchanto sirisampanno, sobhate dvipaduttamo.",
  "atk-s0503a8:78": "‘‘Gacchato buddhaseṭṭhassa, heṭṭhā pādatalaṁ mudu;",
  "atk-s0503a8:79": "Samaṁ samphusate bhūmiṁ, rajasānupalimpati.",
  "atk-s0503a8:80": "‘‘Ninnaṁ ṭhānaṁ unnamati, gacchante lokanāyake;",
  "atk-s0503a8:81": "Unnatañca samaṁ hoti, pathavī ca acetanā.",
  "atk-s0503a8:82": "‘‘Pāsāṇā sakkharā ceva, kathalā khāṇukaṇṭakā;",
  "atk-s0503a8:83": "Sabbe maggā vivajjanti, gacchante lokanāyake.",
  "atk-s0503a8:84": "‘‘Nātidūre uddharati, naccāsanne ca nikkhipaṁ;",
  "atk-s0503a8:85": "Aghaṭṭayanto niyyāti, ubho jāṇū ca gopphake.",
  "atk-s0503a8:86": "‘‘Nātisīghaṁ pakkamati, sampannacaraṇo muni;",
  "atk-s0503a8:87": "Na cāpi saṇikaṁ yāti, gacchamāno samāhito.",
  "atk-s0503a8:88": "‘‘Uddhaṁ adho ca tiriyaṁ, disañca vidisaṁ tathā;",
  "atk-s0503a8:89": "Na pekkhamāno so yāti, yugamattaṁvapekkhati.",
  "atk-s0503a8:90": "‘‘Nāgavikkantacāro so, gamane sobhate jino;",
  "atk-s0503a8:91": "Cāruṁ gacchati lokaggo, hāsayanto sadevake.",
  "atk-s0503a8:92": "‘‘Usabharājāva sobhanto, cārucārīva kesarī;",
  "atk-s0503a8:93": "Tosayanto bahū satte, gāmaṁ seṭṭho upāgamī’’ti. –",
  "atk-s0503a8:94_0": "Vaṇṇakālo nāma kiresa. Evaṁvidhesu kālesu bhagavato sarīravaṇṇe vā guṇavaṇṇe vā dhammakathikassa",
  "atk-s0503a8:94_1": "thāmoyeva pamāṇaṁ, cuṇṇiyapadehi gāthābandhehi yattakaṁ sakkoti, tattakaṁ vattabbaṁ.",
  "atk-s0503a8:94_2": "‘‘Dukkathita’’nti vā ‘‘atitthena pakkhando’’ti vā na vattabbo. Aparimāṇavaṇṇā hi",
  "atk-s0503a8:94_3": "buddhā bhagavanto, tesaṁ buddhāpi anavasesato vaṇṇaṁ vattuṁ asamatthā. Sakalampi",
  "atk-s0503a8:94_4": "hi kappaṁ vaṇṇentā pariyosāpetuṁ na sakkonti, pageva itarā pajāti. Iminā sirivilāsena",
  "atk-s0503a8:94_5": "alaṅkatappaṭiyattaṁ pāṭaligāmaṁ pāvisi , pavisitvā bhagavā pasannacittena janena",
  "atk-s0503a8:94_6": "pupphagandhadhūmavāsacuṇṇādīhi pūjiyamāno āvasathāgāraṁ pāvisi. Tena vuttaṁ – ‘‘atha",
  "atk-s0503a8:94_7": "kho bhagavā nivāsetvā pattacīvaramādāya saddhiṁ bhikkhusaṅghena yena āvasathāgāraṁ tenupasaṅkamī’’ti.",
  "atk-s0503a8:95_0": "Pādepakkhāletvāti yadipi bhagavato pāde rajojallaṁ na upalimpati, tesaṁ pana upāsakānaṁ",
  "atk-s0503a8:95_1": "kusalābhivuddhiṁ ākaṅkhanto paresaṁ diṭṭhānugatiṁ āpajjanatthañca bhagavā pāde pakkhāleti.",
  "atk-s0503a8:95_2": "Apica upādinnakasarīraṁ nāma sītaṁ kātabbampi hotīti etadatthampi bhagavā nhānapādadhovanādīni",
  "atk-s0503a8:95_3": "karotiyeva. Bhagavantaṁyeva purakkhatvāti bhagavantaṁ purato katvā. Tattha bhagavā",
  "atk-s0503a8:95_4": "bhikkhūnañceva upāsakānañca majjhe nisinno gandhodakena nhāpetvā dukūlacumbaṭakena",
  "atk-s0503a8:95_5": "vodakaṁ katvā jātihiṅgulakena majjitvā rattakambalena paliveṭhetvā pīṭhe ṭhapitā",
  "atk-s0503a8:95_6": "rattasuvaṇṇaghanapaṭimā viya ativirocittha.",
  "atk-s0503a8:96": "Ayaṁ panettha porāṇānaṁ vaṇṇabhaṇanamaggo –",
  "atk-s0503a8:97": "‘‘Gantvāna maṇḍalamāḷaṁ, nāgavikkantacāraṇo;",
  "atk-s0503a8:98": "Obhāsayanto lokaggo, nisīdi varamāsane.",
  "atk-s0503a8:99": "‘‘Tahiṁ nisinno naradammasārathi,",
  "atk-s0503a8:100": "Devātidevo satapuññalakkhaṇo;",
  "atk-s0503a8:101": "Buddhāsane majjhagato virocati,",
  "atk-s0503a8:102": "Suvaṇṇanikkhaṁ viya paṇḍukambale.",
  "atk-s0503a8:103": "‘‘Nekkhaṁ jambonadasseva, nikkhittaṁ paṇḍukambale;",
  "atk-s0503a8:104": "Virocati vītamalo, maṇiverocano yathā.",
  "atk-s0503a8:105": "‘‘Mahāsālova samphullo, merurājāvalaṅkato;",
  "atk-s0503a8:106": "Suvaṇṇayūpasaṅkāso, padumo kokanado yathā.",
  "atk-s0503a8:107": "‘‘Jalanto dīparukkhova, pabbatagge yathā sikhī;",
  "atk-s0503a8:108": "Devānaṁ pārichattova, sabbaphullo virocatī’’ti.",
  "atk-s0503a8:109_0": "Pāṭaligāmiyeupāsake āmantesīti yasmā tesu upāsakesu bahū janā sīlesu patiṭṭhitā,",
  "atk-s0503a8:109_1": "tasmā paṭhamaṁ tāva sīlavipattiyā ādīnavaṁ pakāsetvā pacchā sīlasampadāya ānisaṁsaṁ",
  "atk-s0503a8:109_2": "dassetuṁ, ‘‘pañcime gahapatayo’’tiādinā dhammadesanatthaṁ āmantesi.",
  "atk-s0503a8:110_0": "Tattha dussīloti nissīlo. Sīlavipannoti vipannasīlo bhinnasaṁvaro. Ettha ca ‘‘dussīlo’’ti",
  "atk-s0503a8:110_1": "padena puggalassa sīlābhāvo vutto. So panassa sīlābhāvo duvidho asamādānena vā samādinnassa",
  "atk-s0503a8:110_2": "bhedena vāti. Tesu purimo na tathā sāvajjo, yathā dutiyo sāvajjataro. Yathādhippetādīnavanimittaṁ",
  "atk-s0503a8:110_3": "sīlābhāvaṁ puggalādhiṭṭhānāya desanāya dassetuṁ, ‘‘sīlavipanno’’ti vuttaṁ. Tena ‘‘dussīlo’’ti",
  "atk-s0503a8:110_4": "padassa atthaṁ dasseti. Pamādādhikaraṇanti pamādakāraṇā. Idañca suttaṁ gahaṭṭhānaṁ",
  "atk-s0503a8:110_5": "vasena āgataṁ, pabbajitānampi pana labbhateva. Gahaṭṭho hi yena sippaṭṭhānena jīvikaṁ",
  "atk-s0503a8:110_6": "kappeti yadi kasiyā yadi vāṇijjāya yadi gorakkhena, pāṇātipātādivasena pamatto taṁ",
  "atk-s0503a8:110_7": "taṁ yathākālaṁ sampādetuṁ na sakkoti, athassa kammaṁ vinassati. Māghātakāle pana",
  "atk-s0503a8:110_8": "pāṇātipātādīni karonto daṇḍavasena mahatiṁ bhogajāniṁ nigacchati. Pabbajito dussīlo",
  "atk-s0503a8:110_9": "pamādakāraṇā sīlato buddhavacanato jhānato sattaariyadhanato ca jāniṁ nigacchati.",
  "atk-s0503a8:111_0": "Pāpako kittisaddoti gahaṭṭhassa ‘‘asuko amukakule jāto dussīlo pāpadhammo pariccattaidhalokaparaloko",
  "atk-s0503a8:111_1": "salākabhattamattampi na detī’’ti parisamajjhe pāpako kittisaddo abbhuggacchati. Pabbajitassa",
  "atk-s0503a8:111_2": "‘‘asuko nāma thero satthu sāsane pabbajitvā nāsakkhi sīlāni rakkhituṁ, na buddhavacanaṁ",
  "atk-s0503a8:111_3": "gahetuṁ, vejjakammādīhi jīvati, chahi agāravehi samannāgato’’ti evaṁ pāpako kittisaddo abbhuggacchati.",
  "atk-s0503a8:112_0": "Avisāradoti gahaṭṭho tāva avassaṁ bahūnaṁ sannipātaṭṭhāne ‘‘koci mama kammaṁ jānissati,",
  "atk-s0503a8:112_1": "atha maṁ nindissati, rājakulassa vā dassessatī’’ti sabhayo upasaṅkamati, maṅkubhūto",
  "atk-s0503a8:112_2": "pattakkhandho adhomukho nisīdati, visārado hutvā kathetuṁ na sakkoti. Pabbajitopi",
  "atk-s0503a8:112_3": "bahubhikkhusaṅghe sannipatite ‘‘avassaṁ koci mama kammaṁ jānissati, atha me uposathampi",
  "atk-s0503a8:112_4": "pavāraṇampi ṭhapetvā sāmaññato cāvetvā nikkaḍḍhissatī’’ti sabhayo upasaṅkamati, visārado",
  "atk-s0503a8:112_5": "hutvā kathetuṁ na sakkoti. Ekacco pana dussīlopi samāno susīlo viya carati, sopi",
  "atk-s0503a8:112_6": "ajjhāsayena maṅku hotiyeva.",
  "atk-s0503a8:113_0": "Sammūḷho kālaṁ karotīti dussīlassa hi maraṇamañce nipannassa dussīlakammāni samādāya",
  "atk-s0503a8:113_1": "pavattitaṭṭhānāni āpāthaṁ āgacchanti. So ummīletvā idhalokaṁ, nimīletvā paralokaṁ",
  "atk-s0503a8:113_2": "passati. Tassa cattāro apāyā kammānurūpaṁ upaṭṭhahanti, sattisatena pahariyamāno",
  "atk-s0503a8:113_3": "viya aggijālābhighātena jhāyamāno viya ca hoti. So ‘‘vāretha, vārethā’’ti viravantova",
  "atk-s0503a8:113_4": "marati. Tena vuttaṁ – ‘‘sammūḷho kālaṁ karotī’’ti.",
  "atk-s0503a8:114_0": "Kāyassabhedāti upādinnakkhandhapariccāgā. Paraṁ maraṇāti tadanantaraṁ abhinibbattakkhandhaggahaṇā.",
  "atk-s0503a8:114_1": "Atha vā kāyassa bhedāti jīvitindriyassa upacchedā. Paraṁ maraṇāti cutito uddhaṁ.",
  "atk-s0503a8:114_2": "Apāyantiādi sabbaṁ nirayavevacanaṁ. Nirayo hi saggamokkhahetubhūtā puññasaṅkhātā",
  "atk-s0503a8:114_3": "ayā apetattā, sukhānaṁ vā ayassa, āgamanassa vā abhāvā apāyo. Dukkhassa gati paṭisaraṇanti",
  "atk-s0503a8:114_4": "duggati, dosabahulatāya vā duṭṭhena kammunā nibbattā gatīti duggati. Vivasā nipatanti",
  "atk-s0503a8:114_5": "ettha dukkatakārinoti vinipāto, vinassantā vā ettha nipatanti sambhijjamānaṅgapaccaṅgāti",
  "atk-s0503a8:114_6": "vinipāto. Natthi ettha assādasaññito ayoti nirayo.",
  "atk-s0503a8:115_0": "Atha vā apāyaggahaṇena tiracchānayoniṁ dīpeti. Tiracchānayoni hi apāyo sugatito apetattā,",
  "atk-s0503a8:115_1": "na duggati mahesakkhānaṁ nāgarājādīnaṁ sambhavato. Duggatiggahaṇena pettivisayaṁ",
  "atk-s0503a8:115_2": "dīpeti. So hi apāyo ceva duggati ca sugatito apetattā, dukkhassa ca gatibhūtattā,",
  "atk-s0503a8:115_3": "na tu vinipāto asurasadisaṁ avinipatitattā petamahiddhikānampi vijjamānattā. Vinipātaggahaṇena",
  "atk-s0503a8:115_4": "asurakāyaṁ dīpeti. So hi yathāvuttenaṭṭhena ‘‘apāyo’’ ceva ‘‘duggati’’ ca sabbasampattisamussayehi",
  "atk-s0503a8:115_5": "vinipatitattā ‘‘vinipāto’’ti ca vuccati. Nirayaggahaṇena avīciādikaṁ anekappakāraṁ",
  "atk-s0503a8:115_6": "nirayameva dīpeti. Upapajjatīti nibbattati.",
  "atk-s0503a8:116_0": "Ānisaṁsakathā vuttavipariyāyena veditabbā. Ayaṁ pana viseso – sīlavāti samādānavasena",
  "atk-s0503a8:116_1": "sīlavā. Sīlasampannoti parisuddhaṁ paripuṇṇañca katvā sīlassa samādānena sīlasampanno.",
  "atk-s0503a8:116_2": "Bhogakkhandhanti bhogarāsiṁ. Sugatiṁ saggaṁ lokanti ettha sugatiggahaṇena manussagatipi",
  "atk-s0503a8:116_3": "saṅgayhati, saggaggahaṇena devagati eva. Tattha sundarā gati sugati, rūpādīhi visayehi",
  "atk-s0503a8:116_4": "suṭṭhu aggoti saggo, so sabbopi lujjanapalujjanaṭṭhena lokoti.",
  "atk-s0503a8:117_0": "Pāṭaligāmiyeupāsake bahudeva rattiṁ dhammiyā kathāyāti aññāyapi pāḷimuttāya dhammakathāya",
  "atk-s0503a8:117_1": "ceva āvasathānumodanakathāya ca. Tadā hi bhagavā yasmā ajātasattunā tattha pāṭaliputtanagaraṁ",
  "atk-s0503a8:117_2": "māpentena aññesu gāmanigamajanapadarājadhānīsu ye sīlācārasampannā kuṭumbikā, te",
  "atk-s0503a8:117_3": "ānetvā dhanadhaññagharavatthukhettavatthādīni ceva parihārañca dāpetvā nivesiyanti.",
  "atk-s0503a8:117_4": "Tasmā pāṭaligāmiyā upāsakā ānisaṁsadassāvitāya visesato sīlagarukā sabbaguṇānañca",
  "atk-s0503a8:117_5": "sīlassa adhiṭṭhānabhāvato tesaṁ paṭhamaṁ sīlānisaṁse pakāsetvā tato paraṁ ākāsagaṅgaṁ",
  "atk-s0503a8:117_6": "otārento viya, pathavojaṁ ākaḍḍhanto viya, mahājambuṁ matthake gahetvā cālento viya,",
  "atk-s0503a8:117_7": "yojanikamadhukaṇḍaṁ cakkayantena pīḷetvā madhurasaṁ pāyamāno viya pāṭaligāmikānaṁ",
  "atk-s0503a8:117_8": "upāsakānaṁ hitasukhāvahaṁ pakiṇṇakakathaṁ kathento ‘‘āvāsadānaṁ nāmetaṁ gahapatayo",
  "atk-s0503a8:117_9": "mahantaṁ puññaṁ, tumhākaṁ āvāso mayā paribhutto, bhikkhusaṅghena ca paribhutto, mayā",
  "atk-s0503a8:117_10": "ca bhikkhusaṅghena ca paribhutte pana dhammaratanenapi paribhuttoyeva hoti. Evaṁ",
  "atk-s0503a8:117_11": "tīhi ratanehi paribhutte aparimeyyo ca vipāko, apica āvāsadānasmiṁ dinne sabbadānaṁ",
  "atk-s0503a8:117_12": "dinnameva hoti, bhūmaṭṭhakapaṇṇasālāya vā sākhāmaṇḍapassa vā saṅghaṁ uddissa katassa",
  "atk-s0503a8:117_13": "ānisaṁso paricchindituṁ na sakkā. Āvāsadānānubhāvena hi bhave nibbattamānassapi sampīḷitagabbhavāso",
  "atk-s0503a8:117_14": "nāma na hoti, dvādasahattho ovarako viyassa mātukucchi asambādhova hotī’’ti evaṁ",
  "atk-s0503a8:117_15": "nānānayehi vicittaṁ bahuṁ dhammakathaṁ kathetvā –",
  "atk-s0503a8:118": "‘‘Sītaṁ uṇhaṁ paṭihanti, tato vāḷamigāni ca;",
  "atk-s0503a8:119": "Sarīsape ca makase, sisire cāpi vuṭṭhiyo.",
  "atk-s0503a8:120": "‘‘Tato vātātapo ghoro, sañjāto paṭihaññati;",
  "atk-s0503a8:121": "Leṇatthañca sukhatthañca, jhāyituñca vipassituṁ.",
  "atk-s0503a8:122": "‘‘Vihāradānaṁ saṅghassa, aggaṁ buddhena vaṇṇitaṁ;",
  "atk-s0503a8:123": "Tasmā hi paṇḍito poso, sampassaṁ atthamattano.",
  "atk-s0503a8:124": "‘‘Vihāre kāraye ramme, vāsayettha bahussute;",
  "atk-s0503a8:125": "Tesaṁ annañca pānañca, vatthasenāsanāni ca.",
  "atk-s0503a8:126": "‘‘Dadeyya ujubhūtesu, vippasannena cetasā;",
  "atk-s0503a8:127": "Te tassa dhammaṁ desenti, sabbadukkhāpanūdanaṁ;",
  "atk-s0503a8:128": "Yaṁ so dhammaṁ idhaññāya, parinibbāti anāsavo’’ti. (cūḷava. 295) –",
  "atk-s0503a8:129_0": "Evaṁ ayampi āvāsadāne ānisaṁsoti bahudeva rattiṁ atirekataraṁ diyaḍḍhayāmaṁ āvāsadānānisaṁsakathaṁ",
  "atk-s0503a8:129_1": "kathesi. Tattha imā gāthā tāva saṅgahaṁ āruḷhā, pakiṇṇakadhammadesanā pana saṅgahaṁ",
  "atk-s0503a8:129_2": "nārohati. Sandassetvātiādīni vuttatthāneva.",
  "atk-s0503a8:130_0": "Abhikkantāti atikkantā dve yāmā gatā. Yassa dāni kālaṁ maññathāti yassa gamanassa",
  "atk-s0503a8:130_1": "tumhe kālaṁ maññatha, gamanakālo tumhākaṁ, gacchathāti vuttaṁ hoti. Kasmā pana bhagavā",
  "atk-s0503a8:130_2": "te uyyojesīti? Anukampāya. Tiyāmarattiñhi tattha nisīditvā vītināmentānaṁ tesaṁ sarīre",
  "atk-s0503a8:130_3": "ābādho uppajjeyyāti, bhikkhusaṅghepi ca vippabhātasayananisajjāya okāso laddhuṁ vaṭṭati,",
  "atk-s0503a8:130_4": "iti ubhayānukampāya uyyojesīti. Suññāgāranti pāṭiyekkaṁ suññāgāraṁ nāma tattha natthi.",
  "atk-s0503a8:130_5": "Tena kira gahapatayo tasseva āvasathāgārassa ekapasse paṭasāṇiyā parikkhipāpetvā",
  "atk-s0503a8:130_6": "kappiyamañcaṁ paññāpetvā tattha kappiyapaccattharaṇaṁ attharitvā upari suvaṇṇarajatatārakāgandhamālādipaṭimaṇḍitaṁ",
  "atk-s0503a8:130_7": "vitānaṁ bandhitvā telappadīpaṁ āropesuṁ ‘‘appeva nāma satthā dhammāsanato vuṭṭhāya",
  "atk-s0503a8:130_8": "thokaṁ vissamitukāmo idha nipajjeyya, evaṁ no idaṁ āvasathāgāraṁ bhagavatā catūhi",
  "atk-s0503a8:130_9": "iriyāpathehi paribhuttaṁ dīgharattaṁ hitāya sukhāya bhavissatī’’ti. Satthāpi tadeva",
  "atk-s0503a8:130_10": "sandhāya tattha saṅghāṭiṁ paññāpetvā sīhaseyyaṁ kappesi. Taṁ sandhāya vuttaṁ ‘‘suññāgāraṁ",
  "atk-s0503a8:130_11": "pāvisī’’ti. Tattha pādadhovanaṭṭhānato paṭṭhāya yāva dhammāsanā agamāsi, ettake ṭhāne",
  "atk-s0503a8:130_12": "gamanaṁ nipphannaṁ. Dhammāsanaṁ patvā thokaṁ aṭṭhāsi, idaṁ tattha ṭhānaṁ. Bhagavā",
  "atk-s0503a8:130_13": "dve yāme dhammāsane nisīdi, ettake ṭhāne nisajjā nipphannā. Upāsake uyyojetvā dhammāsanato",
  "atk-s0503a8:130_14": "oruyha yathāvutte ṭhāne sīhaseyyaṁ kappesi. Evaṁ taṁ ṭhānaṁ bhagavatā catūhi iriyāpathehi",
  "atk-s0503a8:130_15": "paribhuttaṁ ahosīti.",
  "atk-s0503a8:131_0": "Sunidhavassakārāti sunidho ca vassakāro ca dve brāhmaṇā. Magadhamahāmattāti magadharañño",
  "atk-s0503a8:131_1": "mahāamaccā, magadharaṭṭhe vā mahāmattā mahatiyā issariyamattāya samannāgatāti mahāmattā.",
  "atk-s0503a8:131_2": "Pāṭaligāme nagaraṁ māpentīti pāṭaligāmasaṅkhāte bhūmipadese nagaraṁ māpenti. Vajjīnaṁ",
  "atk-s0503a8:131_3": "paṭibāhāyāti licchavirājūnaṁ āyamukhappacchindanatthaṁ. Sahassasahassevāti ekekavaggavasena",
  "atk-s0503a8:131_4": "sahassaṁ sahassaṁ hutvā. Vatthūnīti gharavatthūni. Cittāni namanti nivesanāni māpetunti",
  "atk-s0503a8:131_5": "rañño rājamahāmattānañca nivesanāni māpetuṁ vatthuvijjāpāṭhakānaṁ cittāni namanti.",
  "atk-s0503a8:131_6": "Te kira attano sippānubhāvena heṭṭhāpathaviyaṁ tiṁsahatthamatte ṭhāne ‘‘idha nāgaggāho,",
  "atk-s0503a8:131_7": "idha yakkhaggāho, idha bhūtaggāho, idha pāsāṇo vā khāṇuko vā atthī’’ti jānanti. Te",
  "atk-s0503a8:131_8": "tadā sippaṁ jappetvā devatāhi saddhiṁ sammantayamānā viya māpenti.",
  "atk-s0503a8:132_0": "Atha vā nesaṁ sarīre devatā adhimuccitvā tattha tattha nivesanāni māpetuṁ cittaṁ",
  "atk-s0503a8:132_1": "nāmenti. Tā catūsu koṇesu khāṇuke koṭṭetvā vatthumhi gahitamatte paṭivigacchanti.",
  "atk-s0503a8:132_2": "Saddhakulānaṁ saddhā devatā tathā karonti, assaddhakulānaṁ assaddhā devatā. Kiṁkāraṇā?",
  "atk-s0503a8:132_3": "Saddhānañhi evaṁ hoti ‘‘idha manussā nivesanaṁ māpentā paṭhamaṁ bhikkhusaṅghaṁ nisīdāpetvā",
  "atk-s0503a8:132_4": "maṅgalaṁ vadāpessanti, atha mayaṁ sīlavantānaṁ dassanaṁ dhammakathaṁ pañhavissajjanaṁ",
  "atk-s0503a8:132_5": "anumodanaṁ sotuṁ labhissāma, manussā ca dānaṁ datvā amhākaṁ pattiṁ dassantī’’ti.",
  "atk-s0503a8:132_6": "Assaddhā devatāpi ‘‘attano icchānurūpaṁ tesaṁ paṭipattiṁ passituṁ, kathañca sotuṁ",
  "atk-s0503a8:132_7": "labhissāmā’’ti tathā karonti.",
  "atk-s0503a8:133_0": "Tāvatiṁsehīti yathā hi ekasmiṁ kule ekaṁ paṇḍitamanussaṁ, ekasmiñca vihāre ekaṁ bahussutaṁ",
  "atk-s0503a8:133_1": "bhikkhuṁ upādāya ‘‘asukakule manussā paṇḍitā, asukavihāre bhikkhū bahussutā’’ti saddo",
  "atk-s0503a8:133_2": "abbhuggacchati, evameva sakkaṁ devarājānaṁ, vissakammañca devaputtaṁ upādāya ‘‘tāvatiṁsā",
  "atk-s0503a8:133_3": "paṇḍitā’’ti saddo abbhuggato. Tenāha ‘‘tāvatiṁsehī’’ti. Seyyathāpītiādinā devehi",
  "atk-s0503a8:133_4": "tāvatiṁsehi saddhiṁ mantetvā viya sunidhavassakārā nagaraṁ māpentīti dasseti.",
  "atk-s0503a8:134_0": "Yāvatā, ānanda, ariyaṁ āyatananti yattakaṁ ariyamanussānaṁ osaraṇaṭṭhānaṁ nāma atthi.",
  "atk-s0503a8:134_1": "Yāvatā vaṇippathoti yattakaṁ vāṇijānaṁ āhaṭabhaṇḍassa rāsivasena kayavikkayaṭṭhānaṁ",
  "atk-s0503a8:134_2": "nāma, vāṇijānaṁ vasanaṭṭhānaṁ vā atthi. Idaṁ agganagaranti tesaṁ ariyāyatanavaṇippathānaṁ",
  "atk-s0503a8:134_3": "idaṁ nagaraṁ aggaṁ bhavissati jeṭṭhakaṁ pāmokkhaṁ. Puṭabhedananti bhaṇḍapuṭabhedanaṭṭhānaṁ,",
  "atk-s0503a8:134_4": "bhaṇḍabhaṇḍikānaṁ mocanaṭṭhānanti vuttaṁ hoti. Sakalajambudīpe aladdhabhaṇḍampi hi",
  "atk-s0503a8:134_5": "idheva labhissanti, aññattha vikkayaṁ agacchantāpi idheva vikkayaṁ gacchissanti,",
  "atk-s0503a8:134_6": "tasmā idheva puṭaṁ bhindissantīti attho. Āyānampi hi catūsu dvāresu cattāri, sabhāyaṁ",
  "atk-s0503a8:134_7": "ekanti evaṁ divase divase pañcasatasahassāni tattha uṭṭhahissanti. Tāni sabhāvāni āyānīti dasseti.",
  "atk-s0503a8:135_0": "Aggito vātiādīsu samuccayattho vāsaddo, agginā ca udakena ca mithubhedena ca nassissatīti",
  "atk-s0503a8:135_1": "attho. Tassa hi eko koṭṭhāso agginā nassissati, nibbāpetuṁ na sakkhissanti, ekaṁ",
  "atk-s0503a8:135_2": "koṭṭhāsaṁ gaṅgā gahetvā gamissati, eko iminā akathitaṁ amussa, amunā akathitaṁ imassa",
  "atk-s0503a8:135_3": "vadantānaṁ pisuṇavācānaṁ vasena bhinnānaṁ manussānaṁ aññamaññabhedena vinassissati.",
  "atk-s0503a8:135_4": "Evaṁ vatvā bhagavā paccūsakāle gaṅgātīraṁ gantvā katamukhadhovano bhikkhācāravelaṁ āgamayamāno nisīdi.",
  "atk-s0503a8:136_0": "Sunidhavassakārāpi ‘‘amhākaṁ rājā samaṇassa gotamassa upaṭṭhāko , so amhe upagate",
  "atk-s0503a8:136_1": "pucchissati ‘satthā kira pāṭaligāmaṁ agamāsi, kiṁ tassa santikaṁ upasaṅkamittha,",
  "atk-s0503a8:136_2": "na upasaṅkamitthā’ti. ‘Upasaṅkamimhā’ti ca vutte ‘nimantayittha, na nimantayitthā’ti",
  "atk-s0503a8:136_3": "pucchissati. ‘Na nimantayimhā’ti ca vutte amhākaṁ dosaṁ āropetvā niggaṇhissati, idañcāpi",
  "atk-s0503a8:136_4": "mayaṁ akataṭṭhāne nagaraṁ māpema, samaṇassa kho pana gotamassa gatagataṭṭhāne kāḷakaṇṇisattā",
  "atk-s0503a8:136_5": "paṭikkamanti, taṁ mayaṁ nagaramaṅgalaṁ vācāpessāmā’’ti cintetvā satthāraṁ upasaṅkamitvā",
  "atk-s0503a8:136_6": "nimantayiṁsu. Tena vuttaṁ – ‘‘atha kho sunidhavassakārā’’tiādi.",
  "atk-s0503a8:137": "Pubbaṇhasamayanti pubbaṇhe kāle. Nivāsetvāti gāmapavesananīhārena nivāsanaṁ nivāsetvā kāyabandhanaṁ bandhitvā. Pattacīvaramādāyāti cīvaraṁ pārupitvā pattaṁ hatthena gahetvā.",
  "atk-s0503a8:138_0": "Sīlavantetthāti sīlavanto ettha attano vasanaṭṭhāne. Saññateti kāyavācācittehi saññate.",
  "atk-s0503a8:138_1": "Tāsaṁ dakkhiṇamādiseti saṅghassa dinne cattāro paccaye tāsaṁ gharadevatānaṁ ādiseyya",
  "atk-s0503a8:138_2": "pattiṁ dadeyya. Pūjitā pūjayantīti ‘‘ime manussā amhākaṁ ñātakāpi na honti, evampi",
  "atk-s0503a8:138_3": "no pattiṁ dentī’’ti ārakkhaṁ susaṁvihitaṁ karonti suṭṭhu ārakkhaṁ karonti. Mānitā",
  "atk-s0503a8:138_4": "mānayantīti kālānukālaṁ balikammakaraṇena mānitā ‘‘ete manussā amhākaṁ ñātakāpi na",
  "atk-s0503a8:138_5": "honti, tathāpi catupañcachamāsantaraṁ no balikammaṁ karontī’’ti mānenti uppannaparissayaṁ",
  "atk-s0503a8:138_6": "haranti. Tato nanti tato taṁ paṇḍitajātikaṁ purisaṁ. Orasanti ure ṭhapetvā vaḍḍhitaṁ,",
  "atk-s0503a8:138_7": "yathā mātā orasaṁ puttaṁ anukampati, uppannaparissayaharaṇatthamevassa yathā vāyamati,",
  "atk-s0503a8:138_8": "evaṁ anukampantīti attho. Bhadrāni passatīti sundarāni passati.",
  "atk-s0503a8:139_0": "Anumoditvāti tehi tadā pasutapuññassa anumodanavasena tesaṁ dhammakathaṁ katvā. Sunidhavassakārāpi",
  "atk-s0503a8:139_1": "‘‘yā tattha devatā āsuṁ, tāsaṁ dakkhiṇamādise’’ti bhagavato vacanaṁ sutvā devatānaṁ",
  "atk-s0503a8:139_2": "pattiṁ adaṁsu. Taṁ gotamadvāraṁ nāma ahosīti tassa nagarassa yena dvārena bhagavā",
  "atk-s0503a8:139_3": "nikkhami, taṁ gotamadvāraṁ nāma ahosi. Gaṅgāya pana uttaraṇatthaṁ anotiṇṇattā gotamatitthaṁ",
  "atk-s0503a8:139_4": "nāma nāhosi. Pūrāti puṇṇā. Samatittikāti taṭasamaṁ udakassa tittā bharitā. Kākapeyyāti",
  "atk-s0503a8:139_5": "tīre ṭhitakākehi pātuṁ sakkuṇeyyaudakā. Dvīhipi padehi ubhatokūlasamaṁ paripuṇṇabhāvameva",
  "atk-s0503a8:139_6": "dasseti. Uḷumpanti pāragamanatthāya dārūni saṅghāṭetvā āṇiyo koṭṭetvā kataṁ. Kullanti",
  "atk-s0503a8:139_7": "veḷudaṇḍādike valliādīhi bandhitvā kataṁ.",
  "atk-s0503a8:140_0": "Etamatthaṁviditvāti etaṁ mahājanassa gaṅgodakamattassapi kevalaṁ tarituṁ asamatthataṁ,",
  "atk-s0503a8:140_1": "attano pana bhikkhusaṅghassa ca atigambhīravitthataṁ saṁsāramahaṇṇavaṁ taritvā ṭhitabhāvañca",
  "atk-s0503a8:140_2": "sabbākārato viditvā tadatthaparidīpanaṁ imaṁ udānaṁ udānesi.",
  "atk-s0503a8:141_0": "Tattha aṇṇavanti sabbantimena paricchedena yojanamattaṁ gambhīrassa ca vitthatassa",
  "atk-s0503a8:141_1": "ca udakaṭṭhānassetaṁ adhivacanaṁ. Saranti saritvā gamanato idha nadī adhippetā. Idaṁ",
  "atk-s0503a8:141_2": "vuttaṁ hoti – ye gambhīravitthataṁ saṁsāraṇṇavaṁ taṇhāsaritañca taranti, te ariyamaggasaṅkhātaṁ",
  "atk-s0503a8:141_3": "setuṁ katvāna visajja pallalāni anāmasitvāva udakabharitāni ninnaṭṭhānāni, ayaṁ pana",
  "atk-s0503a8:141_4": "idaṁ appamattakaṁ udakaṁ taritukāmo kullañhi jano pabandhati kullaṁ bandhituṁ āyāsaṁ",
  "atk-s0503a8:141_5": "āpajjati. Tiṇṇā medhāvino janāti ariyamaggañāṇasaṅkhātāya medhāya samannāgatattā",
  "atk-s0503a8:141_6": "medhāvino buddhā ca buddhasāvakā ca vinā eva kullena tiṇṇā paratīre patiṭṭhitāti.",
  "atk-s0503a8:142": "Chaṭṭhasuttavaṇṇanā niṭṭhitā.",
  "atk-s0503a8:143": "7. Dvidhāpathasuttavaṇṇanā",
  "atk-s0503a8:144_0": "77. Sattame addhānamaggapaṭipannoti addhānasaṅkhātaṁ dīghamaggaṁ paṭipanno gacchanto",
  "atk-s0503a8:144_1": "hoti. Nāgasamālenāti evaṁnāmakena therena. Pacchāsamaṇenāti ayaṁ tadā bhagavato upaṭṭhāko",
  "atk-s0503a8:144_2": "ahosi. Tena naṁ pacchāsamaṇaṁ katvā maggaṁ paṭipajji. Bhagavato hi paṭhamabodhiyaṁ",
  "atk-s0503a8:144_3": "vīsativassāni anibaddhā upaṭṭhākā ahesuṁ, tato paraṁ yāva parinibbānā pañcavīsativassāni",
  "atk-s0503a8:144_4": "āyasmā ānando chāyāva upaṭṭhāsi. Ayaṁ pana anibaddhupaṭṭhākakālo. Tena vuttaṁ – ‘‘āyasmatā",
  "atk-s0503a8:144_5": "nāgasamālena pacchāsamaṇenā’’ti. Dvidhāpathanti dvidhābhūtaṁ maggaṁ. ‘‘Dvedhāpatha’’ntipi",
  "atk-s0503a8:144_6": "paṭhanti āyasmā nāgasamālo attanā pubbe tattha kataparicayattā ujubhāvañcassa sandhāya",
  "atk-s0503a8:144_7": "vadati ‘‘ayaṁ, bhante bhagavā, pantho’’ti.",
  "atk-s0503a8:145_0": "Bhagavā pana tadā tassa saparissayabhāvaṁ ñatvā tato aññaṁ maggaṁ gantukāmo ‘‘ayaṁ,",
  "atk-s0503a8:145_1": "nāgasamāla, pantho’’ti āha. ‘‘Saparissayo’’ti ca vutte asaddahitvā ‘‘bhagavā na tattha",
  "atk-s0503a8:145_2": "parissayo’’ti vadeyya, tadassa dīgharattaṁ ahitāya dukkhāyāti ‘‘saparissayo’’ti na",
  "atk-s0503a8:145_3": "kathesi. Tikkhattuṁ ‘‘ayaṁ pantho, iminā gacchāmā’’ti vatvā catutthavāre ‘‘na bhagavā",
  "atk-s0503a8:145_4": "iminā maggena gantuṁ icchati, ayameva ca ujumaggo, handāhaṁ bhagavato pattacīvaraṁ",
  "atk-s0503a8:145_5": "datvā iminā maggena gamissāmī’’ti cintetvā satthu pattacīvaraṁ dātuṁ asakkonto bhūmiyaṁ",
  "atk-s0503a8:145_6": "ṭhapetvā paccupaṭṭhitena dukkhasaṁvattanikena kammunā codiyamāno bhagavato vacanaṁ",
  "atk-s0503a8:145_7": "anādiyitvāva pakkāmi. Tena vuttaṁ – ‘‘atha kho āyasmā nāgasamālo bhagavato pattacīvaraṁ",
  "atk-s0503a8:145_8": "tattheva chamāyaṁ nikkhipitvā pakkāmī’’ti. Tattha bhagavato pattacīvaranti attano",
  "atk-s0503a8:145_9": "hatthagataṁ bhagavato pattacīvaraṁ. Tatthevāti tasmiṁyeva magge chamāyaṁ pathaviyaṁ",
  "atk-s0503a8:145_10": "nikkhipitvā pakkāmi. Idaṁ vo bhagavā pattacīvaraṁ, sace icchatha, gaṇhatha, yadi",
  "atk-s0503a8:145_11": "attanā icchitamaggaṁyeva gantukāmatthāti adhippāyo. Bhagavāpi attano pattacīvaraṁ",
  "atk-s0503a8:145_12": "sayameva gahetvā yathādhippetaṁ maggaṁ paṭipajji.",
  "atk-s0503a8:146_0": "Antarāmagge corā nikkhamitvāti tadā kira pañcasatā purisā luddā lohitapāṇino rājāparādhino",
  "atk-s0503a8:146_1": "hutvā araññaṁ pavisitvā corikāya jīvikaṁ kappentā ‘‘pāripanthikabhāvena rañño āyapathaṁ",
  "atk-s0503a8:146_2": "pacchindissāmā’’ti maggasamīpe araññe tiṭṭhanti. Te theraṁ tena maggena gacchantaṁ",
  "atk-s0503a8:146_3": "disvā ‘‘ayaṁ samaṇo iminā maggena āgacchati, avaḷañjitabbaṁ maggaṁ vaḷañjeti, amhākaṁ",
  "atk-s0503a8:146_4": "atthibhāvaṁ na jānāti, handa naṁ jānāpessāmā’’ti kujjhitvā gahanaṭṭhānato vegena",
  "atk-s0503a8:146_5": "nikkhamitvā sahasā theraṁ bhūmiyaṁ pātetvā hatthapādehi koṭṭetvā mattikāpattañcassa",
  "atk-s0503a8:146_6": "bhinditvā cīvaraṁ khaṇḍākhaṇḍikaṁ chinditvā pabbajitattā ‘‘taṁ na hanāma, ito paṭṭhāya",
  "atk-s0503a8:146_7": "imassa maggassa parissayabhāvaṁ jānāhī’’ti vissajjesuṁ. Tena vuttaṁ – ‘‘atha kho",
  "atk-s0503a8:146_8": "āyasmato…pe… vipphālesu’’nti.",
  "atk-s0503a8:147_0": "Bhagavāpi ‘‘ayaṁ tena maggena gato corehi bādhito maṁ pariyesitvā idāneva āgamissatī’’ti",
  "atk-s0503a8:147_1": "ñatvā thokaṁ gantvā maggā okkamma aññatarasmiṁ rukkhamūle nisīdi. Āyasmāpi kho nāgasamālo",
  "atk-s0503a8:147_2": "paccāgantvā satthārā gatamaggameva gahetvā gacchanto tasmiṁ rukkhamūle bhagavantaṁ",
  "atk-s0503a8:147_3": "passitvā upasaṅkamitvā vanditvā taṁ pavattiṁ sabbaṁ ārocesi. Tena vuttaṁ – ‘‘atha",
  "atk-s0503a8:147_4": "kho āyasmā nāgasamālo…pe… saṅghāṭiñca vipphālesu’’nti.",
  "atk-s0503a8:148": "Etamatthaṁ viditvāti etaṁ āyasmato nāgasamālassa attano vacanaṁ anādiyitvā akhemantamaggagamanaṁ, attano ca khemantamaggagamanaṁ viditvā tadatthadīpanaṁ imaṁ udānaṁ udānesi.",
  "atk-s0503a8:149_0": "Tattha saddhiṁ caranti saha caranto. Ekato vasanti idaṁ tasseva vevacanaṁ, saha vasantoti",
  "atk-s0503a8:149_1": "attho . Misso aññajanena vedagūti veditabbaṭṭhena vedasaṅkhātena catusaccaariyamaggañāṇena",
  "atk-s0503a8:149_2": "gatattā adhigatattā, vedassa vā sakalassa ñeyyassa pāraṁ gatattā vedagū. Attano hitāhitaṁ",
  "atk-s0503a8:149_3": "na jānātīti añño, avidvā bāloti attho. Tena aññena janena misso sahacaraṇamattena",
  "atk-s0503a8:149_4": "misso. Vidvā pajahāti pāpakanti tena vedagūbhāvena vidvā jānanto pāpakaṁ abhaddakaṁ",
  "atk-s0503a8:149_5": "attano dukkhāvahaṁ pajahāti, pāpakaṁ vā akalyāṇapuggalaṁ pajahāti. Yathā kiṁ? Koñco",
  "atk-s0503a8:149_6": "khīrapakova ninnaganti yathā koñcasakuṇo udakamissite khīre upanīte vinā toyaṁ khīramattasseva",
  "atk-s0503a8:149_7": "pivanato khīrapako ninnaṭṭhānagamanena ninnagasaṅkhātaṁ udakaṁ pajahāti vajjeti,",
  "atk-s0503a8:149_8": "evaṁ paṇḍito kira duppaññapuggalehi ṭhānanisajjādīsu sahabhūtopi ācārena te pajahāti,",
  "atk-s0503a8:149_9": "na kadācipi sammisso hoti.",
  "atk-s0503a8:150": "Sattamasuttavaṇṇanā niṭṭhitā.",
  "atk-s0503a8:151": "8. Visākhāsuttavaṇṇanā",
  "atk-s0503a8:152_0": "78. Aṭṭhame visākhāya migāramātuyā nattā kālaṅkatā hotīti visākhāya mahāupāsikāya",
  "atk-s0503a8:152_1": "puttassa dhītā kumārikā kālaṅkatā hoti. Sā kira vattasampannā sāsane abhippasannā",
  "atk-s0503a8:152_2": "mahāupāsikāya gehaṁ paviṭṭhānaṁ bhikkhūnaṁ bhikkhunīnañca attanā kātabbaveyyāvaccaṁ",
  "atk-s0503a8:152_3": "purebhattaṁ pacchābhattañca appamattā akāsi, attano pitāmahiyā cittānukūlaṁ paṭipajji.",
  "atk-s0503a8:152_4": "Tena visākhā gehato bahi gacchantī sabbaṁ tassāyeva bhāraṁ katvā gacchati, rūpena",
  "atk-s0503a8:152_5": "ca dassanīyā pāsādikā, iti sā tassā visesato piyā manāpā ahosi. Sā rogābhibhūtā kālamakāsi.",
  "atk-s0503a8:152_6": "Tena vuttaṁ – ‘‘tena kho pana samayena visākhāya migāramātuyā nattā kālaṅkatā hoti",
  "atk-s0503a8:152_7": "piyā manāpā’’ti. Atha mahāupāsikā tassā maraṇena sokaṁ sandhāretuṁ asakkontī dukkhī",
  "atk-s0503a8:152_8": "dummanā sarīranikkhepaṁ kāretvā ‘‘api nāma satthu santikaṁ gatakāle cittassādaṁ labheyya’’nti",
  "atk-s0503a8:152_9": "bhagavantaṁ upasaṅkami. Tena vuttaṁ – ‘‘atha kho visākhā migāramātā’’tiādi. Tattha",
  "atk-s0503a8:152_10": "divā divassāti divasassāpi divā, majjhanhike kāleti attho.",
  "atk-s0503a8:153_0": "Bhagavā visākhāya vaṭṭābhiratiṁ jānanto upāyena sokatanukaraṇatthaṁ ‘‘iccheyyāsi",
  "atk-s0503a8:153_1": "tvaṁ visākhe’’tiādimāha. Tattha yāvatikāti yattakā. Tadā kira satta janakoṭiyo sāvatthiyaṁ",
  "atk-s0503a8:153_2": "paṭivasanti . Taṁ sandhāya bhagavā ‘‘kīvabahukā pana visākhe sāvatthiyā manussā devasikaṁ",
  "atk-s0503a8:153_3": "kālaṁ karontī’’ti pucchi. Visākhā ‘‘dasapi, bhante’’tiādimāha. Tattha tīṇīti tayo.",
  "atk-s0503a8:153_4": "Ayameva vā pāṭho. Avivittāti asuññā.",
  "atk-s0503a8:154_0": "Atha bhagavā attano adhippāyaṁ pakāsento ‘‘api nu tvaṁ kadāci karahaci anallavatthā",
  "atk-s0503a8:154_1": "vā bhaveyyāsi anallakesā vā’’ti āha. Nanu evaṁ sante tayā sabbakālaṁ sokābhibhūtāya",
  "atk-s0503a8:154_2": "matānaṁ puttādīnaṁ amaṅgalūpacāravasena udakorohaṇena allavatthāya allakesāya eva",
  "atk-s0503a8:154_3": "bhavitabbanti dasseti. Taṁ sutvā upāsikā saṁvegajātā ‘‘no hetaṁ, bhante’’ti paṭikkhipitvā",
  "atk-s0503a8:154_4": "piyavatthuṁ vippaṭisārato attano cittassa nivattabhāvaṁ satthu ārocentī ‘‘alaṁ me,",
  "atk-s0503a8:154_5": "bhante, tāvabahukehi puttehi ca nattārehi cā’’ti āha.",
  "atk-s0503a8:155_0": "Athassā bhagavā ‘‘dukkhaṁ nāmetaṁ piyavatthunimittaṁ, yattakāni piyavatthūni, tattakāni",
  "atk-s0503a8:155_1": "dukkhāni. Tasmā sukhakāmena dukkhappaṭikūlena sabbaso piyavatthuto cittaṁ vivecetabba’’nti",
  "atk-s0503a8:155_2": "dhammaṁ desento ‘‘yesaṁ kho visākhe sataṁ piyāni, sataṁ tesaṁ dukkhānī’’tiādimāha.",
  "atk-s0503a8:155_3": "Tattha sataṁ piyānīti sataṁ piyāyitabbavatthūni. ‘‘Sataṁ piya’’ntipi keci paṭhanti.",
  "atk-s0503a8:155_4": "Ettha ca yasmā ekato paṭṭhāya yāva dasa, tāva saṅkhyā saṅkhyeyyappadhānā, tasmā ‘‘yesaṁ",
  "atk-s0503a8:155_5": "dasa piyāni, dasa tesaṁ dukkhānī’’tiādinā pāḷi āgatā. Keci pana ‘‘yesaṁ dasa piyānaṁ,",
  "atk-s0503a8:155_6": "dasa nesaṁ dukkhāna’’ntiādinā paṭhanti, taṁ na sundaraṁ. Yasmā pana vīsatito paṭṭhāya",
  "atk-s0503a8:155_7": "yāva sataṁ, tāva saṅkhyā saṅkhyeyyappadhānāva, tasmā tatthāpi saṅkhyeyyappadhānataṁyeva",
  "atk-s0503a8:155_8": "gahetvā ‘‘yesaṁ kho visākhe sataṁ piyāni, sataṁ tesaṁ dukkhānī’’tiādinā pāḷi āgatā.",
  "atk-s0503a8:155_9": "Sabbesampi ca ‘‘yesaṁ ekaṁ piyaṁ, ekaṁ tesaṁ dukkha’’nti pāṭho, na pana dukkhassāti.",
  "atk-s0503a8:155_10": "Etasmiñhi pakkhe ekarasā ekajjhāsayā ca bhagavato desanā hoti. Tasmā yathāvuttanayāva pāḷi veditabbā.",
  "atk-s0503a8:156_0": "Etamatthaṁviditvā sokaparidevādikaṁ cetasikaṁ kāyikañca dukkhaṁ piyavatthunimittaṁ",
  "atk-s0503a8:156_1": "piyavatthumhi sati hoti, asati na hotīti etamatthaṁ sabbākārato jānitvā tadatthaparidīpanaṁ",
  "atk-s0503a8:156_2": "imaṁ udānaṁ udānesi.",
  "atk-s0503a8:157_0": "Tassattho – ñātibhogarogasīladiṭṭhibyasanehi phuṭṭhassa anto nijjhāyantassa bālassa",
  "atk-s0503a8:157_1": "cittasantāpalakkhaṇā ye keci mudumajjhādibhedena yādisā tādisā sokā vā tehiyeva phuṭṭhassa",
  "atk-s0503a8:157_2": "sokuddehakasamuṭṭhāpitavacīvippalāpalakkhaṇā paridevitā vā aniṭṭhaphoṭṭhabbapaṭihatakāyassa",
  "atk-s0503a8:157_3": "kāyapīḷanalakkhaṇā dukkhā vā tathā avuttatthassa vikappanatthena vāsaddena gahitā",
  "atk-s0503a8:157_4": "domanassūpāyāsādayo vā nissayabhedena ca anekarūpā nānāvidhā imasmiṁ sattaloke dissanti",
  "atk-s0503a8:157_5": "upalabbhanti, sabbepi ete piyaṁ piyajātikaṁ sattaṁ saṅkhārañca paṭicca nissāya āgamma",
  "atk-s0503a8:157_6": "paccayaṁ katvā pabhavanti nibbattanti. Tasmiṁ pana yathāvutte piyavatthumhi piye",
  "atk-s0503a8:157_7": "asante piyabhāvakare chandarāge pahīne na kadācipi ete bhavanti. Vuttañhetaṁ – ‘‘piyato",
  "atk-s0503a8:157_8": "jāyatī soko…pe… pemato jāyatī soko’’ti ca ādi (dha. pa. 212-213). Tathā ‘‘piyappabhūtā",
  "atk-s0503a8:157_9": "kalahā vivādā, paridevasokā sahamaccharehī’’ti ca ādi (su. ni. 869). Ettha ca ‘‘paridevitā",
  "atk-s0503a8:157_10": "vā dukkhā vā’’ti liṅgavipallāsena vuttaṁ, ‘‘paridevitāni vā dukkhāni vā’’ti vattabbe",
  "atk-s0503a8:157_11": "vibhattilopo vā katoti veditabbo.",
  "atk-s0503a8:158_0": "Tasmā hi te sukhino vītasokāti yasmā piyappabhūtā sokādayo yesaṁ natthi, tasmā te",
  "atk-s0503a8:158_1": "eva sukhino vītasokā nāma. Ke pana te? Yesaṁ piyaṁ natthi kuhiñci loke yesaṁ ariyānaṁ",
  "atk-s0503a8:158_2": "sabbaso vītarāgattā katthacipi sattaloke saṅkhāraloke ca piyaṁ piyabhāvo ‘‘putto’’ti",
  "atk-s0503a8:158_3": "vā ‘‘bhātā’’ti vā ‘‘bhaginī’’ti vā ‘‘bhariyā’’ti vā piyaṁ piyāyanaṁ piyabhāvo natthi,",
  "atk-s0503a8:158_4": "saṅkhāralokepi ‘‘etaṁ mama santakaṁ, imināhaṁ imaṁ nāma sukhaṁ labhāmi labhissāmī’’ti",
  "atk-s0503a8:158_5": "piyaṁ piyāyanaṁ piyabhāvo natthi. Tasmā asokaṁ virajaṁ patthayāno, piyaṁ na kayirātha",
  "atk-s0503a8:158_6": "kuhiñci loketi yasmā ca sukhino nāma vītasokā, vītasokattāva katthacipi visaye piyabhāvo",
  "atk-s0503a8:158_7": "natthi, tasmā attano yathāvuttasokābhāvena ca asokaṁ asokabhāvaṁ rāgarajādivigamanena",
  "atk-s0503a8:158_8": "virajaṁ virajabhāvaṁ arahattaṁ, sokassa rāgarajādīnañca abhāvahetubhāvato vā ‘‘asokaṁ",
  "atk-s0503a8:158_9": "viraja’’nti laddhanāmaṁ nibbānaṁ patthayāno kattukamyatākusalacchandassa vasena chandajāto",
  "atk-s0503a8:158_10": "katthaci loke rūpādidhamme antamaso samathavipassanādhammepi piyaṁ piyabhāvaṁ viyāyanaṁ",
  "atk-s0503a8:158_11": "na kayirātha na uppādeyya. Vuttañhetaṁ – ‘‘dhammāpi vo, bhikkhave, pahātabbā, pageva",
  "atk-s0503a8:158_12": "adhammā’’ti (ma. ni. 1.240).",
  "atk-s0503a8:159": "Aṭṭhamasuttavaṇṇanā niṭṭhitā.",
  "atk-s0503a8:160": "9. Paṭhamadabbasuttavaṇṇanā",
  "atk-s0503a8:161_0": "79. Navame āyasmāti piyavacanaṁ. Dabboti tassa therassa nāmaṁ. Mallaputtoti mallarājassa",
  "atk-s0503a8:161_1": "putto. So hi āyasmā padumuttarassa bhagavato pādamūle katābhinīhāro kappasatasahassaṁ",
  "atk-s0503a8:161_2": "upacitapuññasañcayo amhākaṁ bhagavato kāle mallarājassa devikā kucchiyaṁ nibbatto",
  "atk-s0503a8:161_3": "katādhikārattā jātiyā sattavassikakāleyeva mātāpitaro upasaṅkamitvā pabbajjaṁ yāci.",
  "atk-s0503a8:161_4": "Te ca ‘‘pabbajitvāpi ācāraṁ tāva sikkhatu, sace taṁ nābhiramissati, idheva āgamissatī’’ti",
  "atk-s0503a8:161_5": "anujāniṁsu. So satthāraṁ upasaṅkamitvā pabbajjaṁ yāci. Satthāpissa upanissayasampattiṁ",
  "atk-s0503a8:161_6": "oloketvā pabbajjaṁ anujāni. Tassa pabbajjāsamaye dinnaovādena bhavattayaṁ ādittaṁ",
  "atk-s0503a8:161_7": "viya upaṭṭhāsi. So vipassanaṁ paṭṭhapetvā khuraggeyeva arahattaṁ pāpuṇi. Yaṁkiñci",
  "atk-s0503a8:161_8": "sāvakena pattabbaṁ, ‘‘tisso vijjā catasso paṭisambhidā chaḷabhiññā nava lokuttaradhammā’’ti",
  "atk-s0503a8:161_9": "evamādikaṁ sabbaṁ adhigantvā asītiyā mahāsāvakesu abbhantaro ahosi. Vuttañhetaṁ tena āyasmatā –",
  "atk-s0503a8:162": "‘‘Mayā kho jātiyā sattavassena arahattaṁ sacchikataṁ, yaṁkiñci sāvakena pattabbaṁ, sabbaṁ taṁ anuppattaṁ mayā’’tiādi (pārā. 380).",
  "atk-s0503a8:163_0": "Yena bhagavā tenupasaṅkamīti so kirāyasmā ekadivasaṁ rājagahe piṇḍāya caritvā pacchābhattaṁ",
  "atk-s0503a8:163_1": "piṇḍapātappaṭikkanto bhagavato vattaṁ dassetvā divāṭṭhānaṁ gantvā udakakumbhato udakaṁ",
  "atk-s0503a8:163_2": "gahetvā pāde pakkhāletvā gattāni sītiṁ katvā cammakkhaṇḍaṁ paññāpetvā nisinno kālaparicchedaṁ",
  "atk-s0503a8:163_3": "katvā samāpattiṁ samāpajji. Athāyasmā yathākālaparicchedaṁ samāpattito vuṭṭhahitvā",
  "atk-s0503a8:163_4": "attano āyusaṅkhāre olokesi. Tassa te parikkhīṇā katipayamuhuttikā upaṭṭhahiṁsu. So",
  "atk-s0503a8:163_5": "cintesi – ‘‘na kho metaṁ patirūpaṁ, yamahaṁ satthu anārocetvā sabrahmacārīhi ca avidito",
  "atk-s0503a8:163_6": "idha yathānisinnova parinibbāyissāmi. Yaṁnūnāhaṁ satthāraṁ upasaṅkamitvā parinibbānaṁ",
  "atk-s0503a8:163_7": "anujānāpetvā satthu vattaṁ dassetvā sāsanassa niyyānikabhāvadassanatthaṁ mayhaṁ iddhānubhāvaṁ",
  "atk-s0503a8:163_8": "vibhāvento ākāse nisīditvā tejodhātuṁ samāpajjitvā parinibbāyeyyaṁ. Evaṁ sante ye",
  "atk-s0503a8:163_9": "mayi assaddhā appasannā, tesampi pasādo uppajjissati, tadassa tesaṁ dīgharattaṁ hitāya",
  "atk-s0503a8:163_10": "sukhāyā’’ti. Evañca so āyasmā cintetvā bhagavantaṁ upasaṅkamitvā sabbaṁ taṁ tatheva",
  "atk-s0503a8:163_11": "akāsi. Tena vuttaṁ – ‘‘atha kho āyasmā dabbo mallaputto yena bhagavā tenupasaṅkamī’’tiādi.",
  "atk-s0503a8:164_0": "Tattha parinibbānakālo meti ‘‘bhagavā mayhaṁ anupādisesāya nibbānadhātuyā parinibbānakālo",
  "atk-s0503a8:164_1": "upaṭṭhito, tamahaṁ bhagavato ārocetvā parinibbāyitukāmomhī’’ti dasseti. Keci panāhu",
  "atk-s0503a8:164_2": "‘‘na tāva thero jiṇṇo, na ca gilāno, parinibbānāya ca satthāraṁ āpucchati, kiṁ tattha",
  "atk-s0503a8:164_3": "kāraṇaṁ? ‘Mettiyabhūmajakā bhikkhū pubbe maṁ amūlakena pārājikena anuddhaṁsesuṁ,",
  "atk-s0503a8:164_4": "tasmiṁ adhikaraṇe vūpasantepi akkosantiyeva. Tesaṁ saddahitvā aññepi puthujjanā mayi",
  "atk-s0503a8:164_5": "agāravaṁ paribhavañca karonti. Imañca dukkhabhāraṁ niratthakaṁ vahitvā kiṁ payojanaṁ,",
  "atk-s0503a8:164_6": "tasmāhaṁ idāneva parinibbāyissāmī’ti sanniṭṭhānaṁ katvā satthāraṁ āpucchī’’ti. Taṁ",
  "atk-s0503a8:164_7": "akāraṇaṁ. Na hi khīṇāsavā aparikkhīṇe āyusaṅkhāre paresaṁ upavādādibhayena parinibbānāya",
  "atk-s0503a8:164_8": "cetenti ghaṭayanti vāyamanti, na ca paresaṁ pasaṁsādihetu ciraṁ tiṭṭhanti, atha kho",
  "atk-s0503a8:164_9": "saraseneva attano āyusaṅkhārassa parikkhayaṁ āgamenti. Yathāha –",
  "atk-s0503a8:165": "‘‘Nābhikaṅkhāmi maraṇaṁ, nābhikaṅkhāmi jīvitaṁ;",
  "atk-s0503a8:166": "Kālañca paṭikaṅkhāmi, nibbisaṁ bhatako yathā’’ti. (theragā. 196, 606; mi. pa. 2.2.4) –",
  "atk-s0503a8:167": "Bhagavāpissa āyusaṅkhāraṁ oloketvā parikkhīṇabhāvaṁ ñatvā ‘‘yassadāni tvaṁ, dabba, kālaṁ maññasī’’ti āha.",
  "atk-s0503a8:168_0": "Vehāsaṁabbhuggantvāti ākāsaṁ abhiuggantvā, vehāsaṁ gantvāti attho. Abhisaddayogena",
  "atk-s0503a8:168_1": "hi idaṁ upayogavacanaṁ, attho pana bhummavasena veditabbo. Vehāsaṁ abbhuggantvā kiṁ",
  "atk-s0503a8:168_2": "akāsīti āha – ‘‘ākāse antalikkhe pallaṅkena nisīditvā’’tiādi. Tattha tejodhātuṁ samāpajjitvāti",
  "atk-s0503a8:168_3": "tejokasiṇacatutthajjhānasamāpattiṁ samāpajjitvā. Thero hi tadā bhagavantaṁ vanditvā",
  "atk-s0503a8:168_4": "tikkhattuṁ padakkhiṇaṁ katvā ekamantaṁ ṭhito ‘‘bhagavā kappasatasahassaṁ tumhehi",
  "atk-s0503a8:168_5": "saddhiṁ tattha tattha vasanto puññāni karonto imamevatthaṁ sandhāya akāsiṁ, svāyamattho",
  "atk-s0503a8:168_6": "ajja matthakaṁ patto, idaṁ pacchimadassana’’nti āha. Ye tattha puthujjanabhikkhū",
  "atk-s0503a8:168_7": "sotāpannasakadāgāmino ca, tesu ekaccānaṁ mahantaṁ kāruññaṁ ahosi, ekacce ārodanappattā",
  "atk-s0503a8:168_8": "ahesuṁ. Athassa bhagavā cittācāraṁ ñatvā ‘‘tena hi, dabba, mayhaṁ bhikkhusaṅghassa",
  "atk-s0503a8:168_9": "ca iddhipāṭihāriyaṁ dassehī’’ti āha. Tāvadeva sabbo bhikkhusaṅgho sannipati. Athāyasmā",
  "atk-s0503a8:168_10": "dabbo ‘‘ekopi hutvā bahudhā hotī’’tiādinā (paṭi. ma. 1.102; dī. ni. 1.484) nayena",
  "atk-s0503a8:168_11": "āgatāni sāvakasādhāraṇāni sabbāni pāṭihāriyāni dassetvā puna ca bhagavantaṁ vanditvā",
  "atk-s0503a8:168_12": "ākāsaṁ abbhuggantvā ākāse pathaviṁ nimminitvā tattha pallaṅkena nisinno tejokasiṇasamāpattiyā",
  "atk-s0503a8:168_13": "parikammaṁ katvā samāpattiṁ samāpajjitvā vuṭṭhāya sarīraṁ āvajjitvā puna samāpattiṁ",
  "atk-s0503a8:168_14": "samāpajjitvā sarīrajhāpanatejodhātuṁ adhiṭṭhahitvā parinibbāyi. Saha adhiṭṭhānena",
  "atk-s0503a8:168_15": "sabbo kāyo agginā āditto ahosi. Khaṇeneva ca so aggi kappavuṭṭhānaggi viya aṇumattampi",
  "atk-s0503a8:168_16": "saṅkhāragataṁ masimattampi tattha kiñci anavasesento adhiṭṭhānabalena jhāpetvā nibbāyi.",
  "atk-s0503a8:168_17": "Tena vuttaṁ – ‘‘atha kho āyasmā dabbo mallaputto’’tiādi. Tattha vuṭṭhahitvā parinibbāyīti",
  "atk-s0503a8:168_18": "iddhicittato vuṭṭhahitvā bhavaṅgacittena parinibbāyi.",
  "atk-s0503a8:169_0": "Jhāyamānassāti jāliyamānassa. Ḍayhamānassāti tasseva vevacanaṁ. Atha vā jhāyamānassāti",
  "atk-s0503a8:169_1": "jālāpavattikkhaṇaṁ sandhāya vuttaṁ, ḍayhamānassāti vītaccitaṅgārakkhaṇaṁ. Chārikāti",
  "atk-s0503a8:169_2": "bhasmaṁ. Masīti kajjalaṁ. Na paññāyitthāti na passittha, adhiṭṭhānabalena sabbaṁ",
  "atk-s0503a8:169_3": "khaṇeneva antaradhāyitthāti attho. Kasmā pana thero uttarimanussadhammaṁ iddhipāṭihāriyaṁ",
  "atk-s0503a8:169_4": "dassesi, nanu bhagavatā iddhipāṭihāriyakaraṇaṁ paṭikkhittanti ? Na codetabbametaṁ",
  "atk-s0503a8:169_5": "gihīnaṁ sammukhā pāṭihāriyakaraṇassa paṭikkhittattā. Tañca kho vikubbanavasena, na",
  "atk-s0503a8:169_6": "panevaṁ adhiṭṭhānavasena. Ayaṁ panāyasmā dhammasāminā āṇattova pāṭihāriyaṁ dassesi.",
  "atk-s0503a8:170": "Etamatthaṁ viditvāti etaṁ āyasmato dabbassa mallaputtassa anupādāparinibbānaṁ sabbākārato viditvā tadatthaparidīpanaṁ imaṁ udānaṁ udānesi.",
  "atk-s0503a8:171_0": "Tattha abhedi kāyoti sabbo bhūtupādāyapabhedo catusantatirūpakāyo bhijji, anavasesato",
  "atk-s0503a8:171_1": "ḍayhi, antaradhāyi, anuppattidhammataṁ āpajji. Nirodhi saññāti rūpāyatanādigocaratāya",
  "atk-s0503a8:171_2": "rūpasaññādibhedā sabbāpi saññā appaṭisandhikena nirodhena nirujjhi. Vedanā sītibhaviṁsu",
  "atk-s0503a8:171_3": "sabbāti vipākavedanā kiriyavedanāti sabbāpi vedanā appaṭisandhikanirodhena niruddhattā",
  "atk-s0503a8:171_4": "aṇumattampi vedanādarathassa abhāvato sītibhūtā ahesuṁ, kusalākusalavedanā pana arahattaphalakkhaṇeyeva",
  "atk-s0503a8:171_5": "nirodhaṁ gatā. ‘‘Sītirahiṁsū’’tipi paṭhanti, santā niruddhā ahesunti attho. Vūpasamiṁsu",
  "atk-s0503a8:171_6": "saṅkhārāti vipākakiriyappabhedā sabbepi phassādayo saṅkhārakkhandhadhammā appaṭisandhikanirodheneva",
  "atk-s0503a8:171_7": "niruddhattā visesena upasamiṁsu. Viññāṇaṁ atthamāgamāti viññāṇampi vipākakiriyappabhedaṁ",
  "atk-s0503a8:171_8": "sabbaṁ appaṭisandhikanirodheneva atthaṁ vināsaṁ upacchedaṁ agamā agacchi.",
  "atk-s0503a8:172_0": "Iti bhagavā āyasmato dabbassa mallaputtassa pañcannampi khandhānaṁ pubbeyeva kilesābhisaṅkhārupādānassa",
  "atk-s0503a8:172_1": "anavasesato niruddhattā anupādāno viya jātavedo appaṭisandhikanirodhena niruddhabhāvaṁ",
  "atk-s0503a8:172_2": "nissāya pītivegavissaṭṭhaṁ udānaṁ udānesīti.",
  "atk-s0503a8:173": "Navamasuttavaṇṇanā niṭṭhitā.",
  "atk-s0503a8:174": "10. Dutiyadabbasuttavaṇṇanā",
  "atk-s0503a8:175_0": "80. Dasame tatra kho bhagavā bhikkhū āmantesīti bhagavā rājagahe yathābhirantaṁ viharitvā",
  "atk-s0503a8:175_1": "janapadacārikaṁ caranto anukkamena sāvatthiṁ patvā jetavane viharantoyeva yesaṁ bhikkhūnaṁ",
  "atk-s0503a8:175_2": "āyasmato dabbassa mallaputtassa parinibbānaṁ apaccakkhaṁ, tesaṁ taṁ paccakkhaṁ katvā",
  "atk-s0503a8:175_3": "dassetuṁ, yepi ca mettiyabhūmajakehi katena abhūtena abbhācikkhaṇena there gāravarahitā",
  "atk-s0503a8:175_4": "puthujjanā, tesaṁ there bahumānuppādanatthañca āmantesi. Tattha tatrāti vacanasaññāpane",
  "atk-s0503a8:175_5": "nipātamattaṁ. Khoti avadhāraṇe. Tesu ‘‘tatrā’’ti iminā ‘‘bhagavā bhikkhū āmantesī’’ti",
  "atk-s0503a8:175_6": "etesaṁ padānaṁ vuccamānataṁyeva joteti. ‘‘Kho’’ti pana iminā āmantesiyeva, nāssa",
  "atk-s0503a8:175_7": "āmantane koci antarāyo ahosīti imamatthaṁ dasseti. Atha vā tatrāti tasmiṁ ārāme.",
  "atk-s0503a8:175_8": "Khoti vacanālaṅkāre nipāto. Āmantesīti abhāsi. Kasmā pana bhagavā bhikkhūyeva āmantesīti?",
  "atk-s0503a8:175_9": "Jeṭṭhattā seṭṭhattā āsannattā sabbakālaṁ sannihitattā dhammadesanāya visesato bhājanabhūtattā ca.",
  "atk-s0503a8:176_0": "Bhikkhavoti tesaṁ āmantanākāradassanaṁ. Bhadanteti āmantitānaṁ bhikkhūnaṁ gāravena",
  "atk-s0503a8:176_1": "satthu paṭivacanadānaṁ. Tattha ‘‘bhikkhavo’’ti vadanto bhagavā te bhikkhū ālapati.",
  "atk-s0503a8:176_2": "‘‘Bhadante’’ti vadantā te paccālapanti. Apica ‘‘bhikkhavo’’ti iminā karuṇāvipphārasommahadayanissitapubbaṅgamena",
  "atk-s0503a8:176_3": "vacanena te bhikkhū kammaṭṭhānamanasikāradhammapaccavekkhaṇādito nivattetvā attano",
  "atk-s0503a8:176_4": "mukhābhimukhe karoti. ‘‘Bhadante’’ti iminā satthari ādarabahumānagāravadīpanavacanena",
  "atk-s0503a8:176_5": "te bhikkhū attano sussūsataṁ ovādappaṭiggahagāravabhāvañca paṭivedenti. Bhagavato",
  "atk-s0503a8:176_6": "paccassosunti te bhikkhū bhagavato vacanaṁ patiassosuṁ sotukāmataṁ janesuṁ . Etadavocāti",
  "atk-s0503a8:176_7": "bhagavā etaṁ idāni vakkhamānaṁ sakalaṁ suttaṁ abhāsi. Dabbassa, bhikkhave, mallaputtassātiādi",
  "atk-s0503a8:176_8": "anantarasutte vuttatthameva. Etamatthantiādīsupi apubbaṁ natthi, anantarasutte vuttanayeneva veditabbaṁ.",
  "atk-s0503a8:177_0": "Gāthāsu pana ayoghanahatassāti ayo haññati etenāti ayoghanaṁ, kammārānaṁ ayokūṭaṁ",
  "atk-s0503a8:177_1": "ayomuṭṭhi ca. Tena ayoghanena hatassa pahatassa. Keci pana ‘‘ayoghanahatassāti ghanaayopiṇḍaṁ",
  "atk-s0503a8:177_2": "hatassā’’ti atthaṁ vadanti. Eva-saddo cettha nipātamattaṁ. Jalato jātavedasoti jhāyamānassa",
  "atk-s0503a8:177_3": "aggissa. Anādare etaṁ sāmivacanaṁ. Anupubbūpasantassāti anukkamena upasantassa vijjhātassa",
  "atk-s0503a8:177_4": "niruddhassa. Yathā na ñāyate gatīti yathā tassa gati na ñāyati. Idaṁ vuttaṁ hoti",
  "atk-s0503a8:177_5": "– ayomuṭṭhikūṭādinā mahatā ayoghanena hatassa saṁhatassa, kaṁsabhājanādigatassa vā",
  "atk-s0503a8:177_6": "jalamānassa aggissa, tathā uppannassa vā saddassa anukkamena upasantassa suvūpasantassa",
  "atk-s0503a8:177_7": "dasasu disāsu na katthaci gati paññāyati paccayanirodhena appaṭisandhikaniruddhattā.",
  "atk-s0503a8:178_0": "Evaṁ sammāvimuttānanti evaṁ sammā hetunā ñāyena tadaṅgavikkhambhanavimuttipubbaṅgamena",
  "atk-s0503a8:178_1": "ariyamaggena catūhipi upādānehi āsavehi ca vimuttattā sammā vimuttānaṁ, tato eva",
  "atk-s0503a8:178_2": "kāmapabandhasaṅkhātaṁ kāmoghaṁ bhavoghādibhedaṁ avasiṭṭhaṁ oghañca taritvā ṭhitattā",
  "atk-s0503a8:178_3": "kāmabandhoghatārinaṁ suṭṭhu paṭipassambhitasabbakilesavipphanditattā kilesābhisaṅkhāravātehi",
  "atk-s0503a8:178_4": "ca akampanīyatāya acalaṁ anupādisesanibbānasaṅkhātaṁ sabbasaṅkhārūpasamaṁ sukhaṁ",
  "atk-s0503a8:178_5": "pattānaṁ adhigatānaṁ khīṇāsavānaṁ gati devamanussādibhedāsu gatīsu ayaṁ nāmāti paññapetabbatāya",
  "atk-s0503a8:178_6": "abhāvattā paññāpetuṁ natthi na upalabbhati, yathāvuttajātavedo viya apaññattikabhāvameva hi so gatoti attho.",
  "atk-s0503a8:179": "Dasamasuttavaṇṇanā niṭṭhitā.",
  "atk-s0503a8:180": "Niṭṭhitā ca pāṭaligāmiyavaggavaṇṇanā.",
  "atk-s0503a8:181": "Nigamanakathā",
  "atk-s0503a8:182": "Ettāvatāca –",
  "atk-s0503a8:183": "Suvimuttabhavādāno, devadānavamānito;",
  "atk-s0503a8:184": "Pacchinnataṇhāsantāno, pītisaṁvegadīpano.",
  "atk-s0503a8:185": "Saddhammadānanirato, upādānakkhayāvaho;",
  "atk-s0503a8:186": "Tattha tattha udāne ye, udānesi vināyako.",
  "atk-s0503a8:187": "Te sabbe ekato katvā, āropentehi saṅgahaṁ;",
  "atk-s0503a8:188": "Udānamiti saṅgītaṁ, dhammasaṅgāhakehi yaṁ.",
  "atk-s0503a8:189": "Tassa atthaṁ pakāsetuṁ, porāṇaṭṭhakathānayaṁ;",
  "atk-s0503a8:190": "Nissāya yā samāraddhā, atthasaṁvaṇṇanā mayā.",
  "atk-s0503a8:191": "Sā tattha paramatthānaṁ, suttantesu yathārahaṁ;",
  "atk-s0503a8:192": "Pakāsanā paramatthadīpanī nāma nāmato.",
  "atk-s0503a8:193": "Sampattā pariniṭṭhānaṁ, anākulavinicchayā;",
  "atk-s0503a8:194": "Catuttiṁsappamāṇāya, pāḷiyā bhāṇavārato.",
  "atk-s0503a8:195": "Iti taṁ saṅkharontena, yaṁ taṁ adhigataṁ mayā;",
  "atk-s0503a8:196": "Puññaṁ tassānubhāvena, lokanāthassa sāsanaṁ.",
  "atk-s0503a8:197": "Ogāhitvā visuddhāya, sīlādipaṭipattiyā;",
  "atk-s0503a8:198": "Sabbepi dehino hontu, vimuttirasabhāgino.",
  "atk-s0503a8:199": "Ciraṁ tiṭṭhatu lokasmiṁ, sammāsambuddhasāsanaṁ;",
  "atk-s0503a8:200": "Tasmiṁ sagāravā niccaṁ, hontu sabbepi pāṇino.",
  "atk-s0503a8:201": "Sammā vassatu kālena, devopi jagatīpati;",
  "atk-s0503a8:202": "Saddhammanirato lokaṁ, dhammeneva pasāsatūti.",
  "atk-s0503a8:203": "Badaratitthavihāravāsinā ācariyadhammapālattherena",
  "atk-s0503a8:204": "Katāudānassa aṭṭhakathā samattā."
}