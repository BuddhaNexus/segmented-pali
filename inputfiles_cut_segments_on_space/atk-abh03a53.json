{
  "atk-abh03a53:0": "1. Kusalattikavaṇṇanā",
  "atk-abh03a53:1": "1. Paṭiccavāravaṇṇanā",
  "atk-abh03a53:2": "1. Paccayānulomaṁ",
  "atk-abh03a53:3": "(1.) Vibhaṅgavāro",
  "atk-abh03a53:4_0": "53. Idāni yā etā paṇṇattivāre kusalattikaṁ nissāya hetupaccayādivasena ekūnapaññāsaṁ",
  "atk-abh03a53:4_1": "ādiṁ katvā nayamattaṁ dassentena aparimāṇā pucchā dassitā. Tattha kusalākusalādīnaṁ",
  "atk-abh03a53:4_2": "sahuppattiyā abhāvato yā pucchā “kusalaṁ dhammaṁ paṭicca akusalo dhammo uppajjati",
  "atk-abh03a53:4_3": "hetupaccayā”ti evaṁ vissajjanaṁ na labhanti. Tā pahāya yā vissajjanaṁ labhanti, tāyeva",
  "atk-abh03a53:4_4": "vissajjetuṁ ayaṁ kusalaṁ dhammaṁ paṭicca kusalo dhammo uppajjati hetupaccayātiādinā",
  "atk-abh03a53:4_5": "nayena paṭiccavārassa niddesavāro āraddho.",
  "atk-abh03a53:5_0": "Tattha siyā – sace imā hetupaccayādivasena ekūnapaññāsaṁ pucchā sabbaso vissajjanaṁ",
  "atk-abh03a53:5_1": "na labhanti, atha kasmā dassitā? Nanu yā labhanti, tāyeva dassetabbāti? Āma, dassetabbā",
  "atk-abh03a53:5_2": "siyuṁ. Tathā dassiyamānā pana sabbesu tikadukapaṭṭhānādīsu ekekasmiṁ tike, duke,",
  "atk-abh03a53:5_3": "dukatike, tikaduke, tikatike, dukaduke ca saṅkhepaṁ akatvā dassetabbāyeva bhaveyyuṁ.",
  "atk-abh03a53:5_4": "Kasmā? Yasmā yā kusalattike labhanti, na tāyeva vedanāttikādīsu. Dhammānulomapaccanīye",
  "atk-abh03a53:5_5": "ca tikapaṭṭhāne vitakkattikapītittikānaṁ vissajjane sabbāpetā vissajjanaṁ labhanti,",
  "atk-abh03a53:5_6": "tasmā ukkaṭṭhaparicchedena ekekasmiṁ tike yattakāhi pucchāhi bhavitabbaṁ sabbā kusalattike",
  "atk-abh03a53:5_7": "dassitā. Evaṁ dassitāsu hi yā tattha vissajjanaṁ na labhanti, tā pahāya yā labhanti,",
  "atk-abh03a53:5_8": "tā vuccamānā sakkā sukhena vijānitunti sukhena vijānanatthaṁ sabbāpi kusalattike",
  "atk-abh03a53:5_9": "dassitā. Yā panettha vissajjanaṁ na labhanti, tā pahāya yā labhanti, tāyeva vissajjitāti veditabbā.",
  "atk-abh03a53:6_0": "Tattha kusalaṁ dhammaṁ paṭiccāti catubhūmakakusaladhammesu vedanākkhandhādibhedaṁ",
  "atk-abh03a53:6_1": "ekaṁ dhammaṁ paṭicca paṭigantvā sahuppattisaṅkhātena sadisabhāvena patvā, tena saddhiṁ",
  "atk-abh03a53:6_2": "ekato uppattibhāvaṁ upagantvāti attho. Kusalo dhammoti catubhūmakakusaladhammesuyeva",
  "atk-abh03a53:6_3": "saññākkhandhādibhedo eko dhammo. Uppajjatīti uppādato yāva nirodhagamanā uddhaṁ pajjati,",
  "atk-abh03a53:6_4": "nibbattatītipi attho. Attānaṁ labhati, uppādādayo tayopi khaṇe pāpuṇātīti vuttaṁ",
  "atk-abh03a53:6_5": "hoti. Hetupaccayāti kusalahetunā hetupaccayabhāvaṁ sādhentena.",
  "atk-abh03a53:7_0": "Evaṁ “uppajjeyyā”ti pucchāya “uppajjatī”ti vissajjanaṁ vatvā idāni yaṁ dhammaṁ paṭicca",
  "atk-abh03a53:7_1": "yo dhammo uppajjati, taṁ dhammaṁ khandhavasena dassetuṁ kusalaṁ ekaṁ khandhantiādimāha.",
  "atk-abh03a53:7_2": "Tattha ekanti vedanādīsu catūsu yaṁkiñci ekaṁ. Tayo khandhāti yo yo paccayabhāvena",
  "atk-abh03a53:7_3": "gahito, taṁ taṁ ṭhapetvā avasesā tayo khandhā. Tayo khandheti vedanādīsu yo eko khandho",
  "atk-abh03a53:7_4": "uppajjatīti gahito, taṁ ṭhapetvā sese tayo. Dve khandheti vedanāsaññādukādīsu chasu",
  "atk-abh03a53:7_5": "dukesu yekeci dve khandhe paṭicca. Dve khandhāti ye ye paccayabhāvena gahitā, te",
  "atk-abh03a53:7_6": "te ṭhapetvā avasesā dve khandhā kusalahetunā hetupaccayabhāvaṁ sādhentena uppajjantīti attho.",
  "atk-abh03a53:8_0": "Yasmā pana eko khandho ekasseva dvinnaṁyeva vā, dve vā pana ekasseva paccayo nāma",
  "atk-abh03a53:8_1": "natthi, tasmā “ekaṁ khandhaṁ paṭicca eko khandho, ekaṁ khandhaṁ paṭicca dve khandhā,",
  "atk-abh03a53:8_2": "dve khandhe paṭicca eko khandho”ti na vuttaṁ. Kusalaṁ dhammaṁ paṭicca abyākato dhammo",
  "atk-abh03a53:8_3": "uppajjatītiādīsupi vuttanayeneva attho veditabbo. Cittasamuṭṭhānaṁ rūpanti idaṁ paṭiccatthassa",
  "atk-abh03a53:8_4": "sahajātatthattā yaṁ kusalena sahajātañceva hetupaccayañca labhati, taṁ dassetuṁ vuttaṁ.",
  "atk-abh03a53:8_5": "Paratopi evarūpesu ṭhānesu ayameva nayo.",
  "atk-abh03a53:9_0": "Vipākābyākataṁ kiriyābyākatanti ettha hetupaccayābhāvato ahetukaṁ, rūpena saddhiṁ",
  "atk-abh03a53:9_1": "anuppattito āruppavipākañca na gahetabbaṁ. Paṭisandhikkhaṇeti kaṭattārūpasaṅkhātassa",
  "atk-abh03a53:9_2": "abyākatassa abyākataṁ paṭicca uppattidassanatthaṁ vuttaṁ. Vipākābyākatanti tasmiṁ",
  "atk-abh03a53:9_3": "khaṇe vijjamānābyākatavasena vuttaṁ. Khandhe paṭicca vatthu, vatthuṁ paṭicca khandhāti",
  "atk-abh03a53:9_4": "idaṁ kaṭattārūpaggahaṇena vatthumhi gahitepi vatthuṁ paṭicca khandhānaṁ uppattidassanatthaṁ vuttaṁ.",
  "atk-abh03a53:10_0": "Ekaṁ mahābhūtantiādi rūpābyākataṁ paṭicca rūpābyākatassa uppattidassanatthaṁ vuttaṁ.",
  "atk-abh03a53:10_1": "Ekaṁ khandhantiādīsu vuttanayeneva panettha atthayojanā veditabbā. Evaṁ rūpābyākatamhi",
  "atk-abh03a53:10_2": "bhūte paṭicca bhūtānaṁ uppattiṁ vatvā idāni bhūte paṭicca upādārūpānaṁ uppattiṁ dassetuṁ",
  "atk-abh03a53:10_3": "mahābhūtepaṭicca cittasamuṭṭhānantiādi vuttaṁ. Evaṁ sante upādārūpanti ettakameva",
  "atk-abh03a53:10_4": "vattabbaṁ, itaradvayaṁ kasmā vuttanti? Mahābhūtepi paṭicca uppattidassanatthaṁ. Yañhi",
  "atk-abh03a53:10_5": "heṭṭhā “cittasamuṭṭhānañca rūpaṁ kaṭattā ca rūpa”nti dassitaṁ, taṁ na kevalaṁ khandheyeva",
  "atk-abh03a53:10_6": "ca paṭicca uppajjati, mahābhūtepi pana paṭicca uppajjatīti dassanatthamidaṁ vuttanti",
  "atk-abh03a53:10_7": "veditabbaṁ. Tattha cittasamuṭṭhānaṁ pavatteyeva, kaṭattārūpaṁ paṭisandhiyampi. Upādārūpanti",
  "atk-abh03a53:10_8": "tasseva ubhayassa visesanaṁ.",
  "atk-abh03a53:11_0": "Kusale khandhe ca mahābhūte ca paṭiccāti ettha cittasamuṭṭhānāva mahābhūtā gahitā.",
  "atk-abh03a53:11_1": "Cittasamuṭṭhānaṁ rūpanti ettha pana bhūtarūpampi upādārūpampi gahitaṁ. “Ekaṁ mahābhūtaṁ",
  "atk-abh03a53:11_2": "paṭicca tayo mahābhūtā”tiādinā nayena hi bhūtarūpampi khandhe ca mahābhūte ca paṭicca",
  "atk-abh03a53:11_3": "uppajjati. Mahābhūte paṭicca upādārūpanti vuttanayena upādārūpampi. Akusalañca abyākatañcāti",
  "atk-abh03a53:11_4": "pañhāvissajjanesupi eseva nayo. Evaṁ hetupaccaye nava pucchā vissajjitā. Etāyeva",
  "atk-abh03a53:11_5": "hi ettha labbhanti, sesā cattālīsa moghapucchāti na vissajjitā. Iminā upāyena ārammaṇapaccayādīsupi",
  "atk-abh03a53:11_6": "pucchāvissajjanānaṁ attho veditabbo. Tattha tattha pana vicāretabbayuttakameva vicārayissāma.",
  "atk-abh03a53:12_0": "54. Ārammaṇapaccaye tāva rūpassa ārammaṇapaccayavasena anuppattito tāsu navasu rūpamissakā",
  "atk-abh03a53:12_1": "pahāya tissova pucchā vissajjitā. Teneva ca kāraṇena “vatthuṁ paṭicca khandhā”ti",
  "atk-abh03a53:12_2": "vatvā “khandhe paṭicca vatthū”ti na vuttaṁ. Na hi taṁ ārammaṇapaccayena uppajjati.",
  "atk-abh03a53:13": "55. Adhipatipaccaye vipākābyākatanti lokuttarameva sandhāya vuttaṁ. Tenevettha “paṭisandhikkhaṇe”ti na gahitaṁ. Sesaṁ hetupaccayasadisameva.",
  "atk-abh03a53:14": "56. Anantarasamantaresupi rūpaṁ na labbhatīti ārammaṇapaccaye viya tissova pucchā.",
  "atk-abh03a53:15_0": "57. Sahajātapaccaye paṭisandhikkhaṇeti pañcavokāre paṭisandhivasena vuttaṁ. Heṭṭhā",
  "atk-abh03a53:15_1": "pana paccayavibhaṅge “okkantikkhaṇe”ti āgataṁ tampi iminā saddhiṁ atthato ekaṁ, byañjanamattameva",
  "atk-abh03a53:15_2": "hettha nānanti. Apica “tiṇṇaṁ sannipātā gabbhassa avakkanti hotī”ti vacanato okkantīti",
  "atk-abh03a53:15_3": "pañcavokārapaṭisandhiyāvetaṁ nāmaṁ. Paṭisandhīti sabbabhavasādhāraṇaṁ. Idha pana",
  "atk-abh03a53:15_4": "“kaṭattā ca rūpa”ntiādivacanato pañcavokārapaṭisandhiyeva adhippetā. Sā hi rūpassapi",
  "atk-abh03a53:15_5": "arūpassapi paccayabhāvañceva paccayuppannabhāvañca saṅgaṇhāti, tasmā paripuṇṇavissajjanā",
  "atk-abh03a53:15_6": "hotīti gahitā. Bāhiraṁ ekaṁ mahābhūtanti anindriyabaddhesu pathavīpāsāṇādīsu mahābhūtaṁ",
  "atk-abh03a53:15_7": "sandhāya vuttaṁ. Paccayavibhaṅgavārasmiñhi cattāro mahābhūtāti ajjhattikañca bāhirañca",
  "atk-abh03a53:15_8": "ekato katvā gahitaṁ. Saṅkhepadesanā hi sā. Ayaṁ pana vitthāradesanā, tasmā sabbaṁ",
  "atk-abh03a53:15_9": "vibhajitvā dassento “bāhiraṁ ekaṁ mahābhūta”ntiādimāha. Asaññasattānaṁ ekaṁ mahābhūtaṁ",
  "atk-abh03a53:15_10": "paṭiccāti dvisantatisamuṭṭhānabhūtavasena vuttaṁ. Mahābhūte paṭicca kaṭattārūpanti",
  "atk-abh03a53:15_11": "idaṁ pana kammasamuṭṭhānavaseneva vuttaṁ. Upādārūpanti utusamuṭṭhānavaseneva.",
  "atk-abh03a53:16": "58. Aññamaññapaccaye khandhe paṭicca vatthu, vatthuṁ paṭicca khandhāti catunnampi khandhānaṁ ekato vatthunā aññamaññapaccayataṁ dassetuṁ vuttaṁ.",
  "atk-abh03a53:17_0": "59. Nissayapaccaye yasmā paṭiccattho nāma sahajātattho, tasmā yā heṭṭhā paccayavibhaṅgavāre",
  "atk-abh03a53:17_1": "cakkhāyatanādīnaṁ nissayapaccayatā dassitā, na sā gahitā. Cakkhāyatanādīni hi purejātāni",
  "atk-abh03a53:17_2": "hutvā paccayā honti, idha sahajātameva labbhati. Teneva vuttaṁ – “nissayapaccayo",
  "atk-abh03a53:17_3": "sahajātapaccayasadiso”ti.",
  "atk-abh03a53:18_0": "60. Upanissayapaccaye rūpassa upanissayapaccayābhāvā tīṇeva vissajjanāni labbhanti,",
  "atk-abh03a53:18_1": "tena vuttaṁ “ārammaṇapaccayasadisa”nti. Tattha kiñcāpi na sabbe kusalākusalābyākatā",
  "atk-abh03a53:18_2": "ārammaṇūpanissayaṁ labhanti, ye pana labhanti, tesaṁ vasenetaṁ vuttanti veditabbaṁ.",
  "atk-abh03a53:19_0": "61. Purejātapaccaye vatthuṁ purejātapaccayāti vatthuṁ paṭicca vatthunā purejātapaccayataṁ",
  "atk-abh03a53:19_1": "sādhentena uppajjantīti attho. Vipākābyākataṁ ekaṁ khandhanti ettha yaṁ vipākābyākatassa",
  "atk-abh03a53:19_2": "vatthu okkantikkhaṇe sahajātapaccayo hoti, taṁ purejātapaccayabhājaniyattā idha na",
  "atk-abh03a53:19_3": "gahetabbaṁ. Yepi kusalādayo āruppe purejātapaccayaṁ na labhanti, tepi purejātapaccayabhājaniyatoyeva",
  "atk-abh03a53:19_4": "idha na gahetabbā. Ārammaṇaṁ pana niyamato purejātapaccayabhāvaṁ na labhati. Rūpāyatanādīni",
  "atk-abh03a53:19_5": "hi cakkhuviññāṇādīnaṁyeva purejātapaccayataṁ sādhenti, manoviññāṇadhātuyā atītānāgatānipi",
  "atk-abh03a53:19_6": "ārammaṇaṁ hontiyeva. Tasmā idha na gahitaṁ. Khandhavasena hi ayaṁ desanā, na viññāṇadhātuvasena.",
  "atk-abh03a53:19_7": "“Vipākābyākataṁ ekaṁ khandha”nti desanāya ca sabbāpi viññāṇadhātuyo gahitā, na cakkhuviññāṇadhātuādayo evāti.",
  "atk-abh03a53:20_0": "Pacchājāto kusalākusalānaṁ paccayo na hoti, abyākatassapi upatthambhakova na janako,",
  "atk-abh03a53:20_1": "tasmā “uppajjati pacchājātapaccayā”ti evaṁ vattabbo ekadhammopi natthīti pacchājātapaccayavasena",
  "atk-abh03a53:20_2": "vissajjanaṁ na kataṁ.",
  "atk-abh03a53:21": "62. Āsevanapaccaye kāmaṁ sabbā kiriyā āsevanapaccayaṁ na labhanti, labbhamānavasena pana “kiriyābyākata”nti vuttaṁ. Tasmā javanakiriyāvettha gahitāti veditabbā.",
  "atk-abh03a53:22_0": "63. Kammapaccaye kusalākusalesu ekakkhaṇiko kammapaccayo veditabbo, tathā kiriyābyākate.",
  "atk-abh03a53:22_1": "Vipākābyākate pana nānākkhaṇikopi, tathā paṭisandhikkhaṇe mahābhūtānaṁ. Cittasamuṭṭhānānaṁ",
  "atk-abh03a53:22_2": "pana ekakkhaṇiko. Kaṭattārūpānaṁ nānākkhaṇikova tathā asaññasattarūpānaṁ. Kaṭattārūpaṁ",
  "atk-abh03a53:22_3": "panettha jīvitindriyaṁ. Sesaṁ na ekantato kammasamuṭṭhānattā upādārūpanti vuttaṁ.",
  "atk-abh03a53:22_4": "Evaṁ santepi idha kammasamuṭṭhānameva adhippetaṁ.",
  "atk-abh03a53:23_0": "64. Vipākapaccaye kusalākusalaṁ kiriyañca na labbhatīti abyākatavaseneva vissajjanaṁ",
  "atk-abh03a53:23_1": "kataṁ. Cittasamuṭṭhānanti vipākacittasamuṭṭhānameva. Kaṭattārūpanti yathālābhavasena",
  "atk-abh03a53:23_2": "indriyarūpañca vatthurūpañca. Upādārūpanti tadavasesaṁ tasmiṁ samaye vijjamānakaṁ upādārūpaṁ.",
  "atk-abh03a53:24_0": "65. Āhārapaccaye sabbesampi kusalādīnaṁ khandhānaṁ cittasamuṭṭhānarūpassa ca arūpāhāravasena",
  "atk-abh03a53:24_1": "uppatti veditabbā, tathā paṭisandhikkhaṇe mahābhūtānaṁ. Cittasamuṭṭhānanti bhavaṅgādicittasamuṭṭhānaṁ.",
  "atk-abh03a53:24_2": "Āhārasamuṭṭhānanti kabaḷīkārāhārasamuṭṭhānaṁ. Cittasamuṭṭhānanti kusalākusalacittasamuṭṭhānameva.",
  "atk-abh03a53:24_3": "Paccayavibhaṅgavāre āhārapaṭipāṭiyā paṭhamaṁ kabaḷīkāro āhāro dassito, idha pana",
  "atk-abh03a53:24_4": "kusalaṁ dhammanti pucchāvasena paṭhamaṁ arūpāhārā dassitāti veditabbā.",
  "atk-abh03a53:25_0": "66. Indriyapaccaye paccayavibhaṅge indriyapaṭipāṭiyā paṭhamaṁ cakkhundriyādīni dassitāni,",
  "atk-abh03a53:25_1": "idha pana kusalādipucchāvasena paṭhamaṁ arūpindriyānaṁ paccayatā dassitā. Tattha",
  "atk-abh03a53:25_2": "kusalādīsu yathālābhavasena arūpindriyā gahetabbā. Asaññasattānaṁ bhūtarūpesupi jīvitindriyanti.",
  "atk-abh03a53:26": "67. Jhānamaggapaccayesu hetupaccayasadisameva vissajjanaṁ, tenevettha “hetupaccayasadisa”nti vuttaṁ.",
  "atk-abh03a53:27": "68. Sampayuttapaccaye vissajjanaṁ ārammaṇapaccayagatikaṁ, tenevettha “ārammaṇapaccayasadisa”nti vuttaṁ.",
  "atk-abh03a53:28_0": "69. Vippayuttapaccaye vatthuṁ vippayuttapaccayāti vatthuṁ paṭicca vippayuttapaccayā,",
  "atk-abh03a53:28_1": "vatthunā vippayuttapaccayataṁ sādhentena uppajjantīti attho. Khandhe vippayuttapaccayāti",
  "atk-abh03a53:28_2": "khandhe paṭicca vippayuttapaccayā, khandhehi vippayuttapaccayataṁ sādhentehi uppajjatīti",
  "atk-abh03a53:28_3": "attho. Khandhā vatthuṁ vippayuttapaccayāti vatthuṁ paṭicca khandhā vippayuttapaccayā.",
  "atk-abh03a53:28_4": "Vatthunā vippayuttapaccayataṁ sādhentena uppajjantīti attho. Cittasamuṭṭhānarūpaṁ",
  "atk-abh03a53:28_5": "khandhe vippayuttapaccayāti khandhe paṭicca vippayuttapaccayā cittasamuṭṭhānaṁ rūpaṁ",
  "atk-abh03a53:28_6": "khandhehi vippayuttapaccayataṁ sādhentehi uppajjatīti attho. Sesavissajjanesupi vatthuṁ",
  "atk-abh03a53:28_7": "vippayuttapaccayātiādīsupi vuttanayenevattho veditabbo. Vipākābyākate cettha vatthuggahaṇena",
  "atk-abh03a53:28_8": "cakkhādīni saṅgahitabbāni. Ekaṁ mahābhūtantiādi rūpābyākatassa paccayabhāvaṁ dassetuṁ",
  "atk-abh03a53:28_9": "vuttaṁ. Cittasamuṭṭhānanti abyākatacittasamuṭṭhānampi kusalākusalacittasamuṭṭhānampi.",
  "atk-abh03a53:29": "70. Atthipaccaye sabbaṁ sahajātapaccayagatikaṁ. Tenevettha “sahajātapaccayasadisa”nti vuttaṁ.",
  "atk-abh03a53:30_0": "71-72. Natthivigatā ārammaṇapaccayagatikā, avigataṁ sahajātagatikaṁ. Tenevettha “ārammaṇapaccayasadisaṁ,",
  "atk-abh03a53:30_1": "sahajātapaccayasadisa”nti vuttaṁ. Ime tevīsati paccayāti saṅkhipitvā dassitānaṁ vasenetaṁ",
  "atk-abh03a53:30_2": "vuttaṁ. Vitthāretabbāti yā pucchā vissajjanaṁ labhanti, tāsaṁ vasena vitthāretabbā.",
  "atk-abh03a53:30_3": "Ayaṁ hetupaccayaṁ ādiṁ katvā ekamūlake paccayānulome paṭiccavārassa kusalattikavissajjane atthavaṇṇanā.",
  "atk-abh03a53:31": "(2.) Saṅkhyāvāro",
  "atk-abh03a53:32_0": "73. Idāni ye ettha hetupaccayādīsu ekekasmiṁ paccaye vissajjanavārā laddhā, te gaṇanavasena",
  "atk-abh03a53:32_1": "dassetuṁ hetuyā navātiādi āraddhaṁ. Tattha hetuyā navāti hetupaccaye nava pucchāvissajjanavārā",
  "atk-abh03a53:32_2": "honti. Seyyathidaṁ – kusalena kusalaṁ, kusalena abyākataṁ, kusalena kusalābyākataṁ;",
  "atk-abh03a53:32_3": "akusalena akusalaṁ, akusalena abyākataṁ, akusalena akusalābyākataṁ, abyākatena abyākataṁ,",
  "atk-abh03a53:32_4": "kusalābyākatena abyākataṁ, akusalābyākatena abyākatanti.",
  "atk-abh03a53:33_0": "Ārammaṇetīṇīti kusalena kusalaṁ, akusalena akusalaṁ, abyākatena abyākataṁ. Adhipatiyā",
  "atk-abh03a53:33_1": "navāti hetuyā vuttasadisāva. Dvādasasu hi paccayesu nava navāti vuttaṁ. Sabbesupi",
  "atk-abh03a53:33_2": "pucchāvissajjanāni hetupaccayasadisāneva. Vibhaṅge pana atthi viseso. Dasasu paccayesu",
  "atk-abh03a53:33_3": "tīṇi tīṇīti vuttaṁ. Sabbesupi pucchāvissajjanāni ārammaṇasadisāneva. Vibhaṅge pana",
  "atk-abh03a53:33_4": "atthi viseso. Aññamaññapaccayasmiñhi abyākatapadassa vissajjane rūpampi labbhati,",
  "atk-abh03a53:33_5": "tathā purejātapaccaye. Āsevanapaccaye vipākāni ceva vīthicittāni ca na labbhanti.",
  "atk-abh03a53:33_6": "Vipāke ekanti abyākatameva. Evamettha saṅkhepato nava tīṇi ekanti, tividhova vāraparicchedo.",
  "atk-abh03a53:33_7": "Vitthārato dvādasa navakā, dasa tikā, ekaṁ ekakanti sabbesupi tevīsatiyā paccayesu",
  "atk-abh03a53:33_8": "ekūnacattālīsādhikaṁ vārasataṁ hoti, ekūnacattālīsādhikañca pucchāsataṁ. Ekūnacattālīsādhikaṁ",
  "atk-abh03a53:33_9": "pucchāvissajjanasatantipi tasseva nāmaṁ.",
  "atk-abh03a53:34_0": "74. Evaṁ hetupaccayādike ekamūlake gaṇanaṁ dassetvā ito paresu dumūlakādīsu vitthāradesanaṁ",
  "atk-abh03a53:34_1": "saṅkhipitvā ekamūlake dassitāya desanāya labbhamānagaṇanaññeva ādāya vāraparicchedaṁ",
  "atk-abh03a53:34_2": "dassetuṁ dumūlake tāva hetupaccayā ārammaṇe tīṇītiādimāha. Tatridaṁ lakkhaṇaṁ – bahugaṇanopi",
  "atk-abh03a53:34_3": "paccayo abahugaṇanena saddhiṁ yutto tena samānagaṇanova hoti. Tena vuttaṁ “hetupaccayā",
  "atk-abh03a53:34_4": "ārammaṇe tīṇī”ti. Hetuārammaṇaduke ārammaṇe vuttāni tīṇeva vissajjanāni labbhantīti",
  "atk-abh03a53:34_5": "attho. Samānagaṇano pana samānagaṇanena saddhiṁ yutto aparihīnagaṇanova hoti. Tena",
  "atk-abh03a53:34_6": "vuttaṁ “hetupaccayā adhipatiyā navā”ti. Hetādhipatiduke naveva vissajjanāni labbhantīti",
  "atk-abh03a53:34_7": "attho. Vipāke ekanti hetuvipākaduke vipāke vuttaṁ ekameva vissajjanaṁ labbhatīti",
  "atk-abh03a53:34_8": "evaṁ tāva dumūlake vāraparicchedo veditabbo.",
  "atk-abh03a53:35_0": "75. Timūlakādīsupi idameva lakkhaṇaṁ. Tenevāha – hetupaccayā ārammaṇapaccayā adhipatiyā",
  "atk-abh03a53:35_1": "tīṇīti. Hetārammaṇādhipati tike ārammaṇe vuttāni tīṇeva vissajjanāni labbhantīti",
  "atk-abh03a53:35_2": "attho. Evaṁ sabbattha nayo netabbo.",
  "atk-abh03a53:36_0": "76-79. Dvādasamūlake pana vipākapaccayo na labbhati, tasmā āsevanapaccayā kamme tīṇīti",
  "atk-abh03a53:36_1": "vatvā vipākaṁ aparāmasitvā āhāre tīṇīti vuttaṁ. Terasamūlakādīsupi eseva nayo. Te",
  "atk-abh03a53:36_2": "pana saṅkhipitvā tevīsatimūlakovettha dassito. So duvidho hoti – sāsevano vā savipāko",
  "atk-abh03a53:36_3": "vā. Tattha paṭhamaṁ sāsevano dassito, so tīṇeva vissajjanāni labhati. Tena vuttaṁ",
  "atk-abh03a53:36_4": "“āsevanapaccayā avigate tīṇī”ti. Savipāko pana āsevanaṁ na labhati, tasmā taṁ pahāya",
  "atk-abh03a53:36_5": "vipākavasena gaṇanāya dassanatthaṁ anantarāyeva “hetupaccayā…pe… vipākapaccayā āhāre",
  "atk-abh03a53:36_6": "eka”nti ekaṁ nayaṁ dassetvā pacchā tevīsatimūlakova dassito. Etesu pana dvīsu tevīsatimūlakesu",
  "atk-abh03a53:36_7": "kiñcāpi ekasmiṁ vipākapaccayo natthi, ekasmiṁ āsevanapaccayo, pacchājātapaccayo pana",
  "atk-abh03a53:36_8": "ubhayatthāpi. Ruḷhīsaddena panete tevīsatimūlakātveva veditabbā. Tesu sāsevane āsevanassa",
  "atk-abh03a53:36_9": "vasena sabbattha tīṇeva vissajjanāni, savipāke vipākapaccayassa vasena ekamevāti",
  "atk-abh03a53:36_10": "ayaṁ hetupaccayaṁ ādiṁ katvā ekamūlakādīsu gaṇanā.",
  "atk-abh03a53:37_0": "Yaṁ panetaṁ hetumūlakānantaraṁ “ārammaṇe ṭhitena sabbattha tīṇeva pañhā”ti vuttaṁ,",
  "atk-abh03a53:37_1": "taṁ ārammaṇapaccayaṁ ādiṁ katvā ekamūlakepi dumūlakādīsupi sabbattha ārammaṇapade",
  "atk-abh03a53:37_2": "ceva ārammaṇena saddhiṁ sesapaccayayojanāsu ca yattha navahi bhavitabbaṁ, tattha",
  "atk-abh03a53:37_3": "tayova pañhā hontīti dassanatthaṁ vuttaṁ. Vipākapade pana vipākapadena saddhiṁ sesapaccayayojanāsu",
  "atk-abh03a53:37_4": "ca ekova pañho hotīti. Iti yaṁ heṭṭhā avocumha “bahugaṇanopi paccayo abahugaṇanena",
  "atk-abh03a53:37_5": "saddhiṁ yutto tena samānagaṇano hotī”ti, taṁ suvuttameva.",
  "atk-abh03a53:38_0": "80-85. Idāni ye ārammaṇādīnaṁ paccayānaṁ vasena ekamūlakādayo dassetabbā, tesu ekamūlako",
  "atk-abh03a53:38_1": "tāva hetuekamūlakeneva sadisoti ekasmimpi paccaye na dassito. Ārammaṇapaccayavasena",
  "atk-abh03a53:38_2": "pana dumūlake gaṇanaṁ dassetuṁ ārammaṇapaccayā hetuyā tīṇi, adhipatiyā tīṇi…pe… avigate",
  "atk-abh03a53:38_3": "tīṇīti vuttaṁ. Ettha ca “ārammaṇapaccayā adhipatiyā tīṇi…pe… avigate tīṇī”ti vattabbe",
  "atk-abh03a53:38_4": "ye hetupaccayādayo paccayā bahugaṇanā, tesaṁ ūnataragaṇanehi ca samānagaṇanehi ca",
  "atk-abh03a53:38_5": "saddhiṁ saṁsandane yā gaṇanā labbhati, taṁ dassetuṁ ārammaṇapaccayassa purimabhāge",
  "atk-abh03a53:38_6": "ṭhitampi hetupaccayaṁ pacchimabhāgeva ṭhapetvā “ārammaṇapaccayā hetuyā tīṇī”ti vuttaṁ.",
  "atk-abh03a53:38_7": "Tenetaṁ āvi karoti – ārammaṇapaccayo yena yena bahutaragaṇanena vā samānagaṇanena",
  "atk-abh03a53:38_8": "vā paccayena saddhiṁ dukatikādibhedaṁ gacchati, sabbattha tīṇeva pañhāvissajjanāni",
  "atk-abh03a53:38_9": "veditabbāni. Vipākapaccayena pana saddhiṁ saṁsandane ekameva labbhati, taṁ vipākapaccayādikāya",
  "atk-abh03a53:38_10": "gaṇanāya āvi bhavissatīti idha na dassitaṁ. Yā cesā dumūlake gaṇanā dassitā, timūlakādīsupi",
  "atk-abh03a53:38_11": "esāva gaṇanāti ārammaṇapaccayavasena timūlakādayo na vitthāritā.",
  "atk-abh03a53:39_0": "Idāni adhipatipaccayādivasena dumūlakādīsu gaṇanaṁ dassetuṁ adhipatipaccayā hetuyā",
  "atk-abh03a53:39_1": "navātiādi vuttaṁ. Tatthāpi vuttanayeneva paccayasanniveso veditabbo. Yathā ca adhipatipaccayā",
  "atk-abh03a53:39_2": "hetuyā nava, evaṁ sesesupi hetunā samānagaṇanāsu naveva. Iti yo yo paccayo ādimhi",
  "atk-abh03a53:39_3": "tiṭṭhati, tena tena saddhiṁ samānagaṇanānaṁ saṁsandane ādimhi ṭhitassa vasena gaṇanā",
  "atk-abh03a53:39_4": "hoti. Tena pana saddhiṁ ūnataragaṇanānaṁ saṁsandane ūnataragaṇanānaṁyeva vasena gaṇanā",
  "atk-abh03a53:39_5": "hotīti veditabbo. Yathā ca ārammaṇapaccayavasena evaṁ adhipatipaccayavasenāpi tato",
  "atk-abh03a53:39_6": "paresaṁ anantarādīnaṁ vasenāpi timūlakādayo na vitthāritā. Tasmā dumūlake dassitagaṇanāvaseneva",
  "atk-abh03a53:39_7": "sabbattha sādhetabbā. Teneva vuttaṁ “ekekaṁ paccayaṁ mūlakaṁ kātuna sajjhāyamaggena gaṇetabbā”ti.",
  "atk-abh03a53:40": "Paccayānulomavaṇṇanā.",
  "atk-abh03a53:41": "Paṭiccavāro",
  "atk-abh03a53:42": "Paccayapaccanīyavaṇṇanā",
  "atk-abh03a53:43_0": "86-87. Paccayapaccanīyaṁ pana yasmā kusalapade na labbhati kusaladhammassa hetupaccayena",
  "atk-abh03a53:43_1": "vinā anuppattito, tasmā akusalaṁ dhammaṁ paṭiccātiādi āraddhaṁ. Tattha nahetupaccayāti",
  "atk-abh03a53:43_2": "hetupaccayapaṭikkhepo hetupaccayaṁ vinā aññena paccayena uppajjatīti attho. Vicikicchāsahagato",
  "atk-abh03a53:43_3": "uddhaccasahagato mohoti ayañhi sampayuttadhammānañceva cittasamuṭṭhānarūpassa ca",
  "atk-abh03a53:43_4": "sayaṁ hetupaccayo hoti, aññassa pana sampayuttahetuno abhāvā na hetupaccayā uppajjatīti",
  "atk-abh03a53:43_5": "ṭhapetvā hetupaccayaṁ sesehi attano anurūpapaccayehi uppajjati. Iminā nayena sabbapaccayapaṭikkhepesu",
  "atk-abh03a53:43_6": "attho veditabbo. Ahetukaṁ vipākābyākatanti idaṁ rūpasamuṭṭhāpakavaseneva veditabbaṁ.",
  "atk-abh03a53:43_7": "Aññesupi evarūpesu eseva nayo.",
  "atk-abh03a53:44_0": "88. Naadhipatipaccaye kāmaṁ adhipatipi attanā saddhiṁ dutiyassa adhipatino abhāvā",
  "atk-abh03a53:44_1": "naadhipatipaccayaṁ labhati, yathā pana vicikicchuddhaccasahagato moho ahetuko, na",
  "atk-abh03a53:44_2": "tathā adhipatayo eva nirādhipati. Chandādīsu pana aññataraṁ adhipatiṁ akatvā kusalādīnaṁ",
  "atk-abh03a53:44_3": "uppattikāle sabbepi kusalādayo nirādhipatino. Tasmā mohaṁ viya visuṁ adhipatimattameva",
  "atk-abh03a53:44_4": "anuddharitvā sabbasaṅgāhikavasena esā “ekaṁ khandhaṁ paṭicca tayo khandhā”tiādikā",
  "atk-abh03a53:44_5": "desanā katāti veditabbā.",
  "atk-abh03a53:45_0": "89. Nānantaranasamanantaresu nārammaṇe viya rūpameva paccayuppannaṁ. Tena vuttaṁ",
  "atk-abh03a53:45_1": "“nārammaṇapaccayasadisa”nti. Sahajātapaccayo parihīno. Yathā cesa, tathā nissayaatthiavigatapaccayāpi.",
  "atk-abh03a53:45_2": "Kiṁ kāraṇā? Etehi vinā kassaci anuppattito. Sahajātanissayaatthiavigatapaccayepi",
  "atk-abh03a53:45_3": "hi paccakkhāya ekopi rūpārūpadhammo nuppajjati, tasmā te parihīnā.",
  "atk-abh03a53:46": "90. Naaññamaññapaccayavibhaṅge paṭisandhikkhaṇe vipākābyākate khandhe paṭicca kaṭattārūpanti hadayavatthuvajjaṁ veditabbaṁ.",
  "atk-abh03a53:47_0": "91. Naupanissayapaccayavibhaṅge rūpameva paccayuppannaṁ, tañhi upanissayaṁ na labhati.",
  "atk-abh03a53:47_1": "Arūpaṁ pana kiñcāpi ārammaṇūpanissayapakatūpanissaye na labheyya, anantarūpanissayamuttakaṁ",
  "atk-abh03a53:47_2": "pana natthi. Tena vuttaṁ “nārammaṇapaccayasadisa”nti.",
  "atk-abh03a53:48": "92. Napurejāte cittasamuṭṭhānarūpanti pañcavokāravasena vuttaṁ.",
  "atk-abh03a53:49_0": "93.Napacchājātapaccayāti ettha sahajātapurejātapaccayā saṅgahaṁ gacchanti. Tasmā",
  "atk-abh03a53:49_1": "sahajātapaccayasadisā ettha pāḷi, sā naadhipatipaccaye vitthāritāti idha saṅkhittā.",
  "atk-abh03a53:49_2": "Nāsevanapaccaye kusalākusalā paṭhamajavanavasena veditabbā, tathā kiriyābyākataṁ.",
  "atk-abh03a53:49_3": "Pāḷi pana idhāpi naadhipatipaccaye vitthāritavasena veditabbā. Tenevāha – “napacchājātapaccayampi",
  "atk-abh03a53:49_4": "nāsevanapaccayampi nādhipatipaccayasadisa”nti.",
  "atk-abh03a53:50": "94-97. Nakammapaccaye vipākacetanā nānākkhaṇikakammapaccayaṁ labhatīti na gahitā. Nāhārapaccaye ekaccaṁ rūpameva paccayuppannaṁ, tathā naindriyapaccaye.",
  "atk-abh03a53:51_0": "98. Najhānapaccaye pañcaviññāṇadhammā ceva ekaccañca rūpaṁ paccayuppannaṁ. Pañcaviññāṇasmiñhi",
  "atk-abh03a53:51_1": "vedanā ca cittekaggatā ca dubbalattā upanijjhānalakkhaṇaṁ na pāpuṇantīti jhānapaccaye na gahitā.",
  "atk-abh03a53:52": "99-102. Namaggapaccaye ahetukavipākakiriyañceva ekaccañca rūpaṁ paccayuppannaṁ. Nasampayuttanonatthinovigatesu rūpameva paccayuppannaṁ. Tena vuttaṁ “nārammaṇapaccayasadisa”nti.",
  "atk-abh03a53:53": "103.Nahetuyā dveti ekamūlakagaṇanāya yathāpāḷimeva niyyāti.",
  "atk-abh03a53:54_0": "104. Dumūlake nahetupaccayā nārammaṇe ekanti ettha kiñcāpi bahugaṇanena saddhiṁ ūnataragaṇanassa",
  "atk-abh03a53:54_1": "saṁsandane ūnataragaṇanavasena nahetuyā viya dvīhi bhavitabbaṁ. Nārammaṇavasena pana",
  "atk-abh03a53:54_2": "arūpadhammānaṁ parihīnattā abyākataṁ paṭicca rūpābyākatassa uppattiṁ sandhāya “eka”nti",
  "atk-abh03a53:54_3": "vuttaṁ. Sabbesu ekakesupi eseva nayo. Dveti vuttaṭṭhāne pana nahetuyā laddhavasena",
  "atk-abh03a53:54_4": "vāradvayaṁ veditabbaṁ.",
  "atk-abh03a53:55": "105-106. Timūlakādīsu pana sabbesu nārammaṇapaccayassa aparihīnattā ekameva vissajjananti ayaṁ paccanīye nahetupaccayaṁ ādiṁ katvā ekamūlakādīsu gaṇanā.",
  "atk-abh03a53:56_0": "107-130. Nārammaṇapaccayādayo pana ekamūlake tāva purimena sadisattā idhāpi na dassitāyeva.",
  "atk-abh03a53:56_1": "Nārammaṇapaccayavasena dumūlake nārammaṇapaccayā, nahetuyā ekanti nahetudumūlake",
  "atk-abh03a53:56_2": "vuttameva. Nādhipatiyā pañcāti nārammaṇapaccaye laddhavasena veditabbāti evaṁ sabbasaṁsandanesu",
  "atk-abh03a53:56_3": "ūnataragaṇanasseva paccayassa vasena gaṇanā veditabbā. Yattha yattha ca nārammaṇapaccayo",
  "atk-abh03a53:56_4": "pavisati, tattha tattha rūpameva paccayuppannaṁ. Nānantaranasamanantaranaaññamaññanaupanissayanāhāranaindriyanasampayuttanonatthinovigatapaccayānaṁ",
  "atk-abh03a53:56_5": "paviṭṭhaṭṭhānepi eseva nayo. Nāhāranaindriyanajhānanamaggapaccayā sabbattha sadisavissajjanā.",
  "atk-abh03a53:56_6": "Nasahajātādicatukkaṁ idhāpi parihīnamevāti idamettha lakkhaṇaṁ. Iminā pana lakkhaṇena",
  "atk-abh03a53:56_7": "sabbesu dumūlakādīsu “ayaṁ paccayo mūlaṁ, ayamettha dumūlako, ayaṁ timūlako, ayaṁ",
  "atk-abh03a53:56_8": "sabbamūlako”ti sallakkhetvā ūnataragaṇanassa paccayassa vasena gaṇanā veditabbāti.",
  "atk-abh03a53:57": "Paccayapaccanīyavaṇṇanā.",
  "atk-abh03a53:58": "Paccayānulomapaccanīyavaṇṇanā",
  "atk-abh03a53:59_0": "131-189. Idāni anulomapaccanīye gaṇanaṁ dassetuṁ hetupaccayā nārammaṇe pañcātiādi",
  "atk-abh03a53:59_1": "āraddhaṁ. Tattha hetādhipatimaggapaccayesu anulomato ṭhitesu sahajātādayo cattāro",
  "atk-abh03a53:59_2": "sabbaṭṭhānikapaccayā, āhārindriyajhānamaggapaccayā cattāroti ime aṭṭha paccanīyato",
  "atk-abh03a53:59_3": "na labbhanti. Hetupaccayādivasena hi uppajjamāno dhammo ime aṭṭha paccaye alabhanto",
  "atk-abh03a53:59_4": "nāma natthi. Ārammaṇaanantarasamanantaraupanissayasampayuttanatthivigatapaccayesu",
  "atk-abh03a53:59_5": "pana anulomato ṭhitesu arūpaṭṭhānikā paccanīkato na labbhanti. Na hi ārammaṇapaccayādīhi",
  "atk-abh03a53:59_6": "uppajjamānā anantarasamanantarapaccayādayo na labhanti. Sahajātaaññamaññanissayakammāhārindriyaatthiavigatapaccayesu",
  "atk-abh03a53:59_7": "pana anulomato ṭhitesu cattāro sabbaṭṭhānikāyeva, paccanīkato na labbhanti. Etesañhi",
  "atk-abh03a53:59_8": "paccayānaṁ vasena uppajjamāno sabbaṭṭhānike alabhanto nāma natthi. Pacchājātapaccayassa",
  "atk-abh03a53:59_9": "anulomato ṭhānaṁ nāma natthi. Evaṁ sesesu anulomato ṭhitesu ye ca labbhanti, ye ca",
  "atk-abh03a53:59_10": "na labbhanti, te sallakkhetvā sabbesupi dumūlakādīsu nayesu tesaṁ tesaṁ paccayānaṁ",
  "atk-abh03a53:59_11": "saṁsandane ūnataragaṇanānaṁyeva vasena gaṇanā veditabbāti.",
  "atk-abh03a53:60": "Paccayānulomapaccanīyavaṇṇanā.",
  "atk-abh03a53:61": "Paccayapaccanīyānulomavaṇṇanā",
  "atk-abh03a53:62_0": "190. Idāni paccanīyānulome gaṇanaṁ dassetuṁ nahetupaccayā ārammaṇe dvetiādi āraddhaṁ.",
  "atk-abh03a53:62_1": "Tattha hetumhi paccanīkato ṭhite ṭhapetvā adhipatiṁ avasesā anulomato labbhanti.",
  "atk-abh03a53:62_2": "Pacchājāto pana anulomato sabbattheva na labbhati, ye nava paccayā “arūpānaññevā”ti",
  "atk-abh03a53:62_3": "vuttā, tesu purejātañca āsevanañca ṭhapetvā avasesesu sattasu paccanīkato ṭhitesu",
  "atk-abh03a53:62_4": "sesā arūpaṭṭhānikā anulomato na labbhanti. Yo hi ārammaṇādīhi nuppajjati, na so anantarādayo",
  "atk-abh03a53:62_5": "labhati. Paṭisandhivipāko pana purejātato, sabbavipāko ca saddhiṁ kiriyamanodhātuyā",
  "atk-abh03a53:62_6": "āsevanato anuppajjamānopi anantarādayo labhati, tasmā “purejātañca āsevanañca ṭhapetvā”ti vuttaṁ.",
  "atk-abh03a53:63_0": "Purejātapacchājātaāsevanavipākavippayuttesu paccanīkato ṭhitesu ekaṁ ṭhapetvā avasesā",
  "atk-abh03a53:63_1": "anulomato labbhanti. Kammapaccaye paccanīkato ṭhite ṭhapetvā vipākapaccayaṁ avasesā",
  "atk-abh03a53:63_2": "anulomato labbhanti. Āhārindriyesu paccanīkato ṭhitesu ṭhapetvā sabbaṭṭhānike ceva",
  "atk-abh03a53:63_3": "aññamaññakammāhārindriyapaccaye ca avasesā anulomato na labbhanti, itare yujjamānakavasena",
  "atk-abh03a53:63_4": "labbhanti. Jhānapaccaye paccanīkato ṭhite. Hetādhipatiāsevanamaggapaccayā anulomato",
  "atk-abh03a53:63_5": "na labbhanti. Maggapaccaye paccanīkato ṭhite hetādhipatipaccayā anulomato na labbhanti.",
  "atk-abh03a53:63_6": "Vippayuttapaccaye paccanīkato ṭhite purejātapaccayaṁ ṭhapetvā avasesā anulomato labbhanti.",
  "atk-abh03a53:63_7": "Evaṁ tesu tesu paccayesu paccanīkato ṭhitesu ye ye anulomato na labbhanti, te te",
  "atk-abh03a53:63_8": "ñatvā tesaṁ tesaṁ paccayānaṁ saṁsandane ūnataragaṇanānaṁ vasena gaṇanā veditabbā.",
  "atk-abh03a53:64_0": "191-195. Dumūlakādīsu ca nayesu yaṁ yaṁ paccayaṁ ādiṁ katvā ye ye dukādayo dassitā,",
  "atk-abh03a53:64_1": "te te labbhamānālabbhamānapaccayavasena yathā yathā dassitā, tathā tathā sādhukaṁ",
  "atk-abh03a53:64_2": "sallakkhetabbā. Tattha yaṁ nahetuvasena dumūlakādayo naye dassentena nahetupaccayā",
  "atk-abh03a53:64_3": "nārammaṇapaccayā…pe… nāsevanapaccayāti vatvā “yāva āsevanā sabbaṁ sadisa”nti vuttaṁ.",
  "atk-abh03a53:64_4": "Tassa, “naaññamaññapaccayā sahajāte eka”ntiādīhi sadisatā veditabbā. Yaṁ pana “nakamme",
  "atk-abh03a53:64_5": "gaṇite pañca gaṇhātī”ti sīhaḷabhāsāya likhitaṁ, tassattho – nahetupaccayaṁ ādiṁ katvā",
  "atk-abh03a53:64_6": "nakammapaccayāti evaṁ nakammapaccayena ghaṭite sahajāte ekanti evaṁ dassitā pañceva",
  "atk-abh03a53:64_7": "paccayā anulomato labbhanti, na aññeti. Evaṁ aññesupi evarūpesu ṭhānesu byañjanaṁ",
  "atk-abh03a53:64_8": "anādiyitvā adhippetatthoyeva gahetabbo. Evarūpañhi byañjanaṁ attano saññānibandhanatthaṁ",
  "atk-abh03a53:64_9": "porāṇehi sakasakabhāsāya likhitaṁ.",
  "atk-abh03a53:65_0": "Apica imasmiṁ paccanīyānulome paccayuppannadhammesupi atthi dhammo kammapaccayaṁ",
  "atk-abh03a53:65_1": "labhati, na indriyapaccayaṁ. So asaññesu ceva pañcavokāre pavatte ca rūpajīvitindriyavasena",
  "atk-abh03a53:65_2": "veditabbo. Atthi dhammo maggapaccayaṁ labhati, nahetupaccayaṁ. So vicikicchuddhaccasahajātamohavasena",
  "atk-abh03a53:65_3": "veditabbo. Atthi dhammo jhānapaccayaṁ labhati, namaggapaccayaṁ. So manodhātuahetukamanoviññāṇadhātuvasena",
  "atk-abh03a53:65_4": "veditabbo. Yattha kaṭattārūpāni nānākkhaṇikakammavaseneva kammapaccayaṁ labhanti,",
  "atk-abh03a53:65_5": "tattha rūpadhammā hetādhipativipākindriyajhānamaggapaccaye na labhanti, sabbaṭṭhānikā",
  "atk-abh03a53:65_6": "paccanīyā na honti. Ahetuke adhipatipaccayo natthīti imesampi pakiṇṇakānaṁ vasenettha",
  "atk-abh03a53:65_7": "gaṇanavāro asammohato veditabbo.",
  "atk-abh03a53:66_0": "Tatrāyaṁ nayo – nahetupaccayā ārammaṇe dveti ettha tāva ahetukamoho ceva ahetukavipākakiriyā",
  "atk-abh03a53:66_1": "ca paccayuppannaṁ, tasmā akusalenākusalaṁ, abyākatena abyākataṁ sandhāyettha dveti",
  "atk-abh03a53:66_2": "vuttaṁ. Sesesupi eseva nayo. Āsevane pana vipākaṁ na labbhati, tathā kiriyamanodhātu.",
  "atk-abh03a53:66_3": "Tasmā kiriyāhetumanoviññāṇadhātuvasenettha abyākatena abyākataṁ veditabbaṁ. Vipāke",
  "atk-abh03a53:66_4": "ekanti abyākatena abyākatameva. Magge ekanti akusalena akusalameva.",
  "atk-abh03a53:67_0": "196-197.Nārammaṇamūlake hetuyā pañcāti rūpameva sandhāya vuttaṁ. Tañhi kusalaṁ akusalaṁ",
  "atk-abh03a53:67_1": "abyākataṁ kusalābyākataṁ akusalābyākatañcāti pañca koṭṭhāse paṭicca uppajjati. Sabbapañcakesu",
  "atk-abh03a53:67_2": "eseva nayo. Aññamaññe ekanti bhūtarūpāni ceva vatthuñca sandhāya vuttaṁ. Tāni hi",
  "atk-abh03a53:67_3": "nārammaṇapaccayā aññamaññapaccayā uppajjanti. Timūlakepi eseva nayo.",
  "atk-abh03a53:68": "198-202. Nādhipatimūlake hetuyā navāti anulome hetumhi vuttāneva. Tīṇītiādīnipi heṭṭhā anulome vuttasadisāneva. Timūlake dveti heṭṭhā nahetupaccayā ārammaṇe vuttasadisāneva.",
  "atk-abh03a53:69_0": "203-233. Napurejātamūlake hetuyā sattāti heṭṭhā “āruppe kusalaṁ ekaṁ khandhaṁ paṭiccā”tiādinā",
  "atk-abh03a53:69_1": "nayena purejāte dassitāneva. Sabbasattakesu eseva nayo. Nakammamūlake hetuyā tīṇītiādīsu",
  "atk-abh03a53:69_2": "cetanāva paccayuppannā. Tasmā kusalaṁ akusalaṁ abyākatañca paṭicca uppattiṁ sandhāya",
  "atk-abh03a53:69_3": "tīṇīti vuttaṁ. Iminā nayena “ekaṁ dve tīṇi pañca satta navā”ti āgataṭṭhānesu gaṇanā",
  "atk-abh03a53:69_4": "veditabbā. “Cattāri cha aṭṭhā”ti imā pana tisso gaṇanā natthevāti.",
  "atk-abh03a53:70": "Paccayapaccanīyānulomavaṇṇanā.",
  "atk-abh03a53:71": "Niṭṭhitā ca paṭiccavārassa atthavaṇṇanā.",
  "atk-abh03a53:72": "2. Sahajātavāravaṇṇanā",
  "atk-abh03a53:73_0": "234-242. Sahajātavāre kusalaṁ dhammaṁ sahajātoti kusalaṁ dhammaṁ paṭicca tena sahajāto",
  "atk-abh03a53:73_1": "hutvāti attho. Sesamettha paṭiccavāre vuttanayeneva veditabbaṁ. Avasāne panassa “paṭiccattaṁ",
  "atk-abh03a53:73_2": "nāma sahajātattaṁ, sahajātattaṁ nāma paṭiccatta”nti idaṁ ubhinnampi etesaṁ vārānaṁ",
  "atk-abh03a53:73_3": "atthato ninnānākaraṇabhāvadassanatthaṁ vuttaṁ. Atthato hi ete dvepi ninnānākaraṇā.",
  "atk-abh03a53:73_4": "Evaṁ santepi aññamaññassa atthaniyamanatthaṁ vuttā. “Cakkhuñca paṭicca rūpe cā”tiādīsu",
  "atk-abh03a53:73_5": "hi asahajātampi paṭicca uppajjatīti vuccati. Sahajātampi ca upādārūpaṁ bhūtarūpassa",
  "atk-abh03a53:73_6": "paccayo na hoti. Iti paṭiccavārena sahajātapaccayabhāvaṁ, sahajātavārena ca paṭiccāti",
  "atk-abh03a53:73_7": "vuttassa sahajātabhāvaṁ niyametuṁ ubhopete vuttā. Apica tathā bujjhanakānaṁ ajjhāsayavasena",
  "atk-abh03a53:73_8": "desanāvilāsena niruttipaṭisambhidāppabhedajānanavasena cāpi ete ubhopi vuttāti.",
  "atk-abh03a53:74": "Sahajātavāravaṇṇanā niṭṭhitā.",
  "atk-abh03a53:75": "3. Paccayavāravaṇṇanā",
  "atk-abh03a53:76_0": "243. Paccayavāre kusalaṁ dhammaṁ paccayāti kusaladhamme patiṭṭhito hutvā kusalaṁ",
  "atk-abh03a53:76_1": "dhammaṁ nissayaṭṭhena paccayaṁ katvāti attho. Kusalaṁ ekaṁ khandhaṁ paccayāti kusalaṁ",
  "atk-abh03a53:76_2": "ekaṁ khandhaṁ nissayapaccayaṁ katvā tayo khandhā uppajjanti hetupaccayāti vuttaṁ",
  "atk-abh03a53:76_3": "hoti. Imināvupāyena sabbapadesu attho veditabbo. Vatthuṁ paccayā vipākābyākatā kiriyābyākatā",
  "atk-abh03a53:76_4": "khandhāti idaṁ pañcavokāre pavattivasena vuttaṁ. Pañcavokāre pavattiyañhi khandhānaṁ",
  "atk-abh03a53:76_5": "purejātaṁ vatthu nissayapaccayo hoti. Paṭiccaṭṭhassa pana sahajātaṭṭhattā paṭiccavāre",
  "atk-abh03a53:76_6": "esa nayo na labbhatīti paṭisandhiyaṁ sahajātameva vatthuṁ sandhāya “vatthuṁ paṭicca",
  "atk-abh03a53:76_7": "khandhā”ti vuttaṁ. Kusalaṁ ekaṁ khandhañca vatthuñca paccayā tayo khandhātiādīsupi",
  "atk-abh03a53:76_8": "imināva nayena attho veditabbo.",
  "atk-abh03a53:77_0": "Abyākataṁdhammaṁ paccayā kusalo ca abyākato cāti kusalābyākatānaṁ hetupaccayavasena",
  "atk-abh03a53:77_1": "ekato uppattiṁ sandhāya vuttaṁ. Kusaluppattikkhaṇasmiñhi vatthuṁ nissāya kusalā khandhā,",
  "atk-abh03a53:77_2": "cittasamuṭṭhāne ca mahābhūte nissāya cittasamuṭṭhānaṁ upādārūpaṁ hetupaccayavasena",
  "atk-abh03a53:77_3": "ekato uppajjati. Iti paccayabhūtassa abyākatassa nānattepi paccayuppannānaṁ hetupaccayavasena",
  "atk-abh03a53:77_4": "ekato uppattiṁ sandhāyetaṁ vuttanti veditabbaṁ. Aññesupi evarūpesu ṭhānesu eseva",
  "atk-abh03a53:77_5": "nayo. Evaṁ imasmiṁ hetupaccaye sahajātañca purejātañca nissayaṭṭhena paccayaṁ katvā",
  "atk-abh03a53:77_6": "sattarasa pañhā vissajjitā. Tattha khandhā ceva bhūtā ca sahajātavasena, vatthu sahajātapurejātavasena",
  "atk-abh03a53:77_7": "gahitaṁ. Paṭiccavāre pana sahajātavasena paccayo labbhati, tasmā tattha naveva pañhā",
  "atk-abh03a53:77_8": "vissajjitā. Ye panete ettha sattarasa pañhā vissajjitā, tesu ekādike ekāvasāne vissajjane",
  "atk-abh03a53:77_9": "kusalādīsu ekapaccayato eko paccayuppanno. Ekādike dukāvasāne ekapaccayato nānāpaccayuppanno.",
  "atk-abh03a53:77_10": "Dukādike ekāvasāne nānāpaccayato eko paccayuppanno. Dukādike dukāvasāne nānāpaccayato nānāpaccayuppanno.",
  "atk-abh03a53:78_0": "248-252. Ārammaṇapaccayādīsupi imināvupāyena pañhāvissajjanappabhedo veditabbo. Yaṁ",
  "atk-abh03a53:78_1": "panetaṁ ārammaṇapaccaye vatthuṁ paccayā khandhāti vuttaṁ, taṁ paṭisandhikkhaṇe vipākakkhandheyeva",
  "atk-abh03a53:78_2": "sandhāya vuttaṁ. Cakkhuviññāṇādīni abyākataṁ nissāya ārammaṇapaccayena uppajjantānaṁ",
  "atk-abh03a53:78_3": "pabhedadassanatthaṁ vuttāni. Puna vatthuṁ paccayāti pavatte vipākakiriyābyākatānaṁ",
  "atk-abh03a53:78_4": "uppattidassanatthaṁ vuttaṁ. Sesaṁ purimanayeneva veditabbaṁ. Evaṁ imasmiṁ ārammaṇapaccaye",
  "atk-abh03a53:78_5": "sahajātañca purejātañca paccayaṁ katvā satta pañhā vissajjitā. Tattha khandhā sahajātavasena,",
  "atk-abh03a53:78_6": "vatthu sahajātapurejātavasena, cakkhāyatanādīni purejātavaseneva gahitāni. Paṭiccavāre",
  "atk-abh03a53:78_7": "pana sahajātavaseneva paccayo labbhati. Tasmā tattha tayova pañhā vissajjitā.",
  "atk-abh03a53:79": "253-254. Adhipatipaccaye vipākābyākataṁ lokuttarameva veditabbaṁ. Anantarasamanantarā rūpābhāvena ārammaṇasadisā. Parato āsevananatthivigatesupi eseva nayo.",
  "atk-abh03a53:80": "255. Sahajātapaccaye kaṭattārūpaṁ upādārūpanti upādārūpasaṅkhātaṁ kaṭattārūpaṁ. Idaṁ asaññasattānaññeva rūpaṁ sandhāya vuttaṁ. Cakkhāyatanādīni pañcavokāravasena vuttāni.",
  "atk-abh03a53:81": "256-257. Aññamaññapaccaye ca yathā ārammaṇapaccayā evanti vissajjanasamataṁ sandhāya vuttaṁ. Paccayuppannesu pana nānattaṁ atthi.",
  "atk-abh03a53:82": "258. Upanissayapaccaye ārammaṇapaccayasadisanti rūpābhāvatopi vissajjanasamatāyapi vuttaṁ.",
  "atk-abh03a53:83": "259-260.Vatthuṁ purejātapaccayātiādīnaṁ paṭiccavāre vuttanayenevattho gahetabbo.",
  "atk-abh03a53:84": "261-266. Kammapaccaye tīṇīti kusalaṁ paccayā kusalo abyākato kusalābyākato cāti evaṁ tīṇi veditabbāni. Akusalepi eseva nayo.",
  "atk-abh03a53:85_0": "267-268. Vippayuttapaccaye khandhe vippayuttapaccayāti khandhe nissāya vippayuttapaccayā",
  "atk-abh03a53:85_1": "uppajjantīti attho. Khandhā vatthuṁ vippayuttapaccayāti khandhā vatthuṁ nissāya vippayuttapaccayā",
  "atk-abh03a53:85_2": "uppajjantīti attho. Sesaṁ heṭṭhā vuttanayeneva veditabbaṁ.",
  "atk-abh03a53:86_0": "269-276. Idāni yathāladdhāni vissajjanāni gaṇanavasena dassetuṁ hetuyā sattarasātiādimāha.",
  "atk-abh03a53:86_1": "Tattha hetuyā sattarasāti kusalena kusalaṁ, kusalena abyākataṁ, kusalena kusalābyākatanti",
  "atk-abh03a53:86_2": "evaṁ kusalavasena ekādikāni ekāvasānāni dve, dukāvasānaṁ ekanti tīṇi vuttāni honti,",
  "atk-abh03a53:86_3": "tathā akusalavasena. Abyākatena abyākataṁ, teneva kusalaṁ, akusalaṁ, kusalābyākataṁ",
  "atk-abh03a53:86_4": "akusalābyākatañca; kusalābyākatehi kusalaṁ, abyākataṁ, kusalābyākataṁ; akusalābyākatehi",
  "atk-abh03a53:86_5": "akusalaṁ, abyākataṁ, akusalābyākatanti evaṁ sattarasa veditabbāni.",
  "atk-abh03a53:87": "Ārammaṇesattāti kusalena kusalaṁ; akusalena akusalaṁ, abyākatena abyākataṁ, kusalaṁ, akusalaṁ; kusalābyākatena kusalaṁ; akusalābyākatena akusalanti evaṁ satta.",
  "atk-abh03a53:88_0": "Vipākeekanti abyākatena abyākatameva. Evamettha sattarasa, satta, ekanti tayo vāraparicchedā",
  "atk-abh03a53:88_1": "honti. Tesu dvādasa sattarasakā, dasa sattakā, ekaṁ ekakanti te sabbe sādhukaṁ sallakkhetvā",
  "atk-abh03a53:88_2": "parato dukatikādivasena paccayasaṁsandane ūnataragaṇanassa vasena gaṇanā veditabbā.",
  "atk-abh03a53:88_3": "Sakkā hi imāya gaṇanāya dukamūlādīsu vāraparicchede jānitunti puna “kusalaṁ dhammaṁ",
  "atk-abh03a53:88_4": "paccayā kusalo dhammo”ti anāmasitvā gaṇanavaseneva vāraparicchedaṁ dassetuṁ hetupaccayā",
  "atk-abh03a53:88_5": "ārammaṇe sattātiādi āraddhaṁ.",
  "atk-abh03a53:89_0": "Tattha kusalaṁ dhammaṁ paccayā kusalo dhammo uppajjati hetupaccayā ārammaṇapaccayā.",
  "atk-abh03a53:89_1": "Kusalaṁ ekaṁ khandhaṁ paccayā tayo khandhāti iminā nayena ārammaṇe laddhavissajjanāni",
  "atk-abh03a53:89_2": "vitthāretabbāni. Ayaṁ tāva anulome nayo.",
  "atk-abh03a53:90_0": "277-285. Paccanīye pana kusalaṁ na labbhatīti akusalaṁ dhammaṁ paccayāti akusalameva",
  "atk-abh03a53:90_1": "ādiṁ katvā vissajjanaṁ āraddhaṁ. Taṁ yathāpāḷimeva niyyāti. Yañhettha vattabbaṁ siyā,",
  "atk-abh03a53:90_2": "taṁ paṭiccavārassa paccanīye vuttameva.",
  "atk-abh03a53:91_0": "286-287. Yaṁ panetaṁ paccanīye laddhavissajjanaparicchedaṁ gaṇanato dassetuṁ nahetuyā",
  "atk-abh03a53:91_1": "cattārītiādi vuttaṁ, tattha cattāri, sattarasa, satta, pañca, tīṇi, ekanti cha paricchedā.",
  "atk-abh03a53:91_2": "Tesaṁ vasena dukatikādīsu paccayasaṁsandane gaṇanā veditabbā. Yo hi paccayo sattarasa",
  "atk-abh03a53:91_3": "vissajjanāni labhati, tena saddhiṁ sadisasaṁsandane sattarasa, ūnatarasaṁsandane",
  "atk-abh03a53:91_4": "sesā chapi paricchedā labbhanti. Evaṁ sesesupi adhikaparicchedaṁ ṭhapetvā samasamā",
  "atk-abh03a53:91_5": "ūnatarā ca labbhantīti.",
  "atk-abh03a53:92_0": "Ettha ca adhikatarā na labbhantīti ayamettha niyamo. Samasamā pana ūnatarā ca atthā",
  "atk-abh03a53:92_1": "virodhe sati labbhanti. Tenettha “nahetupaccayā nārammaṇe eka”ntiādi vuttaṁ. Ettha",
  "atk-abh03a53:92_2": "hi nahetuyā catunnaṁ, nārammaṇe pañcannaṁ āgatattā nahetuvasena cattārīti vattabbaṁ",
  "atk-abh03a53:92_3": "siyā, nārammaṇena saddhiṁ ghaṭitattā pana ārammaṇadhammo virujjhatīti akusalaṁ dhammaṁ",
  "atk-abh03a53:92_4": "paccayā akusalo dhammo, abyākataṁ dhammaṁ paccayā akusalo, akusalañca abyākatañca",
  "atk-abh03a53:92_5": "dhammaṁ paccayā akusaloti tīṇi vissajjanāni parihīnāni. Abyākataṁ dhammaṁ paccayā",
  "atk-abh03a53:92_6": "abyākatoti rūpavasena ekameva vuttaṁ. Evaṁ sabbattha viruddhāviruddhaṁ ñatvā labbhamānaparicchedo",
  "atk-abh03a53:92_7": "veditabbo. Apicettha idaṁ nayamattadassanaṁ. Nādhipatiyā cattārīti nahetuyā laddhāneva.",
  "atk-abh03a53:92_8": "Sesacatukkesupi eseva nayo.",
  "atk-abh03a53:93_0": "Nānantare ekanti ahetukacittasamuṭṭhānassa ceva sesarūpassa ca vasena abyākatena",
  "atk-abh03a53:93_1": "abyākataṁ. Evaṁ sabbesu ekakesu yujjamānakarūpaṁ jānitabbaṁ. Napurejāte dveti idhāpi",
  "atk-abh03a53:93_2": "nahetuvasena cattārīti vattabbaṁ siyā, napurejātena saddhiṁ ghaṭitattā pana abyākataṁ",
  "atk-abh03a53:93_3": "dhammaṁ paccayā akusalo, akusalañca abyākatañca dhammaṁ paccayā akusaloti vatthupurejātavasena",
  "atk-abh03a53:93_4": "dve vissajjanāni parihīnāni. Āruppe pana ahetukamohassa ahetukakiriyassa ca vasena",
  "atk-abh03a53:93_5": "dve vuttāni. Navippayutte dveti āruppe ahetukākusalakiriyavasena dve. Nonatthi novigatesu",
  "atk-abh03a53:93_6": "ekanti sabbassa rūpassa vasena abyākatena abyākataṁ daṭṭhabbaṁ. Tikādīsu apubbaṁ natthi.",
  "atk-abh03a53:94_0": "288. Nārammaṇamūlake pana naadhipatiyā pañcāti nārammaṇe laddhāneva. Nakamme ekanti",
  "atk-abh03a53:94_1": "ettha cittasamuṭṭhānañca kaṭattārūpañca aggahetvā sesarūpavasena abyākatena abyākataṁ veditabbaṁ.",
  "atk-abh03a53:95_0": "289-296. Nādhipatimūlake napurejāte sattāti napurejāte laddhāneva. Napacchājāte sattarasāti",
  "atk-abh03a53:95_1": "imānipi tattha laddhāni sattaraseva. Nānantaranasamanantaranaaññamaññanaupanissayanasampayuttanonatthinovigatamūlakāni",
  "atk-abh03a53:95_2": "nārammaṇamūlakasadisāneva. Imināva nayamattadassanena sabbattha āgatānāgataṁ labbhamānālabbhamānañca veditabbanti.",
  "atk-abh03a53:96": "Paccanīyavaṇṇanā niṭṭhitā.",
  "atk-abh03a53:97_0": "297-328. Imināyeva pana lakkhaṇena anulomaṁ purato katvā anulomapaccanīye paccanīyaṁ",
  "atk-abh03a53:97_1": "purato katvā paccanīyānulome ca gaṇanaparicchedo āgatānāgataṁ labbhamānālabbhamānañca veditabbanti.",
  "atk-abh03a53:98": "Paccayavāravaṇṇanā niṭṭhitā.",
  "atk-abh03a53:99": "4. Nissayavāravaṇṇanā",
  "atk-abh03a53:100_0": "329-337. Nissayavāre kusalaṁ dhammaṁ nissāyāti kusalaṁ dhammaṁ patiṭṭhaṭṭhena nissayaṁ",
  "atk-abh03a53:100_1": "katvāti attho. Sesamettha paccayavāre vuttanayeneva veditabbaṁ. Avasāne panassa “paccayattaṁ",
  "atk-abh03a53:100_2": "nāma nissayattaṁ, nissayattaṁ nāma paccayatta”nti idaṁ ubhinnampi etesaṁ vārānaṁ",
  "atk-abh03a53:100_3": "atthato ninnānākaraṇabhāvadassanatthaṁ vuttaṁ. Atthato hi etepi paṭiccasahajātā viya",
  "atk-abh03a53:100_4": "ninnānākaraṇā. Evaṁ santepi aññamaññassa atthaniyamanatthaṁ vuttā. Avijjāpaccayā",
  "atk-abh03a53:100_5": "saṅkhārātiādīsu hi anissāya vattamānaṁ nānākkhaṇikampi “paccayā uppajjatī”ti vuttaṁ.",
  "atk-abh03a53:100_6": "Aññamaññaṁ allīyitvā ṭhitakaṭṭhādīsu ca ekaṁ ekassa nissayapaccayo na hoti, tathā",
  "atk-abh03a53:100_7": "upādārūpaṁ mahābhūtassa nissayapaccayo na hotiyeva. Iti paccayavārena nissayapaccayabhāvaṁ",
  "atk-abh03a53:100_8": "nissayavārena ca paccayāti vuttassa sahajātapurejātabhāvaṁ niyametuṁ ubhopete vuttā.",
  "atk-abh03a53:100_9": "Apica tathā bujjhanakānaṁ ajjhāsayavasena desanāvilāsena niruttipaṭisambhidāpabhedajānanavasena",
  "atk-abh03a53:100_10": "cāpi ete ubhopi vuttāti.",
  "atk-abh03a53:101": "Nissayavāravaṇṇanā.",
  "atk-abh03a53:102": "5. Saṁsaṭṭhavāravaṇṇanā",
  "atk-abh03a53:103_0": "338-346. Saṁsaṭṭhavāre kusalaṁ dhammaṁ saṁsaṭṭhoti kusalaṁ dhammaṁ ekuppādādilakkhaṇena",
  "atk-abh03a53:103_1": "sampayogaṭṭhena paccayaṁ katvāti attho. Kusalaṁ ekaṁ khandhaṁ saṁsaṭṭhoti kusalaṁ",
  "atk-abh03a53:103_2": "ekaṁ khandhaṁ sampayuttapaccayaṁ katvā tayo khandhā uppajjanti hetupaccayāti vuttaṁ",
  "atk-abh03a53:103_3": "hoti. Iminā upāyena sabbapadesu attho veditabbo. Imasmiṁ pana hetupaccaye arūpadhammasseva",
  "atk-abh03a53:103_4": "sampayogaṭṭhena paccayaṁ katvā tayo pañhā vissajjitā. Yathā ca hetupaccaye, tathā",
  "atk-abh03a53:103_5": "ārammaṇapaccayādīsupi, kevalaṁ vipākapaccaye ekameva vissajjanaṁ.",
  "atk-abh03a53:104_0": "347-350. Idāni yathāladdhāni vissajjanāni gaṇanavasena dassetuṁ hetuyā tīṇītiādi",
  "atk-abh03a53:104_1": "vuttaṁ. Tattha sabbatikesu kusalena kusalaṁ, akusalena akusalaṁ, abyākatena abyākatanti",
  "atk-abh03a53:104_2": "ayameva niyamo. Ekake pana abyākatena abyākatameva labbhatīti evamettha bāvīsatiyā",
  "atk-abh03a53:104_3": "paccayesu tīṇi, vipāke ekanti dve paricchedā. Pacchājāte anulomaṁ natthi. Tasmā tīṇi",
  "atk-abh03a53:104_4": "ekanti imesaññeva vasena dukatikādīsu paccayasaṁsandane yattha vipākapaccayo pavisati;",
  "atk-abh03a53:104_5": "tattha ekaṁ, sesesu tīṇīti evaṁ gaṇanā veditabbā. Sesamettha anulome uttānatthameva.",
  "atk-abh03a53:105": "351-354. Paccanīye pana kusalaṁ na labbhatīti akusalameva ādiṁ katvā vissajjanaṁ kataṁ, taṁ uttānatthameva.",
  "atk-abh03a53:106_0": "359. Yaṁ panettha paccanīye vissajjanaparicchedaṁ gaṇanato dassetuṁ nahetuyā dvetiādi",
  "atk-abh03a53:106_1": "vuttaṁ, tattha dve tīṇi ekanti tayo paricchedā. Tesaṁ vasena dukatikādīsu paccayasaṁsandane",
  "atk-abh03a53:106_2": "gaṇanā veditabbā. Idhāpi adhikataragaṇanānaṁ ūnataragaṇanena saddhiṁ saṁsandane ūnataragaṇanameva",
  "atk-abh03a53:106_3": "labbhati, samagaṇanena saddhiṁ samagaṇanaṁ. Yasmā cettha arūpadhammāyeva paccayuppannā,",
  "atk-abh03a53:106_4": "tasmā nahetunādhipatinapurejātanapacchājātanāsevananakammanavipākanajhānanamagganavippayuttavasena",
  "atk-abh03a53:106_5": "daseva paccayā paccanīkato dassitā, sesā cuddasa na labbhanti. Yepi labbhanti, tesupi",
  "atk-abh03a53:106_6": "vipāke paccayuppanne nakammanavipākā na labbhanti.",
  "atk-abh03a53:107_0": "360-368.Nahetupaccayā nādhipatiyā dveti nahetuyā laddhaṁ dvayameva. Sesadvayesupi",
  "atk-abh03a53:107_1": "eseva nayo. Nakamme ekanti ahetukakiriyacetanaṁ paccayuppannaṁ katvā abyākatena abyākataṁ.",
  "atk-abh03a53:107_2": "Navipāke dveti ahetukamohakiriyavasena dve. Najhāne ekanti ahetukapañcaviññāṇavasena",
  "atk-abh03a53:107_3": "abyākatavissajjanaṁ veditabbaṁ. Namagge ekanti ahetukavipākakiriyavasena abyākatavissajjanaṁ.",
  "atk-abh03a53:107_4": "Imināvupāyena sabbasaṁsandanesu attho veditabboti.",
  "atk-abh03a53:108_0": "369-383. Anulomapaccanīye heṭṭhā vuttā nahetuādayo daseva paccanīyato labbhanti,",
  "atk-abh03a53:108_1": "na sesā. Yepi labbhanti, tesu hetumhi anulomato ṭhite jhānamaggā paccanīyato na labbhantīti",
  "atk-abh03a53:108_2": "sabbaṁ heṭṭhā vuttanayeneva veditabbanti.",
  "atk-abh03a53:109_0": "384-391. Paccanīyānulome nahetupaccayuppannesu ahetukamohova jhānamaggapaccayaṁ labhati,",
  "atk-abh03a53:109_1": "sesā na labhanti. Najhānapaccaye aṭṭhāhetukacittānipi. Nakammapaccayā nahetupaccayā",
  "atk-abh03a53:109_2": "nādhipatipaccayā napurejātapaccayā ārammaṇe ekanti āruppe ahetukakiriyacetanāvasena",
  "atk-abh03a53:109_3": "abyākatena abyākataṁ. Iminā upāyena yaṁ labbhati, yañca na labbhati, tassa vasena",
  "atk-abh03a53:109_4": "sabbattha gaṇanā veditabbāti.",
  "atk-abh03a53:110": "Saṁsaṭṭhavāravaṇṇanā.",
  "atk-abh03a53:111": "6. Sampayuttavāravaṇṇanā",
  "atk-abh03a53:112_0": "392-400. Sampayuttavāre kusalaṁ dhammaṁ sampayuttoti kusalaṁ dhammaṁ sampayuttapaccayaṁ",
  "atk-abh03a53:112_1": "katvāti attho. Sesamettha saṁsaṭṭhavāre vuttanayeneva veditabbaṁ. Avasāne panassa",
  "atk-abh03a53:112_2": "“saṁsaṭṭhattaṁ nāma sampayuttattaṁ, sampayuttattaṁ nāma saṁsaṭṭhatta”nti idaṁ ubhinnampi",
  "atk-abh03a53:112_3": "etesaṁ vārānaṁ atthato ninnānākaraṇabhāvadassanatthaṁ vuttaṁ. Atthato hi etepi paṭiccasahajātā",
  "atk-abh03a53:112_4": "viya paccayanissayā viya ca ninnānākaraṇā. Evaṁ santepi aññamaññassa atthaniyamanatthaṁ",
  "atk-abh03a53:112_5": "vuttā. “Saṁsaṭṭhā yojitā hayā”tiādīsu hi asampayuttampi saṁsaṭṭhanti vuccati. “Yā",
  "atk-abh03a53:112_6": "sā vīmaṁsā kosajjasahagatā kosajjasampayuttā”tiādīsu asaṁsaṭṭhaṁ vokiṇṇampi sampayuttanti.",
  "atk-abh03a53:112_7": "Iti saṁsaṭṭhavārena ekuppādalakkhaṇassa sampayuttassa saṁsaṭṭhabhāvaṁ sampayuttavārena",
  "atk-abh03a53:112_8": "ca saṁsaṭṭhassa ekuppādādilakkhaṇassa sampayuttabhāvaṁ niyametuṁ ubhopete vuttā.",
  "atk-abh03a53:112_9": "Apica tathā bujjhanakānaṁ ajjhāsayavasena desanāvilāsena niruttipaṭisambhidāpabhedajānanavasena",
  "atk-abh03a53:112_10": "cāpi ete ubhopi vuttāti.",
  "atk-abh03a53:113": "Sampayuttavāravaṇṇanā.",
  "atk-abh03a53:114_0": "Etesu pana chasu vāresu atthi koci paccayo ekantaṁ anulomato na tiṭṭhati, paccanīkatova",
  "atk-abh03a53:114_1": "tiṭṭhati; atthi ekantaṁ paccanīkato na tiṭṭhati, anulomatova tiṭṭhati; atthi anekantaṁ",
  "atk-abh03a53:114_2": "anulomato ceva tiṭṭhati, paccanīkato cāti idaṁ pakiṇṇakaṁ veditabbaṁ. Tattha paṭhamo",
  "atk-abh03a53:114_3": "pañho pacchājātassa, dutiyo mahācatukkassa, tatiyo yujjamānakānaṁ sesānaṁ vasena veditabboti.",
  "atk-abh03a53:115": "7. Pañhāvāravibhaṅgavaṇṇanā",
  "atk-abh03a53:116_0": "401-403. Pañhāvāre “siyā kusalo dhammo kusalassa dhammassa hetupaccayena paccayo”tiādinā",
  "atk-abh03a53:116_1": "kusalattike uddharitabbapucchānaṁ labbhamānavasena vissajjanaṁ dassetuṁ kusalo dhammo",
  "atk-abh03a53:116_2": "kusalassa dhammassa hetupaccayena paccayotiādi vuttaṁ. Kusalo ca nāmesa sayaṁ uppajjanto",
  "atk-abh03a53:116_3": "ṭhapetvā pacchājātañca vipākañca sesehi dvāvīsatiyā paccayehi uppajjati. Kusalassa",
  "atk-abh03a53:116_4": "paccayo honto ṭhapetvā purejātapacchājātavipākavippayutte sesehi vīsatiyā paccayehi",
  "atk-abh03a53:116_5": "paccayo hoti. Tasmā yehi paccayehi kusalo kusalassa paccayo hoti, te paccaye paṭipāṭiyā",
  "atk-abh03a53:116_6": "dassetuṁ hetupaccayenātiādi āraddhaṁ.",
  "atk-abh03a53:117_0": "Tattha yā esā paccayavibhaṅgavāre viya “hetusampayuttakānaṁ dhammāna”nti akatvā “hetū",
  "atk-abh03a53:117_1": "sampayuttakānaṁ khandhāna”nti desanā katā, tassā eva karaṇe idaṁ payojanaṁ – tattha",
  "atk-abh03a53:117_2": "hi suññaṭṭhaṁ dīpetuṁ dhammānanti vuttaṁ. Idha paccayato uppajjamānā dhammā rāsito",
  "atk-abh03a53:117_3": "uppajjanti, na ekekatoti rāsaṭṭhaṁ dīpetuṁ khandhānanti vuttaṁ. Paṭiccavārādīsu vā",
  "atk-abh03a53:117_4": "khandhavasena paccayuppannadesanā āruḷhāti tenevānukkamena idhāpi āruḷhāti. Kasmā",
  "atk-abh03a53:117_5": "panetesu evaṁ āruḷhāti? Asaṅkarato vibhāgadassanatthaṁ. “Ekaṁ dhammaṁ paṭicca sesā",
  "atk-abh03a53:117_6": "dhammā”ti hi ādinā nayena vuccamāne asukadhammaṁ nāma nissāya asukadhammāti na sakkā",
  "atk-abh03a53:117_7": "asaṅkarato paccaye paccayuppanne ca jānituṁ, evaṁ sante uddesaniddesā nibbisesā siyuṁ.",
  "atk-abh03a53:117_8": "Tasmā asaṅkarato vibhāgadassanatthaṁ evaṁ āruḷhāti veditabbā. Cittasamuṭṭhānānanti",
  "atk-abh03a53:117_9": "idaṁ yassa abyākatassa kusalo hetupaccayena paccayo hoti, tameva dassetuṁ vuttaṁ.",
  "atk-abh03a53:117_10": "Paccayavibhaṅge pana kusalādivasena vibhāgaṁ akatvā sāmaññato sabbesaṁ hetūnaṁ vasena",
  "atk-abh03a53:117_11": "uppannarūpadassanatthaṁ cittasamuṭṭhānānanti avatvā taṁsamuṭṭhānānanti vuttaṁ. Tasmā",
  "atk-abh03a53:117_12": "tattha abyākatahetusamuṭṭhānarūpaṁ, okkantikkhaṇe kaṭattārūpampi saṅgahaṁ gataṁ.",
  "atk-abh03a53:117_13": "Iminā upāyena sesesupi evarūpesu vissajjanesu attho veditabbo.",
  "atk-abh03a53:118_0": "404.Dānaṁdatvāti deyyadhammaṁ cajitvā. Yāya vā cetanāya so diyyati, sā cetanā dānaṁ.",
  "atk-abh03a53:118_1": "Datvāti taṁ cetanaṁ pariyodāpetvā visuddhaṁ katvā. Sīlaṁ samādiyitvāti pañcaṅgādivasena",
  "atk-abh03a53:118_2": "niccasīlaṁ gaṇhitvā. Iminā samādānaviratiyeva dassitā. Sampattaviratisamucchedaviratiyo",
  "atk-abh03a53:118_3": "pana loke sīlanti apākaṭattā na vuttā. Kiñcāpi na vuttā, ārammaṇapaccayā pana hontiyeva.",
  "atk-abh03a53:118_4": "Tattha samucchedavirati sekkhānaṁyeva kusalassa ārammaṇaṁ hoti, na itaresaṁ. Uposathakammaṁ",
  "atk-abh03a53:118_5": "katvāti “pāṇaṁ na hane, na cādinnamādiye”ti evaṁ vuttaṁ uposathadivasesu aṭṭhaṅgauposathakiriyaṁ",
  "atk-abh03a53:118_6": "katvā. Taṁ paccavekkhatīti taṁ kusalaṁ sekkhopi puthujjanopi paccavekkhati, arahāpi",
  "atk-abh03a53:118_7": "paccavekkhateva. Arahatopi hi pubbe kataṁ kusalaṁ kusalameva, yena pana cittena paccavekkhati,",
  "atk-abh03a53:118_8": "taṁ kiriyacittaṁ nāma hoti. Tasmā “etaṁ kusalo dhammo kusalassa dhammassā”ti imasmiṁ",
  "atk-abh03a53:118_9": "adhikāre na labbhati. Pubbe suciṇṇānīti “datvā samādiyitvā katvā”ti hi āsanne katāni",
  "atk-abh03a53:118_10": "vuttāni, imāni na āsanne katānīti veditabbāni. Dānādīhi vā sesāni kāmāvacarakusalāni",
  "atk-abh03a53:118_11": "dassetuṁ idaṁ vuttaṁ. Jhānā vuṭṭhahitvāti jhānā vuṭṭhahitvā. Ayameva vā pāḷi. Sekkhā",
  "atk-abh03a53:118_12": "gotrabhunti sotāpannaṁ sandhāya vuttaṁ. So hi gotrabhuṁ paccavekkhati. Vodānanti",
  "atk-abh03a53:118_13": "idaṁ pana sakadāgāmianāgāmino sandhāya vuttaṁ. Tesañhi taṁ cittaṁ vodānaṁ nāma hoti.",
  "atk-abh03a53:118_14": "Sekkhāti sotāpannasakadāgāmianāgāmino. Maggā vuṭṭhahitvāti maggaphalabhavaṅgātikkamavasena",
  "atk-abh03a53:118_15": "attanā paṭiladdhā maggā vuṭṭhahitvā, suddhamaggatoyeva pana vuṭṭhāya paccavekkhaṇaṁ nāma natthi.",
  "atk-abh03a53:119_0": "Kusalaṁ aniccatoti ettha vipassanūpagaṁ tebhūmakakusalameva veditabbaṁ, vipassanākusalaṁ",
  "atk-abh03a53:119_1": "pana kāmāvacarameva. Cetopariyañāṇenāti rūpāvacarakusalaṁ dasseti. Ākāsānañcāyatanantiādīhi",
  "atk-abh03a53:119_2": "arūpāvacarakusalārammaṇavasena uppajjamānaṁ arūpāvacarakusalameva. Kusalā khandhā",
  "atk-abh03a53:119_3": "iddhividhañāṇassātiādīhi puggalaṁ anāmasitvā dhammavasena dasseti. Tenevettha heṭṭhā",
  "atk-abh03a53:119_4": "gahitampi cetopariyañāṇaṁ puna vuttaṁ.",
  "atk-abh03a53:120_0": "405.Assādetīti somanassasahagatalobhasampayuttacittehi anubhavati ceva rajjati ca.",
  "atk-abh03a53:120_1": "Abhinandatīti sappītikataṇhāvasena nandati haṭṭhapahaṭṭho hoti, diṭṭhābhinandanāya",
  "atk-abh03a53:120_2": "vā abhinandati. Rāgo uppajjatīti assādentassa rāgo uppajjati nāma. Idaṁ aṭṭhapi lobhasahagatāni",
  "atk-abh03a53:120_3": "gahetvā vuttaṁ. Diṭṭhi uppajjatīti abhinandantassa attā attaniyantiādivasena catūhipi",
  "atk-abh03a53:120_4": "cittehi sampayuttā diṭṭhi uppajjati. Asanniṭṭhānagatassa panettha vicikicchā uppajjati.",
  "atk-abh03a53:120_5": "Vikkhepagatassa uddhaccaṁ, akataṁ vata me kalyāṇanti vippaṭisārino domanassaṁ. Taṁ",
  "atk-abh03a53:120_6": "ārabbhāti tāni suciṇṇāni ārammaṇaṁ katvāti attho. Bahuvacanassa hesa ekavacanādeso,",
  "atk-abh03a53:120_7": "jātivasena vā ekavacanamevetaṁ.",
  "atk-abh03a53:121_0": "406.Arahā maggā vuṭṭhahitvāti maggavīthiyaṁ phalānantarassa bhavaṅgassa atikkamavasena",
  "atk-abh03a53:121_1": "vuṭṭhahitvā. Paccavekkhaṇacittāni panassa kiriyābyākatāni. Evaṁ kiriyābyākatassa",
  "atk-abh03a53:121_2": "ārammaṇapaccayaṁ dassetvā puna vipākābyākatassa dassetuṁ sekkhā vātiādimāha. Kusale",
  "atk-abh03a53:121_3": "niruddheti vipassanājavanavīthiyā pacchinnāya. Vipākoti kāmāvacaravipāko. Tadārammaṇatāti",
  "atk-abh03a53:121_4": "tadārammaṇatāya, taṁ kusalassa javanassa ārammaṇabhūtaṁ vipassitakusalaṁ ārammaṇaṁ",
  "atk-abh03a53:121_5": "katvā uppajjatīti attho. Na kevalañca tadārammaṇavaseneva, paṭisandhibhavaṅgacutivasenāpi.",
  "atk-abh03a53:121_6": "Vipāko hi kammaṁ ārammaṇaṁ katvā gahitapaṭisandhikassa kusalārammaṇo hotiyeva, so",
  "atk-abh03a53:121_7": "pana dubbiññeyyattā idha na dassito.",
  "atk-abh03a53:122_0": "Kusalaṁ assādetītiādi akusalajavanāvasāne kusalārammaṇavipākaṁ dassetuṁ vuttaṁ. Viññāṇañcāyatanavipākassāti",
  "atk-abh03a53:122_1": "idaṁ dubbiññeyyampi samānaṁ mahaggatavipākassa tadārammaṇabhāvena anuppattito labbhamānakavasena",
  "atk-abh03a53:122_2": "vuttaṁ. Kiriyassāti arahattaṁ patvā asamāpannapubbe ākāsānañcāyatane paṭilomato vā",
  "atk-abh03a53:122_3": "ekantarikavasena vā samāpannakiriyāya. Cetopariyañāṇassātiādīni parato āvajjanāya",
  "atk-abh03a53:122_4": "yojetabbāni. Yā etesaṁ āvajjanā, tassā kusalā khandhā ārammaṇapaccayena paccayoti ayañhettha attho.",
  "atk-abh03a53:123_0": "407-409.Rāganti attano vā parassa vā rāgaṁ. Attano rāgavasena panettha vaṇṇanā pākaṭā",
  "atk-abh03a53:123_1": "hoti. Assādetītiādīni vuttatthāneva. Vicikicchādīsu pana tīsu assādetabbatāya abhāvena",
  "atk-abh03a53:123_2": "“assādetī”ti na vuttaṁ. Diṭṭhi panettha uppajjati, sā assādetīti padassa parihīnattā",
  "atk-abh03a53:123_3": "āgatapaṭipāṭiyā paṭhamaṁ na vuttā. Vicikicchādīsuyeva taṁ taṁ sabhāgaṁ paṭhamaṁ vatvā",
  "atk-abh03a53:123_4": "tassa tassa anantarā vuttā. Imesu ca pana rāgādīsu “kiṁ me pāpadhammā uppajjantī”ti",
  "atk-abh03a53:123_5": "akkhantivasena vā, “kataṁ pāpaṁ kataṁ luddha”nti vippaṭisārādivasena vā domanassuppatti veditabbā.",
  "atk-abh03a53:124_0": "410.Cakkhuṁ aniccatoti vipassanānukkamena oḷārikāyatanāni vatthurūpañcāti ekādasa",
  "atk-abh03a53:124_1": "rūpāni pākaṭattā gahitāni. Puna rūpāyatanādīni cakkhuviññāṇādīnaṁ ārammaṇattā gahitāni.",
  "atk-abh03a53:124_2": "Yasmā panesā viññāṇakāyavasena desanā, na dhātuvasena, tasmā manodhātu na gahitā.",
  "atk-abh03a53:124_3": "Evaṁ sabbattha gahitāgahitaṁ veditabbaṁ.",
  "atk-abh03a53:125": "411.Phalaṁ paccavekkhanti nibbānaṁ paccavekkhantīti paccavekkhaṇakusalassa ārammaṇadassanatthaṁ vuttaṁ.",
  "atk-abh03a53:126_0": "413-416. Ārammaṇādhipatiniddese sekkhaputhujjanānaṁ vasena catubhūmakakusalaṁ dassitaṁ,",
  "atk-abh03a53:126_1": "tathā sahajātādhipatiniddese. Arahato uttamadhammaṁ adhigatattā lokiyakusalesu garukāro",
  "atk-abh03a53:126_2": "natthīti aggamaggova dassito.",
  "atk-abh03a53:127_0": "417. Anantarapaccaye purimā purimāti ekabhūmakāpi nānābhūmakāpi kusalā ekato katvā",
  "atk-abh03a53:127_1": "vuttā. Anulomaṁ gotrabhussa, anulomaṁ vodānassāti nānārammaṇavasena. Gotrabhu maggassa,",
  "atk-abh03a53:127_2": "vodānaṁ maggassāti nānābhūmivasena. Kusalaṁ vuṭṭhānassāti ettha pana kusalanti tebhūmakakusalaṁ.",
  "atk-abh03a53:127_3": "Vuṭṭhānanti tebhūmakavipākaṁ. Tehi kusalajavanavīthito vuṭṭhahanti, tasmā vuṭṭhānanti",
  "atk-abh03a53:127_4": "vuccati. Taṁ duvidhaṁ hoti – tadārammaṇaṁ bhavaṅgañca. Tattha kāmāvacarakusalassa",
  "atk-abh03a53:127_5": "ubhayampi vuṭṭhānaṁ hoti, mahaggatassa bhavaṅgameva. Maggo phalassāti idaṁ yasmā",
  "atk-abh03a53:127_6": "lokuttaravipākaṁ javanavīthipariyāpannattā vuṭṭhānaṁ nāma na hoti, tasmā visuṁ vuttaṁ.",
  "atk-abh03a53:127_7": "Anulomaṁ sekkhāyāti asekkhāya kusalaṁ anantaraṁ na hoti, tasmā vibhāgaṁ karoti. Phalasamāpattiyāti",
  "atk-abh03a53:127_8": "sotāpattiphalasakadāgāmiphalaanāgāmiphalasamāpattiyāpi. Phalasamāpattiyāti anāgāmiphalasamāpattiyā.",
  "atk-abh03a53:127_9": "Akusale duvidhampi vuṭṭhānaṁ labbhati. Vipākābyākatā kiriyābyākatāti ettha vipākābyākatā",
  "atk-abh03a53:127_10": "vipākābyākatānaṁyeva, kiriyābyākatā kiriyābyākatānaṁyeva veditabbā. Bhavaṅgaṁ āvajjanāyātiādi",
  "atk-abh03a53:127_11": "vomissakavasena vuttaṁ. Tattha kiriyāti kāmāvacarakiriyā. Sā duvidhassāpi vuṭṭhānassa",
  "atk-abh03a53:127_12": "anantarapaccayo hoti, mahaggatā bhavaṅgasseva. Iti ye heṭṭhā paccayavibhaṅganiddese",
  "atk-abh03a53:127_13": "“purimā purimā kusalā dhammā pacchimānaṁ pacchimānaṁ kusalānaṁ dhammānaṁ anantarapaccayena",
  "atk-abh03a53:127_14": "paccayo”ti ārabhitvā kusalaṁ kusalassa, kusalaṁ abyākatassa, akusalaṁ akusalassa,",
  "atk-abh03a53:127_15": "akusalaṁ abyākatassa, abyākataṁ abyākatassa, abyākataṁ kusalassa, abyākataṁ akusalassāti",
  "atk-abh03a53:127_16": "satta vārā dassitā; tesaṁ vasena idha saṅkhepato anantarapaccayo vibhatto.",
  "atk-abh03a53:128": "Vitthārato panettha –",
  "atk-abh03a53:129": "Dasadhā sattarasadhā, samasaṭṭhividhena ca;",
  "atk-abh03a53:130": "Bahudhāpi ca niddesaṁ, sādhukaṁ upalakkhaye.",
  "atk-abh03a53:131_0": "Ayañhi anantarapaccayo na kevalaṁ sattadhāva niddesaṁ labhati, kusalaṁ pana kusalassa",
  "atk-abh03a53:131_1": "vipākassa; akusalaṁ akusalassa vipākassa; vipākaṁ vipākassa kiriyassa; kiriyaṁ kusalassa",
  "atk-abh03a53:131_2": "akusalassa vipākassa kiriyassāti evaṁ dasadhāpi niddesaṁ labhati. Na kevalaṁ dasadhāyeva,",
  "atk-abh03a53:131_3": "kusalaṁ pana kusalassa kusalavipākassa akusalavipākassa; akusalaṁ akusalassa akusalavipākassa",
  "atk-abh03a53:131_4": "kusalavipākassa; kusalavipākaṁ kusalavipākassa akusalavipākassa kiriyassa; akusalavipākaṁ",
  "atk-abh03a53:131_5": "akusalavipākassa kusalavipākassa kiriyassa; kiriyaṁ kiriyassa kusalassa akusalassa",
  "atk-abh03a53:131_6": "kusalavipākassa akusalavipākassāti evaṁ sattarasadhā niddesaṁ labhati.",
  "atk-abh03a53:132_0": "Na kevalañca sattarasadhāva samasaṭṭhividhenāpi niddesaṁ labhateva. Kathaṁ? Kāmāvacarakusalañhi",
  "atk-abh03a53:132_1": "bhūmibhedena catubbidhassa kusalassa anantarapaccayo hoti, rūpāvacarārūpāvacaraṁ",
  "atk-abh03a53:132_2": "sakasakabhūmikassevāti kusalaṁ kusalassa chabbidhena anantarapaccayo. Kāmāvacarakusalaṁ",
  "atk-abh03a53:132_3": "pana kāmāvacarakusalavipākassa akusalavipākassa rūpāvacaravipākassa arūpāvacaravipākassa",
  "atk-abh03a53:132_4": "lokuttaravipākassa; rūpāvacarakusalaṁ rūpāvacaravipākassa kāmāvacarakusalavipākassa;",
  "atk-abh03a53:132_5": "arūpāvacarakusalaṁ kāmāvacarakusalavipākassa rūpāvacaraarūpāvacaralokuttaravipākassa;",
  "atk-abh03a53:132_6": "lokuttarakusalaṁ lokuttaravipākassāti kusalaṁ vipākassa dvādasavidhena anantarapaccayo.",
  "atk-abh03a53:132_7": "Akusalaṁ akusalassa akusalavipākassa tebhūmakakusalavipākassāti pañcavidhena anantarapaccayo.",
  "atk-abh03a53:133_0": "Kāmāvacarakusalavipākaṁ kāmāvacarakusalavipākassa akusalavipākassa rūpāvacaravipākassa",
  "atk-abh03a53:133_1": "arūpāvacaravipākassāti kāmāvacarakusalavipākaṁ vipākassa catubbidhena anantarapaccayo.",
  "atk-abh03a53:133_2": "Rūpāvacaravipākaṁ tebhūmakakusalavipākassāti tividhena anantarapaccayo. Arūpāvacaravipākaṁ",
  "atk-abh03a53:133_3": "arūpāvacaravipākassa kāmāvacarakusalavipākassāti duvidhena anantarapaccayo. Lokuttaravipākaṁ",
  "atk-abh03a53:133_4": "catubhūmakakusalavipākassāti catubbidhena anantarapaccayo. Evaṁ kusalavipākaṁ vipākassa",
  "atk-abh03a53:133_5": "terasadhāpi anantarapaccayo. Akusalavipākaṁ akusalavipākassa kāmāvacarakusalavipākassāti",
  "atk-abh03a53:133_6": "duvidhena anantarapaccayo. Evaṁ sabbathāpi vipākaṁ vipākassa pañcadasavidhena anantarapaccayo.",
  "atk-abh03a53:133_7": "Kāmāvacarakusalavipākaṁ pana kāmāvacarakiriyassa, tathā akusalavipākaṁ, tathā rūpāvacaravipākaṁ,",
  "atk-abh03a53:133_8": "tathā arūpāvacaravipākañcāti vipākaṁ kiriyassa ca catubbidhena anantarapaccayo.",
  "atk-abh03a53:134_0": "Kāmāvacarakiriyaṁ tebhūmakakiriyassa, rūpāvacarārūpāvacarakiriyaṁ rūpāvacarārūpāvacarānaññevāti",
  "atk-abh03a53:134_1": "kiriyaṁ kiriyassa pañcavidhena anantarapaccayo. Kāmāvacarakiriyaṁ akusalavipākassa",
  "atk-abh03a53:134_2": "ceva catubhūmakakusalavipākassa ca, rūpāvacarakiriyaṁ kāmāvacarakusalavipākarūpāvacaravipākānaṁ",
  "atk-abh03a53:134_3": "arūpāvacarakiriyaṁ catubhūmakakusalavipākassāpīti kiriyaṁ vipākassa ekādasavidhena",
  "atk-abh03a53:134_4": "anantarapaccayo. Kāmāvacarakiriyaṁ pana kāmāvacarakusalassa akusalassāti kusalākusalānaṁ",
  "atk-abh03a53:134_5": "duvidhena anantarapaccayo hoti. Evaṁ samasaṭṭhividhenāpi niddesaṁ labhati.",
  "atk-abh03a53:135_0": "Na kevalañca samasaṭṭhividheneva, bahuvidhenāpi labhateva. Kathaṁ? Kāmāvacarapaṭhamamahākusalacittaṁ",
  "atk-abh03a53:135_1": "tāva attano, catunnañca rūpāvacarakusalānaṁ pādakayogena soḷasannaṁ somanassalokuttarānanti",
  "atk-abh03a53:135_2": "ekavīsatiyā ca kusalānaṁ, javanapariyosāne tadārammaṇabhavaṅgavasena uppajjamānānaṁ",
  "atk-abh03a53:135_3": "ekādasannaṁ kāmāvacaravipākānaṁ, bhavaṅgavaseneva pavattānaṁ rūpāvacarārūpāvacaravipākānaṁ,",
  "atk-abh03a53:135_4": "phalasamāpattivasena pavattānaṁ dvādasannaṁ lokuttaravipākānanti evaṁ ekavīsatiyā",
  "atk-abh03a53:135_5": "kusalānaṁ; dvattiṁsāya vipākānanti tepaññāsāya cittānaṁ anantarapaccayo hoti. Tathā",
  "atk-abh03a53:135_6": "dutiyakusalacittaṁ. Tatiyacatutthāni pana ṭhapetvā uparibhūmakakusalāni ca lokuttaravipākāni",
  "atk-abh03a53:135_7": "ca sesaekavīsaticittānaṁ. Pañcamachaṭṭhāni attano ca, navannañca uparibhūmakaupekkhākusalānaṁ,",
  "atk-abh03a53:135_8": "tevīsatiyā ca vipākānanti tettiṁsāya. Sattamaaṭṭhamāni ekavīsatiyāva.",
  "atk-abh03a53:136_0": "Pañca rūpāvacarakusalāni attano attano pacchimānaṁ rūpāvacarakusalānaṁ, catunnampi",
  "atk-abh03a53:136_1": "ñāṇasampayuttamahāvipākānaṁ, pañcannaṁ rūpāvacaravipākānañcāti dasannaṁ. Eteneva",
  "atk-abh03a53:136_2": "ca nayena arūpāvacarakusalesu paṭhamaṁ attano vipākena saddhiṁ ekādasannaṁ, dutiyaṁ",
  "atk-abh03a53:136_3": "dvādasannaṁ, tatiyaṁ terasannaṁ, catutthaṁ cuddasannaṁ phalasamāpattiyā cāti pannarasannaṁ",
  "atk-abh03a53:136_4": "lokuttarakusalaṁ attano attano vipākasseva. Aṭṭhasu lobhasahagatesu ekekaṁ akusalaṁ",
  "atk-abh03a53:136_5": "ekādasannaṁ kāmāvacaravipākamanoviññāṇadhātūnaṁ navannaṁ, mahaggatavipākānaṁ attano",
  "atk-abh03a53:136_6": "attano pacchimassa cāti ekavīsatiyā. Dve domanassasahagatāni upekkhāsahagatānaṁ channaṁ",
  "atk-abh03a53:136_7": "kāmāvacaravipākamanoviññāṇadhātūnaṁ attano pacchimassa cāti sattannaṁ. Vicikicchuddhaccasahagatadvayaṁ",
  "atk-abh03a53:136_8": "somanassasahagatāhetukavipākena saddhiṁ ekādasannaṁ kāmāvacaravipākamanoviññāṇadhātūnaṁ",
  "atk-abh03a53:136_9": "navannaṁ rūpāvacarārūpāvacaravipākānaṁ attano pacchimassa cāti ekavīsatiyā.",
  "atk-abh03a53:137_0": "Kusalavipākapañcaviññāṇā kusalavipākamanodhātuyā, manodhātu dvinnaṁ vipākamanoviññāṇadhātūnaṁ.",
  "atk-abh03a53:137_1": "Tāsu dvīsu somanassasahagatā dasannaṁ vipākamanoviññāṇadhātūnaṁ bhavaṅgabhūtānaṁ",
  "atk-abh03a53:137_2": "tadārammaṇakāle attano pacchimassa voṭṭhabbanakiriyassa cāti dvādasannaṁ. Upekkhāsahagatāhetukamanoviññāṇadhātu",
  "atk-abh03a53:137_3": "pana āvajjanamanodhātuyā dviṭṭhānikāya āvajjanamanoviññāṇadhātuyā dasannañca vipākamanoviññāṇadhātūnanti",
  "atk-abh03a53:137_4": "dvādasannameva. Tihetukamahāvipākā somanassasahagatāhetukavajjānaṁ dasannampi kāmāvacaravipākamanoviññāṇadhātūnaṁ",
  "atk-abh03a53:137_5": "rūpāvacarārūpāvacaravipākānaṁ āvajjanadvayassa cāti ekavīsatiyā, duhetukavipākā ṭhapetvā",
  "atk-abh03a53:137_6": "mahaggatavipāke sesānaṁ dvādasannaṁ. Pañca rūpāvacaravipākā tebhūmakakusalavipākasahetukapaṭisandhicittānaṁ",
  "atk-abh03a53:137_7": "sattarasannaṁ āvajjanadvayassa cāti ekūnavīsatiyā. Arūpāvacaravipākesu paṭhamaṁ kāmāvacarakusalavipākatihetukapaṭisandhicittānaṁ,",
  "atk-abh03a53:137_8": "catunnaṁ arūpāvacaravipākacittānaṁ catunnaṁ manodvārāvajjanassa cāti navannaṁ. Dutiyaṁ",
  "atk-abh03a53:137_9": "heṭṭhimavipākaṁ vajjetvā aṭṭhannaṁ, tatiyaṁ dve heṭṭhimāni vajjetvā sattannaṁ, catutthaṁ",
  "atk-abh03a53:137_10": "tīṇi heṭṭhimāni vajjetvā channaṁ cattāri lokuttaravipākāni tihetukavipākānaṁ terasannaṁ",
  "atk-abh03a53:137_11": "attano attano pacchimassa cāti cuddasannaṁ.",
  "atk-abh03a53:138_0": "Akusalavipākapañcaviññāṇā akusalavipākamanodhātuyā, manodhātu akusalavipākāhetukamanoviññāṇadhātuyā.",
  "atk-abh03a53:138_1": "Sā tadārammaṇakāle attano pacchimassa cutikāle paṭisandhivasena bhavaṅgavasena ca",
  "atk-abh03a53:138_2": "pavattānaṁ itaresampi navannaṁ kāmāvacaravipākānaṁ upekkhāsahagatānaṁ dvinnaṁ parittakiriyānañcāti",
  "atk-abh03a53:138_3": "dvādasannaṁ. Kiriyamanodhātu dasannaṁ viññāṇānaṁ hasituppādakiriyā pañcavokāre bhavaṅgavasena",
  "atk-abh03a53:138_4": "pavattānaṁ navannaṁ tihetukavipākānaṁ, tadārammaṇavasena pavattānaṁ pañcannaṁ somanassasahagatavipākānaṁ",
  "atk-abh03a53:138_5": "attano pacchimassa cāti aggahitaggahaṇena terasannaṁ. Voṭṭhabbanakiriyā ṭhapetvā",
  "atk-abh03a53:138_6": "kiriyamanodhātuṁ dasannaṁ kāmāvacarakiriyānaṁ, kāmāvacarakusalākusalānaṁ pañcavokāre",
  "atk-abh03a53:138_7": "bhavaṅgavasena pavattānaṁ pannarasannaṁ vipākacittānañcāti pañcacattālīsāya.",
  "atk-abh03a53:139_0": "Kāmāvacaratihetukasomanassasahagatakiriyadvayaṁ bhavaṅgavasena pavattānaṁ terasannaṁ",
  "atk-abh03a53:139_1": "tihetukavipākānaṁ tadārammaṇavasena pañcannaṁ somanassasahagatavipākānaṁ parikammavasena",
  "atk-abh03a53:139_2": "pavattamānānaṁ catunnaṁ rūpāvacarakiriyānaṁ arahattaphalasamāpattiyā attano pacchimassa",
  "atk-abh03a53:139_3": "cāti aggahitaggahaṇena dvāvīsatiyā duhetukasomanassasahagatakiriyadvayaṁ yathāvuttānaṁ",
  "atk-abh03a53:139_4": "terasannaṁ bhavaṅgacittānaṁ pañcannaṁ tadārammaṇānaṁ attano pacchimassa cāti aggahitaggahaṇena",
  "atk-abh03a53:139_5": "sattarasannaṁ. Kāmāvacaratihetukaupekkhāsahagatakiriyadvayaṁ tesaṁyeva terasannaṁ",
  "atk-abh03a53:139_6": "bhavaṅgānaṁ, tadārammaṇavasena pavattānaṁ channaṁ upekkhāsahagatavipākānaṁ, parikammavasena",
  "atk-abh03a53:139_7": "pavattānaṁ ekissā rūpāvacarakiriyāya catunnaṁ arūpāvacarakiriyānaṁ arahattaphalasamāpattiyā",
  "atk-abh03a53:139_8": "attano pacchimassa cāti aggahitaggahaṇena catuvīsatiyā. Duhetukaupekkhāsahagatakiriyadvayaṁ",
  "atk-abh03a53:139_9": "tesaṁyeva terasannaṁ bhavaṅgānaṁ channaṁ tadārammaṇānaṁ attano pacchimassa cāti aggahitaggahaṇena",
  "atk-abh03a53:139_10": "aṭṭhārasannaṁ. Rūpāvacarakiriyesu ekekaṁ navannaṁ pañcavokāre tihetukabhavaṅgānaṁ",
  "atk-abh03a53:139_11": "attano pacchimassa cāti dasannaṁ. Arūpāvacarakiriyesu paṭhamaṁ pañcavokāre navannaṁ",
  "atk-abh03a53:139_12": "bhavaṅgānaṁ, catuvokāre ekassa attano pacchimassa cāti ekādasannaṁ. Dutiyaṁ catuvokāre",
  "atk-abh03a53:139_13": "dve bhavaṅgāni labhati. Tatiyaṁ tīṇi, catutthaṁ cattāri phalasamāpattiñcāti tesu",
  "atk-abh03a53:139_14": "ekekaṁ yathāpaṭipāṭiyā ekādasannaṁ dvādasannaṁ terasannaṁ pañcadasannañca anantarapaccayo",
  "atk-abh03a53:139_15": "hoti. Evaṁ bahuvidhenāpi niddesaṁ labhati. Tena vuttaṁ –",
  "atk-abh03a53:140": "“Dasadhā sattarasadhā, samasaṭṭhividhena ca;",
  "atk-abh03a53:141": "Bahudhāpi ca niddesaṁ, sādhukaṁ upalakkhaye”ti.",
  "atk-abh03a53:142": "Samanantarapaccayādayo uttānatthāyeva.",
  "atk-abh03a53:143_0": "423. Upanissaye saddhaṁ upanissāyāti kammakammaphalaidhalokaparalokādīsu saddhaṁ",
  "atk-abh03a53:143_1": "upanissayaṁ katvā. Yathā hi puriso heṭṭhāpathaviyaṁ udakaṁ atthīti saddahitvā pathaviṁ",
  "atk-abh03a53:143_2": "khanati, evaṁ saddho kulaputto dānādīnaṁ phalañca ānisaṁsañca saddahitvā dānādīni",
  "atk-abh03a53:143_3": "pavatteti. Tasmā “saddhaṁ upanissāyā”ti vuttaṁ.",
  "atk-abh03a53:144_0": "Sīlaṁ upanissāyātiādīsupi ime sīlādayo dhamme upanissayaṁ katvāti attho. Sīlavā hi",
  "atk-abh03a53:144_1": "sīlānubhāvesu sīlānisaṁsesu ca kusalo sīlaṁ upanissāya sīlavantānaṁ dānaṁ deti, uparūpari",
  "atk-abh03a53:144_2": "sīlaṁ samādiyati suparisuddhaṁ akhaṇḍaṁ, cātuddasīādīsu pakkhadivasesu uposathakammaṁ",
  "atk-abh03a53:144_3": "karoti, sīlasampadaṁ nissāya jhānādīni uppādeti. Bahussutopi dānādipuññakiriyāyattā",
  "atk-abh03a53:144_4": "sabbasampattiyo dānādīnañca saṅkilesavodānādibhedaṁ sutamayāya paññāya paṭivijjhitvā",
  "atk-abh03a53:144_5": "ṭhito sutaṁ upanissāya dānādīni pavatteti. Cāgavāpi cāgādhimutto attano cāgasampadaṁ",
  "atk-abh03a53:144_6": "upanissāya dānaṁ deti, sīlavanto hutvā dinnaṁ mahapphalanti sīlaṁ samādiyati, uposathakammaṁ",
  "atk-abh03a53:144_7": "karoti, tāya paṭipattiyā parisuddhacitto jhānādīni uppādeti. Paññavāpi idhalokaparalokahitañceva",
  "atk-abh03a53:144_8": "lokasamatikkamanupāyañca upaparikkhanto “sakkā imāya paṭipattiyā idhalokahitampi",
  "atk-abh03a53:144_9": "paralokahitampi lokasamatikkamanūpāyañca sampādetu”nti paññaṁ upanissāya dānādīni",
  "atk-abh03a53:144_10": "pavatteti. Yasmā pana na kevalaṁ saddhādayo dānādīnaṁyeva upanissayā, attano aparabhāge",
  "atk-abh03a53:144_11": "uppajjamānānaṁ saddhādīnampi upanissayā eva, tasmā saddhā sīlaṁ sutaṁ cāgo paññā",
  "atk-abh03a53:144_12": "saddhāya sīlassa sutassa cāgassa paññāyāti vuttaṁ.",
  "atk-abh03a53:145_0": "Parikammanti anantaraṁ aggahetvā pubbabhāge parikammaṁ gahetabbaṁ. Yathākammūpagañāṇassa",
  "atk-abh03a53:145_1": "anāgataṁsañāṇassāti imesaṁ dvinnaṁ dibbacakkhuparikammameva, parikammaṁ visuṁ natthi.",
  "atk-abh03a53:145_2": "Dibbacakkhusseva paribhaṇḍañāṇāni etāni, tasmiṁ ijjhamāne ijjhanti evaṁ santepi tadadhimuttatāya",
  "atk-abh03a53:145_3": "sahitaṁ dibbacakkhuparikammaṁ tesaṁ parikammanti veditabbaṁ. Na hi etāni sabbesaṁ",
  "atk-abh03a53:145_4": "dibbacakkhukānaṁ samagatikāni honti. Tasmā bhavitabbamettha parikammavisesenāti.",
  "atk-abh03a53:145_5": "Dibbacakkhu dibbāya sotadhātuyāti dūre rūpāni disvā tesaṁ saddaṁ sotukāmassa dibbacakkhu",
  "atk-abh03a53:145_6": "sotadhātuvisuddhiyā upanissayo hoti. Tesaṁ pana saddaṁ sutvā tattha gantukāmatādivasena",
  "atk-abh03a53:145_7": "dibbasotadhātu iddhividhañāṇassa upanissayo hoti. Evaṁ sabbattha tassa tassa upakārakabhāvavasena",
  "atk-abh03a53:145_8": "upanissayapaccayatā veditabbā.",
  "atk-abh03a53:146_0": "Maggaṁ upanissāya anuppannaṁ samāpattinti tena tena maggena sithilīkatapāripanthakattā",
  "atk-abh03a53:146_1": "pahīnapāripanthakattā ca taṁ taṁ samāpattiṁ uppādentīti tesaṁ maggo samāpattiyā upanissayo",
  "atk-abh03a53:146_2": "hoti. Vipassantīti uparūparimaggatthāya vipassanti. Atthapaṭisambhidāyātiādi paṭisambhidānaṁ",
  "atk-abh03a53:146_3": "maggapaṭilābheneva ijjhanato vuttaṁ. Evaṁiddhānañca panetāsaṁ pacchā tesu tesu ārammaṇesu",
  "atk-abh03a53:146_4": "pavattiyā maggova upanissayo nāma hoti.",
  "atk-abh03a53:147_0": "Saddhaṁ upanissāya mānaṁ jappetīti ahamasmi saddho pasannoti mānaṁ pavatteti. Diṭṭhiṁ",
  "atk-abh03a53:147_1": "gaṇhātīti tasmiṁ tasmiṁ vacane saddhāvaseneva gantvā paññāya atthaṁ anupaparikkhanto",
  "atk-abh03a53:147_2": "“atthi puggalo”tiādivasena diṭṭhiṁ gaṇhāti. Sīlaṁ sutaṁ cāgaṁ paññanti ahamasmi sīlavā",
  "atk-abh03a53:147_3": "sutavā cāgī paññāsampannoti mānaṁ jappeti. Sīlasutacāgapaññāsu pana mānamaññanaṁ",
  "atk-abh03a53:147_4": "viya diṭṭhimaññanaṁ uppādento diṭṭhiṁ gaṇhāti. Rāgassātiādīsu saddhādisampadaṁ upanissāya",
  "atk-abh03a53:147_5": "attukkaṁsanakāle tesu ekeko dhammo rāgassa, paravambhanakāle dosassa, ubhayena sampayuttassa",
  "atk-abh03a53:147_6": "mohassa, vuttappakārānaṁ mānadiṭṭhīnaṁ, saddhādisampadaṁ upanissāya bhavabhogasampattipatthanāya",
  "atk-abh03a53:147_7": "upanissayo hoti. Evamettha lokiyakusalaññeva dassitaṁ. Lokuttaraṁ pana santaṁ paṇītaṁ",
  "atk-abh03a53:147_8": "uttamaṁ akusalaviddhaṁsanaṁ. Tasmā cando viya andhakāratamānaṁ na akusalassa upanissayo hotīti na gahitaṁ.",
  "atk-abh03a53:148_0": "Ātāpetītiādi kāyikadukkhavasena abyākatadhammadassanatthaṁ vuttaṁ. Saddho hi saddhaṁ",
  "atk-abh03a53:148_1": "nissāya atisītaṁ atiuṇhanti anosakkitvā nānappakārāni navakammaveyyāvaccādīni karonto",
  "atk-abh03a53:148_2": "attānaṁ ātāpeti paritāpeti, bhogaṁ uppādetvā puññāni karissāmīti pariyeṭṭhimūlakaṁ",
  "atk-abh03a53:148_3": "dukkhaṁ paccanubhoti. Sīlavāpi sīlānurakkhaṇatthaṁ abbhokāsikattādivasena attānaṁ",
  "atk-abh03a53:148_4": "ātāpeti paritāpeti, piṇḍacārikattādivasena pariyeṭṭhimūlakaṁ dukkhaṁ paccanubhoti.",
  "atk-abh03a53:148_5": "Sutavāpi bāhussaccānurūpaṁ paṭipattiṁ paṭipajjissāmīti vuttanayeneva paṭipajjanto",
  "atk-abh03a53:148_6": "attānaṁ ātāpeti paritāpeti, pariyeṭṭhimūlakaṁ dukkhaṁ paccanubhoti. Cāgavāpi cāgādhimuttatāya",
  "atk-abh03a53:148_7": "attano yāpanamattepi paccaye anavasesetvā pariccajanto, aṅgādipariccāgaṁ vā pana",
  "atk-abh03a53:148_8": "karonto attānaṁ ātāpeti paritāpeti, pariccajitabbassa vatthuno uppādanatthaṁ pariyeṭṭhimūlakaṁ",
  "atk-abh03a53:148_9": "dukkhaṁ paccanubhoti. Paññavāpi uparūpari paññaṁ vaḍḍhessāmīti sappaññataṁ nissāya",
  "atk-abh03a53:148_10": "sītuṇhādīni agaṇetvā sajjhāyamanasikāresu yogaṁ karonto attānaṁ ātāpeti paritāpeti,",
  "atk-abh03a53:148_11": "micchājīve ādīnavaṁ sammājīve ca ānisaṁsaṁ disvā micchājīvaṁ pahāya parisuddhena",
  "atk-abh03a53:148_12": "ājīvena jīvitavuttiṁ pariyesanto pariyeṭṭhimūlakaṁ dukkhaṁ paccanubhoti.",
  "atk-abh03a53:149_0": "Kāyikassa sukhassāti saddhādisampattiṁ upanissāya uppannāni sukhopakaraṇāni paribhuñjanakāle",
  "atk-abh03a53:149_1": "saddhādisamuṭṭhānapaṇītarūpaphuṭakāyassa ca tesaṁ vasena avippaṭisāramūlakapāmojjapītisamuṭṭhānarūpaphuṭakāyassa",
  "atk-abh03a53:149_2": "ca sukhuppattikāle tesaṁ kaṭattā uppannavipākasukhakāle ca kāyikassa sukhassa, vuttanayeneva",
  "atk-abh03a53:149_3": "dukkhuppattikāle saddhādiguṇasampattiṁ asahamānehi payuttavadhabandhanādikāle ca",
  "atk-abh03a53:149_4": "kāyikassa dukkhassa, saddhādayo upanissāya pavattitaphalasamāpattikāle pana phalasamāpattiyā",
  "atk-abh03a53:149_5": "etesu ekeko upanissayapaccayena paccayo hotīti veditabbo. Kusalaṁ kammanti kusalacetanā",
  "atk-abh03a53:149_6": "attano vipākassa upanissayapaccayo, sā pana balavacetanāva labbhati, na dubbalā.",
  "atk-abh03a53:149_7": "Tatridaṁ vatthu – ekā kira itthī ubbandhitukāmā rukkhe rajjuṁ laggetvā saṁvidhātabbaṁ",
  "atk-abh03a53:149_8": "saṁvidahati. Atheko coro rattibhāge taṁ gehaṁ upasaṅkamitvā “imāya rajjuyā kiñcideva",
  "atk-abh03a53:149_9": "bandhitvā harissāmī”ti satthena chindituṁ upagato. Atha sā rajju āsīviso hutvā susūti",
  "atk-abh03a53:149_10": "akāsi. Coro bhīto apasakki. Itthī attano nivesanā nikkhamitvā rajjupāse gīvaṁ paṭimuñcitvā",
  "atk-abh03a53:149_11": "ubbandhā kālamakāsi. Evaṁ balavacetanā antarāye nivāretvā attano vipākassa upanissayo",
  "atk-abh03a53:149_12": "hoti. Na panetaṁ ekantato gahetabbaṁ. Katokāsañhi kammaṁ eva vipākassa antarāyaṁ",
  "atk-abh03a53:149_13": "paṭibāhitvā vipaccati, vipākajanakaṁ pana kammaṁ vipākassa upanissayapaccayo na hotīti",
  "atk-abh03a53:149_14": "na vattabbaṁ. Kammanti ettha catubhūmakampi veditabbaṁ. Yaṁ pana parato “maggo phalasamāpattiyā”ti",
  "atk-abh03a53:149_15": "vuttaṁ, taṁ acetanāvasena. Tenetaṁ dīpeti – yo koci vipākajanako dhammo, so attano",
  "atk-abh03a53:149_16": "vipākassa upanissayapaccayo hotīti.",
  "atk-abh03a53:150_0": "Rāgaṁupanissāya pāṇaṁ hanatīti yasmiṁ vatthusmiṁ sāratto hoti, tasmiṁ vā viruddhaṁ,",
  "atk-abh03a53:150_1": "tassa vā atthāya pāṇaṁ hanati. Adinnādānādīsupi etenevupāyena attho veditabbo. Sandhiṁ",
  "atk-abh03a53:150_2": "chindatīti adinnādānavasena vuttaṁ. Tattha sandhinti gehasandhiṁ. Nillopaṁ haratīti",
  "atk-abh03a53:150_3": "nilīyitvā harati. Ekāgārikaṁ karotīti bahūhi saddhiṁ ekameva gehaṁ parivāretvā vilumpati.",
  "atk-abh03a53:150_4": "Paripanthe tiṭṭhatīti panthadūhanakammaṁ karoti. Dosaṁ upanissāyātiādīsu “anatthaṁ",
  "atk-abh03a53:150_5": "me acarī”tiādivasena uppannaṁ dosaṁ upanissayaṁ katvā. Mohaṁ upanissāyāti pāṇātipātādīsu",
  "atk-abh03a53:150_6": "ādīnavapaṭicchādakaṁ mohaṁ upanissayaṁ katvā. Mānaṁ upanissāyāti ahaṁ kiṁ hanituṁ",
  "atk-abh03a53:150_7": "na sakkomi, ādātuṁ na sakkomīti mānaṁ upanissayaṁ katvā. Kenaci vā pana avaññāto",
  "atk-abh03a53:150_8": "hoti paribhūto hīḷito, taṁ omānaṁ upanissayaṁ katvātipi attho. Diṭṭhiṁ upanissāyāti",
  "atk-abh03a53:150_9": "yaññādīsu brāhmaṇādayo viya pādasikamilakkhuādayo viya ca diṭṭhiṁ upanissayaṁ katvā.",
  "atk-abh03a53:150_10": "Patthanaṁ upanissāyāti “sace me idaṁ nāma ijjhissati, evarūpaṁ te balikammaṁ karissāmīti",
  "atk-abh03a53:150_11": "evaṁ devatāyācanasaṅkhataṁ vā, asukaṁ nāma me ghātetvā dehi, asukassa santakaṁ āhara,",
  "atk-abh03a53:150_12": "ehi vā me etāni kammāni karontassa sahāyo hohī”ti evamādiṁ vā patthanaṁ upanissayaṁ",
  "atk-abh03a53:150_13": "katvā. Rāgo doso moho māno diṭṭhi patthanā rāgassāti. Ettha rāgo rāgassāpi upanissayo",
  "atk-abh03a53:150_14": "hoti dosādīnampi. Dosādīsupi eseva nayo.",
  "atk-abh03a53:151_0": "Pāṇātipāto pāṇātipātassāti pāṇātipātī asaṁvare ṭhitattā aññampi pāṇaṁ hanati. Yo",
  "atk-abh03a53:151_1": "vā etena hato, tassa ñātimittehi upadduto tesu aññampi hanati. Evaṁ pāṇātipāto pāṇātipātassa",
  "atk-abh03a53:151_2": "upanissayapaccayena paccayo. Bhaṇḍasāmikaṁ pana gopakaṁ vā ghātetvā parabhaṇḍaharaṇe,",
  "atk-abh03a53:151_3": "sāmikaṁ ghātetvā tassa dārātikkame, nāhaṁ hanāmīti musābhaṇane, katassa paṭicchādanatthāya",
  "atk-abh03a53:151_4": "akatassa vā karaṇatthāya pesuññaṁ upasaṁhāre, teneva nayena pharusavācānicchāraṇe,",
  "atk-abh03a53:151_5": "samphappalāpabhaṇane, paraṁ hanitvā abhijjhāyitabbaparavittūpakaraṇābhijjhāyane,",
  "atk-abh03a53:151_6": "yo tena ghātito hoti; tassa mittāmaccā ucchijjantūtiādicintane “evaṁ me pāṇātipāto",
  "atk-abh03a53:151_7": "nijjiṇṇo bhavissatī”ti dukkarakārikādivasena diṭṭhiggahaṇakāle pāṇātipāto adinnādānādīnampi",
  "atk-abh03a53:151_8": "upanissayo hoti. Iminā upāyena adinnādānādimūlakesupi cakkesu attho veditabbo.",
  "atk-abh03a53:152_0": "Mātughātikammaṁ mātughātikammassāti aññaṁ mātaraṁ hanantaṁ disvā “vaṭṭati evaṁ kātu”nti",
  "atk-abh03a53:152_1": "attano mātaraṁ hanantassa vā, ekasmiṁ bhave hantvā aparasmimpi hananavasena vā, ekasmiṁyeva",
  "atk-abh03a53:152_2": "bhave “gaccha, me mātaraṁ hanāhī”ti punappunaṁ āṇāpanavasena vā, dvīhi pahārehi niyatamaraṇāya",
  "atk-abh03a53:152_3": "dutiyapahāradānavasena vā mātughātikammaṁ mātughātikammassa upanissayo hoti. Sesānipi",
  "atk-abh03a53:152_4": "yathāyogaṁ imināva nayena veditabbāni. Yasmā pana balavākusalaṁ dubbalākusalassa",
  "atk-abh03a53:152_5": "upanissayo na hoti, tasmā kammapathānantariyakammavaseneva desanā katāti vadanti.",
  "atk-abh03a53:152_6": "Taṁ na ekantato gahetabbaṁ. Pāṇātipātādīni hi katvā “kasmā evamakāsī”ti codiyamāno",
  "atk-abh03a53:152_7": "kopamattakampi karoti. Vippaṭisārīpi hoti. Appamattakepi ca kilese uppanne taṁ vaḍḍhetvā",
  "atk-abh03a53:152_8": "vītikkamaṁ karoti. Tasmā balavaṁ dubbalassa dubbalañca balavassāpi upanissayo hotiyeva.",
  "atk-abh03a53:152_9": "Yaṁ pana paccayavibhaṅgassa uddesavaṇṇanāyaṁ vuttaṁ “balavakāraṇaṭṭhena upanissayo",
  "atk-abh03a53:152_10": "hotī”ti, taṁ kāraṇabhāvasseva balavatāya vuttaṁ, na upanissayapaccayadhammānaṁ. Kammakilesā",
  "atk-abh03a53:152_11": "hi balavantopi dubbalāpi balavakāraṇaṁ hontiyeva.",
  "atk-abh03a53:153_0": "Rāgaṁupanissāya dānaṁ detītiādīsu aho vatāhaṁ cātumahārājikānaṁ devānaṁ sahabyataṁ",
  "atk-abh03a53:153_1": "upapajjeyyanti upapattibhave vā bhogesu vā rāgaṁ upanissāya dānaṁ deti. Sīlasamādānauposathakammesupi",
  "atk-abh03a53:153_2": "eseva nayo. Jhānaṁ pana rāgavikkhambhanatthāya, vipassanaṁ rāgassa pahānatthāya,",
  "atk-abh03a53:153_3": "maggaṁ samucchedanatthāya uppādento rāgaṁ upanissāya uppādeti nāma. Vītarāgabhāvatthāya",
  "atk-abh03a53:153_4": "pana abhiññaṁ samāpattiñca uppādento rāgaṁ upanissāya uppādeti nāma. Ettāvatā hi vītarāgo nāma hoti.",
  "atk-abh03a53:154_0": "Saddhāyāti dānādivasena pavattasaddhāya sīlādīsupi eseva nayo. Yatheva hi dānādivasena",
  "atk-abh03a53:154_1": "saddhādayo uppādento rāgaṁ upanissāya uppādeti nāma, evaṁ rāgādayopi saddhādīnaṁ",
  "atk-abh03a53:154_2": "upanissayapaccayā nāma hontīti veditabbā. Tassa paṭighātatthāyāti tassa paṭibāhanatthāya,",
  "atk-abh03a53:154_3": "vipākokāsassa anuppadānatthāyāti attho. Sappaṭighātesu tāva evaṁ hotu, yāni pana",
  "atk-abh03a53:154_4": "appaṭighātāni ānantariyakammāni, tesu “tassa paṭighātatthāyā”ti kasmā vuttanti? Tassa",
  "atk-abh03a53:154_5": "ajjhāsayavasena. Tappaṭighātatthāya pavattemīti hissa ajjhāsayo, taṁ gahetvā evaṁ vuttaṁ.",
  "atk-abh03a53:155_0": "Rāgaṁ upanissāya attānaṁ ātāpetīti yattha ratto, tassa dukkarena pattiṁ sampassanto",
  "atk-abh03a53:155_1": "evaṁ karotīti sabbaṁ purimanayeneva veditabbaṁ. Kāyikassa sukhassāti rāgādisamatikkamavasena",
  "atk-abh03a53:155_2": "kusalaṁ katvā paṭiladdhasukhassa vā rāgādivasena anādīnavadassāvino kāme paribhuñjanavasena",
  "atk-abh03a53:155_3": "uppannasukhassa vā. Dukkhassāti ātāpanādivasena uppannasukhassa vā rāgādihetu pavattavadhabandhanādivasena",
  "atk-abh03a53:155_4": "uppannadukkhassa vā. Phalasamāpattiyāti rāgādayo samucchinditvā vā uppāditāya tehi",
  "atk-abh03a53:155_5": "vā aṭṭīyamānena samāpannāya.",
  "atk-abh03a53:156_0": "Kāyikaṁ sukhantiādīsu sukhe uppanne taṁ assādetvā punappunaṁ tathārūpeheva paccayehi",
  "atk-abh03a53:156_1": "taṁ uppādentassa purimaṁ pacchimassa upanissayo hoti. Sītādīsu pana aggisantāpanādīni",
  "atk-abh03a53:156_2": "atisevantassa pubbabhāge sukhaṁ aparabhāge dukkhassa, “sukho vati missā paribbājikāya",
  "atk-abh03a53:156_3": "taruṇāya lomasāya bāhāya samphasso”ti kāmesu pātabyataṁ āpajjantassa idha kāyikaṁ",
  "atk-abh03a53:156_4": "sukhaṁ nerayikassa kāyikadukkhassa, arogabhāvena pana sukhino phalasamāpattiṁ samāpajjantassa",
  "atk-abh03a53:156_5": "kāyikaṁ sukhaṁ phalasamāpattiyā upanissayapaccayo hoti. Dukkhapaṭighātāya pana sukhaṁ",
  "atk-abh03a53:156_6": "sevantassa dukkhapaṭighātāya ca bhagavato viya ābādhaṁ vikkhambhetvā phalasamāpattiṁ",
  "atk-abh03a53:156_7": "samāpajjantassa kāyikadukkhaṁ kāyikasukhassa ceva phalasamāpattiyā ca, upanissayapaccayo",
  "atk-abh03a53:156_8": "hoti. Utusappāyo sukhassa ceva phalasamāpattiyā ca, asappāyo dukkhassa. Utuasappāyaṁ",
  "atk-abh03a53:156_9": "vā abhibhavitvā samāpattisamuṭṭhitarūpavasena uppannaṁ sukhaṁ anubhavitukāmassa asappāyopi",
  "atk-abh03a53:156_10": "utu phalasamāpattiyā paccayova. Bhojanasenāsanesupi eseva nayo. Puna kāyikaṁ sukhantiādīni",
  "atk-abh03a53:156_11": "kevalaṁ ekato dassitāni. Heṭṭhā vuttanayeneva panesaṁ paccayabhāvo veditabbo. Phalasamāpatti",
  "atk-abh03a53:156_12": "kāyikassa sukhassāti samāpattisamuṭṭhānarūpavasena uppannassa sukhassa. Taṁ hesa",
  "atk-abh03a53:156_13": "samāpattito vuṭṭhāya anubhavati.",
  "atk-abh03a53:157_0": "Kāyikaṁ sukhaṁ upanissāya dānantiādīsu “aho vata me idaṁ sukhaṁ na parihāyeyyā”ti",
  "atk-abh03a53:157_1": "pattassa vā aparihāyanavasena; “aho vatāhaṁ āyatiṁ evarūpaṁ sukhaṁ pāpuṇeyya”nti",
  "atk-abh03a53:157_2": "appattassa vā pattivasena; dukkhepi “aho vata me dukkhaṁ parihāyeyyā”ti pattassa",
  "atk-abh03a53:157_3": "parihāyanavasena vā; “āyatiṁ evarūpaṁ nuppajjeyyā”ti anuppādapatthanāvasena vā sukhadukkhānaṁ",
  "atk-abh03a53:157_4": "upanissayatā veditabbā. Utubhojanasenāsanāni vuttanayāneva. Puna kāyikaṁ sukhantiādīsu",
  "atk-abh03a53:157_5": "yasmā “sādhu kho, mārisa, moggallāna, buddhasaraṇagamanaṁ hotī”ti sukhappattānampi,",
  "atk-abh03a53:157_6": "“sammāsambuddho vata, so bhagavā, yo evarūpassa dukkhassa pariññāya dhammaṁ desetī”ti",
  "atk-abh03a53:157_7": "dukkhappattānampi saddhā uppajjati. Sukhadukkhehi ca saṁyogaviyogatthāya sīlādiparipūraṇaṁ",
  "atk-abh03a53:157_8": "kareyya, tasmā sukhadukkhāni saddhādīnaṁ upanissayabhāvena dassitāni. Utuādīnipi",
  "atk-abh03a53:157_9": "yathāyogaṁ yojetabbāni. Kāyikaṁ sukhaṁ upanissāya pāṇaṁ hanatītiādīsupi vuttanayānusāreneva",
  "atk-abh03a53:157_10": "sukhādīnaṁ upanissayatā veditabbā.",
  "atk-abh03a53:158_0": "Imasmiṁ pana upanissayabhājanīye kusalo kusalassa tividhenāpi upanissayo, akusalassa",
  "atk-abh03a53:158_1": "duvidhena, abyākatassa tividhena. Akusalo akusalassa tividhena, kusalassa ekavidhena,",
  "atk-abh03a53:158_2": "abyākatassa duvidhena. Abyākatopi abyākatassa tividhena, tathā kusalassa, tathā akusalassāti.",
  "atk-abh03a53:158_3": "Evaṁ kusalo aṭṭhavidhena, akusalo chabbidhena, abyākato navavidhenāti tevīsatividhena",
  "atk-abh03a53:158_4": "upanissayo bhājitoti veditabbo.",
  "atk-abh03a53:159_0": "424. Purejāte cakkhādīni oḷārikavasena vuttāni. Āpodhātuādīnipi pana purejātārammaṇāni",
  "atk-abh03a53:159_1": "hontiyeva. Vatthu purejātaṁ cakkhāyatanantiādi yaṁ vatthu hutvā purejātaṁ hoti, taṁ",
  "atk-abh03a53:159_2": "dassetuṁ vuttaṁ. Vatthu vipākābyākatānanti pavattiyaṁ purejātapaccayaṁ sandhāya vuttaṁ.",
  "atk-abh03a53:160_0": "425. Pacchājāte imassa kāyassāti cātumahābhūtikakāyassa. Pacchājātapaccayena paccayoti",
  "atk-abh03a53:160_1": "upatthambhanavasena pacchājāto hutvā paccayo. Upatthambhakaṭṭhena paccayattāyeva",
  "atk-abh03a53:160_2": "hesa pacchājātapaccayoti imasmiṁ pañhāvāre anulomato āgato.",
  "atk-abh03a53:161": "426. Āsevanapaccaye anulomaṁ gotrabhussātiādīnaṁ visuṁ gahaṇe heṭṭhā vuttanayeneva kāraṇaṁ veditabbaṁ.",
  "atk-abh03a53:162_0": "427. Kammapaccaye kusalā cetanā sampayuttakānanti ettha sahajātanānākkhaṇikavibhāgassa",
  "atk-abh03a53:162_1": "abhāvato sahajātāti na vuttā. Abyākatavissajjane pana so vibhāgo atthi, tasmā tattha",
  "atk-abh03a53:162_2": "vuttā. Paṭisandhiggahaṇaṁ kaṭattārūpānaṁ vasena kataṁ. Cetanā vatthussāti kiñcāpi",
  "atk-abh03a53:162_3": "paṭisandhikkhaṇe vatthupatiṭṭhitā arūpadhammā vatthupaccayā vattanti, cetanā pana",
  "atk-abh03a53:162_4": "vatthussāpi paccayoti dassetuṁ vuttaṁ.",
  "atk-abh03a53:163": "428. Vipākapaccaye paṭisandhivāre imināva nayena attho veditabbo.",
  "atk-abh03a53:164_0": "429-438. Āhārapaccaye imassa kāyassāti imasmiṁ catusantativasena pavatte cātumahābhūtikakāye",
  "atk-abh03a53:164_1": "āhārasamuṭṭhānassa janakavasena, sesassa upatthambhakavasena āhārapaccayena paccayo.",
  "atk-abh03a53:164_2": "Indriyapaccayādīsupi paṭisandhivāro vuttanayeneva veditabbo. Sesaṁ sabbattha uttānatthamevāti.",
  "atk-abh03a53:165": "Pañhāvāravibhaṅgavaṇṇanā niṭṭhitā.",
  "atk-abh03a53:166": "Pañhāvārassa ghaṭane anulomagaṇanā",
  "atk-abh03a53:167_0": "439. Idānettha yathāladdhāni vissajjanāni gaṇanāvasena dassetuṁ hetuyā sattātiādi",
  "atk-abh03a53:167_1": "vuttaṁ. Tattha sattāti kusalena kusalaṁ, abyākataṁ, kusalābyākatanti tīṇi. Tathā",
  "atk-abh03a53:167_2": "akusalena; abyākatena abyākatamevāti evaṁ satta. Ārammaṇe navāti ekamūlakaekāvasānāni",
  "atk-abh03a53:167_3": "nava. Adhipatiyā dasāti kusalaṁ kusalassa sahajātato ceva ārammaṇato ca; akusalassa",
  "atk-abh03a53:167_4": "ārammaṇatova abyākatassa sahajātato ceva ārammaṇato ca; kusalābyākatassa sahajātatovāti",
  "atk-abh03a53:167_5": "kusalamūlakāni cattāri. Akusalaṁ akusalassa sahajātato ceva ārammaṇato ca; abyākatassa",
  "atk-abh03a53:167_6": "sahajātatova tathā akusalābyākatassāti akusalamūlakāni tīṇi. Abyākato abyākatassa",
  "atk-abh03a53:167_7": "sahajātato ceva ārammaṇato ca; kusalassa ārammaṇatova tathā akusalassāti abyākatamūlakāni",
  "atk-abh03a53:167_8": "tīṇīti evaṁ dasa. Ettha pana ārammaṇādhipatipi sattadhā, sahajātādhipatipi sattadhāva labbhati.",
  "atk-abh03a53:168_0": "Anantare sattāti kusalamūlakāni dve, tathā akusalamūlakāni, abyākatamūlakāni tīṇīti",
  "atk-abh03a53:168_1": "evaṁ satta. Samanantarepi etāneva. Sahajāte navāti kusalamūlakāni tīṇi, akusalamūlakāni",
  "atk-abh03a53:168_2": "tīṇi, abyākatamūlakaṁ ekaṁ, tathā kusalābyākatamūlakaṁ, akusalābyākatamūlakañcāti",
  "atk-abh03a53:168_3": "evaṁ nava. Aññamaññe tīṇīti kusalena kusalaṁ, akusalena akusalaṁ, abyākatena abyākatanti",
  "atk-abh03a53:168_4": "evaṁ tīṇi. Nissaye terasāti sahajātatova kusalamūlakāni tīṇi, tathā akusalamūlakāni,",
  "atk-abh03a53:168_5": "tathā abyākatamūlakāni. Ettha pana purejātampi labbhati. Abyākatañhi abyākatassa",
  "atk-abh03a53:168_6": "sahajātampi hoti purejātampi; kusalassa purejātameva tathā akusalassa. Puna kusalābyākato",
  "atk-abh03a53:168_7": "sahajātapurejātato kusalassa, sahajātatova abyākatassa, tathā akusalābyākatoti evaṁ",
  "atk-abh03a53:168_8": "terasa. Upanissaye navāti ekamūlakekāvasānā nava. Tesaṁ vibhaṅge tevīsati bhedā dassitā.",
  "atk-abh03a53:168_9": "Tesu ārammaṇūpanissaye satta, anantarūpanissaye satta, pakatūpanissaye nava honti.",
  "atk-abh03a53:168_10": "Purejāte tīṇīti abyākato abyākatassa, kusalassa, akusalassāti evaṁ tīṇi.",
  "atk-abh03a53:169_0": "Pacchājātetīṇīti kusalo abyākatassa, akusalo abyākatassa, abyākato abyākatassāti",
  "atk-abh03a53:169_1": "evaṁ tīṇi. Āsevane tīṇi aññamaññasadisāni. Kamme satta hetusadisāni. Tattha dvīsu",
  "atk-abh03a53:169_2": "vissajjanesu nānākkhaṇikakammampi āgataṁ, pañcasu sahajātameva. Vipāke ekaṁ abyākatena",
  "atk-abh03a53:169_3": "abyākataṁ. Āhāraindriyajhānamaggesu satta hetusadisāneva. Indriyaṁ panettha sahajātapurejātavasena",
  "atk-abh03a53:169_4": "āgataṁ. Sampayutte tīṇi aññamaññasadisāni. Vippayutte pañcāti sahajātapacchājātato",
  "atk-abh03a53:169_5": "kusalena abyākataṁ, akusalena abyākataṁ, sahajātapurejātapacchājātato abyākatena",
  "atk-abh03a53:169_6": "abyākataṁ, vatthupurejātato abyākatena kusalaṁ, tathā akusalanti ekaṁ kusalamūlaṁ,",
  "atk-abh03a53:169_7": "ekaṁ akusalamūlaṁ, tīṇi abyākatamūlānīti evaṁ pañca.",
  "atk-abh03a53:170_0": "Atthiyā terasāti sahajātato kusalena kusalaṁ, sahajātapacchājātato kusalena abyākataṁ,",
  "atk-abh03a53:170_1": "sahajātatova kusalena kusalābyākatanti kusalamūlāni tīṇi, tathā akusalamūlāni, sahajātapurejātapacchājātāhārindriyato",
  "atk-abh03a53:170_2": "pana abyākatena abyākataṁ, vatthārammaṇapurejātato abyākatena kusalaṁ, tathā akusalaṁ,",
  "atk-abh03a53:170_3": "sahajātapurejātato kusalo ca abyākato ca akusalassa; sveva abyākatassa sahajātapacchājātaāhārindriyato",
  "atk-abh03a53:170_4": "sahajātapurejātato ca kusalo ca abyākato ca kusalassa; sveva abyākatassa sahajātapacchājātaāhārindriyatoti",
  "atk-abh03a53:170_5": "evaṁ terasa. Natthivigatesu satta anantarasadisāni. Avigate terasa atthisadisānīti.",
  "atk-abh03a53:170_6": "Evamettha satta gaṇanaparicchedā ekaṁ tīṇi pañca satta nava dasa terasāti. Tesu vipākavasena",
  "atk-abh03a53:170_7": "ekameva ekakaṁ, aññamaññapurejātapacchājātāsevanasampayuttavasena pañca tikā, vippayuttavasena",
  "atk-abh03a53:170_8": "ekameva pañcakaṁ, hetuanantarasamanantarakammaāhārindriyajhānamagganatthivigatavasena",
  "atk-abh03a53:170_9": "dasa sattakā, ārammaṇasahajātaupanissayavasena tayo navakā, adhipativasena ekaṁ dasakaṁ,",
  "atk-abh03a53:170_10": "nissayaatthiavigatavasena tayo terasakāti evaṁ tasmiṁ tasmiṁ paccaye niddiṭṭhavāre",
  "atk-abh03a53:170_11": "gaṇanavasena sādhukaṁ sallakkhetvā tesaṁ vasena dukatikādīsu paccayasaṁsandane gaṇanā veditabbā.",
  "atk-abh03a53:171_0": "440. Ye pana paccayā yesaṁ paccayānaṁ visabhāgā vā viruddhā vā honti, te tehi saddhiṁ",
  "atk-abh03a53:171_1": "na yojetabbā. Seyyathidaṁ – hetupaccayassa tāva ārammaṇānantarasamanantarūpanissayapurejātapacchājātakammāsevanāhārajhānanatthivigatā",
  "atk-abh03a53:171_2": "adhipatipaccaye ca ṭhapetvā vīmaṁsaṁ sesādhipatino visabhāgā, sahajātādayo sabhāgā.",
  "atk-abh03a53:171_3": "Kasmā? Tathā bhāvābhāvato. Hetupaccayo hi yesaṁ hetupaccayo hoti, tesaṁ sahajātādipaccayopi",
  "atk-abh03a53:171_4": "hoti, ārammaṇādipaccayo pana na hotīti ārammaṇādayo tassa visabhāgā nāma. Tasmā so",
  "atk-abh03a53:171_5": "tehi, te vā tena saddhiṁ, na yojetabbā. Purejātapacchājātasampayuttavippayuttaatthinatthivigatāvigatā",
  "atk-abh03a53:171_6": "ca aññamaññaviruddhā, tepi aññamaññaṁ na yojetabbā. Tattha ayojanīye vajjetvā yojanīyehi",
  "atk-abh03a53:171_7": "yoge ye vārā labbhanti, te saṅkhepato dassetuṁ hetupaccayā adhipatiyā cattārītiādi vuttaṁ.",
  "atk-abh03a53:172_0": "Tattha kiñcāpi hetupaccayassa adhipatinā saṁsandane ūnataragaṇanavasena sattahi vārehi",
  "atk-abh03a53:172_1": "bhavitabbaṁ, yasmā pana adhipatīsu vīmaṁsāva hetupaccayo, na itare, tasmā visabhāge",
  "atk-abh03a53:172_2": "vajjetvā sabhāgavasena “cattārī”ti vuttaṁ. Tāni evaṁ veditabbāni – kusalo dhammo",
  "atk-abh03a53:172_3": "kusalassa dhammassa hetupaccayena paccayo adhipatipaccayena paccayo; kusalā vīmaṁsā",
  "atk-abh03a53:172_4": "sampayuttakānaṁ khandhānaṁ, kusalo dhammo abyākatassa dhammassa hetupaccayena paccayo",
  "atk-abh03a53:172_5": "adhipatipaccayena paccayo; kusalā vīmaṁsā cittasamuṭṭhānānaṁ rūpānaṁ, kusalo dhammo",
  "atk-abh03a53:172_6": "kusalassa ca abyākatassa ca dhammassa hetupaccayena paccayo adhipatipaccayena paccayo;",
  "atk-abh03a53:172_7": "kusalā vīmaṁsā sampayuttakānaṁ khandhānaṁ cittasamuṭṭhānānañca rūpānaṁ, abyākato",
  "atk-abh03a53:172_8": "dhammo abyākatassa dhammassa hetupaccayena paccayo adhipatipaccayena paccayo; vipākābyākatā",
  "atk-abh03a53:172_9": "kiriyābyākatā vīmaṁsā sampayuttakānaṁ khandhānaṁ cittasamuṭṭhānānañca rūpānanti.",
  "atk-abh03a53:172_10": "Ettha ca vipākābyākatā lokuttaratova gahetabbā. Ārammaṇapaccayaanantarapaccayādayo",
  "atk-abh03a53:172_11": "pana visabhāgattā na yojitā. Iminā upāyena sabbattha labbhamānañca alabbhamānañca",
  "atk-abh03a53:172_12": "ñatvā labbhamānavasena vārā uddharitabbā.",
  "atk-abh03a53:173_0": "Sahajātesattāti hetuyā laddhāneva. Aññamaññe tīṇīti suddhikaaññamaññe laddhāneva.",
  "atk-abh03a53:173_1": "Nissaye sattāti hetuyā laddhāneva. Vipāke ekanti suddhikavipāke laddhameva. Indriyamaggesu",
  "atk-abh03a53:173_2": "cattārīti heṭṭhā vuttanayāneva. Sampayutte tīṇīti suddhikasampayutte laddhāneva.",
  "atk-abh03a53:173_3": "Vippayutte tīṇīti kusalādicittasamuṭṭhānaṁ rūpaṁ paccayuppannaṁ katvā veditabbāni.",
  "atk-abh03a53:173_4": "Atthiavigatesu sattāti hetuyā laddhāneva.",
  "atk-abh03a53:174_0": "441-443. Evaṁ yehi adhipatipaccayādīhi ekādasahi paccayehi saddhiṁ hetupaccayo yojanaṁ",
  "atk-abh03a53:174_1": "labhati, tesaṁ vasena dumūlakanaye gaṇanaṁ dassetvā idāni timūlakādīsu tassa dassanatthaṁ",
  "atk-abh03a53:174_2": "lakkhaṇaṁ ṭhapento hetusahajātanissayaatthiavigatanti sattātiādimāha. Potthakesu",
  "atk-abh03a53:174_3": "pana nissaupanissaadhipāti evaṁ parihīnakkharāni paccayanāmāni likhanti, taṁ saññākaraṇamattavasena",
  "atk-abh03a53:174_4": "likhitaṁ. Tasmā tādisesu ṭhānesu paripuṇṇā pāḷi kātabbā. Yaṁ panidaṁ lakkhaṇaṁ ṭhapitaṁ,",
  "atk-abh03a53:174_5": "tena idaṁ dīpeti – ayaṁ hetupaccayo sahajātādīhi catūhi saddhiṁ saṁsandane attano",
  "atk-abh03a53:174_6": "vibhaṅge laddhāni satteva vissajjanāni labhati. Sace panettha aññamaññapaccayo pavisati,",
  "atk-abh03a53:174_7": "aññamaññe laddhāni tīṇi labhati. Sace sampayuttapaccayo pavisati, tāneva tīṇi labhati.",
  "atk-abh03a53:174_8": "Sace vippayuttapaccayo pavisati, hetuvippayuttaduke laddhāni tīṇi labhati. Sace vipākapaccayo",
  "atk-abh03a53:174_9": "pavisati, sabbehi vipākasabhāgehi saddhiṁ saṁsandane evameva vissajjanaṁ labhati.",
  "atk-abh03a53:174_10": "Sace panettha indriyamaggapaccayā pavisanti, tehi saddhiṁ dumūlake laddhāni cattāriyeva",
  "atk-abh03a53:174_11": "labhati. Sace tehi saddhiṁ aññamaññapaccayo pavisati, hetādhipatiduke dassitesu catūsu",
  "atk-abh03a53:174_12": "vissajjanesu “kusalo dhammo abyākatassa, kusalo dhammo kusalassa ca abyākatassa cā”ti",
  "atk-abh03a53:174_13": "dve apanetvā sesāni dve labhati. Sacepi tattha sampayuttapaccayo pavisati, tāneva",
  "atk-abh03a53:174_14": "dve labhati. Sace pana vippayuttapaccayo pavisati, itarāni dve labhati. Sace pana",
  "atk-abh03a53:174_15": "tesu vipākapaccayo pavisati, sabbattha ekameva labhati. Adhipatinā pana saddhiṁ hetādhipatidukato",
  "atk-abh03a53:174_16": "ūnataragaṇanesu appavisantesu cattāriyeva labhati. Ūnataragaṇanesu pavisantesu tesaṁ",
  "atk-abh03a53:174_17": "vasena dve ekanti labhati. Evaṁ tesaṁ tesaṁ paccayānaṁ samāyoge labbhamānaṁ gaṇanaṁ",
  "atk-abh03a53:174_18": "viditvā timūlakādīsu gaṇanā uddharitabbāti.",
  "atk-abh03a53:175": "Etesu pana ghaṭanesu sabbapaṭhamāni cattāri ghaṭanāni sāmaññato navannampi hetūnaṁ vasena vuttāni avipākāni. Abyākatena abyākatavissajjane panettha vipākahetupi labbhati.",
  "atk-abh03a53:176_0": "Tato parāni pañca ghaṭanāni vipākahetuvasena vuttāni. Tattha sabbepi sahajātavipākā",
  "atk-abh03a53:176_1": "ceva vipākasahajātarūpā ca. Tesu paṭhame ghaṭane vipākā ceva taṁsamuṭṭhānarūpā ca",
  "atk-abh03a53:176_2": "labbhanti, dutiye vipākā ceva paṭisandhiyañca vatthurūpaṁ. Tatiye arūpadhammāva.",
  "atk-abh03a53:176_3": "Catutthe vipākacittasamuṭṭhānarūpameva labbhati. Pañcame vatthurūpameva.",
  "atk-abh03a53:177_0": "Tato parāni pañcadasa ghaṭanāni indriyamaggayuttāni amohahetuvasena vuttāni. Tattha",
  "atk-abh03a53:177_1": "paṭhamāni nava nirādhipatīni, pacchimāni cha sādhipatīni. Nirādhipatikesupi paṭhamāni",
  "atk-abh03a53:177_2": "cattāri sāmaññato sabbattha amohavasena vuttāni, pacchimāni pañca vipākāmohavasena.",
  "atk-abh03a53:177_3": "Tattha nirādhipatikesu paṭhame cattārīti heṭṭhā hetādhipatiduke dassitāneva. Dutiye",
  "atk-abh03a53:177_4": "cittasamuṭṭhānarūpaṁ parihāyati. Tatiye vatthurūpaṁ parihāyati. Catutthe kusalo dhammo",
  "atk-abh03a53:177_5": "cittasamuṭṭhānānaṁ, abyākato taṁsamuṭṭhānānanti rūpameva labbhati. Tato parāni vipākayuttāni",
  "atk-abh03a53:177_6": "pañca heṭṭhā vuttanayāneva. Sādhipatikesu paṭhamāni tīṇi ghaṭanāni sāmaññato vipākāvipākahetuvasena",
  "atk-abh03a53:177_7": "vuttāni. Tesu paṭhame cattāri vuttanayāneva. Dutiye rūpaṁ parihāyati, tatiye arūpaṁ",
  "atk-abh03a53:177_8": "parihāyati. Tato parāni tīṇi vipākahetuvasena vuttāni. Tesu paṭhame rūpārūpaṁ labbhati,",
  "atk-abh03a53:177_9": "dutiye arūpameva, tatiye rūpameva. Evampi tesaṁ tesaṁ paccayānaṁ samāyoge labbhamānaṁ",
  "atk-abh03a53:177_10": "gaṇanaṁ viditvā timūlakādīsu gaṇanā uddharitabbāti.",
  "atk-abh03a53:178": "Hetumūlakaṁ niṭṭhitaṁ.",
  "atk-abh03a53:179_0": "444. Ārammaṇamūlakepi adhipatipaccayādayo satta ārammaṇena sabhāgā, sesā soḷasa visabhāgāti",
  "atk-abh03a53:179_1": "te ayojetvā satteva yojitā. Tesu adhipatiyā sattāti kusalo dhammo kusalassa dhammassa,",
  "atk-abh03a53:179_2": "akusalassa dhammassa, abyākatassāti evaṁ kusalamūlāni tīṇi, akusalamūlaṁ ekaṁ, abyākatamūlāni",
  "atk-abh03a53:179_3": "tīṇīti satta. Nissaye tīṇīti vatthuvasena abyākatamūlāneva. Upanissaye satta heṭṭhimāni",
  "atk-abh03a53:179_4": "eva. Purejāte tīṇīti vatthārammaṇavasena abyākatamūlāni. Vippayutte tīṇīti vatthuvaseneva.",
  "atk-abh03a53:179_5": "Atthiavigatesu tīṇīti vatthārammaṇavasena. Yathā pana hetumūlake lakkhaṇadassanatthaṁ",
  "atk-abh03a53:179_6": "ghaṭanāni ṭhapitāni, tathā ārammaṇamūlakādīsupi.",
  "atk-abh03a53:180_0": "445. Tattha yāni tāva imasmiṁ ārammaṇamūlake pañca ghaṭanāni ṭhapitāni. Tattha paṭhamaṁ",
  "atk-abh03a53:180_1": "ārammaṇādhipativasena sādhipatikaṁ. Tattha sattāti ārammaṇādhipatiduke laddhavissajjanāneva.",
  "atk-abh03a53:180_2": "Dutiyaṁ nirādhipatikaṁ. Tattha tīṇīti vatthārammaṇavasena ārammaṇavaseneva vā abyākatamūlāni.",
  "atk-abh03a53:180_3": "Tatiyaṁ nissayena vuttaṁ. Tattha tīṇīti vatthuvasena abyākatamūlāni. Catutthapañcamāni",
  "atk-abh03a53:180_4": "sādhipatikāni. Tesu catutthe ekanti vatthārammaṇavasena ārammaṇavaseneva vā abyākatamūlaṁ",
  "atk-abh03a53:180_5": "akusalaṁ. Pañcame ekanti nissayato abyākatamūlakaṁ akusalaṁ. Evamidhāpi labbhamānavasena",
  "atk-abh03a53:180_6": "tikādīsu gaṇanā veditabbā. Tathā adhipatimūlakādīsu. Ārammaṇaindriyavipākavasena",
  "atk-abh03a53:180_7": "vitthārayojanaṁ pana avatvā tattha tattha vattabbayuttakameva vadāmāti.",
  "atk-abh03a53:181_0": "446. Adhipatimūlake sahajāte sattāti sahajātādhipativasena kusalamūlāni tīṇi, akusalamūlāni",
  "atk-abh03a53:181_1": "tīṇi, abyākatamūlaṁ ekaṁ. Sahajātena pana saddhiṁ ārammaṇādhipati, ārammaṇādhipatinā",
  "atk-abh03a53:181_2": "ca saddhiṁ sahajātaṁ na labbhati. Aññamaññe tīṇīti sahajātādhipativaseneva. Nissaye",
  "atk-abh03a53:181_3": "aṭṭhāti kusalamūlāni tīṇi, akusalamūlāni tīṇi, abyākatamūlāni dve. Abyākato hi adhipati",
  "atk-abh03a53:181_4": "abyākatassa sahajātato ceva ārammaṇato ca nissayo hoti, akusalassa ārammaṇatova.",
  "atk-abh03a53:181_5": "Kusalassa pana ubhayathāpi na hotīti abyākatamūlāni dveyevāti evaṁ aṭṭha. Upanissaye",
  "atk-abh03a53:181_6": "satta ārammaṇasadisāneva. Purejāte ekanti abyākatādhipati ārammaṇavasena akusalassa.",
  "atk-abh03a53:181_7": "Vipāke ekaṁ abyākatena abyākataṁ lokuttaraṁ. Āhārādīsu satta heṭṭhā ekamūlake laddhāneva.",
  "atk-abh03a53:181_8": "Vippayutte cattārīti kusalena abyākataṁ, tathā akusalena, abyākatena abyākatañca",
  "atk-abh03a53:181_9": "kusalañca. Atthiavigatesu aṭṭha nissayasadisāneva.",
  "atk-abh03a53:182_0": "447-452. Ghaṭanāni panettha paṭipāṭiyā ārammaṇādīhi ayojetvā paṭhamaṁ atthiavigatehi",
  "atk-abh03a53:182_1": "yojitāni. Kiṁ kāraṇāti? Ubhayādhipatimissakattā. Tattha paṭhame ghaṭane ārammaṇādhipativasena",
  "atk-abh03a53:182_2": "vatthārammaṇaṁ labbhati, dutiye nissayavasena garuṁ katvā assādentassa vatthumeva,",
  "atk-abh03a53:182_3": "tatiye sahajātādhipativasena kusalādayo rūpānaṁ, ārammaṇādhipativasena vatthu akusalassa.",
  "atk-abh03a53:182_4": "Tato parāni tīṇi ghaṭanāni ārammaṇādhipativasena vuttāni. Tattha paṭhame sattāti",
  "atk-abh03a53:182_5": "heṭṭhā vuttāneva. Dutiye ekanti purejātāni vatthārammaṇāni akusalassa. Tatiye vatthumeva",
  "atk-abh03a53:182_6": "akusalassa. Tato parāni tīṇi ghaṭanāni vipākāvipākasādhāraṇāni sahajātādhipativasena",
  "atk-abh03a53:182_7": "vuttāni. Tattha paṭhame rūpārūpaṁ labbhati, dutiye arūpameva, tatiye rūpameva. Tato",
  "atk-abh03a53:182_8": "parāni tīṇi vipākādhipativasena vuttāni. Tesupi paṭhame rūpārūpaṁ labbhati, dutiye",
  "atk-abh03a53:182_9": "arūpaṁ, tatiye rūpameva. Tato parāni cha ghaṭanāni āhārindriyayuttāni cittādhipativasena",
  "atk-abh03a53:182_10": "vuttāni. Tattha tīṇi avipākāni, tīṇi savipākāni. Tesu gaṇanā pākaṭāyeva. Tato parāni",
  "atk-abh03a53:182_11": "cha ghaṭanāni tatheva viriyādhipativasena vuttāni. Nanu ca adhipatipaṭipāṭiyā paṭhamaṁ",
  "atk-abh03a53:182_12": "viriyādhipativasena vattabbāni siyuṁ, kasmā tathā na vuttānīti? Parato hetuvasena",
  "atk-abh03a53:182_13": "vuttaghaṭanehi sadisattā. Parato hi hetuvasena ghaṭanāni amohassa vīmaṁsādhipatittā",
  "atk-abh03a53:182_14": "vīmaṁsāya ca sammādiṭṭhibhāvato maggasampayuttāni. Viriyampi ca sammāvāyāmamicchāvāyāmabhāvena",
  "atk-abh03a53:182_15": "maggoti tena saddhiṁ ghaṭanāni parato hetuvasena vuttaghaṭanehi sadisānīti parivattetvā",
  "atk-abh03a53:182_16": "vuttāni. Tesupi gaṇanā pākaṭāyeva.",
  "atk-abh03a53:183_0": "453-456. Anantarasamanantaramūlakesu sattāti kusalo kusalassa abyākatassa ca, tathā",
  "atk-abh03a53:183_1": "akusalo, abyākato tiṇṇannampīti evaṁ satta. Kamme ekanti kusalā maggacetanā attano",
  "atk-abh03a53:183_2": "vipākābyākatassa. Ghaṭanāni panetesu tīṇi tīṇiyeva. Tāni bahutarapaṭipāṭiyā vuttāni.",
  "atk-abh03a53:184_0": "457-460. Sahajātaaññamaññanissayamūlakesu ye ye dukamūlake paccayā vuttā te teyeva",
  "atk-abh03a53:184_1": "ādito ṭhitena sabhāgā. Tasmā dukamūlake gaṇanaṁ ñatvā ye upari paccayā ghaṭitā, tesu",
  "atk-abh03a53:184_2": "ūnataragaṇanassa vasena sabbaghaṭanesu gaṇanā veditabbā. Tattha sahajātamūlake dasa",
  "atk-abh03a53:184_3": "ghaṭanāni. Tesu pañca avipākāni, pañca savipākāni. Tattha avipākesu tāva paṭhame",
  "atk-abh03a53:184_4": "kusalo kusalassa abyākatassa, kusalābyākatassa, kusalābyākato abyākatassāti cattāri,",
  "atk-abh03a53:184_5": "tathā akusalo, abyākato abyākatassevāti evaṁ nava. Tattha kusalākusalādikesu aṭṭhasu",
  "atk-abh03a53:184_6": "vissajjanesu arūpañceva cittasamuṭṭhānarūpañca labbhati. Abyākate vatthurūpampi.",
  "atk-abh03a53:184_7": "Dutiye ghaṭane abyākatavissajjane rūpesu vatthumeva labbhati, tatiye tīsupi arūpameva,",
  "atk-abh03a53:184_8": "catutthe cittasamuṭṭhānarūpameva, pañcame paṭisandhiyaṁ vatthunā saddhiṁ arūpadhammā.",
  "atk-abh03a53:184_9": "Savipākesu paṭhame vipākā ceva vipākacittasamuṭṭhānarūpañca, dutiye vipākā ceva vatthurūpañca,",
  "atk-abh03a53:184_10": "tatiye vipākameva, catutthe vipākacittasamuṭṭhānameva, pañcame vatthurūpameva labbhati.",
  "atk-abh03a53:185": "Aññamaññamūlake cha ghaṭanāni. Tesu paṭhamāni tīṇi avipākāni, pacchimāni tīṇi savipākāni. Tesu gaṇanā pākaṭāyeva.",
  "atk-abh03a53:186_0": "461. Nissayamūlake nissayapaccayā ārammaṇe tīṇīti vatthuṁ ārammaṇaṁ katvā pavattakusalādivasena",
  "atk-abh03a53:186_1": "veditabbāni. Upanissaye ekanti vatthuṁ ārammaṇūpanissayaṁ katvā uppannākusalaṁ. Sesaṁ",
  "atk-abh03a53:186_2": "dumūlake heṭṭhā vuttanayeneva veditabbaṁ.",
  "atk-abh03a53:187_0": "462-464. Imasmiṁ pana nissayapaccaye vīsati ghaṭanāni. Tesu purimāni cha ghaṭanāni",
  "atk-abh03a53:187_1": "purejātasahajātavasena vuttāni, tato cattāri purejātavaseneva, tato dasa sahajātavaseneva.",
  "atk-abh03a53:187_2": "Tattha paṭhame ghaṭane terasāti nissayapaccayavibhaṅge vuttāneva. Dutiye aṭṭhāti",
  "atk-abh03a53:187_3": "sahajātādhipativasena satta, vatthuṁ garuṁ katvā akusalañcāti aṭṭha. Tatiye satta",
  "atk-abh03a53:187_4": "indriyapaccaye laddhāneva. Catutthe pañca vippayutte laddhāni. Pañcame cattārīti",
  "atk-abh03a53:187_5": "kusalādīni cittasamuṭṭhānānaṁ, vatthu ca akusalassa. Chaṭṭhe tīṇīti kusalādīni cittasamuṭṭhānassa.",
  "atk-abh03a53:187_6": "Purejātavasena catūsu paṭhame tīṇīti vatthu kusalādīnaṁ, cakkhādīni ca abyākatassa.",
  "atk-abh03a53:187_7": "Dutiye vatthumeva kusalādīnaṁ. Tatiye ekanti vatthu akusalassa. Catutthe cakkhādīni",
  "atk-abh03a53:187_8": "viññāṇapañcakassa. Sahajātavasena dasa savipākāvipākavasena dvidhā bhinditvā sahajātamūlake",
  "atk-abh03a53:187_9": "vuttanayeneva veditabbāni.",
  "atk-abh03a53:188_0": "465. Upanissayamūlake ārammaṇe sattāti ārammaṇūpanissaye laddhāneva. Adhipatiyā sattāti",
  "atk-abh03a53:188_1": "tāneva. Anantarasamanantaresu anantarūpanissaye laddhāneva. Nissaye ekanti vatthu",
  "atk-abh03a53:188_2": "akusalassa. Purejāte ekanti tasseva vatthuṁ vā ārammaṇaṁ vā. Āsevane tīṇi anantarūpanissayavasena.",
  "atk-abh03a53:188_3": "Kamme dve pakatūpanissayavasena. Lokuttarakusalacetanā pana anantarūpanissayopi hoti.",
  "atk-abh03a53:188_4": "Vippayutte ekaṁ ārammaṇūpanissayavasena, tathā atthiavigatesu. Natthivigatesu satta anantarasamāneva.",
  "atk-abh03a53:189_0": "466. Upanissayamūlakāni pana satta ghaṭanāni honti. Tattha purimāni tīṇi ārammaṇūpanissayavasena",
  "atk-abh03a53:189_1": "vuttāni. Tattha paṭhame sattāti kusalo kusalādīnaṁ, tathā abyākato, akusalo akusalassevāti",
  "atk-abh03a53:189_2": "evaṁ satta. Dutiye ekanti cakkhādiabyākataṁ akusalassa. Tatiye vatthu akusalassa.",
  "atk-abh03a53:189_3": "Tato parāni dve anantarūpanissayavasena vuttāni. Tesu gaṇanā pākaṭāyeva. Tato dve",
  "atk-abh03a53:189_4": "anantarapakatūpanissayavasena vuttāni. Tattha paṭhame lokiyakusalākusalacetanāpaccayabhāvato",
  "atk-abh03a53:189_5": "gahetabbā, dutiye lokuttarakusalāva.",
  "atk-abh03a53:190_0": "467-468. Purejātamūlake ārammaṇe tīṇīti abyākato kusalādīnaṁ. Adhipatiyā ekanti abyākato",
  "atk-abh03a53:190_1": "akusalassa. Sesesupi eseva nayo. Ettha pana satta ghaṭanāni. Tesu paṭhamaṁ vatthārammaṇavasena",
  "atk-abh03a53:190_2": "vuttaṁ, dutiyaṁ vatthuvaseneva, tatiyaṁ ārammaṇavasena, catutthaṁ vatthussa ārammaṇakālavasena,",
  "atk-abh03a53:190_3": "pañcamaṁ ārammaṇādhipativasena, chaṭṭhaṁ vatthuno ārammaṇādhipatikālavasena, sattamaṁ cakkhādivasena.",
  "atk-abh03a53:191": "469-472. Pacchājātamūlake vīsati paccayā na yujjanti, tayova yojanaṁ labhanti. Ekamevettha ghaṭanaṁ, taṁ kāyassa kusalādīnaṁ vasena veditabbaṁ. Āsevanamūlakepi ekameva ghaṭanaṁ.",
  "atk-abh03a53:192_0": "473-477. Kammamūlake anantare ekanti maggacetanāvasena vuttaṁ. Aññamaññe tīṇīti ettha",
  "atk-abh03a53:192_1": "paṭisandhiyaṁ vatthupi gahetabbaṁ. Upanissaye dveti anantarapakatūpanissayavasena",
  "atk-abh03a53:192_2": "heṭṭhā vuttāneva. Evaṁ sesānipi heṭṭhā vuttanayeneva veditabbāni. Ettha pana ekādasa",
  "atk-abh03a53:192_3": "ghaṭanāni. Tattha paṭhamāni dve pakatūpanissayānantarūpanissayavibhāgato nānākkhaṇikakammavasena",
  "atk-abh03a53:192_4": "vuttāni. Tato parāni cattāri vipākāvipākato ekakkhaṇikakammavasena vuttāni. Tattha",
  "atk-abh03a53:192_5": "paṭhame arūpena saddhiṁ cittasamuṭṭhānarūpaṁ labbhati, dutiye arūpena saddhiṁ vatthu,",
  "atk-abh03a53:192_6": "tatiye arūpameva, catutthe cittasamuṭṭhānarūpameva. Paṭisandhiyaṁ pana kaṭattārūpampi",
  "atk-abh03a53:192_7": "labbhati. Tato parāni pañca savipākāni, tāni heṭṭhā vuttanayāneva. Vipākamūlake pañca",
  "atk-abh03a53:192_8": "ghaṭānāni uttānatthāneva.",
  "atk-abh03a53:193_0": "478-483. Āhāramūlake sattātiādīni vuttanayāneva. Ghaṭanāni panettha catuttiṁsa. Tesu",
  "atk-abh03a53:193_1": "paṭhamāni pañca vipākāvipākasāmaññato vuttāni. Tattha paṭhame cattāropi āhārā labbhanti;",
  "atk-abh03a53:193_2": "dutiye tayo arūpāhārāva. Tatiye vatthupi paccayuppannaṁ hoti, catutthe taṁ parihāyati.",
  "atk-abh03a53:193_3": "Pañcame rūpameva paccayuppannaṁ. Tato parāni pañca savipākaghaṭanāni, tāni heṭṭhā",
  "atk-abh03a53:193_4": "vuttanayāneva. Tato parāni nava ghaṭanāni cetanāhāravasena vuttāni. Tato parāni nava",
  "atk-abh03a53:193_5": "nirādhipativiññāṇāhāravasena. Tato parāni sādhipativiññāṇāhāravasena cha ghaṭanāni",
  "atk-abh03a53:193_6": "vuttāni. Tattha tīṇi vipākāvipākasāmaññavasena vuttāni. Tīṇi vipākavaseneva. Tattha",
  "atk-abh03a53:193_7": "lokiyānaṁ vipākānaṁ abhāvato vatthu parihāyati.",
  "atk-abh03a53:194_0": "484-495. Indriyamūlake purejāte ekanti cakkhundriyādīnaṁ vasena abyākatena abyākataṁ.",
  "atk-abh03a53:194_1": "Sesaṁ dumūlakaṁ heṭṭhā vuttanayeneva veditabbaṁ. Ghaṭanāni panettha cha sattati.",
  "atk-abh03a53:194_2": "Tattha paṭhame sabbānipi indriyāni paccayaṭṭhena labbhanti. Dutiye rūpajīvitindriyaṁ",
  "atk-abh03a53:194_3": "hāyati. Na hi taṁ nissayo hoti. Tatiye arūpindriyāni rūpānaṁ. Catutthe cakkhādīni",
  "atk-abh03a53:194_4": "cakkhuviññāṇādīnaṁ. Tato parāni nava ghaṭanāni sahajātaarūpindriyavasena vuttāni,",
  "atk-abh03a53:194_5": "tato nava maggabhūtānaṁ indriyānaṁ vasena, tato nava jhānaṅgabhūtānaṁ, tato nava",
  "atk-abh03a53:194_6": "jhānamaggabhūtānaṁ, tato nava manindriyavaseneva, tato sādhipatīni cha, tato vīriyavasena",
  "atk-abh03a53:194_7": "maggasampayuttāni cha, tato amohahetuvasena nirādhipatīni nava, sādhipatīni cha.",
  "atk-abh03a53:194_8": "Tesu sabbesu vipākapaccayena ayuttāni ca yuttāni ca heṭṭhā vuttanayeneva veditabbāni.",
  "atk-abh03a53:195_0": "496-500. Jhānamūlakepi dumūlakaṁ heṭṭhā vuttanayeneva veditabbaṁ. Ghaṭanāni panettha",
  "atk-abh03a53:195_1": "chattiṁsa. Tesu paṭhamāni nava indriyamaggabhāvaṁ anāmasitvā sādhāraṇajhānaṅgavaseneva",
  "atk-abh03a53:195_2": "vuttāni. Tato parāni nava indriyabhūtajhānaṅgavasena, tato nava maggabhūtajhānaṅgavasena,",
  "atk-abh03a53:195_3": "tato nava indriyamaggabhūtajhānaṅgavasena. Catūsupi cetesu navakesu ādito cattāri",
  "atk-abh03a53:195_4": "cattāri vipākāvipākasādhāraṇāni. Avasāne pañca pañca vipākāneva, tāni heṭṭhā vuttanayāneva.",
  "atk-abh03a53:196_0": "501-508. Maggamūlakepi dumūlakaṁ vuttanayeneva veditabbaṁ. Ghaṭanāni panettha sattapaññāsa.",
  "atk-abh03a53:196_1": "Tesu paṭhamāni nava indriyajhānabhāvaṁ anāmasitvā suddhikamaggavaseneva vuttāni.",
  "atk-abh03a53:196_2": "Tato nava indriyabhūtamaggavasena, tato nava jhānabhūtamaggavasena, tato nava indriyajhānabhūtamaggavasena,",
  "atk-abh03a53:196_3": "tato cha adhipatibhūtamaggavasena, tato nava nirādhipatimaggahetuvasena, tato cha",
  "atk-abh03a53:196_4": "sādhipatimaggahetuvasena, tattha navakesu pañca pañca chakkesu tīṇi tīṇi vipākāni.",
  "atk-abh03a53:196_5": "Sesāni sādhāraṇāni, tāni heṭṭhā vuttanayāneva.",
  "atk-abh03a53:197": "509-510. Sampayuttamūlake dumūlakaṁ uttānatthameva. Ettha pana dveyeva ghaṭanāni. Tattha ekaṁ sādhāraṇavasena, ekaṁ vipākavasena vuttaṁ.",
  "atk-abh03a53:198_0": "511-514. Vippayuttamūlakepi dumūlakaṁ uttānatthameva. Ghaṭanāni panettha terasa.",
  "atk-abh03a53:198_1": "Tattha paṭhame pañcāti kusalo abyākatassa, tathā akusalo, abyākato tiṇṇannampi. Ettha",
  "atk-abh03a53:198_2": "ca ime vippayuttādayo sahajātāpi honti, pacchājātapurejātāpi. Dutiye purejātasahajātāva",
  "atk-abh03a53:198_3": "tatiye teyeva adhipativasena. Tattha kusalo abyākatassa tathā akusalo, abyākato pana",
  "atk-abh03a53:198_4": "abyākatassa ca ārammaṇādhipativasena akusalassa cāti evaṁ cattāri. Catutthe tīṇīti",
  "atk-abh03a53:198_5": "kusalādīni abyākatassa. Indriyāni panettha rūpānipi arūpānipi. Pañcame paccayā arūpāva",
  "atk-abh03a53:198_6": "chaṭṭhe vatthuvasena rūpāva sattame kusalābyākatānaṁ vipassanāvasena, akusalassa",
  "atk-abh03a53:198_7": "assādanavasena vatthumeva. Aṭṭhame tadevākusalassa, navame cakkhādīni abyākatassa,",
  "atk-abh03a53:198_8": "dasame kusalādayo cittasamuṭṭhānānaṁ, ekādasame paṭisandhiyaṁ vatthu khandhānaṁ,",
  "atk-abh03a53:198_9": "dvādasame paṭisandhiyaṁ khandhā kaṭattārūpānaṁ, terasame paṭisandhiyaṁ khandhā vatthussa.",
  "atk-abh03a53:199_0": "515-518. Atthipaccayamūlake upanissaye ekanti ārammaṇūpanissayavasena abyākataṁ akusalassa.",
  "atk-abh03a53:199_1": "Sesaṁ dumūlake uttānameva. Ghaṭanāni panettha ekūnatiṁsa. Tesu paṭhame arūpavatthārammaṇamahābhūtaindriyāhārānaṁ",
  "atk-abh03a53:199_2": "vasena sahajātapurejātapacchājātapaccayā labbhanti. Dutiye pacchājātakabaḷīkārāhārā",
  "atk-abh03a53:199_3": "na labbhanti. Paṭhamadutiyaghaṭanāneva adhipatinā saddhiṁ upari tatiyacatutthāni",
  "atk-abh03a53:199_4": "katāni. Puna paṭhamameva catūhi āhārehi saddhiṁ pañcamaṁ, rūpindriyehi saddhiṁ chaṭṭhaṁ,",
  "atk-abh03a53:199_5": "rūpārūpindriyehi saddhiṁ sattamaṁ kataṁ. Dutiyameva vā pana indriyehi saddhiṁ sattamaṁ",
  "atk-abh03a53:199_6": "kataṁ. Paṭhamadutiyāneva vippayuttapaccayena saddhiṁ aṭṭhamanavamāni. Tesu navamaṁ",
  "atk-abh03a53:199_7": "adhipatinā saddhiṁ dasamaṁ kataṁ. Tato ekādasame paccayavasena vatthu hāyati. Dvādasame",
  "atk-abh03a53:199_8": "arūpadhammāyeva paccayā, terasame vatthārammaṇā, cuddasame vatthumeva, pannarasame",
  "atk-abh03a53:199_9": "ārammaṇameva, soḷasame vatthumeva ārammaṇaṁ, sattarasame pana tadeva ārammaṇādhipatibhāvena,",
  "atk-abh03a53:199_10": "aṭṭhārasamepi tadeva ārammaṇūpanissayavasena, ekūnavīsatime cakkhādayova paccayā.",
  "atk-abh03a53:199_11": "Imāni ekūnavīsati pakiṇṇakaghaṭanāni nāma sahajātaṁ aggahetvā vuttāni. Tato parāni",
  "atk-abh03a53:199_12": "dasa sahajātavasena vuttāni.",
  "atk-abh03a53:200": "519. Natthivigatamūlakesu anantarasamanantaramūlakesu viya upanissayāsevanakammavasena tīṇiyeva ghaṭanāni, avigatamūlakaṁ atthimūlakasadisamevāti.",
  "atk-abh03a53:201_0": "Yāni panetāni imasmiṁ pañhāvāre ghaṭanāni vuttāni, tāni sabbānipi duvidhāniyeva –",
  "atk-abh03a53:201_1": "pakiṇṇakato sahajātato ca. Tattha sabbesampi ārammaṇamūlakādīnaṁ ādito sahajātaṁ",
  "atk-abh03a53:201_2": "aggahetvā vuttāni pakiṇṇakāni nāma. Tāni ārammaṇamūlake pañcapi, adhipatimūlake cha,",
  "atk-abh03a53:201_3": "anantaramūlake tīṇipi, tathā samanantaramūlake, nissayamūlake dasa, upanissayamūlake",
  "atk-abh03a53:201_4": "satta, purejātamūlake satta, pacchājātamūlake ekameva, tathā āsevanamūlake, kammamūlake",
  "atk-abh03a53:201_5": "dve, āhāramūlake ekaṁ, indriyamūlake cattāri, vippayuttamūlake nava, atthimūlake",
  "atk-abh03a53:201_6": "ekūnavīsati, natthimūlake tīṇipi, tathāvigatamūlake. Avigatamūlake ekūnavīsatīti",
  "atk-abh03a53:201_7": "sabbānipi satañceva tīṇi ca honti. Sahajātanissayabhāvena panetāni pakiṇṇakānīti vuttāni.",
  "atk-abh03a53:202_0": "Yāni pana sahajātaṁ labbhanti, tāni sahajātaghaṭanāni nāmāti vuccanti. Tāni ārammaṇamūlake",
  "atk-abh03a53:202_1": "anantarasamanantarapurejātapacchājātaāsevananatthivigatamūlakesu na labbhanti. Na",
  "atk-abh03a53:202_2": "hi te paccayā sahajātānaṁ paccayā honti. Yathā ca sahajātānaṁ na honti, tathā hetusahajātaaññamaññavipākajhānamaggasampayuttapaccayā.",
  "atk-abh03a53:202_3": "Asahajātānanti hetumūlake sabbāni catuvīsatipi ghaṭanāni sahajātaghaṭanāneva. Tathā",
  "atk-abh03a53:202_4": "adhipatimūlake catuvīsati, sahajātamūlake dasapi, aññamaññamūlake chapi, nissayamūlake",
  "atk-abh03a53:202_5": "dasa, kammamūlake nava, vipākamūlake pañcapi, āhāramūlake tettiṁsa, indriyamūlake",
  "atk-abh03a53:202_6": "dvāsattati jhānamūlake chattiṁsāpi, maggamūlake sattapaññāsampi, sampayuttamūlake",
  "atk-abh03a53:202_7": "dvepi, vippayuttamūlake cattāri, atthimūlake dasa, avigatamūlake dasāti sabbānipi",
  "atk-abh03a53:202_8": "tīṇi satāni dvādasa ca honti. Iti purimāni sataṁ tīṇi ca imāni ca dvādasuttarāni",
  "atk-abh03a53:202_9": "tīṇi satānīti sabbānipi pañcadasādhikāni cattāri ghaṭanasatāni pañhāvāre āgatāni.",
  "atk-abh03a53:202_10": "Tesu ye ye paccayadhammā nāmavasena na pākaṭā hutvā paññāyanti, tepi hetumūlakādīnaṁ",
  "atk-abh03a53:202_11": "nayānaṁ ādito vipākāvipākasāmaññato vuttesu ghaṭanesu dassetabbā. Dvādaseva hi hetū",
  "atk-abh03a53:202_12": "cha ārammaṇā cattāro adhipatayo cattāro āhārā vīsati indriyāni satta jhānaṅgāni dvādasa",
  "atk-abh03a53:202_13": "maggaṅgānīti ete paccayadhammā nāma. Tesu ye ye dhammā ekantena kusalā, ekanteneva",
  "atk-abh03a53:202_14": "akusalā, ekantena kusalavipākā, ekantenevākusalavipākā, ekanteneva vipākā, ekanteneva",
  "atk-abh03a53:202_15": "avipākā te te sādhukaṁ sallakkhetvā ye tattha vipākā, te vipākaghaṭanesu, ye avipākā,",
  "atk-abh03a53:202_16": "te avipākaghaṭanesu yathāyogaṁ yojetabbāti.",
  "atk-abh03a53:203": "Pañhāvārassa ghaṭane anulomagaṇanā.",
  "atk-abh03a53:204": "Paccanīyuddhāravaṇṇanā",
  "atk-abh03a53:205_0": "527. Idāni paccanīyaṁ hoti. Tattha yathā paṭicca vārādīsu “akusalaṁ dhammaṁ paṭicca",
  "atk-abh03a53:205_1": "akusalo dhammo uppajjati nahetupaccayā”tiādinā nayena labbhamānā pañhā labbhamānānaṁ",
  "atk-abh03a53:205_2": "paccayānaṁ vasena sarūpatova vitthāritā. Evaṁ avitthāretvā ekena lakkhaṇena saṅkhepato",
  "atk-abh03a53:205_3": "paccanīyaṁ dassetuṁ dhammasaṅgāhakehi kusalo dhammo kusalassa dhammassa ārammaṇapaccayena",
  "atk-abh03a53:205_4": "paccayotiādinā nayena anulomato kusalādīnaṁ paccayā uddhaṭā. Te ca kho paccayā samūhavasena,",
  "atk-abh03a53:205_5": "no ekekapaccayavaseneva; tasmā ye yattha samūhato dassitā, te vibhajitvā veditabbā.",
  "atk-abh03a53:205_6": "Sabbepi hi ime catuvīsati paccayā aṭṭhasu paccayesu saṅgahaṁ gacchanti. Kataresu",
  "atk-abh03a53:205_7": "aṭṭhasu? Ārammaṇe, sahajāte, upanissaye, purejāte, pacchājāte, kamme, āhāre, indriyeti.",
  "atk-abh03a53:205_8": "Kathaṁ? Ṭhapetvā hi ime aṭṭha paccaye sesesu soḷasasu hetupaccayo aññamaññavipākajhānamaggasampayuttapaccayoti",
  "atk-abh03a53:205_9": "ime cha paccayā ekantena sahajātā hutvā sahajātānaññeva paccayabhāvato sahajātapaccaye",
  "atk-abh03a53:205_10": "saṅgahaṁ gacchanti. Anantarapaccayo samanantaraāsevananatthivigatapaccayoti ime pana",
  "atk-abh03a53:205_11": "pañca uppajjitvā niruddhā attano anantaraṁ uppajjamānānaññeva paccayabhāvato anantarūpanissayalakkhaṇena",
  "atk-abh03a53:205_12": "upanissaye saṅgahaṁ gacchanti. Nissayapaccayo sahajātapurejātabhedato duvidho. Tattha",
  "atk-abh03a53:205_13": "sahajātanissayo sahajātānaññeva nissayapaccayabhāvato sahajātapaccaye saṅgahaṁ gacchati,",
  "atk-abh03a53:205_14": "purejātanissayo purejātapaccaye saṅgahaṁ gacchati.",
  "atk-abh03a53:206_0": "Adhipatipaccayopi sahajātādhipatiārammaṇādhipativasena duvidho. Tattha sahajātādhipati",
  "atk-abh03a53:206_1": "sahajātānaṁyeva adhipatipaccayabhāvato sahajātapaccaye saṅgahaṁ gacchati. Ārammaṇādhipati",
  "atk-abh03a53:206_2": "ārammaṇūpanissayo hotiyevāti ārammaṇūpanissayalakkhaṇena upanissayapaccaye saṅgahaṁ",
  "atk-abh03a53:206_3": "gacchati. Vippayuttapaccayo sahajātapurejātapacchājātabhedato tividho. Tattha sahajātavippayutto",
  "atk-abh03a53:206_4": "sahajātānaññeva vippayuttapaccayabhāvato sahajātapaccaye saṅgahaṁ gacchati. Purejātavippayutto",
  "atk-abh03a53:206_5": "pure uppajjitvā pacchā uppajjamānānaṁ paccayabhāvato purejāte saṅgahito. Pacchājātavippayutto",
  "atk-abh03a53:206_6": "pacchā uppajjitvā pure uppannānaṁ upatthambhanavasena paccayabhāvato pacchājātapaccaye",
  "atk-abh03a53:206_7": "saṅgahaṁ gacchati. Atthipaccayaavigatapaccayā sahajātapurejātapacchājātaāhārindriyānañceva",
  "atk-abh03a53:206_8": "atthiavigatesu ca ekekassa vasena chahi bhedehi ṭhitā. Tattha sahajātaatthiavigatā",
  "atk-abh03a53:206_9": "sahajātānaññeva atthiavigatapaccayabhāvato. Sahajātapaccaye saṅgahaṁ gacchanti. Purejātā",
  "atk-abh03a53:206_10": "pure uppajjitvā pacchā uppajjamānānaṁ paccayabhāvato purejātapaccaye saṅgahaṁ gacchanti.",
  "atk-abh03a53:206_11": "Pacchājātā pacchā uppajjitvā pure uppannānaṁ upatthambhanavasena paccayabhāvato pacchājātapaccaye",
  "atk-abh03a53:206_12": "saṅgahaṁ gacchanti. Āhārabhūtā kabaḷīkārāhārapaccaye saṅgahaṁ gacchanti. Indriyabhūtā",
  "atk-abh03a53:206_13": "rūpajīvitindriyapaccaye saṅgahaṁ gacchantīti evaṁ ime soḷasa paccayā imesu aṭṭhasu",
  "atk-abh03a53:206_14": "paccayesu saṅgahaṁ gacchantīti veditabbā.",
  "atk-abh03a53:207_0": "Imesampi pana aṭṭhannaṁ paccayānaṁ aññamaññaṁ saṅgaho atthiyeva. Ādito niddiṭṭho",
  "atk-abh03a53:207_1": "hi ārammaṇapaccayo adhipatianadhipatibhedena duvidho. Tattha adhipatibhūto ārammaṇūpanissayalakkhaṇena",
  "atk-abh03a53:207_2": "upanissaye saṅgahaṁ gacchati. Anadhipatibhūto suddho ārammaṇapaccayova. Kammapaccayopi",
  "atk-abh03a53:207_3": "sahajātanānākkhaṇikavasena duvidho. Tattha sahajātakammaṁ attanā sahajātānaññeva",
  "atk-abh03a53:207_4": "kammapaccayabhāvato sahajāteyeva saṅgahaṁ gacchati. Nānākkhaṇikakammaṁ balavadubbalavasena",
  "atk-abh03a53:207_5": "duvidhaṁ. Tattha balavakammaṁ vipākadhammānaṁ upanissayova hutvā paccayo hotīti upanissaye",
  "atk-abh03a53:207_6": "saṅgahaṁ gacchati. Balavampi pana rūpānaṁ dubbalañca arūpānaṁ nānākkhaṇikakammapaccayeneva",
  "atk-abh03a53:207_7": "paccayo. Āhārapaccayopi rūpārūpato duvidho. Tattha arūpāhāro attanā sahajātānaññeva",
  "atk-abh03a53:207_8": "paccayo hotīti sahajātapaccaye saṅgahaṁ gacchati. Rūpāhāro sahajātapurejātapacchājātānaṁ",
  "atk-abh03a53:207_9": "paccayo na hoti. Attano pana uppādakkhaṇaṁ atikkamitvā ṭhitippatto āhārapaccayataṁ",
  "atk-abh03a53:207_10": "sādhetīti āhārapaccayova hoti. Indriyapaccayopi rūpārūpato duvidho. Tattha arūpindriyapaccayo",
  "atk-abh03a53:207_11": "attanā sahajātānaññeva indriyapaccayataṁ sādhetīti sahajāteyeva saṅgahaṁ gacchati.",
  "atk-abh03a53:207_12": "Rūpindriyapaccayo pana ajjhattabahiddhābhedato duvidho. Tattha ajjhattaṁ indriyapaccayo",
  "atk-abh03a53:207_13": "pure uppajjitvā pacchā uppajjamānānaṁ sasampayuttadhammānaṁ cakkhuviññāṇādīnaṁ indriyapaccayo",
  "atk-abh03a53:207_14": "hotīti purejāteyeva saṅgahaṁ gacchati. Bāhiro indriyapaccayo nāma rūpajīvitindriyaṁ,",
  "atk-abh03a53:207_15": "taṁ sahajātānaṁ paccayo hontampi anupālanamattavaseneva hoti, na janakavasenāti indriyapaccayova",
  "atk-abh03a53:207_16": "hoti. Evaṁ ime aṭṭha paccayā aññamaññampi saṅgahaṁ gacchantīti veditabbā. Ayaṁ tāva",
  "atk-abh03a53:207_17": "aṭṭhasu paccayesu avasesānaṁ soḷasannañceva tesaṁyeva ca aṭṭhannaṁ aññamaññavasena saṅgahanayo.",
  "atk-abh03a53:208_0": "Idāni imesaṁ aṭṭhannaṁ paccayānaṁ ekekasmiṁ catuvīsatiyāpi paccayesu ye ye saṅgahaṁ",
  "atk-abh03a53:208_1": "gacchanti, te te veditabbā. Tattha aṭṭhannaṁ tāva sabbapaṭhame ārammaṇapaccaye ārammaṇapaccayova",
  "atk-abh03a53:208_2": "saṅgahaṁ gacchati, na sesā tevīsati. Dutiye sahajātapaccaye hetupaccayo sahajātādhipatipaccayo",
  "atk-abh03a53:208_3": "sahajātapaccayo aññamaññapaccayo sahajātanissayapaccayo sahajātakammapaccayo vipākapaccayo",
  "atk-abh03a53:208_4": "sahajātaāhārapaccayo sahajātaindriyapaccayo jhānapaccayo maggapaccayo sampayuttapaccayo",
  "atk-abh03a53:208_5": "sahajātavippayuttapaccayo sahajātatthipaccayo sahajātāvigatapaccayoti ime pannarasa",
  "atk-abh03a53:208_6": "paccayā saṅgahaṁ gacchanti. Tatiye upanissayapaccaye adhipatibhūto ārammaṇapaccayo",
  "atk-abh03a53:208_7": "ārammaṇabhūto adhipatipaccayo anantarasamanantaraupanissayaāsevanapaccayā nānākkhaṇiko",
  "atk-abh03a53:208_8": "balavakammapaccayo natthipaccayo vigatapaccayoti ime nava paccayā saṅgahaṁ gacchanti.",
  "atk-abh03a53:208_9": "Catutthe purejātapaccaye purejātanissayapaccayo purejātapaccayo purejātindriyapaccayo",
  "atk-abh03a53:208_10": "purejātavippayuttapaccayo purejātatthipaccayo purejātāvigatapaccayoti ime cha paccayā",
  "atk-abh03a53:208_11": "saṅgahaṁ gacchanti. Pañcame pacchājātapaccaye pacchājātapaccayo pacchājātavippayuttapaccayo",
  "atk-abh03a53:208_12": "pacchājātatthipaccayo pacchājātāvigatapaccayoti ime cattāro paccayā saṅgahaṁ gacchanti.",
  "atk-abh03a53:208_13": "Chaṭṭhe kammapaccaye nānākkhaṇikakammapaccayova saṅgahito. Sattame āhārapaccaye kabaḷīkārāhāravaseneva",
  "atk-abh03a53:208_14": "āhārapaccayo āhāratthipaccayo āhārāvigatapaccayoti ime tayo paccayā saṅgahitā. Aṭṭhame",
  "atk-abh03a53:208_15": "indriyapaccaye rūpajīvitindriyapaccayo indriyatthipaccayo indriyāvigatapaccayoti",
  "atk-abh03a53:208_16": "ime tayo paccayā saṅgahaṁ gacchanti. Evaṁ imesaṁ aṭṭhannaṁ paccayānaṁ ekekasmiṁ ime",
  "atk-abh03a53:208_17": "cime ca paccayā saṅgahaṁ gatāti ñatvā ye yattha saṅgahaṁ gatā, te tassa gaṇanena",
  "atk-abh03a53:208_18": "gahitāva hontīti veditabbā.",
  "atk-abh03a53:209_0": "Evaṁ sabbapaccayasaṅgāhakānaṁ imesaṁ aṭṭhannaṁ paccayānaṁ vasena ekūnapaññāsāya pañhesu",
  "atk-abh03a53:209_1": "imasmiṁ paccanīye “kusalo dhammo kusalassa dhammassa ārammaṇapaccayena paccayo”tiādayo",
  "atk-abh03a53:209_2": "ime pannarasa pañhā uddharitvā vissajjitā. Tattha kusalo kusalassa, kusalo akusalassa,",
  "atk-abh03a53:209_3": "kusalo abyākatassa, kusalo kusalābyākatassāti kusalādikā cattāro pañhā; tathā akusalādikā;",
  "atk-abh03a53:209_4": "abyākato pana abyākatassa, abyākato kusalassa, abyākato akusalassāti abyākatādikā",
  "atk-abh03a53:209_5": "tayo; kusalo ca abyākato ca kusalassa; tathā abyākatassa; akusalo ca abyākato ca",
  "atk-abh03a53:209_6": "akusalassa; tathā abyākatassāti dumūlakekāvasānā cattāro honti. Tesu paṭhame pañhe",
  "atk-abh03a53:209_7": "yehi bhavitabbaṁ, te sabbe saṅgahetvā tayo paccayā vuttā. Dutiye dve, tatiye pañca,",
  "atk-abh03a53:209_8": "catutthe ekova pañcame tayo, chaṭṭhe dve, sattame pañca, aṭṭhame ekova navame satta,",
  "atk-abh03a53:209_9": "dasame tayo, ekādasame tayo, dvādasame dve, terasame cattāro, cuddasame dve, pannarasamepi",
  "atk-abh03a53:209_10": "cattārova. Te “sahajātapaccayenā”ti avatvā “sahajātaṁ pacchājāta”nti vuttā. Tattha",
  "atk-abh03a53:209_11": "kāraṇaṁ parato vakkhāma.",
  "atk-abh03a53:210_0": "Samāsato panettha eko dve tayo cattāro pañca sattāti chaḷeva paccayaparicchedā honti.",
  "atk-abh03a53:210_1": "Ayaṁ pañhāvārassa paccanīye ukkaṭṭhavasena pañhāparicchedo ceva te te paccaye saṅgahetvā",
  "atk-abh03a53:210_2": "dassitapaccayaparicchedo ca. “Na hetupaccayo”tiādīsu hi catuvīsatiyāpi paccayapaccanīyesu",
  "atk-abh03a53:210_3": "ekapaccanīyepi ito uddhaṁ pañhā vā paccayā vā na labbhanti, heṭṭhā labbhanti. Tasmā",
  "atk-abh03a53:210_4": "yesu pañhesu “kusalo dhammo kusalassa ca abyākatassa ca dhammassa sahajātapaccayena",
  "atk-abh03a53:210_5": "paccayo”ti evaṁ ekova paccayo āgato, tasmiṁ paccaye paṭikkhitte te pañhā parihāyanti.",
  "atk-abh03a53:210_6": "Yasmiṁ pana pañhe “kusalo dhammo akusalassa dhammassa ārammaṇapaccayena paccayo upanissayapaccayena",
  "atk-abh03a53:210_7": "paccayo”ti evaṁ dve paccayā āgatā. Tattha nārammaṇapaccayāti evaṁ ekasmiṁ paccaye",
  "atk-abh03a53:210_8": "paṭikkhittepi itarassa paccayassa vasena so pañho labbhateva. Tesu pana dvīsupi paccayesu",
  "atk-abh03a53:210_9": "paṭikkhittesu so vāro pacchijjati. Evameva yesu pañhesu tayo cattāro pañca satta",
  "atk-abh03a53:210_10": "vā labbhanti, tesu ṭhapetvā paṭikkhitte paccaye avasesānaṁ vasena te pañhā labbhantiyeva.",
  "atk-abh03a53:210_11": "Sabbesu pana paccayesu paṭikkhittesu sabbepi te vārā pacchijjantīti idameva cettha",
  "atk-abh03a53:210_12": "lakkhaṇaṁ. Iminā lakkhaṇena ādito paṭṭhāya tesu tesu pañhesu saṅkhipitvā vuttapaccayānaṁ",
  "atk-abh03a53:210_13": "pabhedo ca tasmiṁ tasmiṁ paccanīye tesaṁ tesaṁ pañhānaṁ parihāni ca veditabbā.",
  "atk-abh03a53:211_0": "Tatrāyaṁ vitthārakathā – paṭhamapañhe tāva tīhi paccayehi ekūnavīsati paccayā dassitā.",
  "atk-abh03a53:211_1": "Kathaṁ? Kusalo hi kusalassa purejātapacchājātavipākavippayutteheva paccayo na hoti,",
  "atk-abh03a53:211_2": "sesehi vīsatiyā hoti, tesu ārammaṇapaccayo ekova sahajāte pana sabbasaṅgāhikavasena",
  "atk-abh03a53:211_3": "pannarasa paccayā saṅgahaṁ gacchantīti vuttā. Tesu hetupaccaye paṭikkhitte cuddasa",
  "atk-abh03a53:211_4": "honti. Kusalo pana kusalassa neva vipākapaccayo na, vippayuttapaccayoti te dve apanetvā",
  "atk-abh03a53:211_5": "sese dvādasa sandhāya sahajātapaccayena paccayoti vuttaṁ. Upanissayapaccayepi sabbasaṅgāhikavasena",
  "atk-abh03a53:211_6": "nava paccayā saṅgahaṁ gacchantīti vuttā. Tesu adhipatibhūto ārammaṇapaccayo ārammaṇabhūto",
  "atk-abh03a53:211_7": "ca adhipatipaccayo ārammaṇūpanissayavasena upanissayameva anupaviṭṭho. Kusalo pana",
  "atk-abh03a53:211_8": "kusalassa nānākkhaṇikakammapaccayo na hotīti taṁ apanetvā sese cha sandhāya upanissayapaccayena",
  "atk-abh03a53:211_9": "paccayoti vuttaṁ. Evaṁ paṭhamapañhe tīhi paccayehi ekūnavīsatipaccayā dassitāti veditabbā.",
  "atk-abh03a53:211_10": "Tesu imasmiṁ hetupaccanīye “kusalo dhammo kusalassa dhammassa nahetupaccayena paccayoti",
  "atk-abh03a53:211_11": "dānaṁ datvā sīlaṁ samādiyitvā uposathakammaṁ katvā taṁ paccavekkhati, pubbe suciṇṇāni",
  "atk-abh03a53:211_12": "paccavekkhatī”ti evamādinā ārammaṇapaccayādīsu vuttanayeneva uddharitvā pāḷi dassetabbā.",
  "atk-abh03a53:212_0": "Ārammaṇapaccaye pana paṭikkhitte tassa vitthāraṁ apanetvā hetupaccayavitthāraṁ pakkhipitvā",
  "atk-abh03a53:212_1": "sāyeva pāḷi dassetabbā, sesapaccayapaṭikkhepesupi eseva nayo. Tasmiṁ pana paccaye",
  "atk-abh03a53:212_2": "paṭikkhitte ye vārā parihāyanti, te parato vakkhāma.",
  "atk-abh03a53:213_0": "Dutiyapañhe pana dvīhi paccayehi tayo paccayā dassitā. Kathaṁ? Kusalo hi akusalassa",
  "atk-abh03a53:213_1": "anantarādivasena paccayo na hoti. Tasmā te apanetvā ārammaṇūpanissayavasena saṅgahitaṁ",
  "atk-abh03a53:213_2": "ārammaṇādhipatiñceva pakatūpanissayañca sandhāya upanissayapaccayena paccayoti vuttaṁ.",
  "atk-abh03a53:213_3": "Tasmā suddho ārammaṇapaccayo ārammaṇādhipativasena adhipatipaccayo upanissayapaccayoti",
  "atk-abh03a53:213_4": "dutiyapañhe dvīhi paccayehi ime tayo paccayā dassitāti veditabbā.",
  "atk-abh03a53:214_0": "Tatiyapañhe pana pañcahi paccayehi aṭṭhārasa paccayā dassitā. Kathaṁ? Kusalo hi abyākatassa",
  "atk-abh03a53:214_1": "aññamaññapurejātāsevanavipākasampayuttehiyeva paccayo na hoti, sesehi ekūnavīsatiyā",
  "atk-abh03a53:214_2": "hoti. Tesu ārammaṇapaccayo eko. Yasmā pana kusalo abyākatassa aññamaññavipākasampayuttavasena",
  "atk-abh03a53:214_3": "paccayo na hoti, hetupaccayo paṭikkhitto, kammapaccayo visuṁ gahito, tasmā ime pañca",
  "atk-abh03a53:214_4": "apanetvā sahajātena dasa paccayā dassitā. Upanissayena heṭṭhā vuttesu chasu ṭhapetvā",
  "atk-abh03a53:214_5": "āsevanaṁ sesā pañca. Pacchājāto ekova tathā sahajātanānākkhaṇikavasena duvidhopi",
  "atk-abh03a53:214_6": "kammapaccayoti evaṁ tatiyapañhe pañcahi paccayehi ime aṭṭhārasa paccayā dassitāti veditabbā.",
  "atk-abh03a53:215_0": "Catutthapañhe pana ekena paccayena dasa. Kathaṁ? Kusalo hi kusalābyākatassa sahajāte",
  "atk-abh03a53:215_1": "vuttesu pannarasasu aññamaññavipākasampayuttavippayuttehi paccayo na hoti, hetupaccayo",
  "atk-abh03a53:215_2": "paṭikkhitto. Iti ime pañca apanetvā sesā dasa paccayā ettha ekena paccayena dassitāti veditabbā.",
  "atk-abh03a53:216": "528. Yathā ca imesu kusalādikesu catūsu, tathā akusalādikesupi catūsu pañhesu tehi tehi paccayehi te teyeva paccayā dassitāti veditabbā.",
  "atk-abh03a53:217_0": "529. Tato parānaṁ abyākatādīnaṁ tiṇṇaṁ pañhānaṁ paṭhamapañhe sattahi paccayehi tevīsati",
  "atk-abh03a53:217_1": "paccayā dassitā. Kathaṁ? Abyākato hi abyākatassa catuvīsatiyāpi paccayehi paccayo",
  "atk-abh03a53:217_2": "hoti. Hetupaccaye pana paṭikkhitte tevīsati honti. Tesu ārammaṇapaccayo ekova. Yasmā",
  "atk-abh03a53:217_3": "panettha asahajātānampi saṅgahaṇatthaṁ āhārindriyapaccayā visuṁ gahitā. Tasmā ime",
  "atk-abh03a53:217_4": "tayo apanetvā sahajātena dvādasa paccayā dassitā. Upanissayena heṭṭhā vuttā cha,",
  "atk-abh03a53:217_5": "purejāto ekova tathā pacchājātaāhārindriyapaccayāti evamettha sattahi paccayehi ime",
  "atk-abh03a53:217_6": "tevīsati paccayā dassitāti veditabbā. Dutiye tīhi paccayehi dvādasa dassitā. Kathaṁ?",
  "atk-abh03a53:217_7": "Ārammaṇapaccayo eko, upanissayena pana ārammaṇūpanissayavasena ārammaṇādhipatianantarasamanantaranatthivigataupanissayapaccayoti",
  "atk-abh03a53:217_8": "cha dassitā. Purejātena purejātanissayavippayuttaatthiavigatā pañcāti evamettha tīhi",
  "atk-abh03a53:217_9": "paccayehi ime dvādasa paccayā dassitāti veditabbā. Tatiyepi eseva nayo.",
  "atk-abh03a53:218_0": "530. Tato parānaṁ dukamūlakānaṁ catunnaṁ pañhānaṁ paṭhamapañhe “sahajātapaccayena",
  "atk-abh03a53:218_1": "purejātapaccayenā”ti avatvā “sahajātaṁ purejāta”nti vuttehi dvīhi nissayaatthiavigatavasena",
  "atk-abh03a53:218_2": "tayo paccayā dassitā. Kusalā hi khandhā vatthunā saddhiṁ ekato kusalassa paccayabhāvaṁ",
  "atk-abh03a53:218_3": "sādhayamānā kiñcāpi sahajātā, sahajātapaccayā pana na honti vatthumissakattā. Tasmā",
  "atk-abh03a53:218_4": "tesaṁ sahajātānaṁ nissayaatthiavigatānaṁ vasena sahajātanti vuttaṁ. Vatthumhipi eseva",
  "atk-abh03a53:218_5": "nayo. Tampi hi kiñcāpi purejātaṁ, khandhamissakattā pana purejātapaccayo na hoti.",
  "atk-abh03a53:218_6": "Kevalaṁ purejātānaṁ nissayādīnaṁ vasena purejātanti vuttaṁ.",
  "atk-abh03a53:219_0": "Dutiyapañhe “sahajātaṁ pacchājātaṁ āhāraṁ indriya”nti vuttehi catūhipi sahajātanissayaatthiavigatavasena",
  "atk-abh03a53:219_1": "cattāro paccayā dassitā. Imasmiñhi vāre sahajātapaccayo labbhati, pacchājātapaccayādayo",
  "atk-abh03a53:219_2": "na labbhanti. Pacchājātānaṁ pana āhārindriyasaṅkhātānañca atthiavigatānaṁ vasenetaṁ",
  "atk-abh03a53:219_3": "vuttaṁ. Kusalā hi khandhā abyākatā ca mahābhūtā upādārūpānaṁ sahajātapaccayena nissayapaccayena",
  "atk-abh03a53:219_4": "atthiavigatapaccayehīti catudhā paccayā honti. Pacchājātā pana kusalā tehiyeva bhūtehi",
  "atk-abh03a53:219_5": "saddhiṁ tesaññeva upādārūpānaṁ atthiavigatavasena paccayo. Kabaḷīkārāhāropi pacchājātehi",
  "atk-abh03a53:219_6": "kusalehi saddhiṁ purejātassa kāyassa atthiavigatavaseneva paccayo. Rūpajīvitindriyampi",
  "atk-abh03a53:219_7": "pacchājātehi kusalehi saddhiṁ kaṭattārūpānaṁ atthiavigatapaccayeneva paccayo. Iti",
  "atk-abh03a53:219_8": "imaṁ catudhā paccayabhāvaṁ sandhāya “sahajātaṁ pacchājātaṁ, āhāraṁ indriya”nti idaṁ",
  "atk-abh03a53:219_9": "vuttaṁ. Pacchājātāhārindriyapaccayā panettha na labbhantiyeva. Parato akusalamissakapañhādvayepi",
  "atk-abh03a53:219_10": "eseva nayoti. Evamettha tesu tesu pañhesu saṅkhipitvā vuttapaccayānaṁ pabhedo veditabbo.",
  "atk-abh03a53:219_11": "Tasmiṁ tasmiṁ pana paccaye tesaṁ tesaṁ pañhānaṁ parihānāparihāniṁ parato āvikarissāmāti.",
  "atk-abh03a53:220": "Paccanīyuddhārassa atthavaṇṇanā.",
  "atk-abh03a53:221": "Paccanīyagaṇanavaṇṇanā",
  "atk-abh03a53:222_0": "532. Idāni ete “kusalo dhammo kusalassa dhammassā”tiādayo anulomavasena pannarasa",
  "atk-abh03a53:222_1": "vārā dassitā. Yasmā paccanīyepi eteyeva, na ito uddhaṁ; heṭṭhā pana honti, tasmā",
  "atk-abh03a53:222_2": "yassa yassa paccayassa paccanīye ye ye vārā labbhanti, te te ādito paṭṭhāya gaṇanavasena",
  "atk-abh03a53:222_3": "dassetuṁ nahetuyā pannarasātiādi āraddhaṁ.",
  "atk-abh03a53:223_0": "Tattha nahetuyā sabbesampi yathādassitānaṁ paccayānaṁ vasena pannarasa labbhanti.",
  "atk-abh03a53:223_1": "Nārammaṇe sahajāte hetupaccayo pavisati. Tasmiṁ tasmiṁ vāre suddho ārammaṇapaccayo",
  "atk-abh03a53:223_2": "parihāyati, sesapaccayavasena te vārā vissajjanaṁ labhanti. Yathā ca nārammaṇe, evaṁ",
  "atk-abh03a53:223_3": "sesesupi. Sahajāte hetupaccayo pavisati. Tasmiṁ tasmiñca vāre naupanissaye naanantareti",
  "atk-abh03a53:223_4": "evaṁ paccanīyato ṭhitā paccayā parihāyanti, avasesapaccayavasena te te vārā vissajjanaṁ",
  "atk-abh03a53:223_5": "labhanti. Nasahajāte pana “kusalo dhammo kusalassa ca abyākatassa ca, akusalo dhammo",
  "atk-abh03a53:223_6": "akusalassa ca abyākatassa ca, kusalo ca abyākato ca dhammā kusalassa, akusalo ca",
  "atk-abh03a53:223_7": "abyākato ca dhammā akusalassāti ime cattāro vārā parihāyanti. Etesañhi catunnaṁ purimesu",
  "atk-abh03a53:223_8": "dvīsu sahajātapaccayena paccayoti ekādasannaṁ paccayānaṁ vasena ekova paccayasaṅgaho",
  "atk-abh03a53:223_9": "vutto. Te tasmiṁ paṭikkhitte aññenākārena vissajjanaṁ na labhanti. Pacchimesu dvīsu",
  "atk-abh03a53:223_10": "nissayaatthiavigatapaccaye sandhāya “sahajātaṁ purejāta”nti vuttaṁ. Te sahajāte paṭikkhitte",
  "atk-abh03a53:223_11": "avasesānaṁ hetuādīnañca purejātānañceva nissayaatthiavigatānaṁ vasena vissajjanaṁ",
  "atk-abh03a53:223_12": "na labhanti, tasmā ime cattāropi vārā parihāyanti. Avasesānaṁ vasena “ekādasā”ti vuttaṁ.",
  "atk-abh03a53:224_0": "Tattha siyā – yathā hetumhi paṭikkhitte sesānaṁ adhipatiādīnaṁ vasena te vārā laddhā,",
  "atk-abh03a53:224_1": "evaṁ sahajāte paṭikkhitte avasesānaṁ hetuādīnaṁ vasena kasmā na labbhantīti? Nippadesattā.",
  "atk-abh03a53:224_2": "Hetuādayo hi sahajātānaṁ ekadesamattato sappadesā, tasmā tesu paṭikkhittesu aññesaṁ",
  "atk-abh03a53:224_3": "vasena te vārā labbhanti. Sahajāto pana nippadeso sabbepi hetuādayo gaṇhāti, tasmā",
  "atk-abh03a53:224_4": "tasmiṁ paṭikkhitte sabbepi te paṭikkhittā honti. Na hi asahajātā hetupaccayādayo",
  "atk-abh03a53:224_5": "nāma atthi. Iti sahajātassa nippadesattā tasmiṁ paṭikkhitte sabbepi te ubhopi vārā",
  "atk-abh03a53:224_6": "na labbhanti. “Sahajātaṁ purejāta”nti vissajjitavāresu pana kiñcāpi sahajātapaccayoyeva",
  "atk-abh03a53:224_7": "natthi, yasmā panettha sahajātāva arūpakkhandhā nissayaatthiavigatavasena paccayā,",
  "atk-abh03a53:224_8": "sahajāte ca paṭikkhitte ekantena sahajātanissayaatthiavigatā paṭikkhittā honti, tasmā",
  "atk-abh03a53:224_9": "tassa paṭikkhittattā tepi vārā na labbhantīti evaṁ sabbathāpettha ime cattāro vārā",
  "atk-abh03a53:224_10": "parihāyanti. Avasesānaññeva vasena ekādasāti vuttaṁ.",
  "atk-abh03a53:225_0": "Naaññamaññananissayanasampayuttepi teyeva vārā parihāyanti. Kasmā? Sahajātagatikattā.",
  "atk-abh03a53:225_1": "Yatheva hi arūpadhammabhūto sahajātapaccayo nippadesena cattāro arūpakkhandhe gaṇhāti,",
  "atk-abh03a53:225_2": "tathā aññamaññanissayasampayuttāpīti sahajātagatikattā etesupi paṭikkhittesu te vārā",
  "atk-abh03a53:225_3": "na labbhantīti veditabbā. Tena vuttaṁ naaññamaññe ekādasa, nanissaye ekādasa, nasampayutte ekādasāti.",
  "atk-abh03a53:226_0": "Tattha siyā – kiñcāpi ime avisesena kusalādibhedānaṁ catunnaṁ khandhānaṁ saṅgāhakattā",
  "atk-abh03a53:226_1": "sahajātagatikā, kusalo pana kusalābyākatassa ṭhapetvā sahajātapaccayaṁ aññathā paccayova",
  "atk-abh03a53:226_2": "na hoti, tasmā tasmiṁ paṭikkhitte so vāro parihāyatu. Kusalo pana kusalābyākatānaṁ",
  "atk-abh03a53:226_3": "neva aññamaññapaccayo hoti, tasmiṁ paṭikkhitte so vāro kasmā parihāyatīti? Aññamaññapaccayadhammavasena",
  "atk-abh03a53:226_4": "pavattisabbhāvato. Yatheva hi kusalābyākatā kusalassa sahajātapaccayova na honti.",
  "atk-abh03a53:226_5": "Sahajātadhammavasena pana nissayapaccayādīhi pavattisabbhāvato tasmiṁ paṭikkhitte",
  "atk-abh03a53:226_6": "so vāro parihāyati, evamidhāpi aññamaññapaccayadhammavasena sahajātādīhi pavattisabbhāvato",
  "atk-abh03a53:226_7": "tasmiṁ paṭikkhitte so vāro parihāyati. Naaññamaññapaccayena paccayoti padassa hi",
  "atk-abh03a53:226_8": "ayamattho – ye dhammā aññamaññapaccayasaṅgahaṁ gatā, na tehi paccayo. Kusalo ca kusalābyākatānaṁ",
  "atk-abh03a53:226_9": "sahajātādivasena paccayo honto aññamaññapaccayadhammeheva paccayo hoti, tasmā tasmiṁ",
  "atk-abh03a53:226_10": "paṭikkhitte so vāro parihāyati. Yathā ca so vāro, tathā sesāpi tayoti cattāropi te vārā parihāyanti.",
  "atk-abh03a53:227_0": "Nanissayeekādasāti etthāpi yasmā tesaṁ vārānaṁ ekentena sahajātapaccayadhammāva nissayabhūtā,",
  "atk-abh03a53:227_1": "tasmā nissaye paṭikkhitte parihāyanti. Napurejāte terasāti sahajātaṁ purejātanti",
  "atk-abh03a53:227_2": "vuttavissajjane dvimūlake dve apanetvā terasa. Yathā hi te sahajāte paṭikkhitte purejātānaññeva",
  "atk-abh03a53:227_3": "nissayaatthiavigatānaṁ vasena vissajjanaṁ na labhanti, tathā purejātepi paṭikkhitte",
  "atk-abh03a53:227_4": "sahajātānaññeva nissayaatthiavigatānaṁ vasena vissajjanaṁ na labhanti, tasmā te apanetvā terasāti veditabbā.",
  "atk-abh03a53:228_0": "Napacchājāte pannarasāti ettha “pacchājātapaccayena paccayo”ti vā “sahajātaṁ pacchājātaṁ",
  "atk-abh03a53:228_1": "āhāraṁ indriya”nti vā āgataṭṭhānesu ṭhapetvā pacchājātaṁ avasesavasenapi te pañhā",
  "atk-abh03a53:228_2": "labbhanti, tasmā pannaraseva vuttā. Nakammetiādīsu yasmā kammavipākāhārindriyajhānamaggāpi",
  "atk-abh03a53:228_3": "kusalādibhedānaṁ catunnaṁ khandhānaṁ ekadesova tasmā ṭhapetvā te dhamme avasesadhammavasena",
  "atk-abh03a53:228_4": "sahajātadhammā paccayā hontīti ekampi pañhāvissajjanaṁ na parihīnaṁ. Nasampayutte",
  "atk-abh03a53:228_5": "ekādasāti yasmā tesu catūsu vāresu sampayuttadhammā sahajātādipaccayena paccayā honti,",
  "atk-abh03a53:228_6": "tasmā sampayuttapaccayapaṭikkhepena teyeva vārā parihāyantīti veditabbā. Navippayutte",
  "atk-abh03a53:228_7": "navāti dumūlakaekāvasānā cattāro ekamūlakadukāvasānā dve cāti ime cha vārā ekantena",
  "atk-abh03a53:228_8": "vippayuttapaccayadhammehi yuttā. Tehi sahajātādivasena paccayā honti, tasmā vippayutte",
  "atk-abh03a53:228_9": "paṭikkhitte sabbepi te parihāyantīti naveva labbhanti. Tena vuttaṁ “navippayutte",
  "atk-abh03a53:228_10": "navā”ti. Noatthinoavigatesupi teyeva veditabbā. Ekantena hi te vārā atthiavigatapaccayadhammayuttā,",
  "atk-abh03a53:228_11": "tasmā te tesaṁ paṭikkhepe parihāyanti. Yepi labbhanti, tesu ārammaṇavasena anantarādivasena",
  "atk-abh03a53:228_12": "vā vissajjanāni kātabbāni. Sahajātapurejātapacchājātaāhārindriyabhedato pañcannaṁ",
  "atk-abh03a53:228_13": "atthiavigatānaṁ vippayuttadhammānaṁ vā vasena na kātabbānīti.",
  "atk-abh03a53:229_0": "533. Evaṁ paccanīye laddhavāre gaṇanato dassetvā idāni dumūlakādivasena paccayagaṇanaṁ",
  "atk-abh03a53:229_1": "dassetuṁ nahetupaccayā nārammaṇe pannarasātiādi āraddhaṁ. Tattha nahetumūlakadukesu",
  "atk-abh03a53:229_2": "atirekagaṇano ūnataragaṇanena saddhiṁ yojito ūnataragaṇanova hoti.",
  "atk-abh03a53:230_0": "Timūlake naupanissaye terasāti kusalo akusalassa, akusalo kusalassāti dve vārā parihāyanti.",
  "atk-abh03a53:230_1": "Kasmā? Nārammaṇena saddhiṁ naupanissayassa ghaṭitattā. Ārammaṇavasena hi upanissayavasena",
  "atk-abh03a53:230_2": "ca imesaṁ pavatti. Tañca ubhayaṁ paṭikkhittaṁ. Ārammaṇādhipati ca ārammaṇūpanissayaggahaṇena gahito hotiyeva.",
  "atk-abh03a53:231_0": "Chamūlakepi naupanissaye terasāti teyeva terasa. Sattamūlake pana naupanissaye sattāti",
  "atk-abh03a53:231_1": "nasahajātena saddhiṁ ghaṭitattā tattha parihīnehi catūhi saddhiṁ “kusalo kusalassa,",
  "atk-abh03a53:231_2": "kusalo akusalassa, akusalo akusalassa, akusalo kusalassā”ti ime anantarūpanissayapakatūpanissayavasena",
  "atk-abh03a53:231_3": "pavattamānā cattāroti aṭṭha parihāyanti, tasmā avasesānaṁ vasena sattāti vuttaṁ.",
  "atk-abh03a53:231_4": "Napurejāte ekādasāti nasahajātena saddhiṁ ghaṭitattā ekādasa. Napacchājāte navāti",
  "atk-abh03a53:231_5": "tesu ekādasasu sahajātaṁ pacchājātaṁ āhāraṁ indriyanti laddhavissajjanesu dumūlake",
  "atk-abh03a53:231_6": "abyākatante dve vāre apanetvā. Te hi sahajāte paṭikkhittepi pacchājātavasena aparihīnā.",
  "atk-abh03a53:231_7": "Sahajātena pana saddhiṁ pacchājāte paṭikkhitte parihāyantīti sesānaṁ vasena navāti",
  "atk-abh03a53:231_8": "vuttaṁ. Aṭṭhamūlake nanissaye ekādasāti sabbaṁ heṭṭhā vuttasadisameva. Navamūlake",
  "atk-abh03a53:231_9": "naupanissaye pañcāti kusalādayo abyākatantā tayo dumūlakā abyākatantā dve cāti pañca.",
  "atk-abh03a53:231_10": "Tesu nānākkhaṇikakammakabaḷīkārāhārarūpajīvitindriyapacchājātadhammavasena vissajjanaṁ veditabbaṁ.",
  "atk-abh03a53:232_0": "Dasamūlake napurejāte pañcātiādīsupi teyeva. Napacchājāte tīṇīti pacchājātavasena",
  "atk-abh03a53:232_1": "labbhamāne dumūlake abyākatante dve apanetvā avasesā. Navippayuttepi teyeva tayo.",
  "atk-abh03a53:232_2": "Noatthiyā dveti nānākkhaṇikakammavasena kusalañca akusalañca kaṭattārūpassa. Vipākaṁ",
  "atk-abh03a53:232_3": "panettha naupanissayena saddhiṁ ghaṭitattā na labbhati. Ekādasamūlake heṭṭhā vuttasadisāva",
  "atk-abh03a53:232_4": "gaṇanā. Dvādasamūlake nakamme ekanti abyākatena abyākataṁ. Tattha ca āhārindriyavasena",
  "atk-abh03a53:232_5": "vissajjanaṁ veditabbaṁ. Terasamūlakādīsupi sabbattha ekanti āgataṭṭhāne idameva gahetabbaṁ.",
  "atk-abh03a53:232_6": "Nāhāre pana indriyavasena vissajjanaṁ veditabbaṁ. Naindriye āhāravasena. Cuddasamūlakādīsu",
  "atk-abh03a53:232_7": "nakammena saddhiṁ ghaṭitattā noatthinoavigatā na labbhantīti na vuttā. Nāhārapaccayā",
  "atk-abh03a53:232_8": "najhānapaccayāti naindriyaṁ apanetvā vuttaṁ. Tasmā tattha indriyavasena ekaṁ veditabbaṁ.",
  "atk-abh03a53:232_9": "Navipākapaccayā naindriyapaccayāti nāhāraṁ apanetvā vuttaṁ, tasmā tattha āhāravasena",
  "atk-abh03a53:232_10": "ekaṁ veditabbaṁ. Imesu pana dvīsu paccanīyato ṭhitesu gaṇanā nāma natthi, tasmā ekato na dassitāti.",
  "atk-abh03a53:233": "Nahetumūlakaṁ.",
  "atk-abh03a53:234_0": "534. Nārammaṇamūlakādīsupi pannarasaterasaekādasanavāti sabbadukesu cattārova mūlagaṇanaparicchedā.",
  "atk-abh03a53:234_1": "Tikādīsu pana bahupaccayasamāyoge itarānipi satta pañca tīṇi dve ekanti paricchinnagaṇanāni",
  "atk-abh03a53:234_2": "vissajjanāni labbhantiyeva. Tesu yesaṁ paccayānaṁ samāyoge yaṁ yaṁ labbhati, taṁ",
  "atk-abh03a53:234_3": "taṁ heṭṭhā vuttanayena sādhukaṁ sallakkhetvā uddharitabbaṁ. Sabbesu cetesu nārammaṇamūlakādīsu",
  "atk-abh03a53:234_4": "nārammaṇādīni padāni atikkantena hetupadena saddhiṁ paṭhamaṁ bandhitvāva cakkāni",
  "atk-abh03a53:234_5": "katāni. Yasmā pana tāni nahetumūlake vuttasadisāneva honti, tasmā vitthārena adassetvā",
  "atk-abh03a53:234_6": "saṅkhepaṁ katvā dassitāni. Tattha yathā nahetumūlake nārammaṇanaupanissayā visuṁ",
  "atk-abh03a53:234_7": "visuṁ pannarasa vāre labhantāpi samāyoge terasa labhiṁsu, evaṁ sabbattha teraseva",
  "atk-abh03a53:234_8": "labhanti. Yathā ca nārammaṇanasahajātehi saddhiṁ naupanissaye satta vārā honti, evaṁ",
  "atk-abh03a53:234_9": "naupanissayanārammaṇehi saddhiṁ nasahajātepi satta.",
  "atk-abh03a53:235": "538.Nanissayapaccayānaupanissayapaccayā napacchājāte tīṇīti kusalādīni abyākatantāni. Tesu kaṭattārūpañca āhārasamuṭṭhānañca paccayuppannaṁ.",
  "atk-abh03a53:236_0": "543-544. Nāhāranaindriyamūlakesu catukkesu nakammena saddhiṁ aghaṭitattā nahetumūlake",
  "atk-abh03a53:236_1": "viya ekentena labbhanti. Naindriyamūlake naupanissaye ca napurejāte ca ṭhapetvā nāhāre",
  "atk-abh03a53:236_2": "tīṇīti kātabbanti naindriyapaccayato paṭṭhāya ime dve paccaye ghaṭetvā naindriyapaccayā…pe…",
  "atk-abh03a53:236_3": "naupanissayapaccayā nāhāre tīṇī. Naindriyapaccayā…pe… napurejātapaccayā nāhāre tīṇīti",
  "atk-abh03a53:236_4": "evaṁ imehi paccayehi saddhiṁ nāhārapaccaye ca gaṇanā kātabbāti attho. Tattha tīṇīti",
  "atk-abh03a53:236_5": "kusalādīneva abyākatassa. Tattha kusalākusalā kaṭattārūpānaṁ purejātassa ca kāyassa",
  "atk-abh03a53:236_6": "pacchājātapaccayena, abyākatā pana cittacetasikā pacchājātapaccayenevāti imesaṁ vasena",
  "atk-abh03a53:236_7": "tīṇi vissajjanāni kātabbāni. Parato pana napacchājātena saddhiṁ ghaṭitattā nāhāre",
  "atk-abh03a53:236_8": "dveti vuttaṁ. Tattha kaṭattārūpavasena kusalaṁ abyākatassa, tathā akusalanti ettakameva",
  "atk-abh03a53:236_9": "labbhati. Āhārassa pana paṭikkhittattā kabaḷīkārāhāro atthiavigatavasenāpi paccayabhāvaṁ na labhati.",
  "atk-abh03a53:237_0": "545. Navippayuttamūlakassa catumūlake naupanissaye pañcāti kusalo sahajātakusalassa,",
  "atk-abh03a53:237_1": "kusalo kaṭattārūpasaṅkhātassa abyākatassa, akusalo sahajātaakusalassa, tathā kaṭattārūpasaṅkhātassa",
  "atk-abh03a53:237_2": "abyākatassa, abyākato sahajātaabyākatassāti evaṁ pañca. Navippayuttapaccayā…pe… naupanissaye",
  "atk-abh03a53:237_3": "tīṇīti heṭṭhā vuttanayeneva kusalādayo tayo abyākatassa.",
  "atk-abh03a53:238_0": "546.Noatthipaccayā nahetuyā navāti nahetupaccayā noatthiyā vuttā naveva. Sabbepi",
  "atk-abh03a53:238_1": "hi te ekamūlakekāvasānā anantarapakatūpanissayavasena labbhanti. Nārammaṇe navātipi",
  "atk-abh03a53:238_2": "teyeva nārammaṇe ṭhatvā naupanissaye dve kātabbā. Yāva nissayampīti noatthimūlake",
  "atk-abh03a53:238_3": "naye “noatthipaccayā nahetupaccayā nārammaṇapaccayā”ti evaṁ cakkabandhagamanena nārammaṇapaccaye",
  "atk-abh03a53:238_4": "ṭhatvā imehi vā tīhi, ito paresu nādhipatiādīsu aññataraññatarena vā saddhiṁ yāva",
  "atk-abh03a53:238_5": "nissayapaccayaṁ pāpuṇāti, tāva gantvā naupanissaye dve vissajjanāni kātabbānīti attho.",
  "atk-abh03a53:239_0": "Evaṁ lakkhaṇaṁ ṭhapetvā puna nārammaṇato paṭṭhāya yāva nissayā satta paccaye gahetvā",
  "atk-abh03a53:239_1": "naupanissaye dveti āha. Tattha noatthipaccayā nahetupaccayā nārammaṇapaccayā naupanissaye",
  "atk-abh03a53:239_2": "dve, noatthipaccayā nahetunārammaṇanādhipatipaccayā naupanissaye dveti evaṁ nārammaṇato",
  "atk-abh03a53:239_3": "purimapacchimehi nissayapariyosānehi sabbapadehi saddhiṁ yojanā kātabbā. Dveti panettha",
  "atk-abh03a53:239_4": "kusalo abyākatassa, akusalo abyākatassāti nānākkhaṇikakammavasena kaṭattārūpassa",
  "atk-abh03a53:239_5": "paccayavasena veditabbāni. Naupanissayapadena saddhiṁ napurejātādīsu sabbattha dve.",
  "atk-abh03a53:239_6": "Kammapaccayo panettha na gahito. Tasmiñhi gahite tepi dve vārā chijjanti, vissajjanameva",
  "atk-abh03a53:239_7": "na labbhati. Evaṁ yena yena saddhiṁ yassa yassa saṁsandane. Yaṁ labbhati, yañca parihāyati,",
  "atk-abh03a53:239_8": "taṁ sabbaṁ sādhukaṁ sallakkhetvā sabbapaccanīyesu gaṇanā uddharitabbāti.",
  "atk-abh03a53:240": "Paccanīyagaṇanavaṇṇanā.",
  "atk-abh03a53:241": "Anulomapaccanīyavaṇṇanā",
  "atk-abh03a53:242_0": "550. Anulomapaccanīye “hetuyā satta, ārammaṇe navā”ti evaṁ anulome “nahetuyā pannarasa,",
  "atk-abh03a53:242_1": "nārammaṇe pannarasā”ti evaṁ paccanīye ca laddhagaṇanesu paccayesu yo paccayo anulomato",
  "atk-abh03a53:242_2": "ṭhito, tassa anulome laddhavārehi saddhiṁ ye paccanīyato ṭhitassa paccanīye laddhavāresu",
  "atk-abh03a53:242_3": "sadisavārā, tesaṁ vasena gaṇanā veditabbā. Anulomasmiñhi hetupaccaye “hetuyā sattā”ti",
  "atk-abh03a53:242_4": "satta vārā laddhā, paccanīye nārammaṇapaccaye “nārammaṇe pannarasā”ti pannarasa laddhā.",
  "atk-abh03a53:242_5": "Tesu ye hetuyā satta vuttā, tehi saddhiṁ nārammaṇe vuttesu pannarasasu “kusalo kusalassa,",
  "atk-abh03a53:242_6": "abyākatassa, kusalābyākatassa, akusalo akusalassa, abyākatassa, akusalābyākatassa,",
  "atk-abh03a53:242_7": "abyākato abyākatassā”ti ime satta sadisā. Te sandhāya hetupaccayā naārammaṇe sattāti",
  "atk-abh03a53:242_8": "vuttaṁ. Naadhipatiyā sattātiādīsupi eseva nayo.",
  "atk-abh03a53:243_0": "Nasahajātassa pana hetupaccayassa abhāvā nasahajāte ekopi na labbhati, tasmā tena",
  "atk-abh03a53:243_1": "saddhiṁ yojanā na katā. Naaññamaññe kusalādayo tayo rūpābyākatassa labbhanti, te",
  "atk-abh03a53:243_2": "sandhāya tīṇīti vuttaṁ. Tathā nasampayutte. Navippayutte pana kusalaṁ kusalassa,",
  "atk-abh03a53:243_3": "akusalaṁ akusalassa, abyākataṁ abyākatassāti arūpadhammavasena tīṇi veditabbāni.",
  "atk-abh03a53:243_4": "Nanissayanoatthinoavigatā nasahajāto viya na labbhantiyevāti tehipi saddhiṁ yojanā",
  "atk-abh03a53:243_5": "na katā. Evamettha satta tīṇīti dveyeva gaṇanaparicchedā, tesaṁ vasena ūnataragaṇanena",
  "atk-abh03a53:243_6": "saddhiṁ atirekagaṇanassapi gaṇanaṁ parihāpetvā paccayaghaṭanesu gaṇanā veditabbā.",
  "atk-abh03a53:244_0": "551. Tattha hetusahajātanissayaatthiavigatanti nārammaṇe sattāti kusalo dhammo kusalassa",
  "atk-abh03a53:244_1": "dhammassa hetupaccayena paccayo, sahajātanissayaatthiavigatapaccayena paccayo, nārammaṇapaccayena",
  "atk-abh03a53:244_2": "paccayo. Kusalā hetū sampayuttakānaṁ khandhānaṁ hetupaccayena paccayo, sahajātanissayaatthiavigatapaccayena",
  "atk-abh03a53:244_3": "paccayo, nārammaṇapaccayena paccayoti iminā nayena satta vārā uddharitabbā. Nādhipatiyā",
  "atk-abh03a53:244_4": "sattātiādīsupi eseva nayo. Dutiye ghaṭane aññamaññassa paviṭṭhattā ṭhapetvā nasampayuttaṁ",
  "atk-abh03a53:244_5": "sesesu tīṇīti vuttaṁ. Nasampayutte pana aññamaññavippayuttaṁ paṭisandhināmarūpaṁ",
  "atk-abh03a53:244_6": "sandhāya ekanti vuttaṁ. Aññamaññapaccayo cettha anulomaghaṭane paviṭṭhattā paccanīyato",
  "atk-abh03a53:244_7": "na labbhati, tasmā “naaññamaññe”ti na vuttaṁ. Yathā cettha, evaṁ sesaghaṭanesupi",
  "atk-abh03a53:244_8": "paviṭṭhapaccayā paccanīyato na labbhantīti na vuttā. Tatiyaghaṭane sampayuttassa",
  "atk-abh03a53:244_9": "paviṭṭhattā sabbattha tīṇiyeva. Catutthaghaṭane vippayuttassa paviṭṭhattā tīṇi kusalādīni",
  "atk-abh03a53:244_10": "cittasamuṭṭhānarūpassa. Pañcame vipākassa paviṭṭhattā sabbattha ekaṁ abyākatena abyākataṁ.",
  "atk-abh03a53:244_11": "Ito paresupi vipākasampayuttesu eseva nayo.",
  "atk-abh03a53:245_0": "552.Hetusahajātanissayaindriyamaggaatthiavigatanti nārammaṇe cattārīti kusalo kusalassa,",
  "atk-abh03a53:245_1": "abyākatassa, kusalābyākatassa; abyākato abyākatassāti imesaṁ vasena veditabbāni.",
  "atk-abh03a53:245_2": "Sesesupi eseva nayo. Naaññamaññe dveti kusalo abyākatassa, tathā abyākato. Paratopi",
  "atk-abh03a53:245_3": "dvīsu eseva nayo. Iminā upāyena sabbaghaṭanesu labbhamānavasena gaṇanā veditabbā.",
  "atk-abh03a53:245_4": "Sabbānipi cetāni imasmiṁ anulomapaccanīye sahajātavasena ceva pakiṇṇakavasena ca",
  "atk-abh03a53:245_5": "pannarasādhikāni cattāri ghaṭanasatāni vuttāni. Tesu tasmiṁ tasmiṁ ghaṭane ye anulomato",
  "atk-abh03a53:245_6": "ṭhitā paccayā, tesaṁ ekopi paccanīyato na labbhati. Hetumūlake cettha paṭhame ghaṭane",
  "atk-abh03a53:245_7": "anulomato pañcannaṁ paccayānaṁ ṭhitattā paccanīyato ekūnavīsati paccayā āgatā. Evaṁ",
  "atk-abh03a53:245_8": "sesesupi anulomato ṭhitāvasesā paccanīyato āgatā. Anulomato cettha bahūsupi ṭhitesu",
  "atk-abh03a53:245_9": "paccanīyato ekekova āgatoti veditabbo. Yathā ca hetumūlake, evaṁ ārammaṇādimūlakesupi",
  "atk-abh03a53:245_10": "sabbametaṁ vidhānaṁ yathānurūpato veditabbanti.",
  "atk-abh03a53:246": "Anulomapaccanīyavaṇṇanā.",
  "atk-abh03a53:247": "Paccanīyānulomavaṇṇanā",
  "atk-abh03a53:248_0": "631. Paccanīyānulomepi “hetuyā satta, ārammaṇe navā”ti evaṁ anulome “nahetuyā pannarasa,",
  "atk-abh03a53:248_1": "nārammaṇe pannarasā”ti evaṁ paccanīye ca laddhagaṇanesu paccayesu yo paccanīyato",
  "atk-abh03a53:248_2": "ṭhito, tassa paccanīyato laddhavāresu ye anulomato ṭhitassa anulomato laddhavārehi",
  "atk-abh03a53:248_3": "sadisā vārā, tesaṁ vasena gaṇanā veditabbā. Paccanīyasmiñhi nahetupaccaye “nahetuyā",
  "atk-abh03a53:248_4": "pannarasā”ti pannarasa vārā laddhā, anulome ārammaṇapaccaye “ārammaṇe navā”ti nava",
  "atk-abh03a53:248_5": "vārā laddhā. Tattha ye nahetuyā pannarasa vuttā, tesu ye vārā ārammaṇe vuttehi navahi",
  "atk-abh03a53:248_6": "sadisā, tesaṁ vasena gaṇanā veditabbā. Tattha ye ārammaṇe nava vuttā, te nahetuyā",
  "atk-abh03a53:248_7": "vuttesu pannarasasu kusalo “kusalākusalābyākatānaṁ, akusalo akusalakusalābyākatānaṁ,",
  "atk-abh03a53:248_8": "abyākato abyākatakusalākusalāna”nti imehi navahi sadisā, te sandhāya nahetuyā ārammaṇe",
  "atk-abh03a53:248_9": "navāti vuttaṁ. Adhipatiyā dasātiādīsupi eseva nayo. Ārammaṇādīnañhi anulomagaṇanāya",
  "atk-abh03a53:248_10": "ye vārā vuttā nahetupaccayena saddhiṁ saṁsandanepi te sabbe labbhantīti veditabbā.",
  "atk-abh03a53:248_11": "“Kusalo dhammo kusalassa dhammassa nahetupaccayena paccayo ārammaṇapaccayena paccayo,",
  "atk-abh03a53:248_12": "dānaṁ datvā sīlaṁ samādiyitvā uposathakammaṁ katvā taṁ paccavekkhati, pubbe suciṇṇāni",
  "atk-abh03a53:248_13": "paccavekkhatī”ti iminā upāyena tesaṁ pāḷi uddharitabbā.",
  "atk-abh03a53:249_0": "Nahetupaccayā adhipatiyā dasāti ettha ṭhapetvā vīmaṁsādhipatiṁ sesādhipativasena",
  "atk-abh03a53:249_1": "anulomavibhaṅge āgatavārā uddharitabbā. Evamettha nava dasasattatīṇiterasaekanti",
  "atk-abh03a53:249_2": "cha gaṇanaparicchedā, tesaṁ vasena ūnataragaṇanena saddhiṁ atirekagaṇanassāpi gaṇanaṁ",
  "atk-abh03a53:249_3": "parihāpetvā nahetumūlakādīnaṁ nayānaṁ timūlakādīsu sabbasaṁsandanesu gaṇanā veditabbā.",
  "atk-abh03a53:249_4": "Idaṁ tāva sādhāraṇalakkhaṇaṁ. Na panetaṁ sabbasaṁsandanesu gacchati, yehi pana paccayehi",
  "atk-abh03a53:249_5": "saddhiṁ yesaṁ paccayānaṁ saṁsandane ye vārā virujjhanti, te apanetvā avasesānaṁ vasenapettha gaṇanā veditabbā.",
  "atk-abh03a53:250_0": "Nahetupaccayā naārammaṇapaccayā adhipatiyā sattāti ettha hi kusalo akusalassa; abyākato",
  "atk-abh03a53:250_1": "kusalassa, akusalassāti ime ārammaṇādhipativasena labbhamānā tayo vārā virujjhanti.",
  "atk-abh03a53:250_2": "Kasmā? Naārammaṇapaccayāti vuttattā. Tasmā te apanetvā sahajātādhipatinayenevettha",
  "atk-abh03a53:250_3": "“kusalo kusalassa, abyākatassa, kusalābyākatassa; akusalo akusalassa, abyākatassa,",
  "atk-abh03a53:250_4": "akusalābyākatassa; abyākato abyākatassā”ti satta vārā veditabbā. Tepi nahetupaccayāti",
  "atk-abh03a53:250_5": "vacanato ṭhapetvā vīmaṁsādhipatiṁ sesādhipatīnaṁ vasena. Evaṁ sabbattha ūnataragaṇanapaccayavasena",
  "atk-abh03a53:250_6": "avirujjhamānagaṇanavasena ca gaṇanā veditabbā.",
  "atk-abh03a53:251_0": "Yesu ca paccayesu paccanīyato ṭhitesu ye anulomato na tiṭṭhanti, tepi veditabbā.",
  "atk-abh03a53:251_1": "Seyyathidaṁ – anantare paccanīyato ṭhite samanantarāsevananatthivigatā anulomato",
  "atk-abh03a53:251_2": "na tiṭṭhanti, sahajāte paccanīyato ṭhite hetuaññamaññavipākajhānamaggasampayuttā",
  "atk-abh03a53:251_3": "anulomato na tiṭṭhanti, nissaye paccanīyato ṭhite vatthupurejāto anulomato na tiṭṭhati.",
  "atk-abh03a53:251_4": "Āhāre vā indriye vā paccanīyato ṭhite hetuaññamaññavipākajhānamaggasampayuttā anulomato",
  "atk-abh03a53:251_5": "na tiṭṭhanti. Ārammaṇe pana paccanīyato ṭhite adhipatiupanissayā anulomato na tiṭṭhanti,",
  "atk-abh03a53:251_6": "ārammaṇādhipatiārammaṇūpanissayā pana na labbhanti. Iminā upāyena sabbattha yaṁ labbhati,",
  "atk-abh03a53:251_7": "yañca na labbhati, taṁ jānitvā labbhamānavasena vārā uddharitabbā.",
  "atk-abh03a53:252_0": "Tattha sabbesupi timūlakādīsu anantare sattātiādayo dumūlake laddhavārāyeva sattamūlakādīsu",
  "atk-abh03a53:252_1": "pana nasahajātapaccayā nissaye tīṇīti purejātavasena vatthunissaye tīṇi. Kamme dve",
  "atk-abh03a53:252_2": "nānākkhaṇikavaseneva. Āhāreekaṁ kabaḷīkārāhāravasena. Indriye ekaṁ rūpindriyavasena.",
  "atk-abh03a53:252_3": "Kamena gantvā vippayutte tīṇīti kusalādīnaṁ abyākatantāni pacchājātavasena. Atthiavigatesu",
  "atk-abh03a53:252_4": "pañcāti tāni ceva tīṇi, kusalābyākatā abyākatassa, akusalābyākatā abyākatassāti imāni",
  "atk-abh03a53:252_5": "ca dve pacchājātāhārindriyavasenāti. Pacchājātapaccayassa paccanīkabhāvato paṭṭhāya",
  "atk-abh03a53:252_6": "pana atthiavigatesu ekanti abyākato abyākatassa āhārindriyavasena. Nāhāre gahite",
  "atk-abh03a53:252_7": "naindriyapaccayāti na gahetabbaṁ. Tathā naindriye gahite nāhārapaccayāti. Kasmā?",
  "atk-abh03a53:252_8": "Dvīsu ekato gahitesu gaṇetabbavārassa abhāvato. Jhānamaggādīsupi paccanīkato ṭhitesu",
  "atk-abh03a53:252_9": "āhārato vā indriyato vā ekaṁ anulomaṁ akatvāva avasāne indriye ekaṁ, atthiyā ekaṁ,",
  "atk-abh03a53:252_10": "avigate ekaṁ, āhāre ekaṁ, atthiyā ekaṁ, avigate ekanti vuttaṁ. Sesamettha uttānatthamevāti.",
  "atk-abh03a53:253": "Nahetumūlakaṁ.",
  "atk-abh03a53:254_0": "636. Nārammaṇamūlakādīsu naaññamaññamūlake naaññamaññapaccayā hetuyā tīṇīti kusalādīni",
  "atk-abh03a53:254_1": "cittasamuṭṭhānānaṁ. Adhipatiyā aṭṭhāti adhipatiyā vuttesu dasasu “kusalo kusalābyākatassa,",
  "atk-abh03a53:254_2": "akusalo akusalābyākatassā”ti dve apanetvā sesāni aṭṭha. Sahajāte pañcāti hetuyā vuttehi",
  "atk-abh03a53:254_3": "tīhi saddhiṁ “kusalo ca abyākato ca abyākatassa, akusalo ca abyākato ca abyākatassā”ti",
  "atk-abh03a53:254_4": "ime dve. Nissaye sattāti tehi pañcahi saddhiṁ “abyākato kusalassa, abyākato akusalassā”ti",
  "atk-abh03a53:254_5": "ime dve vatthuvasena. Kamme tīṇīti hetuyā vuttāneva. Sesatikesupi eseva nayo. Adhipatiyā",
  "atk-abh03a53:254_6": "tīṇīti heṭṭhā vuttāneva.",
  "atk-abh03a53:255": "644. Nāhāramūlake aññamaññe tīṇīti ṭhapetvā āhāre sesacetasikavasena veditabbāni. Yathā ca heṭṭhā, tathā idhāpi nāhāranaindriyesu ekekameva gahitaṁ, na dve ekato.",
  "atk-abh03a53:256_0": "648.Nasampayuttapaccayāhetuyā tīṇīti heṭṭhā naaññamaññe vuttāneva. Adhipatiyā aṭṭhāti",
  "atk-abh03a53:256_1": "vuttāneva. Navippayuttamūlake kamme pañcāti kusalādicetanā sahajātakusalādīnaṁ, nānākkhaṇikā",
  "atk-abh03a53:256_2": "kusalākusalacetanā kammasamuṭṭhānarūpassāti evaṁ pañca. Āhārindriyesu tīṇi sahajātasadisāni.",
  "atk-abh03a53:256_3": "Jhānamaggādīsu tīṇi hetusadisāni.",
  "atk-abh03a53:257_0": "650. Noatthimūlake yasmā hetu noatthi nāma na hoti, niyamato atthiyeva, tasmā taṁ",
  "atk-abh03a53:257_1": "aggahetvā nārammaṇe navāti vuttaṁ. Yathā ca hetu, tathā aññepi atthipaccayalakkhaṇayuttā",
  "atk-abh03a53:257_2": "ettha anulomato na tiṭṭhanti. Kamme dveti idaṁ pana nānākkhaṇikakammavasena vuttaṁ.",
  "atk-abh03a53:257_3": "Paccanīyato sabbe labbhanti. Yaṁ pana anulomato labbhamānampi aggahetvā tato puretarā",
  "atk-abh03a53:257_4": "paccayā paccanīyato gayhanti, so pacchā yojanaṁ labhati. Tenevettha “noatthipaccayā",
  "atk-abh03a53:257_5": "nahetupaccayā…pe… noavigatapaccayā kamme dve”ti vuttaṁ. Kasmā panesa sakaṭṭhāneyeva",
  "atk-abh03a53:257_6": "na gahitoti ? Yasmā avasesesupi paccanīyato ṭhitesu ekova anulomato labbhati. Idañhi",
  "atk-abh03a53:257_7": "imasmiṁ paccayānulome lakkhaṇaṁ – yo sabbesu paccanīyato ṭhitesu ekova anulomato",
  "atk-abh03a53:257_8": "labbhati, so pacchā vuccatīti. Noatthipaccayā nohetupaccayā…pe… noavigatapaccayā",
  "atk-abh03a53:257_9": "upanissaye navāti etthāpi eseva nayo. Idaṁ pana pakatūpanissayavasena vuttaṁ. Iminā",
  "atk-abh03a53:257_10": "upāyena sabbattha labbhamānaṁ alabbhamānaṁ purevuttaṁ pacchāvuttañca veditabbanti.",
  "atk-abh03a53:258": "Pañhāvārassa paccanīyānulomavaṇṇanā.",
  "atk-abh03a53:259": "Niṭṭhitā ca kusalattikapaṭṭhānassa vaṇṇanāti."
}