{
  "tika-vin13t1:0": "Khuddasikkhā-purāṇaṭīkā",
  "tika-vin13t1:1": "Ganthārambhakathā",
  "tika-vin13t1:2": "Yo ciraṁ dīghamaddhānaṁ, viditvā dukkhitaṁ janaṁ;",
  "tika-vin13t1:3": "Tathāpi nāvabujjhantamanukampāya codito.",
  "tika-vin13t1:4": "Bodhāya paṇidhiṁ katvā, patto sambodhimuttamaṁ;",
  "tika-vin13t1:5": "Tassa pāde namassitvā, dhammaṁ saṅghañca sādhukaṁ.",
  "tika-vin13t1:6": "Pubbācariyapādesu, ṭhapetvā sīsamattano;",
  "tika-vin13t1:7": "Therena dhammasirinā, thirasīlena yā katā.",
  "tika-vin13t1:8": "‘‘Ādito upasampannasikkhitabba’’ntiādinā;",
  "tika-vin13t1:9": "Khuddasikkhā samāsena, tassā atthavinicchayaṁ.",
  "tika-vin13t1:10": "Likhissāmi hitatthāya, ādikammikabhikkhunaṁ;",
  "tika-vin13t1:11": "Tattha yuttaṁ gahetabbamayuttaṁ tujjhitabbakanti;",
  "tika-vin13t1:12": "Ganthārambhakathāvaṇṇanā",
  "tika-vin13t1:13_0": "(Ka) etthāha – katamā khuddasikkhā, kathaṁ sikkhitabbā, kasmā sikkhitabbā, ke sikkhanti,",
  "tika-vin13t1:13_1": "ke sikkhitasikkhāti? Vuccate – adhisīlaadhicittaadhipaññāvasena tisso sikkhā, ganthavasenettha",
  "tika-vin13t1:13_2": "saṅkhipitvā vuttattā taddīpano gantho ‘‘khuddasikkhā’’ti vuccati, atha vā ‘‘khuddaṁ",
  "tika-vin13t1:13_3": "anelakaṁ madhupaṭala’’ntiādīni viya sikkhākāmānaṁ madhuratāya khuddā ca tā sikkhā",
  "tika-vin13t1:13_4": "cāti khuddasikkhā, atha vā ‘‘khuddaputtamhi samaṇa posa ma’’ntiādīsu viya bahuvidhattāpi",
  "tika-vin13t1:13_5": "khuddā ca tā sikkhitabbato sikkhā cāti khuddasikkhā. Adhisīlasikkhā panettha cārittavārittavasena",
  "tika-vin13t1:13_6": "duvidhampi sīlaṁ yathānusiṭṭhaṁ paṭipajjamānena tappaṭipakkhe kilese tadaṅgappahānavasena",
  "tika-vin13t1:13_7": "pajahantena sikkhitabbā, adhicittasikkhā pana yathāvuttesu ārammaṇesu abhiyogakaraṇavasena",
  "tika-vin13t1:13_8": "jhānappaṭipakkhānaṁ nīvaraṇagaṇānaṁ vikkhambhanappahānaṁ kurumānena sikkhitabbā,",
  "tika-vin13t1:13_9": "adhipaññāsikkhā pana yathānurūpaṁ samucchedavasena sānusaye kilese samucchindantena sikkhitabbā.",
  "tika-vin13t1:14": "Kasmā sikkhitabbāti ettha –",
  "tika-vin13t1:15": "Jātiādīhi dukkhehi, anekehi upaddutaṁ;",
  "tika-vin13t1:16": "Khandhalokaṁ jahitvāna, pattuṁ khemaṁ puraṁ sivaṁ.",
  "tika-vin13t1:17": "Kalyāṇaputhujjanena saha satta sekkhā sikkhanti. Arahanto sikkhitasikkhā.",
  "tika-vin13t1:18": "Ye vītamohā munipuṅgavassa;",
  "tika-vin13t1:19": "Sissesu aggā muninā pasatthā;",
  "tika-vin13t1:20": "Te tīsu sikkhāsu samattasikkhā;",
  "tika-vin13t1:21": "Tato pare kena samattasikkhāti.",
  "tika-vin13t1:22_0": "Āditoti ettha ādimhiyevāti attho, ādito paṭṭhāyāti vā. Upasampannena ca upasampannāya",
  "tika-vin13t1:22_1": "ca sikkhitabbaṁ upasampannasikkhitabbaṁ. Saha mātikāya samātikaṁ. Pubbe vuttappakāraṁ",
  "tika-vin13t1:22_2": "khuddasikkhaṁ pavakkhāmi ādarena, pakārena vā vakkhāmi ratanattayaṁ vanditvāti attho.",
  "tika-vin13t1:22_3": "Apica thero āditoti vacanena saddhāpabbajitānaṁ kulaputtānaṁ ālasiyadosena appaṭipajjantānaṁ",
  "tika-vin13t1:22_4": "aññāṇadosena aññathā paṭipajjantānaṁ saṁvegaṁ janeti. Kathaṁ? Atidullabhaṁ khaṇasamavāyaṁ",
  "tika-vin13t1:22_5": "paṭilabhitvā taṅkhaṇaṁ na kusītena vā niratthakakathāpasutena vā vītināmetabbaṁ,",
  "tika-vin13t1:22_6": "kiṁ kātabbaṁ? Ādito paṭṭhāya nirantarameva tīsu sikkhāsu ādaro janetabboti. Etthāha",
  "tika-vin13t1:22_7": "– kiṁ taṁ ratanattayaṁ nāma, yaṁ vanditvā thero khuddasikkhaṁ pavakkhatīti? Vuccate",
  "tika-vin13t1:22_8": "– buddharatanaṁ dhammaratanaṁ saṅgharatananti imāni tīṇi ratanāni. Tāni hi ratijananaṭṭhena",
  "tika-vin13t1:22_9": "‘‘ratanānī’’ti vuccanti. Apica –",
  "tika-vin13t1:23": "‘‘Cittīkataṁ mahagghañca, atulaṁ dullabhadassanaṁ;",
  "tika-vin13t1:24": "Anomasattaparibhogaṁ, ratanaṁ tena vuccatī’’ti. (dī. nī. aṭṭha. 2.33; saṁ. ni. aṭṭha. 3.5.223; khu. pā. aṭṭha. 6.3; su. ni. aṭṭha. 1.226; mahāni. aṭṭha. 50; udā. aṭṭha. 45) –",
  "tika-vin13t1:25": "Imissā gāthāya vasena ratanattho veditabbo.",
  "tika-vin13t1:26": "Mātikāvaṇṇanā",
  "tika-vin13t1:27_0": "(Kha-ja) idāni ‘‘samātika’’nti vuttattā mātikaṁ tāva dassetuṁ ‘‘pārājikā ca cattāro’’tiādi",
  "tika-vin13t1:27_1": "āraddhaṁ. Sabbasikkhānaṁ pana mūlabhūtattā adhisīlasikkhāva paṭhamaṁ vuttā. ‘‘Sīle",
  "tika-vin13t1:27_2": "patiṭṭhāyā’’ti (suṁ. ni. 1.1.23, 192; peṭako. 22; mi. pa. 2.1.9) hi vuttaṁ. Tatrāpi",
  "tika-vin13t1:27_3": "mahāsāvajjattā, mūlacchejjavasena pavattanato ca sabbapaṭhamaṁ jānitabbāti pārājikāva",
  "tika-vin13t1:27_4": "paṭhamaṁ vuttāti. Idāni yathānikkhittāni mātikāpadāni paṭipāṭiyā vitthāretvā dassetuṁ",
  "tika-vin13t1:27_5": "‘‘pārājikā ca cattāro’’ti paṭhamapadaṁ uddhaṭaṁ, tassāyamattho – pārājikāti parājitā",
  "tika-vin13t1:27_6": "parājayamāpannā, sikkhāpadaṁ atikkamitvā teneva āpattiṁ āpajjitvā, tāya vā parājayamāpāditānametaṁ",
  "tika-vin13t1:27_7": "adhivacanaṁ, te pana cattāroti vuttaṁ hoti.",
  "tika-vin13t1:28": "1. Pārājikaniddesavaṇṇanā",
  "tika-vin13t1:29_0": "1-2. Idāni te dassetuṁ ‘‘maggattaye’’tiādi āraddhaṁ. Tattha manussāmanussatiracchānagatānaṁ",
  "tika-vin13t1:29_1": "vasena tisso itthiyo, tayo ubhatobyañjanakā, tayo paṇḍakā, tayo purisāti pārājikavatthubhūtānaṁ",
  "tika-vin13t1:29_2": "nimittānaṁ nissayā dvādasamattā honti, tesaṁ vaccamaggappassāvamaggamukhamaggavasena",
  "tika-vin13t1:29_3": "tayo maggā. Tattha manussitthiyā tayo, amanussitthiyā tayo, tiracchānagatitthiyā",
  "tika-vin13t1:29_4": "tayoti nava, tathā manussaubhatobyañjanakādīnaṁ. Manussapaṇḍakādīnaṁ pana vaccamaggamukhamaggavasena",
  "tika-vin13t1:29_5": "dve dve katvā cha, tathā manussapurisādīnanti sabbesaṁ vasena tiṁsa maggā honti.",
  "tika-vin13t1:29_6": "Te sabbe pariggahetvā idha ‘‘maggattaye’’ti vuttaṁ, tasmiṁ maggattayeti attho. Anikkhittasikkhoti",
  "tika-vin13t1:29_7": "bhikkhubhāvato cavitukāmatācittena yathālakkhaṇaṁ apaccakkhātasikkhoti attho. Santhatasanthateti",
  "tika-vin13t1:29_8": "vatthādīsu yena kenaci santhate vā asanthate vā. Allokāseti maggattayassa pakativātena",
  "tika-vin13t1:29_9": "asamphuṭṭhappadese. Nimittanti aṅgajātaṁ. Saṁsanthataṁ vā asanthataṁ vāti attano",
  "tika-vin13t1:29_10": "aṅgajātaṁ vatthādīnaṁ aññatarena paṭicchannaṁ vā appaṭicchannaṁ vā. Upādiṇṇanti anaṭṭhakāyappasādaṁ.",
  "tika-vin13t1:29_11": "Vuttappakāre maggattaye pavesanto cuto pārājikoti sambandho. Naṭṭhakāyappasādaṁ pana",
  "tika-vin13t1:29_12": "pīḷakaṁ vā cammakhilaṁ vā lomaṁ vā pavesantassa dukkaṭaṁ, manussānaṁ pana jīvamānakasarīre",
  "tika-vin13t1:29_13": "akkhināsākaṇṇacchiddavatthikosesu satthakādīhi katavaṇe vā methunarāgena tilabījamattampi",
  "tika-vin13t1:29_14": "aṅgajātaṁ pavesantassa thullaccayaṁ, avasesasarīresu upakacchakādīsu ca dukkaṭaṁ.",
  "tika-vin13t1:29_15": "Tiracchānagatānaṁ hatthiassagoṇagadrabhaoṭṭhamahiṁsādīnaṁ nāsāya thullaccayaṁ, tathā",
  "tika-vin13t1:29_16": "tesaṁ vatthikosesu. Sabbesampi tiracchānagatānaṁ akkhikaṇṇavaṇesu dukkaṭaṁ, tathā",
  "tika-vin13t1:29_17": "tesaṁ avasesasarīresupi.",
  "tika-vin13t1:30_0": "Idāni pavesanaṁ nāma na kevalaṁ attupakkameneva hoti, bhikkhupaccatthikādīnaṁ pana",
  "tika-vin13t1:30_1": "vasena parūpakkamenāpi hoti, tatthāpi sevanacitte sati pārājiko hotīti dassanatthaṁ",
  "tika-vin13t1:30_2": "‘‘atha vā’’tiādi vuttaṁ. Tassattho – yo bhikkhu pavesanapaviṭṭhaṭhitauddhāraṇakkhaṇesu",
  "tika-vin13t1:30_3": "sādiyati, tasmiṁ khaṇe sevanacittaṁ upaṭṭhapeti, sopi pārājiko hoti. Yo pana bhikkhu",
  "tika-vin13t1:30_4": "sabbaso asādiyanto āsīvisamukhaṁ aṅgārakāsuñca paviṭṭhaṁ viya maññati, so nipparādho",
  "tika-vin13t1:30_5": "hoti. Ettha ṭhitaṁ nāma sukkavissaṭṭhisamayappavatti.",
  "tika-vin13t1:31": "Paṭhamaṁ.",
  "tika-vin13t1:32_0": "3-4. Idāni dutiyaṁ dassetuṁ ‘‘ādiyeyyā’’tiādimāha. ‘‘Ādiyeyyā’’tiādīnaṁ padānaṁ ‘‘adinnaṁ",
  "tika-vin13t1:32_1": "theyyacittena bhave pārājiko’’ti iminā sambandho. Ādiyeyyāti ārāmādiṁ abhiyuñjitvā",
  "tika-vin13t1:32_2": "yo bhikkhu gaṇheyya, so bhave pārājikoti attho. Evaṁ sesesupi. Hareyyāti vetanena",
  "tika-vin13t1:32_3": "vā mittabhāvena vā aññassa bhaṇḍaṁ haranto puna theyyacitte uppanne ‘‘sīse bhāraṁ",
  "tika-vin13t1:32_4": "theyyacitto āmasatī’’tiādinā gaṇheyyāti attho. Avahareyyāti ‘‘upanikkhittaṁ bhaṇḍaṁ",
  "tika-vin13t1:32_5": "‘dehi me bhaṇḍa’nti vuccamāno ‘nāhaṁ gaṇhāmī’’tiādinā avahareyya. Iriyāpathaṁ kopeyyāti",
  "tika-vin13t1:32_6": "‘‘sahabhaṇḍahārakaṁ nessāmī’’ti teneva purisena taṁ netuṁ tassa gamanapathaṁ vāretvā",
  "tika-vin13t1:32_7": "aññena maggena taṁ santajjetvā neti, evaṁ nentassa tassa purisassa paṭhamapāde thullaccayaṁ,",
  "tika-vin13t1:32_8": "dutiyapāduddhāre pārājikaṁ. ‘‘Thalaṭṭhaṁ bhaṇḍaṁ theyyacitto āmasatī’’tiādinā ṭhānā",
  "tika-vin13t1:32_9": "cāveyya. Parikappitaṭṭhānaṁ vā suṅkaghātaṁ vā atikkāmento saṅketaṁ vītināmeyya. Yaṁ",
  "tika-vin13t1:32_10": "kiñci parapariggahitaṁ sassāmikaṁ bhaṇḍaṁ tehi sāmikehi kāyena vā vācāya vā na dinnanti adinnaṁ.",
  "tika-vin13t1:33_0": "Idāni na imināva ākārena avahārako pārājiko hoti, aññathāpi hotīti dassetuṁ ‘‘atha",
  "tika-vin13t1:33_1": "vā’’tiādi vuttaṁ. Theyyāvahārako ca balāvahārako ca kusāvahārako ca paṭicchannāvahārako",
  "tika-vin13t1:33_2": "ca parikappāvahārako ca bhave pārājikoti sambandho. Tattha theyyāvahāro nāma sandhicchedādīhi",
  "tika-vin13t1:33_3": "vā kaṁsakūṭamānakūṭatulākūṭādīhi vā vañcetvā gahaṇaṁ. Pasayhāvahāro balāvahāro. Kusasaṅkamanaṁ",
  "tika-vin13t1:33_4": "katvā parakoṭṭhāsaggahaṇaṁ kusāvahāro. Parabhaṇḍaṁ paṁsuādinā paṭicchādetvā sāmikesu",
  "tika-vin13t1:33_5": "apassitvā gatesu paccāgantvā gahaṇaṁ paṭicchannāvahāro. Parikappāvahāro pana duvidho",
  "tika-vin13t1:33_6": "bhaṇḍokāsavasena. Tattha ‘‘sāṭako ce, gaṇhissāmi, suttañce, na gaṇhissāmī’’ti bhaṇḍaṁ",
  "tika-vin13t1:33_7": "parikappetvā andhakāre pasibbakaṁ gaṇhāti. Tattha ce sāṭako hoti, uddhāreyeva pārājikaṁ.",
  "tika-vin13t1:33_8": "Sace suttaṁ hoti, rakkhati, puna ‘‘sutta’’nti ñatvāpi ‘‘yaṁ laddhaṁ, taṁ gahetabba’’nti",
  "tika-vin13t1:33_9": "uggaṇhanto uddhāreyeva pārājikaṁ, ayaṁ bhaṇḍaparikappo. Okāsaparikappo gabbhadvārappamukhavihārādīnaṁ",
  "tika-vin13t1:33_10": "vasena paricchedaṁ karoti ‘‘sace maṁ etthantare passanti, dassāmi, no ce passanti,",
  "tika-vin13t1:33_11": "gaṇhitvā gacchāmī’’ti, tassa taṁ parikappitaparicchedaṁ atikkamantassa padavārena",
  "tika-vin13t1:33_12": "pārājikaṁ veditabbaṁ, ayaṁ okāsaparikappo.",
  "tika-vin13t1:34_0": "Idāni imasmiṁ adinnādāne vinicchayanayaṁ dassetuṁ ‘‘bhaṇḍakālagghadesehī’’tiādi vuttaṁ.",
  "tika-vin13t1:34_1": "Etthāti adinnādāne. Nicchayoti vinicchayo kātabboti attho. Tattha kenaci bhikkhunā",
  "tika-vin13t1:34_2": "‘‘mayā idaṁ nāma bhaṇḍaṁ theyyacittena gahita’’nti vutte vinayadharena sahasāva taṁ",
  "tika-vin13t1:34_3": "āpattiṁ anāropetvā tassa bhaṇḍassa sāmikaassāmikabhāvaṁ upaparikkhitvā yadi sassāmikaṁ,",
  "tika-vin13t1:34_4": "tassa bhaṇḍassa agghavasena āpattiyā kāretabbo. Sace nirālayakāle gahitaṁ , pārājikena",
  "tika-vin13t1:34_5": "na kāretabbo, ayaṁ bhaṇḍavasena vinicchayo.",
  "tika-vin13t1:35_0": "Kāloti avahārakālo. Tadeva hi bhaṇḍaṁ kadāci mahagghaṁ hoti, kadāci appagghaṁ, tasmā",
  "tika-vin13t1:35_1": "yasmiṁ kāle avahaṭaṁ, tasmiṁ kāle yo tassa aggho, tena agghena āpattiyā kāretabbo,",
  "tika-vin13t1:35_2": "ayaṁ kālavasena vinicchayo.",
  "tika-vin13t1:36_0": "Agghoti bhaṇḍaggho. Navabhaṇḍassa hi yo aggho, so pacchā parihāyati, tasmā sabbadā",
  "tika-vin13t1:36_1": "bhaṇḍaṁ pakatiagghavaseneva na kāretabbaṁ, ayaṁ agghavasena vinicchayo. Desoti avahāradeso.",
  "tika-vin13t1:36_2": "Bhaṇḍuṭṭhānadese hi bhaṇḍaṁ appagghaṁ hoti, aññattha mahagghaṁ, tasmā yasmiṁ dese",
  "tika-vin13t1:36_3": "bhaṇḍaṁ avahaṭaṁ, tasmiṁyeva dese agghena kāretabbo, ayaṁ desavasena vinicchayo.",
  "tika-vin13t1:37": "Paribhogenapi sāṭakādikassa bhaṇḍassa aggho parihāyati, tasmā tassa paribhogavasena parihīnāparihīnabhāvo upaparikkhitabbo, ayaṁ paribhogavasena vinicchayo.",
  "tika-vin13t1:38": "Dutiyaṁ.",
  "tika-vin13t1:39_0": "5. Idāni tatiyaṁ dassetuṁ ‘‘manussaviggaha’’ntiādi āraddhaṁ. Tattha manussaviggahanti",
  "tika-vin13t1:39_1": "paṭisandhiviññāṇena saddhiṁ uppannaṁ kalalarūpaṁ ādiṁ katvā pakatiyā vīsativassasatāyukassa",
  "tika-vin13t1:39_2": "sattassa yāva maraṇakālā etthantare anupubbena vuddhippatto attabhāvo, eso manussaviggaho",
  "tika-vin13t1:39_3": "nāma, evarūpaṁ manussaviggahanti attho. Ciccāti vadhakacetanāvasena sañcetetvā pakappetvā",
  "tika-vin13t1:39_4": "abhivitaritvā vītikkamoti attho. Jīvitā vā viyojayeti vuttappakāraṁ manussaviggahaṁ",
  "tika-vin13t1:39_5": "kalalakālepi tāpanamaddanehi vā bhesajjasampadānena vā tato vā uddhampi tadanurūpena",
  "tika-vin13t1:39_6": "upakkamena santativikopanavasena yo jīvitā viyojeyya, so cuto bhaveti sambandho.",
  "tika-vin13t1:39_7": "Kiñca bhiyyo – ‘‘satthahārakaṁ vā’’tiādi vuttaṁ. Ettha haratīti hārakaṁ, kiṁ harati?",
  "tika-vin13t1:39_8": "Jīvitaṁ, haritabbanti vā hārakaṁ, upanikkhipitabbanti attho, satthañca taṁ hārakañcāti",
  "tika-vin13t1:39_9": "satthahārakaṁ. Assāti manussaviggahassa. Yathā manussaviggaho icchiticchitakkhaṇe",
  "tika-vin13t1:39_10": "taṁ asiādisatthaṁ paṭilabhati, tathā sayaṁ maraṇacetano maraṇādhippāyo hutvā upanikkhipeyya.",
  "tika-vin13t1:39_11": "Sopi cuto bhaveti attho. Etena thāvarappayogaṁ dasseti.",
  "tika-vin13t1:40_0": "6-7. Idāni ‘‘maraṇavaṇṇaṁ vā saṁvaṇṇeyyā’’tiādividhiṁ dassetuṁ ‘‘gāheyya maraṇūpāyaṁ,",
  "tika-vin13t1:40_1": "vadeyya maraṇe guṇa’’nti vuttaṁ. Tattha ‘‘satthaṁ vā āhara, visaṁ vā khāda, rajjuyā",
  "tika-vin13t1:40_2": "vā ubbandhitvā kālaṁ karohī’’tiādinā nayena maraṇatthāya upāyaṁ gāheyya. Maraṇasaṁvaṇṇanā",
  "tika-vin13t1:40_3": "panettha bahuvidhā ‘‘kāyena saṁvaṇṇeti, vācāya kāyavācāya dūtena lekhāya vā saṁvaṇṇetī’’ti",
  "tika-vin13t1:40_4": "vuttattā. Tattha kāyena saṁvaṇṇeti nāma kāyena viññāpeti. ‘‘Yo papāte papatanādīni",
  "tika-vin13t1:40_5": "katvā marati, so dhanaṁ vā labhati, yasaṁ vā labhati, saggaṁ vā gacchatī’’tiādinā",
  "tika-vin13t1:40_6": "nayena saṁvaṇṇeti, āpatti dukkaṭassa. Tassa vacanaṁ sutvā koci ‘‘marissāmī’’ti dukkhaṁ",
  "tika-vin13t1:40_7": "vedanaṁ uppādeti, thullaccayaṁ. Marati ce, pārājikaṁ. Evaṁ sesesupi. Dūtena saṁvaṇṇanāyaṁ",
  "tika-vin13t1:40_8": "pana dūtassa sāsanaṁ ārocāpeti ‘‘evaṁ ārocehī’’ti, ‘‘yo evaṁ marati, so dhanaṁ vā",
  "tika-vin13t1:40_9": "labhatī’’ti sabbaṁ purimasadisameva. Lekhāya saṁvaṇṇeti nāma giripabbatapurāṇādilekhaṁ",
  "tika-vin13t1:40_10": "likhati, ‘‘yo evaṁ maratī’’tiādi vuttanayameva. Etthāpi yo maraṇūpāyaṁ vā gāheyya,",
  "tika-vin13t1:40_11": "maraṇe vā guṇaṁ vadeyya, so cuto bhaveti sambandho.",
  "tika-vin13t1:41_0": "Idāni pana imassa manussaviggahassa chabbidhe payoge dassetuṁ ‘‘payogā’’tiādi āraddhaṁ.",
  "tika-vin13t1:41_1": "Sāhatthikanissaggikaāṇattikathāvaraiddhimayavijjāmayānaṁ vasena tassa manussaviggahassa",
  "tika-vin13t1:41_2": "chappayogāti adhippāyo. Tattha sāhatthikoti sayaṁ mārentassa kāyena vā kāyappaṭibaddhena",
  "tika-vin13t1:41_3": "vā paharaṇaṁ. Nissaggikoti dūre ṭhitaṁ māretukāmassa kāyādīhi ususattiyantapāsāṇādīnaṁ",
  "tika-vin13t1:41_4": "nissajjanaṁ. Āṇattikoti ‘‘asukaṁ nāma mārehī’’ti aññaṁ āṇāpentassa āṇāpanaṁ. Thāvaroti",
  "tika-vin13t1:41_5": "opātakkhaṇanaṁ, apassenasaṁvidhānaṁ, asiādīnaṁ upanikkhipanaṁ, taḷākādīsu visasampayojanaṁ,",
  "tika-vin13t1:41_6": "rūpūpahāroti evamādi. Kammavipākajāya iddhiyā payojanaṁ iddhipayogaṁ. Māraṇatthāya",
  "tika-vin13t1:41_7": "vijjānaṁ parijappanaṁ vijjāmayoti.",
  "tika-vin13t1:42_0": "Idāni imesu chasu payogesu āṇattiyaṁ saṅketavisaṅketataṁ dassetuṁ ‘‘kālavatthāvudhiriyāpathā’’tiādimāha.",
  "tika-vin13t1:42_1": "Tattha kāloti pubbaṇhasāyanhādikālo ca yobbanathāvariyādikālopi ca. Imesu yaṁ kiñci",
  "tika-vin13t1:42_2": "kālaṁ niyametvā ‘‘imasmiṁ nāma kāle mārehī’’ti āṇatto sace tasmiṁyeva kāle māreti,",
  "tika-vin13t1:42_3": "āṇattikkhaṇeyeva pārājikaṁ. Sace niyamitakālato pure vā pacchā vā māreti, āṇāpako",
  "tika-vin13t1:42_4": "muccati. Vatthūti māretabbo puggalo. Sace āṇatto tameva māreti, āṇāpakassa āṇattikkhaṇeyeva",
  "tika-vin13t1:42_5": "pārājikaṁ. Atha aññaṁ māreti, āṇāpako muccati. Evaṁ sesesupi vuttanayeneva vinicchayo",
  "tika-vin13t1:42_6": "veditabbo. Āvudhanti asiādi. Iriyāpathoti māretabbassa gamanaṁ vā nisajjā vāti evamādiko.",
  "tika-vin13t1:42_7": "Kiriyāvisesoti vijjhanaṁ vā chedanaṁ vā bhedanaṁ vā sūlāropanaṁ vāti evamādiko. Okāsoti",
  "tika-vin13t1:42_8": "gāmo vā vanaṁ vā gehaṁ vāti evamādiko. Imesu yathā yathā vadhako āṇatto, tathā tathā",
  "tika-vin13t1:42_9": "kate āṇāpakassa āpatti, aññathā kate visaṅketo hoti. Āṇattiyaṁ pana ayaṁ viseso ‘‘adhiṭṭhāyāti",
  "tika-vin13t1:42_10": "adhiṭṭhahitvā āṇāpeti ‘evaṁ vijjha, evaṁ pahara, evaṁ ghātehī’’ti vuttāya pāḷiyā labbhatīti ñātabbo.",
  "tika-vin13t1:43": "Tatiyaṁ.",
  "tika-vin13t1:44_0": "8-9. Idāni catutthaṁ dassetuṁ ‘‘jhānādibheda’’ntiādimāha. Tassattho – ‘‘jhānaṁ vimokkho",
  "tika-vin13t1:44_1": "samādhi samāpatti ñāṇadassanaṁ maggabhāvanā phalasacchikiriyā kilesappahānaṁ vinīvaraṇatā",
  "tika-vin13t1:44_2": "cittassa suññāgāre abhiratī’’ti evaṁ vuttaṁ uttarimanussadhammaṁ attani natthitāya",
  "tika-vin13t1:44_3": "nosantaṁ ‘‘mayi atthī’’ti attani vā taṁ ‘‘ahaṁ ettha sandissāmī’’ti attānaṁ vā tattha",
  "tika-vin13t1:44_4": "upanetvā dīpento cuto bhave. Koṭṭhāsaṁ vāti ettha ‘‘jhānalābhī, vimokkhalābhī, samādhilābhī,",
  "tika-vin13t1:44_5": "samāpattilābhīmhī’’ti evamādinā nayena koṭṭhāsato vāti attho. Ekekaṁ vāti ‘‘paṭhamassa",
  "tika-vin13t1:44_6": "jhānassa lābhī, dutiyassa jhānassa lābhīmhī’’ti evamādinā nayena ekekaṁ vāti attho.",
  "tika-vin13t1:44_7": "‘‘Atītabhave sotāpannomhī’’ti vadato atītabhavaṁ sandhāya kathitattā pārājikaṁ natthi,",
  "tika-vin13t1:44_8": "tasmā ‘‘paccuppannabhavassita’’nti vuttaṁ, tassa paccuppannabhavanissitaṁ katvāti",
  "tika-vin13t1:44_9": "attho. Aññāpadesarahitanti ‘‘yo te vihāre vasati, so bhikkhu paṭhamassa jhānassa",
  "tika-vin13t1:44_10": "lābhī’’tiādinā nayena aññāpadesaṁ vināti attho. Evaṁ dīpento hi thullaccayamāpajjati.",
  "tika-vin13t1:44_11": "Dīpentoti ‘‘paṭhamaṁ jhānaṁ samāpajjiṁ, samāpajjāmi, samāpanno, paṭhamassa jhānassa",
  "tika-vin13t1:44_12": "lābhīmhi, vasīmhi, sacchikataṁ assā’’ti evamādinā nayena dīpentoti attho. ‘‘Adhigato’’ti",
  "tika-vin13t1:44_13": "māno adhimāno, so yassa natthi, so anadhimāniko. Kena evaṁ dīpentoti ce? Taṁ dassetuṁ",
  "tika-vin13t1:44_14": "‘‘kāyena vācā’’tiādi vuttaṁ , kāyena vā vācāya vā tadubhayena vāti attho. Viññattipatheti",
  "tika-vin13t1:44_15": "yattha ṭhito manussajātiko gahaṭṭho vā pabbajito vā tassa vacanaṁ pakatisotena sutvā",
  "tika-vin13t1:44_16": "samanantarameva ‘‘imaṁ nāma esa vadatī’’ti jānāti, tattha ṭhatvā dīpento cuto bhave,",
  "tika-vin13t1:44_17": "na devabrahmādīsu aññatarena ñāteti attho.",
  "tika-vin13t1:45": "Catutthaṁ.",
  "tika-vin13t1:46_0": "10. Idāni catunnampi sādhāraṇavinicchayaṁ vattuṁ ‘‘pārājikete cattāro’’tiādimāha.",
  "tika-vin13t1:46_1": "Tatthāyaṁ saṅkhepo – cattāropi ete pārājikā ‘‘ekakammaṁ ekuddeso samasikkhatā’’ti",
  "tika-vin13t1:46_2": "evaṁ vuttasaṁvāsassa abhabbatāya asaṁvāsā, yathāpure pubbe gihikāle ca anupasampannakāle",
  "tika-vin13t1:46_3": "ca asaṁvāsikā, evaṁ pacchā pārājikaṁ āpannāpi asaṁvāsāti. Kiñca bhiyyo – abhabbā",
  "tika-vin13t1:46_4": "bhikkhubhāvāya puna tena attabhāvena upasampadāya avatthutāya upasampannā bhavitumpi",
  "tika-vin13t1:46_5": "abhabbāti attho. Kiṁ viyāti ce? Sīsacchinnova jīvituṁ, yathāpi sīsacchinno tena attabhāvena",
  "tika-vin13t1:46_6": "puna jīvituṁ abhabbo, evamime cattāroti adhippāyo.",
  "tika-vin13t1:47_0": "11. Idāni imesu catūsu pārājikesu ye pariyāyāṇattīhi sambhavanti, te dassetuṁ ‘‘pariyāyo",
  "tika-vin13t1:47_1": "cā’’tiādi vuttaṁ. Tattha pariyāyoti maraṇādhippāyassa kāyapayogo vā vacīpayogo vā.",
  "tika-vin13t1:47_2": "Tasmā ‘‘yo īdise muhutte satthaṁ vā āharitvā visaṁ vā khāditvā sobbhādīsu vā papatitvā",
  "tika-vin13t1:47_3": "marati, so dhanaṁ vā labhati, yasaṁ vā labhatī’’tiādinā nayena maraṇaṁ abhinandanto",
  "tika-vin13t1:47_4": "‘‘idaṁ sutvā yo koci maratū’’ti yo pariyāyena vadati, taṁ sutvā sace koci tathā marati,",
  "tika-vin13t1:47_5": "pārājikaṁ. Niyamitena pana yaṁ sandhāya vuttaṁ, tasseva maraṇe pārājikaṁ. Āṇatti",
  "tika-vin13t1:47_6": "pana vuttatthāyeva. Tatiye manussaviggahapārājike labbhatīti sambandho. Dutiye pana",
  "tika-vin13t1:47_7": "adinnādāne āṇatti eva labbhati, na pariyāyoti attho. Kasmā naṁ pariyāyena nāpajjatīti?",
  "tika-vin13t1:47_8": "Yathā manussaviggahe ‘‘maraṇavaṇṇaṁ vā saṁvaṇṇeyyā’’ti vuttaṁ, tathā idha adinnādāne",
  "tika-vin13t1:47_9": "‘‘vaṇṇaṁ vā saṁvaṇṇeyyā’’ti avuttattā. Sesesūti paṭhamacatutthesu pariyāyāṇattidvayaṁ",
  "tika-vin13t1:47_10": "na labbhatīti attho.",
  "tika-vin13t1:48": "12. Idāni catūsupi yathāsambhavaṁ aṅgabhedaṁ dassetuṁ ‘‘sevetukāmatācitta’’ntiādi vuttaṁ. Tattha methunadhammassāti methunadhammapārājikassa. Budhāti vinayadharā.",
  "tika-vin13t1:49_0": "13.Manussasanti manussasantakatā. Etena petatiracchānagatapariggahesu anāpattīti",
  "tika-vin13t1:49_1": "dīpitaṁ hoti. Tathāsaññīti manussasantakavasena parapariggahitasaññīti attho. Vatthuno",
  "tika-vin13t1:49_2": "garutāti pañcamāsakaṁ vā atirekapañcamāsakaṁ vā tadagghanakaṁ bhaṇḍaṁ vā hotīti attho.",
  "tika-vin13t1:49_3": "Avahāro cāti pañcavīsatiyā avahāresu yena kenaci avahāro hotīti attho. Adinnādānahetuyoti",
  "tika-vin13t1:49_4": "adinnādānapārājikassa etāni pañca aṅgānīti adhippāyo.",
  "tika-vin13t1:50_0": "14.Pāṇo mānussakoti manussajātikapāṇo. Tasmiṁ pāṇe pāṇasaññitā. Ghātacetanāti vadhakacetanā.",
  "tika-vin13t1:50_1": "Payogoti taṁsamuṭṭhito sāhatthikādīnaṁ channaṁ payogānaṁ aññatarapayogo. Tena payogena",
  "tika-vin13t1:50_2": "maraṇaṁ. Pañcete vadhahetuyoti manussaviggahapārājikassa pañca aṅgānīti attho.",
  "tika-vin13t1:51_0": "15.Asantatāti uttarimanussadhammassa attani asantatā cāti attho. Pāpamicchatāyārocanāti",
  "tika-vin13t1:51_1": "iminā yo kevalaṁ pāpamicchataṁ vinā mandattā momūhattā bhaṇati, tassa anāpattīti",
  "tika-vin13t1:51_2": "dīpitaṁ hoti. Tassāti yassa āroceti, tassa manussajātitā ca. ‘‘Yo te vihāre vasati,",
  "tika-vin13t1:51_3": "so bhikkhu arahā’’tiādinā (pari. 160, 336) nāññāpadeso ca. Tadevāti tadā eva taṅkhaṇeyeva",
  "tika-vin13t1:51_4": "jānanaṁ. Asantadīpaneti uttarimanussadhammārocanapārājiketi attho.",
  "tika-vin13t1:52_0": "16. Idāni ‘‘pārājikā ca cattāro’’ti ettha ca-saddena saṅgahitehi saddhiṁ samodhānetvā",
  "tika-vin13t1:52_1": "dassetuṁ ‘‘asādhāraṇā cattāro’’tiādi vuttaṁ. Tattha ubbhajāṇumaṇḍalikā vajjappaṭicchādikā",
  "tika-vin13t1:52_2": "ukkhittānuvattikā aṭṭhavatthukāti ime cattāro bhikkhunīnaṁ bhikkhūhi asādhāraṇā nāma.",
  "tika-vin13t1:52_3": "Etāsu ubbhajāṇumaṇḍalikā nāma yā kāyasaṁsaggarāgena avassutā teneva rāgena avassutassa",
  "tika-vin13t1:52_4": "manussapurisassa akkhakānaṁ adho, jāṇumaṇḍalānaṁ kapparānañca upari yena kenaci sarīrāvayavena",
  "tika-vin13t1:52_5": "āmasanādiṁ sādiyati, tassā adhivacanaṁ. Yā pana bhikkhunī aññissā bhikkhuniyā pārājikasaṅkhātaṁ",
  "tika-vin13t1:52_6": "vajjaṁ jānaṁ paṭicchādeti, sā vajjappaṭicchādikā nāma. Samaggena pana saṅghena ukkhittaṁ",
  "tika-vin13t1:52_7": "bhikkhuṁ yā bhikkhunī yaṁdiṭṭhiko so hoti, tassā diṭṭhiyā gahaṇavasena anuvattati,",
  "tika-vin13t1:52_8": "sā ukkhittānuvattikā nāma. Yā pana kāyasaṁsaggarāgena tintā tathāvidhasseva purisassa",
  "tika-vin13t1:52_9": "hatthaggahaṇaṁ vā saṅghāṭikaṇṇaggahaṇaṁ vā sādiyati, kāyasaṁsaggasaṅkhātassa asaddhammassa",
  "tika-vin13t1:52_10": "paṭisevanatthāya purisassa hatthapāse santiṭṭhati vā, tattha ṭhatvā sallapati vā,",
  "tika-vin13t1:52_11": "saṅketaṁ vā gacchati, purisassa āgamanaṁ vā sādiyati, kenaci vā paṭicchannokāsaṁ",
  "tika-vin13t1:52_12": "pavisati, hatthapāse ṭhatvā kāyaṁ upasaṁharati, ayaṁ aṭṭhavatthukā nāmāti veditabbā.",
  "tika-vin13t1:53_0": "Abhabbakāekādasāti ettha paṇḍako theyyasaṁvāsako titthiyapakkantako tiracchānagato",
  "tika-vin13t1:53_1": "mātughātako pitughātako arahantaghātako bhikkhunidūsako saṅghabhedako lohituppādako",
  "tika-vin13t1:53_2": "ubhatobyañjanakoti ime ekādasa abhabbapuggalā nāma. Vibbhantā bhikkhunīti yadā bhikkhunī",
  "tika-vin13t1:53_3": "vibbhamitukāmā hutvā setavatthaṁ vā kāsāyameva vā gihinivāsanākārena nivāseti, tadā",
  "tika-vin13t1:53_4": "pārājikamāpannā nāma hoti, puna upasampadaṁ na labhati, sā ca pārājikāti attho. Mudupiṭṭhiko",
  "tika-vin13t1:53_5": "nāma kataparikammāya mudukāya piṭṭhiyā samannāgato. So ettāvatā na pārājiko, atha",
  "tika-vin13t1:53_6": "kho yadā anabhiratiyā pīḷito attano aṅgajātaṁ attano mukhamaggavaccamaggesu aññataraṁ",
  "tika-vin13t1:53_7": "paveseti, tadā pārājiko hoti.",
  "tika-vin13t1:54_0": "17-18.Lambīti aṅgajātassa dīghattā evaṁ vutto. Sopi yadā anabhiratiyā pīḷito attano",
  "tika-vin13t1:54_1": "aṅgajātaṁ attano mukhe vā vaccamagge vā paveseti, tadā pārājiko hoti. Mukhena gaṇhantoti",
  "tika-vin13t1:54_2": "ettha yo anabhiratiyā pīḷito parassa suttassa vā pamattassa vā aṅgajātaṁ attano mukhena",
  "tika-vin13t1:54_3": "gaṇhāti, so cāti attho. Tatthevāti parassa aṅgajātevāti attho . Yo anabhiratiyā pīḷito",
  "tika-vin13t1:54_4": "parassa aṅgajātaṁ kammaniyaṁ disvā attano vaccamaggena tassa upari nisīdati, taṁ",
  "tika-vin13t1:54_5": "attano vaccamaggaṁ paveseti, so cāti attho. Ete cattāro anulomikā methunassāti sambandho.",
  "tika-vin13t1:54_6": "Kathamiti ce? Magge maggappavesanasadisatāya, na ubhinnaṁ rāgavasena sadisabhāvūpagatānaṁ",
  "tika-vin13t1:54_7": "dvayaṁdvayasamāpattisadisatāya. Idhāgatā cattāroti methunadhammādivasena pārājikā",
  "tika-vin13t1:54_8": "cattāro cāti evaṁ samodhānato catuvīsati pārājikāti attho.",
  "tika-vin13t1:55_0": "Etthāha – mātughātakapitughātakaarahantaghātakā tatiyapārājikaṁ āpannā, bhikkhunidūsako",
  "tika-vin13t1:55_1": "lambīādayo cattāro paṭhamapārājikaṁ āpannāyevāti katvā kuto catuvīsatīti? Adhippāyo",
  "tika-vin13t1:55_2": "panettha atthi, mātughātakādayo hi cattāro idha anupasampannāyeva adhippetā, lambīādayo",
  "tika-vin13t1:55_3": "cattāro kiñcāpi paṭhamapārājikena saṅgahitā, yasmā ekena pariyāyena methunadhammaṁ",
  "tika-vin13t1:55_4": "appaṭisevinopi honti, tasmā visuṁ vuttāti. Pārājikavinicchayo.",
  "tika-vin13t1:56": "Pārājikaniddesavaṇṇanā niṭṭhitā.",
  "tika-vin13t1:57": "2. Saṅghādisesaniddesavaṇṇanā",
  "tika-vin13t1:58_0": "19. Idāni saṅghādisesaṁ pakāsetuṁ ‘‘garukā navā’’tiādi āraddhaṁ. Garukāti saṅghādisesā",
  "tika-vin13t1:58_1": "idha adhippetā, aññattha pana pārājikāpi saṅgayhanti. Kasmā ‘‘terasā’’ti avatvā ‘‘navā’’ti",
  "tika-vin13t1:58_2": "vuttanti ce? Vītikkamakkhaṇeyeva āpajjitabbattā paṭhamāpattikā vuttā, yāvatatiyakā",
  "tika-vin13t1:58_3": "pana cattāro saṅghādisesā saṅghāyattattā cirena āpajjantīti na vuttā. Tattha mocetukāmatāti",
  "tika-vin13t1:58_4": "mocetukāmatāyāti attho ‘‘alajjitā’’tiādīsu viya. Iminā pana nayena mocanassādo muccanassādo",
  "tika-vin13t1:58_5": "muttassādo methunassādo phassassādo kaṇḍūvanassādo dassanassādo nisajjanassādo vācassādo",
  "tika-vin13t1:58_6": "gehasitapemaṁ vanabhaṅgiyanti ekādasa assādā vuttā, tesu ekaṁyeva mocanassādaṁ gahetvā",
  "tika-vin13t1:58_7": "sesā paṭikkhittā honti.",
  "tika-vin13t1:59_0": "Tesaṁ assādānaṁ vasena evaṁ vinicchayo veditabbo – mocetuṁ assādo mocanassādo. Mocanassādacetanāya",
  "tika-vin13t1:59_1": "nimitte upakkamati, muccati, saṅghādiseso. Na muccati ce, thullaccayaṁ. Muccanassāde",
  "tika-vin13t1:59_2": "sace attano dhammatāya muccamānaṁ assādeti, na upakkamati, anāpatti. Sace muccamānaṁ",
  "tika-vin13t1:59_3": "assādento upakkamitvā moceti, saṅghādisesova. Attano dhammatāya mutte assādo muttassādo.",
  "tika-vin13t1:59_4": "Etthāpi upakkamassa natthitāya anāpatti. Evaṁ sabbattha. Methunassādena itthiṁ gaṇhantassa",
  "tika-vin13t1:59_5": "muttepi anāpatti, ayaṁ methunassādo. Phassassādo duvidho ajjhattiko bāhiro cāti.",
  "tika-vin13t1:59_6": "Tattha ajjhattike tāva attano nimittaṁ ‘‘thaddhaṁ mudukanti jānissāmī’’ti vā lolabhāvena",
  "tika-vin13t1:59_7": "vā kīḷāpayato sace muccati, anāpatti. Bāhiraphassassāde kāyasaṁsaggarāgena mātugāmaṁ",
  "tika-vin13t1:59_8": "phusato āliṅgato ca mutte anāpatti. Kaṇḍūvanassāde daddukacchādīnaṁ vasena khajjamānaṁ",
  "tika-vin13t1:59_9": "nimittaṁ kaṇḍūvanassādena kaṇḍūvato muttepi anāpatti. Dassanassāde mātugāmassa anokāsaṁ",
  "tika-vin13t1:59_10": "upanijjhāyato muttepi anāpatti. Nisajjanassāde mātugāmena saddhiṁ raho nisinnassa",
  "tika-vin13t1:59_11": "muttepi anāpatti. Vācāya assādo vācassādo. Tena assādena mātugāmaṁ methunappaṭisaṁyuttāhi",
  "tika-vin13t1:59_12": "vācāhi obhāsantassa muttepi anāpatti. Gehasitapeme mātādīnaṁ mātādipemena āliṅganādiṁ",
  "tika-vin13t1:59_13": "karontassa muttepi anāpatti. Vanabhaṅge ca santhavakaraṇatthāya itthiyā pesitaṁ pupphādivanabhaṅgasaññitaṁ",
  "tika-vin13t1:59_14": "paṇṇākāraṁ ‘‘itthannāmāya nāma idaṁ me pesita’’nti assādena āmasantassa muttepi anāpatti.",
  "tika-vin13t1:59_15": "Etesu pana mocanassādavaseneva upakkamantassa āpatti, sesānaṁ vasena anāpattīti veditabbaṁ.",
  "tika-vin13t1:60_0": "Sukkassāti ‘‘nīlaṁ pītakaṁ lohitakaṁ odātaṁ takkavaṇṇaṁ dakavaṇṇaṁ telavaṇṇaṁ khīravaṇṇaṁ",
  "tika-vin13t1:60_1": "dadhivaṇṇaṁ sappivaṇṇa’’nti (pārā. 237) evaṁ āgatesu dasasu vaṇṇesu yassa kassaci",
  "tika-vin13t1:60_2": "sukkassāti adhippāyo . Upakkammāti ‘‘ajjhattarūpe moceti, bahiddhārūpe moceti, ajjhattabahiddhārūpe",
  "tika-vin13t1:60_3": "moceti, ākāse kaṭiṁ kampento mocetī’’ti (pārā. 237) evaṁ vuttesu catūsu upāyesu aññatarena",
  "tika-vin13t1:60_4": "upāyena ‘‘rāgūpatthambhe moceti, vaccūpatthambhe moceti, passāvūpatthambhe moceti,",
  "tika-vin13t1:60_5": "vātūpatthambhe moceti, uccāliṅgapāṇakadaṭṭhūpatthambhe mocetī’’ti evaṁ vuttesu pañcasu",
  "tika-vin13t1:60_6": "kālesu kismiñci kāle aṅgajāte kammaniyaṁ patte ‘‘ārogyatthāya moceti, sukhatthāya",
  "tika-vin13t1:60_7": "moceti, bhesajjatthāya, dānatthāya, puññatthāya, yaññatthāya, saggatthāya, bījatthāya,",
  "tika-vin13t1:60_8": "vīmaṁsatthāya, davatthāya mocetī’’ti (pārā. 237) evaṁ vuttesu dasasu adhippāyesu",
  "tika-vin13t1:60_9": "yena kenaci adhippāyena hatthādīsu yena kenaci upakkamitvāti attho. Vimocayanti antamaso",
  "tika-vin13t1:60_10": "yaṁ ekā khuddakamakkhikā piveyya, tattakampi mocentoti attho. Aññatra supinantenāti",
  "tika-vin13t1:60_11": "yā supinante sukkavissaṭṭhi hoti, taṁ ṭhapetvāti attho. Samaṇoti yo koci upasampanno.",
  "tika-vin13t1:60_12": "Garukanti saṅghādisesaṁ. Phuseti āpajjeyyāti attho.",
  "tika-vin13t1:61": "Sukkavissaṭṭhisikkhāpadaṁ paṭhamaṁ.",
  "tika-vin13t1:62_0": "20. Idāni kāyasaṁsaggaṁ dīpetuṁ ‘‘itthisaññī’’tiādi āraddhaṁ. Tattha itthisaññīti",
  "tika-vin13t1:62_1": "tadahujātāyapi manussitthiyā itthisaññīyeva hutvāti attho. Sace tattha vematiko vā",
  "tika-vin13t1:62_2": "paṇḍakapurisatiracchānagatasaññī vā hoti, thullaccayaṁ, tathā itthiyā kāyena kāyappaṭibaddhāmasane",
  "tika-vin13t1:62_3": "ca kāyappaṭibaddhena kāyāmasane ca yakkhīpetīpaṇḍakānaṁ kāyena kāyāmasane ca. Purisatiracchānagatitthīnaṁ",
  "tika-vin13t1:62_4": "pana kāyena kāyāmasanepi dukkaṭaṁ, tathā yakkhīādīnaṁ kāyena kāyappaṭibaddhādīsu",
  "tika-vin13t1:62_5": "ca. Matitthiyā pana thullaccayaṁ. Kāyasaṁsaggarāgavāti iminā mātupemādiṁ mokkhādhippāyañca",
  "tika-vin13t1:62_6": "paṭikkhipati. Samphusantoti kāyasaṁsaggarāgena upakkamma antamaso lomenapi manussitthiṁ",
  "tika-vin13t1:62_7": "samphusantoti atthasambandho. Iminā yo itthiyā āliṅgatopi kāyena na vāyamati, kevalaṁ",
  "tika-vin13t1:62_8": "phassaṁyeva anubhavati, tassa anāpattīti dīpitaṁ hoti.",
  "tika-vin13t1:63": "Kāyasaṁsaggasikkhāpadaṁ dutiyaṁ.",
  "tika-vin13t1:64_0": "21. Idāni duṭṭhullavācaṁ pakāsetuṁ ‘‘tathā suṇanti’’ntiādi āraddhaṁ. Tattha tathāti",
  "tika-vin13t1:64_1": "itthisaññī. Manussitthiṁ suṇantinti sambandho. Suṇantinti iminā paṭibalāyapi itthiyā",
  "tika-vin13t1:64_2": "aviññattipathe ṭhitāya dūtena vā paṇṇena vā ārocentassa duṭṭhullavācāpattina hotīti",
  "tika-vin13t1:64_3": "dīpitaṁ hoti. Viññuñcāti iminā yā mahallikāpi bālāpi eḷamūgāpi asaddhammappaṭisaṁyuttaṁ",
  "tika-vin13t1:64_4": "kathaṁ na jānāti, sā idha nādhippetāti dasseti. Vaccamaggapassāvamaggānaṁ vasena",
  "tika-vin13t1:64_5": "maggaṁ vā methunaṁ vā ārabbhāti sambandho. Duṭṭhullavācāya rāgo duṭṭhullavācārāgo,",
  "tika-vin13t1:64_6": "tena duṭṭhullavācārāgena. Taṁ assādento obhāsetvā duruttavacanaṁ vatvā garukaṁ phuseti attho.",
  "tika-vin13t1:65_0": "Kathaṁ dve magge ārabbha pasaṁsati garahati? Tattha pasaṁsāyapi tāva ‘‘itthilakkhaṇena",
  "tika-vin13t1:65_1": "subhalakkhaṇena samannāgatāsī’’ti vadati, na tāvasīsaṁ eti. ‘‘Tava vaccamaggo ca",
  "tika-vin13t1:65_2": "passāvamaggo ca subho susaṇṭhāno dassanīyo, īdisena nāma itthilakkhaṇena subhalakkhaṇena",
  "tika-vin13t1:65_3": "samannāgatāsī’’ti vadati, sīsaṁ eti, saṅghādiseso hotīti attho. Garahaṇe pana ‘‘sikharaṇīsi,",
  "tika-vin13t1:65_4": "sambhinnāsi, ubhatobyañjanāsī’’ti imāni tīṇi suddhāniyeva sīsaṁ enti vaccamaggapassāvamaggānaṁ",
  "tika-vin13t1:65_5": "niyatavacanattā accoḷārikattā ca. Aññāni pana ‘‘animittāsi, nimittamattāsī’’tiādīni",
  "tika-vin13t1:65_6": "maggānaṁ aniyatavacanattā methunena ghaṭetvā vuttāni eva sīsaṁ enti. Methunappaṭisaṁyutte",
  "tika-vin13t1:65_7": "‘‘dehi me, arahasi me dātu’’ntiādīhi pana sīsaṁ na eti, ‘‘methunadhammaṁ dehī’’tiādinā",
  "tika-vin13t1:65_8": "methunadhamme ghaṭiteyeva saṅghādiseso. Itthiyā vaccamaggapassāvamagge ṭhapetvā adhakkhakaṁ",
  "tika-vin13t1:65_9": "ubbhajāṇumaṇḍalaṁ ādissa vaṇṇādibhaṇane thullaccayaṁ, tathā yakkhīpetīpaṇḍakesu vaccamaggapassāvamagge",
  "tika-vin13t1:65_10": "methunepi. Imesaṁ pana yakkhīādīnaṁ adhakkhakādike vuttappakāre padese duṁkkaṭaṁ,",
  "tika-vin13t1:65_11": "tathā itthiyādīnaṁ ubbhakkhake adhojāṇumaṇḍale kāyappaṭibaddhe cāti.",
  "tika-vin13t1:66": "Duṭṭhullavācāsikkhāpadaṁ tatiyaṁ.",
  "tika-vin13t1:67_0": "22. Idāni attakāmapāricariyaṁ dassetuṁ ‘‘vatvā’’tiādi vuttaṁ. Tattha vatvāti duṭṭhullobhāsane",
  "tika-vin13t1:67_1": "vuttappakāraṁ itthiṁ itthisaññīyeva hutvā vatvāti attho. Attakāmupaṭṭhānavaṇṇanti",
  "tika-vin13t1:67_2": "ettha methunadhammasaṅkhātena kāmena upaṭṭhānaṁ kāmupaṭṭhānaṁ, attano atthāya kāmupaṭṭhānaṁ",
  "tika-vin13t1:67_3": "attakāmupaṭṭhānaṁ, attanā vā kāmitaṁ icchitanti attakāmaṁ, sayaṁ methunarāgavasena",
  "tika-vin13t1:67_4": "patthitanti attho, attakāmañca taṁ upaṭṭhānañcāti attakāmupaṭṭhānaṁ, tassa vaṇṇo",
  "tika-vin13t1:67_5": "attakāmupaṭṭhānavaṇṇo, taṁ attakāmupaṭṭhānavaṇṇaṁ. ‘‘Etadaggaṁ, bhagini, pāricariyānaṁ",
  "tika-vin13t1:67_6": "yā mādisaṁ sīlavantaṁ kalyāṇadhammaṁ brahmacāriṁ etena dhammena paricareyyā’’ti evaṁ",
  "tika-vin13t1:67_7": "vatvāti sambandho. Methunarāginoti iminā gilānapaccayādīhi upaṭṭhānassa vaṇṇaṁ bhaṇato",
  "tika-vin13t1:67_8": "anāpattīti dīpitaṁ hoti. Vācā methunayuttenāti ettha methunayutteneva vācāya methunayācane",
  "tika-vin13t1:67_9": "garukaṁ hoti, na aññathāti adhippāyo.",
  "tika-vin13t1:68": "Attakāmapāricariyasikkhāpadaṁ catutthaṁ.",
  "tika-vin13t1:69_0": "23. Idāni sañcarittaṁ dassetuṁ ‘‘paṭiggahetvā’’tiādi āraddhaṁ. Tattha paṭiggahetvāti",
  "tika-vin13t1:69_1": "itthiyā vā purisena vā ubhinnaṁ mātādīhi vā ‘‘bhante, itthannāmaṁ itthiṁ vā purisaṁ",
  "tika-vin13t1:69_2": "vā evaṁ bhaṇāhī’’ti vutto tesaṁ vacanaṁ ‘‘sādhū’’ti vā ‘‘hotū’’ti vā ‘‘bhaṇāmī’’ti",
  "tika-vin13t1:69_3": "vā yena kenaci ākārena vacībhedaṁ katvā, sīsakampanādīhi vā sampaṭicchitvāti attho.",
  "tika-vin13t1:69_4": "Sandesanti ettha pana itthī dasavidhā māturakkhitā piturakkhitā mātāpiturakkhitā",
  "tika-vin13t1:69_5": "bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā",
  "tika-vin13t1:69_6": "saparidaṇḍāti. Dasa bhariyāyo dhanakkītā chandavāsinī bhogavāsinī paṭavāsinī odapattakinī",
  "tika-vin13t1:69_7": "obhaṭacumbaṭakā dāsī ca bhariyā ca kammakārī ca bhariyā ca dhajāhaṭā muhuttikā cāti.",
  "tika-vin13t1:70_0": "Tāsu māturakkhitā bhikkhuṁ pahiṇati ‘‘gaccha, bhante, itthannāmaṁ brūhi ‘homi itthannāmassa",
  "tika-vin13t1:70_1": "bhariyā dhanakkītā…pe… muhuttikā cā’’ti, ayaṁ itthiyā sandeso nāma. Sace māturakkhitāya",
  "tika-vin13t1:70_2": "mātāpitābhātābhaginiādayo bhikkhuṁ pahiṇanti ‘‘gaccha, bhante, itthannāmaṁ brūhi",
  "tika-vin13t1:70_3": "‘hotu itthannāmassa bhariyā dhanakkītā…pe… muhuttikā cā’’ti, ayampi itthiyā sandesoyeva",
  "tika-vin13t1:70_4": "nāma. Evaṁ piturakkhitādīsupi nayo netabbo. Puriso bhikkhuṁ pahiṇati ‘‘gaccha, bhante,",
  "tika-vin13t1:70_5": "itthannāmaṁ māturakkhitaṁ brūhi…pe… saparidaṇḍaṁ brūhi ‘hotu kira itthannāmassa bhariyā",
  "tika-vin13t1:70_6": "dhanakkītā…pe… muhuttikā cā’’ti, ayaṁ purisassa sandeso nāma. Sace purisassa mātāpitābhātābhaginiādayo",
  "tika-vin13t1:70_7": "bhikkhuṁ pahiṇanti ‘‘gaccha, bhante, itthannāmaṁ māturakkhitaṁ brūhi…pe… saparidaṇḍaṁ",
  "tika-vin13t1:70_8": "brūhi ‘hotu itthannāmassa bhariyā dhanakkītā…pe… muhuttikā cā’’ti, ayampi purisassa",
  "tika-vin13t1:70_9": "sandesoyeva nāma, āṇāpananti attho.",
  "tika-vin13t1:71_0": "Vīmaṁsitvāti ettha vuttappakārena sāsanaṁ gahetvā tassā itthiyā vā purisassa vā tesaṁ",
  "tika-vin13t1:71_1": "avassārocanakānaṁ mātāpitābhātābhaginiādīnaṁ vā ārocetvāti attho. Haranti yattha",
  "tika-vin13t1:71_2": "pahito, tattha gantvā tassā itthiyā vā purisassa vā āroceti, sā itthī vā puriso vā",
  "tika-vin13t1:71_3": "‘‘sādhū’’ti sampaṭicchatu vā, mā vā, lajjāya vā tuṇhī hotu, puna āgantvā tassā itthiyā",
  "tika-vin13t1:71_4": "vā purisassa vā haranto garukaṁ phuseti sambandho. Ettāvatā ‘‘paṭiggaṇhati vīmaṁsati",
  "tika-vin13t1:71_5": "paccāharatī’’ti vuttaṁ aṅgattayaṁ sampāditaṁ hoti. Imāya tivaṅgasampattiyā saṅghādiseso,",
  "tika-vin13t1:71_6": "ito yehi kehici dvīhi aṅgehi thullaccayaṁ, ekena dukkaṭaṁ. Yakkhīpetīpaṇḍakesu aṅgattayenapi",
  "tika-vin13t1:71_7": "thullaccayameva, ekena vā dvīhi vā dukkaṭanti.",
  "tika-vin13t1:72": "Sañcarittasikkhāpadaṁ pañcamaṁ.",
  "tika-vin13t1:73_0": "24. Idāni kuṭikārasikkhāpadaṁ āvi kātuṁ ‘‘saṁyācitaparikkhāra’’ntiādi āraddhaṁ. Tatrāyaṁ",
  "tika-vin13t1:73_1": "saṅkhepattho – ‘‘vāsiṁ detha, pharasuṁ dethā’’tiādinā sayaṁ pavattitayācanāya gahitaparikkhāraṁ",
  "tika-vin13t1:73_2": "saṁyācitaparikkhāraṁ padabhājane vuttanayena saṅghaṁ tikkhattuṁ yācitvā laddhabhikkhūhi",
  "tika-vin13t1:73_3": "vā saṅgheneva vā tattha gantvā sārambhānārambhasaparikkamanāparikkamanabhāvaṁ ñatvā",
  "tika-vin13t1:73_4": "adesitavatthukaṁ ‘‘kuṭi nāma ullittā vā hoti avalittā vā ullittāvalittā vā’’ti (pārā.",
  "tika-vin13t1:73_5": "349) evaṁ vuttalakkhaṇaṁ kuṭiṁ. ‘‘Tatridaṁ pamāṇaṁ, dīghaso dvādasa vidatthiyo sugatavidatthiyā,",
  "tika-vin13t1:73_6": "tiriyaṁ sattantarā’’ti (pārā. 348) evaṁ vuttapamāṇātikkantaṁ, ‘‘mayhaṁ vāsāgāraṁ",
  "tika-vin13t1:73_7": "esā’’ti evaṁ attā uddeso etissāti attuddesā, taṁ attuddesaṁ katvā garuṁ saṅghādisesaṁ",
  "tika-vin13t1:73_8": "phuseti sambandho. Ayaṁ panettha vinicchayo – adesitavatthukaṁ pamāṇātikkantaṁ kunthakipillikādīnaṁ",
  "tika-vin13t1:73_9": "āsaye katattā sārambhaṁ dvīhi balībaddehi yuttena sakaṭena gantuṁ asakkuṇeyyatāya",
  "tika-vin13t1:73_10": "aparikkamanaṁ ullittādibhedaṁ kuṭiṁ attano vasanatthāya karonto vā kārāpento vā ‘‘idāni",
  "tika-vin13t1:73_11": "niṭṭhānaṁ gamissatī’’ti paṭhamapiṇḍadāne thullaccayaṁ, dutiyapiṇḍadānena lepe ghaṭite",
  "tika-vin13t1:73_12": "dve ca saṅghādisese dve ca dukkaṭāni, sace desitavatthukāyeva vā pamāṇātikkantāyeva",
  "tika-vin13t1:73_13": "vā hoti, ekaṁ saṅghādisesaṁ dve ca dukkaṭāni āpajjatīti.",
  "tika-vin13t1:74": "Kuṭikārasikkhāpadaṁ chaṭṭhaṁ.",
  "tika-vin13t1:75_0": "25. Idāni vihārakārasikkhāpadaṁ dassetuṁ ‘‘mahallaka’’ntiādi āraddhaṁ. Tattha mahallakanti",
  "tika-vin13t1:75_1": "sassāmikabhāvena saṁyācitakuṭito mahantabhāvo etassa atthi, yasmā vā vatthuṁ desāpetvā",
  "tika-vin13t1:75_2": "pamāṇātikkamenāpi kātuṁ vaṭṭati, tasmā pamāṇamahantatāyapi mahallako, taṁ mahallakaṁ",
  "tika-vin13t1:75_3": "vihāraṁ vā katvāti attho. Ettha pana adesitavatthukabhāvena eko saṅghādiseso, sesaṁ",
  "tika-vin13t1:75_4": "anantarasadisameva. Idha ca tattha ca vāsāgāraṁ ṭhapetvā uposathāgāraṁ vā jantāgharaṁ",
  "tika-vin13t1:75_5": "vā aggisālaṁ vā bhavissatīti evamādinā nayena karontassa anāpatti.",
  "tika-vin13t1:76": "Vihārakārasikkhāpadaṁ sattamaṁ.",
  "tika-vin13t1:77_0": "26. Idāni amūlakasikkhāpadaṁ pakāsetuṁ ‘‘amūlakenā’’tiādi āraddhaṁ. Tattha amūlakenāti",
  "tika-vin13t1:77_1": "yaṁ codakena cuditakamhi puggale adiṭṭhaṁ asutaṁ aparisaṅkitaṁ, idaṁ etesaṁ dassanasavanaparisaṅkāsaṅkhātānaṁ",
  "tika-vin13t1:77_2": "mūlānaṁ abhāvato amūlakaṁ, tena amūlakena vatthunāti sambandho. Tattha adiṭṭhaṁ nāma",
  "tika-vin13t1:77_3": "attano pasādacakkhunā vā dibbacakkhunā vā adiṭṭhaṁ. Asutaṁ nāma tatheva kenaci vuccamānaṁ",
  "tika-vin13t1:77_4": "na sutaṁ. Aparisaṅkitaṁ nāma cittena aparisaṅkitaṁ, taṁ pana diṭṭhasutamutavasena",
  "tika-vin13t1:77_5": "tividhaṁ. Tattha bhikkhuñca mātugāmañca tathārūpe ṭhāne disvā ‘‘addhā imehi kata’’nti",
  "tika-vin13t1:77_6": "vā ‘‘karissantī’’ti vā parisaṅkati, idaṁ diṭṭhaparisaṅkitaṁ nāma. Andhakāre paṭicchannokāse",
  "tika-vin13t1:77_7": "vā bhikkhussa ca mātugāmassa ca vacanaṁ sutvā dutiyassa atthibhāvaṁ ajānanto pubbe",
  "tika-vin13t1:77_8": "vuttanayena parisaṅkati, idaṁ sutaparisaṅkitaṁ nāma. Dhuttehi itthīhi saddhiṁ paccantavihāresu",
  "tika-vin13t1:77_9": "pupphagandhasurādīhi anubhavitvā gataṭṭhānaṁ disvā ‘‘kena nu kho idaṁ kata’’nti vīmaṁsanto",
  "tika-vin13t1:77_10": "tatra kenaci bhikkhunā gandhādīhi pūjā katā hoti, bhesajjatthāya ariṭṭhaṁ vā pītaṁ,",
  "tika-vin13t1:77_11": "so tassa gandhaṁ ghāyitvā ‘‘ayaṁ so bhavissatī’’ti parisaṅkati, idaṁ mutaparisaṅkitaṁ",
  "tika-vin13t1:77_12": "nāma. Evaṁ tividhāya parisaṅkāya abhāvena aparisaṅkitanti attho.",
  "tika-vin13t1:78_0": "Codentoti ‘‘pārājikaṁ dhammaṁ āpannosi, assamaṇosi, asakyaputtiyosī’’tiādīhi vacanehi",
  "tika-vin13t1:78_1": "sayaṁ codentoti attho. Evaṁ codentassa vācāya vācāya saṅghādiseso. Codāpento vāti",
  "tika-vin13t1:78_2": "attanā tassa samīpe ṭhatvā aññaṁ bhikkhuṁ āṇāpetvā codāpento tassa āṇattassa vācāya",
  "tika-vin13t1:78_3": "vācāya garuṁ phuseti attho. Atha sopi cāvanādhippāyena ‘‘mayāpi diṭṭhaṁ atthī’’tiādinā",
  "tika-vin13t1:78_4": "nayena codeti, dvinnampi vācāya āpatti. Vatthunā antimena cāti bhikkhuno anurūpesu",
  "tika-vin13t1:78_5": "ekūnavīsatiyā pārājikesu aññatarenāti attho. Cāvetunti brahmacariyā cāvetuṁ, yo suddhaṁ",
  "tika-vin13t1:78_6": "vā asuddhaṁ vā katūpasampadaṁ puggalaṁ suddhadiṭṭhiko samāno cāvanādhippāyena codeti",
  "tika-vin13t1:78_7": "vā codāpeti vā, tassa saṅghādisesoti adhippāyo. Suṇamānanti iminā parammukhā dūtena",
  "tika-vin13t1:78_8": "vā paṇṇena vā codeti. Codentassa na ruhatīti dīpitaṁ hoti. Parammukhā pana sattahi",
  "tika-vin13t1:78_9": "āpattikkhandhehi vadantassa dukkaṭaṁ.",
  "tika-vin13t1:79": "Amūlakasikkhāpadaṁ aṭṭhamaṁ.",
  "tika-vin13t1:80_0": "27. Idāni aññabhāgiyasikkhāpadaṁ dassetuṁ ‘‘aññassa kiriya’’ntiādimāha. Tattha aññassa",
  "tika-vin13t1:80_1": "kiriyanti aññassa khattiyādijātikassa pārājikassa vītikkamasaṅkhātaṁ kiriyaṁ disvāti",
  "tika-vin13t1:80_2": "sambandho. Tena lesenāti ‘‘dasa lesā jātileso nāmaleso gottaleso liṅgaleso āpattileso",
  "tika-vin13t1:80_3": "pattaleso cīvaraleso upajjhāyaleso ācariyaleso senāsanaleso’’ti (pārā. 394) evaṁ",
  "tika-vin13t1:80_4": "vuttesu dasasu lesesu yo tasmiṁ puggale dissati, tena lesena tadaññaṁ puggalaṁ brahmacariyā",
  "tika-vin13t1:80_5": "cāvetuṁ antimavatthunā codento garukaṁ phuseti attho. Tattha aññampi vatthuṁ lissati",
  "tika-vin13t1:80_6": "silissati vohāramatteneva īsakaṁ allīyatīti leso, jātiyeva leso jātileso. Esa nayo",
  "tika-vin13t1:80_7": "sesapadesupi. Lesena codento kathaṁ codeti? Añño khattiyajātiko iminā codakena pārājikaṁ",
  "tika-vin13t1:80_8": "dhammaṁ ajjhāpajjanto diṭṭho hoti, so aññaṁ attano veriṁ khattiyajātikaṁ bhikkhuṁ",
  "tika-vin13t1:80_9": "passitvā taṁ khattiyajātilesaṁ gahetvā evaṁ codeti ‘‘khattiyo mayā diṭṭho pārājikaṁ",
  "tika-vin13t1:80_10": "dhammaṁ ajjhāpajjanto, tvampi khattiyo pārājikaṁ dhammaṁ āpannosī’’ti vā ‘‘so tvaṁ",
  "tika-vin13t1:80_11": "khattiyo, nāñño, pārājikaṁ dhammaṁ ajjhāpannosī’’ti vā codeti. Evaṁ nāmalesādayopi veditabbā.",
  "tika-vin13t1:81": "Aññabhāgiyasikkhāpadaṁ navamaṁ.",
  "tika-vin13t1:82_0": "28. Ettāvatā ‘‘garukā navā’’ti uddiṭṭhe vitthārato dassetvā idāni tesu āpannesu paṭipajjanākāraṁ",
  "tika-vin13t1:82_1": "dassetuṁ ‘‘chādeti jānamāpanna’’ntiādi vuttaṁ. Tassāyaṁ piṇḍattho – yo bhikkhu ‘‘ayaṁ",
  "tika-vin13t1:82_2": "itthannāmā āpattī’’ti āpattivasena vā ‘‘idaṁ bhikkhūnaṁ na vaṭṭatī’’ti evaṁ vatthuvasena",
  "tika-vin13t1:82_3": "vā jānamāpannaṁ āpattiṁ yāva chādeti, tāva tena bhikkhunā akāmā parivāso vasitabboti.",
  "tika-vin13t1:82_4": "Careyyāti mānattaṁ samādāya vaseyya. Kittakaṁ divasanti ce? Cha rattiyo. Mānattavāso",
  "tika-vin13t1:82_5": "pana saṅgheyeva, na gaṇe, na puggale, tena vuttaṁ ‘‘saṅghe’’ti. Parivutthoti ‘‘tayo",
  "tika-vin13t1:82_6": "kho upāli pārivāsikassa bhikkhuno ratticchedā sahavāso vippavāso anārocanā’’ti (cūḷava.",
  "tika-vin13t1:82_7": "83) evaṁ vuttaṁ ratticchedaṁ akatvā parivutthoti attho. Tattha sahavāsoti pakatattena",
  "tika-vin13t1:82_8": "bhikkhunā saddhiṁ ekacchanne udakapātaṭṭhānabbhantare vāso. Vippavāso nāma aññaṁ",
  "tika-vin13t1:82_9": "pakatattaṁ bhikkhuṁ vinā vāso. Anārocanāti āgantukādīnaṁ anārocanā. Etesu tīsu ekenāpi",
  "tika-vin13t1:82_10": "ratticchedo hoti eva. Ettha pana upacārasīmagatānaṁ ārocetabbaṁ, na bahi ṭhitānaṁ,",
  "tika-vin13t1:82_11": "bahi ṭhitānampi sace saddaṁ suṇāti, passati, dūraṁ vā gantvā ārocetabbameva, anārocentassa",
  "tika-vin13t1:82_12": "ratticchedo ceva vattabhede dukkaṭañca hoti. Ajānantasseva upacārasīmaṁ pavisitvā",
  "tika-vin13t1:82_13": "gacchanti ce, ratticchedova hoti, na vattabhedo.",
  "tika-vin13t1:83_0": "Ciṇṇamānattanti ‘‘cattāro kho, upāli, mānattacārikassa bhikkhuno ratticchedā sahavāso",
  "tika-vin13t1:83_1": "vippavāso anārocanā ūne gaṇe caraṇa’’nti (cūḷava. 92) evaṁ vuttaṁ ratticchedaṁ akatvā",
  "tika-vin13t1:83_2": "ciṇṇamānattaṁ pariniṭṭhitamānattanti attho. Ettha pana sahavāsādayo parivāse vuttappakārā",
  "tika-vin13t1:83_3": "eva. ‘‘Ūne gaṇe caraṇa’’nti ettha gaṇo cattāro vā atirekā vā bhikkhū, tasmā sacepi",
  "tika-vin13t1:83_4": "tīhi bhikkhūhi saddhiṁ vasati, ratticchedo hotiyeva, ‘‘sace pana tena tesaṁ atthibhāvaṁ",
  "tika-vin13t1:83_5": "disvā ārocite pakkamanti, ūne gaṇe caraṇadoso na hotī’’ti (cūḷava. aṭṭha. 97) aṭṭhakathāsu",
  "tika-vin13t1:83_6": "vuttaṁ kira. Abbheyyāti taṁ bhikkhuṁ vīsatigaṇo saṅgho abbheyya sampaṭiccheyya, abbhānakammavasena",
  "tika-vin13t1:83_7": "osāreyyāti attho. Sace ekenapi ūno vīsatigaṇo bhikkhusaṅgho taṁ bhikkhuṁ abbheyya,",
  "tika-vin13t1:83_8": "so ca bhikkhu na abbhito, te ca bhikkhū gārayhā, dukkaṭaṁ āpajjantīti attho.",
  "tika-vin13t1:84_0": "29. Idāni yathā chāditā āpatti channā hoti, taṁ pakāraṁ dassetuṁ ‘‘āpattī’’tiādi",
  "tika-vin13t1:84_1": "vuttaṁ. Tatthāyaṁ padayojanā – āpattitā ca anukkhittatā ca anantarāyatā ca pahuttatā",
  "tika-vin13t1:84_2": "ca āpattinukkhittaanantarāyapahuttatāyo, etāsu catūsu tathāsaññitā ca chādetukāmo",
  "tika-vin13t1:84_3": "hutvā chādanā cāti evaṁ dasahaṅgehi aruṇuggamamhi channā hotīti. Ettha pana āpattiādīsu",
  "tika-vin13t1:84_4": "catūsu āpattisaññitā ca anukkhittasaññitā ca anantarāyasaññitā ca pahuttasaññitā",
  "tika-vin13t1:84_5": "cāti evaṁ saññāvasena yojetvā aṭṭhaṅgāni gahetabbāni, chādetukāmoti idamekaṁ, chādanāti",
  "tika-vin13t1:84_6": "idamekanti evaṁ dasa.",
  "tika-vin13t1:85_0": "Etesu pana ādito paṭṭhāya ayaṁ vinicchayo – ‘‘āpatti ca hoti āpattisaññī cā’’ti ettha",
  "tika-vin13t1:85_1": "yaṁ āpanno, sā terasannaṁ aññatarā hoti, sopi ca tattha garukāpattisaññīyeva hutvā",
  "tika-vin13t1:85_2": "jānanto chādeti, channā hoti. Sace tattha anāpattisaññī vā aññāpattisaññī vā vematiko",
  "tika-vin13t1:85_3": "vā hoti, acchannāva hoti. Tividhaṁ pana ukkhepanīyakammaṁ, tena akato anukkhitto.",
  "tika-vin13t1:85_4": "So ce pakatattasaññī hutvā chādeti, channā hoti. Sace apakatattasaññī chādeti, acchannā",
  "tika-vin13t1:85_5": "hoti. Apakatattena pana pakatattasaññināpi apakatattasaññināpi chāditaṁ acchāditameva",
  "tika-vin13t1:85_6": "hotīti. Anantarāyikoti yassa dasasu rājacoraaggiudakamanussāmanussavāḷasarīsapajīvitabrahmacariyantarāyesupi",
  "tika-vin13t1:85_7": "ekopi natthi, so ce anantarāyikasaññī hutvā chādeti, channā hoti. Sace so andhakārabhīruko",
  "tika-vin13t1:85_8": "anantarāye eva vāḷādiantarāyasaññī hutvā chādeti, acchannāva hoti. Pahūti yo sakkoti",
  "tika-vin13t1:85_9": "sabhāgabhikkhuno samīpaṁ gantuñceva ārocituñca , so ce pahusaññī hutvā chādeti, channā",
  "tika-vin13t1:85_10": "hoti. Yo pana apahu hutvā pahusaññī, pahu vā apahusaññī hutvā chādeti, acchannāva hotīti.",
  "tika-vin13t1:86_0": "Aruṇuggamamhīti ettha purebhattaṁ vā āpattiṁ āpanno hoti pacchābhattaṁ vā, yāva aruṇaṁ",
  "tika-vin13t1:86_1": "na uggacchati, tāva ārocetabbā. Sace pana aruṇabbhantare satakkhattumpi chādetukāmatā",
  "tika-vin13t1:86_2": "uppajjati, acchannāva hoti. Ārocento pana sabhāgasaṅghādisesaṁ āpannassa ārocetuṁ",
  "tika-vin13t1:86_3": "na vaṭṭati. Sace āroceti, āpatti pana āvikatā hoti, ārocanapaccayā pana aññaṁ dukkaṭaṁ",
  "tika-vin13t1:86_4": "āpattiṁ āpajjati. Iminā aññampi vatthusabhāgāpattiṁ ārocetuṁ na vaṭṭatīti dīpito",
  "tika-vin13t1:86_5": "hoti. Ārocentena pana ‘‘ahaṁ tava santike ekaṁ āpattiṁ āvi karomī’’ti vā ‘‘ācikkhāmī’’ti",
  "tika-vin13t1:86_6": "vā ‘‘ārocemī’’ti vā ‘‘ekaṁ āpattiṁ āpannabhāvaṁ jānāhī’’ti vā ‘‘ekaṁ garukāpattiṁ",
  "tika-vin13t1:86_7": "āvi karomī’’ti vā ādinā nayena vattabbaṁ, ettāvatā acchannāva hoti. Sace ‘‘lahukāpattiṁ",
  "tika-vin13t1:86_8": "ārocemī’’ti vadati, channāva hotīti. Saṅghādisesavinicchayo.",
  "tika-vin13t1:87": "Saṅghādisesaniddesavaṇṇanā niṭṭhitā.",
  "tika-vin13t1:88": "3. Cīvaraniddesavaṇṇanā",
  "tika-vin13t1:89_0": "30. Evaṁ garuke sikkhitabbākāraṁ dassetvā idāni cīvaresu dassetuṁ ‘‘cīvara’’nti uddhaṭaṁ.",
  "tika-vin13t1:89_1": "Tattha jātito cha cīvarāni (mahāva. 339; pārā. aṭṭha. 2.462-463; kaṅkhā. aṭṭha. kathinasikkhāpadavaṇṇanā),",
  "tika-vin13t1:89_2": "tāni kānīti ce, taṁ dassetuṁ ‘‘khomā’’tiādi āraddhaṁ. Tattha khomaṁ nāma khomavākasuttehi",
  "tika-vin13t1:89_3": "kataṁ vatthaṁ. Sāṇaṁ nāma sāṇavākehi kataṁ vatthaṁ. Bhaṅgaṁ nāma khomasuttādīhi pañcahi",
  "tika-vin13t1:89_4": "missetvā kataṁ vatthaṁ. Pāṭekkaṁ vākamayameva vāti vadanti. Kambalaṁ nāma manussalomaṁ",
  "tika-vin13t1:89_5": "vāḷalomaṁ ṭhapetvā lomehi vāyitvā kataṁ vatthaṁ. Chaḷetānīti cha etāni. Saha anulomehīti",
  "tika-vin13t1:89_6": "sānulomāni. Jātito pana kappiyāni cha cīvarānīti vuttaṁ hoti.",
  "tika-vin13t1:90_0": "31. Idāni tesaṁ anulomāni dassetuṁ ‘‘dukūla’’ntiādi vuttaṁ. Tattha (mahāva. aṭṭha.",
  "tika-vin13t1:90_1": "305) dukūlaṁ sāṇassa anulomaṁ vākamayattā. Paṭṭuṇṇanti paṭṭuṇṇadese pāṇakehi sañjātavatthaṁ.",
  "tika-vin13t1:90_2": "Somāradese, cīnadese jātaṁ somāracīnajaṁ paṭanti sambandho. Imāni tīṇipi koseyyassa",
  "tika-vin13t1:90_3": "anulomāni pāṇakehi katasuttamayattā. Iddhijanti ehibhikkhūnaṁ puññiddhiyā nibbattacīvaraṁ.",
  "tika-vin13t1:90_4": "Taṁ pana khomādīnaṁ aññataraṁ hoti. Kapparukkhehi nibbattaṁ jāliniyā devakaññāya",
  "tika-vin13t1:90_5": "anuruddhattherassa dinnavatthādikaṁ devadinnaṁ. Tampi khomādīhi nibbattavatthasadisattā",
  "tika-vin13t1:90_6": "channampi anulomaṁ hotiyeva kappāsikassa vā, iddhijampi tatheva veditabbaṁ. Tassa",
  "tika-vin13t1:90_7": "tassāti khomādikassa. Anulomikanti anurūpaṁ.",
  "tika-vin13t1:91_0": "32-33. Evaṁ jātito sānulomāni cha cīvarāni dassetvā idāni tesu adhiṭṭhānādikaṁ vidhānaṁ",
  "tika-vin13t1:91_1": "dassetuṁ ‘‘ticīvara’’ntiādi vuttaṁ. Ettha (kaṅkhā. aṭṭha. kathinasikakhāpadavaṇṇanā;",
  "tika-vin13t1:91_2": "mahāva. 358) dhiṭṭhānato pubbe ticīvaraṁ nāma pāṭekkaṁ natthi saṅghāṭiādippahonakassa",
  "tika-vin13t1:91_3": "paccattharaṇādivasenāpi adhiṭṭhātuṁ anuññātattā. Tasmā ‘‘ticīvaraṁ adhiṭṭheyya na",
  "tika-vin13t1:91_4": "vikappeyyā’’ti ettha ‘‘imaṁ saṅghāṭi’’nti evaṁ nāme gahite ‘‘adhiṭṭhāna’’micceva",
  "tika-vin13t1:91_5": "vattabbaṁ, ‘‘vikappemī’’ti pana na vattabbanti adhippāyo. Evaṁ sesesupi. Mukhapuñchanañca",
  "tika-vin13t1:91_6": "nisīdanañca mukhapuñchananisīdanaṁ. Kaṇḍucchādinti kaṇḍuppaṭicchādiṁ adhiṭṭheyya,",
  "tika-vin13t1:91_7": "na vikappeyyāti sambandho. Etthāti imesu navasu cīvaresu. Ticīvaranti ticīvarādhiṭṭhānanayena",
  "tika-vin13t1:91_8": "adhiṭṭhitaticīvaraṁ. Vinā aladdhasammutiko bhikkhu avippavāsasammutialaddhaṭṭhāne",
  "tika-vin13t1:91_9": "ekāhampi hatthapāsaṁ vijahitvā na vaseyyāti attho. ‘‘Na bhikkhave cātumāsaṁ nisīdanena",
  "tika-vin13t1:91_10": "vippavasitabbaṁ, yo vippavaseyya, āpatti dukkaṭassā’’ti khuddakakkhandhake (cūḷava.",
  "tika-vin13t1:91_11": "263) vuttattā cātumāsaṁ nisīdanaṁ vinā na vaseyyāti attho.",
  "tika-vin13t1:92_0": "34. Idāni adhiṭṭhānavidhiṁ dassetuṁ ‘‘imaṁ saṅghāṭi’’ntiādi vuttaṁ. Tattha miccadhiṭṭhayeti",
  "tika-vin13t1:92_1": "iti adhiṭṭhaye, ‘‘imaṁ saṅghāṭiṁ adhiṭṭhāmī’’ti evaṁ saṅghāṭiṁ adhiṭṭhayeti attho.",
  "tika-vin13t1:92_2": "Ahatthapāsametanti dūre ṭhitaṁ pana ṭhapitokāsaṁ sallakkhetvā sace ekaṁ, ‘‘eta’’nti,",
  "tika-vin13t1:92_3": "bahūni ce, ‘‘etānī’’ti vatvā adhiṭṭhayeti atthasambandho. Sesesupi ayaṁ nayoti yathā",
  "tika-vin13t1:92_4": "‘‘imaṁ saṅghāṭiṁ adhiṭṭhāmī’’ti vuttaṁ, evaṁ ‘‘imaṁ uttarāsaṅgaṁ, imaṁ kaṇḍuppaṭicchādiṁ",
  "tika-vin13t1:92_5": "adhiṭṭhāmī’’ti evaṁ attano nāmeneva vatvā sammukhāpi parammukhāpi vuttanayena adhiṭṭhātabbanti vuttaṁ hoti.",
  "tika-vin13t1:93_0": "35. Idāni sace pubbe adhiṭṭhitaṁ ticīvaraṁ nisīdanaṁ vassikasāṭikaṁ kaṇḍuppaṭicchādīti",
  "tika-vin13t1:93_1": "imesu chasu cīvaresu aññataraṁ cīvaraṁ atthi, puna tathāvidhaṁ cīvaraṁ adhiṭṭhahitvā",
  "tika-vin13t1:93_2": "pariharituṁ icchantena ‘‘dve pana na vaṭṭantī’’ti (pārā. aṭṭha. 2.469; kaṅkhā. aṭṭha.",
  "tika-vin13t1:93_3": "kathinasikkhāpadavaṇṇanā) vuttattā pubbe adhiṭṭhitaṁ paccuddharitvā adhiṭṭhātabbanti",
  "tika-vin13t1:93_4": "dassetuṁ ‘‘adhiṭṭhahanto’’tiādi vuttaṁ, taṁ uttānameva. Pattādhiṭṭhahane tathāti",
  "tika-vin13t1:93_5": "‘‘imaṁ pattaṁ, etaṁ patta’’nti evaṁ nāmamattameva viseso. Sesaṁ tādisamevāti attho.",
  "tika-vin13t1:94_0": "36.Etaṁ imaṁ va saṅghāṭiṁ saṁseti ettha sace antogabbhe vā sāmantavihāre vā hoti,",
  "tika-vin13t1:94_1": "ṭhapitaṭṭhānaṁ sallakkhetvā ‘‘etaṁ saṅghāṭiṁ adhiṭṭhāmī’’ti vācā bhinditabbā, sace",
  "tika-vin13t1:94_2": "hatthapāse hoti, ‘‘imaṁ saṅghāṭi’’nti tesaṁ tesaṁ nāmavasena vācā bhinditabbāti attho.",
  "tika-vin13t1:94_3": "Paccuddhārepi eseva nayo. Ettha pana ‘‘dve cīvarassa adhiṭṭhānā kāyena vā adhiṭṭheti,",
  "tika-vin13t1:94_4": "vācāya vā adhiṭṭhetī’’ti (pari. 322) vuttattā saṅghāṭiādikaṁ hatthena gahetvā ‘‘imaṁ",
  "tika-vin13t1:94_5": "saṅghāṭiṁ adhiṭṭhāmī’’tiādinā nayena cittena ābhogaṁ katvā kāyavikāraṁ karontena",
  "tika-vin13t1:94_6": "kāyena adhiṭṭhātabbaṁ, yena kenaci sarīrāvayavena aphusantassa na vaṭṭati. Vācāya",
  "tika-vin13t1:94_7": "adhiṭṭhahantena vacībhedaṁ katvāva adhiṭṭhātabbaṁ. Tathā pattepi. Vidūti paṇḍito.",
  "tika-vin13t1:95_0": "37-8. Idāni tesaṁ pamāṇaparicchedaṁ dassetuṁ ‘‘saṅghāṭi pacchimantenā’’tiādi vuttaṁ.",
  "tika-vin13t1:95_1": "Tattha dīghato muṭṭhipañcakato (pārā. aṭṭha. 2.469; kaṅkhā. aṭṭha. kathinasikkhāpadavaṇṇanā)",
  "tika-vin13t1:95_2": "paṭṭhāya ‘‘tatridaṁ sugatassa sugatacīvarappamāṇaṁ, dīghaso nava vidatthiyo sugatavidatthiyā,",
  "tika-vin13t1:95_3": "tiriyaṁ cha vidatthiyo’’ti (pāci. 548) evaṁ vuttasugatacīvarūnāpi vaṭṭati. Tiriyaṁ",
  "tika-vin13t1:95_4": "pana muṭṭhittikaṁ. Ca-saddena atirekampi vaṭṭatīti attho. Uttarāsaṅgassapi etadeva",
  "tika-vin13t1:95_5": "pamāṇanti taṁ dassetuṁ ‘‘tathā ekaṁsikassāpī’’ti vuttaṁ. Antaravāsakassa pana ‘‘pārupanenapi",
  "tika-vin13t1:95_6": "hi sakkā nābhiṁ paṭicchādetu’’nti (pārā. aṭṭha. 2.469) aṭṭhakathāvacanato ‘‘dvihattho vā’’ti vuttaṁ.",
  "tika-vin13t1:96_0": "39.Nisīdanassadīghenāti ettha (pāci. 531 ādayo; pāci. aṭṭha. 531; kaṅkhā. aṭṭha.",
  "tika-vin13t1:96_1": "nisīdanasikkhāpadavaṇṇanā) nisīdananti santhatasadisaṁ santharitvā ekasmiṁ ante vuttappamāṇena",
  "tika-vin13t1:96_2": "dvīsu ṭhānesu phāletvā katāhi tīhi dasāhi yuttassa parikkhārassetaṁ nāmaṁ.",
  "tika-vin13t1:97_0": "40.Kaṇḍuppaṭicchādi (pāci. 538; mahāva. 354; pāci. aṭṭha. 537; kaṅkhā. aṭṭha. kaṇḍuppaṭicchādisikkhāpadavaṇṇanā)",
  "tika-vin13t1:97_1": "nāma yassa adhonābhiubbhajāṇumaṇḍalaṁ kaṇḍu vā piḷakā vā assāvo vā thullakacchu vā",
  "tika-vin13t1:97_2": "ābādho, tassa paṭicchādanatthāya anuññātaṁ cīvaraṁ. Gāthāyo suviññeyyāva.",
  "tika-vin13t1:98": "41.Aḍḍhateyyāvāti (pāci. 544) ettha tato uddhaṁ na vaṭṭatīti attho.",
  "tika-vin13t1:99_0": "42.Etthāti saṅghāṭito paṭṭhāya yāva vassikasāṭikā, tāva dassitacīvaresūti attho.",
  "tika-vin13t1:99_1": "Taduttarinti tato tesaṁ cīvarānaṁ vuttappamāṇato uttariṁ karontassa chedanapācitti",
  "tika-vin13t1:99_2": "hotīti pāṭhaseso, taṁ atirekaṁ chinditvā puna pācittiyaṁ desetabbanti attho. Paccattharaṇamukhacoḷāti",
  "tika-vin13t1:99_3": "ettha ‘‘anujānāmi, bhikkhave, yāva mahantaṁ paccattharaṇaṁ ākaṅkhati, tāva mahantaṁ",
  "tika-vin13t1:99_4": "paccattharaṇaṁ kātu’’nti (mahāva. 353) vuttattā paccattharaṇassa pamāṇaparicchedo",
  "tika-vin13t1:99_5": "natthi,. Mukhapuñchanacoḷassa pana ukkaṭṭhavasena vā antimavasena vā pamāṇaparicchedo",
  "tika-vin13t1:99_6": "na vutto, tasmā tampi appamāṇikaṁ. Tena vuttaṁ ‘‘ākaṅkhitappamāṇikā’’ti, icchitappamāṇikāti",
  "tika-vin13t1:99_7": "attho. Yāva ekaṁ dhovīyati, tāva aññaṁ paribhogatthāya icchitabbanti dvepi vaṭṭanti.",
  "tika-vin13t1:100_0": "43.Nadīpitanti kattha na dīpitaṁ? Aṭṭhakathāsu. Kasmāti ce? ‘‘Tena kho pana samayena",
  "tika-vin13t1:100_1": "bhikkhūnaṁ paripuṇṇaṁ hoti ticīvaraṁ, attho ca hoti parissāvanehipi thavikāhipi.",
  "tika-vin13t1:100_2": "Bhagavato etamatthaṁ ārocesuṁ. Anujānāmi, bhikkhave, parikkhāracoḷaka’’nti (mahāva.",
  "tika-vin13t1:100_3": "357) bahūnaṁ pattathavikaparissāvanādīnaṁ saṅgahavasena vuttattā pāṭekkaṁ nidhānamukhanti.",
  "tika-vin13t1:100_4": "Yasmā pana bhagavatā ‘‘yaṁ yaṁ labbhati, taṁ taṁ iminā vidhānena adhiṭṭhahitvā puna",
  "tika-vin13t1:100_5": "yena yena parissāvanādinā attho hoti, taṁ taṁ katvā gaṇhantū’’ti anukampāya anuññātaṁ,",
  "tika-vin13t1:100_6": "tasmā vikappanupagapacchimacīvarappamāṇaṁ thavikampi paṭaparissāvanampi bahūnipi",
  "tika-vin13t1:100_7": "ekato katvā ‘‘imāni cīvarāni parikkhāracoḷāni adhiṭṭhāmī’’ti vatvā adhiṭṭhātumpi",
  "tika-vin13t1:100_8": "vaṭṭatiyeva. Tasmā vuttaṁ ‘‘tathā vatvā’’ti, ‘‘parikkhāracoḷa’’nti vatvāti attho.",
  "tika-vin13t1:100_9": "Vikappiyanti vikappanupagaṁ.",
  "tika-vin13t1:101": "44.Ahatakappānanti (mahāva. 348) ekavāraṁ dhovitakānaṁ.",
  "tika-vin13t1:102_0": "45.Utuddhaṭānanti ututo dīghakālato uddhaṭānaṁ, katavatthakiccānaṁ pilotikānanti",
  "tika-vin13t1:102_1": "vuttaṁ hoti. Sesāti uttarāsaṅgaantaravāsakā. Paṁsu viya kucchitabhāvaṁ paṭikkūlabhāvaṁ",
  "tika-vin13t1:102_2": "ulati gacchatīti paṁsukūlaṁ, coḷakhaṇḍānametaṁ nāmaṁ, tasmiṁ paṁsukūle yathārucīti",
  "tika-vin13t1:102_3": "attho. Kasmāti ce? ‘‘Anujānāmi, bhikkhave, ahatānaṁ dussānaṁ ahatakappānaṁ diguṇaṁ",
  "tika-vin13t1:102_4": "saṅghāṭiṁ ekacciyaṁ uttarāsaṅgaṁ ekacciyaṁ antaravāsakaṁ, utuddhaṭānaṁ dussānaṁ catugguṇaṁ",
  "tika-vin13t1:102_5": "saṅghāṭiṁ diguṇaṁ uttarāsaṅgaṁ diguṇaṁ antaravāsakaṁ, paṁsukūle yāvadatthaṁ, pāpaṇike",
  "tika-vin13t1:102_6": "ussāho karaṇīyo’’ti vuttattā, tasmā susānādīsu patitapaṁsukūle ca antarāpaṇe patitapilotikacīvare",
  "tika-vin13t1:102_7": "ca paṭaparicchedo natthi, paṭasatampi vaṭṭatīti siddhaṁ.",
  "tika-vin13t1:103_0": "46. Idāni ‘‘anujānāmi, bhikkhave, chinnakaṁ saṅghāṭiṁ chinnakaṁ uttarāsaṅgaṁ chinnakaṁ",
  "tika-vin13t1:103_1": "antaravāsaka’’nti (mahāva. 345) vatvā puna ‘‘tena kho pana samayena aññatarassa bhikkhuno",
  "tika-vin13t1:103_2": "ticīvare kayiramāne sabbaṁ chinnakaṁ nappahoti. Bhagavato etamatthaṁ ārocesuṁ. Anujānāmi,",
  "tika-vin13t1:103_3": "bhikkhave, dve chinnakāni ekaṁ acchinnakanti. Dve chinnakāni ekaṁ acchinnakaṁ nappahoti.",
  "tika-vin13t1:103_4": "Anujānāmi, bhikkhave, dve acchinnakāni ekaṁ chinnakanti. Ekaṁ chinnakaṁ nappahoti.",
  "tika-vin13t1:103_5": "Anujānāmi, bhikkhave, anvādhikampi āropetuṁ. Na ca, bhikkhave, sabbaṁ acchinnakaṁ",
  "tika-vin13t1:103_6": "dhāretabbaṁ, yo dhāreyya, āpatti dukkaṭassā’’ti (mahāva. 360) evaṁ vuttavidhānaṁ",
  "tika-vin13t1:103_7": "dassetuṁ ‘‘tīsū’’tiādi āraddhaṁ. Tassa attho – tīsu cīvaresu yaṁ chinditvā sibbituṁ",
  "tika-vin13t1:103_8": "sabbapacchimappamāṇaṁ pahoti, taṁ chinditabbaṁ. Sabbesu pana appahontesu anvādhikaṁ",
  "tika-vin13t1:103_9": "ādiyeyyāti. Tattha anvādhi nāma anuvātaṁ viya saṁharitvā cīvarassa upari saṅghāṭiākārena",
  "tika-vin13t1:103_10": "āropetabbaṁ. Āgantukapattantipi vadanti. Idaṁ pana appahonake anuññātaṁ. Sace pahoti,",
  "tika-vin13t1:103_11": "na vaṭṭanti, chinditabbameva. Anādiṇṇanti anāropitaṁ anvādhikaṁ. Na dhāreyyāti ticīvarādhiṭṭhānavasena",
  "tika-vin13t1:103_12": "adhiṭṭhahitvā na dhāretabbanti adhippāyo.",
  "tika-vin13t1:104_0": "47-8. Idāni udositasikkhāpadanayaṁ dassetuṁ ‘‘gāme’’tiādi vuttaṁ. Ettha pana sace",
  "tika-vin13t1:104_1": "gāmo (pārā. 478; pārā. aṭṭha. 2.477-478; kaṅkhā. aṭṭha. udositasikkhāpadavaṇṇanā)",
  "tika-vin13t1:104_2": "ekassa rañño vā bhojakassa vā vasena ekakulassa hoti, pākārādinā parikkhittattā ekūpacāro",
  "tika-vin13t1:104_3": "ca, evarūpe gāme cīvaraṁ nikkhipitvā tasmiṁ gāme yathārucitaṭṭhāne vasituṁ labbhati.",
  "tika-vin13t1:104_4": "Sace so gāmo aparikkhitto, yasmiṁ ghare cīvaraṁ nikkhittaṁ hoti, tasmiṁ ghare vasitabbaṁ,",
  "tika-vin13t1:104_5": "tassa vā gharassa samantato hatthapāsā na vijahitabbaṁ.",
  "tika-vin13t1:105_0": "Sace so gāmo vesālikusinārādayo viya nānārājūnaṁ vā bhojakānaṁ vā hoti, vuttappakārena",
  "tika-vin13t1:105_1": "parikkhitto ca, evarūpe gāme yasmiṁ ghare cīvaraṁ nikkhittaṁ, tasmiṁ ghare vā vatthabbaṁ.",
  "tika-vin13t1:105_2": "Yassā vīthiyā taṁ gharaṁ hoti, tassā vīthiyā tassa gharassa sammukhāṭṭhāne sabhāye",
  "tika-vin13t1:105_3": "vā nagaradvāre vā vatthabbaṁ, tesaṁ sabhāyadvārānaṁ hatthapāsā vā na vijahitabbaṁ.",
  "tika-vin13t1:105_4": "Sace aparikkhitto, yasmiṁ ghare nikkhittaṁ, tattha vā tassa hatthapāse vā vatthabbaṁ.",
  "tika-vin13t1:106_0": "Nivesanādayo hammiyapariyosānā gāmaparikkhepato bahi sanniviṭṭhāti veditabbā. Itarathā",
  "tika-vin13t1:106_1": "tesaṁ gāmaggahaṇeneva gahitattā gāmassa ekakulanānākulaekūpacāranānūpacāratāvaseneva",
  "tika-vin13t1:106_2": "vinicchayo vattabbo siyā. Nivesanādīnaṁ vaseneva pāḷiyaṁ (pārā. 478 ādayo) attho",
  "tika-vin13t1:106_3": "vibhatto, na gāmavasena. Udositavinicchaye ayaṁ nayo vuttoyeva.",
  "tika-vin13t1:107_0": "Nivesaneti ettha sace ekakulassa nivesanaṁ hoti parikkhittañca, antonivesane cīvaraṁ",
  "tika-vin13t1:107_1": "nikkhipitvā antonivesane vatthabbaṁ. Aparikkhittañce hoti, yasmiṁ gabbhe cīvaraṁ",
  "tika-vin13t1:107_2": "nikkhittaṁ, tasmiṁ vatthabbaṁ, tassa gabbhassa hatthapāsā vā na vijahitabbaṁ. Sace",
  "tika-vin13t1:107_3": "nānākulassa hoti parikkhittañca, yasmiṁ gabbhe cīvaraṁ nikkhittaṁ, tasmiṁ gabbhe",
  "tika-vin13t1:107_4": "vatthabbaṁ, sabbesaṁ sādhāraṇadvāramūle vā tesaṁ gabbhadvāramūle vā tesaṁ gabbhadvāramūlānaṁ",
  "tika-vin13t1:107_5": "vā hatthapāsā na vijahitabbaṁ. Aparikkhittañce hoti, yasmiṁ gabbhe cīvaraṁ nikkhittaṁ,",
  "tika-vin13t1:107_6": "tasmiṁ gabbhe vatthabbaṁ, hatthapāsā vā na vijahitabbaṁ.",
  "tika-vin13t1:108_0": "Udositoti yānādīnaṁ bhaṇḍānaṁ sālā. Pāsādoti dīghapāsādo. Hammiyanti muṇḍacchadanapāsādo.",
  "tika-vin13t1:108_1": "Nāvā pana thalaṁ āropetvā nikkhittāpi hoti, samudde ṭhitāpi. Sace ekakulassa nāvā",
  "tika-vin13t1:108_2": "hoti, antonāvāya cīvaraṁ nikkhipitvā antonāvāya vatthabbaṁ. Nānākulassa nāvā hoti",
  "tika-vin13t1:108_3": "nānāgabbhā nānāovarakā, yasmiṁ ovarake cīvaraṁ nikkhittaṁ, tasmiṁ vatthabbaṁ, cīvarassa",
  "tika-vin13t1:108_4": "hatthapāsā vā na vijahitabbaṁ.",
  "tika-vin13t1:109_0": "Aṭṭoti paṭirājādīnaṁ paṭibāhanatthaṁ iṭṭhakāhi kato bahalabhittiko catupañcabhūmiko",
  "tika-vin13t1:109_1": "patissayaviseso. Māḷoti ekakūṭasaṅgahito caturassapāsādo. Imesu pana udositādīsu",
  "tika-vin13t1:109_2": "māḷapariyosānesu nivesane vuttanayeneva vinicchayo veditabbo. Nivesananti pana udositādīnaṁ",
  "tika-vin13t1:109_3": "vasena akatāya patissayavikatiyā adhivacanaṁ.",
  "tika-vin13t1:110_0": "Ārāmo nāma pupphārāmaphalārāmādiko. Sace ekakulassa ārāmo hoti parikkhitto ca, antoārāme",
  "tika-vin13t1:110_1": "cīvaraṁ nikkhipitvā antoārāme vatthabbaṁ. Sace aparikkhitto, cīvarassa hatthapāsā",
  "tika-vin13t1:110_2": "na vijahitabbaṁ. Sace nānākulassa ārāmo hoti parikkhitto ca, dvāramūle vā vatthabbaṁ,",
  "tika-vin13t1:110_3": "dvāramūlassa hatthapāsā vā na vijahitabbaṁ. Aparikkhitto ce, cīvarassa hatthapāsā na vijahitabbaṁ.",
  "tika-vin13t1:111_0": "Sattho nāma jaṅghasatthasakaṭasatthānamaññataro. Sace ekakulassa sattho hoti, satthe",
  "tika-vin13t1:111_1": "cīvaraṁ nikkhipitvā purato vā pacchato vā sattabbhantarā na vijahitabbā, passato",
  "tika-vin13t1:111_2": "abbhantaraṁ na vijahitabbaṁ. Abbhantaraṁ nāma aṭṭhavīsatihatthaṁ hoti. Sace gacchanto",
  "tika-vin13t1:111_3": "sattho sakaṭe vā bhagge, goṇe vā naṭṭhe antarā chijjati, yasmiṁ koṭṭhāse cīvaraṁ",
  "tika-vin13t1:111_4": "nikkhipitabbaṁ, tattha vasitabbaṁ. Sace nānākulassa hoti , satthe cīvaraṁ nikkhipitvā",
  "tika-vin13t1:111_5": "cīvarassa hatthapāsā na vijahitabbaṁ.",
  "tika-vin13t1:112_0": "Khettakhalesu ārāme vuttasadisova vinicchayo. Dumeti rukkhamūle. Sace ekakulassa",
  "tika-vin13t1:112_1": "rukkhamūlaṁ hoti, yaṁ majjhanhikakāle samantā chāyā pharati, tasmiṁ ṭhāne aviraḷe",
  "tika-vin13t1:112_2": "padese tassa chāyāya phuṭṭhokāsassa anto eva nikkhipitabbaṁ. Sace viraḷasākhassa",
  "tika-vin13t1:112_3": "pana rukkhassa ātapena phuṭṭhokāse ṭhapeti, aruṇuggamane sace so bhikkhu tassa hatthapāse",
  "tika-vin13t1:112_4": "na hoti, aññasmiṁ vā ṭhāne tassa chāyāyapi hoti, nissaggiyaṁ hotiyeva. Nānākulassa",
  "tika-vin13t1:112_5": "ce hoti, cīvarassa hatthapāsā na vijahitabbaṁ.",
  "tika-vin13t1:113_0": "Ajjhokāse pana viñjhāṭavīādīsu araññesupi samuddamajjhe macchabandhānaṁ agamanapathesu",
  "tika-vin13t1:113_1": "dīpakesupi cīvaraṁ ṭhapetvā tato samantā sattabbhantare padese yattha katthaci vasitabbaṁ.",
  "tika-vin13t1:113_2": "Sace sattabbhantarato kesaggamattampi atikkamitvā aruṇaṁ uṭṭhapeti, nissaggiyaṁ hoti.",
  "tika-vin13t1:114_0": "Ettha pana pāḷiyaṁ ‘‘gāmo ekūpacāro nānūpacāro’’tiādinā (pārā. 477) avisesena mātikaṁ",
  "tika-vin13t1:114_1": "nikkhipitvāpi gāmanivesanaudositakhettadhaññakaraṇaārāmavihārānaṁ ekūpacāranānūpacāratā",
  "tika-vin13t1:114_2": "‘‘gāmo ekūpacāro nāma ekakulassa gāmo hoti parikkhitto ca aparikkhitto cā’’tiādinā",
  "tika-vin13t1:114_3": "(pārā. 478) parikkhittāparikkhittavasena vibhattā. Aṭṭamāḷapāsādahammiyanāvāsattharukkhamūlaajjhokāsānampi",
  "tika-vin13t1:114_4": "evaṁ avatvā ‘‘ekakulassa aṭṭo hoti, nānākulassa aṭṭo hotī’’tiādinā (pārā. 484) nayena",
  "tika-vin13t1:114_5": "ekakulanānākulavasena ca ante ‘‘ajjhokāso ekūpacāro nāma agāmake araññe samantā sattabbhantarā",
  "tika-vin13t1:114_6": "ekūpacāro, tato paraṁ nānūpacāro’’ti (pārā. 494) ca evaṁ ekūpacāranānūpacāratā vibhattā.",
  "tika-vin13t1:114_7": "Tasmā gāmādīsu parikkhittaṁ ekūpacāraṁ, aparikkhittaṁ nānūpacāranti ca aṭṭādīsu yaṁ",
  "tika-vin13t1:114_8": "ekakulassa, taṁ ekūpacāraṁ nānākulassa nānūpacāranti ca gahetabbaṁ. Ajjhokāsapade",
  "tika-vin13t1:114_9": "vuttanayena gahetabbaṁ.",
  "tika-vin13t1:115_0": "Bhikkhusammutiyāññatrāti yaṁ gilānassa bhikkhuno cīvaraṁ ādāya pakkamituṁ asakkontassa",
  "tika-vin13t1:115_1": "ñattidutiyena kammena avippavāsasammuti dīyati, taṁ ṭhapetvāti attho. Laddhasammutikassa",
  "tika-vin13t1:115_2": "pana yāva rogo na vūpasammati, tasmiṁ vūpasante añño vā kuppati, anāpattiyeva.",
  "tika-vin13t1:116_0": "49. ‘‘Anujānāmi, bhikkhave, kaṇḍuppaṭicchādiṁ yāva ābādhā adhiṭṭhātuṁ, tato paraṁ",
  "tika-vin13t1:116_1": "vikappetuṁ. Vassikasāṭikaṁ vassānaṁ cātumāsaṁ adhiṭṭhātuṁ, tato paraṁ vikappetu’’nti",
  "tika-vin13t1:116_2": "(mahāva. 358) vuttattā rogapariyantā kaṇḍuppaṭicchādi, vassānapariyantā vassikasāṭikāti",
  "tika-vin13t1:116_3": "attho. Sesāti ticīvarādayo kālavasena apariyantikāti attho.",
  "tika-vin13t1:117_0": "50. Paccattharaṇādittayaṁ sadasampi adasampi rattampi arattampi ādiṇṇakappampi anādiṇṇakappampi",
  "tika-vin13t1:117_1": "labbhatīti attho. Nisīdananti nisīdanañca rattaṁ anādiṇṇakappañca labbhatīti adhippāyo.",
  "tika-vin13t1:117_2": "Paccattharaṇaparikkhāramukhapuñchanacoḷāni pana nīlampi pītakampi lohitakampi pupphadasādikampi",
  "tika-vin13t1:117_3": "vaṭṭanti, tasmā ‘‘sadasampī’’tiādi vuttaṁ. Evarūpaṁ pana nivāsetuṁ vā pārupituṁ vā",
  "tika-vin13t1:117_4": "na vaṭṭati, kevalaṁ paccattharaṇādivasena adhiṭṭhānamattaṁ kātuṁ vaṭṭati.",
  "tika-vin13t1:118_0": "51. Ticīvaraṁ kaṇḍuppaṭicchādi vassikasāṭikāti idaṁ pana sesacīvarapañcakaṁ adasaṁ",
  "tika-vin13t1:118_1": "rajitaṁyeva kappati, tañca ādiṇṇakappamevāti attho. Sadasaṁva nisīdananti idaṁ pana",
  "tika-vin13t1:118_2": "pubbe ‘‘sadasampī’’ti ettha vuttattā adasampi nisīdanaṁ vaṭṭatīti sammohanivāraṇatthaṁ vuttanti vadanti.",
  "tika-vin13t1:119": "52.Anadhiṭṭhitanti ticīvarādivasena anadhiṭṭhitaṁ. Anissaṭṭhaṁ nāma aññesaṁ avissajjitaṁ, taṁ pana vikappetvā paribhuñjitabbanti attho.",
  "tika-vin13t1:120_0": "Idāni vikappanupagassa pamāṇaṁ heṭṭhimaparicchedena dassetuṁ ‘‘hatthadīgha’’ntiādimāha.",
  "tika-vin13t1:120_1": "Tattha ‘‘anujānāmi, bhikkhave, āyāmena aṭṭhaṅgulaṁ sugataṅgulena caturaṅgulavitthataṁ",
  "tika-vin13t1:120_2": "pacchimaṁ cīvaraṁ vikappetu’’nti (mahāva. 358) vuttattā dīghato ekahatthaṁ puthulato",
  "tika-vin13t1:120_3": "upaḍḍhahatthaṁ vikappetabbanti adhippāyo.",
  "tika-vin13t1:121_0": "53.Ticīvarassāti vinayaticīvarassa, na dhutaṅgaticīvarassa. Tassa pana imesu navasu",
  "tika-vin13t1:121_1": "cīvarattayameva labbhati, na aññaṁ labbhati. Sabbametanti sabbaṁ adhiṭṭhānavidhānañca",
  "tika-vin13t1:121_2": "pariharaṇavidhānañcāti attho. Parikkhāracoḷiyo sabbanti ticīvarādikaṁ navavidhampi",
  "tika-vin13t1:121_3": "cīvaraṁ. Tathā vatvāti ‘‘parikkhāracoḷa’’nti vatvā. Adhiṭṭhatīti adhiṭṭhāti. Kiṁ",
  "tika-vin13t1:121_4": "pana ticīvaraṁ parikkhāracoḷaṁ adhiṭṭhātuṁ vaṭṭatīti? Āma vaṭṭati, ‘‘parikkhāracoḷaṁ",
  "tika-vin13t1:121_5": "nāma pāṭekkaṁ nidhānamukhametanti ticīvaraṁ parikkhāracoḷaṁ adhiṭṭhahitvā paribhuñjituṁ",
  "tika-vin13t1:121_6": "vaṭṭati. Udositasikkhāpade pana ticīvaraṁ adhiṭṭhahitvā pariharantassa parihāro vutto’’ti",
  "tika-vin13t1:121_7": "aṭṭhakathāyaṁ (pārā. aṭṭha. 2.469) vuttaṁ, tasmā ticīvaraṁ parikkhāracoḷaṁ adhiṭṭhahantena",
  "tika-vin13t1:121_8": "paccuddharitvā puna adhiṭṭhātabbaṁ.",
  "tika-vin13t1:122_0": "54. Idāni etesaṁ adhiṭṭhānavijahanākāraṁ dassetuṁ ‘‘acchedavissajjanagāhavibbhamā’’tiādi",
  "tika-vin13t1:122_1": "vuttaṁ. Tattha acchedoti corādīhi acchindanaṁ. Vissajjananti aññesaṁ dānaṁ. Kathaṁ",
  "tika-vin13t1:122_2": "pana dinnaṁ, kathaṁ gahitaṁ sudinnaṁ suggahitañca hotīti? Sace ‘‘idaṁ tuyhaṁ demi",
  "tika-vin13t1:122_3": "dadāmi dajjāmi oṇojemi pariccajāmi nissajjāmi vissajjāmī’’ti vā ‘‘itthannāmassa demi…pe…",
  "tika-vin13t1:122_4": "vissajjāmī’’ti vā vadati, sammukhāpi parammukhāpi dinnaṁyeva hoti. ‘‘Tuyhaṁ gaṇhāhī’’ti",
  "tika-vin13t1:122_5": "vutte ‘‘mayhaṁ gaṇhāmī’’ti vadati, sudinnaṁ suggahitañca. ‘‘Tava santakaṁ karohi,",
  "tika-vin13t1:122_6": "tava santakaṁ hotu, tava santakaṁ karissatī’’ti vutte ‘‘mamasantakaṁ karomi, mama",
  "tika-vin13t1:122_7": "santakaṁ hotu, mama santakaṁ karissāmī’’ti vadati, duddinnaṁ duggahitañca. Sace pana",
  "tika-vin13t1:122_8": "‘‘tava santakaṁ karohī’’ti vutte ‘‘sādhu, bhante, mayhaṁ gaṇhāmī’’ti gaṇhāti, suggahitaṁ.",
  "tika-vin13t1:123_0": "Gāhoti vissāsaggāho (pārā. aṭṭha. 1.131). So pana evaṁ veditabbo – ‘‘anujānāmi, bhikkhave,",
  "tika-vin13t1:123_1": "pañcahaṅgehi samannāgatassa vissāsaṁ gahetuṁ. Sandiṭṭho ca hoti, sambhatto ca, ālapito",
  "tika-vin13t1:123_2": "ca, jīvati ca, jānāti ca ‘gahite me attamano bhavissatī’’’ti (mahāva. 356). Tattha",
  "tika-vin13t1:123_3": "sandiṭṭhoti diṭṭhamattakamitto. Sambhattoti daḷhamitto. Ālapitoti ‘‘mama santakaṁ",
  "tika-vin13t1:123_4": "yaṁ icchasi, taṁ gaṇheyyāsi, āpucchitvā gahaṇe kāraṇaṁ natthī’’ti vutto. Jīvatīti",
  "tika-vin13t1:123_5": "anuṭṭhānaseyyāya sayitopi yāva jīvitindriyupacchedaṁ na pāpuṇāti. Gahite ca attamanoti",
  "tika-vin13t1:123_6": "gahite ca tuṭṭhacitto. Evarūpassa santakaṁ ‘‘gahite me attamano bhavissatī’’ti jānantena",
  "tika-vin13t1:123_7": "gahetuṁ vaṭṭati. Anavasesapariyādānavasena cetāni pañca aṅgāni vuttāni, vissāsaggāho",
  "tika-vin13t1:123_8": "pana tīhi aṅgehi ruhati. Kathaṁ? Sandiṭṭho jīvati gahite attamano, sambhatto jīvati",
  "tika-vin13t1:123_9": "gahite attamano, ālapito jīvati gahite attamanoti evaṁ.",
  "tika-vin13t1:124_0": "Yo pana jīvati, na ca gahite attamano hoti, tassa santakaṁ vissāsabhāvena gahitampi",
  "tika-vin13t1:124_1": "puna dātabbaṁ. Dadantena matakadhanaṁ tāva ye tassa dhane issarā gahaṭṭhā vā pabbajitā",
  "tika-vin13t1:124_2": "vā, tesaṁ dātabbaṁ. Yo pana paṭhamaṁyeva ‘‘suṭṭhu kataṁ tayā mama santakaṁ gaṇhantenā’’ti",
  "tika-vin13t1:124_3": "vacībhedena vā cittuppādamattena vā anumoditvā pacchā kenaci kāraṇena kupito, so",
  "tika-vin13t1:124_4": "paccāharāpetuṁ na labhati. Yopi adātukāmo, cittena pana adhivāseti, na kiñci vadati,",
  "tika-vin13t1:124_5": "sopi puna paccāharāpetuṁ na labhati. Yo pana ‘‘mayā tumhākaṁ santakaṁ gahita’’nti",
  "tika-vin13t1:124_6": "vā ‘‘paribhutta’’nti vā vutte nādhivāseti, ‘‘paṭidehī’’ti bhaṇati, so paccāharāpetuṁ labhati.",
  "tika-vin13t1:125_0": "Vibbhamāti iminā bhikkhuniyāyeva adhiṭṭhānavijahanaṁ gahitaṁ hoti. Sā pana yadā vibbhamati,",
  "tika-vin13t1:125_1": "tadā assamaṇī hoti. Bhikkhu pana vibbhamantopi yāva sikkhaṁ na paccakkhāti, tāva",
  "tika-vin13t1:125_2": "bhikkhuyevāti adhiṭṭhānaṁ na vijahatīti. Liṅgasikkhāti liṅgaparivattanañca sikkhāpaccakkhānañcāti",
  "tika-vin13t1:125_3": "attho. Sabbesūti navasu cīvaresu. Adhiṭṭhānaviyogakāraṇāti adhiṭṭhānavijahanakāraṇā,",
  "tika-vin13t1:125_4": "imesu aññatarena adhiṭṭhānaṁ vijahatīti attho.",
  "tika-vin13t1:126_0": "Kiñca bhiyyo (pārā. aṭṭha. 2.469) – ticīvarassa pana vinibbiddhachiddañca adhiṭṭhānavijahanaṁ",
  "tika-vin13t1:126_1": "karotīti attho. Tattha saṅghāṭiuttarāsaṅgānaṁ dīghantato vidatthippamāṇassa tiriyantato",
  "tika-vin13t1:126_2": "aṭṭhaṅgulappamāṇassa padesassa orato kaniṭṭhaṅgulinakhapiṭṭhippamāṇakaṁ chiddaṁ adhiṭṭhānaṁ",
  "tika-vin13t1:126_3": "bhindati. Antaravāsakassa dīghantato vidatthippamāṇasseva tiriyantato caturaṅgulappamāṇassa",
  "tika-vin13t1:126_4": "padesassa orato chiddaṁ adhiṭṭhānaṁ bhindati, parato pana na bhindati. Tasmā chidde",
  "tika-vin13t1:126_5": "jāte ticīvaraṁ atirekacīvaraṁ hoti, sūcikammaṁ katvā puna adhiṭṭhātabbaṁ. Itaresaṁ",
  "tika-vin13t1:126_6": "pana chiddena vijahanaṁ nāma natthi. Yo pana ticīvarepi dubbalaṭṭhāne paṭhamaṁ aggaḷaṁ",
  "tika-vin13t1:126_7": "datvā pacchā dubbalaṭṭhānaṁ chinditvā apaneti, adhiṭṭhānaṁ na bhijjati. Maṇḍalaparivattanepi",
  "tika-vin13t1:126_8": "eseva nayo. Yo pana ubho koṭiyo majjhe karonto sace paṭhamaṁ chinditvā pacchā ghaṭeti,",
  "tika-vin13t1:126_9": "adhiṭṭhānaṁ vijahati, atha ghaṭetvā chindati, na vijahati. Rajakehi dhovāpetvā setakaṁ",
  "tika-vin13t1:126_10": "karontassāpi na vijahati eva.",
  "tika-vin13t1:127_0": "55. Idāni akappiyacīvarāni dassetuṁ ‘‘kusavākaphalakānī’’tiādi āraddhaṁ. Tattha kusacīraṁ",
  "tika-vin13t1:127_1": "(mahāva. 371; mahāva. aṭṭha. ) nāma kuse ganthetvā katacīvaraṁ. Vākacīraṁ nāma tāpasānaṁ",
  "tika-vin13t1:127_2": "vakkalaṁ. Phalakacīraṁ nāma phalakāni sibbitvā katacīvaraṁ. Kesakambalanti kesehi",
  "tika-vin13t1:127_3": "tantaṁ vāyitvā katakambalaṁ. Vālakambalanti camaravālehi vāyitvā katakambalaṁ. Ulūkapakkhanti",
  "tika-vin13t1:127_4": "ulūkasakuṇassa pakkhehi katanivāsanaṁ. Ajinakkhipanti salomaṁ sakhuraṁ ajinamigacammaṁ.",
  "tika-vin13t1:127_5": "Imesu sattasu vatthesu yaṁ kiñci dhārayato thullaccayanti attho. Yathā imesu thullaccayaṁ,",
  "tika-vin13t1:127_6": "tathā akkanāḷaṁ nivāsentassa. Akkanāḷaṁ nāma akkadaṇḍe vākādīhi ganthetvā katacīvaraṁ.",
  "tika-vin13t1:127_7": "‘‘Na bhikkhave akkanāḷaṁ nivāsetabbaṁ, yo nivāseyya, āpatti thullaccayassā’’ti (mahāva. 371) hi vuttaṁ.",
  "tika-vin13t1:128_0": "56.Kadalerakakkadusse potthake cāpīti ettha kadalierakaakkamakacivākehi katāni vatthāni",
  "tika-vin13t1:128_1": "evaṁ vuttānīti veditabbāni. Etesu potthakoyeva pāḷiyaṁ āgato, itarāni taggatikattā",
  "tika-vin13t1:128_2": "aṭṭhakathāsu paṭikkhittāni. Imesu catūsupi dukkaṭameva. ‘‘Na bhikkhave naggiyaṁ titthiyasamādānaṁ",
  "tika-vin13t1:128_3": "samādiyitabbaṁ, yo samādiyeyya, āpatti thullaccayassā’’ti (mahāva. 370) vuttattā",
  "tika-vin13t1:128_4": "naggiyampi na kappati eva. Sabbameva nīlakaṁ sabbanīlakaṁ. Evaṁ sesesupi. Ettha nīlaṁ",
  "tika-vin13t1:128_5": "umāpupphavaṇṇaṁ hoti . Mañjeṭṭhakaṁ mañjeṭṭhakavaṇṇameva. Pītakaṁ kaṇikārapupphavaṇṇaṁ.",
  "tika-vin13t1:128_6": "Lohitakaṁ jayasumanapupphavaṇṇaṁ. Kaṇhakaṁ addāriṭṭhakavaṇṇaṁ.",
  "tika-vin13t1:129_0": "57.Mahāraṅgaṁ nāma satapadipiṭṭhivaṇṇaṁ. Mahānāmaṁ nāma rattasambhinnavaṇṇaṁ hoti.",
  "tika-vin13t1:129_1": "Padumapupphavaṇṇantipi vuttaṁ, mandarattanti attho. Tirīṭaketi rukkhatace. Acchinnadīghadasaketi",
  "tika-vin13t1:129_2": "sabbaso acchinnadasake ca majjhe chinnadasake cāti attho. Aññamaññaṁ saṁsibbitvā",
  "tika-vin13t1:129_3": "katadasaṁ phaladasaṁ nāma. Ketakapupphādipupphasadisāhi dasāhi yuttaṁ pupphadasaṁ",
  "tika-vin13t1:129_4": "nāma. Etesupi ‘‘potthake cāpī’’ti ettha vuttaapi-saddena dukkaṭanti veditabbaṁ. Tathāti",
  "tika-vin13t1:129_5": "yathā etesu kadalidussādīsu pupphadasāvasānesu dukkaṭaṁ, tathā kañcukaveṭhanesupi",
  "tika-vin13t1:129_6": "yaṁ kiñci dhārentassa dukkaṭanti attho.",
  "tika-vin13t1:130_0": "Etesu pana ayaṁ vinicchayo (mahāva. aṭṭha. 372) – sabbanīlakādīni rajanāni vametvā",
  "tika-vin13t1:130_1": "puna rajitvā dhāretabbāni, na sakkā ce vametuṁ, paccattharaṇādīni vā kāretabbāni,",
  "tika-vin13t1:130_2": "tipaṭṭacīvarassa majjhe vā dātabbāni. Acchinnadasakādīni dasā chinditvā dhāretabbāni.",
  "tika-vin13t1:130_3": "Kañcukaṁ vijaṭetvā rajitvā paribhuñjitabbaṁ. Veṭhanepi eseva nayo. Tirīṭakaṁ pādapuñchanaṁ",
  "tika-vin13t1:130_4": "kātabbaṁ. Sabbanti imaṁ vuttappakāraṁ kusacīrādikaṁ akappiyacīvaraṁ acchinnacīvaro",
  "tika-vin13t1:130_5": "labhatīti attho. Vuttampi cetaṁ parivāre.",
  "tika-vin13t1:131": "‘‘Akappakataṁ nāpi rajanāya rattaṁ,",
  "tika-vin13t1:132": "Tena nivattho yena kāmaṁ vajeyya;",
  "tika-vin13t1:133": "Na cassa hoti āpatti,",
  "tika-vin13t1:134": "So ca dhammo sugatena desito;",
  "tika-vin13t1:135": "Pañhā mesā kusalehi cintitā’’ti. (pari. 481);",
  "tika-vin13t1:136_0": "Ayañhi pañho acchinnacīvarabhikkhuṁ sandhāya vutto, tasmā hi yaṁ kiñci akappiyacīvaraṁ",
  "tika-vin13t1:136_1": "nivāsetvā vā pārupitvā vā acchinnacīvarakena aññaṁ pariyesitabbaṁ. Ettha pana ‘‘idha",
  "tika-vin13t1:136_2": "pana, bhikkhave, manussā nissīmagatānaṁ bhikkhūnaṁ cīvaraṁ denti ‘imaṁ cīvaraṁ itthannāmassa",
  "tika-vin13t1:136_3": "demā’ti, anujānāmi, bhikkhave, sādituṁ, na tāva taṁ gaṇanūpagaṁ, yāva na hatthaṁ",
  "tika-vin13t1:136_4": "gacchatī’’ti (mahāva. 259) vuttattā yāva āharitvā taṁ na dinnaṁ, ‘‘tumhākaṁ, bhante,",
  "tika-vin13t1:136_5": "cīvaraṁ uppanna’’nti pahiṇitvā vā nārocitaṁ, tāva gaṇanaṁ na upeti, anadhiṭṭhitaṁ",
  "tika-vin13t1:136_6": "vaṭṭati. Pattepi eseva nayo. Ānetvā dinne vā ārocite vā parihāro natthi, dasāhaṁ",
  "tika-vin13t1:136_7": "adhiṭṭhātabbaṁ. Cīvaravinicchayo.",
  "tika-vin13t1:137": "Cīvaraniddesavaṇṇanā niṭṭhitā.",
  "tika-vin13t1:138": "4. Rajananiddesavaṇṇanā",
  "tika-vin13t1:139_0": "58. Idāni tesaṁ cīvarānaṁ rajanavidhānaṁ dassetuṁ ‘‘rajanāni cā’’ti vuttaṁ. Tattha",
  "tika-vin13t1:139_1": "‘‘anujānāmi, bhikkhave, cha rajanāni mūlarajanaṁ khandharajanaṁ tacarajanaṁ pattarajanaṁ",
  "tika-vin13t1:139_2": "puppharajanaṁ phalarajana’’nti (mahāva. 344) evaṁ bhagavatā anuññātattā ‘‘chappakārāni",
  "tika-vin13t1:139_3": "anuññātāni satthunā’’ti vuttaṁ.",
  "tika-vin13t1:140_0": "59. Tattha mūleti mūlarajaneti attho. Haliddiṁ vivajjiya sabbaṁ labbhanti sambandho.",
  "tika-vin13t1:140_1": "Evaṁ sesesupi. Tuṅgahārako nāma eko sakaṇṭakarukkho, tassa haritālavaṇṇaṁ khandharajanaṁ",
  "tika-vin13t1:140_2": "hoti. Gihiparibhuttaṁ pana allipattena ekavāraṁ rajituṁ vaṭṭati. Phalarajane akappiyaṁ",
  "tika-vin13t1:140_3": "nāma natthi, sabbaṁ vaṭṭatīti. Rajanavinicchayo.",
  "tika-vin13t1:141": "Rajananiddesavaṇṇanā niṭṭhitā.",
  "tika-vin13t1:142": "5. Pattaniddesavaṇṇanā",
  "tika-vin13t1:143": "60. Idāni bhājanavikatiṁ dassetuṁ ‘‘patto cā’’ti uddhaṭaṁ. Ettha pana paṭhamagāthā suviññeyyā.",
  "tika-vin13t1:144_0": "61. Dutiye ‘‘magadhanāḷidvayataṇḍulasādhita’’nti vattabbe vibhattilopaṁ akatvā gāthābandhasukhatthaṁ",
  "tika-vin13t1:144_1": "‘‘magadhe nāḷidvayataṇḍulasādhita’’nti vuttaṁ, pacitanti attho. Ettha (pārā. 602;",
  "tika-vin13t1:144_2": "pārā. aṭṭha. 2.602; kaṅkhā. aṭṭha. pattasikkhāpadavaṇṇanā) magadhanāḷi nāma aḍḍhaterasapalaṁ",
  "tika-vin13t1:144_3": "gaṇhāti. Odananti ettha sabbappakārasampannaṁ avassāvitodanaṁ gahetabbaṁ. Odanassa",
  "tika-vin13t1:144_4": "catutthabhāgappamāṇaṁ nātighanaṁ nātitanukaṁ hatthahāriyamuggasūpañca ālopassa ālopassa",
  "tika-vin13t1:144_5": "anurūpaṁ yāva carimakālopappahonakaṁ macchamaṁsādibyañjanañca yo patto gaṇhāti, so",
  "tika-vin13t1:144_6": "ukkaṭṭho nāmāti attho. Sappitelatakkarasakañjikādīni pana gaṇanūpagāni na honti,",
  "tika-vin13t1:144_7": "tāni hi odanagatikāneva honti, neva hāpetuṁ, na vaḍḍhetuṁ sakkonti. Evametaṁ sabbaṁ",
  "tika-vin13t1:144_8": "pakkhittaṁ sace pattassa heṭṭhimarājisamaṁ tiṭṭhati, suttena vā hīrena vā chindantassa",
  "tika-vin13t1:144_9": "suttassa vā hīrassa vā heṭṭhimantaṁ phusati, ayaṁ ukkaṭṭho nāma patto. Sace taṁ rājiṁ",
  "tika-vin13t1:144_10": "atikkamitvā thūpīkataṁ tiṭṭhati, ayaṁ ukkaṭṭhomako nāma patto. Sace taṁ rājiṁ na",
  "tika-vin13t1:144_11": "sampāpuṇāti, antogatameva hoti, ayaṁ ukkaṭṭhukkaṭṭho nāma patto.",
  "tika-vin13t1:145_0": "62. ‘‘Majjhimo nāma patto nāḷikodanaṁ gaṇhātī’’ti vuttattā ‘‘majjhimo tassupaḍḍho",
  "tika-vin13t1:145_1": "vā’’ti vuttaṁ. Etthāpi vuttappakārena majjhimo majjhimomako majjhimukkaṭṭhoti pattattikaṁ",
  "tika-vin13t1:145_2": "veditabbaṁ. ‘‘Omako nāma patto patthodanaṁ gaṇhātī’’ti (pārā. 602) vacanato ‘‘tatopaḍḍho’’ti",
  "tika-vin13t1:145_3": "vuttaṁ. Magadhanāḷiyā upaḍḍhanāḷikodanañca tadūpiyaṁ sūpaṁ byañjanañca gaṇhāti, so",
  "tika-vin13t1:145_4": "omako nāma. Idhāpi omako omakomako omakukkaṭṭhoti pattattikaṁ veditabbaṁ. Imesu pana",
  "tika-vin13t1:145_5": "navasu pattesu ukkaṭṭhukkaṭṭho ca omakomako ca apatto. Etesu adhiṭṭhātabbakiccaṁ",
  "tika-vin13t1:145_6": "natthi, sesā satta pattā adhiṭṭhātabbā, vikappetabbā cāti attho.",
  "tika-vin13t1:146_0": "63.Atirekapattoti (pārā. 601) anadhiṭṭhito avikappito. Sakoti sasantako. Kappoti",
  "tika-vin13t1:146_1": "kappiyo. Ayamevettha saṅkhepo – yo patto kākaṇikamattassāpi mūlassa dātabbassa natthitāya",
  "tika-vin13t1:146_2": "sako. Ayopatto pañcahi pākehi mattikāpatto dvīhi pākehi pakkattā kappo. So dasāhaparamaṁ",
  "tika-vin13t1:146_3": "kālaṁ anadhiṭṭhito avikappito dhāreyyoti.",
  "tika-vin13t1:147_0": "64.Acchedādayo cīvare vuttappabhedāyeva. Chiddenāti (pārā. aṭṭha. 2.608; kaṅkhā.",
  "tika-vin13t1:147_1": "aṭṭha. pattasikkhāpadavaṇṇanā) ettha yassa pattassa mukhavaṭṭito heṭṭhā dvaṅgulappadese",
  "tika-vin13t1:147_2": "yena chiddena kaṅgusitthaṁ nikkhamati, tattakena chiddena bhijjati. Tasmiṁ pana ayacuṇṇādīhi",
  "tika-vin13t1:147_3": "paṭipākatike kate dasāhabbhantare puna adhiṭṭhātabbaṁ. Pattādhiṭṭhānamujjhatīti patto",
  "tika-vin13t1:147_4": "adhiṭṭhānaṁ ujjhati.",
  "tika-vin13t1:148_0": "65. Idāni pariharaṇavidhiṁ dassetuṁ ‘‘pattaṁ na paṭisāmeyya sodaka’’ntiādi āraddhaṁ.",
  "tika-vin13t1:148_1": "Sodakaṁ (cūḷava. 254) pattaṁ na paṭisāmeyya, ātape ca sodakaṁ pattaṁ na otapeti adhippāyo.",
  "tika-vin13t1:148_2": "Na nidaheti nirudakaṁ katvāpi atikālaṁ na nidaheti adhippāyo. Bhumyāti bhūmiyaṁ.",
  "tika-vin13t1:148_3": "Na ṭhapeti taṭṭikācammakhaṇḍādīsu yena kenaci anatthatāya paṁsusakkharamissāya bhūmiyā",
  "tika-vin13t1:148_4": "na ṭhapeyyāti attho. No ca laggayeti etthapi nāgadantādīsu (cūḷava. 254) yattha katthaci",
  "tika-vin13t1:148_5": "laggantassa dukkaṭameva.",
  "tika-vin13t1:149_0": "66.Miḍḍhanteti (cūḷava. 254; cūḷava. aṭṭha. 254) miḍḍhapariyante. Sace pana parivattetvā",
  "tika-vin13t1:149_1": "tattheva patiṭṭhāti, evarūpāya vitthiṇṇāya miḍḍhiyā abbhantaraparicchede ṭhapetuṁ",
  "tika-vin13t1:149_2": "vaṭṭati, na pariyante. Paribhaṇḍanteti bāhirapasse katāya tanukamiḍḍhiyā anteti attho.",
  "tika-vin13t1:149_3": "Aṅke vāti (cūḷava. 254) dvinnaṁ ūrūnaṁ majjhe. Ettha pana aṁsabaddhake aṁsakūṭe laggetvā",
  "tika-vin13t1:149_4": "aṅke ṭhapetuṁ vaṭṭati, na itarathā. Ātapattaketi chatte. Ettha bhattapūropi aṁsakūṭe",
  "tika-vin13t1:149_5": "laggitapattopi ṭhapetuṁ na vaṭṭati.",
  "tika-vin13t1:150_0": "67.Ucchiṭṭhodakaṁ (cūḷava. 255; cūḷava. aṭṭha. 255) nāma mukhavikkhālanodakaṁ, taṁ",
  "tika-vin13t1:150_1": "patte niṭṭhubhitvā pattena na nīhareyyāti attho. Calakañca aṭṭhikañca calakaṭṭhikaṁ.",
  "tika-vin13t1:150_2": "Etesu yaṁ kiñci pattena nīharantassa dukkaṭaṁ. Pattaṁ paṭiggahaṁ katvā hatthaṁ dhovitumpi",
  "tika-vin13t1:150_3": "na labhati. Hatthadhovitavatthadhovitaudakampi patte ākiritvā nīharituṁ na vaṭṭati.",
  "tika-vin13t1:150_4": "Anucchiṭṭhapattaṁ ucchiṭṭhahatthena gahetumpi na vaṭṭati. Hatthaṁ pana bahi dhovitvā",
  "tika-vin13t1:150_5": "gahetuṁ vaṭṭati. Macchamaṁsaphalāphalādīni khādanto yaṁ mukhena luñcitvā luñcitvā",
  "tika-vin13t1:150_6": "khādati, taṁ vā tesaṁ aṭṭhiādikaṁ vā mukhato nīhaṭaṁ puna akhāditukāmo chaḍḍetukāmo",
  "tika-vin13t1:150_7": "patte ṭhapetuṁ na labhati. Siṅgiveranāḷikerakhaṇḍādīni khādantehi ḍaṁsitvā ḍaṁsitvā",
  "tika-vin13t1:150_8": "puna ṭhapetuṁ labhati. ‘‘Na bhikkhave pattahatthena kavāṭaṁ paṇāmetabbaṁ, yo paṇāmeyya,",
  "tika-vin13t1:150_9": "āpatti dukkaṭassā’’ti (cūḷava. 255) vuttattā yena kenaci sarīrāvayavena pattaṁ gahetvā",
  "tika-vin13t1:150_10": "ṭhito yena kenaci sarīrāvayavena kavāṭaṁ paṇāmetuṁ na labhati, tasmā ‘‘pattahatthovā’’ti",
  "tika-vin13t1:150_11": "vuttaṁ. Aṁsakūṭe laggitvā ṭhitassa vaṭṭati.",
  "tika-vin13t1:151_0": "68.Bhūmiādhāraketi ettha dantavallivettavākādīhi kate valayādhārake. Dārudaṇḍādhāreti",
  "tika-vin13t1:151_1": "ekadārunā kataādhārake ca bahūhi daṇḍehi kataādhārake cāti attho. Tidaṇḍe na vaṭṭati.",
  "tika-vin13t1:151_2": "Etesu pana susajjitesu ekaṁ pattaṁ ṭhapetvāva tassupari ekaṁ ṭhapetuṁ vaṭṭati, tayo",
  "tika-vin13t1:151_3": "pana na vaṭṭanti. Ekaṁ nikkujjitvāva bhūmiyanti ettha bhūmiyaṁ kaṭasārakādīsu aññataraṁ",
  "tika-vin13t1:151_4": "pattharitvā tassupari nikkujjitvā vā ukkujjitvā vā ekaṁ ṭhapeyya, dve ṭhapetuṁ na",
  "tika-vin13t1:151_5": "vaṭṭatīti adhippāyo. Dve pana ṭhapentena upari ṭhapitapattaṁ ekena passena bhūmiyaṁ",
  "tika-vin13t1:151_6": "phusāpetvā ṭhapetuṁ vaṭṭatīti vadanti.",
  "tika-vin13t1:152_0": "69-70. Idāni akappiyapatte dassetuṁ ‘‘dārurūpiyasovaṇṇā’’tiādi āraddhaṁ. Tattha maṇiveḷuriyāmayāti",
  "tika-vin13t1:152_1": "(cūḷava. 252; cūḷava. aṭṭha. 252) maṇīti indanīlakabarakatādi. Sace gahaṭṭhā bhattagge",
  "tika-vin13t1:152_2": "suvaṇṇarūpiyataṭṭakādīsu sūpabyañjanaṁ katvā upanāmenti, āmasitumpi na vaṭṭati. Ghaṭikaṭāhajā",
  "tika-vin13t1:152_3": "(cūḷava. 255; cūḷava. aṭṭha. 255) ca tumbakaṭāhajā ca ghaṭitumbakaṭāhajā. Ettha tumbakaṭāhajānāma",
  "tika-vin13t1:152_4": "alābu. Pattavinicchayo.",
  "tika-vin13t1:153": "Pattaniddesavaṇṇanā niṭṭhitā.",
  "tika-vin13t1:154": "6. Thālakaniddesavaṇṇanā",
  "tika-vin13t1:155_0": "71-2. Idāni thālakesu kappiyākappiyavidhiṁ dassetuṁ ‘‘thālakā cā’’ti padaṁ uddhaṭaṁ.",
  "tika-vin13t1:155_1": "Tattha akappāti dārumayādayo thālakā akappiyāti attho. Phalikathālakādayo (cūḷava.",
  "tika-vin13t1:155_2": "aṭṭha. 252) gihisantakā vā saṅghasantakā vā kappiyā. Ghaṭitumbakaṭāhajā (cūḷava.",
  "tika-vin13t1:155_3": "255) tāvakālikā, tāsu bhuñjitvā chaḍḍetabbā, na pariharitabbāti adhippāyo. Thālakavinicchayo.",
  "tika-vin13t1:156": "Thālakaniddesavaṇṇanā niṭṭhitā.",
  "tika-vin13t1:157": "7. Pavāraṇāniddesavaṇṇanā",
  "tika-vin13t1:158_0": "73. Idāni pavāraṇāvidhiṁ dassetuṁ ‘‘pavāraṇā’’ti (pāci. 238-239; pāci. aṭṭha. 238-239;",
  "tika-vin13t1:158_1": "kaṅkhā. aṭṭha. paṭhamapavāraṇāsikkhāpadavaṇṇanā) padaṁ uddhaṭaṁ. Tattha iriyāpathenāti",
  "tika-vin13t1:158_2": "ṭhānagamanasayananisajjānaṁ aññatarena iriyāpathenāti attho. Tato iriyāpathato aññena",
  "tika-vin13t1:158_3": "iriyāpathena anatirittakaṁ paribhuñjeyya ce, pācittiyanti attho. Pācittinatirittakanti",
  "tika-vin13t1:158_4": "pācitti anatirittakaṁ.",
  "tika-vin13t1:159_0": "74. Idāni yehi aṅgehi pavāraṇā hoti, tāni aṅgāni dassetuṁ ‘‘asana’’ntiādimāha. Tattha",
  "tika-vin13t1:159_1": "asananti etena avippakatabhojanatā vuttā, bhuñjamāno ca so puggalo hotīti attho.",
  "tika-vin13t1:159_2": "Bhojanañcevāti yaṁ bhuñjanto pavāreti, taṁ odano kummāso sattu maccho maṁsanti imesu",
  "tika-vin13t1:159_3": "aññataraṁ hotīti attho. Abhihāroti dāyako tassa taṁ bhattaṁ kāyena abhiharatīti attho,",
  "tika-vin13t1:159_4": "vācābhihāro pana na gahetabbo. Samīpatāti dāyako pavāraṇappahonakabhojanaṁ gahetvā",
  "tika-vin13t1:159_5": "aḍḍhateyyahatthappamāṇe okāse hotīti attho. Kāyavācāpaṭikkhepoti hatthapāse ṭhitena",
  "tika-vin13t1:159_6": "abhihaṭaṁ bhikkhaṁ kāyena vā vācāya vā paṭikkhipeyyāti attho. Ettha pana sace bhikkhu",
  "tika-vin13t1:159_7": "nisinno hoti, ānisadassa pārimantato paṭṭhāya, sace ṭhito, paṇhiantato paṭṭhāya,",
  "tika-vin13t1:159_8": "sace nipanno, yena passena nipanno, tassa pārimantato paṭṭhāya dāyakassāpi tathāvidhassa",
  "tika-vin13t1:159_9": "ṭhapetvā pasāritahatthaṁ yaṁ tassa āsannataraṁ aṅgaṁ, tassa vasena paricchedo kātabbo.",
  "tika-vin13t1:159_10": "Pañca aṅgā pavāraṇāti ‘‘asanaṁ paññāyati, bhojanaṁ paññāyati, hatthapāse ṭhito abhiharati,",
  "tika-vin13t1:159_11": "paṭikkhepo paññāyatī’’ti (pāci. 239; pari. 428) pāḷiyaṁ vuttehi imehi pañcahi aṅgehi",
  "tika-vin13t1:159_12": "pavāraṇā hotīti attho.",
  "tika-vin13t1:160_0": "75. Idāni etesu pañcasu bhojanaṁ dassetuṁ ‘‘odano’’tiādi vuttaṁ. Idāni odanādayo",
  "tika-vin13t1:160_1": "imehi nibbattāti dassetuṁ ‘‘sālī’’tiādimāha. Tattha setarattakāḷabhedā sabbāpi kaṅgujātiyo",
  "tika-vin13t1:160_2": "kaṅgūti gahetabbā. Kāḷasetā kudrūsavarakā. Imesaṁ sattannaṁ dhaññānaṁ odano ca bhojjayāgu",
  "tika-vin13t1:160_3": "ca odano nāmāti attho.",
  "tika-vin13t1:161_0": "76. Sāmākāditiṇaṁ (pāci. aṭṭha. 238-239) kudrūsake saṅgahaṁ gatanti attho. Varakacorako",
  "tika-vin13t1:161_1": "varake saṅgahaṁ gato, sāliyañceva nīvāro saṅgahaṁ gato setattāti vadanti. Imesaṁ",
  "tika-vin13t1:161_2": "vuttappakārānaṁ sānulomānaṁ sattannaṁ dhaññānaṁ taṇḍule gahetvā ‘‘yāguṁ pacissāmā’’ti",
  "tika-vin13t1:161_3": "vā ‘‘bhattaṁ pacissāmā’’ti vā yaṁ kiñci sandhāya pacanti, sace uṇhaṁ vā sītalaṁ vā",
  "tika-vin13t1:161_4": "bhuñjantānaṁ bhojanakāle gahitagahitaṭṭhāne odhi paññāyati, ayaṁ odano nāma, pavāraṇaṁ",
  "tika-vin13t1:161_5": "janeti. Yopi pāyāso vā ambilayāgu vā uddhanato otāritamattā abbhuṇhā āvijjhitvā pivituṁ",
  "tika-vin13t1:161_6": "sakkā, gahitokāsepi odhiṁ na dasseti, ayaṁ pavāraṇaṁ na janeti. Usumāya pana vigatāya",
  "tika-vin13t1:161_7": "ghanabhāvaṁ gacchati, odhi paññāyati, puna pavāraṇaṁ janeti, pubbe tanukabhāvo na",
  "tika-vin13t1:161_8": "rakkhati. Bhatte pana udakakañjikakhīrādīni ākiritvā ‘‘yāguṁ gaṇhathā’’ti vadanti,",
  "tika-vin13t1:161_9": "kiñcāpi tanukā hoti, pavāraṇaṁ janetiyeva tasmiṁ yāguyā natthibhāvato. Sace pana",
  "tika-vin13t1:161_10": "pakkuthitesu udakādīsu pakkhipitvā pacitvā denti, yāgusaṅgahameva gacchati.",
  "tika-vin13t1:162_0": "77.Bhaṭṭhadhaññamayoti sattavidhānipi dhaññāni gahetvā kharapākabhajjitānaṁ tesaṁ",
  "tika-vin13t1:162_1": "taṇḍule koṭṭetvā katacuṇṇakuṇḍakāni sattu nāma. Samapākabhajjitānaṁ pana ātapasukkhānaṁ",
  "tika-vin13t1:162_2": "vā taṇḍulānaṁ cuṇṇakuṇḍakāni sattusaṅkhyaṁ na gacchanti. Yavasambhavoti aññehi pana",
  "tika-vin13t1:162_3": "muggādīhi katakummāso na pavāretīti adhippāyo. Udakasambhavoti iminā kakkaṭakasippikasambukādayopi",
  "tika-vin13t1:162_4": "saṅgahaṁ gacchanti. Sace yāgupānakāle ekasmiṁ bhājane ṭhapetvā macchamaṁsaṁ vā khādanti,",
  "tika-vin13t1:162_5": "te ce akhādanto aññaṁ pavāraṇappahonakaṁ paṭikkhipati, na pavāreti. Khāditepi sace",
  "tika-vin13t1:162_6": "mukhe avasiṭṭhaṁ natthi, tadā paṭikkhipantopi na pavāretiyeva. Sace patte avasiṭṭhaṁ",
  "tika-vin13t1:162_7": "atthi, mukhe natthi, tañce akhāditukāmo hoti, aññattha vā gantvā khāditukāmo, tasmiṁ",
  "tika-vin13t1:162_8": "khaṇe paṭikkhipantopi na pavāretiyeva.",
  "tika-vin13t1:163_0": "78.Bhojananti (pāci. aṭṭha. 238-239) pañcasu bhojanesu yaṁ kiñci bhojanaṁ. Kappiyaṁ",
  "tika-vin13t1:163_1": "vā akappiyaṁ vā bhuñjantoti sambandho. Nisedhayanti kāyenābhihaṭaṁ aṅgulicalanādinā",
  "tika-vin13t1:163_2": "vā bhamukavikārena vā kuddhabhāvena olokena vā paṭikkhipanto kāyena vā ‘‘ala’’nti",
  "tika-vin13t1:163_3": "vā ‘‘na gaṇhāmī’’ti vā ‘‘mā ākirā’’ti vā ‘‘apagacchā’’ti vā ādinā nayena paṭikkhipanto",
  "tika-vin13t1:163_4": "vācāya vā nisedhayantoti attho. Kappanti kappiyabhojanameva paṭikkhipanto so pavāreti,",
  "tika-vin13t1:163_5": "akappiyamaṁsaṁ vā bhojanaṁ vā paṭikkhipanto na pavāreti. Kasmā? Tassa paṭikkhipitabbaṭṭhāne",
  "tika-vin13t1:163_6": "ṭhitattā. Sace kappiyabhojanaṁ bhuñjamāno akappiyaṁ paṭikkhipati, na pavāreti. Kasmā?",
  "tika-vin13t1:163_7": "Tassa paṭikkhipitabbato. Idāni missakanayaṁ dassetuṁ ‘‘tannāmenā’’tiādi vuttaṁ. Tatrāyaṁ",
  "tika-vin13t1:163_8": "piṇḍattho – tannāmena vā imanti vā abhihaṭaṁ kappiyaṁ nisedhayaṁ pavāreyyāti. Kiṁ",
  "tika-vin13t1:163_9": "vuttaṁ hoti? Yo pana macchamaṁsamissaṁ (kaṅkhā. aṭṭha. paṭhamapavāraṇāsikkhāpadavaṇṇanā;",
  "tika-vin13t1:163_10": "pāci. aṭṭha. 238-239) yāguṁ byañjanaṁ vā āharitvā ‘‘macchaṁ gaṇhatha, maṁsaṁ gaṇhathā’’ti",
  "tika-vin13t1:163_11": "vadati, taṁ paṭikkhipato pavāraṇā hoti. Sace ‘‘yāguṁ gaṇhatha, rasabyañjanaṁ gaṇhathā’’ti",
  "tika-vin13t1:163_12": "vadati, taṁ paṭikkhipato pavāraṇā na hoti. Kasmā? Tassāpi atthitāya. Sace ‘‘imaṁ",
  "tika-vin13t1:163_13": "gaṇhathā’’ti savatthukaṁ katvā deti, taṁ paṭikkhipato pavāraṇā hoti. Bhattamissakepi",
  "tika-vin13t1:163_14": "eseva nayo. Sace aññassa abhihaṭaṁ paṭikkhipati, pavāraṇā natthiyeva.",
  "tika-vin13t1:164_0": "79-80. Idāni pavāraṇaṁ ajanente dassetuṁ ‘‘lājā’’tiādi vuttaṁ. Ettha lājā taṁsattubhattānīti",
  "tika-vin13t1:164_1": "(kaṅkhā. aṭṭha. paṭhamapavāraṇāsikkhāpadavaṇṇanā) lājā ca lājehi katasattubhattāni",
  "tika-vin13t1:164_2": "cāti attho. Macchamaṁsapūvesu pana pavāraṇā hoti, tasmā ‘‘suddhakhajjako’’ti vuttaṁ.",
  "tika-vin13t1:164_3": "Bhaṭṭhapiṭṭhanti pubbe āmakaṁ pacchā bhajjitabbanti vuttaṁ hoti. Veḷuādīnaṁ vuttāvasesānaṁ",
  "tika-vin13t1:164_4": "bhattanti sambandho. Rasayāgu raso pakkayāgu. Maṁsādīhi amissitā suddhayāgu. Puthukāmayaṁ",
  "tika-vin13t1:164_5": "pana yaṁ kiñci pavāraṇaṁ na janeti.",
  "tika-vin13t1:165_0": "81.Vuṭṭhāyāti (pāci. aṭṭha. 238-239) āsanā uṭṭhāya atirittaṁ na kātabbanti sambandho.",
  "tika-vin13t1:165_1": "Sace pavāretvā āsanā na vuṭṭhāti bhikkhu, tassāpi atirittaṁ kātuṁ labhati. Abhuttena",
  "tika-vin13t1:165_2": "ca bhojananti yena pañcannaṁ bhojanānaṁ aññataraṁ bhojanaṁ antamaso kusaggenāpi na",
  "tika-vin13t1:165_3": "bhuttaṁ, tenāpi atirittaṁ na kātabbanti attho. Yena pana aruṇuggamepi bhuttaṁ hoti,",
  "tika-vin13t1:165_4": "so ce apavārito āsanā vuṭṭhitopi majjhanhikasamayepi puna kiñci abhutvāpi kātuṁ labhati.",
  "tika-vin13t1:165_5": "Yena yaṁ vāpure katanti yena yaṁ vā pubbe kataṁ, tena tampi pacchā na kātabbaṁ. Aññena",
  "tika-vin13t1:165_6": "pana taṁ kātuṁ vaṭṭatīti vadanti.",
  "tika-vin13t1:166_0": "82. Yaṁ phalaṁ vā kandamūlaṁ vā pañcahi samaṇakappehi katakappiyaṁ aññampi kappiyabhojanaṁ",
  "tika-vin13t1:166_1": "vā kappiyamaṁsaṁ vā, idaṁ kappiyaṁ nāma, vuttappakāraviparītaṁ akappiyaṁ nāma, tasmiṁ",
  "tika-vin13t1:166_2": "atirittakaraṇaṁ na ruhati, yañca paṭiggahetvā na gahitaṁ, tasmimpi na ruhati, tena",
  "tika-vin13t1:166_3": "vuttaṁ ‘‘kappiyaṁ gahitañcevā’’ti. Uccāritanti kappiyaṁ kāretuṁ āgatena bhikkhunā",
  "tika-vin13t1:166_4": "īsakampi ukkhittaṁ vā apanamitaṁ vāti attho. Hatthapāsato bahi ṭhitaṁ kātuṁ na vaṭṭati,",
  "tika-vin13t1:166_5": "tena vuttaṁ ‘‘hatthapāsaga’’nti. Atirittaṁ karontevanti atirittaṁ karonto ‘‘alametaṁ",
  "tika-vin13t1:166_6": "sabba’’nti vacībhedaṁ katvā evaṁ bhāsatūti attho. ‘‘Alametaṁ sabba’’nti tikkhattuṁ",
  "tika-vin13t1:166_7": "vattabbaṁ, ayaṁ kira āciṇṇo. Vinayadharā kira pana ‘‘sakiṁ eva vattabba’’nti vadanti.",
  "tika-vin13t1:166_8": "Alametaṁ sabbanti idampi vo adhikaṁ, ito aññaṁ na lacchasīti attho.",
  "tika-vin13t1:167_0": "83.Anupasampannahatthaganti kappiyaṁ karontena pana anupasampannassa hatthe ṭhitaṁyeva",
  "tika-vin13t1:167_1": "na kātabbaṁ, taṁ pana aññena bhikkhunā paṭiggahāpetvā tassa hatthe ṭhitaṁ atirittaṁ",
  "tika-vin13t1:167_2": "katvā anupasampannassa dātuṁ vaṭṭati. Attanā āgantvā aññassa hatthe ca pesayitvāpi",
  "tika-vin13t1:167_3": "kāretuṁ labbhateti attho. Taṁ pana atirittakārakaṁ ṭhapetvā añño sabbo pavāritopi",
  "tika-vin13t1:167_4": "appavāritopi bhuñjituṁ labhatīti attho. Sace pavārito paribhuñjati, yathā akatena",
  "tika-vin13t1:167_5": "missaṁ na hoti, tathā mukhañca hatthañca suddhaṁ katvā bhuñjitabbaṁ. Gilānassa bhuttāvasesampi",
  "tika-vin13t1:167_6": "tassa ‘‘ajja vā sve vā khādissatī’’ti āhaṭampi anatirittakataṁ bhuñjituṁ vaṭṭatīti. Pavāraṇāvinicchayo.",
  "tika-vin13t1:168": "Pavāraṇāniddesavaṇṇanā niṭṭhitā.",
  "tika-vin13t1:169": "8. Kālikaniddesavaṇṇanā",
  "tika-vin13t1:170_0": "84. Idāni ye te cattāro kālikā muninā vuttā ‘‘yāvakālikaṁ yāmakālikaṁ sattāhakālikaṁ",
  "tika-vin13t1:170_1": "yāvajīvika’’nti, te dassetuṁ ‘‘kālikā cā’’ti padaṁ uddhaṭaṁ. Tattha (pāci. 254-256;",
  "tika-vin13t1:170_2": "pāci. aṭṭha. 253-256) katame te kālikāti ce, te dassetuṁ ‘‘yāvakālika’’ntiādimāha.",
  "tika-vin13t1:170_3": "Tesu aruṇuggamanato yāva ṭhitamajjhanhikā bhuñjitabbato yāvakālikaṁ. Aruṇuggamanato",
  "tika-vin13t1:170_4": "yāva yāmāvasānā pipāsāya sati pipāsacchedanatthaṁ pātabbato yāmo kālo assāti yāmakālikaṁ.",
  "tika-vin13t1:170_5": "Tena upasametabbe ābādhe sati yāva sattāhā paribhuñjitabbato sattāhakālikaṁ. Ābādhe",
  "tika-vin13t1:170_6": "sati yāvajīvaṁ pariharitvā bhuñjitabbato yāvajīvikaṁ.",
  "tika-vin13t1:171_0": "85. Tesu yāvakālikaṁ dassetuṁ ‘‘piṭṭhaṁ mūlaṁ phalaṁ khajja’’ntiādimāha. Ettha (pāci.",
  "tika-vin13t1:171_1": "248-250; pāci. aṭṭha. 248-249) piṭṭhakhādanīyaṁ nāma sattannaṁ tāva dhaññānaṁ dhaññānulomānaṁ",
  "tika-vin13t1:171_2": "aparaṇṇānañca piṭṭhaṁ panasapiṭṭhaṁ labujapiṭṭhaṁ ambāṭakapiṭṭhaṁ sālapiṭṭhaṁ dhotakatālapiṭṭhaṁ",
  "tika-vin13t1:171_3": "khīravallipiṭṭhañcāti evamādīni tesu tesu janapadesu pakatiāhāravasena manussānaṁ",
  "tika-vin13t1:171_4": "khādanīyatthañca bhojanīyatthañca pharaṇakāni piṭṭhāni yāvakālikāni. Imināva lakkhaṇena",
  "tika-vin13t1:171_5": "mūlakhādanīyādīsupi yāvakālikalakkhaṇaṁ veditabbaṁ, ativitthārabhayena saṁkhittaṁ.",
  "tika-vin13t1:171_6": "Goraso nāma khīradadhitakkaraso. Dhaññabhojananti sānulomāni sattadhaññāni ca pañcavidhabhojanañcāti",
  "tika-vin13t1:171_7": "attho. Yāgusūpappabhutayoti ettha pabhuti-saddena kandakhādanīyaṁ muḷālakhādanīyaṁ",
  "tika-vin13t1:171_8": "matthakakhādanīyaṁ khandhakhādanīyaṁ tacakhādanīyaṁ pattakhādanīyaṁ pupphakhādanīyaṁ",
  "tika-vin13t1:171_9": "aṭṭhikhādanīyaṁ niyyāsakhādanīyanti imāni saṅgahitānīti veditabbāni.",
  "tika-vin13t1:172_0": "Tatridaṁ mukhamattanidassanaṁ – bhisasaṅkhāto padumapuṇḍarīkakando piṇḍālumasālukaādayo",
  "tika-vin13t1:172_1": "vallikando āluvakando tālakandoti evamādi kandakhādanīyaṁ. Padumamuḷālādayo muḷālakhādanīyaṁ.",
  "tika-vin13t1:172_2": "Tālahintālakuntālaketakanāḷikerapūgarukkhakhajjūrīādīnaṁ kaḷīrasaṅkhātā matthakā",
  "tika-vin13t1:172_3": "matthakakhādanīyaṁ. Ucchukhandho nīluppalarattuppalakumudasogandhikānaṁ pupphadaṇḍakānīti",
  "tika-vin13t1:172_4": "evamādi khandhakhādanīyaṁ. Tacakhādanīyaṁ ucchutaco eva eko yāvakāliko, sopi saraso.",
  "tika-vin13t1:172_5": "Mūlakaṁ khārako caccu tambuko taṇḍuleyyakoti evamādi pattakhādanīyaṁ. Mūlakapupphaṁ",
  "tika-vin13t1:172_6": "khārakapupphaṁ caccupupphaṁ tambukapupphanti evamādi pupphakhādanīyaṁ, asokapupphaṁ",
  "tika-vin13t1:172_7": "pana yāvajīvikaṁ. Labujapanasaṭṭhiādi aṭṭhikhādanīyaṁ. Niyyāsakhādanīye yāvakālikaṁ",
  "tika-vin13t1:172_8": "natthi. Ete vuttappakārā yāvakālikā hontīti attho.",
  "tika-vin13t1:173_0": "86. Idāni ‘‘anujānāmi, bhikkhave, aṭṭha pānāni ambapānaṁ jambupānaṁ cocapānaṁ mocapānaṁ",
  "tika-vin13t1:173_1": "madhukapānaṁ muddikapānaṁ sālūkapānaṁ phārusakapāna’’nti (mahāva. 300) evaṁ vuttaṁ",
  "tika-vin13t1:173_2": "aṭṭhavidhaṁ pānakaṁ yāmakālikaṁ nāmāti dassetuṁ ‘‘madhū’’tiādimāha. Tattha (mahāva.",
  "tika-vin13t1:173_3": "aṭṭha. 300) madhujaṁ muddikajaṁ sālūkajaṁ cocajaṁ mocajaṁ ambujaṁ jambujañcāti evamattho",
  "tika-vin13t1:173_4": "gahetabbo. Ettha madhujaṁ nāma madhukānaṁ jātirasena kataṁ, taṁ pana udakasambhinnameva",
  "tika-vin13t1:173_5": "vaṭṭati, suddhaṁ na vaṭṭati. Muddikapānaṁ nāma muddikā udake madditvā parissāvetvā",
  "tika-vin13t1:173_6": "gahitaṁ. Sālūkapānaṁ nāma rattuppalanīluppalādīnaṁ kiñjakkharehi kataṁ. Sesāni pākaṭāneva.",
  "tika-vin13t1:173_7": "Ettha pana sace sayaṁ etāni yāvakālikavatthūni paṭiggahetvā udake madditvā ātape",
  "tika-vin13t1:173_8": "ādiccapākena pacitvā parissāvetvā pānakaṁ karoti, taṁ purebhattameva kappati. Sace",
  "tika-vin13t1:173_9": "anupasampannena kataṁ labhati, tadahupurebhattaṁ sāmisampi vaṭṭati, pacchābhattaṁ",
  "tika-vin13t1:173_10": "nirāmisaparibhogena yāva aruṇuggamanā vaṭṭati. Imāni aṭṭha pānāni sītānipi ādiccapākānipi",
  "tika-vin13t1:173_11": "vaṭṭanti, aggipākāni pana na vaṭṭanti, tasmā ‘‘naggisantatta’’nti vuttaṁ.",
  "tika-vin13t1:174_0": "87. ‘‘Anujānāmi, bhikkhave, sabbaṁ phalarasaṁ ṭhapetvā dhaññaphalarasa’’nti (mahāva.",
  "tika-vin13t1:174_1": "300) vuttattā dhaññaphalaraso pana na vaṭṭati, tena vuttaṁ ‘‘sānulomāni dhaññāni",
  "tika-vin13t1:174_2": "ṭhapetvā’’ti. ‘‘Anujānāmi, bhikkhave, sabbaṁ puppharasaṁ ṭhapetvā madhukapuppharasa’’nti",
  "tika-vin13t1:174_3": "vuttattā madhukapuppharaso ādiccapāko vā hotu aggipāko vā, pacchābhattaṁ na vaṭṭati,",
  "tika-vin13t1:174_4": "tena vuttaṁ ‘‘madhukapupphamaññatrā’’ti.",
  "tika-vin13t1:175_0": "88. ‘‘Anujānāmi, bhikkhave, sabbaṁ pattarasaṁ ṭhapetvā ḍākarasa’’nti vuttattā udakena",
  "tika-vin13t1:175_1": "pakkānampi yāvakālikapattānaṁ raso purebhattameva vaṭṭati, sītodakena madditānaṁ",
  "tika-vin13t1:175_2": "raso yāmakālikaṁ. Tena vuttaṁ ‘‘ṭhapetvā pakkaḍākaja’’nti. Yāvajīvikapaṇṇassa udakena",
  "tika-vin13t1:175_3": "pakkassa raso yāvajīviko hoti.",
  "tika-vin13t1:176": "89. Idāni sattāhakālike dassetuṁ ‘‘sappī’’tiādimāha. Ettha (mahāva. 260) pana –",
  "tika-vin13t1:177": "‘‘Sappinonītatelāni, madhuphāṇitameva ca;",
  "tika-vin13t1:178": "Sattāhakālikā sappi, yesaṁ maṁsamavārita’’nti. –",
  "tika-vin13t1:179_0": "Pāṭho gahetabbo. Evaṁ pana gahite vasā telaggahaṇena gahitāva hoti ‘‘telaṁ nāma tilatelaṁ",
  "tika-vin13t1:179_1": "sāsapatelaṁ madhukatelaṁ eraṇḍatelaṁ vasātela’’nti (pārā. 623; pāci. 260) evaṁ pāḷiyaṁ",
  "tika-vin13t1:179_2": "vitthāritattā. Evaṁ pana aggahetvā vasā ca ‘‘madhuphāṇita’’nti pāṭhe gahite yāvakālikabhūtā",
  "tika-vin13t1:179_3": "vasā sattāhakālikāti āpajjeyya, ‘‘yāni kho pana tāni gilānānaṁ bhikkhūnaṁ paṭisāyanīyāni",
  "tika-vin13t1:179_4": "bhesajjāni, seyyathidaṁ – sappi navanītaṁ telaṁ madhu phāṇita’’nti (pārā. 622) evaṁ",
  "tika-vin13t1:179_5": "pañceva bhagavatā sattāhakālikabhesajjāni anuññātāni, tato uttari chaṭṭhassa sattāhakālikabhesajjassa",
  "tika-vin13t1:179_6": "atthitāpi āpajjati, bhesajjakkhandhakepi bhagavatā ‘‘anujānāmi, bhikkhave, vasāni",
  "tika-vin13t1:179_7": "bhesajjāni acchavasaṁ macchavasaṁ susukāvasaṁ sūkaravasaṁ gadrabhavasaṁ kāle paṭiggahitaṁ",
  "tika-vin13t1:179_8": "kāle nippakkaṁ kāle saṁsaṭṭhaṁ telaparibhogena paribhuñjitu’’nti (mahāva. 262) evaṁ",
  "tika-vin13t1:179_9": "sattāhakālikavasena vasaṁ ananujānitvā tato nibbattatelameva anuññātaṁ, tasmā ‘‘madhuphāṇitameva",
  "tika-vin13t1:179_10": "cā’’ti pāṭhe aggahite pāḷiyā aṭṭhakathāya ca virujjhati. Therena pana uttaravihāravāsīnaṁ",
  "tika-vin13t1:179_11": "khuddasikkhāya āgatanayena vuttaṁ. Tesaṁ pana –",
  "tika-vin13t1:180": "‘‘Sappi navanītaṁ telaṁ, madhu phāṇitapañcamaṁ;",
  "tika-vin13t1:181": "Acchamacchavasādi ca, honti sattāhakālikā’’ti. –",
  "tika-vin13t1:182": "Evamāgataṁ. Amhākaṁ pana visuṁ sattāhakālike āgataṭṭhānaṁ natthīti vadanti, upaparikkhitabbaṁ.",
  "tika-vin13t1:183_0": "Idāni tesu sappiṁ dassetuṁ ‘‘yesaṁ maṁsapavārita’’nti vuttaṁ. ‘‘Sappināma gosappi",
  "tika-vin13t1:183_1": "vā ajikāsappi vā mahiṁ sasappi vā. Yesaṁ maṁsaṁ kappati, tesaṁ sappi, navanītaṁ nāma",
  "tika-vin13t1:183_2": "tesaṁyeva navanīta’’nti (pārā. 623; pāci. 260) pāḷiyaṁ vuttattā navanītaṁ pana gahitanti",
  "tika-vin13t1:183_3": "na vitthāritaṁ , sappi pana purebhattaṁ paṭiggahitaṁ tadahu purebhattaṁ sāmisampinirāmisampi",
  "tika-vin13t1:183_4": "vaṭṭati. Pacchābhattato paṭṭhāya sattāhaṁ nirāmisaṁ paribhuñjitabbaṁ. Sattāhātikkame",
  "tika-vin13t1:183_5": "sace ekabhājane ṭhapitaṁ, ekaṁ nissaggiyaṁ. Sace bahūsu, vatthugaṇanāya nissaggiyapācittiyāni.",
  "tika-vin13t1:183_6": "Pacchābhattaṁ paṭiggahitaṁ sattāhaṁ nirāmisameva vaṭṭati. Sappi tāpentassa sāmaṁpāko",
  "tika-vin13t1:183_7": "na hoti, ‘‘navanītaṁ pana tāpentassa hi sāmaṁpāko na hoti, sāmaṁpakkena pana tena",
  "tika-vin13t1:183_8": "saddhiṁ āmisaṁ na vaṭṭatī’’ti ca ‘‘sace anupasampanno purebhattaṁ paṭiggahitanavanītena",
  "tika-vin13t1:183_9": "sappiṁ katvā deti, purebhattaṁ sāmisaṁ vaṭṭati. Sace sayaṁ karoti, sattāhaṁ nirāmisameva",
  "tika-vin13t1:183_10": "vaṭṭatī’’ti ca samantapāsādikāyaṁ (pārā. aṭṭha. 2.622) navanītamhiyeva sāmaṁpākatā",
  "tika-vin13t1:183_11": "vuttā, na sappimhi. Yaṁ pana kaṅkhāvitaraṇiyaṁ vuttaṁ ‘‘nibbattitasappi vā navanītaṁ",
  "tika-vin13t1:183_12": "vā pacituṁ vaṭṭatī’’ti, ‘‘taṁ pana tadahu purebhattampi sāmisaṁ paribhuñjituṁ na",
  "tika-vin13t1:183_13": "vaṭṭatī’’ti (kaṅkhā. aṭṭha. bhesajjasikkhāpadavaṇṇanā) ca, tattha yāvakālikavatthunā",
  "tika-vin13t1:183_14": "asammissaṁ sudhotaṁ navanītaṁ sandhāya ‘‘pacituṁ vaṭṭatī’’ti vuttaṁ. Sayaṁpacitasattāhakālikena",
  "tika-vin13t1:183_15": "saddhiṁ yadi āmisaṁ bhuñjati, taṁ āmisaṁ sayaṁpakkasattāhakālikena missitaṁ attano",
  "tika-vin13t1:183_16": "yāvakālikabhāvaṁ sattāhakālikena gaṇhāpeti, tathā ca sati yāvakālikaṁ apakkampi sayaṁpakkabhāvaṁ",
  "tika-vin13t1:183_17": "upagacchatīti ‘‘sāmisaṁ paribhuñjituṁ na vaṭṭatī’’ti vuttaṁ. Yathā sayaṁpakkasattāhakālikavasātelaṁ",
  "tika-vin13t1:183_18": "sayaṁbhajjitasāsapādiyāvajīvikavatthūnaṁ telañca sāmisaṁ tadahu purebhattampi na",
  "tika-vin13t1:183_19": "vaṭṭati, tathā navanītasappīti veditabbaṁ. Vakkhati ca ācariyo –",
  "tika-vin13t1:184": "‘‘Yāvakālikaādīni, saṁsaṭṭhāni sahattanā. Gāhāpayanti sabbhāva’’nti ca,",
  "tika-vin13t1:185": "‘‘Teheva bhikkhunā pakkaṁ, kappate yāvajīvikaṁ;",
  "tika-vin13t1:186": "Nirāmisañca sattāhaṁ, sāmise sāmapākatā’’ti ca.",
  "tika-vin13t1:187_0": "Yā pana samantapāsādikāyaṁ navanītamhi sāmaṁpākatā vuttā, sā takkādisammissaṁ adhotanavanītaṁ",
  "tika-vin13t1:187_1": "sandhāya vuttā. Tasmā viññūnaṁ samantapāsādikāpi kaṅkhāvitaraṇīpi samenti, taṁ navanītaṁ",
  "tika-vin13t1:187_2": "sandhāya vuttanti ācariyā vadanti. Idameva yuttaṁ. Yadi sappimhi sāmaṁpākatā hoti,",
  "tika-vin13t1:187_3": "avassaṁyeva samantapāsādikāyaṁ vucceyya, tattha pana ‘‘sappi tāva purebhattaṁ paṭiggahitaṁ,",
  "tika-vin13t1:187_4": "tadahu purebhattaṁ sāmisampi nirāmisampi paribhuñjituṁ vaṭṭatī’’ti (pārā. aṭṭha.",
  "tika-vin13t1:187_5": "2.622) hi vuttaṁ, na pacanavidhānaṁ. Manussasappinavanītānaṁ, aññesampi hatthiassādīnaṁ",
  "tika-vin13t1:187_6": "akappiyamaṁsasappinavanītānaṁ sattāhātikkame dukkaṭaṁ. Kiṁ pana taṁ paribhuñjituṁ",
  "tika-vin13t1:187_7": "vaṭṭatīti? Āma vaṭṭati. Kasmā? Paṭikkhepābhāvā ca sabbaaṭṭhakathāsu anuññātattā ca.",
  "tika-vin13t1:187_8": "‘‘Yesaṁ maṁsaṁ kappati, tesaṁ sappi, navanīta’’nti (pārā. 623) idaṁ pana nissaggiyavatthuṁ",
  "tika-vin13t1:187_9": "dassetuṁ vuttaṁ, na aññesaṁ vāraṇatthāya.",
  "tika-vin13t1:188_0": "90. Idāni telaṁ dassetuṁ ‘‘telaṁ tilavaseraṇḍamadhusāsapasambhava’’ntiādimāha. Ettha",
  "tika-vin13t1:188_1": "tilādīhi sambhavaṁ nibbattaṁ telanti sambandho. Ettha (pārā. aṭṭha. 1.100) pana purebhattaṁ",
  "tika-vin13t1:188_2": "tile paṭiggahetvā katatelaṁ purebhattaṁ sāmisampi vaṭṭati, pacchābhattato paṭṭhāya",
  "tika-vin13t1:188_3": "savatthukappaṭiggahitattā anajjhoharaṇīyaṁ. Pacchābhattaṁ paṭiggahetvā katatelaṁ",
  "tika-vin13t1:188_4": "anajjhoharaṇīyaṁ, sīsamakkhanādīsu upanetabbaṁ. Eraṇḍamadhukasāsapaṭṭhīni paṭiggahetvā",
  "tika-vin13t1:188_5": "sace tāni bhajjitvā telaṁ karoti, tadahu purebhattampi sāmisaṁ na vaṭṭati, sāmaṁpākatā",
  "tika-vin13t1:188_6": "hoti. Sace abhajjitvā karoti, tadahu purebhattaṁ sāmisampi vaṭṭati, pacchābhattato",
  "tika-vin13t1:188_7": "paṭṭhāya nirāmisameva vaṭṭati, paribhuñjitabbavatthūnaṁ yāvajīvikattā savatthukappaṭiggahaṇe",
  "tika-vin13t1:188_8": "doso natthīti. Telaggahaṇatthāya eraṇḍakaṭṭhiādīni paṭiggahetvā sattāhaṁ atikkāmayato",
  "tika-vin13t1:188_9": "dukkaṭaṁ. Tathā pāḷiyaṁ anāgatāni adassitāni kosambakakusumbhādīnaṁ telāni.",
  "tika-vin13t1:189_0": "Idāni madhuvikatiṁ dassetuṁ ‘‘khuddābhamaramadhukari-makkhikāhi kata’’nti vuttaṁ.",
  "tika-vin13t1:189_1": "Tattha (pārā. aṭṭha. 2.623) khuddāti khuddamakkhikā. Bhamarāti mahābhamaramakkhikā",
  "tika-vin13t1:189_2": ". Daṇḍakesu madhukarā madhukarimakkhikā nāma. Etāhi tīhi makkhikāhi kataṁ madhu nāmāti",
  "tika-vin13t1:189_3": "attho. ‘‘Madhu nāma makkhikāmadhū’’ti pāḷiyaṁ (pārā. 623; pāci. 260) vuttattā aññehi",
  "tika-vin13t1:189_4": "tumbaṭakādīhi kataṁ sattāhakālikaṁ na hotīti veditabbaṁ.",
  "tika-vin13t1:190_0": "Idāni phāṇitaṁ dassetuṁ ‘‘rasādiucchuvikati, pakkāpakkā ca phāṇita’’nti āha. Pakkā",
  "tika-vin13t1:190_1": "ca apakkā ca rasādiucchuvikati phāṇitanti attho. Madhukapupphaphāṇitaṁ purebhattaṁ",
  "tika-vin13t1:190_2": "sāmisaṁ vaṭṭati, pacchābhattato paṭṭhāya sattāhaṁ nirāmisameva vaṭṭati. Tassa sattāhātikkame",
  "tika-vin13t1:190_3": "dukkaṭaṁ. Ciñcaphāṇitañca ambaphāṇitañca yāvakālikameva.",
  "tika-vin13t1:191_0": "91. Idāni etesu vasātelassa odissa anuññātattā taṁ visuṁ uddharitvā dassetuṁ ‘‘savatthupakkā",
  "tika-vin13t1:191_1": "sāmaṁ vā’’tiādimāha. Sattavidhañhi (pārā. aṭṭha. 2.623) odissaṁ nāma byādhodissaṁ",
  "tika-vin13t1:191_2": "puggalodissaṁ kālodissaṁ samayodissaṁ desodissaṁ vasodissaṁ bhesajjodissanti.",
  "tika-vin13t1:192_0": "Tattha ‘‘anujānāmi, bhikkhave, amanussikābādhe āmakamaṁsaṁ āmakalohita’’nti (mahāva.",
  "tika-vin13t1:192_1": "264) vuttaṁ, idaṁ byādhodissaṁ nāma. Ettha pana kālepi vikālepi kappiyākappiyamaṁsalohitaṁ",
  "tika-vin13t1:192_2": "vaṭṭati. ‘‘Anujānāmi, bhikkhave, romanthakassa romanthana’’nti (cūḷava. 273) evaṁ",
  "tika-vin13t1:192_3": "anuññātaṁ puggalodissaṁ nāma. ‘‘Anujānāmi, bhikkhave, cattāri mahāvikaṭāni dātuṁ",
  "tika-vin13t1:192_4": "gūthaṁ muttaṁ chārikaṁ mattika’’nti (mahāva. 268) evaṁ sappadaṭṭhakāle appaṭiggahitakaṁ",
  "tika-vin13t1:192_5": "anuññātaṁ kālodissaṁ nāma. Gaṇabhojanādi samayodissaṁ nāma. Gaṇaṅgaṇūpāhanāni desodissaṁ",
  "tika-vin13t1:192_6": "nāma. Vasodissaṁ nāma ‘‘anujānāmi, bhikkhave, vasāni bhesajjānī’’ti (mahāva. 262)",
  "tika-vin13t1:192_7": "evaṁ vasānāmena anuññātaṁ. Taṁ ṭhapetvā manussavasaṁ sabbesaṁ kappiyākappiyavasānaṁ",
  "tika-vin13t1:192_8": "telaṁ taṁtadatthikānaṁ telaparibhogena paribhuñjituṁ vaṭṭati. Bhesajjodissaṁ nāma",
  "tika-vin13t1:192_9": "‘‘anujānāmi, bhikkhave, tāni pañca bhesajjānī’’ti (mahāva. 261) evaṁ bhesajjanāmena",
  "tika-vin13t1:192_10": "vuttāni sappiādīni pañca.",
  "tika-vin13t1:193_0": "Yathā pana khīradadhiādīhi pakkatelaṁ pacchābhattaṁ na vaṭṭati, na evamidaṁ. Idaṁ",
  "tika-vin13t1:193_1": "pana telaṁ savatthukapakkampi vaṭṭati, taṁ dassetuṁ ‘‘savatthupakkā sāmaṁ vā’’ti",
  "tika-vin13t1:193_2": "vuttaṁ. Vasaṁ oloketvā ‘‘savatthupakkā’’ti vuttaṁ. Sāmaṁ pakkā vāti attho. Yathā",
  "tika-vin13t1:193_3": "savatthukappaṭiggahitattā sāmaṁpakkattā dadhiādīhi pakkatelaṁ attanā kataṁ purebhattampi",
  "tika-vin13t1:193_4": "na vaṭṭati, na evamidaṁ. Idaṁ pana attanā savatthukapakkampi purebhattampi pacchābhattampi",
  "tika-vin13t1:193_5": "vaṭṭatīti attho. Ettha pana kāraṇūpacārena vasātelaṁ ‘‘vasā’’ti vuttaṁ.",
  "tika-vin13t1:194_0": "Kāleti purebhattakāle parehi vā attanā vā pakkāti attho. Pacchābhattaṁ pana pacituṁ",
  "tika-vin13t1:194_1": "na vaṭṭati ‘‘kāle paṭiggahitaṁ kāle nippakkaṁ kāle saṁsaṭṭha’’nti (mahāva. 262) vuttattā.",
  "tika-vin13t1:194_2": "Tasmā ‘‘kāle’’ti vuttaṁ. Yo pana vikāle paṭiggahetvā vikāle pacitvā vikāle parissāvetvā",
  "tika-vin13t1:194_3": "paribhuñjati, so tīṇi dukkaṭāni āpajjati.",
  "tika-vin13t1:195_0": "Amānusāti ettha (mahāva. 262) pana acchavasādīnaṁ anuññātattā ṭhapetvā manussavasaṁ",
  "tika-vin13t1:195_1": "sabbesaṁ akappiyamaṁsānaṁ vasā anuññātāti veditabbā. Maṁsesu hi manussahatthimaṁsādīni",
  "tika-vin13t1:195_2": "dasa maṁsāni paṭikkhittāni, vasā pana ekā manussavasā eva.",
  "tika-vin13t1:196_0": "Anupasampannena (pārā. aṭṭha. 2.623) katanibbaṭṭitavasātelaṁ purebhattaṁ paṭiggahitaṁ",
  "tika-vin13t1:196_1": "purebhattaṁ sāmisampi vaṭṭati, pacchābhattato paṭṭhāya sattāhaṁ nirāmisameva vaṭṭati.",
  "tika-vin13t1:196_2": "Yaṁ panettha sukhumarajasadisaṁ maṁsaṁ vā nhāru vā aṭṭhi vā lohitaṁ vā, taṁ abbohārikaṁ.",
  "tika-vin13t1:196_3": "Sace sayaṁ karoti, purebhattaṁ paṭiggahetvā pacitvā parissāvetvā sattāhaṁ nirāmisameva",
  "tika-vin13t1:196_4": "paribhuñjitabbaṁ. Nirāmisaparibhogañhi sandhāya idaṁ vuttaṁ ‘‘kāle paṭiggahitaṁ kāle",
  "tika-vin13t1:196_5": "nippakkaṁ kāle saṁsaṭṭhaṁ telaparibhogena paribhuñjitu’’nti (mahāva. 262). Aññesanti",
  "tika-vin13t1:196_6": "sappiādīnaṁ. Vatthunti yāvakālikabhūtaṁ vatthuṁ. Yāvakālikavatthūnaṁ vatthuṁ na paceti sambandho.",
  "tika-vin13t1:197_0": "92. Idāni yāvajīvikavikatiṁ dassetuṁ ‘‘haliddī’’tiādi vuttaṁ. Tatthāyamanuttānapadattho",
  "tika-vin13t1:197_1": "(mahāva. 263; pāci. aṭṭha. 248-249) – pañcamūlādikañcāpīti ettha dvipañcamūlena saddhiṁ",
  "tika-vin13t1:197_2": "aññānipi taggatikāni mūlabhesajjāni gahitānīti ñātabbaṁ.",
  "tika-vin13t1:198_0": "93-5. Biḷaṅgādīni phalabhesajjāni. Tattha (mahāva. 263) goṭṭhaphalanti madanaphalanti",
  "tika-vin13t1:198_1": "vadanti. Kappāsādīnaṁ paṇṇanti sambandho. Ime pana vuttappakārā mūlabhesajjaphalabhesajjapaṇṇabhesajjavasena",
  "tika-vin13t1:198_2": "vuttā sabbe kappiyā. Imesaṁ pupphaphalapaṇṇamūlā sabbepi kappiyā yāvajīvikāyeva.",
  "tika-vin13t1:198_3": "Ṭhapetvā ucchuniyyāsaṁ sabbo ca niyyāso sarasañca ucchujaṁ tacaṁ ṭhapetvā sabbo ca tacoti sambandho.",
  "tika-vin13t1:199": "96. Madhunā (pārā. aṭṭha. 2.623) amakkhitaṁ suddhasitthañca. Madhumakkhitaṁ pana sattāhakālikameva. Yañca kiñcīti odanaṁ maṁsaṁ aṭṭhiādīnīti attho.",
  "tika-vin13t1:200_0": "97. ‘‘Yāni vā panaññānipi atthi neva khādanīye khādanīyatthaṁ pharanti, na bhojanīye",
  "tika-vin13t1:200_1": "bhojanīyatthaṁ pharanti, tāni paṭiggahetvā yāvajīvaṁ pariharituṁ, sati paccaye paribhuñjituṁ",
  "tika-vin13t1:200_2": ", asati paccaye paribhuñjantassa āpatti dukkaṭassā’’ti (mahāva. 263) vuttattā ‘‘āhāratthamasādhentaṁ,",
  "tika-vin13t1:200_3": "sabbaṁ taṁ yāvajīvika’’nti vuttaṁ.",
  "tika-vin13t1:201": "98.Sabbassāti gilānassāpi agilānassapīti attho. Kālikattayanti yāvakālikaṁ vajjetvā avasesaṁ sati paccaye vikāle kappatīti attho.",
  "tika-vin13t1:202_0": "99.Janayantubhoti janayanti ubho. Kiṁ vuttaṁ hoti? Yāvakālikayāmakālikasaṅkhātā ubho",
  "tika-vin13t1:202_1": "kālikā attano kālamatikkamitvā paribhuttā pācittiṁ janayantīti attho. Kiñca bhiyyo",
  "tika-vin13t1:202_2": "(mahāva. 274; mahāva. aṭṭha. 274; kaṅkhā. aṭṭha. sannidhikārakasikkhāpadavaṇṇanā)",
  "tika-vin13t1:202_3": "– ubhopi panete akappiyakuṭiyaṁ vuttā antovutthaṁ dukkaṭañca, punadivase paribhuñjato",
  "tika-vin13t1:202_4": "sannidhiṁ pācittiyañca janayantīti attho.",
  "tika-vin13t1:203": "100.Anāruḷheti pāḷiyaṁ anāgate manussasappiādimhīti attho.",
  "tika-vin13t1:204_0": "101.Nissaṭṭhaladdhanti (pārā. 624) vinayakammaṁ katvā puna laddhanti attho. Vikappentassa",
  "tika-vin13t1:204_1": "sattāheti sattāhabbhantare sāmaṇerassa ‘‘idaṁ sappiṁ tela’’ntiādinā nayena nāmaṁ",
  "tika-vin13t1:204_2": "gahetvā ‘‘tuyhaṁ vikappemī’’ti vā ‘‘itthannāmassa vikappemī’’ti vā sammukhāpi vā",
  "tika-vin13t1:204_3": "parammukhāpi vā vikappentassa anāpattīti sambandho. Pāḷiyaṁ pana ‘‘anāpatti antosattāhe",
  "tika-vin13t1:204_4": "adhiṭṭheti, vissajjeti, nassati, vinassati, ḍayhati, acchinditvā gaṇhanti, vissāsaṁ",
  "tika-vin13t1:204_5": "gaṇhantī’’ti (pārā. 625) ettakameva vuttaṁ, ‘‘vikappemī’’ti idaṁ pana natthi. Kiñcāpi",
  "tika-vin13t1:204_6": "natthi, atha kho ‘‘anadhiṭṭhite adhiṭṭhitasaññī nissaggiyaṁ pācittiyaṁ, avikappite",
  "tika-vin13t1:204_7": "vikappitasaññī nissaggiyaṁ pācittiya’’nti (pārā. 624) āpattivāre āgatattā therena",
  "tika-vin13t1:204_8": "dassitaṁ. Taṁ dassentenāpi sace upasampannassa vikappeti, attano eva santakaṁ hoti,",
  "tika-vin13t1:204_9": "paṭiggahaṇampi na vijahati, tasmā upasampannavasena adassetvā anupasampannavasena",
  "tika-vin13t1:204_10": "dassitaṁ. Tassa hi vikappite paṭiggahaṇampi vijahati, āpattipi na hotīti. Adhiṭṭhatoti",
  "tika-vin13t1:204_11": "abbhañjanādīni adhiṭṭhahantassa anāpattīti attho. Sace pana sattāhabbhantare nirapekkho",
  "tika-vin13t1:204_12": "hutvā anupasampannassa pariccajati, pariccattattā anāpatti, itarassa ca appaṭiggahitattā",
  "tika-vin13t1:204_13": "ubhinnampi kāyikaparibhogo vaṭṭati. Anissaggiyattā pana bāhiraparibhogena vaṭṭati.",
  "tika-vin13t1:204_14": "‘‘Tāni paṭiggahetvā sattāhaparamaṁ sannidhikārakaṁ paribhuñjitabbānī’’ti (pārā. 623)",
  "tika-vin13t1:204_15": "evaṁ niyametvā anuññātattā vuttaṁ ‘‘aññassa dadatopi ca anāpattī’’ti.",
  "tika-vin13t1:205": "102.Sabbhāvanti attano sabhāvaṁ. Yasmā gāhāpayanti, tasmā evamudīritanti vuttanti attho. Idāni vakkhamānaṁ sandhāya ‘‘eva’’nti vuttaṁ.",
  "tika-vin13t1:206_0": "103-5.Sattāhaṁ yāvajīvikanti (mahāva. 305; mahāva. aṭṭha. kaṅkhā. aṭṭha. sannidhikārakasikkhāpadavaṇṇanā)",
  "tika-vin13t1:206_1": "sattāhakālikañca yāvajīvikañcāti attho. Kiṁ vuttaṁ hoti? Sattāhakālikayāvajīvikadvayaṁ",
  "tika-vin13t1:206_2": "sesakālikasammissaṁ sambhinnarasaṁ katvā paribhuñjato sannidhipācitti hotīti udīritanti.",
  "tika-vin13t1:206_3": "Tadahu paṭiggahitaṁ tadahevāti attho. Sesanti sattāhakālikayāvajīvikadvayaṁ. Itaranti",
  "tika-vin13t1:206_4": "yāvajīvikaṁ. Pure paṭiggahitaṁ vā hotu, tadahu vā paṭiggahitaṁ, yāvajīvikaṁ sattāhakālikena",
  "tika-vin13t1:206_5": "sattāhaṁ kappatīti veditabbaṁ. ‘‘Yāvakālikena, bhikkhave, yāmakālikaṁ, sattāhakālikaṁ,",
  "tika-vin13t1:206_6": "yāvajīvikaṁ tadahu paṭiggahitaṁ kāle kappati, no vikāle. Yāmakālikena, bhikkhave,",
  "tika-vin13t1:206_7": "sattāhakālikaṁ, yāvajīvikaṁ tadahu paṭiggahitaṁ yāme kappati, yāmātikkante na kappati.",
  "tika-vin13t1:206_8": "Sattāhakālikena, bhikkhave, yāvajīvikaṁ paṭiggahitaṁ sattāhaṁ kappati, sattāhātikkante",
  "tika-vin13t1:206_9": "na kappatī’’ti hi bhesajjakkhandhake (mahāva. 305) vuttaṁ. Ettha pana ‘‘tadahu paṭiggahita’’nti",
  "tika-vin13t1:206_10": "visesavacanassa natthitāya pure paṭiggahitampi vaṭṭatīti siddhanti. Kālikavinicchayo.",
  "tika-vin13t1:207": "Kālikaniddesavaṇṇanā niṭṭhitā.",
  "tika-vin13t1:208": "9. Paṭiggāhaniddesavaṇṇanā",
  "tika-vin13t1:209_0": "106. Idāni ‘‘paṭiggāho’’ti padaṁ vitthāretuṁ ‘‘dātukāmābhihāro cā’’tiādi āraddhaṁ.",
  "tika-vin13t1:209_1": "Tattha dātukāmassa abhihāro dātukāmābhihāro. Etena aññassa patte pakkhipituṁ ālulentassa",
  "tika-vin13t1:209_2": "phusitāni uṭṭhahitvā aññassa patte sace patanti, paṭiggahaṇaṁ na ruhatīti dīpitaṁ",
  "tika-vin13t1:209_3": "hoti. Eraṇakkhamanti thāmamajjhimena purisena ukkhipanakkhamaṁ, tato mahante paṭiggahaṇaṁ",
  "tika-vin13t1:209_4": "na ruhati. Tidhā denteti kāyakāyappaṭibaddhanissaggiyānaṁ vasena tidhā dente. Tassa",
  "tika-vin13t1:209_5": "bhikkhuno kāyakāyappaṭibaddhehi dvidhā gāhoti attho. Pañcaṅgo evaṁ pañcaṅgevaṁ. Dātukāmābhihāro",
  "tika-vin13t1:209_6": "ekaṁ, hatthapāso ekaṁ, eraṇakkhamatā ekaṁ, devamanussatiracchānagatesu ekena tidhā",
  "tika-vin13t1:209_7": "dānamekaṁ, dvidhā gāho ekanti evaṁ pañcaṅgāni honti.",
  "tika-vin13t1:210_0": "107. Idāni yena kāyappaṭibaddhena paṭiggahaṇaṁ na ruhati, taṁ dassetuṁ ‘‘asaṁhāriye’’tiādimāha.",
  "tika-vin13t1:210_1": "Khāṇuke (pāci. aṭṭha. 265) bandhitvā ṭhapitamañcādimhi vā phalake vā pāsāṇe vā asaṁhāriye",
  "tika-vin13t1:210_2": "na ruhatīti attho. Tatthajāte paduminipaṇṇe vā kiṁsukapaṇṇādimhi vā na vaṭṭati, sukhume",
  "tika-vin13t1:210_3": "ciñcaādīnaṁ paṇṇe vā na ruhati, yañca majjhimapuriso sandhāretuṁ na sakkoti, tasmiṁ",
  "tika-vin13t1:210_4": "asayhabhāre ca paṭiggaho na ruhatīti attho.",
  "tika-vin13t1:211_0": "108. Idāni paṭiggahaṇavijahanaṁ dassetuṁ ‘‘sikkhāmaraṇaliṅgehī’’tiādi āraddhaṁ. Tatthāyaṁ",
  "tika-vin13t1:211_1": "piṇḍattho – sikkhāpaccakkhānena ca maraṇena ca liṅgaparivattanena ca ‘‘na taṁ dāni",
  "tika-vin13t1:211_2": "paribhuñjissāmī’’ti vā ‘‘na puna paṭiggahetvā paribhuñjissāmī’’ti vā evaṁ anapekkhavissajjanena",
  "tika-vin13t1:211_3": "ca corādīhi vā acchedā ca anupasampannassa dānā ca gāho paṭiggāho upasammati vijahatīti.",
  "tika-vin13t1:211_4": "Bhikkhuniyā pana sikkhāpaccakkhānassa abhāvā vibbhamanena ca vijahatīti gahetabbaṁ.",
  "tika-vin13t1:212": "109-110",
  "tika-vin13t1:213_0": ". Idāni paṭiggahetvā paribhuñjitabbaṁ dassetuṁ ‘‘appaṭiggahitaṁ sabba’’ntiādi vuttaṁ.",
  "tika-vin13t1:213_1": "Tassattho (kaṅkhā. aṭṭha. dantaponasikkhāpada) – catukālikapariyāpannaṁ antamaso",
  "tika-vin13t1:213_2": "rajareṇumpi appaṭiggahetvā sabbaṁ paribhuñjato pācitti. Idāni appaṭiggahetvā paribhuñjitabbaṁ",
  "tika-vin13t1:213_3": "dassetuṁ ‘‘suddhañca nātibahala’’ntiādi vuttaṁ. Tattha suddhañcāti aññesaṁ rasena",
  "tika-vin13t1:213_4": "asammissaṁ. Himodakasamuddodakādīsu paṭiggahaṇakiccaṁ natthi. Loṇañca assu ca loṇassu.",
  "tika-vin13t1:213_5": "Ettha loṇaṁ nāma sarīre uṭṭhitaṁ. Etāni pana sabbāni avicchinnāneva kappanti, netarāni.",
  "tika-vin13t1:214_0": "111. Idāni anaṅgalaggānipi dassetuṁ ‘‘gūthamattikamuttānī’’tiādimāha. Tathāvidheti",
  "tika-vin13t1:214_1": "tathāvidhe kāle, sappadaṭṭhakāleti attho. Aññesaṁ pana appaṭiggahitaṁ anaṅgalaggaṁ",
  "tika-vin13t1:214_2": "na vaṭṭati. Kasmā ? ‘‘Anujānāmi, bhikkhave, yaṁ karonto paṭiggaṇhāti, sveva paṭiggaho",
  "tika-vin13t1:214_3": "kato, na puna paṭiggahetabbo’’ti (mahāva. 268) vuttattā.",
  "tika-vin13t1:215_0": "112.Durūpaciṇṇeti dupparāmaṭṭhe phalikarukkhavalliādiṁ cālentassa vā āmisabharitabhājanaṁ",
  "tika-vin13t1:215_1": "appaṭiggahitaṁ parāmasantassa vā durūpaciṇṇadukkaṭaṁ hotīti attho. Rajokiṇṇeti bhikkhāya",
  "tika-vin13t1:215_2": "carantassa patte patitarajaṁ appaṭiggahetvā puna bhikkhaṁ gaṇhato vinayadukkaṭaṁ",
  "tika-vin13t1:215_3": "hotīti attho. Athuggahappaṭiggaheti atha uggahappaṭiggahe, attanā eva uggahetvā gahiteti",
  "tika-vin13t1:215_4": "attho. Akappiyakuṭiyaṁ antovutthe ca yattha katthaci bhikkhunā sayaṁpakke ca attanā",
  "tika-vin13t1:215_5": "vā parena vā akappiyakuṭiyaṁ antopakke cāti sabbattha dukkaṭanti adhippāyo. Paṭiggāhavinicchayo.",
  "tika-vin13t1:216": "Paṭiggāhaniddesavaṇṇanā niṭṭhitā.",
  "tika-vin13t1:217": "10. Akappiyamaṁsaniddesavaṇṇanā",
  "tika-vin13t1:218_0": "113. Idāni maṁsesu paṭipajjitabbākāraṁ dassetuṁ ‘‘maṁsesu ca akappiya’’nti uddhaṭaṁ.",
  "tika-vin13t1:218_1": "Akappiyamaṁsamhi dassite kappiyamaṁsaṁ dassitameva hoti pārisesanayena. Uragassa",
  "tika-vin13t1:218_2": "cāti ettha sabbopi urago na kappati.",
  "tika-vin13t1:219_0": "114. Ettāvatā jātivasena dasavidhampi akappiyamaṁsaṁ dassetvā idāni kappiyamaṁsesupi",
  "tika-vin13t1:219_1": "akappiyavidhiṁ dassetuṁ ‘‘uddissakatamaṁsañca, yañca appaṭivekkhita’’nti vuttaṁ.",
  "tika-vin13t1:219_2": "Tattha pañcasu sahadhammikesu yassa kassaci yaṁ kiñci uddissa kataṁ uddissakataṁ",
  "tika-vin13t1:219_3": "nāma, taṁ pana jānitvā paribhuñjituṁ sabbesampi na vaṭṭati, ajānantānaṁ anāpatti.",
  "tika-vin13t1:219_4": "Macchesupi eseva nayo. Appaṭivekkhitanti anupaparikkhitaṁ, anāpucchitanti attho.",
  "tika-vin13t1:219_5": "‘‘Na bhikkhave appaṭivekkhitvā maṁsaṁ paribhuñjitabbaṁ, yo paribhuñjeyya, āpatti",
  "tika-vin13t1:219_6": "dukkaṭassā’’ti (mahāva. 281) vuttaṁ. Macchesu pana āpucchanakiccaṁ natthi akappiyamacchānaṁ",
  "tika-vin13t1:219_7": "natthitāyāti vadanti. Idāni etesu āpattibhedaṁ dassetuṁ ‘‘thullaccaya’’ntiādimāha.",
  "tika-vin13t1:219_8": "Taṁ sabbaṁ (kaṅkhā. aṭṭha. sannidhikārakasikkhāpadavaṇṇanā) uttānameva.",
  "tika-vin13t1:220_0": "115. Idāni na kevalaṁ imesaṁ manussādīnaṁ maṁsameva akappiyaṁ, aṭṭhiādīnipi akappiyānīti",
  "tika-vin13t1:220_1": "dassetuṁ ‘‘aṭṭhīpī’’tiādi vuttaṁ. Tattha (mahāva. aṭṭha 281) lomampesanti lomampi",
  "tika-vin13t1:220_2": "esaṁ akappiyamaṁsavatthūnanti attho. Sacittakaṁ vāti etesu pana uddissakatameva sacittakaṁ,",
  "tika-vin13t1:220_3": "sesā acittakāti. Akappiyamaṁsavinicchayo.",
  "tika-vin13t1:221": "Akappiyamaṁsaniddesavaṇṇanā niṭṭhitā.",
  "tika-vin13t1:222": "11. Nissaggiyaniddesavaṇṇanā",
  "tika-vin13t1:223_0": "116-7. Idāni accoḷārikānaṁ vasena dassetuṁ ‘‘arūpiya’’ntiādi āraddhaṁ. Aññathāpi",
  "tika-vin13t1:223_1": "yutti pariyesitabbā. Tatthāyaṁ saṅkhepattho (pārā. 591; pārā. aṭṭha. 2.589; kaṅkhā.",
  "tika-vin13t1:223_2": "aṭṭha. jātarupasikkhāpadavaṇṇanā) – yo rūpiyena arūpiyañca parivatteyya, yo ca itarena",
  "tika-vin13t1:223_3": "ca arūpiyena rūpiyaṁ parivatteyya, tassa nissaggiyaṁ hotīti.",
  "tika-vin13t1:224_0": "Idāni rūpiyañca arūpiyañca dassetuṁ ‘‘idha rūpiya’’ntiādi āraddhaṁ. Ettha (pārā.",
  "tika-vin13t1:224_1": "589; kaṅkhā. aṭṭha. jātarupasikkhāpadavaṇṇanā) sajjhu siṅgīti sajjhūti rajataṁ. Siṅgīti",
  "tika-vin13t1:224_2": "suvaṇṇaṁ. Tambalohādīhi vā dārūhi vā paṇṇehi vā lākhāya vā rūpaṁ samuṭṭhāpetvā vā",
  "tika-vin13t1:224_3": "asamuṭṭhāpetvā vā kataṁ cammabījamayampiyaṁ yaṁ dese vohāraṁ gacchati, idaṁ vohārūpagamāsakaṁ",
  "tika-vin13t1:224_4": "nāma. Idamidha rūpiyanti adhippetaṁ. Vatthādi ca muttādi ca vatthamuttādi. Itaranti",
  "tika-vin13t1:224_5": "arūpiyaṁ kappiyavatthuñca dukkaṭavatthuñca. Kiṁ vuttaṁ hoti? Vatthaṁ suttaṁ phālo",
  "tika-vin13t1:224_6": "paṭako kappāso anekappakāraṁ aparaṇṇaṁ sappi navanītaṁ telaṁ madhu phāṇitādibhesajjañcāti",
  "tika-vin13t1:224_7": "idaṁ kappiyavatthu nāma. Muttā maṇi veḷuriyo saṅkhosilā pavāḷaṁ lohitaṅgo masāragallaṁ",
  "tika-vin13t1:224_8": "satta dhaññāni dāsī dāso khettaṁ vatthu pupphārāmaphalārāmādayoti idaṁ dukkaṭavatthu",
  "tika-vin13t1:224_9": "nāma, tadubhayaṁ arūpiyaṁ nāmāti vuttaṁ hoti.",
  "tika-vin13t1:225_0": "118. Ettāvatā rūpiyasaṁvohāraṁ dassetvā idāni kayavikkayaṁ dassetuṁ ‘‘imaṁ gahetvā’’tiādimāha",
  "tika-vin13t1:225_1": ". Tattha imanti taṇḍulādikaṁ kappiyabhaṇḍaṁ gahetvā vā odanādiṁ bhutvā vā ‘‘imaṁ",
  "tika-vin13t1:225_2": "vatthādikaṁ kappiyabhaṇḍaṁ dehi, imaṁ rajanapacanādikaṁ kara, rajanakaṭṭhādimā naya,",
  "tika-vin13t1:225_3": "imaṁ vā tava demi, tvaṁ pana imañca imañca āhara, kara, dehī’’ti evaṁ kayavikkaye",
  "tika-vin13t1:225_4": "samāpanne nissaggīti sambandho.",
  "tika-vin13t1:226_0": "119. Idāni pariṇāmavasena āpattibhedaṁ dassetuṁ ‘‘attano’’tiādi āraddhaṁ. Tatrāyaṁ",
  "tika-vin13t1:226_1": "piṇḍattho (pārā. 659; pārā. aṭṭha. 2.658; kaṅkhā. aṭṭha. pariṇatasikkhāpadavaṇṇanā)",
  "tika-vin13t1:226_2": "– saṅghassa vā aññassa vā nataṁ pariṇataṁ lābhaṁ labhitabbaṁ cīvarādipaccayaṁ attano",
  "tika-vin13t1:226_3": "vā aññassa vā pariṇāmeyya, nissaggiyaādīni hontīti. Kathaṁ? Yo pana mātusantakampi",
  "tika-vin13t1:226_4": "saṅghassa pariṇataṁ attano pariṇāmeti, nissaggiyaṁ. Aññassa puggalassa pariṇāmeti,",
  "tika-vin13t1:226_5": "suddhikapācittiyaṁ. Aññassa saṅghassa vā cetiyassa vā pariṇāmeti, dukkaṭaṁ. Yo pana",
  "tika-vin13t1:226_6": "aññapuggalassa vā cetiyassa vā pariṇataṁ attano vā aññapuggalassa vā saṅghassa vā",
  "tika-vin13t1:226_7": "aññacetiyassa vā pariṇāmeti, tassāpi dukkaṭamevāti.",
  "tika-vin13t1:227_0": "120. Yo pana nissaggiṁ nissajjitabbaṁ anissajjitvā vinayakammaṁ akatvā paribhuñjeyya,",
  "tika-vin13t1:227_1": "tassa dukkaṭaṁ. Yo vā parena vinayakammatthāya nissaṭṭhaṁ sakasaññāya na dadeyya,",
  "tika-vin13t1:227_2": "tassāpi dukkaṭaṁ. Aññathetaranti ettha aññathāti theyyasaññāya sace na dadeyya, itaraṁ",
  "tika-vin13t1:227_3": "tassa agghavasena pārājikañca thullaccayañca dukkaṭañca hotīti attho. Nissaggiyavinicchayo.",
  "tika-vin13t1:228": "Nissaggiyaniddesavaṇṇanā niṭṭhitā.",
  "tika-vin13t1:229": "12. Pācittiyaniddesavaṇṇanā",
  "tika-vin13t1:230_0": "121. Idāni pācittiyāni dassetuṁ ‘‘pācittī’’ti mātikāpadaṁ uddharitvā ‘‘musāvādomasāvāde,",
  "tika-vin13t1:230_1": "pesuññaharaṇe’’tiādi vuttaṁ. Tattha musāvāde ca omasavāde ca pesuññaharaṇe ca pācitti",
  "tika-vin13t1:230_2": "vuttāti sambandho. Evaṁ sesesupi. Ettha pana ‘‘adiṭṭhaṁ, asutaṁ, amutaṁ , aviññātaṁ,",
  "tika-vin13t1:230_3": "diṭṭhaṁ, sutaṁ, mutaṁ, viññāta’’nti (pāci. 3; pāci. aṭṭha. 3) pubbepi ‘‘musā bhaṇissāmī’’ti",
  "tika-vin13t1:230_4": "cetetvā vacanakkhaṇeva ‘‘musā bhaṇāmī’’ti jānitvā jānantasseva musābhaṇane pācitti",
  "tika-vin13t1:230_5": "nāma āpatti hotīti attho. Yassa bhaṇati, so taṁ na suṇāti, āpatti na hoti (kaṅkhā.",
  "tika-vin13t1:230_6": "aṭṭha. musāvādasikkhāpadavaṇṇanā).",
  "tika-vin13t1:231_0": "‘‘Omasavādo nāma dasahi ākārehi omasati jātiyāpi nāmenapi gottenapi kammenapi sippenapi",
  "tika-vin13t1:231_1": "ābādhenapi liṅgenapi kilesenapi āpattiyāpi akkosenapī’’ti (pāci. 15) evaṁ vuttehi",
  "tika-vin13t1:231_2": "dasahi ākārehi upasampannaṁ yo khuṁseti vambheti, ayaṁ omasati nāma, tassa pācittīti",
  "tika-vin13t1:231_3": "attho. Parammukhā bhaṇantassa dukkaṭaṁ, tathā pāḷiyaṁ anāgatehi ‘‘coro’’ti vā ‘‘gaṇṭhibhedako’’ti",
  "tika-vin13t1:231_4": "vā ādīhi bhaṇantassa. ‘‘Santi idhekacce khattiyā brāhmaṇā caṇḍālā’’tiādinā pariyāyena",
  "tika-vin13t1:231_5": "bhaṇantassa ca anupasampannaṁ bhaṇantassa ca sabbatthapi dukkaṭameva.",
  "tika-vin13t1:232_0": "Piyakamyatāya vā bhedādhippāyena vā upasampannaṁ jātiādīhi omasantassa upasampannassa",
  "tika-vin13t1:232_1": "vacanaṁ sutvā tassa upasaṁharaṇaṁ pesuññaharaṇaṁ nāma. Etthāpi pariyāyavacanena ca",
  "tika-vin13t1:232_2": "anupasampannassa upasaṁharaṇena ca dukkaṭameva.",
  "tika-vin13t1:233_0": "Padasodhammoti ettha ‘‘dhammo nāma buddhabhāsito sāvakabhāsito isibhāsito devatābhāsito",
  "tika-vin13t1:233_1": "atthūpasaṁhito dhammūpasaṁhito’’ti (pāci. 46) evaṁ vuttaṁ saṅgītittayamāruḷhaṁ tipiṭakadhammaṁ",
  "tika-vin13t1:233_2": "padaanupadaanvakkharaanubyañjanavasena bhikkhuñca bhikkhuniñca ṭhapetvā anupasampannaṁ",
  "tika-vin13t1:233_3": "ekato vācentassa pācitti hotīti attho.",
  "tika-vin13t1:234_0": "Sāgāreti yaṁ pana sabbantimena pariyāyena diyaḍḍhahatthubbedhena pākārādinā parikkhittattā",
  "tika-vin13t1:234_1": "sabbaparicchinnañca yena kenaci vitānādinā antamaso vatthenapi channattā sabbacchannañca",
  "tika-vin13t1:234_2": "senāsanaṁ, tathārūpe senāsane ekūpacāraṭṭhāne anupasampannena saha vasantassa catutthadivasato",
  "tika-vin13t1:234_3": "paṭṭhāya nipajjanagaṇanāya ca anupasampannagaṇanāya ca devasikaṁ pācitti hotīti attho.",
  "tika-vin13t1:235_0": "Ujjhāpanakakhiyyaneti ettha yo upasampannaṁ saṅghena sammataṁ senāsanapaññāpakaṁ",
  "tika-vin13t1:235_1": "vā bhattuddesakaṁ vā yāgubhājakaṁ vā phalabhājakaṁ vā khajjabhājakaṁ vā appamattakavissajjakaṁ",
  "tika-vin13t1:235_2": "vā maṅkukattukāmo chandena ‘‘itthannāmo senāsanaṁ paññāpeti, bhattāni ca uddisatī’’ti",
  "tika-vin13t1:235_3": "vā vadanto aññaṁ upasampannaṁ ujjhāpeti tena avajānāpeti, yo pana tatheva vadanto",
  "tika-vin13t1:235_4": "upasampannassa santike tassa ayasaṁ pakāsento khīyati, tasmiṁ ujjhāpanake ca khīyanake",
  "tika-vin13t1:235_5": "ca pācittidvayanti veditabbaṁ.",
  "tika-vin13t1:236_0": "122.Talasattianādara-kukkuccuppādanesu cāti ettha yo bhikkhu upasampannassa paharaṇākāraṁ",
  "tika-vin13t1:236_1": "dassento kāyaṁ vā kāyappaṭibaddhaṁ vā uccāreti, tassa pācittiyaṁ. Sace viraddho pahāraṁ",
  "tika-vin13t1:236_2": "deti, appaharitukāmatāya dukkaṭaṁ, tathā anupasampannesupi dukkaṭameva.",
  "tika-vin13t1:237_0": "Upasampannena paññattena vuccamāno taṁ asikkhitukāmatāya vā tassa vacanaṁ asotukāmatāya",
  "tika-vin13t1:237_1": "vā yo anādariyaṁ karoti, tassa anādarakaraṇe pācittiyanti attho. Apaññattena vuccamānassa",
  "tika-vin13t1:237_2": "ca anupasampannena paññattena vā apaññattena vā vuccamānassa dukkaṭaṁ.",
  "tika-vin13t1:238": "Upasampannassa ‘‘ūnavīsativasso maññe tvaṁ upasampanno, vikāle maññe tayā bhutta’’ntiādinā nayena sañcicca kukkuccaṁ uppādentassa pācittiyaṁ. Anupasampannassa uppādane dukkaṭaṁ.",
  "tika-vin13t1:239_0": "Gāmappavesanāpucchāti ettha pana majjhanhikātikkamanato paṭṭhāya yāva aruṇuggamanā",
  "tika-vin13t1:239_1": "vikālo nāma, etthantare sace sambahulā kenaci kammena gāmaṁ pavisanti, ‘‘vikāle gāmappavesanaṁ",
  "tika-vin13t1:239_2": "āpucchāmā’’ti sabbehipi aññamaññaṁ āpucchitabbaṁ. Sace anāpucchā parikkhittassa parikkhepaṁ,",
  "tika-vin13t1:239_3": "aparikkhittassa upacāraṁ atikkamanti, paṭhamapāde dukkaṭaṁ, dutiyapāduddhāre pācittiyaṁ. Āpadāsu anāpatti.",
  "tika-vin13t1:240_0": "Bhojane ca paramparāti paramparabhojane ca pācittiyanti attho. Ettha pana pañcasu",
  "tika-vin13t1:240_1": "bhojanesu aññataraṁ nāmaṁ gahetvā ‘‘odanena vā sattunā vā kummāsena vā maṁsena vā",
  "tika-vin13t1:240_2": "macchena vā nimantemī’’tiādinā nayena, yena kenaci vevacanena vā akappiyanimantanāya",
  "tika-vin13t1:240_3": "nimantitassa yena yena paṭhamaṁ nimantito, tassa tassa bhojanaṁ ṭhapetvā uppaṭipāṭiyā,",
  "tika-vin13t1:240_4": "avikappetvā vā paṭhamanimantanaṁ parassa parassa kulassa pañcannaṁ bhojanānaṁ aññataraṁ",
  "tika-vin13t1:240_5": "paribhuñjantassa paramparabhojane pācitti hoti. Gilānacīvaradānacīvarakālasamayesu",
  "tika-vin13t1:240_6": "anāpatti, tathā pañca bhojanāni ṭhapetvā sabbattha.",
  "tika-vin13t1:241_0": "123.Anuddharitvā gamane seyyanti ettha dasavidhā seyyā bhisi cimilikā uttarattharaṇaṁ",
  "tika-vin13t1:241_1": "bhūmattharaṇaṁ taṭṭikā cammakhaṇḍo nisīdanaṁ paccattharaṇaṁ tiṇasanthāro paṇṇasanthāroti.",
  "tika-vin13t1:241_2": "Etesu yaṁ kiñci saṅghike vihāre guttasenāsane attano vassaggena gahitaṁ attanā vā",
  "tika-vin13t1:241_3": "santharitvā, anupasampannena vā santharāpetvā taṁ divasaṁ gamikavasena pakkamanto",
  "tika-vin13t1:241_4": "neva sayaṁ uddhareyya na aññaṁ uddharāpeyya, yathā upacikādīhi na khajjeyya, evaṁ",
  "tika-vin13t1:241_5": "na ṭhapeyya, aññena vā na uddharāpeyya, patirūpaṁ bhikkhuṁ vā sāmaṇeraṁ vā ārāmikameva",
  "tika-vin13t1:241_6": "vā anāpucchā vā gaccheyya, tassa parikkhittassa vihārassa parikkhepaṁ, aparikkhittassa",
  "tika-vin13t1:241_7": "dve leḍḍupāte atikkamantassa pācittiyaṁ. Maṇḍaparukkhamūlādiaguttasenāsane santharitvā",
  "tika-vin13t1:241_8": "gacchantassa dukkaṭaṁ, tathā mañcapīṭhabhisikocchakesu, guttasenāsanepi dukkaṭameva.",
  "tika-vin13t1:242_0": "Senāsanāni vāti ettha anuddharitvā gamaneti sambandho. Ettha pana mañco pīṭhaṁ bhisi",
  "tika-vin13t1:242_1": "kocchakanti catubbidhampi senāsanaṁ vassānahemantānaṁ aṭṭhasu māsesu ajjhokāse vā",
  "tika-vin13t1:242_2": "ovassakamaṇḍape vā rukkhamūle vā sayaṁ santharitvā vā anupasampannena santharāpetvā",
  "tika-vin13t1:242_3": "vā taṁ anuddharitvā vā anuddharāpetvā vā tassa senāsanassa dvinnaṁ leḍḍupātānaṁ atikkamane",
  "tika-vin13t1:242_4": "pācittiyaṁ. Sammuñjanīyādi sesaparikkhāresu dukkaṭaṁ.",
  "tika-vin13t1:243_0": "Itthiyāddhānagamaneti ettha mātugāmena ‘‘gacchāma bhagini, gacchāma ayyā’’ti evaṁ",
  "tika-vin13t1:243_1": "saṁvidahitvā ‘‘ajja vā sve vā parasuve vā’’ti niyamitakālaṁ visaṅketaṁ akatvā dvāravisaṅketaṁ",
  "tika-vin13t1:243_2": "maggavisaṅketaṁ katvāpi gacchato gāmantare gāmantare pācittiyaṁ. Agāmake araññe addhayojane addhayojane āpatti.",
  "tika-vin13t1:244": "Ekekāya nisīdaneti ettha eko ekāya itthiyā nisīdaneti attho.",
  "tika-vin13t1:245_0": "124.Bhiṁsāpaneti ettha upasampanno upasampannaṁ bhiṁsāpetukāmo corakantāravāḷakantārādīni",
  "tika-vin13t1:245_1": "ācikkhati, bhayānakaṁ vā rūpasaddādiṁ dasseti, so bhāyatu vā mā vā, tassa payoge",
  "tika-vin13t1:245_2": "payoge pācittiyaṁ. Anupasampanne dukkaṭaṁ.",
  "tika-vin13t1:246_0": "Ākoṭaneti pahāradāne. Upasampanno upasampannassa anattamano hutvā sace uppalapattenapi",
  "tika-vin13t1:246_1": "pahāraṁ deti, pācittiyaṁ. Anupasampannassa gahaṭṭhassa vā pabbajitassa vā itthiyā",
  "tika-vin13t1:246_2": "vā purisassa vā antamaso tiracchānagatassāpi pahāraṁ deti, dukkaṭameva.",
  "tika-vin13t1:247_0": "Anācāraṁ ācaritvā saṅghamajjhe āpattiyā vā vatthunā vā anuyuñjiyamāno taṁ akathetukāmo",
  "tika-vin13t1:247_1": "‘‘ko āpanno, kiṁ āpanno, kismiṁ āpanno’’tiādinā nayena aññehi vacanehi taṁ vacanaṁ",
  "tika-vin13t1:247_2": "paṭicchādento so aññaṁ vadati, ayaṁ aññavādako, tasmiṁ aññavādake ca kañci vītikkamaṁ",
  "tika-vin13t1:247_3": "disvā ‘‘āvuso, idaṁ nāma tayā kata’’nti vutte taṁ na kathetukāmo tuṇhībhūtova saṅghaṁ",
  "tika-vin13t1:247_4": "vihesatīti saṅghavihesako, tasmiṁ vihesake ca pācitti hotīti attho. Idha pana ñattidutiyena",
  "tika-vin13t1:247_5": "kammena aññavādake ca vihesake ca āropite puna aññaṁ bhaṇantassa, vihesantassa pācitti.",
  "tika-vin13t1:247_6": "Anāropite dukkaṭanti veditabbaṁ.",
  "tika-vin13t1:248_0": "Duṭṭhullapakāsachādeti ettha kiñcāpi ‘‘duṭṭhullā nāma āpatti cattāri ca pārājikāni",
  "tika-vin13t1:248_1": "terasa ca saṅghādisesā’’ti (pāci. 399) vuttā, tathāpi idha saṅghādisesāva adhippetā.",
  "tika-vin13t1:248_2": "Tasmā saṅghasammutiṁ vinā bhikkhussa duṭṭhullaṁ āpattiṁ ‘‘ayaṁ asuciṁ mocetvā saṅghādisesaṁ",
  "tika-vin13t1:248_3": "āpanno’’tiādinā nayena vatthunā saddhiṁ āpattiṁ ghaṭetvā bhikkhuñca bhikkhuniñca",
  "tika-vin13t1:248_4": "ṭhapetvā yassa kassaci anupasampannassa ārocentassa pācittiyaṁ. Thullaccayādiaduṭṭhullārocane",
  "tika-vin13t1:248_5": "dukkaṭaṁ. Duṭṭhullacchādanepi saṅghādisesova adhippeto. Yo pana bhikkhu bhikkhussa",
  "tika-vin13t1:248_6": "duṭṭhullaṁ āpattiṁ sayaṁ vā jānitvā aññesaṁ vā sutvā ‘‘imaṁ jānitvā codessanti sāressanti",
  "tika-vin13t1:248_7": "maṅkuṁ karissanti, nārocissāmī’’ti dhuraṁ nikkhipati, tassa pācittiyaṁ. Dhuraṁ nikkhipitvā",
  "tika-vin13t1:248_8": "pacchā ārocitepi na rakkhati eva.",
  "tika-vin13t1:249_0": "Hāsodaketi aṅgulipatodakena hāso ca udake hāso cāti evamattho veditabbo. Upasampanno",
  "tika-vin13t1:249_1": "upasampannaṁ hasādhippāyo kāyena kāyaṁ āmasati, āpatti pācittiyassa, ko pana vādo",
  "tika-vin13t1:249_2": "upakacchakādīsu ghaṭṭane. Anupasampanne dukkaṭaṁ, tathā bhikkhussa kāyappaṭibaddhāmasane",
  "tika-vin13t1:249_3": "ca nissaggiyena kāyappaṭibaddhāmasane ca. Ettha bhikkhunīpi anupasampannaṭṭhāne ṭhitā.",
  "tika-vin13t1:249_4": "Udake hasanadhammo nāma uparigopphake udake kīḷādhippāyassa nimmujjanaummujjanaplavanādikaṁ.",
  "tika-vin13t1:249_5": "Idha hāso nāma kīḷā vuccati.",
  "tika-vin13t1:250_0": "Nicchubhane vihārāti saṅghikā vihārā nikkaḍḍhaneti attho. Ettha pana yo kuddho hutvā",
  "tika-vin13t1:250_1": "upasampannaṁ hatthādīsu gahetvā vā ‘‘nikkhamā’’ti vatvā vā yattakāni dvārāni ekena",
  "tika-vin13t1:250_2": "payogena atikkāmeti, tattha dvāragaṇanāya āpattiṁ aggahetvā payogassa ekattā ekā",
  "tika-vin13t1:250_3": "eva gahetabbā. Sace nānāpayogehi atikkāmeti, tattha dvāragaṇanāya gahetabbaṁ. Tassa",
  "tika-vin13t1:250_4": "parikkhāranikkaḍḍhane dukkaṭaṁ, tathā anupasampanne, tassa parikkhāranikkaḍḍhane",
  "tika-vin13t1:250_5": "ca. Alajjiādīsu pana anāpatti.",
  "tika-vin13t1:251_0": "Anupakhajja sayaneti saṅghike vihāre ‘‘vuḍḍho’’ti vā ‘‘gilāno’’ti vā ‘‘saṅghena dinno’’ti",
  "tika-vin13t1:251_1": "vā jānitvā mañcassa vā pīṭhassa vā pavisantassa vā nikkhamantassa vā upacāre seyyaṁ",
  "tika-vin13t1:251_2": "santharitvā vā santharāpetvā vā ‘‘yassa sambādho bhavissati, so pakkamissatī’’ti",
  "tika-vin13t1:251_3": "adhippāyena abhinisīdantassa ca abhinipajjantassa ca payogagaṇanāya pācittiyaṁ veditabbaṁ.",
  "tika-vin13t1:251_4": "Pācittiyavinicchayo.",
  "tika-vin13t1:252": "Pācittiyaniddesavaṇṇanā niṭṭhitā.",
  "tika-vin13t1:253": "13. Samaṇakappaniddesavaṇṇanā",
  "tika-vin13t1:254_0": "125. Bhūtānaṁ jātānaṁ nibbattānaṁ gāmo bhūtagāmo (pāci. 91; pāci. aṭṭha. 91; kaṅkhā.",
  "tika-vin13t1:254_1": "aṭṭha. bhūtagāmasikkhāpadavaṇṇanā). Samārambhoti chedanaphālanapacanādi, tasmiṁ bhūtagāmasamārambhe",
  "tika-vin13t1:254_2": "bhūtagāmasamārambhahetu pācitti hotīti attho. Katakappiyaṁ (kaṅkhā. aṭṭha. bhūtagāmasikkhāpadavaṇṇanā)",
  "tika-vin13t1:254_3": "pana samaṇakappiyaṁ bhaveti sambandho. Samaṇānaṁ kappiyaṁ samaṇakappiyaṁ. Idāni yena",
  "tika-vin13t1:254_4": "kataṁ kappiyaṁ samaṇakappiyaṁ hoti, taṁ dassetuṁ ‘‘nakhena vā’’tiādimāha. ‘‘Anujānāmi,",
  "tika-vin13t1:254_5": "bhikkhave, pañcahi samaṇakappehi phalaṁ paribhuñjituṁ, aggiparijitaṁ satthaparijitaṁ",
  "tika-vin13t1:254_6": "nakhaparijitaṁ abījaṁ nibbaṭṭabījaññeva pañcama’’nti (cūḷava. 250) hi vuttaṁ.",
  "tika-vin13t1:255_0": "126. Idāni taṁ bhūtagāmaṁ dassetuṁ ‘‘samūlā’’tiādimāha. Tattha (pāci. 91; pāci. aṭṭha.",
  "tika-vin13t1:255_1": "91) sa-iti so bhūtagāmo nāmāti attho, mūlabījādīhi pañcahi bījehi pabhāvito hotīti",
  "tika-vin13t1:255_2": "vuttaṁ hoti. Tattha mūlabījaṁ nāma haliddisiṅgiverādi. Khandhabījaṁ nāma assattho",
  "tika-vin13t1:255_3": "nigrodhoti evamādi. Aggabījaṁ nāma ajjukaphaṇijjakādi. Phaḷubījaṁ nāma ucchuveḷunaḷādi.",
  "tika-vin13t1:255_4": "‘‘Bījabījaṁ nāma pubbaṇṇaṁ aparaṇṇaṁ, yāni vā panaññānipi atthi bīje jāyanti bīje",
  "tika-vin13t1:255_5": "sañjāyanti, etaṁ bījabījaṁ nāmā’’ti vuttaṁ. Idāni ‘‘bījagāmabhūtagāmasamārambhā paṭivirato",
  "tika-vin13t1:255_6": "hotī’’ti (dī. ni. 1.10, 195; ma. ni. 1.293, 411; 2.11; a. ni. 10.99; pu. pa. 179)",
  "tika-vin13t1:255_7": "vuttattā dhammānulomena āgataṁ bījagāmasamārambhaṁ dassetuṁ ‘‘ārambhe dukkaṭa’’ntiādimāha.",
  "tika-vin13t1:255_8": "Tasmā etaṁ paṭhamaṁ ‘‘kappiyaṁ karohī’’ti bhūtagāmaparimocanaṁ kāretvā bījagāmaparimocanatthaṁ",
  "tika-vin13t1:255_9": "puna kappiyaṁ kāretabbaṁ.",
  "tika-vin13t1:256_0": "127.Nibbaṭṭabījaṁ (pāci. aṭṭha. 92; kaṅkhā. aṭṭha. bhutagāmasikkhāpadavaṇṇanā) nāma",
  "tika-vin13t1:256_1": "ambapanasādi. Nobījaṁ nāma taruṇambaphalādi, etaṁ pana sabbaṁ akappiyampi vaṭṭatīti",
  "tika-vin13t1:256_2": "attho. Kaṭāhabaddhabījāni kapitthaphalādīni. Bahiddhā vāpi kārayeti kapālepi kātuṁ",
  "tika-vin13t1:256_3": "vaṭṭati, sace ekābaddhānīti attho. Kaṭāhamuttaṁ pana bhinditvā kāretabbaṁ.",
  "tika-vin13t1:257_0": "128. Bhājane vā bhūmiyaṁ vā ekābaddhesu bījesu ekasmiṁ bīje kappiye kate sabbesveva",
  "tika-vin13t1:257_1": "kataṁ bhaveti attho. Yathā ca bīje, evaṁ rukkhasahassaṁ vā ucchusahassaṁ vā chinditvā",
  "tika-vin13t1:257_2": "ekābaddhe katepi vinicchayo veditabbo.",
  "tika-vin13t1:258": "129. Kappiyaṁ katvā nikkhitte bījagāme puna mūlapaṇṇāni sace jāyaruṁ, puna kappiyaṁ kāreyyāti attho. Tadāti mūle ca aṅkure ca jāteti attho.",
  "tika-vin13t1:259_0": "130.Udakasambhavoti udakajāto. Cetiyādīsūti ettha ādi-saddena gehappamukhapākāravedikādīsu",
  "tika-vin13t1:259_1": "nibbattā gahitā. Nibbattadvattipattako bhūtagāmova, anibbattako aggabīje saṅgahaṁ",
  "tika-vin13t1:259_2": "gacchati. Bījampi yāva mūlaṁ vā paṇṇaṁ vā na nikkhamati, tāva bījagāmova, mūle ca",
  "tika-vin13t1:259_3": "nikkhante paṇṇe ca harite jāte bhūtagāmova hotīti attho.",
  "tika-vin13t1:260": "131.Makuḷanti aphullaṁ. Ahichattakaṁ nāma rukkhe jātaṁ ahichattakaṁ.",
  "tika-vin13t1:261": "132. Allarukkhe gaṇhatoti sambandho. Tatthāti allarukkhe chindato vāpīti sambandho.",
  "tika-vin13t1:262_0": "134. ‘‘Imaṁ rukkhaṁ, imaṁ lataṁ, imaṁ kandaṁ chinda, bhindā’’tiādinā nayena niyametvā",
  "tika-vin13t1:262_1": "bhāsituṁ na vaṭṭati. ‘‘Idaṁ, eta’’nti avatvā kevalaṁ ‘‘rukkhaṁ chindā’’tiādinā (pāci.",
  "tika-vin13t1:262_2": "aṭṭha. 92; kaṅkhā. aṭṭha. bhūtagāmahikkhāpadavaṇṇanā) nayena vattuṁ vaṭṭatīti. Samaṇakappavinicchayo.",
  "tika-vin13t1:263": "Samaṇakappaniddesavaṇṇanā niṭṭhitā.",
  "tika-vin13t1:264": "14. Bhūminiddesavaṇṇanā",
  "tika-vin13t1:265_0": "136. Idāni ‘‘anujānāmi, bhikkhave, catasso kappiyabhūmiyo ussāvanantikaṁ gonisādikaṁ",
  "tika-vin13t1:265_1": "gahapatiṁ sammuti’’nti (mahāva. 295) evaṁ vuttā catasso kappiyabhūmiyo dassetuṁ ‘‘sammutussāvanantā",
  "tika-vin13t1:265_2": "cā’’tiādimāha. Yāsūti kappiyabhūmīsu (kaṅkhā. aṭṭha. sannidhikārakasikkhāpadavaṇṇanā).",
  "tika-vin13t1:266_0": "137. Idāni yattha kappiyakuṭi icchitabbā, taṁ dassetuṁ ‘‘vāsatthāyā’’tiādimāha. Vāsatthāyāti",
  "tika-vin13t1:266_1": "iminā koṭṭhāgārabhattasālācetiyagharasammuñjanīmāḷakādi yaṁ yaṁ aññampi vāsatthāya",
  "tika-vin13t1:266_2": "karīyati, tattha tattha kappiyakuṭikaraṇakiccaṁ natthīti dīpitaṁ hoti. Bhojanasālā",
  "tika-vin13t1:266_3": "pana senāsanameva, tasmā tattha kātabbā evāti vadanti. Saṅghikevekasantaketi ettha",
  "tika-vin13t1:266_4": "ekasantako upasampannasantakova veditabbo.",
  "tika-vin13t1:267_0": "138. Idāni kattabbākāraṁ dassetuṁ ‘‘gehe’’tiādimāha. Tattha saṅghassa vā ekassa vā",
  "tika-vin13t1:267_1": "gehe vihāre kariyamāne evaṁ īrayaṁ ‘‘kappiyakuṭiṁ karoma, kappiyakuṭiṁ karomā’’ti",
  "tika-vin13t1:267_2": "vā ‘‘kappiyakuṭi kappiyakuṭī’’ti vā vadanto paṭhamiṭṭhakatthambhādiṁ ṭhapeyya, evaṁ",
  "tika-vin13t1:267_3": "katā ussāvanantikā nāma, evaṁ udāharitavacanantikāti attho.",
  "tika-vin13t1:268_0": "139. Yebhuyyena vā aparikkhitto, sakalopi vā aparikkhitto ārāmo ‘‘gonisādī’’ti vuccatīti",
  "tika-vin13t1:268_1": "sambandho. Ettha pana senāsanesu parikkhittesupi ārāme aparikkhitte kappiyakuṭikaraṇakiccaṁ",
  "tika-vin13t1:268_2": "natthi. Sammutiṁ karontehi kataṁ pariyositaṁ ‘‘imaṁ vihāraṁ aḍḍhayogaṁ pāsādaṁ hammiyaṁ",
  "tika-vin13t1:268_3": "guhaṁ tiṇakuṭikaṁ maṇḍapa’’nti tesaṁ nāmaṁ gahetvā tassā kuṭiyā hatthapāse vā ṭhatvā,",
  "tika-vin13t1:268_4": "tassā anto vā pavisitvā vuttanayeneva ñattidutiyakammavācāya sammannitabbaṁ.",
  "tika-vin13t1:269_0": "140. ‘‘Bhikkhuṁ ṭhapetvā aññehī’’ti vacanato sesasahadhammikehipi devamanussehipi",
  "tika-vin13t1:269_1": "aññehi kappiyakuṭiyā atthāya dinno vā tesaṁ santako vā geho ‘‘gahapatī’’ti mato ñātoti",
  "tika-vin13t1:269_2": "attho, saṅghasantakañca bhikkhusantakañca ṭhapetvā sabbesaṁ geho gahapatīti adhippāyo.",
  "tika-vin13t1:270_0": "141.Sappiādīhimissitanti sappiādīhi pañcahi ca haliddisiṅgiverādiyāvajīvikena cāti",
  "tika-vin13t1:270_1": "attho. Vajeyya antovutthattanti ettha yāvakālikayāmakālikasaṅkhātaṁ purimakālikadvayaṁ",
  "tika-vin13t1:270_2": "saṅghikaṁ vā bhikkhussa vā bhikkhuniyā vā santakaṁ sayaṁ kappiyakuṭiyā vutthampi",
  "tika-vin13t1:270_3": "itarehi akappiyakuṭiyā vutthehi missitaṁ antovutthabhāvaṁ āgaccheyyāti attho.",
  "tika-vin13t1:271": "142.Tehevāti akappiyakuṭiyaṁ vutthasappitelādīhi. Sāmapākatanti sāmaṁpakkabhāvaṁ gacchatīti attho.",
  "tika-vin13t1:272_0": "143-4. Imā pana kappiyakuṭiyo yadā jahitavatthukā honti, taṁ dassetuṁ ‘‘ussāvanantikā’’tiādimāha.",
  "tika-vin13t1:272_1": "Sace thambhe vā bhittipāde vā parivattenti, yo yo ṭhito, tattha tattha patiṭṭhāti,",
  "tika-vin13t1:272_2": "etenupāyena sabbesu parivattesupi na vijahitavatthukāva hotīti attho. Parikkhitte",
  "tika-vin13t1:272_3": "gonisādi vijahitavatthukā. Sesā chadanavibbhamāti chadanavināsā jahitavatthukā hontīti",
  "tika-vin13t1:272_4": "adhippāyo. Bhūmivinicchayo.",
  "tika-vin13t1:273": "Bhūminiddesavaṇṇanā niṭṭhitā.",
  "tika-vin13t1:274": "15. Upajjhācariyavattaniddesavaṇṇanā",
  "tika-vin13t1:275_0": "145.Upajjhācariyeti ettha (mahāva. 64, 67, 74, 78-79; cūḷava. 375, 377; 379-382;",
  "tika-vin13t1:275_1": "mahāva. aṭṭha. 64, 67, 75, 76, 77) ācariyo nāma nissayācariyo pabbajjācariyo upasampadācariyo",
  "tika-vin13t1:275_2": "dhammācariyoti catubbidho. Etesu hi nissayantevāsikena yāva ācariyaṁ nissāya vasati,",
  "tika-vin13t1:275_3": "tāva sabbamācariyavattaṁ kātabbaṁ. Pabbajjāupasampadādhammantevāsikehi pana nissayamuttakehipi",
  "tika-vin13t1:275_4": "ādito paṭṭhāya yāva cīvararajanaṁ, tāva vattaṁ kātabbaṁ. Anāpucchitvā pattadānādimhi",
  "tika-vin13t1:275_5": "pana etesaṁ anāpatti. Etesu ca pabbajjantevāsiko ca upasampadantevāsiko ca ācariyassa",
  "tika-vin13t1:275_6": "yāvajīvaṁ bhāro, nissayantevāsiko ca dhammantevāsiko ca yāva samīpe vasati, tāvadeva.",
  "tika-vin13t1:275_7": "Suṭṭhu piyasīlo supesalo, sikkhākāmoti attho. Dantakaṭṭhaṁ dentena ekaṁsaṁ uttarāsaṅgaṁ",
  "tika-vin13t1:275_8": "karitvā mahantaṁ majjhimaṁ khuddakanti tīṇi dantakaṭṭhāni upanetabbāni. Tesu yaṁ",
  "tika-vin13t1:275_9": "tīṇi divasāni gaṇhāti, taṁ sallakkhetvā catutthadivasato paṭṭhāya tādisaṁyeva sammā",
  "tika-vin13t1:275_10": "ubhohi hatthehi dātabbaṁ. Sace yaṁ vā taṁ vā gaṇhāti, yathāladdhaṁ upanetabbaṁ. Toyanti",
  "tika-vin13t1:275_11": "sītañca uṇhañca udakaṁ upanetvā yaṁ tīṇi divasāni vaḷañjeti, catutthadivasato paṭṭhāya",
  "tika-vin13t1:275_12": "tādisaṁ upanetabbaṁ. Sace dvepi vaḷañjeti, duvidhampi upanetabbaṁ. Sace yāgu hoti,",
  "tika-vin13t1:275_13": "bhājanaṁ dhovitvā upanetabbaṁ.",
  "tika-vin13t1:276_0": "146.Patte vattaṁ careti ‘‘yāguṁ pītassa udakaṁ datvā bhājanaṁ paṭiggahetvā nīcaṁ",
  "tika-vin13t1:276_1": "katvā sādhukaṁ aparighaṁsantena dhovitvā paṭisāmetabba’’nti (mahāva. 66, 78; cūḷava.",
  "tika-vin13t1:276_2": "376, 380) vuttaṁ patte vattaṁ careti attho. Gāmappavese vattaṁ careti evaṁ sabbattha.",
  "tika-vin13t1:276_3": "‘‘Sace upajjhāyo vā ācariyo vā gāmaṁ pavisitukāmo hoti, nivāsanaṁ dātabbaṁ, paṭinivāsanaṁ",
  "tika-vin13t1:276_4": "paṭiggahetabbaṁ, kāyabandhanaṁ dātabbaṁ, saguṇaṁ katvā saṅghāṭiyo dātabbā, dhovitvā",
  "tika-vin13t1:276_5": "patto sodako dātabbo’’ti (mahāva. 66, 78; cūḷava. 376, 380) idaṁ gāmappavesane vattaṁ",
  "tika-vin13t1:276_6": "nāma. ‘‘Sace upajjhāyo vā ācariyo vā pacchāsamaṇaṁ ākaṅkhati, timaṇḍalaṁ paṭicchādentena",
  "tika-vin13t1:276_7": "parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā",
  "tika-vin13t1:276_8": "gaṇṭhikaṁ paṭimuñcitvā dhovitvā pattaṁ gahetvā upajjhāyassa vā ācariyassa vā pacchāsamaṇena",
  "tika-vin13t1:276_9": "hotabba’’ntiādinā (mahāva. 66, 78; cūḷava. 376, 380) nayena vuttaṁ gamane vattaṁ",
  "tika-vin13t1:276_10": "nāma. ‘‘Nivattantena paṭhamataraṁ āgantvā āsanaṁ paññāpetabba’’ntiādinā (mahāva.",
  "tika-vin13t1:276_11": "66, 78; cūḷava. 376, 380) nayena vuttaṁ āgame vattaṁ nāma. ‘‘Upajjhāyamhi vuṭṭhite",
  "tika-vin13t1:276_12": "āsanaṁ uddharitabbaṁ, pādodakaṁ pādapīṭhaṁ pādakathalikaṁ paṭisāmetabba’’nti (mahāva.",
  "tika-vin13t1:276_13": "66, 78; cūḷava. 376, 380) evaṁ vuttaṁ āsanādīsu vattaṁ nāma. Upāhanāya vattaṁ nāma",
  "tika-vin13t1:276_14": "‘‘upāhanā puñchitabbā, upāhanā puñchantena paṭhamaṁ sukkhena coḷakena puñchitabbā,",
  "tika-vin13t1:276_15": "pacchā allenā’’tiādinā (cūḷava. 357, 359) vuttaṁ. Cīvare vattaṁ nāma ‘‘sace cīvaraṁ",
  "tika-vin13t1:276_16": "sinnaṁ hoti, muhuttaṁ uṇhe otāpetabbaṁ, na ca uṇhe cīvaraṁ nidahitabba’’ntiādinā",
  "tika-vin13t1:276_17": "(mahāva. 66, 78; cūḷava. 376, 380) vuttaṁ.",
  "tika-vin13t1:277_0": "147.Paribhojanīyapānīya-vaccappassāvaṭhānisūti ettha sace pānīyaṁ na hoti, pānīyaṁ",
  "tika-vin13t1:277_1": "upaṭṭhāpetabbaṁ. Sace paribhojanīyaṁ na hoti, paribhojanīyaṁ upaṭṭhāpetabbaṁ. Sace",
  "tika-vin13t1:277_2": "vaccakuṭi uklāpā hoti, vaccakuṭi sammajjitabbā. Tathā passāvaṭṭhāne evaṁ vattaṁ caritabbanti",
  "tika-vin13t1:277_3": "attho. ‘‘Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabba’’ntiādinā",
  "tika-vin13t1:277_4": "nayena vuttaṁ vihārasodhane vattaṁ nāma. ‘‘Bhūmattharaṇaṁ otāpetvā sodhetvā papphoṭetvā",
  "tika-vin13t1:277_5": "atiharitvā yathāpaññattaṁ paññāpetabba’’ntiādinā (mahāva. 66, 78; cūḷava. 376, 380)",
  "tika-vin13t1:277_6": "vuttaṁ puna paññāpane vattaṁ nāma.",
  "tika-vin13t1:278_0": "148. Idāni vihāraṁ sodhentena evaṁ sodhetabbanti taṁ dassetuṁ ‘‘na papphoṭeyyā’’tiādimāha",
  "tika-vin13t1:278_1": ". Tassattho – vihāraṁ sodhento bhikkhu bhūmattharaṇādisayanāsanaṁ paṭivāte vā paṅgaṇe",
  "tika-vin13t1:278_2": "vā pānīyasāmantā vā na papphoṭeyyāti. Paṅgaṇeti bahūnaṁ sannipāte ṭhāne.",
  "tika-vin13t1:279_0": "149.Nhāneti ‘‘sace upajjhāyo nahāyitukāmo hoti, nahānaṁ paṭiyādetabbaṁ. Sace sītena",
  "tika-vin13t1:279_1": "attho hoti, sītaṁ paṭiyādetabba’’ntiādinā (mahāva. 66; cūḷava. 376) vuttaṁ nahāne",
  "tika-vin13t1:279_2": "vattaṁ nāma, ‘‘upajjhāyassa gattato udakaṁ sammajjitabbaṁ, nivāsanaṁ dātabba’’ntiādinā",
  "tika-vin13t1:279_3": "(mahāva. 66; cūḷava. 376) vuttaṁ nahātassa kātabbaṁ nāma. Raṅgapāketi ‘‘sace upajjhāyassa",
  "tika-vin13t1:279_4": "ācariyassa rajanaṁ pacitabbaṁ hoti, saddhivihārikena antevāsikena pacitabba’’nti",
  "tika-vin13t1:279_5": "(mahāva. 66, 78; cūḷava. 376, 380) vuttaṁ. Dhovaneti ‘‘sace upajjhāyassa ācariyassa",
  "tika-vin13t1:279_6": "cīvaraṁ dhovitabbaṁ hoti, saddhivihārikena antevāsikena dhovitabbaṁ, ussukkaṁ vā",
  "tika-vin13t1:279_7": "kātabba’’nti (mahāva. 66, 78; cūḷava. 376, 380) vuttaṁ. Sibbaneti ‘‘sace upajjhāyena",
  "tika-vin13t1:279_8": "ācariyena cīvaraṁ kātabbaṁ hoti, saddhivihārikena antevāsikena kātabba’’nti (mahāva.",
  "tika-vin13t1:279_9": "66, 78; cūḷava. 376, 380) vuttaṁ. Cīvare theve ṭhite rajanto na vaje na pakkameyyāti",
  "tika-vin13t1:279_10": "attho. ‘‘Cīvaraṁ rajantena sādhukaṁ samparivattakaṁ samparivattakaṁ rajitabbaṁ, na",
  "tika-vin13t1:279_11": "ca acchinne theve pakkamitabba’’nti (mahāva. 66, 78; cūḷava. 376, 380) hi vuttaṁ.",
  "tika-vin13t1:280": "150.Ekaccassāti ācariyupajjhāyānaṁ visabhāgassa anatthakāmassa veripuggalassa. Anāpucchāti ācariyupajjhāyānaṁ anārocetvā. Kiñcananti yaṁ kiñci.",
  "tika-vin13t1:281_0": "151-2.Tassāti ekaccassa. Ninnetunti nīharituṁ. Kiccayaṁ parikammaṁ vāti veyyāvaccaṁ",
  "tika-vin13t1:281_1": "vā piṭṭhiparikammādiparikammaṁ vā attanā tassa kātuṁ vā tena attano kārāpetuṁ vāti",
  "tika-vin13t1:281_2": "evamattho veditabbo.",
  "tika-vin13t1:282_0": "153. Sace ācariyupajjhāyā aññattha gatā honti, pariveṇaṁ gantvā apassantehi gāmaṁ",
  "tika-vin13t1:282_1": "pavisituṁ vaṭṭati. Gāmaṁ pavisanto sace passati, āpucchitabbamevāti vadanti. ‘‘Upajjhāyaṁ",
  "tika-vin13t1:282_2": "anāpucchā na disā pakkamitabbā’’ti (mahāva. 66, cūḷava. 376) hi vuttaṁ. Attano kiccayaṁ",
  "tika-vin13t1:282_3": "nāma antovihārepi attano pattapacanacīvarakammakesacchedanādi.",
  "tika-vin13t1:283": "154.Saṅghāyattakammāni nāma parivāsamānattaabbhānatajjanīyaniyassapabbājanīyapaṭisāraṇīyaukkhepanādayo.",
  "tika-vin13t1:284_0": "155.Vuṭṭhānaṁ nesamāgameti ‘‘sace upajjhāyo vā ācariyo vā gilāno hoti, yāvajīvaṁ",
  "tika-vin13t1:284_1": "upaṭṭhātabbo, vuṭṭhānamassa āgametabba’’nti (mahāva. 66; cūḷava. 376) hi vuttaṁ.",
  "tika-vin13t1:284_2": "Upajjhācariyavattavinicchayo.",
  "tika-vin13t1:285": "Upajjhācariyavattaniddesavaṇṇanā niṭṭhitā.",
  "tika-vin13t1:286": "16. Vaccappassāvaṭṭhānikaniddesavaṇṇanā",
  "tika-vin13t1:287_0": "156. Yathāvuḍḍhaṁ na kareyya vaccanti sambandho. Yathānupubbiyā labbhatīti sambandho.",
  "tika-vin13t1:287_1": "Imesu pana tīsu ṭhānesu yo yo paṭhamaṁ āgacchati vuḍḍho vā navo vā, so so āgatapaṭipāṭiyā",
  "tika-vin13t1:287_2": "kātuñca nahāyituñca labbhatīti adhippāyo.",
  "tika-vin13t1:288_0": "157.Ubbhajitvāti (cūḷava. 373, 374) nivāsanaṁ dūratova ukkhipitvā no paviseyya. Sahasā",
  "tika-vin13t1:288_1": "ca no paviseyyāti sambandho. ‘‘Bahi ṭhitena ukkāsitabba’’nti ca ‘‘sādhukaṁ ataramānena",
  "tika-vin13t1:288_2": "vaccakuṭi pavisitabbā’’ti ca vuttattā ukkāsitvāva ataramāno paviseyyāti attho. ‘‘Na",
  "tika-vin13t1:288_3": "ubbhajitvā pavisitabbā, vaccapādukāya ṭhitena ubbhajitabba’’nti (cūḷava. 374) vacanato",
  "tika-vin13t1:288_4": "‘‘ubbhajeyya pādukāsveva saṇṭhito’’ti vuttaṁ.",
  "tika-vin13t1:289": "158. Na kareyya ubhayaṁ na kareyyubhayaṁ.",
  "tika-vin13t1:290_0": "159.Kūpeti (cūḷava. 374) vaccakūpe. Kaṭṭhanti avalekhanakaṭṭhaṁ. Passāvadoṇiyā kheḷaṁ",
  "tika-vin13t1:290_1": "na kātabbanti attho. Nāvalekheyya pharusenāti phālitakaṭṭhena vā kharena vā gaṇṭhikena",
  "tika-vin13t1:290_2": "vā kaṇṭakena vā susirena vā pūtinā vā nāvalekhitabbanti attho. Uhatañcāpīti gūthamakkhitampi",
  "tika-vin13t1:290_3": "dhovaye attanā vā parena vā katanti adhippāyo.",
  "tika-vin13t1:291_0": "160.Ubbhajitvā na nikkhameti ettha ‘‘vaccapādukāya ṭhitena paṭicchādetabba’’nti (cūḷava.",
  "tika-vin13t1:291_1": "374) hi vuttaṁ, puna ‘‘ācamanapādukāyaṁ ṭhitena ubbhajitabba’’nti (cūḷava. 374) ca",
  "tika-vin13t1:291_2": "vuttaṁ. ‘‘Capu capū’’ti saddaṁ katvā nācameyyāti attho. Vaccappassāvaṭṭhānikavinicchayo.",
  "tika-vin13t1:292": "Vaccappassāvaṭṭhānikaniddesavaṇṇanā niṭṭhitā.",
  "tika-vin13t1:293": "17. Āpucchakaraṇaniddesavaṇṇanā",
  "tika-vin13t1:294": "161.Therenāti saṅghattherena.",
  "tika-vin13t1:295_0": "162. Tattha tattha sannipatitānaṁ sabbesaṁ vuḍḍho vuḍḍhataro, tasmiṁ vuḍḍhatarāgame",
  "tika-vin13t1:295_1": "puna āpucchanaṁ natthi. Bhattagge cānumodatoti ettha dānapatinā yācitena daharena",
  "tika-vin13t1:295_2": "vuḍḍhena anāpucchitvā kathetuṁ vaṭṭatīti vadanti.",
  "tika-vin13t1:296": "163.Ekavihāraketi ekovarake vuḍḍhena vasanto anāpucchā na sajjhāyeyyāti attho. Uddesaṁ paripucchañca no dadeti uddesaṁ vā paripucchaṁ vā no dadeyya.",
  "tika-vin13t1:297": "164. Na vivareyya na thakeyya cāti sambandho. Dvāraṁ nāma mahāvaḷañjaṁ, tattha āpucchanakiccaṁ natthi.",
  "tika-vin13t1:298": "165. Vuḍḍhena caṅkame caṅkamantopi yena vuḍḍho, tena parivattayeti sambandho. Āpucchakaraṇavinicchayo.",
  "tika-vin13t1:299": "Āpucchakaraṇaniddesavaṇṇanā niṭṭhitā.",
  "tika-vin13t1:300": "18. Nagganiddesavaṇṇanā",
  "tika-vin13t1:301": "166. ‘‘Na tveva naggena āgantabbaṁ, yo āgaccheyya, āpatti dukkaṭassā’’ti (pārā. 517) vuttattā (cūḷava. 261;) ‘‘naggo maggaṁ na vaje’’ti vuttaṁ.",
  "tika-vin13t1:302_0": "167.Paṭicchādisūti ‘‘tena kho pana samayena bhikkhū jantāgharepi udakepi parikammaṁ",
  "tika-vin13t1:302_1": "kātuṁ kukkuccāyanti. Anujānāmi, bhikkhave, tisso paṭicchādiyo jantāgharappaṭicchādiṁ",
  "tika-vin13t1:302_2": "udakappaṭicchādiṁ vatthappaṭicchādi’’nti evaṁ vuttāsu tīsu paṭicchādīsūti attho.",
  "tika-vin13t1:302_3": "Duveti etāsu tīsu paṭicchādīsu udakajantāgharappaṭicchādiyo parikamme kappantīti",
  "tika-vin13t1:302_4": "adhippāyo. Vatthacchādīti vatthappaṭicchādi. Sabbatthāti khādanīyasāyanīyādīsu sabbakammesu",
  "tika-vin13t1:302_5": "kappiyāti attho. Naggavinicchayo.",
  "tika-vin13t1:303": "Nagganiddesavaṇṇanā niṭṭhitā.",
  "tika-vin13t1:304": "19. Nhānakappaniddesavaṇṇanā",
  "tika-vin13t1:305": "168.Puratoti (cūḷava. 372) therānaṁ purato upari vā na ca nhāyeyyāti attho.",
  "tika-vin13t1:306_0": "169-171.Kuṭṭatthambhataruṭṭāneti ettha (cūḷava. 243; cūḷava. aṭṭha. 243) kuṭṭe vā",
  "tika-vin13t1:306_1": "thambhe vā tarumhi vā aṭṭānaphalake vā kāyaṁ na ghaṁsayeti attho. Gandhabbahattho",
  "tika-vin13t1:306_2": "nāma makkaṭahatthasadiso dāruādimayo. Kuruvindakasuttiyāti kuruvindasuttiyā. Mallakena",
  "tika-vin13t1:306_3": "vā aññamaññaṁ vā. ‘‘Na bhikkhave viggayha parikammaṁ kārāpetabbaṁ. Yo kārāpeyya,",
  "tika-vin13t1:306_4": "āpatti dukkaṭassā’’ti (cūḷava. 243) evaṁ vuttaṁ viggahaparikammaṁ sandhāya ‘‘aññamaññaṁ vā’’ti vuttaṁ.",
  "tika-vin13t1:307_0": "Idāni kappiyāni dassetuṁ ‘‘kapāliṭṭhakakhaṇḍānī’’tiādimāha. Sabbesaṁ vaṭṭatīti sambandho",
  "tika-vin13t1:307_1": ". Gilānassapi (cūḷava. aṭṭha. 243) agilānassapi imāni kapāliṭṭhakakhaṇḍādīni kāyaghaṁsane",
  "tika-vin13t1:307_2": "vaṭṭanti. Puthupāṇīti (cūḷava. 244) hatthaparikammaṁ vuccati. Tasmā sabbesaṁ hatthena",
  "tika-vin13t1:307_3": "piṭṭhiparikammaṁ kātuṁ vaṭṭati. Akatamallakaṁ nāma ekadāṭhimaṁ paricchinditvā kataṁ.",
  "tika-vin13t1:307_4": "Pāsāṇādayo pādaghaṁsane eva kappiyā. Nhānakappavinicchayo.",
  "tika-vin13t1:308": "Nhānakappaniddesavaṇṇanā niṭṭhitā.",
  "tika-vin13t1:309": "20. Avandiyaniddesavaṇṇanā",
  "tika-vin13t1:310_0": "172. ‘‘Nānāsaṁvāsako vuḍḍhataro adhammavādī avandiyo’’ti (cūḷava. 312; pari. 467)",
  "tika-vin13t1:310_1": "evaṁ vuttattā laddhinānāsaṁvāsako idha nānāsaṁvāsako. Pārivāsiyamūlāyapaṭikassanārahamānattārahamānattacāriabbhānārahā",
  "tika-vin13t1:310_2": "garukaṭṭhāti idha gahitā. Ime pana aññamaññaṁ yathāvuḍḍhaṁ vandanādīni labhanti,",
  "tika-vin13t1:310_3": "pakatattena avandanīyāti adhippāyo. Avandanīyavinicchayo.",
  "tika-vin13t1:311": "Avandiyaniddesavaṇṇanā niṭṭhitā.",
  "tika-vin13t1:312": "21. Cammaniddesavaṇṇanā",
  "tika-vin13t1:313_0": "173. Idāni ‘‘anujānāmi, bhikkhave, sabbapaccantimesu janapadesu cammāni attharaṇāni",
  "tika-vin13t1:313_1": "eḷakacammaṁ ajacammaṁ migacamma’’nti (mahāva. 259) evaṁ vuttacammāni dassetuṁ ‘‘migājeḷakacammānī’’tiādimāha.",
  "tika-vin13t1:313_2": "Paribhuñjitunti (mahāva. aṭṭha. 262) mañcādīsu yattha katthaci attharitvā nipajjituṁ",
  "tika-vin13t1:313_3": "vā nisīdituṁ vā vaṭṭantīti attho. Rohiteṇīpasadā ca kuruṅgā ca ca-saddena aññepi",
  "tika-vin13t1:313_4": "vāḷamigā migamātukādayopi migajātikā evāti adhippāyo.",
  "tika-vin13t1:314": "174.Anuññātattayā aññanti –",
  "tika-vin13t1:315": "‘‘Makkaṭo kāḷasīho ca, sarabho kadalīmigo;",
  "tika-vin13t1:316": "Ye ca vāḷamigā keci, tesaṁ cammaṁ na vaṭṭatī’’ti. –",
  "tika-vin13t1:317": "Ettha vāḷamigaggahaṇena vuttāvasesā antamaso gomahiṁsādayo gahitāti veditabbā. Thavikāti upāhanakosakasatthakosakakuñcikakosakāti veditabbā, na pattatthavikādayo. Cammavinicchayo.",
  "tika-vin13t1:318": "Cammaniddesavaṇṇanā niṭṭhitā.",
  "tika-vin13t1:319": "22. Upāhananiddesavaṇṇanā",
  "tika-vin13t1:320_0": "175.Guṇaṅguṇūpāhanāti (mahāva. aṭṭha. 245) catupaṭalato paṭṭhāya vuccati, na ekadvitipaṭalato",
  "tika-vin13t1:320_1": "paṭṭhāya ‘‘anujānāmi, bhikkhave, ekapalāsikaṁ upāhanaṁ, na bhikkhave diguṇā upāhanā",
  "tika-vin13t1:320_2": "dhāretabbā, na tiguṇā upāhanā dhāretabbā, na guṇaṅguṇūpāhanā dhāretabbā, yo dhāreyya,",
  "tika-vin13t1:320_3": "āpatti dukkaṭassā’’ti (mahāva. 245) vuttattā. ‘‘Anujānāmi, bhikkhave, omukkaṁ guṇaṅguṇūpāhanaṁ,",
  "tika-vin13t1:320_4": "na bhikkhave navā guṇaṅguṇūpāhanā dhāretabbā, yo dhāreyya, āpatti dukkaṭassā’’ti",
  "tika-vin13t1:320_5": "(mahāva. 247) vuttattā ‘‘navā’’ti vuttaṁ. Sabbatthāpi majjhimadese gilānopi navaṁ",
  "tika-vin13t1:320_6": "guṇaṅguṇūpāhanaṁ na labhati, ekavārampi aññehi paribhuttaṁ omukkaupāhanasaṅkhātaṁ",
  "tika-vin13t1:320_7": "labhati, paccantimesu janapadesu gilāno navampi labhatīti veditabbaṁ ‘‘anujānāmi,",
  "tika-vin13t1:320_8": "bhikkhave, sabbapaccantimesu janapadesu guṇaṅguṇūpāhana’’nti (mahāva. 259) avisesena vuttattā.",
  "tika-vin13t1:321_0": "Sabbassāti gilānassāpi agilānassāpīti attho. Majjhimadesepi paccantimadesepi ārāme",
  "tika-vin13t1:321_1": "ārāmūpacāre gilānassāpi agilānassāpi ‘‘anujānāmi, bhikkhave, ajjhārāme upāhanaṁ dhāretu’’nti",
  "tika-vin13t1:321_2": "(mahāva. 249) vuttattā kappiyanti attho. Sabbatthāti ārāmepi gāmepi. Akallakassāti",
  "tika-vin13t1:321_3": "gilānassa. Ettha pana majjhimadese gilānassa guṇaṅguṇūpāhanā paribhuttāva ārāmepi",
  "tika-vin13t1:321_4": "gāmepi vaṭṭati, paccantimadese aparibhuttāpi. Majjhimadesepi paccantimadesepi bhagavatā",
  "tika-vin13t1:321_5": "gilānasseva upāhanā anuññātā ‘‘anujānāmi, bhikkhave, yassa pādā vā dukkhā, pādā vā",
  "tika-vin13t1:321_6": "phalitā, pādakhilo vā ābādho, upāhanaṁ dhāretu’’nti (mahāva. 249) ca ‘‘anujānāmi,",
  "tika-vin13t1:321_7": "bhikkhave, gilānena bhikkhunā saupāhanena gāmaṁ pavisitu’’nti (mahāva. 256) vuttattā",
  "tika-vin13t1:321_8": "ca. Majjhimadese ca gilāno navaṁ guṇaṅguṇūpāhanaṁ dhāretuṁ yadi labhati, kathaṁ padesapaññatti",
  "tika-vin13t1:321_9": "hotīti? Sabbattha pana bhagavatā gilānasseva upāhanā anuññātā, tasmā majjhimadese",
  "tika-vin13t1:321_10": "gilāno navaṁ guṇaṅguṇūpāhanaṁ labhatīti gahetabbanti vadanti.",
  "tika-vin13t1:322_0": "176-9. Sabbāva nīlakā (mahāva. 246; mahāva. aṭṭha. 246) sabbanīlakā. Esa nayo sabbattha",
  "tika-vin13t1:322_1": "odātakādīsupi. Odātaṁ pana neva pāḷiyaṁ, na aṭṭhakathāyaṁ paṭikkhittaṁ, anulomavasena",
  "tika-vin13t1:322_2": "pana idha paṭikkhittanti veditabbaṁ. Mahāraṅgarattā satapadipiṭṭhivaṇṇā. Mahānāmaraṅgarattā",
  "tika-vin13t1:322_3": "mandarattā. Mañjeṭṭhikā kaṇaverapupphavaṇṇā. Pupphalatādīhi vicittā citrā. Nīlapītādivaddhikāti",
  "tika-vin13t1:322_4": "ettha ādi-saddena odātalohitamañjeṭṭhikamahāraṅgamahānāmaraṅgarattādivasena vaddhikā",
  "tika-vin13t1:322_5": "gahitā. Sīhabyagghuddājinadīpīnaṁ cammehi cāti sambandho. Kocīti gilānopi agilānopi.",
  "tika-vin13t1:323": "180. Sakalaṁ vā ekadesakaṁ vā rajanaṁ coḷena (mahāva. aṭṭha. 246) puñchitvā vaḷañjeyyāti attho. Khallakādikaṁ pana sabbaṁ hāritvā vaḷañjetabbaṁ. Upāhanavinicchayo.",
  "tika-vin13t1:324": "Upāhananiddesavaṇṇanā niṭṭhitā.",
  "tika-vin13t1:325": "23. Anolokiyaniddesavaṇṇanā",
  "tika-vin13t1:326_0": "181.Itthiyāti tadahujātāyapi dārikāya. Ādāse (cūḷava. 247) vā udakapatte vā attano",
  "tika-vin13t1:326_1": "mukhaṁ avalokeyya, assa dukkaṭanti sambandho. ‘‘Anujānāmi, bhikkhave, ābādhapaccayā",
  "tika-vin13t1:326_2": "ādāse vā udakapatte vā mukhanimittaṁ oloketu’’nti (cūḷava. 247) vuttattāvaṇādīni",
  "tika-vin13t1:326_3": "vā ‘‘jiṇṇo nu khomhi, no vā’’ti evaṁ āyusaṅkhāraṁ vā oloketuṁ vaṭṭati. Anolokiyavinicchayo.",
  "tika-vin13t1:327": "Anolokiyaniddesavaṇṇanā niṭṭhitā.",
  "tika-vin13t1:328": "24. Añjanīniddesavaṇṇanā",
  "tika-vin13t1:329_0": "182. Vaṭṭā vā aṭṭhasoḷasaṁsā vā maṭṭhā pupphalatādīhi acittakā añjanī vaṭṭatīti attho.",
  "tika-vin13t1:329_1": "Tissopi vaṭṭanti, ekāya vā dvīsu vā kathā eva natthīti adhippāyo. Lekhāti vaṭṭalekhā.",
  "tika-vin13t1:329_2": "Bandhitunti pidhānakabandhanatthaṁ.",
  "tika-vin13t1:330": "183.Rūpanti sakuṇarūpādi. Yadi ca edisaṁ aññehi kataṁ labhati, ghaṁsitvā vā chinditvā vā yathā vā na paññāyati, tathā suttena veṭhetvā vaḷañjetabbaṁ.",
  "tika-vin13t1:331": "184.Thavikāti añjanithavikā. Añjanisalākāpi labbhatīti sambandho.",
  "tika-vin13t1:332_0": "185-6.Aṭṭhīti (mahāva. 266; mahāva. aṭṭha. 264) manussaṭṭhiṁ ṭhapetvā avasesaṭṭhi.",
  "tika-vin13t1:332_1": "Visāṇadantesu akappiyaṁ nāma natthi. Āmalakakakkādīhi katā phalamayā. Tammayāti idha",
  "tika-vin13t1:332_2": "vutteheva nibbattā. Añjanīvinicchayo.",
  "tika-vin13t1:333": "Añjanīniddesavaṇṇanā niṭṭhitā.",
  "tika-vin13t1:334": "25. Akappiyasayananiddesavaṇṇanā",
  "tika-vin13t1:335_0": "187-9. ‘‘Uccako āsandiko uppanno hoti, anujānāmi bhikkhave uccakampi āsandika’’nti",
  "tika-vin13t1:335_1": "(cūḷava. 297) vacanato mañcassa upaḍḍhabhāgappamāṇena ekatobhāgena dīghampi sugataṅgulena",
  "tika-vin13t1:335_2": "atirekaṭṭhaṅgulapādakaṁ idha āsandīti adhippetaṁ, caturaṁsāsandiko pana pamāṇātikkantakopi",
  "tika-vin13t1:335_3": "vaṭṭati. Tūlīti pakatitūlikā. Pallaṅkonāma āharimehi vāḷehi katoti vutto. Tattheva",
  "tika-vin13t1:335_4": "‘‘sīharūpādiṁ dassetvā kato pana vaṭṭatī’’ti vadanti. Paṭikanti setattharaṇaṁ. Gonacittakanti",
  "tika-vin13t1:335_5": "ettha caturaṅgulādhikalomo kojavo ‘‘gonako’’ti vuccati. ‘‘Anujānāmi, bhikkhave, kojava’’nti",
  "tika-vin13t1:335_6": "(mahāva. 337) cīvarakkhandhake vuttattā caturaṅgulalomakaṁ pakatikojavaṁ vaṭṭati.",
  "tika-vin13t1:335_7": "Ratanacittaṁ cittakaṁ na vaṭṭati. Paṭalīti ghanapuppharattaattharaṇaṁ . Vikatīti",
  "tika-vin13t1:335_8": "sīhabyagghādirūpavicitto uṇṇāmayattharaṇako. Uddalomīti ekatouggatapupphaṁ. Ekantalomikāti",
  "tika-vin13t1:335_9": "ubhatouggatapupphaṁ.",
  "tika-vin13t1:336_0": "Kuttanti soḷasannaṁ nāṭakitthīnaṁ ṭhatvā naccanayoggaṁ uṇṇāmayattharaṇaṁ. Koseyyanti",
  "tika-vin13t1:336_1": "ratanaparisibbitaṁ koseyyasuttamayaṁ paccattharaṇaṁ. Kaṭṭissanti ratanaparisibbitaṁ",
  "tika-vin13t1:336_2": "koseyyakaṭṭissamayaṁ paccattharaṇaṁ. Koseyyañca kaṭṭissañca ratanaparisibbitāneva",
  "tika-vin13t1:336_3": "na vaṭṭanti, suddhāni vaṭṭanti. Hatthiassarathattharā tesaṁ upari attharaṇakaattharaṇāva.",
  "tika-vin13t1:336_4": "Ajinappaveṇīti ajinacammehi mañcappamāṇena sibbitvā katā paveṇī, tena ca kadalīmigacammaṁ",
  "tika-vin13t1:336_5": "setavatthassa upari pattharitvā sibbitvā kataṁ pavarappaccattharaṇaṁ kadalīmigappavarappaccattharaṇaṁ,",
  "tika-vin13t1:336_6": "tena ca atthataṁ ajinappaveṇīkadalīmigappavarappaccattharaṇatthataṁ.",
  "tika-vin13t1:337_0": "Setavitānampi heṭṭhā akappiyappaccattharaṇe sati na vaṭṭati, kappiyappaccattharaṇe",
  "tika-vin13t1:337_1": "sati vaṭṭati, rattavitānassa heṭṭhā kappiyappaccattharaṇe satipi na vaṭṭati eva.",
  "tika-vin13t1:337_2": "Sīsūpadhānaṁ pādūpadhānanti mañcassa ubhatolohitakaṁ upadhānaṁ na vaṭṭati. Yaṁ pana",
  "tika-vin13t1:337_3": "ekameva upadhānaṁ hoti, ubhosu antesu rattaṁ vā padumavaṇṇaṁ vā cittaṁ vā, sace pamāṇayuttaṁ,",
  "tika-vin13t1:337_4": "vaṭṭati, mahāupadhānaṁ pana paṭikkhittaṁ.",
  "tika-vin13t1:338_0": "190.Āsandādittayāti āsandī tūlī pallaṅkoti idaṁ tayaṁ nāmaṁ. ‘‘Anujānāmi, bhikkhave,",
  "tika-vin13t1:338_1": "ṭhapetvā tīṇi āsandiṁ pallaṅkaṁ tūlikaṁ sesakaṁ gihivikaṭaṁ abhinisīdituṁ, na tveva",
  "tika-vin13t1:338_2": "abhinipajjitu’’nti (cūḷava. 314) hi vuttaṁ. Sese gihisantake nisīdituṁ labbhatīti",
  "tika-vin13t1:338_3": "attho. Yadi dhammāsane saṅghikampi gonakādiṁ bhikkhūhi anāṇattā ārāmikādayo sayameva",
  "tika-vin13t1:338_4": "paññapenti ceva nīharanti ca, etaṁ gihivikaṭanīhāraṁ nāma, iminā gihivikaṭanīhārena",
  "tika-vin13t1:338_5": "vaṭṭati. Bhattaggaṁ nāma vihāre eva dānaṭṭhānaṁ.",
  "tika-vin13t1:339_0": "191. Catunnaṁ pādānaṁ, tīsu passesu apassayānañca vasena sattaṅgo. Ekapassena yutto",
  "tika-vin13t1:339_1": "pañcaṅgo. Ime pana sattaṅgapañcaṅgā ‘‘anujānāmi, bhikkhave, uccakampi sattaṅga’’nti",
  "tika-vin13t1:339_2": "(cūḷava. 294) vuttattā pamāṇātikkantāpi vaṭṭanti. Tena vuttaṁ ‘‘uccapādakā’’ti. Tūlonaddhā",
  "tika-vin13t1:339_3": "mañcapīṭhā ghareyeva nisīdituṁ kappantīti sambandho.",
  "tika-vin13t1:340_0": "192.Cīvaracchaviyoti channaṁ cīvarānaṁ, channaṁ anulomacīvarānañca aññataracīvaracchaviyoti",
  "tika-vin13t1:340_1": "attho. Sabbatthāti mañcepi pīṭhepi bhattaggepi antaragharepīti attho. Imāsaṁ pana",
  "tika-vin13t1:340_2": "bhisīnaṁ pamāṇaparicchedopi natthi, mañcapīṭhādīnaṁ vasena anurūpaṁ sallakkhetvā pamāṇaṁ kātabbaṁ.",
  "tika-vin13t1:341_0": "193. ‘‘Tūlikā uppannā hoti. Anujānāmi, bhikkhave, vijaṭetvā bimbohanaṁ kātuṁ, tīṇi",
  "tika-vin13t1:341_1": "tūlāni rukkhatūlaṁ latātūlaṁ poṭakitūla’’nti (cūḷava. 297) vuttattā tūlattayañca",
  "tika-vin13t1:341_2": "(cūḷava. aṭṭha. 297; kaṅkhā. aṭṭha. tūlonandasikkhāpadavaṇṇanā) bimbohane vaṭṭati.",
  "tika-vin13t1:341_3": "Imehi tīhi tūlehi sabbesaṁ rukkhalatātiṇānaṁ tūlaṁ anuññātanti veditabbaṁ. Bhisiyaṁ",
  "tika-vin13t1:341_4": "pana kiñci tūlaṁ na vaṭṭatiyeva. Bhisigabbhoti bhisiyā vuttaṁ coḷādipañcakaṁ bimbohane",
  "tika-vin13t1:341_5": "anuññātanti sambandho. Migapakkhinanti sīhādīnaṁ sabbacatuppadānaṁ haṁsamorādīnaṁ",
  "tika-vin13t1:341_6": "sabbapakkhīnaṁ lomāni kappanti. Masūrake anuññātanti sambandho.",
  "tika-vin13t1:342_0": "194. Idāni bhisiyaṁ kappiyākappiyaṁ dassetuṁ ‘‘manussaloma’’ntiādimāha. Uṇṇāyanti",
  "tika-vin13t1:342_1": "(cūḷava. 297; cūḷava. aṭṭha. 297) uṇṇābhisiyaṁ manussalomaṁ na labbhatīti attho.",
  "tika-vin13t1:342_2": "Uṇṇābhisiyampi manussalomaṁ ṭhapetvā yesaṁ kesañci pakkhicatuppadānaṁ lomaṁ vaṭṭatīti",
  "tika-vin13t1:342_3": "attho. Paṇṇeti paṇṇabhisiyañca pupphañca suddhaṁ tamālapattañca na labbhaṁ, avasesaṁ",
  "tika-vin13t1:342_4": "yaṁ kiñci paṇṇaṁ labbhatīti attho. Tamālapattakampi aññehi missaṁ vaṭṭatīti. Coḷavākatiṇesu",
  "tika-vin13t1:342_5": "akappiyaṁ nāma natthi. Āsanañceva appaṭivekkhitaṁ na labbhanti āsanasāmaññato pasaṅgena",
  "tika-vin13t1:342_6": "vuttaṁ. Akappiyasayanavinicchayo.",
  "tika-vin13t1:343": "Akappiyasayananiddesavaṇṇanā niṭṭhitā.",
  "tika-vin13t1:344": "26. Samānāsanikaniddesavaṇṇanā",
  "tika-vin13t1:345_0": "195. Tiṇṇaṁ vassānaṁ antaraṁ tivassantaraṁ. ‘‘Anujānāmi, bhikkhave, tivassantarena",
  "tika-vin13t1:345_1": "saha nisīditu’’nti (cūḷava. 320) hi vuttaṁ. Yo dvīhi vassehi (cūḷava. aṭṭha. 320)",
  "tika-vin13t1:345_2": "vuḍḍho vā navo vā, so tivassantaro nāma.",
  "tika-vin13t1:346": "196.Munīti buddhamuni. Sabbehevāti anupasampannehipi.",
  "tika-vin13t1:347_0": "197.Antanti pacchimaṁ. ‘‘Anujānāmi, bhikkhave, yaṁ tiṇṇaṁ pahoti, ettakaṁ pacchimaṁ",
  "tika-vin13t1:347_1": "dīghāsana’’nti (cūḷava. 320) vuttattā yaṁ tiṇṇaṁ pahoti, etaṁ saṁhārimaṁ vā hotu",
  "tika-vin13t1:347_2": "asaṁhārimaṁ vā, tathārūpesu phalakakhaṇḍesupi nisīdituṁ vaṭṭati. Dvinnanti dvinnaṁ",
  "tika-vin13t1:347_3": "samānāsanikānaṁ. ‘‘Anujānāmi, bhikkhave, duvaggassa mañcaṁ duvaggassa pīṭha’’nti",
  "tika-vin13t1:347_4": "(cuḷava. 320) vuttattā dve samānāsanikā saha nisīdituṁ labhanti. Aññehi asamānāsanikehi,",
  "tika-vin13t1:347_5": "anupasampannādīhi vā dve hutvāpi nisīdituṁ na labhanti. Samānāsanikavinicchayo.",
  "tika-vin13t1:348": "Samānāsanikaniddesavaṇṇanā niṭṭhitā.",
  "tika-vin13t1:349": "27. Asaṁvāsikaniddesavaṇṇanā",
  "tika-vin13t1:350_0": "198.Ukkhittoti āpattiyā adassane, appaṭikamme, pāpikāya diṭṭhiyā appaṭinissagge vā",
  "tika-vin13t1:350_1": "ukkhittakoti tividhopi idha ukkhitto gahito. Anupasampannoti iminā sikkhamānasāmaṇerasāmaṇerīsikkhāpaccakkhātakā",
  "tika-vin13t1:350_2": "gahitāti veditabbā. Chinnamūlako nāma antimavatthuṁ ajjhāpannako. Nānāsaṁvāsoti laddhinānāsaṁvāsako.",
  "tika-vin13t1:350_3": "‘‘Nānāsīmāya ṭhitacatuttho kammaṁ kareyya, iddhiyā vehāse ṭhitacatuttho kammaṁ kareyya,",
  "tika-vin13t1:350_4": "akammaṁ na ca karaṇīya’’nti hi vuttattā imepi ‘‘asaṁvāsikā’’ti vuttā. Etesu pana",
  "tika-vin13t1:350_5": "ukkhittakehi saddhiṁ uposathādīni karonto pācittiyaṁ āpajjati. Nissīmaṭṭhavehāsaṭṭhehi",
  "tika-vin13t1:350_6": "karontassa kammaṁ kuppati, dukkaṭañca hoti, itarehi dukkaṭaṁ. Asaṁvāsikavinicchayo.",
  "tika-vin13t1:351": "Asaṁvāsikaniddesavaṇṇanā niṭṭhitā.",
  "tika-vin13t1:352": "28. Kammaniddesavaṇṇanā",
  "tika-vin13t1:353_0": "199.Adhammakammanti ettha kathaṁ adhammakammaṁ hotīti ce? Vuttañhetaṁ bhagavatā ‘‘katamañca,",
  "tika-vin13t1:353_1": "bhikkhave, adhammakammaṁ? Ñattidutiye ce, bhikkhave, kamme ekāya ñattiyā kammaṁ karoti,",
  "tika-vin13t1:353_2": "na ca kammavācaṁ anussāveti, adhammakammaṁ. Dvīhi ñattīhi kammaṁ karoti, na ca kammavācaṁ",
  "tika-vin13t1:353_3": "anussāveti, adhammakammaṁ. Ekāya kammavācāya kammaṁ karoti, na ca ñattiṁ ṭhapeti,",
  "tika-vin13t1:353_4": "adhammakammaṁ. Dvīhi kammavācāhi kammaṁ karoti, na ca ñattiṁ ṭhapeti, adhammakamma’’nti",
  "tika-vin13t1:353_5": "(mahāva. 387). Iminā nayena sesakammesupi vuttappakārena akatvā aññathā karaṇaṁ adhammakammanti veditabbaṁ.",
  "tika-vin13t1:354_0": "Vaggenāti vaggena saṅghena. Kathañca vaggaṁ hotīti ce? Yāvatikā ca bhikkhū kammappattā,",
  "tika-vin13t1:354_1": "te anāgatā honti, chandārahānaṁ chando anāhaṭo hoti, sammukhībhūtā paṭikkosanti,",
  "tika-vin13t1:354_2": "vaggakammanti imesu yena kenaci ekenapi aṅgena vaggaṁ hoti.",
  "tika-vin13t1:355_0": "Samaggenāti samaggena saṅghena. Kathaṁ samaggaṁ hotīti ce? Yāvatikā ca bhikkhū kammappattā,",
  "tika-vin13t1:355_1": "te āgatā honti, chandārahānaṁ chando āhaṭo hoti, sammukhībhūtā nappaṭikkosanti, samaggakammanti evaṁ.",
  "tika-vin13t1:356_0": "Catutthanti samaggena dhammikaṁ. Ettāvatā ‘‘cattārimāni, bhikkhave, kammāni, adhammena",
  "tika-vin13t1:356_1": "vaggakammaṁ, adhammena samaggakammaṁ, dhammena vaggakammaṁ, dhammena samaggakamma’’nti",
  "tika-vin13t1:356_2": "(mahāva. 384) evaṁ vuttāni cattāri kammāni pariggahitāni hontīti veditabbāni.",
  "tika-vin13t1:357_0": "200-202. Dasavaggiko (mahāva. 388; kaṅkhā. aṭṭha. nidānavaṇṇanā) vīsativaggiko ca",
  "tika-vin13t1:357_1": "dasavīsativaggiko. Abbhānopasampadāppavāraṇā ṭhapetvā sabbakammesu kammappattoti",
  "tika-vin13t1:357_2": "sambandho. Evaṁ sesesupi. Itaroti vīsativaggo ca atirekavīsativaggo ca.",
  "tika-vin13t1:358_0": "203. Idāni kammappatte ca chandārahe ca dassetuṁ ‘‘catuvaggenā’’tiādi vuttaṁ. Tattha",
  "tika-vin13t1:358_1": "(pari. 488, 497; pari. 487-488) pakatattā nāma ye pārājikaukkhittaladdhinānāsaṁvāsakā",
  "tika-vin13t1:358_2": "na honti. Pareti ekasīmaṭṭhā pakatattā bhikkhū. Yadi pakatattā bhikkhūpi aññataraṁ",
  "tika-vin13t1:358_3": "gāmasīmaṁ vā nadīsamuddajātassarakhaṇḍasīmāsu vā aññataraṁ pavisitvā ṭhitā honti,",
  "tika-vin13t1:358_4": "neva kammappattā, na chandārahā. Na hi tesaṁ chando vā pārisuddhi vā āgacchati aññasīmāyaṁ",
  "tika-vin13t1:358_5": "ṭhitattā. Sesepīti pañcavaggādikaraṇīyepīti attho.",
  "tika-vin13t1:359_0": "204. Asaṁvāsagaṇapūraṁ vā katvā kataṁ kammaṁ kuppañca hoti, kārakānañca dukkaṭanti",
  "tika-vin13t1:359_1": "attho. ‘‘Yassa saṅgho kammaṁ karoti, taṁcatuttho kammaṁ kareyya, akammaṁ na ca karaṇīya’’nti",
  "tika-vin13t1:359_2": "(mahāva. 389) vuttattā ‘‘kammārahagaṇapūraṁ vā’’ti vuttaṁ. Idāni parivāsādikammānaṁyeva",
  "tika-vin13t1:359_3": "parisato vipattiṁ dassetuṁ ‘‘garukaṭṭhagaṇapūraṁ vā’’ti vuttaṁ. Tampi anikkhittavattaṁ",
  "tika-vin13t1:359_4": "sandhāya vuttaṁ. Nikkhittavatto pana sabbattha gaṇapūrako hoti eva.",
  "tika-vin13t1:360_0": "205.Vāreyyāti paṭikkhipeyya. ‘‘Anujānāmi, bhikkhave, adhammakamme kayiramāne paṭikkositu’’nti",
  "tika-vin13t1:360_1": "(mahāva. 154) hi vuttaṁ. Antarāye satīti attho. ‘‘Adhammakammaṁ idaṁ, na metaṁ khamatī’’ti",
  "tika-vin13t1:360_2": "evaṁ dve tayo aññamaññaṁ diṭṭhiṁ āvi kareyyunti attho. Yadi eko hoti, ‘‘na metaṁ",
  "tika-vin13t1:360_3": "khamatī’’ti evaṁ adhiṭṭhānaṁ kareyyāti attho. Ettāvatā ete nirāpattikā honti, antarāyā",
  "tika-vin13t1:360_4": "ca muccanti, kammaṁ pana adhammattā kuppameva. Vārenteva tatodhikāti ettha ‘‘anujānāmi,",
  "tika-vin13t1:360_5": "bhikkhave, catūhi pañcahi paṭikkosituṁ, dvīhi tīhi diṭṭhiṁ āvi kātuṁ, ekena adhiṭṭhātuṁ,",
  "tika-vin13t1:360_6": "‘‘na metaṁ khamatī’’ti (mahāva. 154) vuttattā cattāro vā pañca vā vārenti evāti attho.",
  "tika-vin13t1:361_0": "206. Idāni yehi paṭikkhittaṁ hoti, te dassetuṁ ‘‘kammārahā’’tiādi vuttaṁ. Tattha",
  "tika-vin13t1:361_1": "khittacitta-ggahaṇena ummattakopi gahitova. Etesanti ye vuttappakārā, tesaṁ paṭikkhepo na ruhatīti attho.",
  "tika-vin13t1:362_0": "207. Idāni yassa paṭikkhepo ruhati, taṁ dassetuṁ ‘‘pakatattekasīmaṭṭha-samasaṁvāsabhikkhuno’’ti",
  "tika-vin13t1:362_1": "vuttaṁ. Tassattho (mahāva. 394) – evarūpassa bhikkhuno paṭikkosanā antamaso ānantarassāpi",
  "tika-vin13t1:362_2": "ārocentassa ruhatīti. ‘‘Bhikkhussa, bhikkhave , pakatattassa samānasaṁvāsikassa samānasīmāyaṁ",
  "tika-vin13t1:362_3": "ṭhitassa antamaso ānantarikassapi bhikkhuno viññāpentassa saṅghamajjhe paṭikkosanā",
  "tika-vin13t1:362_4": "ruhatī’’ti (mahāva. 394) vuttaṁ.",
  "tika-vin13t1:363": "208. Sammukhā yadi paṭikkoseyyāti attho. Tirokkhāti parammukhā. Kāyasāmaggiṁ vā chandaṁ vā no dadeyya, dukkaṭanti attho. Kammavinicchayo.",
  "tika-vin13t1:364": "Kammaniddesavaṇṇanā niṭṭhitā.",
  "tika-vin13t1:365": "29. Micchājīvavivajjanāniddesavaṇṇanā",
  "tika-vin13t1:366_0": "209.Cuṇṇanti sirīsacuṇṇādikanti attho. Mattikāti pakatimattikā vā pañcavaṇṇā vā suddhā",
  "tika-vin13t1:366_1": "kuṅkuṭṭhaādikā vā. Kulasaṅgahāti etehi saṅgahitānaṁ santike lābhāsāya kulasaṅgahatthanti",
  "tika-vin13t1:366_2": "attho. Ettha pana imehi saṅgahitānaṁ santike ‘‘kiñci labhissāmī’’ti saṅghikaṁ vā",
  "tika-vin13t1:366_3": "puggalikaṁ vā dātuṁ na vaṭṭati eva. Iminā pana nayena laddhaṁ pañcannampi sahadhammikānaṁ",
  "tika-vin13t1:366_4": "na vaṭṭati, micchājīvañca hoti.",
  "tika-vin13t1:367_0": "210-211. Lābhāsāya dāyakānaṁ dārake ukkhipitvā paribhaṭabhāvo pāribhaṭakatā, tāya",
  "tika-vin13t1:367_1": "pāribhaṭakatāya na jīvayeti sambandho. Sesesupi eseva nayo. Khettādīsu pesitassa",
  "tika-vin13t1:367_2": "gamanaṁ paheṇakammaṁ. Sāsanappaṭisāsanaharaṇaṁ dūtakammaṁ. Pesitassa gehato gehagamanaṁ",
  "tika-vin13t1:367_3": "jaṅghapesaniyaṁ. Lābhāsāya lañjadānamanuppadānaṁ. Aññena vāpīti aṅgavijjādinā.",
  "tika-vin13t1:368_0": "212.Viññattīti (pārā. 515 ādayo; pārā. aṭṭha. 2.515 ādayo) aññātakaviññatti. Anesanāti",
  "tika-vin13t1:368_1": "pubbe vuttena pupphadānādinā paccayesanā. Kuhanādīhīti (vibha. 861; vibha. aṭṭha.",
  "tika-vin13t1:368_2": "861; mahāni. 87) kuhanā lapanā nemittakatā nippesikatā lābhena lābhaṁ nijigīsanatāti",
  "tika-vin13t1:368_3": "imehi pañcahi vatthūhīti attho. Micchājīvavinicchayo.",
  "tika-vin13t1:369": "Micchājīvavivajjanāniddesavaṇṇanā niṭṭhitā.",
  "tika-vin13t1:370": "30. Vattaniddesavaṇṇanā",
  "tika-vin13t1:371_0": "213. Idāni āgantukavattādīni dassetuṁ ‘‘vatta’’nti mātikāpadaṁ uddhaṭaṁ. Parikkhittassa",
  "tika-vin13t1:371_1": "(cūḷava. 356 ādayo; cūḷava. aṭṭha. 357 ādayo) vihārassa parikkhepaṁ, aparikkhittassa",
  "tika-vin13t1:371_2": "dvīhi leḍḍupātehi paricchinnaṭṭhānaṁ patvā upāhanaṁ omuñcitvā nīcaṁ katvā papphoṭetvā",
  "tika-vin13t1:371_3": "upāhanaṁ daṇḍakena gahetvā chattaṁ apanāmetvā sīsaṁ vivaritvā sīse cīvaraṁ khandhe",
  "tika-vin13t1:371_4": "karitvā sādhukaṁ ataramānena ārāmo pavisitabboti attho.",
  "tika-vin13t1:372": "214.Puccheyyasayanāsananti ‘‘katamaṁ me senāsanaṁ pāpuṇāti, kiṁ ajjhāvutthaṁ vā anajjhāvutthaṁ vā’’ti evaṁ pucchitabbanti attho.",
  "tika-vin13t1:373_0": "215-6. Mañcapīṭhādidārubhaṇḍañca (cūḷava. 360; cūḷava. aṭṭha. 360) rajanabhājanādimattikābhaṇḍañca.",
  "tika-vin13t1:373_1": "Āpucchāti bhikkhussa vā sāmaṇerassa vā ārāmikassa vā ‘‘āvuso imaṁ jaggāhī’’ti ārocetvāti",
  "tika-vin13t1:373_2": "attho. Aññathāti evaṁ akatvāti attho.",
  "tika-vin13t1:374_0": "217-8.Vuḍḍhāgantukassāti ettha (cūḷava. 358 ādayo; cūḷava. aṭṭha. 359 ādayo) dūratova",
  "tika-vin13t1:374_1": "disvā yadi ‘‘vuḍḍho’’ti jānāti, tasmiṁ anāgate eva āsanapaññāpanādivattaṁ kātabbanti",
  "tika-vin13t1:374_2": "attho. Pādodappabhutinti pādodakaṁ pādapīṭhaṁ pādakathalikaṁ upanikkhipitabbanti",
  "tika-vin13t1:374_3": "attho. Pānīyena āpucchantena sace sakiṁ ānītaṁ pānīyaṁ sabbaṁ pivati, punapi āpucchitabbo",
  "tika-vin13t1:374_4": "eva. Paññapeti ‘‘etaṁ tumhākaṁ senāsanaṁ pāpuṇātī’’ti evaṁ ācikkhitabbanti attho.",
  "tika-vin13t1:375_0": "219-20. ‘‘Bhikkhācāragāmo ito dūre’’ti vā ‘‘santike’’ti vā ‘‘kālasseva piṇḍāya caritabba’’nti",
  "tika-vin13t1:375_1": "vā ‘‘upaṭṭhāke caritabba’’nti vā gocaro ācikkhitabbo. Agocaroti micchādiṭṭhikānaṁ",
  "tika-vin13t1:375_2": "vā gāmo, paricchinnabhikkhako vā gāmo, yattha ekassa vā dvinnaṁ vā bhikkhā dīyati,",
  "tika-vin13t1:375_3": "so ācikkhitabboti attho. Katikanti saṅghassa katikaṭṭhānaṁ. ‘‘Imaṁ kālaṁ pavisitabbaṁ,",
  "tika-vin13t1:375_4": "imaṁ kālaṁ nikkhamitabba’’nti evaṁ pavesananikkhamanakālaṁ ācikkhitabbaṁ. Kesuci",
  "tika-vin13t1:375_5": "ṭhānesu amanussā vā vāḷā vā honti, tasmā evaṁ ācikkhitabbameva. Nisinnovāti idaṁ",
  "tika-vin13t1:375_6": "āpattiabhāvamattadīpakaṁ, uṭṭhahitvāpi sabbaṁ kātuṁ vaṭṭateva. Vattavinicchayo.",
  "tika-vin13t1:376": "Vattaniddesavaṇṇanā niṭṭhitā.",
  "tika-vin13t1:377": "31. Vikappanāniddesavaṇṇanā",
  "tika-vin13t1:378_0": "221.Sammukhāyāti (pāci. 374; pārā. aṭṭha. 2.469; kaṅkhā. aṭṭha. vikappanasikkhāpadavaṇṇanā)",
  "tika-vin13t1:378_1": "sammukhe ṭhitassāti attho. Byattassāti vikappanavidhānaṁ paccuddharaṇādividhānañca",
  "tika-vin13t1:378_2": "jānantassa. Abyatto pana ‘‘iminā mayhaṁ dinna’’nti gahetvāpi gaccheyyāti attho. Ekassāti ekassa bhikkhussa.",
  "tika-vin13t1:379": "222.Nidhetuṁvāti nidhetuṁ eva, nissaggiyaṁ na hotīti attho. Paribhuñjituṁ vā vissajjetuṁ vā adhiṭṭhātuṁ vā na vaṭṭatīti attho.",
  "tika-vin13t1:380": "224-5.Aparā sammukhā vāti sammukhā vikappanā evāti attho. Imā dve vikappanā attanā eva vikappetvā parena paccuddharāpitattā sammukhā vikappanā evāti vuttā.",
  "tika-vin13t1:381_0": "227.Mittoti daḷhamitto. Sandiṭṭhoti diṭṭhamatto nātidaḷhamitto. ‘‘Itarena ca pubbe",
  "tika-vin13t1:381_1": "vuttanayena ‘tisso bhikkhū’ti vā ‘tissā bhikkhunī’ti vā vattabbaṁ. Puna tena ‘ahaṁ",
  "tika-vin13t1:381_2": "tissassa bhikkhuno, tissāya bhikkhuniyā vā dammī’ti vikappetvā teneva ‘tissassa bhikkhuno,",
  "tika-vin13t1:381_3": "tissāya bhikkhuniyā santakaṁ paribhuñja vā vissajjehi vā yathāpaccayaṁ vā karohī’ti",
  "tika-vin13t1:381_4": "paccuddharitabba’’nti evaṁ pāṭho gahetabbo.",
  "tika-vin13t1:382": "228.Dūrasantikattekatta-bahubhāvaṁ vijāniyāti ettha dūrattañca santikattañca ekattañca bahubhāvañca vijānitvāti attho.",
  "tika-vin13t1:383_0": "229. ‘‘Dasāhaparamaṁ atirekacīvaraṁ dhāretabba’’nti (pārā. 462) vuttattā ‘‘dasāhaṁ",
  "tika-vin13t1:383_1": "vā’’ti vuttaṁ. ‘‘Cīvarakālasamayo nāma anatthate kathine vassānassa pacchimo māso,",
  "tika-vin13t1:383_2": "atthate kathine pañca māsā’’ti (pārā. 649) vuttattā ‘‘māsamekaṁ vā pañca vā’’ti vuttaṁ,",
  "tika-vin13t1:383_3": "māsaṁ vā ekaṁ pañca vā māseti attho. ‘‘Bhikkhuno paneva akālacīvaraṁ uppajjeyya,",
  "tika-vin13t1:383_4": "ākaṅkhamānena bhikkhunā paṭiggahetabbaṁ. Paṭiggahetvā khippameva kāretabbaṁ. No cassa",
  "tika-vin13t1:383_5": "pāripūri, māsaparamaṁ tena bhikkhunā taṁ cīvaraṁ nikkhipitabbaṁ ūnassa pāripūriyā",
  "tika-vin13t1:383_6": "satiyā paccāsāyā’’ti (pārā. 499) vuttattā ‘‘paccāsā sati māsaka’’nti vuttaṁ. Nuppādayatīti",
  "tika-vin13t1:383_7": "anadhiṭṭhitaṁ avikappitaṁ nissaggiṁ na janayatīti attho. Vikappanāvinicchayo.",
  "tika-vin13t1:384": "Vikappanāniddesavaṇṇanā niṭṭhitā.",
  "tika-vin13t1:385": "32. Nissayaniddesavaṇṇanā",
  "tika-vin13t1:386_0": "230.Byattassāti ettha kittāvatā byatto hotīti ce? Nissayamuccanakena pana sabbantimena",
  "tika-vin13t1:386_1": "dhammaparicchedena atthato ca byañjanato ca dve mātikā paguṇā vācuggatā kātabbā,",
  "tika-vin13t1:386_2": "pakkhadivasesu dhammassāvanatthāya suttantato cattāro bhāṇavārā, sampattānaṁ parisānaṁ",
  "tika-vin13t1:386_3": "parikathanatthāya andhakavindamahārāhulovādadhammakkhandhasadiso eko kathāmaggo,",
  "tika-vin13t1:386_4": "saṅghabhattamaṅgalāmaṅgalesu anumodanatthāya tisso anumodanā, uposathappavāraṇādivijānanatthaṁ",
  "tika-vin13t1:386_5": "kammākammavinicchayo , samaṇadhammakaraṇatthaṁ samādhivasena vā vipassanāvasena vā",
  "tika-vin13t1:386_6": "arahattapariyosānaṁ ekaṁ kammaṭṭhānaṁ ettakaṁ uggahetabbaṁ. Ettāvatā byatto nāma",
  "tika-vin13t1:386_7": "hoti cātudiso, itarathā abyatto.",
  "tika-vin13t1:387": "231. Idāni nissayaggahaṇākāraṁ dassetuṁ ‘‘ekaṁsa’’ntiādi vuttaṁ. Ettha (mahāva. 103) āyasmatoti āyasmantaṁ.",
  "tika-vin13t1:388_0": "232. Idāni paṭippassaddhividhānaṁ dassetuṁ ‘‘pakkante’’tiādi vuttaṁ, ‘‘pañcimā, bhikkhave,",
  "tika-vin13t1:388_1": "nissayappaṭippassaddhiyo upajjhāyamhā. Upajjhāyo pakkanto vā hoti vibbhanto vā kālakato",
  "tika-vin13t1:388_2": "vā pakkhasaṅkanto vā āṇattiyeva pañcamī’’ti (mahāva. 83), ‘‘chayimā, bhikkhave, nissayappaṭippassaddhiyo",
  "tika-vin13t1:388_3": "ācariyamhā. Ācariyo pakkanto vā hoti vibbhanto vā kālakato vā pakkhasaṅkanto vā āṇattiyeva",
  "tika-vin13t1:388_4": "pañcamī, upajjhāyena vā samodhānagato hotī’’ti idaṁ pana ubhayaṁ idha dassitaṁ. Sace",
  "tika-vin13t1:388_5": "ācariyupajjhāyā sāmantavihāresupi aparikkhittesu leḍḍupātadvayabbhantare vasanti,",
  "tika-vin13t1:388_6": "nissayo na paṭippassambhati. Parikkhittesupi na paṭippassambhatīti eke. Ācariyā pana",
  "tika-vin13t1:388_7": "na icchanti. Kasmāti ce? Nissayaggahaṇappaṭippassaddhīnaṁ upacārasīmāya paricchinnattā.",
  "tika-vin13t1:388_8": "Leḍḍupātena upacārasīmāparicchedo pana aparikkhittesu eva labbhati, na parikkhittesu.",
  "tika-vin13t1:388_9": "Tasmā ācariyānaṁ vinicchayeva ṭhātabbaṁ.",
  "tika-vin13t1:389_0": "Pakkanteti ettha (mahāva. aṭṭha. 83) sace ācariyo antevāsikaṁ anāmantetvāva upacārasīmaṁ",
  "tika-vin13t1:389_1": "atikkamati, nissayo paṭippassambhati. Sace upacārasīmaṁ anatikkamitvāva nivattati,",
  "tika-vin13t1:389_2": "na paṭippassambhati. Ācariyaṁ anāmantetvā antevāsikassa gamanepi eseva nayo. Sace",
  "tika-vin13t1:389_3": "ācariyo katthaci gantukāmo antevāsikaṁ āpucchati, antevāsikopi ‘‘sādhu sādhū’’ti",
  "tika-vin13t1:389_4": "sampaṭicchati, taṅkhaṇe eva paṭippassambhati. Evaṁ ācariyaṁ āpucchitvā antevāsikassa",
  "tika-vin13t1:389_5": "gamanepi. Dvīsupi antovihāreyeva ṭhitesu ācariyo vā antevāsikaṁ, antevāsiko vā ācariyaṁ",
  "tika-vin13t1:389_6": "anāpucchitvāva sace dve leḍḍupāte atikkamati, paṭippassambhati. Pakkhasaṅkante vā",
  "tika-vin13t1:389_7": "vibbhante vā kālakate vā taṅkhaṇeyeva paṭippassambhati . Āṇatti nāma nissayappaṇāmanā.",
  "tika-vin13t1:389_8": "Dassanasavanavasena duvidhaṁ samodhānaṁ.",
  "tika-vin13t1:390": "233.Alajjinti ettha –",
  "tika-vin13t1:391": "‘‘Sañcicca āpattiṁ āpajjati;",
  "tika-vin13t1:392": "Āpattiṁ parigūhati;",
  "tika-vin13t1:393": "Agatigamanañca gacchati;",
  "tika-vin13t1:394": "Ediso vuccati alajjipuggalo’’ti. (pari. 359) –",
  "tika-vin13t1:395": "Evaṁ vuttaṁ. ‘‘Na bhikkhave alajjinaṁ nissāya vatthabbaṁ. Yo vaseyya, āpatti dukkaṭassā’’ti (mahāva. 120) hi vuttaṁ.",
  "tika-vin13t1:396_0": "234. ‘‘Anujānāmi, bhikkhave, addhānamaggappaṭipannena bhikkhunā nissayaṁ alabhamānena",
  "tika-vin13t1:396_1": "anissitena vatthu’’nti (mahāva. 121) vuttattā ‘‘addhikassā’’ti vuttaṁ. Gilānupaṭṭhākassa",
  "tika-vin13t1:396_2": "ca yācitassāti sambandho. ‘‘Anujānāmi, bhikkhave, gilānupaṭṭhākena bhikkhunā nissayaṁ",
  "tika-vin13t1:396_3": "alabhamānena yāciyamānena anissitena vatthu’’nti (mahāva. 121) hi vuttaṁ. Sallakkhentena",
  "tika-vin13t1:396_4": "phāsukanti phāsuvihāraṁ sallakkhentena. Idaṁ pana parihāraṁ (mahāva. aṭṭha. 121)",
  "tika-vin13t1:396_5": "sotāpannādiariyasāvako vā thāmagatasamathavipassanālābhī vā bālaputhujjano vā na",
  "tika-vin13t1:396_6": "labhati. Yassa kho pana samathavipassanā taruṇā hoti, na thāmagatā, ayaṁ labhati.",
  "tika-vin13t1:396_7": "Asante nissayadāyake ‘‘yadā paṭirūpo nissayadāyako āgacchissati, tadā tassa nissāya",
  "tika-vin13t1:396_8": "vasissāmī’’ti ābhogaṁ katvā yāva āsāḷhīpuṇṇamā, tāva vasituṁ labhati. Sace pana āsāḷhīmāse",
  "tika-vin13t1:396_9": "nissayadāyakaṁ na labhati, yattha atthi, tattha gantabbaṁ. Antovasse pana anissitena",
  "tika-vin13t1:396_10": "vatthuṁ na vaṭṭati. Sabhāge dāyake asante vasituṁ labbhatīti sabbapadesu yojanā kātabbā. Nissayavinicchayo.",
  "tika-vin13t1:397": "Nissayaniddesavaṇṇanā niṭṭhitā.",
  "tika-vin13t1:398": "33. Kāyabandhananiddesavaṇṇanā",
  "tika-vin13t1:399_0": "235.Akāyabandhanoti kāyabandhanaṁ abandhitvāti attho. Tato paṭṭhāya cīvaraṁ pārupitabbaṁ,",
  "tika-vin13t1:399_1": "tato paṭṭhāya eva kāyabandhanaṁ bandhitabbaṁ. ‘‘Na bhikkhave akāyabandhanena gāmo",
  "tika-vin13t1:399_2": "pavisitabbo. Yo paviseyya, āpatti dukkaṭassā’’ti (cūḷava. 278) hi vuttaṁ. Tatthevāsatiyā",
  "tika-vin13t1:399_3": "gatoti asatiyā gato yattha sarati, tattheva bandhitabbaṁ. Saritvā pana yāva na bandhati,",
  "tika-vin13t1:399_4": "tāva piṇḍāya carituṁ na vaṭṭati. Yadi antogāme sarati, kāyabandhane sati ekamante",
  "tika-vin13t1:399_5": "ṭhatvā bandhitabbaṁ, asati ce nikkhamitvā bandhitvā puna piṇḍāya pavisitabbanti vadanti.",
  "tika-vin13t1:400_0": "236. ‘‘Anujānāmi, bhikkhave, dve kāyabandhanāni paṭṭikaṁ sūkarantaka’’nti (cūḷava.",
  "tika-vin13t1:400_1": "278) vuttattā ‘‘duvidha’’nti vuttaṁ. Tattha sūkarantaṁ nāma kuñcikākosakā viya ante",
  "tika-vin13t1:400_2": "susiraṁ katvā koṭṭitaṁ. Rajju ca ekāti ekavaṭṭā rajju ca. Tadanulomikāti tesaṁ dvinnaṁ anulomikā.",
  "tika-vin13t1:401_0": "237.Macchakaṇḍakakhajjurī-pattā maṭṭhā ca paṭṭikāti ettha (cūḷava. aṭṭha. 278) ete",
  "tika-vin13t1:401_1": "macchakaṇṭakādayo maṭṭhā vikārarahitā paṭṭikā ca tadantogadhāti adhippāyo. Labbhā",
  "tika-vin13t1:401_2": "dasā catassoti ekāya vā dvīsu vā tīsu vā kathā eva natthīti adhippāyo, tato paraṁ",
  "tika-vin13t1:401_3": "na vaṭṭati. Antesūti ubhosu antesu. Guṇasuttakanti diguṇasuttakaṁ.",
  "tika-vin13t1:402_0": "239.Makaramukhādinti ādi-saddena deḍḍubhasīsaṁ gahitaṁ. Ubhanteti ubhosu antesu.",
  "tika-vin13t1:402_1": "Kassāti? Vidhassa. Ghaṭakāti ghaṭakato. Lekhāti lekhāya. Ghaṭakato ca lekhāya ca",
  "tika-vin13t1:402_2": "aññaṁ cittakaṁ na kappatīti attho.",
  "tika-vin13t1:403_0": "240.Deḍḍubhakanti (cūḷava. 278; cūḷava. aṭṭha. 278) udakasappasirasadisaṁ. Murajanti",
  "tika-vin13t1:403_1": "bahurajjuke ekato saṅkaḍḍhitvā ekāya rajjuyā paliveṭhetvā katarajju. Maddavīṇanti",
  "tika-vin13t1:403_2": "pāmaṅgasadisaṁ. Kalābukanti anekavaṭṭaṁ. Etāni pana sabbāni na kappanti. Dasāsu dve",
  "tika-vin13t1:403_3": "majjhimāti murajaṁ maddavīṇanti dve majjhimā eva. Kappareti kappantīti attho.",
  "tika-vin13t1:404": "241.Gaṇṭhiyocāpīti (cūḷava. 279) cīvaragaṇṭhiyopi. Veḷuādimayā kappantīti pasaṅgena vuttaṁ. Kāyabandhanavinicchayo.",
  "tika-vin13t1:405": "Kāyabandhananiddesavaṇṇanā niṭṭhitā.",
  "tika-vin13t1:406": "Paṭhamabhāṇavāraṁ.",
  "tika-vin13t1:407": "34. Pathavīniddesavaṇṇanā",
  "tika-vin13t1:408_0": "242. Jātā (pāci. 86; pāci. aṭṭha. 86-88; kaṅkhā. aṭṭha. pathavīkhaṇanasikkhāpadavaṇṇanā)",
  "tika-vin13t1:408_1": "ajātāti duvidhā pathavīti attho. Idāni tadubhayaṁ dassetuṁ ‘‘suddhamattikapaṁsukā’’tiādimāha.",
  "tika-vin13t1:408_2": "Tattha suddhamattikapaṁsukā ca adaḍḍhā ca bahumattikapaṁsukā ca cātumāsādhikovaṭṭhapaṁsumattikarāsi",
  "tika-vin13t1:408_3": "ca jātapathavīti sambandho. Ettha pana adaḍḍhāti uddhanapacanakumbhakārāvāpabhājanapacanādivasena",
  "tika-vin13t1:408_4": "tathā tathā adaḍḍhā. Ayaṁ pana visuṁ natthi, suddhapaṁsuādīsu aññatarāva veditabbā.",
  "tika-vin13t1:408_5": "Suddhapaṁsu suddhamattikā yebhuyyenapaṁsu yebhuyyenamattikā atirekacātumāsādhikovaṭṭhamattikāpaṁsupuñjā",
  "tika-vin13t1:408_6": "ca adaḍḍhā cāti ayaṁ sabbāpi jātapathavīti veditabbā.",
  "tika-vin13t1:409": "243.Dutiyāti ajātapathavīti attho. Vuttarāsīti mattikarāsi ca paṁsurāsi ca cātumāsomavaṭṭhako ajātapathavīti attho.",
  "tika-vin13t1:410_0": "244. Idāni yebhuyyenamattikā yebhuyyenapaṁsukā yebhuyyenasakkharāti evaṁ vuttāsu",
  "tika-vin13t1:410_1": "kittāvatā yebhuyyatā hotīti taṁ dassetuṁ ‘‘dve bhāgā’’tiādimāha. Tattha tīsu bhāgesu",
  "tika-vin13t1:410_2": "dve bhāgā mattikā yassā bhūmiyā, esā yebhuyyamattikāti sambandho. Upaḍḍhapaṁsuādayopi",
  "tika-vin13t1:410_3": "kappiyā eva akappiyabhāgassa anatirekato. ‘‘Yebhuyyenamattikā yebhuyyenapaṁsukā’’ti",
  "tika-vin13t1:410_4": "(pāci. 86) hi vuttaṁ, na ‘‘upaḍḍhamattikā, upaḍḍhapaṁsukā’’ti. Sesesupīti yebhuyyapaṁsukādīsupi.",
  "tika-vin13t1:411": "245. Jātasaññissa pācittīti sambandho. Dveḷhassa vimatissa dukkaṭaṁ. Jāte ajātasaññissa anāpatti.",
  "tika-vin13t1:412": "246.Ekāyāṇattiyā ekāti sace sakiṁ āṇatto divasampi khaṇati, āṇāpakassa ekā evāti attho. Vācasoti vācāya vācāyāti attho.",
  "tika-vin13t1:413": "247. Ettha ‘‘jālehi aggi’’nti vā vattuṁ na vaṭṭati. Aniyametvā pana ‘‘pokkharaṇiṁ khaṇa, pathaviṁ khaṇa, vāpiṁ khaṇa, āvāṭaṁ khaṇa, kandaṁ khaṇā’’ti vattuṁ vaṭṭati.",
  "tika-vin13t1:414": "248.Edisanti ettha aññampi evarūpaṁ kappiyavohāravacanaṁ vaṭṭatīti adhippāyo.",
  "tika-vin13t1:415": "249. Kopetuṁ labbhanti sambandho, ghaṭādīhi gahetuṁ sakkuṇeyyakaṁ ussiñcanīyakaddamaṁ.",
  "tika-vin13t1:416_0": "251-2. Udakasantike patiteti sambandho. Udake patitaṁ pana sabbakālaṁ kappiyameva,",
  "tika-vin13t1:416_1": "tasmā akappiyaṁ dassetuṁ ‘‘udakasantike’’ti vuttaṁ. Pāsāṇe lagge raje ca navasoṇḍiyā",
  "tika-vin13t1:416_2": "patite raje cāti sambandho. Abbhokāsuṭṭhite vammike ca mattikākuṭṭe cāti attho, tathā",
  "tika-vin13t1:416_3": "etepi sabbe cātumāsādhikovaṭṭhā na kopetabbāti attho.",
  "tika-vin13t1:417": "253-5. Bhūmiṁ vikopayaṁ thambhādiṁ gaṇhituṁ na ca kappatīti sambandho. Dhārāyāti passāvadhārāya. Padaṁ dassessāmīti sambandho.",
  "tika-vin13t1:418": "257.Sekoti siñcanaṁ. Bhūmiyā allahatthaṁ ṭhapetvāti sambandho.",
  "tika-vin13t1:419": "258.Avase satīti hatthadāhādīsu āpadāsūti attho. Pathavīvinicchayo.",
  "tika-vin13t1:420": "Pathavīniddesavaṇṇanā niṭṭhitā.",
  "tika-vin13t1:421": "35. Parikkhāraniddesavaṇṇanā",
  "tika-vin13t1:422": "259-260.Girikūṭanti makaradantakaṁ. Sibbituñca chindituñca na vaṭṭatīti sabbattha yojanā. Daṇḍeti chattadaṇḍe.",
  "tika-vin13t1:423_0": "261. Sibbituṁ vā pañjaraṁ vinandhituṁ vā thiratthaṁ chatte bandhituṁ daṇḍe lekhā",
  "tika-vin13t1:423_1": "vaṭṭatīti sambandho. Sace vuttappakāraṁ akappiyachattaṁ labhati, ghaṭakampi vāḷarūpampi",
  "tika-vin13t1:423_2": "chinditvā dhāretabbaṁ, lekhāpi ghaṁsetvā apanetabbā, suttakena vā daṇḍo veṭhetabbo.",
  "tika-vin13t1:424_0": "262. Anuvātaṁ sandhāya ‘‘ante vā’’ti vuttaṁ. Dvinnaṁ paṭṭānaṁ saṅghaṭitaṭṭhānaṁ sandhāya",
  "tika-vin13t1:424_1": "‘‘paṭṭamukhe vāpī’’ti vuttaṁ. Varakasīsākārena sibbanaṁ sandhāya ‘‘veṇikā’’ti ca",
  "tika-vin13t1:424_2": "satapadākārena sibbanaṁ sandhāya ‘‘saṅkhalikāpi vā’’ti ca vuttaṁ. Satapadisadisaṁ",
  "tika-vin13t1:424_3": "aññaṁ vā sūcivikāraṁ na kappati, pakatisūcikammameva vaṭṭatīti attho. Pāḷikaṇṇikaādikaṁ",
  "tika-vin13t1:424_4": "cīvare na ca kappatīti sambandho.",
  "tika-vin13t1:425_0": "263-4. Catukoṇāva (pārā. aṭṭha. 1.85) kappareti sambandho. Agghikanti agghiyaṁ cetiyasadisaṁ.",
  "tika-vin13t1:425_1": "Etthāti gaṇṭhipāsakapaṭṭe. Koṇasuttā ca pīḷakāti na kevalaṁ catukoṇā gaṇṭhikapāsakapaṭṭāva",
  "tika-vin13t1:425_2": "kappanti, atha kho duviññeyyā koṇasuttapīḷakā ca kappareti attho. Gandhaṁ telaṁ vāti",
  "tika-vin13t1:425_3": "gandhaṁ vā telaṁ vā.",
  "tika-vin13t1:426": "265.Rattanti (pārā. aṭṭha. 1.85) rajitaṁ. Aññena vāti muggarādinā vā. Katvāti ṭhapetvā. Pahāre na ca muṭṭhināti muṭṭhinā na pahāreyyāti attho.",
  "tika-vin13t1:427_0": "266-7. Chattavaṭṭiyaṁ (pārā. aṭṭha. 1.85) lekhaṁ ṭhapetvā dhammakaraṇe lekhā na vaṭṭatīti",
  "tika-vin13t1:427_1": "sambandho. Kuñcikāya ca pipphale ca maṇikā ca pīḷakā ca na vaṭṭatīti sambandho. Tattha",
  "tika-vin13t1:427_2": "maṇikāti ekā eva vaṭṭamaṇikā. Pīḷakā muttarājisadisā bahū.",
  "tika-vin13t1:428_0": "268-9.Mālādyaraṇiyanti (pārā. aṭṭha. 1.85) araṇiyaṁ mālādi vaṇṇamaṭṭhaṁ na vaṭṭatīti",
  "tika-vin13t1:428_1": "sambandho. Evaṁ sabbattha. Tipusīsamaye pattamaṇḍale bhittikammañca na vaṭṭatīti",
  "tika-vin13t1:428_2": "attho. Hitvāti ṭhapetvā. Sūcisaṇḍāsako (pārā. aṭṭha. 1.85) nāma sūciṁ ḍaṁsāpetvā",
  "tika-vin13t1:428_3": "ghaṁsituṁ kato dārumayo. ‘‘Anujānāmi, bhikkhave, makaradantakaṁ chinditu’’nti (cūḷava.",
  "tika-vin13t1:428_4": "253) vuttattā pattamaṇḍale makaradantakaṁ vaṭṭati, aññaṁ bhittikammādivikārameva",
  "tika-vin13t1:428_5": "na vaṭṭati, tasmā girikūṭaṁ pattamaṇḍale ṭhapetvā avasese na vaṭṭatīti veditabbaṁ.",
  "tika-vin13t1:429": "272.Senāsaneti (pārā. aṭṭha. 1.85) pāsādādisenāsaneti attho.",
  "tika-vin13t1:430": "273.Pumitthirūparahitanti purisarūpaitthirūparahitanti attho. Parikkhāravinicchayo.",
  "tika-vin13t1:431": "Parikkhāraniddesavaṇṇanā niṭṭhitā.",
  "tika-vin13t1:432": "36. Bhesajjaniddesavaṇṇanā",
  "tika-vin13t1:433_0": "274-5. Sahadhamminaṁ labbhaṁ bhesajjakaraṇanti sambandho. Na kevalaṁ pañcannaṁ sahadhammikānaṁyeva",
  "tika-vin13t1:433_1": "bhikkhācariyaviññattisakehi bhesajjakaraṇaṁ labbhati, atha kho aparesampi pañcannaṁ",
  "tika-vin13t1:433_2": "labbhati, te dassento ‘‘pitūna’’ntiādimāha. Pitūnanti mātāpitūnanti attho. Ye mātāpitaro",
  "tika-vin13t1:433_3": "jagganti upaṭṭhahanti, te tadupaṭṭhākā nāma. Bhikkhuṁ eva nissāya jīvanto bhikkhunissitako",
  "tika-vin13t1:433_4": "nāma. Pabbajjāpekkho ‘‘bhaṇḍū’’ti vuccati.",
  "tika-vin13t1:434_0": "276. Aparesampi dasannaṁ kātuṁ vaṭṭati, te dassetuṁ ‘‘mahācūḷapitā’’tiādimāha. Ettha",
  "tika-vin13t1:434_1": "(pārā. aṭṭha. 2.185-187) pana mahāpitā cūḷapitā mahāmātā cūḷamātā mahābhātā cūḷabhātā",
  "tika-vin13t1:434_2": "mahābhaginī cūḷabhaginīti imehi aṭṭhahi ādi-saddena pitubhaginiñca mātubhātikañca",
  "tika-vin13t1:434_3": "gahetvā dasa. Etesaṁ pana sakena bhesajjena kātabbaṁ. Attaniye ca asatīti pāṭhaseso.",
  "tika-vin13t1:435_0": "277. Na kevalañca etesaṁ dasannaṁ, imehi sambandhānaṁ puttanattādīnaṁ yāvasattamā",
  "tika-vin13t1:435_1": "kulaparivaṭṭā kātuṁ vaṭṭatīti dassanatthaṁ ‘‘kuladūsanā’’tiādimāha. Aññopi (pārā.",
  "tika-vin13t1:435_2": "aṭṭha. 2.285-287) yo āgantuko vā coro vā yuddhaparājito vā issaro ñātakehi pariccatto",
  "tika-vin13t1:435_3": "vā gamiyamanusso vā gilāno hutvā vihāraṁ pavisati, sabbesampi apaccāsīsantena bhesajjaṁ kātabbaṁ.",
  "tika-vin13t1:436_0": "278. Mātā (pārā. aṭṭha. 2.185-187) pitā tadupaṭṭhāko bhikkhunissitako paṇḍupalāso",
  "tika-vin13t1:436_1": "veyyāvaccakaroti imesaṁ channaṁ anāmaṭṭhapiṇḍapāto avāritoti attho. Kiñca bhiyyo",
  "tika-vin13t1:436_2": "– dāmarikacorassa ca issariyassa ca dātumavāritoti attho.",
  "tika-vin13t1:437": "279.Tesanti (pārā. aṭṭha. 2.185-187) gahaṭṭhānaṁ. Sāsanogadhanti ratanaparittaāṭānāṭiyaparittādiparittaṁ bhaṇitabbanti attho.",
  "tika-vin13t1:438_0": "280. ‘‘Āgantvā (pārā. aṭṭha. 2.185-187) sīlaṁ detu, dhammañca parittañca bhāsatū’’ti",
  "tika-vin13t1:438_1": "kenaci pesitoti sambandho. Dātuṁ vattunti sīlaṁ dātuṁ, dhammañca parittañca vattuṁ",
  "tika-vin13t1:438_2": "labbhatīti attho. Bhesajjavinicchayo.",
  "tika-vin13t1:439": "Bhesajjaniddesavaṇṇanā niṭṭhitā.",
  "tika-vin13t1:440": "37. Uggahaniddesavaṇṇanā",
  "tika-vin13t1:441_0": "281.Dasabhedampīti sace kenaci heṭṭhā dassitaṁ dasavidhaṁ ratanaṁ ānetvā ‘‘idaṁ saṅghassa",
  "tika-vin13t1:441_1": "vā cetiyassa vā navakammassa vā aññapuggalassa vā suttantikagaṇassa vā dammī’’ti",
  "tika-vin13t1:441_2": "vutte ‘‘sādhū’’ti sampaṭicchantassa dukkaṭaṁ hotīti attho.",
  "tika-vin13t1:442_0": "282-3. Tesu dasavidhesu ratanesūti attho. Dvīsūti rajatajātarūpesu. Gaṇasaṅghapuggale",
  "tika-vin13t1:442_1": "(pārā. aṭṭha. 2.538-539) anāmasitvā ‘‘idaṁ hiraññasuvaṇṇaṁ cetiyassa dammi, navakammassa",
  "tika-vin13t1:442_2": "dammī’’ti vutte na paṭikkhipeti attho. Kiṁ kātabbanti ce? Taṁ dassetuṁ ‘‘vade’’tiādi",
  "tika-vin13t1:442_3": "vuttaṁ. ‘‘Ime evaṁ vadantī’’ti kappiyakārānaṁ ācikkhitabbanti attho.",
  "tika-vin13t1:443_0": "284. Na kevalaṁ hiraññasuvaṇṇādikameva, aññampi khettavatthādikaṁ akappiyaṁ na sampaṭicchitabbanti",
  "tika-vin13t1:443_1": "taṁ dassetuṁ ‘‘khettaṁ vatthu’’ntiādimāha. Dāsapasuādikaṁ dāsapasvādikaṁ. Sace hi",
  "tika-vin13t1:443_2": "koci ‘‘mayhaṁ sassasampādakaṁ mahātaḷākaṁ atthi, taṁ saṅghassa dammī’’ti vadati,",
  "tika-vin13t1:443_3": "tañce saṅgho sampaṭicchati. Paṭiggahaṇepi paribhogepi āpattiyeva. Evaṁ sesesupi.",
  "tika-vin13t1:444_0": "Kappiyena kamena gaṇheyyāti sambandho. ‘‘Khettaṁ dammī’’ti vutte ‘‘na vaṭṭatī’’ti",
  "tika-vin13t1:444_1": "paṭikkhipitvā ‘‘ito cattāro paccaye paribhuñjathā’’ti vā ‘‘catupaccayaparibhogatthāya",
  "tika-vin13t1:444_2": "dammī’’ti vā vadati ce, gahetabbaṁ. Vatthumhipi eseva nayo. ‘‘Taḷākaṁ dammī’’ti vutte",
  "tika-vin13t1:444_3": "paṭikkhipitvā ‘‘cattāro paccaye paribhuñjathā’’ti vā ‘‘saṅgho udakaṁ paribhuñjissati,",
  "tika-vin13t1:444_4": "bhaṇḍakaṁ dhovissatī’’ti vā ādinā nayena vutte sampaṭicchitabbaṁ. ‘‘Dāsaṁ dammī’’ti",
  "tika-vin13t1:444_5": "vutte paṭikkhipitvā ‘‘ārāmikaṁ, veyyāvaccakaraṁ, kappiyakārakaṁ dammī’’ti vutte sampaṭicchitabbaṁ.",
  "tika-vin13t1:444_6": "‘‘Gomahiṁsaajeḷakādayo dammī’’ti vutte paṭikkhipitvā ‘‘pañcagorasaparibhogatthāyā’’ti",
  "tika-vin13t1:444_7": "vutte sampaṭicchitabbaṁ. Edisaṁ gahaṇaṁ sandhāya ‘‘paṭikkhipitvā gaṇheyyā’’ti vuttaṁ.",
  "tika-vin13t1:445_0": "285-6.Navamātikakedārataḷākakiriyā (pārā. aṭṭha. 2.238-239) ca anave pubbe kappiyavohārena",
  "tika-vin13t1:445_1": "paṭikkhipitvā gahitataḷāke mattikuddharaṇañca bhinnaṭṭhāne pāḷibandho ca dubbalaṭṭhāne",
  "tika-vin13t1:445_2": "āḷiyā thirakāro ca anave kedāre purāṇabhāgato atirekabhāgaggahaṇañca nave kedāre",
  "tika-vin13t1:445_3": "aparicchinnabhāge ‘‘sasse detha ettake’’ti kahāpaṇuṭṭhāpanañcāpīti idaṁ sabbaṁ bhikkhussa",
  "tika-vin13t1:445_4": "kātuṁ na vaṭṭati. Sace karoti, evamādikaṁ sabbesampi akappiyanti attho.",
  "tika-vin13t1:446_0": "287-9. Idāni taṁyeva akappiyaṁ dassetuṁ ‘‘avatvā’’tiādi vuttaṁ. Tassattho (pārā.",
  "tika-vin13t1:446_1": "aṭṭha. 2.238-239) – yo pana ‘‘kasa, vappa’’ iccādikaṁ avatvā ‘‘ettikāya bhūmiyā ettako",
  "tika-vin13t1:446_2": "bhāgo deyyo’’ti bhūmiṁ vā patiṭṭhāpeti, ‘‘ettake bhūmibhāge sassaṁ kataṁ, ettakaṁ",
  "tika-vin13t1:446_3": "gaṇhathā’’ti kassake vadante pamāṇagaṇhanatthaṁ daṇḍarajjubhi minati, khale ṭhatvā",
  "tika-vin13t1:446_4": "rakkhaṇādīni karoti, tasseva akappiyanti.",
  "tika-vin13t1:447": "290. Bhaṇḍāgārikasīsena pitusantakampi sace paṭisāmeyya, pācittiyanti attho.",
  "tika-vin13t1:448_0": "291-2.Pitūnanti mātāpitūnaṁ. Sāṭakādikappiyaṁ vatthuṁ. ‘‘Paṭisāmetvā dehī’’ti vutteti",
  "tika-vin13t1:448_1": "sambandho. Pātetvāna gate yasmā ajjhārāmasikkhāpadavasena (pāci. 505-506) palibodho,",
  "tika-vin13t1:448_2": "tasmā gopituṁ labbhanti attho.",
  "tika-vin13t1:449": "293-4.Sakaṁ vāsiādiparikkhāranti attho. Idaṁ ṭhānaṁ guttanti dassetabbaṁ. ‘‘Ettha ṭhapethā’’ti pana na vattabbaṁ.",
  "tika-vin13t1:450_0": "295. Ettha ‘‘añño koci na pavisati, bhikkhūhi vā sāmaṇerehi vā gahitaṁ bhavissatī’’ti",
  "tika-vin13t1:450_1": "saṅkantīti attho. Vatthumhīti alaṅkārādivatthumhīti attho. Tādiseti yādise vatthumhi",
  "tika-vin13t1:450_2": "naṭṭhe āsaṅkā hoti, tādise vatthumhi naṭṭheti sambandho.",
  "tika-vin13t1:451_0": "296. Idāni asaṅkitabbaṭṭhānaṁ dassetuṁ ‘‘vihārāvasathassanto’’tiādimāha. Vihārassa",
  "tika-vin13t1:451_1": "ca gharassa cāti attho. Ratananti dasavidhaṁ ratanaṁ. Ratnasammatanti sāṭakaveṭhanādikaṁ.",
  "tika-vin13t1:451_2": "Gahetvānāti kappiyakārake asati attanāpi gahetvāna nikkhipeyyāti attho. Maggeraññepīti",
  "tika-vin13t1:451_3": "maggepi araññepi. Tādiseti ‘‘bhikkhūhi gahitaṁ bhavissatī’’ti āsaṅkitabbaṭṭhāne.",
  "tika-vin13t1:451_4": "Patirūpaṁ karīyatīti magge vā araññe vā tādisaṁ bhaṇḍaṁ passitvā maggā okkamma nisīditabbaṁ,",
  "tika-vin13t1:451_5": "sāmikesu āgatesu taṁ ṭhānaṁ ācikkhitabbaṁ. Sace sāmike na passati, ratanasammataṁ",
  "tika-vin13t1:451_6": "paṁsukūlaṁ gahetabbaṁ. Ratanañce hoti, tuṇhībhūtena gantabbanti attho. Ayaṁ maggāraññakesu",
  "tika-vin13t1:451_7": "paṭipatti. Vihārāvasathānaṁ pana anto tādisaṁ disvā bhaṇḍakaṁ muñcitvā ‘‘ettha ettakā",
  "tika-vin13t1:451_8": "kahāpaṇā’’tiādinā nayena rūpena vā lañchanāya vā pilotikāya vā saññāṇaṁ katvā nikkhipitabbaṁ,",
  "tika-vin13t1:451_9": "tato pakkamantena patirūpānaṁ bhikkhūnaṁ ācikkhitabbaṁ. Uggahavinicchayo.",
  "tika-vin13t1:452": "Uggahaniddesavaṇṇanā niṭṭhitā.",
  "tika-vin13t1:453": "38. Kuladūsananiddesavaṇṇanā",
  "tika-vin13t1:454_0": "297. ‘‘Kulāni dūseti pupphena vā phalena vā cuṇṇena vā mattikāya vā dantakaṭṭhena",
  "tika-vin13t1:454_1": "vā veḷuyā vā vejjikāya vā jaṅghapesaniyena vā’’ti (pārā. 437) vuttattā tāni aṭṭha",
  "tika-vin13t1:454_2": "vatthūni dassetuṁ ‘‘puppha’’ntiādimāha. Imāya micchāpaṭipattiyā kulānaṁ aññesu sīlavantesu",
  "tika-vin13t1:454_3": "pasādaṁ dūseti vināsetīti kuladūsanaṁ dukkaṭaṁ āpajjati. Taṁ pana attano santake",
  "tika-vin13t1:454_4": "ca parasantake ca veditabbaṁ.",
  "tika-vin13t1:455_0": "298. Idāni imesu vatthūsu na kevalaṁ kuladūsanadukkaṭameva āpajjati, thullaccayādīnipi",
  "tika-vin13t1:455_1": "āpajjatīti dassetuṁ ‘‘thullaccaya’’ntiādimāha. Saṅghikaṁ garubhaṇḍaṁ issarena dentassa",
  "tika-vin13t1:455_2": "thullaccayanti sambandho. Senāsanatthāya niyamitaṁ pana pupphādi garubhaṇḍaṁ hoti.",
  "tika-vin13t1:455_3": "Saṅghassa vā aññassa vā santakaṁ theyyacittena dentassa dukkaṭādīni hontīti pāṭhaseso,",
  "tika-vin13t1:455_4": "tassa bhaṇḍassa agghavasena dukkaṭathullaccayapārājikāni hontīti attho.",
  "tika-vin13t1:456_0": "299-300.Sabbathāti (pārā. aṭṭha. 2.431) kappiyavohāraakappiyavohārapariyāyaobhāsanimittakammādīhi",
  "tika-vin13t1:456_1": "na vaṭṭatīti attho. Vatiādīni katvā jaggituñca. Attano paribhogatthanti phalaparibhogatthaṁ.",
  "tika-vin13t1:456_2": "Ropanādīnīti ropāpanādīni. Ādi-saddena siñcāpanaocināpanādīni gahitāni. Kuddālakhaṇittivāsipharasuudakabhājanādīni",
  "tika-vin13t1:456_3": "āharitvā samīpe ṭhapanavasena nimittato ca kuddālakhaṇittādīni ca mālāvacche ca gahetvā",
  "tika-vin13t1:456_4": "ṭhite ‘‘sāmaṇerādayo disvā ‘thero kārāpetukāmo’ti āgantvā karontī’’ti saññāya obhāsato",
  "tika-vin13t1:456_5": "ca ‘‘imaṁ rukkhaṁ jāna, imaṁ āvāṭaṁ jānā’’tiādikappiyavohārato ca ‘‘paṇḍitena mālāvacchādayo",
  "tika-vin13t1:456_6": "ropāpetabbā, na cirasseva upakārāya saṁvattantī’’tiādipariyāyato ca ropanādīni labbhareti sambandho.",
  "tika-vin13t1:457_0": "301-2. Idāni aṭṭhasu vatthūsu avasesāni dve vatthūni dassetuṁ ‘‘vuttāva vejjikā jaṅghapesane’’ti",
  "tika-vin13t1:457_1": "vuttaṁ. Tattha vejjikā pubbe vuttāva, idāni jaṅghapesanādivinicchayaṁ vakkhāmīti",
  "tika-vin13t1:457_2": "attho. Pitaroti (pārā. aṭṭha. 2.436-437) mātāpitaro. Bhaṇḍunti pabbajjāpekkhaṁ. Bhikkhussa",
  "tika-vin13t1:457_3": "sakaṁ veyyāvaccakarañcāti ete ṭhapetvā kasivāṇijjādigihikammesu dūtasāsanaṁ haraṇe",
  "tika-vin13t1:457_4": "dukkaṭanti attho. Paṭhamaṁ sāsanaṁ aggahetvā puna taṁ disvā vā tassa santikaṁ gantvā",
  "tika-vin13t1:457_5": "vā vadatopi dukkaṭamevāti attho. Sāsanaṁ aggahetvā āgatānaṁ pana ‘‘bhante, tasmiṁ",
  "tika-vin13t1:457_6": "gāme itthannāmassa kā pavattī’’ti pucchiyamāne kathetuṁ vaṭṭati. Pucchitapañhe doso natthi.",
  "tika-vin13t1:458_0": "303.Evaṁ kuladūsanena uppannapaccayā. ‘‘Pañcannampī’’ti vuttattā anupasampannena",
  "tika-vin13t1:458_1": "katampi edisaṁ na vaṭṭati eva micchājīvattā. Ātumāvatthu (mahāva. 303) cettha nidassanaṁ.",
  "tika-vin13t1:458_2": "Kiṁ viyāti ce, taṁ dassetuṁ ‘‘abhūtārocanārūpa-sabyohāruggahādisā’’ti vuttaṁ. Tattha",
  "tika-vin13t1:458_3": "uggahādisāti etehi uppannapaccayasadisāti attho.",
  "tika-vin13t1:459_0": "304. Idāni pupphādīni kesaṁ dātuṁ vaṭṭanti, kesaṁ dātuṁ na vaṭṭantīti taṁ dassetuṁ",
  "tika-vin13t1:459_1": "‘‘harāpetvā’’tiādimāha. Pitūnaṁ (pārā. aṭṭha. 2.436-437) dātuṁ labbhatīti sambandho.",
  "tika-vin13t1:459_2": "Sesañātīnaṁ pattānaṁ eva. Liṅganti sivaliṅgaṁ.",
  "tika-vin13t1:460_0": "305.Tathāphalanti phalampi mātāpitūnaṁ haritvāpi harāpetvāpi dātuṁ labbhatīti attho.",
  "tika-vin13t1:460_1": "Na kevalaṁ mātāpitūnaṁyeva, aññesampi dātuṁ labbhatīti dassetuṁ ‘‘gilānāna’’ntiādimāha.",
  "tika-vin13t1:460_2": "Saparasantakanti ettha paroti attano vissāsaññātako eva adhippeto.",
  "tika-vin13t1:461": "306.Bhājenteti saṅghassa phalapupphamhi bhājiyamāne sammatena deyyanti sambandho. Itarena asammatena apaloketvā dātabbanti attho.",
  "tika-vin13t1:462_0": "307.Paricchijjāti āgatānaṁ dātabbanti phalavasena vā rukkhavasena vā paricchinditvāti",
  "tika-vin13t1:462_1": "attho. Itarassāti issarādikassa. Katikaṁ vatvāti ‘‘imasmiṁ rukkhe ettakāni phalāni",
  "tika-vin13t1:462_2": "labbhantī’’ti evaṁ vatvā.",
  "tika-vin13t1:463_0": "308.Seseti mattikādantakaṭṭhaveḷumhi (pārā. aṭṭha. 2.436-437). Yathāvuttanayo evāti",
  "tika-vin13t1:463_1": "ettha attano ca parassa ca santakaṁ kulasaṅgahatthāya dadato dukkaṭantiādinā heṭṭhā",
  "tika-vin13t1:463_2": "vuttanayeneva vinicchayo veditabboti attho. Paṇṇampīti kiñcāpi pāḷiyaṁ paṇṇadānaṁ",
  "tika-vin13t1:463_3": "na vuttaṁ, tathāpi kuladūsane pavesayeti attho. Kuladūsanavinicchayo.",
  "tika-vin13t1:464": "Kuladūsananiddesavaṇṇanā niṭṭhitā.",
  "tika-vin13t1:465": "39. Vassūpanāyikaniddesavaṇṇanā",
  "tika-vin13t1:466_0": "309-310. Idāni vassūpagamanaṁ dassetuṁ ‘‘purimikā’’tiādimāha. Tattha purimikā pacchimikā",
  "tika-vin13t1:466_1": "(mahāva. 184; mahāva. aṭṭha. 185) ceti dve vassūpanāyikāti attho. Ālayapariggāho",
  "tika-vin13t1:466_2": "vā vacībhedo vā vassūpanāyikāti pāṭhaseso. Idāni vattabbaṁ sandhāya ‘‘ediso’’ti vuttaṁ.",
  "tika-vin13t1:466_3": "‘‘Idha vassaṁ vasissāmī’’ti cittuppādettha ālayo (mahāva. aṭṭha. 203). Ālayapariggāho",
  "tika-vin13t1:466_4": "pana vaje vā satthe vā nāvāya vā vassaṁ upagantukāmassa tattha senāsanaṁ alabhantassa",
  "tika-vin13t1:466_5": "labbhati, satthādīsu pana vassaṁ upagantuṁ na vaṭṭatīti katvā. Yadi satthādīsu kavāṭabandhaṁ",
  "tika-vin13t1:466_6": "senāsanaṁ labbhati, tattha upagantabbaṁ. Upagacchantena ca ‘‘idha vassaṁ upemī’’ti",
  "tika-vin13t1:466_7": "tikkhattuṁ vattabbaṁ. Vihāre pana vacībhedo vā kātabbo. Sace ‘‘idha vassaṁ vasissāmī’’ti",
  "tika-vin13t1:466_8": "ālayo atthi, asatiyā pana vassaṁ na upeti, chinnavasso na hoti, pavāretuñca labhati eva.",
  "tika-vin13t1:467_0": "311.Nopetukāmo āvāsaṁ, tadahūtikkameyya vāti pāṭhe (mahāva. 186) atikkamantassa āvāsaṁ",
  "tika-vin13t1:467_1": "tadahu vassūpanāyikātipi attho. Āvāsaṁ atikkameyya vāti sambandho. Jānaṁ vānupagacchatoti",
  "tika-vin13t1:467_2": "ettha vihāre nisīditvāpi anupagacchato dukkaṭāpatti hotīti adhippāyo.",
  "tika-vin13t1:468_0": "312. Chinnavasso (vajira. ṭī. mahāvagga 208) vā kenaci antarāyena paṭhamaṁ anupagato",
  "tika-vin13t1:468_1": "(mahāva. 185-186) vā dutiyaṁ upagaccheyyāti sambandho. Temāsanti purimaṁ vā temāsaṁ",
  "tika-vin13t1:468_2": "pacchimaṁ vā temāsaṁ. ‘‘Na bhikkhave vassaṁ upagantvā purimaṁ vā pacchimaṁ vā temāsaṁ",
  "tika-vin13t1:468_3": "avasitvā cārikā pakkamitabbā. Yo pakkameyya, āpatti dukkaṭassā’’ti (mahāva. 185) hi vuttaṁ.",
  "tika-vin13t1:469_0": "313-5. ‘‘Anujānāmi, bhikkhave, sattannaṁ sattāhakaraṇīyena appahitepi gantuṁ, pageva",
  "tika-vin13t1:469_1": "pahite, ‘bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa",
  "tika-vin13t1:469_2": "ca, gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ",
  "tika-vin13t1:469_3": "vā pariyesissāmi, pucchissāmi vā upaṭṭhahissāmi vā’ti sattāhaṁ sannivatto kātabbo’’ti",
  "tika-vin13t1:469_4": "(mahāva. 198) vuttattā ‘‘mātāpitūnamatthāya…pe… upaṭṭhissa’’nti vuttaṁ. Tatthāyaṁ",
  "tika-vin13t1:469_5": "saṅkhepo – ‘‘mātādīnaṁ gilānabhattaṁ vā tadupaṭṭhākabhattaṁ vā gilānānaṁ osadhaṁ",
  "tika-vin13t1:469_6": "vā esissaṁ pariyesissa’’nti vā ‘‘te gilāne gantvā pucchissāmī’’ti vā ‘‘upaṭṭhissa’’nti",
  "tika-vin13t1:469_7": "vā pahitepi appahitepi sattāhakiccena gantuṁ labhati.",
  "tika-vin13t1:470_0": "Idāni sahadhammike eva sandhāya ‘‘anabhirata’’ntiādi vuttaṁ. ‘‘Visabhāgarūpaṁ disvā",
  "tika-vin13t1:470_1": "anabhirati, tato vūpakāsissaṁ, taṁ gahetvā aññattha gamissa’’nti adhippāyena gantumpi",
  "tika-vin13t1:470_2": "labbhatīti attho. Kukkuccaṁ vinodanañca diṭṭhiṁ vivecanañca ahaṁ vā kareyyaṁ aññehi",
  "tika-vin13t1:470_3": "vā kāreyyanti sambandho. Parivāsamānattaādīhi vuṭṭhānaṁ vā garukā. Ādi-saddena sace",
  "tika-vin13t1:470_4": "saṅghena kammaṁ kataṁ hoti, tassa paṭippassaddhiyā anussāvanakaraṇādīsu ussukkaṁ",
  "tika-vin13t1:470_5": "kareyyanti gantuṁ labbhatīti attho. Sattāhakiccenāti sattāhakaraṇīyena.",
  "tika-vin13t1:471": "316. Dhammasavanatthaṁ nimantito evaṁ vajeti attho. Garū nāma ācariyupajjhāyā, tehi bhaṇḍadhovanakiccena pahitassa gantuṁ vaṭṭatīti attho.",
  "tika-vin13t1:472_0": "317.Na bhaṇḍadhovana…pe… dassaneti ettha (mahāva. aṭṭha. 199) etesupi na vajeti sambandho.",
  "tika-vin13t1:472_1": "Labbhanti ettha ‘‘ajjeva āgamissa’’nti adūrago yadi na pāpuṇeyya, labbhanti sambandho.",
  "tika-vin13t1:472_2": "Kiṁ vuttaṁ hoti? ‘‘Ajjeva āgamissāmī’’ti sāmantavihāraṁ gantvā puna āgacchantassa",
  "tika-vin13t1:472_3": "antarāmagge sace aruṇuṭṭhānaṁ hoti, vassacchedopi na hoti, ratticchedena dukkaṭampi",
  "tika-vin13t1:472_4": "nāpajjatīti vuttaṁ hoti.",
  "tika-vin13t1:473_0": "318.Sesañātihīti bhātubhaginīādīhi. Bhikkhunissitakena ca pahiteti sambandho. Niddisitvāti",
  "tika-vin13t1:473_1": "‘‘āgacchantu bhadantā, icchāmi dānañca dātuṁ dhammañca sotuṁ bhikkhuñca passitu’’ntiādinā",
  "tika-vin13t1:473_2": "yaṁ kiñci niddisitvāva pesite gantuṁ vaṭṭati. Kevalaṁ ‘‘āgacchantu bhikkhū, icchāmi",
  "tika-vin13t1:473_3": "bhikkhūnaṁ āgamana’’nti evaṁ aniddisitvā vutte gantuṁ na labbhatīti attho.",
  "tika-vin13t1:474_0": "319.Accharāye satattanoti dasavidhesu antarāyesu ekasmimpi antarāye attano satīti",
  "tika-vin13t1:474_1": "attho. Saṅghasāmaggiyā vā vassacchede anāpattīti attho. Vuttañhetaṁ ‘‘idha pana,",
  "tika-vin13t1:474_2": "bhikkhave, vassūpagato bhikkhu passati sambahule bhikkhū saṅghabhedāya parakkamante.",
  "tika-vin13t1:474_3": "Tatra ce bhikkhuno evaṁ hoti, ‘garuko kho saṅghabhedo vutto bhagavatā. Mā mayi sammukhībhūte",
  "tika-vin13t1:474_4": "saṅgho bhijjī’ti pakkamitabbaṁ, anāpatti vassacchedassā’’ti (mahāva. 202). Evaṁ chinnavasso",
  "tika-vin13t1:474_5": "no pavārayeti attho.",
  "tika-vin13t1:475_0": "320.Rukkhassa susireti ettha (mahāva. 204; mahāva. aṭṭha. 203) pana suddhe rukkhasusire",
  "tika-vin13t1:475_1": "eva na vaṭṭati, mahantassa pana susirassa anto padaracchadanaṁ kuṭikaṁ katvā pavisanadvāraṁ",
  "tika-vin13t1:475_2": "yojetvā upagantuṁ vaṭṭati. Rukkhassa viṭapeti etthāpi suddhaviṭapamatte na vaṭṭati,",
  "tika-vin13t1:475_3": "mahāviṭape pana aṭṭakaṁ bandhitvā vuttanayena kuṭikaṁ katvā upagantuṁ vaṭṭati. Chavakuṭi",
  "tika-vin13t1:475_4": "nāma pāsāṇakuṭikanti vadanti. Tīsu passesu pāsāṇe ussāpetvā upari pāsāṇena paṭicchannā.",
  "tika-vin13t1:476": "321. Nāvādīsu pana upagato pavāretuñca labbhatīti sambandho. Vassūpanāyikavinicchayo.",
  "tika-vin13t1:477": "Vassūpanāyikaniddesavaṇṇanā niṭṭhitā.",
  "tika-vin13t1:478": "40. Avebhaṅgiyaniddesavaṇṇanā",
  "tika-vin13t1:479_0": "322-4.Ārāmārāmavatthūnīti ettha (cūḷava. 321; cūḷava. aṭṭha. 321) ārāmo nāma pupphārāmo",
  "tika-vin13t1:479_1": "vā phalārāmo vā. Mañco pīṭhaṁ bhisi bibbohanādisayanāsanaṁ. Lohakumbhīādayo kāḷalohatambalohādimayā.",
  "tika-vin13t1:479_2": "Bhāṇako udakacāṭi. Pañcete avibhājiyāti bhājetvā na gahetabbā, gahitāpi saṅghasantakā",
  "tika-vin13t1:479_3": "evāti attho. Ettha pana ārāmo ārāmavatthūti paṭhamaṁ, vihāro vihāravatthūti dutiyaṁ,",
  "tika-vin13t1:479_4": "mañco pīṭhaṁ bhisi bibbohananti tatiyaṁ, lohakumbhī…pe… nikhādananti catutthaṁ, valli…pe…",
  "tika-vin13t1:479_5": "dārubhaṇḍaṁ mattikabhaṇḍanti pañcamanti evaṁ imāni rāsivasena pañca honti, sarupavasena",
  "tika-vin13t1:479_6": "anekāni honti. Honti cettha –",
  "tika-vin13t1:480": "‘‘Dvisaṅgahāni dve honti, tatiyaṁ catusaṅgahaṁ;",
  "tika-vin13t1:481": "Catutthaṁ navakoṭṭhāsaṁ, pañcamaṁ aṭṭhabhedana’’nti. (cūḷava. aṭṭha. 321);",
  "tika-vin13t1:482_0": "325. ‘‘Pañcimāni, bhikkhave, avissajjiyāni na vissajjetabbāni saṅghena vā gaṇena",
  "tika-vin13t1:482_1": "vā puggalena vā, vissajjitānipi avissajjitāni honti. Yo vissajjeyya, āpatti thullaccayassā’’ti",
  "tika-vin13t1:482_2": "(cūḷava. 321) vuttattā ‘‘bhājitāpi abhājitā’’ti vuttaṁ. Eteti vuttappakārā pañcapi",
  "tika-vin13t1:482_3": "‘‘garubhaṇḍānī’’ti ca ‘‘avissajjiyānī’’ti ca ca-saddena ‘‘avebhaṅgiyānī’’ti ca vuccantīti attho.",
  "tika-vin13t1:483_0": "326-8. Idāni purimesu tīsu rāsīsu sabbassa garubhaṇḍattā te anāmasitvā pacchimesu",
  "tika-vin13t1:483_1": "dvīsu rāsīsu ekaccassa agarubhaṇḍassāpi atthitāya taṁ dassetuṁ ārabhantopi tesu dvīsu",
  "tika-vin13t1:483_2": "bahuvisayaṁ paṭhamaṁ dassetuṁ ‘‘valliḍḍhabāhumattāpī’’tiādimāhāti ñātabbaṁ. Tassāyaṁ",
  "tika-vin13t1:483_3": "saṅkhepo (cūḷava. aṭṭha. 321) – valli aḍḍhabāhumattāpi veḷu aṭṭhaṅgulāyatopi tiṇādi",
  "tika-vin13t1:483_4": "muṭṭhimattampīti ettha ādi-saddena muñjapabbajaṁ saṅgaṇhāti, paṇṇaṁ ekampi mattikā",
  "tika-vin13t1:483_5": "pākatā vā pañcavaṇṇā vā sudhākaṅguṭṭhaādikāti ādi-saddena sajjulasajātihiṅgulakādi",
  "tika-vin13t1:483_6": "vā tālapakkappamāṇāpi yehi kehici saṅghassa dinnā vā saṅghike tiṇakhettādimhi jātā",
  "tika-vin13t1:483_7": "vā rakkhitagopitabhūmibhāge uppannā tatthajātakā vā saṅghikā rakkhitā eva abhājiyāti attho.",
  "tika-vin13t1:484_0": "Idāni ye cettha bhājitabbā, te dassetuṁ ‘‘niṭṭhite’’tiādimāha, saṅghassa vā cetiyassa",
  "tika-vin13t1:484_1": "vā kamme niṭṭhite bhājiyāti adhippāyo. Ettha pana yaṁ kiñci valliveḷutiṇapaṇṇamattikādi",
  "tika-vin13t1:484_2": "saṅghassa dinnaṁ vā saṅghike tiṇakhettādimhi jātakaṁ vā rakkhitagopitaṁ garubhaṇḍaṁ,",
  "tika-vin13t1:484_3": "taṁ saṅghakamme ca cetiyakamme ca niṭṭhite avasesaṁ puggalikakammepi dātuṁ vaṭṭati,",
  "tika-vin13t1:484_4": "agarubhaṇḍattā bhājitumpi labbhati. Senāsanatthāya rakkhitagopitameva garubhaṇḍaṁ",
  "tika-vin13t1:484_5": "hoti, na itaraṁ. Sīhaḷadīpe tumūlasomavihāre saṅghassa pākavattampi tālapaṇṇaṁ vikkiṇitvā",
  "tika-vin13t1:484_6": "karīyati. Kasmā? Na hi tattha paṇṇena attho atthi, sabbepi iṭṭhakacchannā pāsādādayoti.",
  "tika-vin13t1:484_7": "Evaṁ aññatthāpi karīyati evāti vadanti.",
  "tika-vin13t1:485_0": "329. Idāni lohabhaṇḍādīsu ekantabhājetabbabhaṇḍaṁ dassetuṁ ‘‘pattādī’’tiādimāha.",
  "tika-vin13t1:485_1": "Ettha (cūḷava. aṭṭha. 221) pana ādi-saddena lohathālakatamba kuṇḍikā kaṭacchu saraka",
  "tika-vin13t1:485_2": "añjani añjanisalākākaṇṇamalaharaṇīsūcisaṇḍāsakattarayaṭṭhiādīni gahitāneva. Tathāti",
  "tika-vin13t1:485_3": "bhājiyamevāti attho. Vippakatañca avippakatañca. Pādagaṇhakanti magadhanāḷiyā pañcanāḷiyā gaṇhanaṁ.",
  "tika-vin13t1:486_0": "331-2.Anuññātavāsi yaṁ sakkā sipāṭikāya pakkhipitvā pariharitunti vuttā. Tacchitāniṭṭhitanti",
  "tika-vin13t1:486_1": "vippakataṁ. Yadi tacchitaṁ, garubhaṇḍameva. Dantaṁ pana atacchitañca aniṭṭhitañca",
  "tika-vin13t1:486_2": "bhājiyameva. Aniṭṭhitaṁ mañcapādādikaṁ garubhaṇḍaṁ. Idāni mattikabhaṇḍaṁ dassetuṁ",
  "tika-vin13t1:486_3": "‘‘bhikkhūpakaraṇe’’tiādimāha. Pattathālakakuṇḍikādibhikkhūpakaraṇe ca. Pādaghaṭakoti",
  "tika-vin13t1:486_4": "pādagaṇhanako ghaṭako ca mattikāmayo bhājiyo bhājetabboti attho. Saṅkhathālakampi bhājiyameva.",
  "tika-vin13t1:487_0": "333-4. Migacammādikaṁ kappiyacammaṁ bhājiyaṁ, sīhacammādikaṁ akappiyacammaṁ garubhaṇḍaṁ.",
  "tika-vin13t1:487_1": "Taṁ pana bhūmattharaṇaṁ kātuṁ vaṭṭati. Eḷacammaṁ pana paccattharaṇagatikattā garubhaṇḍaṁ",
  "tika-vin13t1:487_2": "hoti. Idāni imāni pana pañca cīvarapiṇḍapātabhesajjānaṁ atthāya parivattetuṁ na vaṭṭati,",
  "tika-vin13t1:487_3": "garubhaṇḍena pana garubhaṇḍañca thāvarañca thāvarena thāvarameva parivattetvā paribhuñjitabbānīti",
  "tika-vin13t1:487_4": "dassetuṁ ‘‘garunā’’tiādimāha. Tattha (cūḷava. aṭṭha. 321) garunāti garubhaṇḍena garubhaṇḍañca",
  "tika-vin13t1:487_5": "thāvarañca parivatteyyāti sambandho. Thāvarena ca thāvarameva parivatteyya, na garubhaṇḍanti",
  "tika-vin13t1:487_6": "adhippāyo. Pañcasu koṭṭhāsesu pacchimattayaṁ garubhaṇḍaṁ, purimadvayaṁ thāvaranti",
  "tika-vin13t1:487_7": "veditabbaṁ . Tathā katvā ca bhuñjatūti evaṁ parivattetvā tato ābhataṁ kappiyabhaṇḍaṁ",
  "tika-vin13t1:487_8": "paribhuñjatūti attho. Kathaṁ ñāyatīti ce? Vuttañhetaṁ parivāre-",
  "tika-vin13t1:488": "‘‘Avissajjiyaṁ avebhaṅgiyaṁ, pañca vuttā mahesinā;",
  "tika-vin13t1:489": "Vissajjentassa paribhuñjantassa anāpatti,",
  "tika-vin13t1:490": "Pañhā mesā kusalehi cintitā’’ti. (pari. 479);",
  "tika-vin13t1:491_0": "Ettha pana garubhaṇḍena garubhaṇḍañca thāvarañca thāvarena thāvarameva parivattanavidhiṁ",
  "tika-vin13t1:491_1": "sandhāya ‘‘vissajjantassa anāpattī’’ti vuttaṁ. Puna tato nibbattañca catupaccayaṁ",
  "tika-vin13t1:491_2": "paribhuñjituṁ labbhatīti dīpetuṁ ‘‘paribhuñjantassa anāpattī’’ti vuttaṁ. Ayaṁ imissā",
  "tika-vin13t1:491_3": "gāthāya adhippāyo. Sesanti (cūḷava. aṭṭha. 321) ārāmādi abhājiyanti attho. Avebhaṅgiyavinicchayo.",
  "tika-vin13t1:492": "Avebhaṅgiyaniddesavaṇṇanā niṭṭhitā.",
  "tika-vin13t1:493": "41. Pakiṇṇakaniddesavaṇṇanā",
  "tika-vin13t1:494_0": "335-6.Sadvārabandhane ṭhāne…pe… sayanto dukkaṭaṁ phuseti evarūpe ṭhāne divā sayantenāti",
  "tika-vin13t1:494_1": "sambandho. Sadvārabandhane (pārā. 77; pārā. aṭṭha. 1.77) pana ṭhāne yena kenaci parikkhitte",
  "tika-vin13t1:494_2": "abbhokāsepi rukkhamūlepi antamaso iminā lakkhaṇena yutte ākāsaṅgaṇepi sayantena dvāraṁ",
  "tika-vin13t1:494_3": "bandhitabbameva. Viññumhi puriseti bhikkhumhi vā sāmaṇere vā antamaso upāsakaārāmikesupi",
  "tika-vin13t1:494_4": "aññatarasmiṁ satīti attho. ‘‘Esa jaggissatī’’ti ābhogo cāpi kappatīti kevalaṁ bhikkhuniṁ",
  "tika-vin13t1:494_5": "vā mātugāmaṁ vā āpucchituṁ na vaṭṭati. Savaseti attano vase, abahusādhāraṇaṭṭhāneti",
  "tika-vin13t1:494_6": "attho. Taṁ vinākāranti taṁ pubbe vuttappakāraṁ dvārathakanaābhogakaraṇasaṅkhātaṁ",
  "tika-vin13t1:494_7": "ākāraṁ vināti attho. Acittakāpattikiriyāyaṁ saṅkhepo.",
  "tika-vin13t1:495": "337.Ratanānīti muttādidasavidharatanāni. Dhaññanti sattavidhaṁ dhaññaṁ.",
  "tika-vin13t1:496_0": "338.Sitthatelodatelehīti ettha (cūḷava. 246; cūḷava. aṭṭha. 246) pana yo madhusitthakatelena",
  "tika-vin13t1:496_1": "vā udakamissakatelena vā aññena kenaci vikārena vā kese osaṇṭheti, dantamayādīsu",
  "tika-vin13t1:496_2": "yena kenaci phaṇena vā kocchena vā hatthena vā phaṇakiccaṁ karonto aṅgulīhi vā osaṇṭheti,",
  "tika-vin13t1:496_3": "tassa dukkaṭaṁ hotīti attho.",
  "tika-vin13t1:497_0": "339.Nekapāvuraṇāti (cūḷava. 264) na ekapāvuraṇā. Tuvaṭṭayunti nipajjeyyuṁ. Kiṁ vuttaṁ",
  "tika-vin13t1:497_1": "hoti? Yadi ekapāvuraṇā vā ekattharaṇā vā ekamañce vā tuvaṭṭeyyuṁ, na vaṭṭati, dukkaṭaṁ",
  "tika-vin13t1:497_2": "hotīti vuttaṁ hoti. Ekamhi (cūḷava. aṭṭha. 264) vā bhājane na bhuñjeyyunti sambandho.",
  "tika-vin13t1:498_0": "340. Caturaṅgulato (cūḷava. 282; cūḷava. aṭṭha. 282) ūnaṁ dantakaṭṭhaṁ na khādeyyāti",
  "tika-vin13t1:498_1": "sambandho. Adhikaṭṭhaṅgulanti aṭṭhaṅgulato adhikaṁ. Tathāti na khādeyyāti attho.",
  "tika-vin13t1:498_2": "Akallako (cūḷava. 289) lasuṇaṁ na khādeyya.",
  "tika-vin13t1:499_0": "341. Hīnehi (pāci. 31 ādayo) vā ukkaṭṭhehi vā jātiādīhi eva ukkaṭṭhaṁ vā hīnaṁ vā",
  "tika-vin13t1:499_1": "‘‘caṇḍālosī’’tiādinā nayena ujuṁ vā ‘‘santi vā idhekacce caṇḍālā, venā, nesādā’’tiādinā",
  "tika-vin13t1:499_2": "nayena aññāpadesena vā upasampannaṁ vā anupasampannaṁ vā akkosādhippāyaṁ vinā kevalaṁ",
  "tika-vin13t1:499_3": "davādhippāyena vade, dubbhāsitanti attho.",
  "tika-vin13t1:500_0": "342. Nakhe vā kese vā nāsalome (cūḷava. 275) vā dīghe na dhārayeti sambandho. ‘‘Anujānāmi,",
  "tika-vin13t1:500_1": "bhikkhave, maṁsappamāṇena nakhe chinditu’’nti (cūḷava. 274) ca ‘‘anujānāmi, bhikkhave,",
  "tika-vin13t1:500_2": "dumāsikaṁ vā duvaṅgulaṁ vā’’ti (cūḷava. 246) ca vuttaṁ. Na labbhaṁ vīsatimaṭṭhanti",
  "tika-vin13t1:500_3": "ettha ekanakhampi maṭṭhaṁ kātuṁ na vaṭṭati eva. ‘‘Na bhikkhave vīsatimaṭṭhaṁ kārāpetabbaṁ.",
  "tika-vin13t1:500_4": "Yo kārāpeyya, āpatti dukkaṭassa (cūḷava. 274). Anujānāmi, bhikkhave, malamattaṁ apakaḍḍhitu’’nti",
  "tika-vin13t1:500_5": "(cūḷava. 274) hi vuttaṁ. Tasmā nakhato malamattaṁ apakaḍḍhituṁ vaṭṭati. Sambādhe",
  "tika-vin13t1:500_6": "lomahāraṇanti ettha sambādho nāma ubho upakacchakā muttakaraṇañca. ‘‘Anujānāmi, bhikkhave,",
  "tika-vin13t1:500_7": "ābādhapaccayā sambādhe lomaṁ saṁharāpetu’’nti (cūḷava. 275) hi vuttaṁ.",
  "tika-vin13t1:501_0": "343.Yathāvuḍḍhanti vuḍḍhapaṭipāṭiyā laddhabbaṁ. Na bādheyyāti na vāreyya. Saṅghuddiṭṭhaṁvāti",
  "tika-vin13t1:501_1": "upāsakādīhi yathāvuḍḍhaṁ ‘‘ayyā paribhuñjantū’’ti nissajjitvāva dinnaṁ senāsanādi.",
  "tika-vin13t1:501_2": "‘‘Na bhikkhave uddissakatampi yathāvuḍḍhaṁ paṭibāhitabbaṁ. Yo paṭibāheyya, āpatti",
  "tika-vin13t1:501_3": "dukkaṭassā’’ti (cūḷava. 313) hi vuttaṁ. Adhotapādehi (cūḷava. aṭṭha. 324) vā allapādehi",
  "tika-vin13t1:501_4": "vā nakkameti sambandho. Sudhotapādakaṁ vāpīti dhotapādeheva akkamitabbaṭṭhānaṁ. Tathevāti",
  "tika-vin13t1:501_5": "nakkameyya saupāhanoti attho. ‘‘Na bhikkhave adhotehi pādehi, allehi pādehi, saupāhanena",
  "tika-vin13t1:501_6": "senāsanaṁ akkamitabbaṁ. Yo akkameyya, āpatti dukkaṭassā’’ti (cūḷava. 324), hi vuttaṁ.",
  "tika-vin13t1:501_7": "‘‘Anujānāmi, bhikkhave, paccattharitvā nipajjitu’’nti (cūḷava. 324) vuttattā paribhaṇḍakataṁ",
  "tika-vin13t1:501_8": "bhūmiṁ vā bhūmattharaṇasenāsanaṁ vā saṅghikaṁ mañcapīṭhaṁ vā attano santakena paccattharaṇena",
  "tika-vin13t1:501_9": "paccattharitvāva nipajjitabbaṁ.",
  "tika-vin13t1:502_0": "344.Saṅghāṭiyāna pallattheti adhiṭṭhitacīvarena vihāre vā antaraghare vā pallatthikā",
  "tika-vin13t1:502_1": "na kātabbāti attho. Parikammakataṁ (cūḷava. aṭṭha. 324) bhittiādiṁ na apassaye. ‘‘Na",
  "tika-vin13t1:502_2": "bhikkhave parikammakatā bhitti apassetabbā. Yo apasseyya, āpatti dukkaṭassā’’ti (cūḷava.",
  "tika-vin13t1:502_3": "324) hi vuttaṁ. Tasmā setabhitti vā cittakammakatā vā bhitti na apassayitabbā. Na",
  "tika-vin13t1:502_4": "kevalaṁ bhittiyeva, parikammakatā dvārakavāṭavātapānatthambhādayopi na apassayitabbā.",
  "tika-vin13t1:502_5": "Etthapi lomagaṇanāya eva āpattiyo veditabbā. Sante udake no na ācameti (cūḷava. 373;",
  "tika-vin13t1:502_6": "cūḷava. aṭṭha. 373) no na ācametuṁ, udakasuddhiṁ akātuṁ na vaṭṭatīti attho. Santeti",
  "tika-vin13t1:502_7": "vacanena asante anāpattīti dīpeti.",
  "tika-vin13t1:503_0": "345.Akappiyasamādāneti bhikkhuṁ vā sāmaṇerādike sesasahadhammike vā akappiye niyojentassa",
  "tika-vin13t1:503_1": "dukkaṭameva. ‘‘Na, bhikkhave, pabbajitena akappiye samādapetabbaṁ. Yo samādapeyya,",
  "tika-vin13t1:503_2": "āpatti dukkaṭassā’’ti (mahāva. 303) hi vuttaṁ. Sabhāgāya (mahāva. aṭṭha. 169) āpattiyā",
  "tika-vin13t1:503_3": "desanāyāti attho. Vatthusabhāgatā idha adhippetā, na āpattisabhāgatā. ‘‘Na bhikkhave",
  "tika-vin13t1:503_4": "sabhāgā āpatti desetabbā. Yo deseyya, āpatti dukkaṭassā’’ti (mahāva. 169) ca ‘‘na",
  "tika-vin13t1:503_5": "bhikkhave sabhāgā āpatti paṭiggahetabbā. Yo paṭiggaṇheyya, āpatti dukkaṭassā’’ti",
  "tika-vin13t1:503_6": "(mahāva. 169) ca vuttaṁ. Vatthusabhāgaṁ āpattiṁ āvi kātumpi na vaṭṭati, tena vuttaṁ",
  "tika-vin13t1:503_7": "‘‘āvikamme ca dukkaṭa’’nti. ‘‘Ahaṁ, āvuso, itthannāmaṁ āpattiṁ āpajjiṁ, taṁ ito vuṭṭhahitvā",
  "tika-vin13t1:503_8": "paṭikarissāmī’’ti aññassa vacanaṁ āvikammaṁnāma.",
  "tika-vin13t1:504": "346.Itarassatūti asuddhacittassa.",
  "tika-vin13t1:505_0": "347.Porisanti (cūḷava. aṭṭha. 284) purisappamāṇaṁ abhiruhituṁ vaṭṭatīti attho. ‘‘Anujānāmi,",
  "tika-vin13t1:505_1": "bhikkhave, sati karaṇīye porisaṁ rukkhaṁ abhiruhituṁ, āpadāsu yāvadattha’’nti (cūḷava. 284) hi vuttaṁ.",
  "tika-vin13t1:506_0": "348. Parissāvanaṁ (cūḷava. 259; cūḷava. aṭṭha. 259) vinā aḍḍhayojanaṁ gacchantassa",
  "tika-vin13t1:506_1": "dukkaṭanti sambandho. ‘‘Addhānagamanasamayo nāma aḍḍhayojanaṁ gacchissāmīti bhuñjitabba’’nti",
  "tika-vin13t1:506_2": "(pāci. 218) vuttaṁ, tasmā aḍḍhayojanameva antimaṁ addhānanti veditabbaṁ. Bhikkhuniyā",
  "tika-vin13t1:506_3": "ca mātugāmena ca saṁvidhānasikkhāpade ‘‘ekaddhānamaggaṁ paṭipajjeyya, antamaso gāmantarampī’’ti",
  "tika-vin13t1:506_4": "(pāci. 182, 413) evaṁ visesetvā vuttattā ‘‘kukkuṭasampāte gāme gāmantare gāmantare",
  "tika-vin13t1:506_5": "āpatti pācittiyassā’’ti (pāci. 183, 414) vuttaṁ, na addhānalakkhaṇena. Yadi gāmantaraparicchedena",
  "tika-vin13t1:506_6": "addhānaṁ vuccati, gaṇabhojanasikkhāpadepi ‘‘addhānagamanasamayo nāma gāmantarampi",
  "tika-vin13t1:506_7": "gacchissāmīti bhuñjitabba’’nti vadeyya, na ca vuttaṁ. Tasmā ‘‘na bhikkhave aparissāvanakena",
  "tika-vin13t1:506_8": "addhāno paṭipajjitabbo. Yo paṭipajjeyya, āpatti dukkaṭassa. Sace na hoti parissāvanaṁ",
  "tika-vin13t1:506_9": "vā dhammakaraṇo vā, saṅghāṭikaṇṇopi adhiṭṭhātabbo iminā parissāvetvā pivissāmī’’ti",
  "tika-vin13t1:506_10": "vuttaṭṭhānepi aḍḍhayojanavaseneva addhānaparicchedo veditabbo. Abhayagirivāsīnaṁ",
  "tika-vin13t1:506_11": "pana ‘‘dvigāvutavasena addhānaparicchedo’’ti pāḷiyaṁ eva atthi. Yācamānassāti yācantassa.",
  "tika-vin13t1:506_12": "‘‘Na ca bhikkhave addhānappaṭipannena bhikkhunā parissāvanaṁ yāciyamānena na dātabbaṁ.",
  "tika-vin13t1:506_13": "Yo na dadeyya, āpatti dukkaṭassā’’ti hi vuttaṁ.",
  "tika-vin13t1:507_0": "349. Aññatra ābādhappaccayā kaṇṇanāsādike sesaṅge dukkaṭanti sambandho. Ābādhe sati",
  "tika-vin13t1:507_1": "aṅguliādīni chindituṁ vaṭṭati. Aṅgajātaṁ vā bījāni vā chindituṁ na vaṭṭati eva. Attaghātane",
  "tika-vin13t1:507_2": "ca dukkaṭanti sambandho. ‘‘Na ca bhikkhave attānaṁ ghātetabbaṁ. Yo ghāteyya, āpatti",
  "tika-vin13t1:507_3": "dukkaṭassā’’ti hi vuttaṁ.",
  "tika-vin13t1:508_0": "350. ‘‘Na ca bhikkhave paṭibhānacittaṁ kārāpetabbaṁ itthirūpakaṁ purisarūpakaṁ. Yo",
  "tika-vin13t1:508_1": "kārāpeyya, āpatti dukkaṭassa. Anujānāmi, bhikkhave, mālākammaṁ latākammaṁ makaradantakaṁ",
  "tika-vin13t1:508_2": "pañcapaṭika’’nti (cūḷava. 299) vuttattā ‘‘cittapotthakarūpāni, na kare na ca kāraye’’ti",
  "tika-vin13t1:508_3": "vuttaṁ. Bhuñjantanti (cūḷava. aṭṭha. 316) vippakatabhojanaṁ. ‘‘Na bhikkhave vippakatabhojano",
  "tika-vin13t1:508_4": "bhikkhu vuṭṭhāpetabbo. Yo vuṭṭhāpeyya, āpatti dukkaṭassā’’ti (cūḷava. 316) hi vuttaṁ.",
  "tika-vin13t1:509_0": "351.Yānānīti vayhaṁ ratho sakaṭaṁ sandamānikādīni gilānassa abhiruhituṁ kappanti,",
  "tika-vin13t1:509_1": "siviko ca kappati. Evaṁ sabbattha. ‘‘Anujānāmi, bhikkhave, gilānassa yānaṁ, purisayuttaṁ",
  "tika-vin13t1:509_2": "hatthavaṭṭakaṁ, sivikaṁ pāṭaṅki’’nti (mahāva. 253) hi vuttaṁ.",
  "tika-vin13t1:510_0": "352.Davanti keḷiṁ. ‘‘Na bhikkhave buddhaṁ vā dhammaṁ vā saṅghaṁ vā ārabbha davo kātabbo.",
  "tika-vin13t1:510_1": "Yo kareyya, āpatti dukkaṭassā’’ti (pāci. 627) hi vuttaṁ. Tasmā ‘‘kiṁ buddho silakabuddho,",
  "tika-vin13t1:510_2": "udāhu paṭibuddho’’ti vā ‘‘kiṁ dhammo godhammo ajadhammo’’ti vā ‘‘kiṁ saṅgho ajasaṅgho",
  "tika-vin13t1:510_3": "migasaṅgho’’ti vā evamādinā nayena yo davaṁ karoti, tassa dukkaṭanti veditabbaṁ.",
  "tika-vin13t1:510_4": "‘‘Tumhākaṁ cīvaraṁ dassāma, pattaṁ dassāmā’’tiādinā nayena sāmaṇeraṁ vā upasampannaṁ",
  "tika-vin13t1:510_5": "vā aññassa antamaso dussīlassāpi parisabhūtaṁ attano upaṭṭhākakaraṇatthaṁ upalāḷane",
  "tika-vin13t1:510_6": "dukkaṭanti attho. ‘‘Na bhikkhave aññassa parisā apalāḷetabbā. Yo apalāḷeyya, āpatti",
  "tika-vin13t1:510_7": "dukkaṭassā’’ti hi vuttaṁ.",
  "tika-vin13t1:511_0": "353. Kāyaṁ (cūḷava. 411) vā ūruṁ vā nimittaṁ vā vivaritvā bhikkhunīnaṁ na dassayeti",
  "tika-vin13t1:511_1": "sambandho. Kaddamudakādinā tā bhikkhuniyo na siñceyyāti attho. Na kevalaṁ kaddamudakādikeneva,",
  "tika-vin13t1:511_2": "vippasannaudakarajanakaddamādīsupi yena kenaci osiñcantassa dukkaṭameva.",
  "tika-vin13t1:512_0": "354.Bālanti ettha bālo nāma yo ovādaṁ gahetvā pātimokkhuddesakassa ārocetvā pāṭipade",
  "tika-vin13t1:512_1": "paccāharitabbanti na jānāti. Gilāno nāma yo ovādaṁ gahetvā uposathaggaṁ gantvā ārocetuñca",
  "tika-vin13t1:512_2": "paccāharituñca na sakkoti. Gamiyo nāma yo paṭidesaṁ gantukāmo.",
  "tika-vin13t1:513_0": "‘‘Na bhikkhave ovādo na gahetabbo. Yo na gaṇheyya, āpatti dukkaṭassā’’ti (cūḷava.",
  "tika-vin13t1:513_1": "414) ca ‘‘anujānāmi, bhikkhave, ṭhapetvā bālaṁ, ṭhapetvā gilānaṁ, ṭhapetvā gamikaṁ,",
  "tika-vin13t1:513_2": "avasesehi ovādaṁ gahetu’’nti (cūḷava. 414) ca ‘‘na bhikkhave ovādo na paccāharitabbo.",
  "tika-vin13t1:513_3": "Yo na paccāhareyya, āpatti dukkaṭassā’’ti (pāci. 415) ca vuttattā bhikkhunīhi terasiyaṁ",
  "tika-vin13t1:513_4": "vā cātuddasiyaṁ vā āgantvā ‘‘ayaṁ uposatho cātuddaso’’ti vā ‘‘pannaraso’’ti vā ‘‘kadā",
  "tika-vin13t1:513_5": "ayya uposatho’’ti vā pucchite ‘‘cātuddaso’’ti vā ‘‘pannaraso’’ti vā ‘‘sve bhagini",
  "tika-vin13t1:513_6": "uposatho’’ti vā ācikkhitabbaṁ. Tāhi bhikkhunīhi uposathadivase āgantvā ‘‘bhikkhunisaṅgho",
  "tika-vin13t1:513_7": "ayya bhikkhusaṅghassa pāde vandati, ovādūpasaṅkamanañca yācati, labhatu kira ayya",
  "tika-vin13t1:513_8": "bhikkhunisaṅgho ovādūpasaṅkamana’’nti evaṁ yācitabbaṁ, taṁ vacanaṁ paṭiggahetvā uposathagge",
  "tika-vin13t1:513_9": "pātimokkhuddesakassa ‘‘bhikkhunisaṅgho, bhante, bhikkhusaṅghassa pāde vandati, ovādūpasaṅkamanañca",
  "tika-vin13t1:513_10": "yācati, labhatu kira, bhante, bhikkhunisaṅgho ovādūpasaṅkamana’’nti ācikkhitabbaṁ.",
  "tika-vin13t1:513_11": "Pātimokkhuddesakenāpi sace tattha bhikkhunovādako atthi, ‘‘itthannāmo bhikkhu bhikkhunovādako",
  "tika-vin13t1:513_12": "sammato, taṁ bhikkhunisaṅgho upasaṅkamatū’’ti vattabbaṁ. Sace natthi, ‘‘ko āyasmā",
  "tika-vin13t1:513_13": "ussahati bhikkhuniyo ovaditu’’nti pucchitvā sace atthi aṭṭhahaṅgehi samannāgato bhikkhu,",
  "tika-vin13t1:513_14": "taṁ tattheva sammannitvā vuttanayeneva ovādappaṭiggāhakassa ārocetabbaṁ. Yadi natthi",
  "tika-vin13t1:513_15": "koci bhikkhu bhikkhunovādako sammato, ‘‘pāsādikena bhikkhunisaṅgho sampādetū’’ti",
  "tika-vin13t1:513_16": "vattabbaṁ. Tena bhikkhunā ‘‘sādhū’’ti sampaṭicchitvā pāṭipade bhikkhunīnaṁ ‘‘natthi",
  "tika-vin13t1:513_17": "koci bhikkhu bhikkhunovādako sammato, pāsādikena bhikkhunisaṅgho sampādetū’’ti vattabbaṁ.",
  "tika-vin13t1:513_18": "Tāhipi ‘‘sādhu ayyā’’ti sampaṭicchitabbaṁ. Iminā nayena gaṇapuggalesupi vacanabhedo veditabbo.",
  "tika-vin13t1:514_0": "355.Lokāyataṁ (cūḷava. 286; cūḷava. aṭṭha. 286) nāma vitaṇḍasatthaṁ. ‘‘Na bhikkhave",
  "tika-vin13t1:514_1": "āsittakūpadhāne bhuñjitabbaṁ. Yo bhuñjeyya, āpatti dukkaṭassā’’ti (cūḷava. 264) vuttattā",
  "tika-vin13t1:514_2": "‘‘peḷāyapi na bhuñjeyyā’’ti vuttaṁ.",
  "tika-vin13t1:515_0": "356. Gihipārutaṁ na pārupeyya, gihinivāsanaṁ na nivāseyyāti attho. ‘‘Na bhikkhave",
  "tika-vin13t1:515_1": "gihinivatthaṁ nivāsetabbaṁ hatthisoṇḍakaṁ macchavāḷakaṁ catukaṇṇakaṁ tālavaṇṭakaṁ",
  "tika-vin13t1:515_2": "satavalikaṁ. Yo nivāseyya, āpatti dukkaṭassā’’ti (cūḷava. 280) hi vuttaṁ. Parimaṇḍalato",
  "tika-vin13t1:515_3": "aññathā pārupanaṁ, sabbametaṁ gihipārutaṁ nāma. Taṁ pana na pārupetabbanti attho.",
  "tika-vin13t1:515_4": "Saṁvelliyanti ettha kacchaṁ bandhitvā na nivāseyyāti attho. Dāyanti (cūḷava. 283;",
  "tika-vin13t1:515_5": "cūḷava. aṭṭha. 283) araññaṁ. Nālimpayeyyāti sambandho.",
  "tika-vin13t1:516_0": "357. Vaḍḍhiñca na payojaye, noñātake nappavārite na yāceti attho. Aññassāti ettha",
  "tika-vin13t1:516_1": "(cūḷava. 420; cūḷava. aṭṭha. 420) ‘‘tumhe paribhuñjathā’’ti niyametvā dinnaṁ sahadhammikānampi",
  "tika-vin13t1:516_2": "dātuṁ na vaṭṭati. Aggaṁ gahetvā vā katipāhaṁ bhutvā vā puna dadeyyāti attho.",
  "tika-vin13t1:517_0": "358.Uddissa yācaneti ettha (pāci. aṭṭha. 679) ‘‘amhākaṁ vihāre itthannāmena idañcidañca",
  "tika-vin13t1:517_1": "kata’’nti vā ‘‘karissantī’’ti vā evaṁ uddissa rakkhaṁ yācaneti attho. Ñatvāñatvā",
  "tika-vin13t1:517_2": "vāti evaṁ ‘‘amhehi yāciyamānā imesaṁ daṇḍessantī’’ti tesaṁ daṇḍinaṁ ñatvā vā añatvā",
  "tika-vin13t1:517_3": "vāti attho. Tehi pana daṇḍite so daṇḍo uddissa yācantānaṁ gīvāva bhaṇḍadeyyaṁ hoti",
  "tika-vin13t1:517_4": "evāti attho. ‘‘Iminā ca iminā ca idañca idañca kataṁ, ettakaṁ daṇḍaṁ gaṇhathā’’ti",
  "tika-vin13t1:517_5": "sayaṁ daṇḍāpane pana assa daṇḍassa agghabhedena pārājikathullaccayadukkaṭā ñeyyāti attho.",
  "tika-vin13t1:518": "359. Anatthāya assa corassa bhāsiteti sambandho. Rājarājamahāmattādīhi tassa corassa daṇḍaṁ gaṇhante assa bhikkhussa tattakaṁ gīvāti attho.",
  "tika-vin13t1:519_0": "360. Vighāsaṁ (pāci. 825-826) vā uccāraṁ vā saṅkāraṁ vā muttaṁ vā pākārakuṭṭānaṁ",
  "tika-vin13t1:519_1": "bahi chaḍḍeyya, dukkaṭanti attho. Vaḷañje nāvalokiyāti imināva avaḷañjanakāle nāvaloketvā",
  "tika-vin13t1:519_2": "chaḍḍetuṁ vaṭṭatīti dīpeti. Na kevalaṁ tattheva, atha kho harite vāpi vīhādināḷikerādiropime",
  "tika-vin13t1:519_3": "chaḍḍentassa dukkaṭamevāti attho.",
  "tika-vin13t1:520": "361.‘‘Upahāraṁ karomā’’ti vutteti pucchiteti adhippāyo.",
  "tika-vin13t1:521": "362. Kīḷatthaṁ (pāci. 979; pāci. aṭṭha. 978) kataṁ rājāgāraṁ vā pokkharaṇiṁ vā uyyānaṁ vā cittāgāraṁ vā ārāmaṁ vā daṭṭhuṁ gacchato pade pade dukkaṭanti attho.",
  "tika-vin13t1:522": "363. Āsanena (cūḷava. 364) nave na paṭibāheyya, uṇhe (mahāva. 67, 78, 79; cūḷava. 376, 378, 380, 382) cīvaraṁ na nidaheyya. Gurunāti ācariyādinā paṇāmito khamāpeyyāti sambandho.",
  "tika-vin13t1:523_0": "364.Āpattīhi ca sattahīti (vajira. ṭī. pācittiya 26) sattahi āpattīhi bhikkhuṁ parammukhā",
  "tika-vin13t1:523_1": "akkosanena ca ‘‘assaddho appasanno bījabhojī’’tiādinā aññeneva vā akkosanena ca dukkaṭanti adhippāyo.",
  "tika-vin13t1:524_0": "365. Saddhādeyyaṁ (mahāva. aṭṭha. 361) cīvaraṁ vā piṇḍapātaṁ vāti attho. ‘‘Na bhikkhave",
  "tika-vin13t1:524_1": "saddhādeyyaṁ vinipātetabbaṁ. Yo vinipāteyya, āpatti dukkaṭassā’’ti (mahāva. 361)",
  "tika-vin13t1:524_2": "hi vuttaṁ. ‘‘Anujānāmi, bhikkhave, mātāpitūnaṁ dātu’’nti (mahāva. 361) vuttattā ‘‘labbhaṁ pitūna’’nti vuttaṁ.",
  "tika-vin13t1:525_0": "366. Vassaṁvuttho aññatrāti sambandho, aññasmiṁ vihāreti attho. Aññatoti aññavihārato.",
  "tika-vin13t1:525_1": "‘‘Na bhikkhave aññatra vassaṁvutthena aññatra cīvarabhāgo sāditabbo. Yo sādiyeyya,",
  "tika-vin13t1:525_2": "āpatti dukkaṭassā’’ti (mahāva. 364) hi vuttaṁ. Tesanti tasmiṁ vihāre taṁ cīvaraṁ",
  "tika-vin13t1:525_3": "bhājetvā gaṇhituṁ yuttānaṁ bhikkhūnaṁ dhuranikkhepato hoti bhaṇḍagghena kāriyoti attho.",
  "tika-vin13t1:526_0": "367. Saha antarena uttaroti santaruttaro, gāmaṁ na paviseyyāti attho. ‘‘Na bhikkhave",
  "tika-vin13t1:526_1": "santaruttarena gāmo pavisitabbo. Yo paviseyya, āpatti dukkaṭassā’’ti (mahāva. 362)",
  "tika-vin13t1:526_2": "hi vuttaṁ. Kallo vāti agilāno. Saupāhano gāmaṁ na paviseyyāti sambandho. ‘‘Na bhikkhave",
  "tika-vin13t1:526_3": "cāmaribījanī dhāretabbā. Yo dhāreyya, āpatti dukkaṭassā’’ti (cūḷava. 269), ‘‘anujānāmi,",
  "tika-vin13t1:526_4": "bhikkhave, tisso bījaniyo vākamayaṁ usīramayaṁ morapiñchamaya’’nti (cūḷava. 269)",
  "tika-vin13t1:526_5": "ca vuttattā ‘‘na dhāreyya cāmarīmakasabījani’’nti vuttaṁ. Makasabījanī pana dantavisāṇadārudaṇḍakāpi vaṭṭati.",
  "tika-vin13t1:527_0": "368. Ārāmato bahīti sambandho. ‘‘Na bhikkhave chattaṁ dhāretabbaṁ. Yo dhāreyya, āpatti",
  "tika-vin13t1:527_1": "dukkaṭassā’’ti, ‘‘anujānāmi, bhikkhave, gilānassa chatta’’nti ca vuttattā agilāno",
  "tika-vin13t1:527_2": "ārāmato bahi na labhati, cīvaraguttiyādiatthāya agilānopi labhatīti attho.",
  "tika-vin13t1:528_0": "369.Gāheyya nubhatokājanti na gāheyya ubhatokājaṁ. Ekantarikakājakanti ekatokājañca",
  "tika-vin13t1:528_1": "antarakājañca . Sīsabhāro ca khandhabhāro ca kaṭibhāro ca sīsakkhandhakaṭibhārā.",
  "tika-vin13t1:528_2": "‘‘Na bhikkhave ubhatokājaṁ haritabbaṁ. Yo hareyya, āpatti dukkaṭassā’’ti (cūḷava.",
  "tika-vin13t1:528_3": "281), ‘‘anujānāmi, bhikkhave, ekatokājaṁ antarakājaṁ sīsabhāraṁ khandhabhāraṁ kaṭibhāraṁ",
  "tika-vin13t1:528_4": "olambaka’’nti (cūḷava. 281) ca vuttattā ubhatokājameva na vaṭṭati, sesāni vaṭṭantīti veditabbā.",
  "tika-vin13t1:529_0": "370.Anokāsakatanti (mahāva. 153) yo paṭhamameva ‘‘karohi me āvuso okāsaṁ, ahaṁ taṁ",
  "tika-vin13t1:529_1": "vattukāmo’’ti evaṁ akatokāsaṁ āpattiyā codeyya, tassa dukkaṭaṁ hotīti attho. Tathāti",
  "tika-vin13t1:529_2": "dukkaṭamevāti attho.",
  "tika-vin13t1:530": "371.Pakataṅgulena, na sugataṅgulenāti attho.",
  "tika-vin13t1:531_0": "372. Mūgabbatādiṁ (mahāva. 209; mahāva. aṭṭha. 209) titthiyabbataṁ yadi gaṇheyya,",
  "tika-vin13t1:531_1": "dukkaṭanti attho. Ādi-saddena govatakukkuravatādayo saṅgahitā. Tathāti (mahāva. 303;",
  "tika-vin13t1:531_2": "mahāva. aṭṭha. 303) nhāpitapubbako khurabhaṇḍaṁ yadi parihareyya, dukkaṭamevāti attho.",
  "tika-vin13t1:532_0": "373.Yaṁ kiñcīti (kaṅkhā. aṭṭha. kuṭikārasikkhāpadavaṇṇanā) nhāpitatuṇṇakārakammādi",
  "tika-vin13t1:532_1": "yaṁ kiñci hatthakammanti attho. Tadanusāratoti hatthakammayācanānusāratoti attho.",
  "tika-vin13t1:532_2": "Sace evaṁ yācato hatthakammamūlameva deti, taṁ aññassa dāpetvā kāretuṁ vaṭṭatīti",
  "tika-vin13t1:532_3": "attho. Nikkammaṁ pana hatthakammavasena ayācitvāpi ‘‘ehi imaṁ karohī’’ti kāretuṁ",
  "tika-vin13t1:532_4": "kappatīti attho. Yaṁ kiñciparasantakanti yaṁ kiñci dārutiṇādikaṁ aparasantakaṁ apariggahitaṁ",
  "tika-vin13t1:532_5": "āharāpetuṁ kappatīti adhippāyo.",
  "tika-vin13t1:533_0": "374.Gihīnanti gihīnaṁ santakaṁ. Gopaketi rakkhake. Yattakaṁ deti, tattakaṁ gahetuṁ",
  "tika-vin13t1:533_1": "kappatīti attho. Yathāparicchedanti ‘‘divase divase ettakaṁ ucchunāḷikeraṁ ambapakkaṁ",
  "tika-vin13t1:533_2": "tumhe khādathā’’ti paricchinditvā dinnameva tesu dentesu labbhatīti attho.",
  "tika-vin13t1:534_0": "375.Dvihāpajjeyyāti dvīhi āpajjeyya. Katamehi dvīhīti ce, te dassetuṁ ‘‘kāyavācāhī’’ti",
  "tika-vin13t1:534_1": "vuttaṁ, ‘‘dvīhākārehi āpattiṁ āpajjati, kāyena āpajjati, vācāya āpajjatī’’ti (pari.",
  "tika-vin13t1:534_2": "322) hi vuttaṁ. Kāyavācāhi āpattiṁ āpajjanto ca chahi ākārehi āpattiṁ āpajjati, tāni",
  "tika-vin13t1:534_3": "dassetuṁ ‘‘alajjiñāṇakukkuccapakatattā’’tiādimāha. Ettha (pari. 295) pana akappiyabhāvaṁ",
  "tika-vin13t1:534_4": "jānanto eva vītikkamaṁ karonto alajjitāya āpajjati nāma. Kappiyākappiyaṁ ajānitvā",
  "tika-vin13t1:534_5": "āpajjanto aññāṇatāya. Kappiyaṁ nu kho, no nu kho’’ti saṁsaye uppanne tamabhivitaritvā",
  "tika-vin13t1:534_6": "vītikkamaṁ karonto kukkuccapakatattā āpajjati. Sahaseyyādiṁ āpajjanto satiplavā,",
  "tika-vin13t1:534_7": "satisammosāti attho. Acchamaṁsaṁ ‘‘sūkaramaṁsa’’nti vā sūkaramaṁsaṁ ‘‘acchamaṁsa’’nti",
  "tika-vin13t1:534_8": "vā khādanto akappiye kappiyasaññitāya ca kappiye akappiyasaññitāya ca āpajjatīti veditabbo.",
  "tika-vin13t1:535_0": "376. Alajjitāya vā aññāṇatāya vā āpattiṁ kāyavācāhi chādayeti attho. Eke vā ekasmiṁ",
  "tika-vin13t1:535_1": "vā. Liṅgeti liṅgaparivattanato. Evaṁ catudhā āpattivuṭṭhānaṁ hotīti attho. Tiṇavatthārakasamathaabbhānādīnaṁ",
  "tika-vin13t1:535_2": "vasena saṅghe āpatti vuṭṭhātīti veditabbaṁ nissajjanādīsu gaṇe. Ekassa santike vuṭṭhānaṁ",
  "tika-vin13t1:535_3": "pākaṭameva. ‘‘Yā āpattiyo bhikkhūnaṁ bhikkhunīhi asādhāraṇā, tāhi āpattīhi anāpattī’’ti",
  "tika-vin13t1:535_4": "(pārā. 69) vacanato liṅgaparivattane āpattivuṭṭhānaṁ ñātabbaṁ.",
  "tika-vin13t1:536_0": "377.Paccayadvayeti cīvare ca piṇḍapāte ca. Na kevalañca ime eva, nimittakammampi",
  "tika-vin13t1:536_1": "na labbhateva, gāthābandhasukhatthaṁ pana na vuttaṁ. Tattha nimittakammaṁ nāma yaṁ",
  "tika-vin13t1:536_2": "kiñci paresaṁ paccayadānasaṁyojanakaṁ kāyavacīkammaṁ. Khādanīyaṁ gahetvā gacchante",
  "tika-vin13t1:536_3": "disvā ‘‘kiṁ khādanīyaṁ labhitthā’’tiādinā nayena tassa pavatti veditabbā. Parikathā",
  "tika-vin13t1:536_4": "nāma yathā yathā taṁ labhati, tathā tathā parivattetvā kathanaṁ. ‘‘Etarahi bhikkhū",
  "tika-vin13t1:536_5": "piṇḍapātena kilamantī’’tiādinā nayena tassa pavatti veditabbā. Obhāso nāma paccayappaṭisaṁyuttakathā.",
  "tika-vin13t1:536_6": "Viññatti pana pākaṭā eva. Tatiyeti senāsane. Senāsane pana nimittobhāsaparikathā",
  "tika-vin13t1:536_7": "vaṭṭanti, viññatti eva ekā na vaṭṭati. Tattha nimittakammaṁ nāma upāsake disvā senāsanatthaṁ",
  "tika-vin13t1:536_8": "bhūmiparikammakaraṇādi. Obhāso nāma ‘‘upāsakā, tumhe kuhiṁ vasathā’’ti ‘‘pāsāde,",
  "tika-vin13t1:536_9": "bhante’’ti vutte ‘‘kiṁ bhikkhūnaṁ pāsādo na vaṭṭatī’’tiādikaṁ vacanaṁ. Parikathā",
  "tika-vin13t1:536_10": "nāma ‘‘bhikkhūnaṁ senāsanaṁ sambādha’’nti vacanaṁ. Seseti gilānapaccaye.",
  "tika-vin13t1:537_0": "378.Na ruhatīti na hoti. Accaye dānanti accayadānaṁ. Pañcasu sahadhammikesu yena",
  "tika-vin13t1:537_1": "kenaci kālaṁ karontena ‘‘mamaccayena mayhaṁ parikkhāro upajjhāyassa hotu, ācariyassa",
  "tika-vin13t1:537_2": "hotu, aññassa vā kassaci hotū’’ti vutte tesaṁ na hoti, tasmā vuttaṁ ‘‘na ruhatī’’ti.",
  "tika-vin13t1:537_3": "Saṅghasseva ca taṁ hotīti yadi bhikkhusāmaṇerehi evaṁ vuttaṁ, tasmiṁ matepi bhikkhusaṅghasseva",
  "tika-vin13t1:537_4": "hoti, bhikkhunisikkhamānasāmaṇerīhi ce vuttaṁ, tasmiṁ mate bhikkhunisaṅghassa taṁ",
  "tika-vin13t1:537_5": "hotīti attho. Gihīnaṁ pana rūhatīti gihīnaṁ pana accayadānaṁ eva sabbesaṁ ruhatīti vuttaṁ hoti.",
  "tika-vin13t1:538_0": "379.Upassayeti bhikkhunivihāre. Dāyajjoti tassa parikkhārassa dāyajjo. Sesepīti sace",
  "tika-vin13t1:538_1": "bhikkhunisikkhamānasāmaṇeriyo bhikkhuvihāre kālaṁ karonti, tāsaṁ parikkhārānaṁ bhikkhusaṅghova dāyajjoti attho.",
  "tika-vin13t1:539_0": "380.Purimassevāti ettha ‘‘imaṁ parikkhāraṁ netvā asukassa dehī’’ti dinnaṁ purimasseva",
  "tika-vin13t1:539_1": "hotīti attho. ‘‘Asukassa dammī’’ti dinnaṁ pana pacchimasseva hoti pariccajitvā dinnattā.",
  "tika-vin13t1:539_2": "Imaṁ vidhiṁ ñatvāva vissāsaggāhaṁ vā gaṇheyya, matakacīvaraṁ vā adhiṭṭheti sambandho.",
  "tika-vin13t1:539_3": "Matakacīvaraadhiṭṭhānaṁ nāma ghaṇṭiṁ paharitvā kālaṁ ghosetvā thokaṁ āgametvā sace",
  "tika-vin13t1:539_4": "bhikkhū āgacchanti, tehi saddhiṁ bhājetabbāni, no ce āgacchanti, ‘‘mayhimāni cīvarāni",
  "tika-vin13t1:539_5": "pāpuṇantī’’ti adhiṭṭhātabbāni. Evaṁ adhiṭṭhite sabbāni tasseva honti, ṭhitikā pana",
  "tika-vin13t1:539_6": "na tiṭṭhati. Sace ekekaṁ uddharitvā ‘‘ayaṁ paṭhamabhāgo mayhaṁ pāpuṇāti, ayaṁ dutiyabhāgo’’ti",
  "tika-vin13t1:539_7": "evaṁ gaṇhāti, gahitāni ca sugahitāni honti, ṭhitikā ca tiṭṭhati. Evaṁ pāpetvā gaṇhantenāpi",
  "tika-vin13t1:539_8": "adhiṭṭhitameva hoti.",
  "tika-vin13t1:540_0": "381. Lohabhaṇḍe paharaṇiṁ ṭhapetvā sabbaṁ kappati, dārubhaṇḍe ca dārujaṁ pattañca",
  "tika-vin13t1:540_1": "pādukañca, pallaṅkañca āsandiñca ṭhapetvā sabbaṁ kappati, mattikāmaye katakañca kumbhakārikañca",
  "tika-vin13t1:540_2": "ṭhapetvā sabbaṁ kappatīti attho. ‘‘Anujānāmi, bhikkhave, ṭhapetvā paharaṇiṁ sabbaṁ",
  "tika-vin13t1:540_3": "lohabhaṇḍaṁ, ṭhapetvā āsandiṁ pallaṅkaṁ dārupattaṁ dārupādukaṁ sabbaṁ dārubhaṇḍaṁ,",
  "tika-vin13t1:540_4": "ṭhapetvā katakañca kumbhakārikañca sabbaṁ mattikābhaṇḍa’’nti (cūḷava. 293) hi vuttaṁ.",
  "tika-vin13t1:540_5": "Ettha katakanti padumakaṇṇikākārena katamallakanti adhippetaṁ. Dhaniyasseva sabbamattikāmayā",
  "tika-vin13t1:540_6": "kuṭi kumbhakārikanti. Pakiṇṇakavinicchayo.",
  "tika-vin13t1:541": "Pakiṇṇakaniddesavaṇṇanā niṭṭhitā.",
  "tika-vin13t1:542": "42. Desanāniddesavaṇṇanā",
  "tika-vin13t1:543_0": "382. Bhikkhubhāvassa (pārā. aṭṭha. 2.198) yo cāgo, sā pārājikadesanāti attho. Vuttañhetaṁ",
  "tika-vin13t1:543_1": "‘‘visuddhāpekkhoti gihi vā hotukāmo upāsako vā hotukāmo ārāmiko vā hotukāmo sāmaṇero",
  "tika-vin13t1:543_2": "vā hotukāmo’’ti (pārā. 198). Tasmā gihibhāvādikaṁyeva pārājikaṁ āpannassa visuddhi",
  "tika-vin13t1:543_3": "nāma, aññatarassa visuddhi eva natthi. ‘‘Chādeti jānamāpannaṁ, parivaseyya tāvatā’’tiādinā",
  "tika-vin13t1:543_4": "nayena heṭṭhā vuttavidhiṁ sandhāya ‘‘yathāvuttena vuṭṭhāna’’nti vuttaṁ.",
  "tika-vin13t1:544": "383. Idāni vattabbataṁ sandhāya ‘‘eva’’nti vuttaṁ.",
  "tika-vin13t1:545": "384.Paṭidesemīti ārocemi. Etāni ahaṁ etānāhaṁ.",
  "tika-vin13t1:546": "386. (Ka) yaṁ saṅgho gilānassa ticīvarena vippavāsasammutiṁ deti, taṁ aññatrāti attho.",
  "tika-vin13t1:547": "(Kha) akālacīvaraṁ (pārā. 500) nāma ‘‘anatthate kathine ekādasamāse uppannaṁ, atthate kathine sattamāse uppannaṁ, kālepi ādissa dinnaṁ, etaṁ akālacīvaraṁ nāmā’’ti.",
  "tika-vin13t1:548_0": "(Ga) purāṇacīvaraṁ (pārā. 505) nāma ‘‘sakiṁ nivatthampi sakiṁ pārutampī’’ti vuttaṁ.",
  "tika-vin13t1:548_1": "Aññātikā nāma mātito vā pitito vā yāva sattamā kulaparivaṭṭā asambandhā. Nisīdanapaccattharaṇadhovāpane dukkaṭaṁ.",
  "tika-vin13t1:549": "(Gha) aññatra pārivattakāti (pārā. 512) ettha harītakīkhaṇḍampi vaṭṭati. Cīvaraṁ nāma idha vikappanūpagapacchimato paṭṭhāya adhippetaṁ.",
  "tika-vin13t1:550": "(Ṅa) aññatra samayāti (pārā. 519) ettha ‘‘acchinnacīvaro vā hoti bhikkhu naṭṭhacīvaro vā’’ti evaṁ vuttaṁ samayanti attho.",
  "tika-vin13t1:551_0": "(Ca) ‘‘santaruttaraparamaṁ tena bhikkhunā tato cīvaraṁ sāditabba’’nti (pārā. 524)",
  "tika-vin13t1:551_1": "vuttattā ‘‘tatuttarī’’ti vuttaṁ. Ettha pana ‘‘sace tīṇi naṭṭhāni honti, dve sāditabbāni.",
  "tika-vin13t1:551_2": "Dve naṭṭhāni, ekaṁ sāditabbaṁ, ekaṁ naṭṭhaṁ, na kiñci sāditabba’’nti (pārā. 524) vuttaṁ.",
  "tika-vin13t1:552_0": "(Cha-ja) ‘‘kīdisena te (pārā. 529), bhante, cīvarena attho, kīdisaṁ te cīvaraṁ cetāpemī’’ti",
  "tika-vin13t1:552_1": "evaṁ appavāritoti attho. Vikappanti visiṭṭhakappaṁ adhikavidhānaṁ āpannaṁ. Idha purimaṁ",
  "tika-vin13t1:552_2": "ekassa, dutiyaṁ bahūnaṁ vasena vuttaṁ, ettakaṁ nānattaṁ.",
  "tika-vin13t1:553_0": "(Jha) atirekatikkhattunti ettha kenaci yaṁ kiñci akappiyavatthuṁ ānetvā ‘‘idaṁ kho",
  "tika-vin13t1:553_1": "me, bhante, āyasmantaṁ uddissa cīvaracetāpannaṁ ābhataṁ, paṭiggaṇhatu āyasmā cīvaracetāpanna’’nti",
  "tika-vin13t1:553_2": "vutte ‘‘na kho mayaṁ, āvuso, cīvaracetāpannaṁ paṭiggaṇhāma, cīvarañca kho mayaṁ paṭiggaṇhāma",
  "tika-vin13t1:553_3": "kālena kappiya’’nti vattabbaṁ. Evaṁ vutte sace so ‘‘atthi koci kappiyakārako’’ti",
  "tika-vin13t1:553_4": "vadati, cīvaratthikena ṭhapetvā pañca sahadhammike yo koci uddisitabbo ‘‘eso kho,",
  "tika-vin13t1:553_5": "āvuso, bhikkhūnaṁ veyyāvaccakaro’’ti, ettakameva vattabbaṁ. Evaṁ vutte sace dāyako",
  "tika-vin13t1:553_6": "tassa hatthe akappiyavatthuṁ datvā ‘‘eso ayyassa cīvaraṁ cetāpetvā dassatī’’ti vatvā",
  "tika-vin13t1:553_7": "gacchati, taṁ upasaṅkamitvā dvattikkhattuṁ codetabbo sāretabbo ‘‘attho me, āvuso,",
  "tika-vin13t1:553_8": "cīvarenā’’ti, ettakameva vattabbaṁ, ‘‘dehi me cīvara’’ntiādinā na vattabbaṁ. Evaṁ",
  "tika-vin13t1:553_9": "tikkhattuṁ codanāya taṁ cīvaraṁ labhati, iccetaṁ kusalaṁ. No ce labhati, chakkhattuparamaṁ",
  "tika-vin13t1:553_10": "tuṇhībhūtena ṭhātabbaṁ, na āsane nisīditabbaṁ, na āmisaṁ paṭiggahetabbaṁ, na dhammo",
  "tika-vin13t1:553_11": "bhāsitabbo. ‘‘Kiṁ kāraṇā āgatosī’’ti vutte ‘‘jānāhi, āvuso’’ti ettakameva vattabbaṁ.",
  "tika-vin13t1:553_12": "Sace nisajjādīni karoti, ṭhānaṁ bhañjati. Vattabhedadukkaṭañca āpajjatīti vadanti.",
  "tika-vin13t1:553_13": "Evaṁ pana appaṭipajjitvā atirekatikkhattuṁ codanāya atirekachakkhattuṁ ṭhānena sace",
  "tika-vin13t1:553_14": "nipphādeti, nissaggiyanti attho.",
  "tika-vin13t1:554": "(Ña) santhataṁ (pārā. 544) nāma santharitvā kataṁ hoti avāyimaṁ. Ekakosiyaṁsunāpi ce missetvā karoti, nissaggiyaṁ.",
  "tika-vin13t1:555": "(Ṭa) suddhakāḷakānanti (pārā. 547-549) aññehi amissitānanti attho. ‘‘Kāḷakaṁ nāma dve kāḷakāni jātikāḷakaṁ vā rajanakāḷakaṁ vā’’ti vuttaṁ.",
  "tika-vin13t1:556_0": "(Ṭha) anādiyitvā…pe… tulanti (pārā. 554) ettha pana yattakehi eḷakalomehi kattukāmo",
  "tika-vin13t1:556_1": "hoti, tesu dve koṭṭhāsā kāḷakānaṁ, eko odātānaṁ, eko gocariyānaṁ ādātabboti vinicchayo.",
  "tika-vin13t1:556_2": "Ekassāpi kāḷakalomassa atirekabhāge sati nissaggiyameva.",
  "tika-vin13t1:557": "(Ḍa) ūnakachabbassānīti (pārā. 562) chabbassato orabhāge.",
  "tika-vin13t1:558_0": "(Ḍha) nisīdanasanthataṁ (pārā. 567) pana kārāpentena purāṇasanthatassa ekapassato",
  "tika-vin13t1:558_1": "vaṭṭaṁ vā caturassaṁ vā chinditvā gahitaṭṭhānaṁ yathā vidatthimattaṁ hoti, evaṁ gahetvā",
  "tika-vin13t1:558_2": "ekadesaṁ vā santharitabbaṁ, vijaṭetvā vā santharitabbaṁ.",
  "tika-vin13t1:559": "(Ta) na kevalaṁ dhovāpane (pārā. 578) eva nissaggiyaṁ, rajanepi nissaggiyameva.",
  "tika-vin13t1:560_0": "(Da) rūpiyapaṭiggahaṇasseva (pārā. 589) paṭikkhittattā paṭiggahitaparivattane dosaṁ",
  "tika-vin13t1:560_1": "apassantā katākatādivasena anekavidhaṁ jātarūpaparivattanaṁ karonti, taṁ sandhāya",
  "tika-vin13t1:560_2": "‘‘nānappakāraka’’nti vuttaṁ.",
  "tika-vin13t1:561_0": "387-9. Āpattiṁ desetvā pacchā kattabbaṁ dassetuṁ ‘‘athā’’ti vuttaṁ. Gihiṁ vadeti",
  "tika-vin13t1:561_1": "sace tattha āgacchati ārāmiko vā upāsako vā, taṁ vadeyyāti attho. Evaṁ vutto so ‘‘iminā",
  "tika-vin13t1:561_2": "kiṁ āharāmī’’ti ce vadeyyāti attho. Avatvāmanti ‘‘imaṁ vā imaṁ vā āharā’’ti avatvāti",
  "tika-vin13t1:561_3": "attho. Vadeti ‘‘kappiyaṁ ācikkhitabba’’nti (pārā. 584, 589) vacanato ‘‘pabbajitānaṁ",
  "tika-vin13t1:561_4": "sappi vā telaṁ vā madhu vā phāṇitaṁ vā vaṭṭatī’’ti evaṁ ācikkhitabbaṁ, ‘‘imaṁ nāma",
  "tika-vin13t1:561_5": "āharā’’ti na vattabbameva. Dvepeteti dvepi ete rūpiyapaṭiggāhakañca rūpiyasabyohārikañcāti",
  "tika-vin13t1:561_6": "attho. Aññenāti antamaso ārāmikenāpi laddhabhāgo na kappati eva.",
  "tika-vin13t1:562_0": "390. Antamaso (pārā. aṭṭha. 2.583-4) tannibbattā rukkhacchāyāpi na kappatīti. Nissaṭṭhaṁ",
  "tika-vin13t1:562_1": "paṭiladdhampīti ettha yathā rūpiyasaṁvohāraṁ katvā laddhavatthuto ābhataṁ na kappati,",
  "tika-vin13t1:562_2": "tathā kosiyamissakasanthatādittayampi na kappati. Na kevalaṁ tasseva, aññesampi na",
  "tika-vin13t1:562_3": "kappateva ‘‘aññena kataṁ paṭilabhitvā paribhuñjati, āpatti dukkaṭassā’’ti (pārā.",
  "tika-vin13t1:562_4": "545, 550, 555) vuttattā.",
  "tika-vin13t1:563": "391. Evaṁ no ce labhetha, so ārāmikādiko ‘‘imaṁ chaḍḍehī’’ti saṁsiyo vattabboti attho. Evampi no ce labheyya, sammato bhikkhu chaḍḍeyyāti attho.",
  "tika-vin13t1:564_0": "392. Paṭiggahitarūpiyañca parivattitarūpiyañca sandhāya ‘‘etānī’’ti vuttaṁ. Dutiyapatto",
  "tika-vin13t1:564_1": "nāma ‘‘ūnapañcabandhanena pattena aññaṁ navaṁ pattaṁ cetāpeyya, nissaggiya’’nti (pārā.",
  "tika-vin13t1:564_2": "612) vuttapatto. So ca etāni ca saṅghe nissaṭṭhuṁ labbhareti sambandho. ‘‘Saṅghamajjhe",
  "tika-vin13t1:564_3": "nissajjitabbaṁ, bhikkhuparisāya nissajjitabba’’nti (pārā. 584, 589) ca vuttattā na",
  "tika-vin13t1:564_4": "gaṇapuggalānaṁ nissajjituṁ vaṭṭati. Sesāni pana tīṇi cīvarādivatthūni ‘‘nissajjitabbaṁ",
  "tika-vin13t1:564_5": "saṅghassa vā gaṇassa vā puggalassa vā’’ti vuttattā (pārā. 463) saṅghādīnaṁ nissajjituṁ",
  "tika-vin13t1:564_6": "vaṭṭati. Bhāsantarenapīti pāḷiyā vattuṁ asakkontena damiḷabhāsādīsu aññatarāyapi",
  "tika-vin13t1:564_7": "nissajjituṁ vaṭṭatīti attho.",
  "tika-vin13t1:565_0": "393. (Ka-ga) nānappakārakaṁ nāma ‘‘cīvarapiṇḍapātasenāsanagilānapaccayabhesajjaparikkhārā,",
  "tika-vin13t1:565_1": "‘‘antamaso cuṇṇapiṇḍopi dantakaṭṭhampi dasikasuttampī’’ti (pārā. 595) pāḷiyaṁ vuttaṁ.",
  "tika-vin13t1:565_2": "Cetāpitoti (pārā. 613) yācitvā gahito.",
  "tika-vin13t1:566": "394.Sammannitvāna pattagāhakaṁ saṅghassa pattantanti (pārā. 614; kaṅkhā. aṭṭha. ūnapañcabaddhanasikkhāpadavaṇṇanā) ya antimaṁ pattaṁ, taṁ tassa dāpayeti attho.",
  "tika-vin13t1:567_0": "395. (Kha) paridahitaṁnissaggiyanti ettha (pārā. 626-628; pārā. aṭṭha. 2.628) pana",
  "tika-vin13t1:567_1": "ṭhatvā vassikasāṭikāya pariyesanakkhettaṁ karaṇakkhettaṁ nivāsanakkhettaṁ adhiṭṭhānakkhettanti",
  "tika-vin13t1:567_2": "catubbidhaṁ khettañca kucchisamayo piṭṭhisamayoti duvidho samayo ca veditabbo. Kathaṁ?",
  "tika-vin13t1:567_3": "Gimhānamāsesu pacchimamāsassa purimo aḍḍhamāso pariyesanakkhettaṁ, pacchimo karaṇakkhettañca",
  "tika-vin13t1:567_4": "nivāsanakkhettañca, pariyesitumpi vaṭṭati, adhiṭṭhātuṁ pana na vaṭṭati. Vassikā pana",
  "tika-vin13t1:567_5": "cattāro māsā pariyesanādīnaṁ catunnampi khettaṁ. Ete eva pañca māsā kucchisamayo",
  "tika-vin13t1:567_6": "nāma. Itare satta māsā piṭṭhisamayo, tattha satuppādakaraṇaṁ na vaṭṭati.",
  "tika-vin13t1:568_0": "(Ga) acchinnanti ettha ‘‘yo pana mama pattacīvarādīni vahanto mayā saddhiṁ carissatī’’ti",
  "tika-vin13t1:568_1": "saññāya cīvaraṁ datvā puna sakasaññāya eva attano veyyāvaccaṁ akarontaṁ disvā acchindati,",
  "tika-vin13t1:568_2": "so imaṁ āpattiṁ āpajjati. Kevalaṁ pariccajitvā dinnaṁ gahetumeva na labhati.",
  "tika-vin13t1:569_0": "(Gha) suttaṁ viññāpetvāti ettha cīvarakārasamayādīsu cīvarasibbanādīnamatthāya suttaṁ",
  "tika-vin13t1:569_1": "viññāpetvāti attho. Aññathā suttaṁ viññāpetumeva na vaṭṭati. Viññattiyā eva laddhatantavāyehīti",
  "tika-vin13t1:569_2": "attho. Suttatantavāyānaṁ akappiyabhāve sati dīghato vidatthimatte, tiriyantato hatthamatte",
  "tika-vin13t1:569_3": "vīte nissaggiyaṁ, ekato akappiyapakkhe dukkaṭaṁ.",
  "tika-vin13t1:570": "(Ṅa) vikappaṁ āpannanti (pārā. 643) ‘‘idaṁ kho, āvuso, cīvaraṁ maṁ uddissa viyyati, āyatañca karotha vitthatañcā’’tiādinā adhikaṁ vidhānaṁ āpannanti attho.",
  "tika-vin13t1:571": "(Ca) accekacīvaraṁ (pārā. 649-650) nāma senāya gantukāmādīhi dinnaṁ.",
  "tika-vin13t1:572_0": "(Cha) atirekachārattanti (pārā. 654-655) chadivasato atirekaṁ. ‘‘Atthatakathinānaṁ",
  "tika-vin13t1:572_1": "vo, bhikkhave, pañca kappissanti, anāmantacāro asamādānacāro gaṇabhojanaṁ yāvadatthacīvaraṁ",
  "tika-vin13t1:572_2": "yo ca tattha cīvaruppādo, so nesaṁ bhavissatī’’ti (mahāva. 306) vuttaānisaṁsesu cīvaramāse",
  "tika-vin13t1:572_3": "asamādānacāraṁ ṭhapetvā sesānisaṁsā labbhanti. Yadi asamādānacāro labbheyya, pāveyyakā",
  "tika-vin13t1:572_4": "bhikkhū vassaṁvutthā okapuṇṇehi cīvarehi na bhagavantaṁ upasaṅkameyyuṁ, yasmā taṁ",
  "tika-vin13t1:572_5": "na labhanti, tasmā cīvaramāsepi ticīvaraṁ ādāya eva bhagavantaṁ upasaṅkamiṁsu. Tasmā",
  "tika-vin13t1:572_6": "veditabbaṁ asamādānacāraparihāraṁ atthatakathinā eva labhanti, na itareti vadanti.",
  "tika-vin13t1:573_0": "397. (Kha) ‘‘ahaṁ, bhante, ekaṁ pāṭidesanīyāpattiṁ, dve, sambahulā pāṭidesanīyāpattiyo",
  "tika-vin13t1:573_1": "āpajji’’nti imaṁ pana yesu potthakesu likhitaṁ, taṁ abhayagirivāsīnaṁ khuddasikkhāvasena",
  "tika-vin13t1:573_2": "dassitaṁ kira. Tattha ‘‘ahaṁ, āyasmā, sambahulā pāṭidesanīyā āpattiyo āpanno, tāyo",
  "tika-vin13t1:573_3": "paṭidesemi. Ahaṁ, āyasmā, ekaṁ pāṭidesanīyaṁ āpattiṁ āpanno, taṁ paṭidesemī’’ti hi",
  "tika-vin13t1:573_4": "vuttaṁ. Amhākaṁ pana evaṁ desanāvidhānaṁ natthi. ‘‘Gārayhaṁ, āvuso, dhammaṁ āpajjiṁ",
  "tika-vin13t1:573_5": "asappāyaṁ pāṭidesanīyaṁ, taṁ paṭidesemī’’ti (pāci. 553) vuttaṁ. Samantapāsādikāyaṁ",
  "tika-vin13t1:573_6": "(pāci. 553) ‘‘gārayhaṁ āvuso’tiādi paṭidesetabbākāradassana’’nti vuttaṁ. Kaṅkhāvitaraṇiyampi",
  "tika-vin13t1:573_7": "(kaṅkhā. aṭṭha. paṭhamapāṭidesanīyasikkhāpadavaṇṇanā) ‘‘tassā desetabbākāro gārayhaṁ",
  "tika-vin13t1:573_8": "āvuso’tiādinā nayena sikkhāpade dassitoyevā’’ti vuttattā pāṭhe āgatanayeneva desanāvidhānaṁ",
  "tika-vin13t1:573_9": "veditabbaṁ. Sace dve honti, ‘‘gārayhe, āvuso, dve dhamme āpajjiṁ asappāye pāṭidesanīye,",
  "tika-vin13t1:573_10": "te paṭidesemī’’ti, ‘‘passatha, bhante, te dhamme’’ti ca ‘‘gārayhe , āvuso, sambahule",
  "tika-vin13t1:573_11": "dhamme āpajjiṁ asappāye pāṭidesanīye, te paṭidesemī’’ti, ‘‘passatha, bhante, te dhamme’’ti",
  "tika-vin13t1:573_12": "ca evaṁ yathānurūpaṁ desanāvidhānaṁ veditabbaṁ. Sesaṁ vuttappakāramevāti.",
  "tika-vin13t1:574_0": "398.Adesanāgāminiyanti (pari. 424 ādayo; pari. aṭṭha. 425) pārājikañca saṅghādisesañca",
  "tika-vin13t1:574_1": "na desayeti attho. Anāpattiñcāti anāpattiṁ eva ‘‘āpatti’’nti na desaye. Lahukāpattimpi",
  "tika-vin13t1:574_2": "pubbe desitaṁ puna na desayeti sambandho, nānāsaṁvāsanissīmaṭṭhitānaṁ santike na",
  "tika-vin13t1:574_3": "desayeti attho. Catupañcahīti ettha samānavassikapavāraṇāyaṁ viya catūhi vā pañcahi",
  "tika-vin13t1:574_4": "vā ekato hutvā ekassa santike na desayeti attho. Dvinnaṁ vā tiṇṇaṁ vā vaṭṭati. Kathaṁ",
  "tika-vin13t1:574_5": "desetabbanti ce? Ekassa santike tīhipi ekato nisīditvā ‘‘ahaṁ, bhante, ekaṁ pācittiyāpattiṁ",
  "tika-vin13t1:574_6": "āpajjiṁ, taṁ tumhamūle paṭidesemī’’ti evaṁ attanā āpannaāpattivasena vutte tena ‘‘passasi,",
  "tika-vin13t1:574_7": "āvuso, taṁ āpatti’’nti evaṁ tikkhattuṁ vutte ‘‘āma, bhante, passāmī’’ti vā ‘‘āmāvuso",
  "tika-vin13t1:574_8": "passāmī’’ti vā vutte puna tena ‘‘āyatiṁ saṁvareyyāthā’’ti vā ‘‘saṁvareyyāsī’’ti vā",
  "tika-vin13t1:574_9": "vutte ‘‘sādhu suṭṭhu saṁvarissāmī’’ti vattabbaṁ, evaṁ desetabbaṁ. Manasāti vacībhedaṁ",
  "tika-vin13t1:574_10": "akatvā kevalaṁ citteneva na desayeti attho. Apakatattānanti antimavatthuṁ ajjhāpannassa",
  "tika-vin13t1:574_11": "vā ukkhittakassa vā uposatho pavāraṇā vā ṭhapitā honti, tassa santike na desayeti",
  "tika-vin13t1:574_12": "attho. Nānekāti nānāpattiyo ‘‘ekā’’ti vatvā na desayeti attho. Ekā pana ‘‘sambahulā’’ti",
  "tika-vin13t1:574_13": "desitā hotīti. Desanāvinicchayo.",
  "tika-vin13t1:575": "Desanāniddesavaṇṇanā niṭṭhitā.",
  "tika-vin13t1:576": "43. Chandadānaniddesavaṇṇanā",
  "tika-vin13t1:577_0": "399. Kammappatte saṅghe samāgateti sambandho. Etena saṅghe asamāgate chandadānaṁ",
  "tika-vin13t1:577_1": "na ruhatīti dīpitaṁ hotīti vadanti. Etthāyaṁ vicāraṇā – pañcabhikkhuke vihāre ekassa",
  "tika-vin13t1:577_2": "chandapārisuddhiṁ āharitvā sesānaṁ uposathādikaraṇaṁ anuññātaṁ pāḷiyaṁ (pari. 496-497)",
  "tika-vin13t1:577_3": "aṭṭhakathāyañca (pari. aṭṭha. 487-488). Tesu eko chandadāyako, eko chandahārako,",
  "tika-vin13t1:577_4": "te muñcitvā na ettha sannipatito saṅgho tiṇṇaṁ samūhabhāvato, tasmā asamāgatepi dātuṁ",
  "tika-vin13t1:577_5": "vaṭṭati. Ārocentena pana samāgate eva ārocetabbaṁ. Idhāpi ‘‘hareyyā’’ti vuttaṁ, na",
  "tika-vin13t1:577_6": "‘‘deseyyā’’ti. Tattha chandahārakena saddhiṁ kammappattānaṁ sannipāto veditabbo.",
  "tika-vin13t1:578": "400. Idāni chandadānavidhiṁ dassetuṁ ‘‘ekaṁ bhikkhu’’ntiādimāha (kaṅkhā. aṭṭha. nidānavaṇṇanā).",
  "tika-vin13t1:579_0": "401. (Ka) ‘‘chandaṁ dammī’’ti ettakameva alaṁ, ‘‘hara, ārocehī’’ti imehi kiṁpayojananti",
  "tika-vin13t1:579_1": "ce? Vuccate – ‘‘anujānāmi, bhikkhave, tadahuposathe pārisuddhiṁ dentena chandampidātuṁ,",
  "tika-vin13t1:579_2": "santi saṅghassa karaṇīya’’nti (mahāva. 165) vuttattā bhagavato āṇaṁ karontena ‘‘chandaṁ",
  "tika-vin13t1:579_3": "dammī’’ti vuttaṁ. ‘‘Chandahārako ce, bhikkhave, dinne chande antarāmagge pakkamati,",
  "tika-vin13t1:579_4": "anāhaṭova hoti chando’’ti (mahāva. 165) vuttattā chandahārakassa aññassa apakkamanatthāya",
  "tika-vin13t1:579_5": "pārisuddhiṁ dentena ‘‘idaṁ karohi evā’’ti āṇāpentena ‘‘chandaṁ me harā’’ti vuttaṁ.",
  "tika-vin13t1:579_6": "‘‘Chandahārako ce, bhikkhave, dinne chande saṅghappatto sañcicca nāroceti, āhaṭo",
  "tika-vin13t1:579_7": "hoti chando, chandahārakassa āpatti dukkaṭassā’’ti (mahāva. 165) vuttattā ‘‘yaditvaṁ",
  "tika-vin13t1:579_8": "sañcicca nārocessasi, āpattiṁ āpajjissasi , ārocehi evā’’ti tassa ācikkhanto ‘‘ārocehī’’ti",
  "tika-vin13t1:579_9": "āhāti evamettha imesaṁ padānaṁ sappayojanatā veditabbā. Evaṁ pārisuddhidānepīti.",
  "tika-vin13t1:580": "402.Sesakammanti yadi saṅgho uposathagge aññaṁ apalokanādikammaṁ karoti, taṁ kammaṁ vibādhati, vikopetīti attho.",
  "tika-vin13t1:581": "403.Dvayanti uposathañca sesakammañcāti attho. Nattanoti attano uposathaṁ na sampādeti.",
  "tika-vin13t1:582": "405. ‘‘Ekaṁsaṁ uttarāsaṅgaṁ karitvā ukkuṭikaṁ nisīditvā’’tiādikaṁ (mahāva. 213) sabbūpacāraṁ katvānāti attho.",
  "tika-vin13t1:583": "406. ‘‘Itthannāmena pavāraṇā dinnā’’ti ārocetvā.",
  "tika-vin13t1:584": "408.Paṭijāneyya nāhaṭāti (mahāva. 164-165, 213) pāṭhe na āhaṭāti nāhaṭā, āhaṭā na hotīti attho. Tathā heyyāti vibbhamanādīni kareyyāti attho.",
  "tika-vin13t1:585": "409. Sutto vā nārocayeyya, āhaṭā hotīti sambandho. Anāpattivāti anāpatti eva. Chandadānavinicchayo.",
  "tika-vin13t1:586": "Chandadānaniddesavaṇṇanā niṭṭhitā.",
  "tika-vin13t1:587": "44. Uposathaniddesavaṇṇanā",
  "tika-vin13t1:588": "411.Suttuddeso saṅghasseva. Sesānanti dvinnaṁ tiṇṇaṁ vā.",
  "tika-vin13t1:589": "412.Pubbakaraṇepubbakicce, pattakalle samāniteti sabbapaṭhamaṁ kattabbaṁ pubbakaraṇaṁ. Tadanantaraṁ kattabbaṁ pubbakiccaṁ nāma. Ettha –",
  "tika-vin13t1:590": "‘‘Sammajjanī padīpo ca, udakaṁ āsanena ca;",
  "tika-vin13t1:591": "Uposathassa etāni, pubbakaraṇanti vuccati.",
  "tika-vin13t1:592": "‘‘Chandapārisuddhiutukkhānaṁ, bhikkhugaṇanā ca ovādo;",
  "tika-vin13t1:593": "Uposathassa etāni, pubbakiccanti vuccatī’’ti –. (mahāva. aṭṭha. 168);",
  "tika-vin13t1:594": "Evaṁ aṭṭhakathāyaṁ vuttanayena pubbakaraṇañca pubbakiccañca veditabbaṁ.",
  "tika-vin13t1:595": "‘‘Uposatho yāvatikā ca bhikkhū kammappattā,",
  "tika-vin13t1:596": "Sabhāgāpattiyo ca na vijjanti;",
  "tika-vin13t1:597": "Vajjanīyā ca puggalā tasmiṁ na honti,",
  "tika-vin13t1:598": "Pattakallanti vuccatī’’ti –. (mahāva. aṭṭha. 168);",
  "tika-vin13t1:599_0": "Vuttavasena pattakalle samānite, pajjiteti attho. ‘‘Pañcime, bhikkhave, pātimokkhuddesā.",
  "tika-vin13t1:599_1": "Nidānaṁ uddisitvā avasesaṁ sutena sāvetabbaṁ, ayaṁ paṭhamo pātimokkhuddeso. Nidānaṁ",
  "tika-vin13t1:599_2": "uddisitvā cattāri pārājikāni uddisitvā avasesaṁ sutena sāvetabbaṁ, ayaṁ dutiyo pātimokkhuddeso.",
  "tika-vin13t1:599_3": "Nidānaṁ uddisitvā cattāri pārājikāni uddisitvā terasa saṅghādisese uddisitvā avasesaṁ",
  "tika-vin13t1:599_4": "sutena sāvetabbaṁ, ayaṁ tatiyo pātimokkhuddeso. Nidānaṁ uddisitvā cattāri pārājikāni",
  "tika-vin13t1:599_5": "uddisitvā terasa saṅghādisese uddisitvā dve aniyate uddisitvā avasesaṁ sutena sāvetabbaṁ,",
  "tika-vin13t1:599_6": "ayaṁ catuttho pātimokkhuddeso. Vitthāreneva pañcamo. Ime kho bhikkhave pañca pātimokkhuddesā’’ti",
  "tika-vin13t1:599_7": "(mahāva. 150) vuttattā so suttuddeso pañcadhā vibhāvitoti attho.",
  "tika-vin13t1:600_0": "413.Vināntarāyanti (mahāva. 150) rājantarāyādidasavidhaṁ antarāyaṁ vinā saṅkhepenuddeso",
  "tika-vin13t1:600_1": "vinivārito paṭikkhittoti attho. Therovāti saṅghattherova. Etthāti pañcasu uddesesu.",
  "tika-vin13t1:600_2": "‘‘Dvīsu vā tīsu vā visadesu therova issaro’’ti aṭṭhakathāyaṁ vuttattā avattantepi",
  "tika-vin13t1:600_3": "antarāye saṁkhittena uddisituṁ vaṭṭatīti adhippāyo. Kattha vuttanti ce? ‘‘Yo tattha",
  "tika-vin13t1:600_4": "bhikkhu byatto paṭibalo, tassādheyya’’nti (mahāva. 155) vuttapāḷiyā aṭṭhakathāyaṁ",
  "tika-vin13t1:600_5": "‘‘yo tattha bhikkhu byatto paṭibaloti ettha kiñcāpi daharassāpi byattassa pātimokkho",
  "tika-vin13t1:600_6": "anuññāto, atha kho ettha ayamadhippāyo – sace saṅghattherassa pañca vā cattāro vā",
  "tika-vin13t1:600_7": "tayo vā pātimokkhuddesā nāgacchanti, dve pana akhaṇḍā suvisadā vācuggatā honti, therāyattova",
  "tika-vin13t1:600_8": "pātimokkho. Sace pana ettakampi visadaṁ kātuṁ na sakkoti, byattassa bhikkhuno āyattova",
  "tika-vin13t1:600_9": "hotī’’ti attho vutto. Pāḷiyampi vuttameva ‘‘tehi, bhikkhave, bhikkhūhi eko bhikkhu",
  "tika-vin13t1:600_10": "sāmantā āvāsā sajjukaṁ pāhetabbo ‘gaccha, āvuso, saṁkhittena vā vitthārena vā pātimokkhaṁ",
  "tika-vin13t1:600_11": "pariyāpuṇitvā āgacchā’’’ti (mahāva. 163).",
  "tika-vin13t1:601": "414.Uddisante vāti (mahāva. 172) pātimokkhe uddisiyamāne samā vā thokatarā vā yadi āgaccheyyuṁ, uddiṭṭhaṁ suuddiṭṭhaṁ, tehi saddhiṁ nisīditvā avasesakaṁ sotabbanti attho.",
  "tika-vin13t1:602_0": "415.Uddiṭṭhamatte (mahāva. 172) vā sakalāya vā ekaccāya vā parisāya vuṭṭhitāya samā",
  "tika-vin13t1:602_1": "vā thokatarā vā yadi āgaccheyyunti sambandho. Pārisuddhinti pārisuddhiuposathaṁ.",
  "tika-vin13t1:602_2": "Kareyyesanti kareyya esaṁ, etesaṁ santiketi attho. Bahukātha ceti atha bahukā ce,",
  "tika-vin13t1:602_3": "puna āgatā bahukā ceti attho ,. ‘‘Uddissamāne, uddiṭṭhamatte ekaccāya vuṭṭhitāya",
  "tika-vin13t1:602_4": "sakalāya vuṭṭhitāyā’’ti (mahāva. 172) āgatesu sabbavikappesu pubbakiccaṁ katvā puna",
  "tika-vin13t1:602_5": "ādito paṭṭhāya pātimokkhaṁ uddiseti attho.",
  "tika-vin13t1:603_0": "416.Itarānanti āgantukānaṁ. Sacetaroti sace cātuddasikoti attho. Samānetarenuvattantūti",
  "tika-vin13t1:603_1": "samā vā ūnā vā itare āgantukā purimānaṁ āvāsikānaṁ anuvattantūti attho. Sacedhikāti",
  "tika-vin13t1:603_2": "āgantukā sace adhikā, purimā āvāsikā anuvattantūti attho. Sesepyayaṁ nayoti ‘‘āgantukānaṁ",
  "tika-vin13t1:603_3": "pannaraso hoti, āvāsikānaṁ cātuddaso’’ti itarepi samathokā āgantukā āvāsikānaṁ anuvattantūtiādinā",
  "tika-vin13t1:603_4": "nayena vinicchayo veditabboti attho.",
  "tika-vin13t1:604": "417.Mūlaṭṭhāti āvāsikā. Samathokānaṁ āgantukānaṁ. Sāmaggiṁ dentu kāmatoti yadi icchanti, dentūti attho.",
  "tika-vin13t1:605": "418. No ce denti, āgantukehi bahi gantvāna uposatho kātabboti attho. Anicchāya sāmaggī deyyāti sambandho.",
  "tika-vin13t1:606_0": "419. ‘‘Na bhikkhave pātimokkhuddesakena sañcicca na sāvetabbaṁ. Yo na sāveyya, āpatti",
  "tika-vin13t1:606_1": "dukkaṭassā’’tivuttattā (mahāva. 154) ‘‘sāveyya sutta’’nti vuttaṁ. ‘‘Anujānāmi, bhikkhave,",
  "tika-vin13t1:606_2": "pātimokkhuddesakena vāyamituṁ kathaṁ sāveyyanti, vāyamantassa anāpattī’’ti (mahāva.",
  "tika-vin13t1:606_3": "154) vuttattā ‘‘sañcicca assāventassa dukkaṭa’’nti vuttaṁ.",
  "tika-vin13t1:607_0": "420.Tathāti dukkaṭanti attho. Kalloti agilāno. Pesitoti āṇatto. ‘‘Na bhikkhave therena",
  "tika-vin13t1:607_1": "āṇattena agilānena na sammajjitabbaṁ. Yo na sammajjeyya, āpatti dukkaṭassā’’tiādi",
  "tika-vin13t1:607_2": "(mahāva. 159) vuttaṁ.",
  "tika-vin13t1:608_0": "421-3. Idāni pārisuddhiuposathaṁ dassetuṁ ‘‘sammajjitvā’’tiādi vuttaṁ. Añjaliṁ (mahāva.",
  "tika-vin13t1:608_1": "168) paggayhāti sambandho. Teti avasesā dve evaṁ samudīriyā vattabbāti attho. Ekaṁsaṁ",
  "tika-vin13t1:608_2": "uttarāsaṅgādikaraṇavasena samattapubbārambhena te dve bhikkhū navena evamīriyā vattabbāti attho.",
  "tika-vin13t1:609": "424-5. Idāni dvīhi kattabbaṁ dassetuṁ ‘‘dvīsu therenā’’ti vuttaṁ.",
  "tika-vin13t1:610_0": "426. Ettāvatā ‘‘anujānāmi, bhikkhave, catunnaṁ pātimokkhaṁ uddisitu’’nti (mahāva.",
  "tika-vin13t1:610_1": "168) ca ‘‘anujānāmi, bhikkhave, tiṇṇaṁ pārisuddhiuposathaṁ kātu’’nti (mahāva. 168)",
  "tika-vin13t1:610_2": "ca ‘‘anujānāmi, bhikkhave, dvinnaṁ pārisuddhiuposathaṁ kātu’’nti (mahāva. 168) ca",
  "tika-vin13t1:610_3": "vuttaṁ saṅghuposathañca pārisuddhiuposathañca dassetvā idāni yattha eko bhikkhu viharati,",
  "tika-vin13t1:610_4": "tassa anuññātaṁ adhiṭṭhānuposathaṁ dassetuṁ ‘‘pubbakicca’’ntiādimāha. Ettha ca pubbakiccaṁ",
  "tika-vin13t1:610_5": "nāma sammajjanādikaṁyeva.",
  "tika-vin13t1:611": "427. Saṅghuposathapārisuddhiuposathaadhiṭṭhānauposathānaṁ vasena taṁ taṁ uposathaṁ yadi kayirunti sambandho.",
  "tika-vin13t1:612_0": "428. Vagge (mahāva. 173) ca samagge ca ‘‘vaggo’’ti saññino ca ‘‘vaggo nu kho, samaggo",
  "tika-vin13t1:612_1": "nu kho’’ti evaṁ vimatissa ca dukkaṭaṁ, ‘‘nassantete vinassantete, ko tehi attho’’ti",
  "tika-vin13t1:612_2": "evaṁ anāgatānaṁ bhikkhūnaṁ atthibhāvaṁ ñatvā bhedādhippāyena uposathaṁ karoto thullaccayaṁ",
  "tika-vin13t1:612_3": "hotīti attho. Tadubhayepi ‘‘samaggo’’ti saññino anāpatti.",
  "tika-vin13t1:613_0": "429-430.Sesasahadhammikā nāma bhikkhuṁ ṭhapetvā avasesā cattāro. Abhabbassāti ettha",
  "tika-vin13t1:613_1": "paṇḍakatheyyasaṁvāsaka titthiyapakkantaka tiracchānagata mātughātaka pitughātaka",
  "tika-vin13t1:613_2": "arahantaghātaka bhikkhunidūsaka saṅghabhedaka lohituppādakaubhatobyañjanakā abhabbā",
  "tika-vin13t1:613_3": "gahitā. Ettha pana nāgamāṇavakādayo tiracchānagatapakkhikāti veditabbā. Etesaṁ nisinnaparisāyañca",
  "tika-vin13t1:613_4": "pātimokkhaṁ na uddiseti sambandho.",
  "tika-vin13t1:614_0": "Tathāti yo pana saṅgho sabhāgāpattiko, sopi na uddise, parivutthena chandenapi na",
  "tika-vin13t1:614_1": "uddiseti attho. Ettha pana catubbidhaṁ pārivāsiyaṁ parisapārivāsiyaṁ rattipārivāsiyaṁ",
  "tika-vin13t1:614_2": "chandapārivāsiyaṁ ajjhāsayapārivāsiyanti.",
  "tika-vin13t1:615_0": "Ettha pana bhikkhū kenacideva karaṇīyena sannipatitā meghādīhi upaddutā ‘‘anokāsā",
  "tika-vin13t1:615_1": "mayaṁ, aññatra gacchāmā’’ti chandaṁ avissajjetvāva uṭṭhahanti. Idaṁ parisapārivāsiyaṁ.",
  "tika-vin13t1:615_2": "Kiñcāpi parisapārivāsiyaṁ, chandassa pana avissaṭṭhattā kammaṁ kātuṁ vaṭṭati.",
  "tika-vin13t1:616_0": "Punapi bhikkhūnaṁ ‘‘uposathādīni karissāmā’’ti rattiṁ sannipatitvā dhammaṁ suṇantānaṁyeva",
  "tika-vin13t1:616_1": "aruṇo uggacchati. Sace ‘‘cātuddasikaṁ karissāmā’’ti nisinnā, ‘‘pannaraso’’ti kātuṁ",
  "tika-vin13t1:616_2": "vaṭṭati. Sace pannarasikaṁ kātuṁ nisinnā, pāṭipade anuposathe uposathaṁ kātuṁ na",
  "tika-vin13t1:616_3": "vaṭṭati, aññaṁ pana saṅghakiccaṁ kātuṁ vaṭṭati. Idaṁ rattipārivāsiyaṁ nāma.",
  "tika-vin13t1:617_0": "Puna bhikkhū ‘‘yaṁkiñcideva abbhānādikammaṁ karissāmā’’ti sannipatitā honti, tatreko",
  "tika-vin13t1:617_1": "nakkhattapāṭhako evaṁ vadati ‘‘ajja nakkhattaṁ dāruṇa’’nti, te tassa vacanena chandaṁ",
  "tika-vin13t1:617_2": "vissajjetvā tattheva nisinnā honti. Athañño āgantvā ‘‘kiṁ nakkhattena, karothā’’ti",
  "tika-vin13t1:617_3": "vadati. Idaṁ chandapārivāsiyañceva ajjhāsayapārivāsiyañca. Tasmiṁ pārivāsiye puna",
  "tika-vin13t1:617_4": "chandapārisuddhiṁ anānetvā kammaṁ kātuṁ na vaṭṭati. Idaṁ sandhāya ‘‘chandena parivutthenā’’ti vuttaṁ.",
  "tika-vin13t1:618_0": "431.Āpannamāpattiṁ (mahāva. 169; mahāva. aṭṭha. 169) adesayitvāna vā ‘‘ahaṁ, āvuso,",
  "tika-vin13t1:618_1": "itthannāmāya āpattiyā vematiko, yadā nibbematiko bhavissāmi, taṁ āpattiṁ paṭikarissāmī’’ti",
  "tika-vin13t1:618_2": "vatvā vimatiṁ anāvikatvāna vā ‘‘na ca bhikkhave anuposathe uposatho kātabbo aññatra",
  "tika-vin13t1:618_3": "saṅghasāmaggiyā’’ti (mahāva. 183) vuttattā anuposathepi vā kātuṁ na ca kappatīti attho.",
  "tika-vin13t1:619_0": "432. ‘‘Na ca bhikkhave tadahuposathe sabhikkhukā āvāsā abhikkhuko āvāso vā anāvāso",
  "tika-vin13t1:619_1": "vā gantabbo aññatra saṅghena aññatra antarāyā’’ti (mahāva. 181) vuttattā ‘‘aṭṭhitoposathāvāsā’’ti",
  "tika-vin13t1:619_2": "(mahāva. aṭṭha. 181) vuttaṁ. Na vaje na gacche. Adhiṭṭhātuṁ sīmameva vāti sace vihāre",
  "tika-vin13t1:619_3": "uposathaṁ karonti, uposathādhiṭṭhānatthaṁ sīmāpi nadīpi na gantabbā. Sace panettha",
  "tika-vin13t1:619_4": "koci bhikkhu hoti, tassa santikaṁ gantuṁ vaṭṭati. Vissaṭṭhauposathāpi āvāsā gantuṁ",
  "tika-vin13t1:619_5": "vaṭṭati, evaṁ gato adhiṭṭhātumpi labhatīti. Uposathavinicchayo.",
  "tika-vin13t1:620": "Uposathaniddesavaṇṇanā niṭṭhitā.",
  "tika-vin13t1:621": "45. Pavāraṇāniddesavaṇṇanā",
  "tika-vin13t1:622": "433. ‘‘Anujānāmi , bhikkhave, pañcannaṁ saṅghe pavāretu’’nti (mahāva. 215) vuttattā ‘‘sesā saṅghappavāraṇā’’ti (mahāva. 215 ādayo) vuttā.",
  "tika-vin13t1:623": "434.Ajja pavāraṇāti ettha (mahāva. 215 ādayo) pana cātuddasikāya pavāraṇāya ‘‘ajja pavāraṇā cātuddasī’’ti pubbakiccaṁ kātabbaṁ, pannarasiyaṁ ‘‘ajja pavāraṇā pannarasī’’ti.",
  "tika-vin13t1:624_0": "437. Theresu ukkuṭikaṁ nisajja pavārentesu sayaṁ pana navo yāva pavāreti, tāva ukkuṭikova",
  "tika-vin13t1:624_1": "acchatūti attho. ‘‘Na bhikkhave theresu ukkuṭikaṁ nisinnesu pavārayamānesu āsanesu",
  "tika-vin13t1:624_2": "acchitabbaṁ. Yo accheyya, āpatti dukkaṭassa. Anujānāmi, bhikkhave, tadamantarā ukkuṭikaṁ",
  "tika-vin13t1:624_3": "nisīdituṁ, yāva pavāreti, pavāretvā āsane nisīditu’’nti (mahāva. 211) hi vuttaṁ.",
  "tika-vin13t1:625_0": "440-2. Evaṁ tevācikappavāraṇaṁ dassetvā idāni dvevācikaekavācikasamānavassikappavāraṇāsu",
  "tika-vin13t1:625_1": "kattabbaṁ dassetuṁ ‘‘dānenā’’tiādimāha. Tattha dānenāti dānena vā. Dhammasākacchāti",
  "tika-vin13t1:625_2": "iminā dhammakathāsuttasaṅgāyanāvinayavinicchayādayo gahitā. Dānena vā dhammasākacchāya",
  "tika-vin13t1:625_3": "vā kalahena vā rattiyā khepitabhāvato tevācikāya okāse asati dasavidhe vā antarāye",
  "tika-vin13t1:625_4": "anurūpato uttiṁ ṭhapetvā pavāreyyāti sambandho.",
  "tika-vin13t1:626_0": "Idāni yathānurūpato ñatti ṭhapitā, taṁ dassetuṁ ‘‘suṇātu me’’tiādimāha. Yathāṭhapitañattiyāti",
  "tika-vin13t1:626_1": "ettha sabbasaṅgāhikāceñattiṭhapitā, tevācikadvevācikaekavācikānaṁ vasena pavāretabbaṁ,",
  "tika-vin13t1:626_2": "samānavassikappavāraṇāva ekā na vaṭṭati. Sace ‘‘saṅgho tevācikaṁ pavāreyyā’’ti ṭhapitā,",
  "tika-vin13t1:626_3": "tevācikā eva vaṭṭati, dvevācikādayo na vaṭṭanti. ‘‘Dvevācikaṁ pavāreyyā’’ti vutte",
  "tika-vin13t1:626_4": "dvevācikañca tevācikañca vaṭṭati, ekavācikasamānavassikā na vaṭṭanti. ‘‘Ekavācikaṁ",
  "tika-vin13t1:626_5": "pavāreyyā’’ti vutte pana samānavassikaṁ ṭhapetvā sesā vaṭṭanti. ‘‘Samānavassika’’nti",
  "tika-vin13t1:626_6": "pana vutte sabbaṁ vaṭṭatīti. Ādike cettha āhareti ettha pavāraṇāyapi pubbe uposathe",
  "tika-vin13t1:626_7": "vutte ‘‘yadi samā āgaccheyyu’’ntiādike vāre āhareti attho.",
  "tika-vin13t1:627": "443. Idāni vattabbaṁ sandhāya ‘‘eva’’nti vuttaṁ. Tivaggo ca catuvaggo ca ticatuvaggo.",
  "tika-vin13t1:628_0": "450. ‘‘Na bhikkhave sāpattikena pavāretabbaṁ. Yo pavāreyya, āpatti dukkaṭassā’’ti",
  "tika-vin13t1:628_1": "(mahāva. 235) vuttattā sāpattikenapi vematikenapi pavāriyamāne āpattiṁ sarantenapi",
  "tika-vin13t1:628_2": "uposathe vuttanayena paṭipajjitabbaṁ. ‘‘Vagge samagge vaggoti-saññino vimatissa vā’’tiādigāthāto",
  "tika-vin13t1:628_3": "paṭṭhāya yāva ‘‘antarāyaṁ va saṅghaṁ vā-dhiṭṭhātuṁ sīmameva vā’’ti avasānagāthā,",
  "tika-vin13t1:628_4": "tāva sesā uposathe vuttā gāthāyoti adhippetā.",
  "tika-vin13t1:629": "451.Pavāritecāti (mahāva. 213 ādayo) paṭhamapavāraṇāya saṅghamhi pavāriteti adhippāyo. Ettha avutthoti pacchimikāya upagato apariniṭṭhitattā ‘‘avuttho’’ti vuccati.",
  "tika-vin13t1:630": "452.Cātumāsinīti kattikapuṇṇamī. Ettha vutthavassā nāma pacchimikāya upagatā. Pavāraṇāvinicchayo.",
  "tika-vin13t1:631": "Pavāraṇāniddesavaṇṇanā niṭṭhitā.",
  "tika-vin13t1:632": "46. Saṁvaraniddesavaṇṇanā",
  "tika-vin13t1:633_0": "453.Cakkhusotādibhedehīti (dī. ni. 1.213, 454; ma. ni. 1.411; a. ni. 4.198; dha.",
  "tika-vin13t1:633_1": "sa. 1352-1354; mahāni. 196) cakkhusotaghānajivhākāyamanasaṅkhātehi chahi indriyehīti",
  "tika-vin13t1:633_2": "attho. Rūpasaddādigocareti rūpasaddagandharasaphoṭṭhabbadhammasaṅkhātesu chasu gocaresūti",
  "tika-vin13t1:633_3": "attho. Ettha pana hatthapādahasitakathitavilokitādibhedaṁ subhākāraṁ gahetvā ayoniso",
  "tika-vin13t1:633_4": "manasi karontassa abhijjhā uppajjati. ‘‘Anatthaṁ me acari, carati, carissatī’’tiādinā",
  "tika-vin13t1:633_5": "(pari. aṭṭha. 329) nayena paṭighanimittaṁ gahetvā ayoniso manasi karontassa byāpādo",
  "tika-vin13t1:633_6": "uppajjati. Ettha pana itthipurisanimittaṁ vā subhanimittādikaṁ kilesavatthubhūtaṁ",
  "tika-vin13t1:633_7": "nimittaṁ aggaṇhitvā diṭṭhe diṭṭhamattādinā paṭipajjitvā asubhanimitte yoniso manasikāraṁ",
  "tika-vin13t1:633_8": "bahulīkarontassa abhijjhāya pahānaṁ hoti. ‘‘Anatthaṁ me acari, taṁ kutettha labbhā’’tiādinā",
  "tika-vin13t1:633_9": "vā mettābhāvanādivasena vā yoniso manasi karontassa byāpādappahānaṁ hoti. Evamidaṁ",
  "tika-vin13t1:633_10": "saṅkhepato rūpādīsu kilesānubandhanimittādiggāhaparivajjanalakkhaṇaṁ indriyasaṁvarasīlanti veditabbaṁ.",
  "tika-vin13t1:634": "454.",
  "tika-vin13t1:635": "Niggaṇheyyāti nivāreyya;",
  "tika-vin13t1:636": "‘‘Yāni sotāni lokasmiṁ; (Ajitāti bhagavā,)",
  "tika-vin13t1:637": "Sati tesaṁ nivāraṇaṁ;",
  "tika-vin13t1:638": "Sotānaṁ saṁvaraṁ brūmi;",
  "tika-vin13t1:639": "Paññāyete pidhiyyare’’ti –. (su. ni. 1041);",
  "tika-vin13t1:640": "Vuttattā ‘‘satimā sampajāno vā’’ti vuttaṁ. Ettha pana catubbidhaṁ sampajaññaṁ sātthakasappāyagocaraasammohavasena. Saṁvaravinicchayo.",
  "tika-vin13t1:641": "Saṁvaraniddesavaṇṇanā niṭṭhitā.",
  "tika-vin13t1:642": "47. Suddhiniddesavaṇṇanā",
  "tika-vin13t1:643_0": "455.Desanāsaṁvaro eṭṭhi, paccavekkhaṇa bhedatoti (pārā. aṭṭha. 2.585; visuddhi. 1.19)",
  "tika-vin13t1:643_1": "desanāsuddhi saṁvarasuddhi pariyeṭṭhisuddhi paccavekkhaṇasuddhīti evaṁ catubbidhā",
  "tika-vin13t1:643_2": "suddhīti attho. Idāni tāhi suddhīhi visujjhanake dassetuṁ ‘‘pātimokkhasaṁvarasammata’’ntiādimāha.",
  "tika-vin13t1:644": "456. ‘‘Puna evaṁ na karissa’’nti cittādhiṭṭhānasaṁvarā yasmā sujjhati indriyasaṁvaro, tasmā indriyasaṁvaro ‘‘saṁvarasuddhī’’ti vuttoti sambandho.",
  "tika-vin13t1:645": "457.Pahāyānesananti anesanaṁ pahāya dhammena uppādentassa paccayeti pāṭhaseso.",
  "tika-vin13t1:646_0": "458. ‘‘Paṭisaṅkhā yoniso cīvaraṁ paṭisevāmi…pe… uppannānaṁ veyyābādhikānaṁ…pe… paramatāyā’’ti",
  "tika-vin13t1:646_1": "(ma. ni. 1.23; a. ni. 6.58) ca evaṁ catūsupi paccayesu yathāvuttapaccavekkhaṇasujjhanāti",
  "tika-vin13t1:646_2": "attho. Ettha pana duvidhaṁ paccavekkhaṇaṁ paṭilābhakāle ca paribhogakāle ca. Paṭilābhakāle",
  "tika-vin13t1:646_3": "hi dhātuvasena vā paṭikkūlavasena vā paccavekkhitvā ṭhapitacīvarādīni tato uttari",
  "tika-vin13t1:646_4": "paribhuñjantassa anavajjova paribhogo, paribhogakālepi. Suddhivinicchayo.",
  "tika-vin13t1:647": "Suddhiniddesavaṇṇanā niṭṭhitā.",
  "tika-vin13t1:648": "48. Santosaniddesavaṇṇanā",
  "tika-vin13t1:649_0": "459. ‘‘Cattārimāni , bhikkhave, appāni ceva sulabhāni ca, tāni ca anavajjāni. Katamāni",
  "tika-vin13t1:649_1": "cattāri? Paṁsukūlaṁ, bhikkhave, cīvarānaṁ appañca sulabhañca, tañca anavajjaṁ. Piṇḍiyālopo,",
  "tika-vin13t1:649_2": "bhikkhave, bhojanānaṁ appañca sulabhañca, tañca anavajjaṁ. Rukkhamūlaṁ , bhikkhave,",
  "tika-vin13t1:649_3": "senāsanānaṁ appañca sulabhañca, tañca anavajjaṁ. Pūtimuttabhesajjaṁ, bhikkhave, bhesajjānaṁ",
  "tika-vin13t1:649_4": "appañca sulabhañca, tañca anavajjaṁ. Imāni kho, bhikkhave, cattāri appāni ceva sulabhāni",
  "tika-vin13t1:649_5": "ca, tāni ca anavajjānī’’ti (a. ni. 4.27; itivu. 101) vacanato ‘‘appenā’’tiādi vuttaṁ.",
  "tika-vin13t1:650_0": "Santuṭṭhoti ettha yathālābhayathābalayathāsāruppasantosānaṁ vasena ekekasmiṁ paccaye",
  "tika-vin13t1:650_1": "tayo tayo katvā catūsu paccayesu dvādasa santosā honti. Mattaññūti ettha (ma. ni.",
  "tika-vin13t1:650_2": "aṭṭha. 1.422; saṁ. ni. aṭṭha. 3.4.239; a. ni. aṭṭha. 2.3.16; itivu. aṭṭha. 28; dha.",
  "tika-vin13t1:650_3": "sa. aṭṭha. 124-134) cattāro mattā pariyesanamattā paṭiggahaṇamattā paribhogamattā",
  "tika-vin13t1:650_4": "vissajjanamattāti. Itarītarena yāpento subharo nāma. Santosavinicchayo.",
  "tika-vin13t1:651": "Santosaniddesavaṇṇanā niṭṭhitā.",
  "tika-vin13t1:652": "49. Caturārakkhaniddesavaṇṇanā",
  "tika-vin13t1:653_0": "461-2.Asubhanti asubhabhāvanā. Ime cattāro caturārakkhā nāmāti adhippāyo. Idāni te",
  "tika-vin13t1:653_1": "dassetuṁ ‘‘ārakattādinā’’tiādimāha. Ārakattādināti ettha ārakattā, arīnaṁ arānañca",
  "tika-vin13t1:653_2": "hatattā, paccayādīnaṁ arahattā, pāpakaraṇe rahābhāvāti imehi tāva catūhi kāraṇehi",
  "tika-vin13t1:653_3": "so bhagavā arahanti anussaritabboti attho. Vuttañhetaṁ –",
  "tika-vin13t1:654": "‘‘Ārakattā hatattā ca, kilesārīna so muni;",
  "tika-vin13t1:655": "Hatasaṁsāracakkāro, paccayādīna cāraho;",
  "tika-vin13t1:656": "Na raho karoti pāpāni, arahaṁ tena vuccatī’’ti. (pārā. aṭṭha. 1.1; visuddhi. 1.130);",
  "tika-vin13t1:657": "Bhagavā pana sabbakilesehi suvidūravidūre ṭhito maggena savāsanakilesānaṁ hatattā, tasmā ‘‘ārakattā araha’’nti vutto. Vuttañhetaṁ –",
  "tika-vin13t1:658": "‘‘So tato ārakā nāma;",
  "tika-vin13t1:659": "Yassa yenāsamaṅgitā;",
  "tika-vin13t1:660": "Asamaṅgī ca dosehi,",
  "tika-vin13t1:661": "Nātho tenārahaṁ mato’’ti. (visuddhi. 1.125);",
  "tika-vin13t1:662": "Bhagavatā pana sabbakilesārayo hatā, tasmā ‘‘arīnaṁ hatattāpi araha’’nti vutto. Vuttañhetaṁ –",
  "tika-vin13t1:663": "‘‘Yasmā rāgādisaṅkhātā, sabbepi arayo hatā;",
  "tika-vin13t1:664": "Paññāsatthena nāthena, tasmāpi arahaṁ mato’’ti. (visuddhi. 1.126);",
  "tika-vin13t1:665_0": "Yaṁ panetaṁ avijjābhavataṇhāmayanābhipuññābhisaṅkhāraapuññābhisaṅkhāraāneñjābhisaṅkhārāraṁ",
  "tika-vin13t1:665_1": "jarāmaraṇanemi ‘‘āsavasamudayā avijjāsamudayo’’ti (ma. ni. 1.103) vacanato āsavasamudayamayena",
  "tika-vin13t1:665_2": "akkhena vijjhitvā tibhavarathe yojitaṁ anādikālappavattaṁ saṁsāracakkaṁ, tassa bhagavato",
  "tika-vin13t1:665_3": "bodhirukkhamūle sammappadhānavīriyapādehi catupārisuddhisīlapathaviyaṁ patiṭṭhāya",
  "tika-vin13t1:665_4": "saddhāhatthena kammakkhayakarañāṇapharasuṁ gahetvā sabbe arā hatā. Tasmā ‘‘arānaṁ",
  "tika-vin13t1:665_5": "hatattā araha’’nti vutto. Vuttañhetaṁ –",
  "tika-vin13t1:666": "‘‘Arā saṁsāracakkassa, hatā ñāṇāsinā yato;",
  "tika-vin13t1:667": "Lokanāthena tenesa, arahanti pavuccatī’’ti. (visuddhi. 1.128);",
  "tika-vin13t1:668": "Aggadakkhiṇeyyattā cīvarādīnaṁ paccayānaṁ uttamapūjāya ca yutto bhagavā, tasmā ‘‘paccayādīnaṁ arahattā ca araha’’nti vuccati. Vuttañhetaṁ –",
  "tika-vin13t1:669": "‘‘Pūjāvisesaṁ saha paccayehi,",
  "tika-vin13t1:670": "Yasmā ayaṁ arahati lokanātho;",
  "tika-vin13t1:671": "Atthānurūpaṁ arahanti loke,",
  "tika-vin13t1:672": "Tasmā jino arahati nāmameta’’nti. (visuddhi. 1.129);",
  "tika-vin13t1:673": "Yathā loke keci paṇḍitamānino asilokabhayena raho pāpāni karonti, tathā bhagavā kadācipi na karoti, tasmā ‘‘pāpakaraṇe rahābhāvā ca araha’’nti vuccati. Vuttañhetaṁ –",
  "tika-vin13t1:674": "‘‘Yasmā natthi raho nāma, pāpakammesu tādino;",
  "tika-vin13t1:675": "Rahābhāvena tenesa, arahaṁ iti vissuto’’ti. (visuddhi. 1.130) –",
  "tika-vin13t1:676": "Evaṁ ārakattādinā arahanti bhāvetabbaṁ.",
  "tika-vin13t1:677_0": "Sammā sāmañca sabbadhammānaṁ buddhattā pana sammāsambuddho. Sammāti ñāyeneva, abhiññeyye",
  "tika-vin13t1:677_1": "dhamme abhiññeyyato pariññeyye dhamme pariññeyyato pahātabbe dhamme pahātabbato sacchikātabbe",
  "tika-vin13t1:677_2": "dhamme sacchikātabbato bhāvetabbe dhamme bhāvetabbato evāti attho. Sāmañcāti attanāva. Vuttañhetaṁ –",
  "tika-vin13t1:678": "‘‘Abhiññeyyaṁ abhiññātaṁ, bhāvetabbañca bhāvitaṁ;",
  "tika-vin13t1:679": "Pahātabbaṁ pahīnaṁ me, tasmā buddhosmi brāhmaṇā’’ti. (ma. ni. 2.399; su. ni. 563);",
  "tika-vin13t1:680_0": "‘‘Itipi so bhagavā arahaṁ sammāsambuddho vijjācaraṇasampanno sugato lokavidū anuttaro",
  "tika-vin13t1:680_1": "purisadammasārathi satthādevamanussānaṁ buddho bhagavā’’ti evaṁ vutte navabhede bhagavato",
  "tika-vin13t1:680_2": "guṇe yā punappunaṁ uppajjanato satiyeva anussati, pavattitabbaṭṭhānamhiyeva vā pavattattā",
  "tika-vin13t1:680_3": "saddhāpabbajitassa kulaputtassa anurūpā satīti anussati, buddhaṁ ārabbha uppannā",
  "tika-vin13t1:680_4": "anussati buddhānussati, yā evaṁ navavidhena pavattā sati , sā buddhānussati nāmāti",
  "tika-vin13t1:680_5": "attho. Sabbākārena pana ācariyena buddhaghosena buddhānussati visuddhimagge (visuddhi.",
  "tika-vin13t1:680_6": "1.123 ādayo) vuttā, atthikena pana tato paccāsīsitabbā.",
  "tika-vin13t1:681_0": "463-4. Caturārakkhāya sāyaṁpātaṁ bhāvetabbattā mettābhāvanaṁ dassentena therena sabbatthakakammaṭṭhānabhāvanāvasena",
  "tika-vin13t1:681_1": "dassitāti veditabbā. Itarathā ‘‘attānaṁ upamaṁ katvā, na haneyya na ghātaye’’ti (dha.",
  "tika-vin13t1:681_2": "pa. 129-130) vacanato sabbapaṭhamaṁ ‘‘ahaṁ sukhito homi, avero’’tiādinā nayena bhāvetvāva",
  "tika-vin13t1:681_3": "attani cittaṁ niparibandhamānaṁ katvā pacchā ācariyupajjhāyādīsu kamena bhāvetabbā.",
  "tika-vin13t1:681_4": "Attani pana appanā na hoti. Gocaragāmamhi issare janeti sambandho. Tatthāti (pārā.",
  "tika-vin13t1:681_5": "aṭṭha. 2.165) gocaragāme. Sīmaṭṭhasaṅghato paṭṭhāya paricchijja paricchijjāti attho.",
  "tika-vin13t1:681_6": "Evaṁ mettaṁ bhāvento bhikkhusaṅghe mettāya sahavāsīnaṁ muducittaṁ janeti, athassa",
  "tika-vin13t1:681_7": "sukhasaṁvāsatā hoti. Sīmaṭṭhakadevatāsu mettāya mudukatacittāhi devatāhi dhammikāya",
  "tika-vin13t1:681_8": "rakkhāya susaṁvihitarakkho hoti. Gocaragāmamhi issarajane mettāya mudukatacittasantānehi",
  "tika-vin13t1:681_9": "issarehi dhammikāya rakkhāya surakkhitaparikkhāro hoti. Tattha manusse mettāya pasāditacittehi",
  "tika-vin13t1:681_10": "tehi aparibhūto hutvā vicarati. Sabbasattesu mettāya sabbattha appaṭihatacāro hoti.",
  "tika-vin13t1:682_0": "465-6. Vaṇṇato ca saṇṭhānato ca okāsato ca disato ca paricchedato ca kesādikoṭṭhāse",
  "tika-vin13t1:682_1": "vavatthapetvāti sambandho. Ettha vaṇṇatoti (visuddhi. 1.110) kesādīnaṁ vaṇṇato. Saṇṭhānatoti",
  "tika-vin13t1:682_2": "tesaṁyeva saṇṭhānato. Okāsatoti ‘‘ayaṁ koṭṭhāso imasmiṁ nāma okāse patiṭṭhito’’ti",
  "tika-vin13t1:682_3": "evaṁ tassa tassa okāsato. Disatoti imasmiṁ sarīre nābhito uddhaṁ uparimā disā, adho",
  "tika-vin13t1:682_4": "heṭṭhimā disā, tasmā ‘‘ayaṁ koṭṭhāso imissā nāma disāyā’’ti disā vavatthapetabbā.",
  "tika-vin13t1:682_5": "Paricchedatoti sabhāgaparicchedato visabhāgaparicchedatoti dve paricchedā. Tattha",
  "tika-vin13t1:682_6": "‘‘ayaṁ koṭṭhāso heṭṭhā ca upari ca tiriyañca iminā nāma paricchedo’’ti evaṁ sabhāgaparicchedo",
  "tika-vin13t1:682_7": "veditabbo. ‘‘Kesā na lomā, lomā na kesā’’ti evaṁ amissakavasena visabhāgaparicchedo.",
  "tika-vin13t1:683_0": "Evaṁ pañcahi ākārehi vavatthānākāraṁ dassetvā idāni manasi karontena evaṁ manasi",
  "tika-vin13t1:683_1": "kātabbanti taṁ dassetuṁ ‘‘anupubbato’’tiādimāha. Tattha anupubbatoti sajjhāyakaraṇakālato",
  "tika-vin13t1:683_2": "paṭṭhāya ‘‘kesā nakhā’’ti evaṁ ekantarikāya vā ‘‘lomā kesā’’ti evaṁ uppaṭipāṭiyā",
  "tika-vin13t1:683_3": "vā na manasi kātabbaṁ, atha kho ‘‘kesā lomā’’tiādinā nayena anupaṭipāṭiyā manasi",
  "tika-vin13t1:683_4": "kātabbaṁ, anupaṭipāṭiyā manasi karontenāpi nātisīghaṁ nātisaṇikaṁ manasi kātabbaṁ,",
  "tika-vin13t1:683_5": "bahiddhā puthuttārammaṇe cetaso vikkhepo paṭibāhitabbo. ‘‘Paṇṇattiṁ samatikkamma,",
  "tika-vin13t1:683_6": "muñcantassānupubbato’’ti pāṭho gahetabbo. Evañhi sati bhāvanākkamena attho suviññeyyo",
  "tika-vin13t1:683_7": "hoti. ‘‘Kesā lomā’’tiādipaññattiṁ amanasikatvā paṭikkūlabhāvena evaṁ cittaṁ ṭhapetabbaṁ.",
  "tika-vin13t1:683_8": "Muñcantassānupubbatoti yo yo koṭṭhāso āpāthaṁ nāgacchati, taṁ taṁ anupubbato muñcantassāti attho.",
  "tika-vin13t1:684_0": "467. Idāni yathā paṭikkūlamanasikāro kātabbo, taṁ dassetuṁ ‘‘vaṇṇaāsayasaṇṭhānā’’tiādimāha.",
  "tika-vin13t1:684_1": "Etehi vaṇṇādīhi koṭṭhāsehi paṭikkūlāti bhāvanāti sambandho. Ettha (vibha. aṭṭha.",
  "tika-vin13t1:684_2": "356; visuddhi. 1.178) kesā tāva vaṇṇatopi paṭikkūlā. Tathā hi yāgubhattādīsu kesavaṇṇaṁ",
  "tika-vin13t1:684_3": "kiñci disvā jigucchanti. Saṇṭhānatopi paṭikkūlā. Tathā hi rattiṁ bhuñjantā kesasaṇṭhānaṁ",
  "tika-vin13t1:684_4": "makacivākādikaṁ chupitvā jigucchanti. Telamakkhanādivirahitānañca aggimhi pakkhittānañca",
  "tika-vin13t1:684_5": "gandho ativiya paṭikkūloti gandhatopi paṭikkūlā. Asuciṭṭhāne jātasūpeyyapaṇṇaṁ viya",
  "tika-vin13t1:684_6": "pubbalohitamuttakarīsapittasemhādinissandena jātattā āsayatopi paṭikkūlā. Gūtharāsimhi",
  "tika-vin13t1:684_7": "uṭṭhitakaṇṇikaṁ viya ekatiṁsakoṭṭhāsarāsimhi jātattā okāsatopi paṭikkūlā. Uddhumātakaṁ",
  "tika-vin13t1:684_8": "vinīlakaṁ vipubbakaṁ vicchiddakaṁ vikkhāyitakaṁ vikkhittakaṁ hatavikkhittakaṁ lohitakaṁ",
  "tika-vin13t1:684_9": "puḷavakaṁ aṭṭhikanti imesu uddhumātakādīsu vatthūsu asubhākāraṁ gahetvā pavattā bhāvanā",
  "tika-vin13t1:684_10": "vā asubhaṁ nāmāti attho.",
  "tika-vin13t1:685_0": "468. Yaṁ panetaṁ arahantānaṁ vaṭṭadukkhasamucchedasaṅkhātaṁ samucchedamaraṇaṁ (visuddhi.",
  "tika-vin13t1:685_1": "1.167), saṅkhārānaṁ khaṇabhaṅgasaṅkhātaṁ khaṇikamaraṇaṁ, ‘‘rukkho mato, lohaṁ mata’’ntiādi",
  "tika-vin13t1:685_2": "sammutimaraṇañca, na taṁ idha adhippetaṁ. Idha pana maraṇanti ekabhavapariyāpannassa",
  "tika-vin13t1:685_3": "jīvitindriyassa upacchedo adhippeto. Tampi kālamaraṇaṁ akālamaraṇanti duvidhaṁ hoti.",
  "tika-vin13t1:685_4": "Tattha kālamaraṇaṁ puññakkhayena vā āyukkhayena vā ubhayakkhayena vā hoti, akālamaraṇaṁ",
  "tika-vin13t1:685_5": "upapīḷakaupacchedakakammavasena . ‘‘Maraṇaṁ me bhavissatī’’ti vā ‘‘jīvitaṁ ucchijjissatī’’ti",
  "tika-vin13t1:685_6": "vā ‘‘maraṇaṁ maraṇa’’nti vā yoniso bhāvayitvānāti sambandho.",
  "tika-vin13t1:686_0": "469-70. Yassa pana ettāvatā upacārajjhānaṁ na uppajjati, tena vadhakapaccupaṭṭhānato",
  "tika-vin13t1:686_1": "sampattivipattito upasaṁharaṇato kāyabahusādhāraṇato āyudubbalato animittato addhānaparicchedato",
  "tika-vin13t1:686_2": "khaṇaparittatoti imehi aṭṭhahi ākārehi maraṇaṁ anussaritabbaṁ, idāni te dassetuṁ",
  "tika-vin13t1:686_3": "‘‘vadhakassevupaṭṭhāna’’ntiādimāha. Asiṁ ukkhipitvā sīsaṁ chindituṁ ṭhitavadhako",
  "tika-vin13t1:686_4": "viya maraṇaṁ paccupaṭṭhitamevāti bhāvanā maraṇassati nāmāti sambandho. Evaṁ sabbattha.",
  "tika-vin13t1:686_5": "Sabbaṁ ārogyaṁ byādhipariyosānaṁ, sabbaṁ yobbanaṁ jarāpariyosānaṁ, sabbaṁ jīvitaṁ",
  "tika-vin13t1:686_6": "maraṇapariyosānaṁ, tasmā ‘‘ayaṁ yobbanādikāyasampatti tāvadeva sobhati, yāva maraṇasaṅkhātā",
  "tika-vin13t1:686_7": "vipatti na bhavissatī’’ti evamādinā sampattivipattito ca, sattahākārehi upasaṁharaṇato",
  "tika-vin13t1:686_8": "maraṇaṁ anussaritabbaṁ yasamahattato puññamahattato thāmamahattato iddhimahattato",
  "tika-vin13t1:686_9": "paññāmahattato paccekabuddhato sammāsambuddhatoti. Tattha ‘‘idaṁ maraṇaṁ nāma mahāyasānaṁ",
  "tika-vin13t1:686_10": "mahāparivārānaṁ mahāsammatamandhātādīnampi upari patati, kimaṅgaṁ pana mayhaṁ upari",
  "tika-vin13t1:686_11": "na patissatī’’ti evaṁ yasamahattato,",
  "tika-vin13t1:687": "‘‘Jotiko jaṭilo uggo,",
  "tika-vin13t1:688": "Meṇḍako atha puṇṇako;",
  "tika-vin13t1:689": "Ete caññe ca ye loke,",
  "tika-vin13t1:690": "Mahāpuññāti vissutā;",
  "tika-vin13t1:691": "Sabbe maraṇamāpannā,",
  "tika-vin13t1:692": "Mādisesu kathāva kā’’ti. –",
  "tika-vin13t1:693": "Evaṁ puññamahattato,",
  "tika-vin13t1:694": "‘‘Vāsudevo baladevo, bhīmasenādayo mahā;",
  "tika-vin13t1:695": "Balā maccuvasaṁ pattā, mādisesu kathāva kā’’ti. –",
  "tika-vin13t1:696": "Evaṁ thāmamahattato,",
  "tika-vin13t1:697_0": "‘‘Mahāmoggallānādīnaṁ mahiddhikānampi upari patati, mādisesu kathāva kā’’ti evaṁ",
  "tika-vin13t1:697_1": "iddhimahattato, ‘‘sāriputtādīnaṁ mahāpaññānampi upari patati, mādisesu kathāva kā’’ti",
  "tika-vin13t1:697_2": "evaṁ paññāmahattato. Evaṁ itaresampi paccekabuddhasammāsambuddhānampi mahantabhāvaṁ",
  "tika-vin13t1:697_3": "cintetvā ‘‘tesampi upari maraṇaṁ patati, kimaṅgaṁ pana mayhaṁ upari na patissatī’’ti",
  "tika-vin13t1:697_4": "evaṁ upasaṁharaṇato ca, ‘‘ayaṁ kāyo bahusādhāraṇo ajjhattikānaṁyeva anekasatānaṁ",
  "tika-vin13t1:697_5": "rogānaṁ bāhirānaṁ ahivicchikādīnañcā’’ti kāyabahusādhāraṇato ca, ‘‘assāsapassāsapaṭibaddhaṁ",
  "tika-vin13t1:697_6": "jīvita’’ntiādinā nayena āyudubbalato ca,",
  "tika-vin13t1:698": "‘‘Jīvitaṁ byādhi kālo ca,",
  "tika-vin13t1:699": "Dehanikkhepanaṁ gati;",
  "tika-vin13t1:700": "Pañcete jīvalokasmiṁ;",
  "tika-vin13t1:701": "Animittā na nāyare’’ti. (saṁ. ni. aṭṭha. 1.1.20; jā. aṭṭha. 2.2.34) –",
  "tika-vin13t1:702_0": "Evaṁ kālavavatthānassa abhāvato ca, ‘‘yo, bhikkhave, ciraṁ jīvati, so vassasataṁ",
  "tika-vin13t1:702_1": "jīvati appaṁ vā bhiyyo’’ti (saṁ. ni. 1.145) vuttattā evamādinā nayena addhānassa",
  "tika-vin13t1:702_2": "paricchedāca bhāvanā maraṇassati nāmāti attho. Khaṇaparittato ca maraṇassati bhāvetabbā.",
  "tika-vin13t1:703": "‘‘Jīvitaṁ attabhāvo ca,",
  "tika-vin13t1:704": "Sukhadukkhā ca kevalā;",
  "tika-vin13t1:705": "Ekacittasamāyuttā,",
  "tika-vin13t1:706": "Lahu so vattate khaṇo’’ti. (visuddhi. 1.176) –",
  "tika-vin13t1:707": "Hi vuttaṁ. Caturārakkhavinicchayo.",
  "tika-vin13t1:708": "Caturārakkhaniddesavaṇṇanā niṭṭhitā.",
  "tika-vin13t1:709": "50. Vipassanāniddesavaṇṇanā",
  "tika-vin13t1:710_0": "471-2.Nāmarūpaṁpariggayhāti ettha (visuddhi. 2.662 ādayo) nāmarūpapariggahaṁ kātukāmena",
  "tika-vin13t1:710_1": "tāva ṭhapetvā nevasaññānāsaññāyatanaṁ avasesesu yaṁ kiñci jhānaṁ samāpajjitvā vuṭṭhāya",
  "tika-vin13t1:710_2": "vitakkādīni jhānaṅgāni ca taṁsampayutte ca phassādayo dhamme lakkhaṇarasapaccupaṭṭhānapadaṭṭhānavasena",
  "tika-vin13t1:710_3": "paricchinditvā ‘‘sabbametaṁ ārammaṇābhimukhaṁ namanato namanaṭṭhena nāma’’nti vavatthapetabbaṁ.",
  "tika-vin13t1:710_4": "Tato tassa paccayaṁ pariyesanto ‘‘hadayavatthuṁ nissāya vattatī’’ti passati, puna",
  "tika-vin13t1:710_5": "vatthussa paccayabhūtāni ca upādārūpāni ca passitvā ‘‘idaṁ sabbaṁ ruppanato vikārāpattito",
  "tika-vin13t1:710_6": "rūpa’’nti pariggaṇhāti. Puna tadubhayaṁ ‘‘namanalakkhaṇaṁ nāmaṁ, ruppanalakkhaṇaṁ",
  "tika-vin13t1:710_7": "rūpa’’nti evaṁ saṅkhepato nāmarūpaṁ vavatthapeti. Idaṁ sabbaṁ samathayānikavasena",
  "tika-vin13t1:710_8": "vuttaṁ. Vipassanāyāniko pana catudhātuvavatthānamukhena bhūtupādāyarūpāni paricchinditvā",
  "tika-vin13t1:710_9": "‘‘sabbametaṁ ruppanato rūpa’’nti passati. Tato evaṁ paricchinnarūpassa cakkhādīni",
  "tika-vin13t1:710_10": "nissāya pavattamānā arūpadhammāpi āpāthamāgacchanti. Tato sabbepi te arūpadhamme",
  "tika-vin13t1:710_11": "namanalakkhaṇena ekato katvā ‘‘etaṁ nāma’’nti passati. So ‘‘idaṁ nāmaṁ, idaṁ rūpa’’nti",
  "tika-vin13t1:710_12": "dvedhā vavatthapeti. Evaṁ vavatthapetvā ‘‘nāmarūpato uddhaṁ añño satto vā puggalo",
  "tika-vin13t1:710_13": "vā poso vā devo vā brahmā vā natthī’’ti passati.",
  "tika-vin13t1:711": "Yathāhi aṅgasambhārā, hoti saddo ratho iti;",
  "tika-vin13t1:712": "Evaṁ khandhesu santesu, hoti sattoti sammuti. (saṁ. ni. 1.171);",
  "tika-vin13t1:713_0": "Evameva pañcasu upādānakkhandhesu sati satto, puggaloti vā vohāramatto hotīti evamādinā",
  "tika-vin13t1:713_1": "nayena nāmarūpānaṁ yāthāvadassanasaṅkhātena diṭṭhivisuddhibhūtena ñāṇena nāmarūpaṁ pariggayhāti attho.",
  "tika-vin13t1:714_0": "Tatotassa ca paccayanti puna tassa nāmarūpassa paccayaṁ pariggayhāti attho. Vuttanayena",
  "tika-vin13t1:714_1": "nāmarūpaṁ pariggaṇhitvā ‘‘ko nu kho imassa hetū’’ti pariyesanto ahetuvādavisamahetuvādesu",
  "tika-vin13t1:714_2": "dosaṁ disvā rogaṁ disvā tassa nidānasamuṭṭhānaṁ pariyesanto vejjo viya tassa hetuñca",
  "tika-vin13t1:714_3": "paccayañca pariyesanto avijjā taṇhā upādānaṁ kammanti ime cattāro dhamme nāmarūpassa",
  "tika-vin13t1:714_4": "uppādapaccayattā ‘‘hetū’’ti ca āhāraṁ upatthambhanassa paccayattā ‘‘paccayo’’ti ca",
  "tika-vin13t1:714_5": "passati. ‘‘Imassa kāyassa avijjādayo tayo dhammā mātā viya dārakassa upanissayā honti,",
  "tika-vin13t1:714_6": "kammaṁ pitā viya puttassa janakaṁ, āhāro dhāti viya dārakassa sandhārako’’ti evaṁ",
  "tika-vin13t1:714_7": "rūpakāyassa paccayapariggahaṁ katvā puna ‘‘cakkhuñca paṭicca rūpe ca uppajjati cakkhuviññāṇa’’ntiādinā",
  "tika-vin13t1:714_8": "(saṁ. ni. 2.43) nayena nāmakāyassapi hetupaccayaṁ pariggaṇhāti.",
  "tika-vin13t1:715_0": "Evaṁ pariggaṇhanto ‘‘atītānāgatāpi dhammā evameva pavattantī’’ti sanniṭṭhānaṁ karoti.",
  "tika-vin13t1:715_1": "Tassa yā sā pubbantaṁ ārabbha ‘‘ahosiṁ nu kho ahaṁ atītamaddhānaṁ, na nu kho ahosiṁ,",
  "tika-vin13t1:715_2": "kiṁ nu kho, kathaṁ nu kho, kiṁ hutvā kiṁ ahosiṁ nu kho ahaṁ atītamaddhāna’’nti pañcavidhā",
  "tika-vin13t1:715_3": "vicikicchā vuttā, yāpi aparantaṁ ārabbha ‘‘bhavissāmi nu kho ahaṁ anāgatamaddhānaṁ,",
  "tika-vin13t1:715_4": "na nu kho, kiṁ nu kho, kathaṁ nu kho, kiṁ hutvā kiṁ bhavissāmi nu kho ahaṁ anāgatamaddhāna’’nti",
  "tika-vin13t1:715_5": "pañcavidhā vuttā, yāpi etarahi vā pana paccuppannaṁ addhānaṁ ārabbha ‘‘ajjhattaṁ",
  "tika-vin13t1:715_6": "kathaṁkathī hoti, ahaṁ nu khosmi, no nu khosmi, kiṁ nu khosmi, kathaṁ nu khosmi,",
  "tika-vin13t1:715_7": "ayaṁ nu kho satto kuto āgato, so kuhiṁ gāmī bhavissatī’’ti chabbidhā vicikicchā vuttā,",
  "tika-vin13t1:715_8": "tā sabbāpi pahīyanti. Evaṁ paccayapariggahaṇena tīsu addhāsu kaṅkhaṁ vitaritvā ṭhitaṁ",
  "tika-vin13t1:715_9": "ñāṇaṁ ‘‘kaṅkhāvitaraṇavisuddhī’’tipi ‘‘dhammaṭṭhitiñāṇa’’ntipi ‘‘sammādassana’’ntipi vuccati.",
  "tika-vin13t1:716_0": "Ettha pana tisso lokiyapariññā ñātapariññā tīraṇapariññā pahānapariññāti. Tattha",
  "tika-vin13t1:716_1": "‘‘ruppanalakkhaṇaṁ rūpaṁ, vedayitalakkhaṇā vedanā’’ti evaṁ tesaṁ tesaṁ dhammānaṁ",
  "tika-vin13t1:716_2": "paccattalakkhaṇasallakkhaṇavasena pavattā paññā ñātapariññānāma. ‘‘Rūpaṁ aniccaṁ,",
  "tika-vin13t1:716_3": "vedanā aniccā’’tiādinā tesaṁyeva dhammānaṁ sāmaññalakkhaṇaṁ āropetvā lakkhaṇārammaṇikavipassanāpaññā",
  "tika-vin13t1:716_4": "tīraṇapariññā nāma. Tesu evaṁ pana dhammesu niccasaññādipajahanavasena pavattā lakkhaṇārammaṇikavipassanā",
  "tika-vin13t1:716_5": "pahānapariññā nāma. Tattha saṅkhārapariggahato paṭṭhāya yāva paccayapariggahā ñātapariññāya",
  "tika-vin13t1:716_6": "bhūmi. Kalāpasammasanato paṭṭhāya yāva udayabbayānupassanā tīraṇapariññāya bhūmi.",
  "tika-vin13t1:716_7": "Bhaṅgānupassanato paṭṭhāya pahānapariññāya bhūmi. Tato paṭṭhāya hi ‘‘aniccato anupassanto",
  "tika-vin13t1:716_8": "niccasaññaṁ pajahati, dukkhato anupassanto sukhasaññaṁ, anattato anupassanto attasaññaṁ,",
  "tika-vin13t1:716_9": "nibbindanto nandiṁ, virajjanto rāgaṁ, nirodhento samudayaṁ, paṭinissajjanto ādānaṁ",
  "tika-vin13t1:716_10": "pajahatī’’ti (paṭi. ma. 1.52) evaṁ pajahanto niccasaññādipahānasādhikānaṁ sattannaṁ",
  "tika-vin13t1:716_11": "anupassanānaṁ ādhipaccaṁ hoti. Iti imāsu pariññāsu saṅkhāraparicchedassa ceva paccayapariggahassa",
  "tika-vin13t1:716_12": "ca sādhitattā iminā yoginā ñātapariññā adhigatā hoti.",
  "tika-vin13t1:717_0": "Puna ‘‘yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ",
  "tika-vin13t1:717_1": "vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ hutvā abhāvato",
  "tika-vin13t1:717_2": "aniccaṁ, udayabbayappaṭipīḷitattā dukkhaṁ, avasavattittā anattā. Yā kāci vedanā,",
  "tika-vin13t1:717_3": "yā kāci saññā, ye keci saṅkhārā, yaṁ kiñci viññāṇaṁ atītānāgatapaccuppannaṁ ajjhattaṁ",
  "tika-vin13t1:717_4": "vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ",
  "tika-vin13t1:717_5": "viññāṇaṁ hutvā abhāvato aniccaṁ, udayabbayappaṭipīḷitattā dukkhaṁ, avasavattittā",
  "tika-vin13t1:717_6": "anattā’’ti evamādinā nayena kalāpasammasanaṁ karoti. Idaṁ sandhāya vuttaṁ ‘‘tilakkhaṇaṁ",
  "tika-vin13t1:717_7": "āropetvāna saṅkhāre sammasanto’’ti.",
  "tika-vin13t1:718_0": "Evaṁ saṅkhāresu aniccadukkhaanattavasena kalāpasammasanaṁ katvā puna saṅkhārānaṁ",
  "tika-vin13t1:718_1": "udayabbayameva passati. Kathaṁ? ‘‘Avijjāsamudayā (paṭi. ma. 1.50) rūpasamudayo, taṇhākammaāhārasamudayā",
  "tika-vin13t1:718_2": "rūpasamudayo’ti evaṁ rūpakkhandhassa paccayasamudayadassanaṭṭhena rūpakkhandhassa",
  "tika-vin13t1:718_3": "udayaṁ passati, nibbattilakkhaṇaṁ passantopi rūpakkhandhassa udayaṁ passatī’’ti evaṁ",
  "tika-vin13t1:718_4": "pañcahākārehi rūpakkhandhassa udayaṁ passati. ‘‘Avijjānirodhā rūpanirodho, taṇhākammaāhāranirodhā",
  "tika-vin13t1:718_5": "rūpanirodho’ti evaṁ rūpakkhandhassa paccayanirodhadassanaṭṭhena rūpakkhandhassa vayaṁ",
  "tika-vin13t1:718_6": "passati, vipariṇāmalakkhaṇaṁ passantopi rūpakkhandhassa vayaṁ passatī’’ti evaṁ pañcahākārehi",
  "tika-vin13t1:718_7": "vayaṁ passati. Tathā ‘‘avijjāsamudayā vedanāsamudayo, taṇhākammaphassasamudayā vedanāsamudayo’’ti",
  "tika-vin13t1:718_8": "vedanākkhandhassa, nibbattilakkhaṇaṁ passantopi vedanākkhandhassa udayaṁ passati.",
  "tika-vin13t1:718_9": "‘‘Avijjānirodhā vedanānirodho, taṇhākammaphassanirodhā vedanānirodho’’ti vedanākkhandhassa,",
  "tika-vin13t1:718_10": "vipariṇāmalakkhaṇaṁ passantopi vedanākkhandhassa vayaṁ passati. Evaṁ saññākkhandhādīsupi.",
  "tika-vin13t1:718_11": "Ayaṁ pana viseso – viññāṇakkhandhassa phassaṭṭhāne nāmarūpasamudayā, nāmarūpanirodhāti",
  "tika-vin13t1:718_12": "yojetabbaṁ. Evaṁ ekekasmiṁ khandhe paccayasamudayavasena ca nibbattilakkhaṇavasena",
  "tika-vin13t1:718_13": "ca paccayanirodhavasena ca vipariṇāmalakkhaṇavasena ca udayabbayadassanena dasa dasa",
  "tika-vin13t1:718_14": "katvā paññāsa lakkhaṇāni vuttāni. Tesaṁ vasena evaṁ rūpassa udayo rūpassa vayoti",
  "tika-vin13t1:718_15": "paccayato ceva lakkhaṇato ca vitthārena manasikāraṁ karoti.",
  "tika-vin13t1:719_0": "Tassevaṁ karoto ‘‘iti kira ime dhammā ahutvā sambhonti, hutvā paṭiventī’’ti ñāṇaṁ",
  "tika-vin13t1:719_1": "visadaṁ hoti. ‘‘Evaṁ kira ime dhammā anuppannā uppajjanti, uppannā nirujjhantī’’ti",
  "tika-vin13t1:719_2": "niccaṁ navāva hutvā saṅkhārā upaṭṭhahanti. Na kevalañca niccaṁ navā, sūriyuggamane",
  "tika-vin13t1:719_3": "ussāvabindu viya, udakabubbuḷo viya, udake daṇḍarāji viya, āragge sāsapo viya, vijjuppādo",
  "tika-vin13t1:719_4": "viya ca parittaṭṭhāyino. Māyāmarīcisupinaalātacakkagandhabbanagarapheṇapiṇḍakadaliādayo",
  "tika-vin13t1:719_5": "viya nissārā hutvā upaṭṭhahanti. Ettāvatā cānena vayadhammameva uppajjati, uppannañca",
  "tika-vin13t1:719_6": "vayaṁ upetīti iminā ākārena samapaññāsa lakkhaṇāni paṭivijjhitvā ṭhitaṁ udayabbayānupassanaṁ",
  "tika-vin13t1:719_7": "nāma paṭhamaṁ taruṇavipassanāñāṇaṁ adhigataṁ hoti, yassādhigamā āraddhavipassakoti saṅkhyaṁ gacchati.",
  "tika-vin13t1:720_0": "Athassa āraddhavipassakassa kulaputtassa obhāso ñāṇaṁ pīti passaddhi sukhaṁ adhimokkho",
  "tika-vin13t1:720_1": "paggaho upaṭṭhānaṁ upekkhā nikantīti dasa vipassanupakkilesā uppajjanti. Ettha obhāso",
  "tika-vin13t1:720_2": "nāma vipassanākkhaṇe ñāṇassa balavattā lohitaṁ pasīdati, tena chavito obhāso nibbattati,",
  "tika-vin13t1:720_3": "taṁ disvā ayaṁ yogī ‘‘maggo mayā patto’’ti tameva obhāsaṁ assādeti. Ñāṇanti vipassanāñāṇamevetaṁ,",
  "tika-vin13t1:720_4": "saṅkhāre sammasantassa sūraṁ pasannaṁ hutvā pavattamānaṁ disvā pubbe viya ‘‘maggo’’ti",
  "tika-vin13t1:720_5": "assādeti. Pītīti vipassanāpīti eva. Tassa hi tasmiṁ khaṇe pañcavidhā pīti uppajjati.",
  "tika-vin13t1:720_6": "Passaddhīti vipassanāpassaddhi. Tasmiṁ samaye neva kāyacittānaṁ daratho gāravatā",
  "tika-vin13t1:720_7": "kakkhaḷatā akammaññatā gelaññatā vaṅkatā hoti. Sukhaṁ vipassanāsukhameva. Tassa kira",
  "tika-vin13t1:720_8": "tasmiṁ samaye sakalasarīraṁ ṭhapitavaṭṭi viya abhisandayamānaṁ atipaṇītaṁ sukhaṁ uppajjati.",
  "tika-vin13t1:721_0": "Adhimokkho nāma vipassanākkhaṇe pavattā saddhā. Tasmiṁ khaṇe cittacetasikānaṁ ativiya",
  "tika-vin13t1:721_1": "pasādabhūtā balavatī saddhā uppajjati. Paggaho nāma vipassanāsampayuttaṁ vīriyaṁ.",
  "tika-vin13t1:721_2": "Tasmiñhi khaṇe asithilamanaccāraddhaṁ supaggahitaṁ vīriyaṁ uppajjati. Upaṭṭhānanti",
  "tika-vin13t1:721_3": "vipassanāsampayuttā sati. Tasmiñhi khaṇe supaṭṭhitā sati uppajjati. Upekkhāti duvidhā",
  "tika-vin13t1:721_4": "vipassanāvajjanavasena . Tasmiṁ khaṇe sabbasaṅkhāraggahaṇe majjhattabhūtavipassanupekkhāsaṅkhātaṁ",
  "tika-vin13t1:721_5": "ñāṇaṁ balavantaṁ hutvā uppajjati, manodvāre āvajjanupekkhā ca, sāva taṁ taṁ ṭhānaṁ",
  "tika-vin13t1:721_6": "āvajjentassa sūrā tikhiṇā hutvā vahati. Nikanti vipassanānikanti. Obhāsādīsu ālayaṁ",
  "tika-vin13t1:721_7": "kurumānā sukhumā santākārā nikanti uppajjati. Ettha obhāsādayo kilesavatthubhūtatāya",
  "tika-vin13t1:721_8": "‘‘upakkilesā’’ti vuttā, na akusalattā. Nikanti pana upakkileso ceva kilesavatthu",
  "tika-vin13t1:721_9": "ca. Paṇḍito pana bhikkhu obhāsādīsu uppannesu vikkhepaṁ agacchanto ‘‘obhāsādayo dhammā",
  "tika-vin13t1:721_10": "na maggo, upakkilesavinimuttaṁ pana vīthippaṭipannaṁ vipassanāñāṇaṁ maggo’’ti maggañca",
  "tika-vin13t1:721_11": "amaggañca vavatthapeti. Tassevaṁ ‘‘ayaṁ maggo, ayaṁ na maggo’’ti ñatvā ṭhitaṁ ñāṇaṁ",
  "tika-vin13t1:721_12": "‘‘maggāmaggañāṇadassanavisuddhī’’ti vuccati.",
  "tika-vin13t1:722_0": "Ito paṭṭhāya aṭṭhavidhassa ñāṇassa vasena sikhāppattaṁ vipassanāñāṇaṁ paṭipadāñāṇadassanavisuddhi",
  "tika-vin13t1:722_1": "nāma hoti. Udayabbayānupassanāñāṇaṁ bhaṅgānupassanāñāṇaṁ bhayatupaṭṭhānañāṇaṁ ādīnavānupassanāñāṇaṁ",
  "tika-vin13t1:722_2": "nibbidānupassanāñāṇaṁ muñcitukamyatāñāṇaṁ paṭisaṅkhānupassanāñāṇaṁ saṅkhārupekkhāñāṇanti",
  "tika-vin13t1:722_3": "imāni aṭṭha ñāṇāni nāma. Etāni nibbattetukāmena yasmā upakkilesehi abhibhūtaṁ hutvā",
  "tika-vin13t1:722_4": "lakkhaṇappaṭivedhaṁ kātuṁ asamatthaṁ hoti cittaṁ, tasmā punapi udayabbayameva passitabbaṁ.",
  "tika-vin13t1:722_5": "Udayabbayaṁ passantassa aniccalakkhaṇaṁ yathābhūtaṁ upaṭṭhāti, udayabbayappaṭipīḷitattā",
  "tika-vin13t1:722_6": "dukkhalakkhaṇañca ‘‘dukkhameva ca sambhoti, dukkhaṁ tiṭṭhati veti cā’’ti (saṁ. ni.",
  "tika-vin13t1:722_7": "1.171) passato anattalakkhaṇañca.",
  "tika-vin13t1:723_0": "Ettha ca aniccaṁ aniccalakkhaṇaṁ, dukkhaṁ dukkhalakkhaṇaṁ, anattā anattalakkhaṇanti",
  "tika-vin13t1:723_1": "ayaṁ vibhāgo veditabbo. Ettha aniccanti khandhapañcakaṁ. Kasmā? Uppādavayaññathattabhāvā",
  "tika-vin13t1:723_2": "hutvā abhāvato vā. Aññathattaṁ nāma jarā, uppādavayaññathattaṁ aniccalakkhaṇaṁ, hutvā",
  "tika-vin13t1:723_3": "abhāvasaṅkhāto vā eko ākāravikāro. ‘‘Yadaniccaṁ taṁ dukkha’’nti (saṁ. ni. 3.15) vacanato",
  "tika-vin13t1:723_4": "tadeva khandhapañcakaṁ dukkhaṁ. Kasmā? Abhiṇhaṁ paṭipīḷitattā. Abhiṇhappaṭipīḷanākāro",
  "tika-vin13t1:723_5": "dukkhalakkhaṇaṁ. ‘‘Yaṁ dukkhaṁ tadanattā’’ti vacanato tadeva khandhapañcakaṁ anattā.",
  "tika-vin13t1:723_6": "Kasmā? Avasavattanato. Avasavattanākāro anattalakkhaṇaṁ. Imānipi tīṇi lakkhaṇāni",
  "tika-vin13t1:723_7": "udayabbayaṁ passantasseva ārammaṇāni honti.",
  "tika-vin13t1:724_0": "Punapi so rūpārūpadhammesu eva ‘‘aniccā’’tiādinā vipassati, tassa saṅkhārā lahuṁ",
  "tika-vin13t1:724_1": "lahuṁ āpāthaṁ gacchanti. Tato uppādaṁ vā ṭhitiṁ vā ārammaṇaṁ akatvā tesaṁ khayavayanirodhe",
  "tika-vin13t1:724_2": "eva passato sati santiṭṭhatīti idaṁ bhaṅgānupassanāñāṇaṁ nāma. Imassa uppādato paṭṭhāya",
  "tika-vin13t1:724_3": "assa yogino ‘‘yathā ime saṅkhārā pañcakkhandhā bhijjanti, evaṁ atītepi saṅkhārā bhijjiṁsu,",
  "tika-vin13t1:724_4": "anāgatepi bhijjissantī’’ti nirodhameva passato sati santiṭṭhati, tassa bhaṅgānupassanāñāṇaṁ",
  "tika-vin13t1:724_5": "āsevantassa bahulīkarontassa sabbabhavayonigatiṭṭhitisattāvāsesu sabbe saṅkhārā jalitaaṅgārakāsuādayo",
  "tika-vin13t1:724_6": "viya mahābhayaṁ hutvā upaṭṭhahanti. Etaṁ bhayatupaṭṭhānañāṇaṁ nāma. Tassa taṁ bhayatupaṭṭhānañāṇaṁ",
  "tika-vin13t1:724_7": "āsevantassa sabbe bhavādayo ādittaaṅgārā viya, samussitakhaggā viya paccatthikā appaṭisaraṇā",
  "tika-vin13t1:724_8": "sādīnavā hutvā upaṭṭhahanti. Idaṁ ādīnavānupassanāñāṇaṁ nāma. Tassa evaṁ saṅkhāre",
  "tika-vin13t1:724_9": "ādīnavato passantassa bhavādīsu saṅkhārānaṁ ādīnavattā sabbasaṅkhāresu ukkaṇṭhanā",
  "tika-vin13t1:724_10": "anabhirati uppajjati. Idaṁ nibbidānupassanāñāṇaṁ nāma. Sabbasaṅkhāresu nibbindantassa",
  "tika-vin13t1:724_11": "ukkaṇṭhantassa sabbasmā saṅkhāragatā muñcitukāmatā nissaritukāmatāva hoti. Idaṁ muñcitukamyatāñāṇaṁ",
  "tika-vin13t1:724_12": "nāma. Puna tasmā saṅkhāragatā muñcituṁ puna te eva saṅkhāre paṭisaṅkhānupassanāñāṇena",
  "tika-vin13t1:724_13": "tilakkhaṇaṁ āropetvā tīraṇaṁ paṭisaṅkhānupassanāñāṇaṁ nāma, yo evaṁ tilakkhaṇaṁ āropetvā",
  "tika-vin13t1:724_14": "saṅkhāre pariggaṇhanto tesu anattalakkhaṇassa sudiṭṭhattā ‘‘attā’’ti vā ‘‘attaniya’’nti",
  "tika-vin13t1:724_15": "vā aggaṇhanto saṅkhāresu bhayañca nandiñca pahāya saṅkhāresu udāsino hoti majjhatto,",
  "tika-vin13t1:724_16": "‘‘aha’’nti vā ‘‘mama’’nti vā na gaṇhāti, sabbasaṅkhāresu udāsino majjhatto tīsu bhavesu",
  "tika-vin13t1:724_17": "upekkhako, tassa taṁ ñāṇaṁ saṅkhārupekkhāñāṇaṁ nāma. Taṁ panetaṁ sabbasaṅkhārappavattaṁ",
  "tika-vin13t1:724_18": "vissajjetvā nibbānaninnaṁ nibbānapakkhandaṁ hoti, no ce nibbānaṁ santato passati,",
  "tika-vin13t1:724_19": "punappunaṁ ‘‘anicca’’nti vā ‘‘dukkha’’nti vā ‘‘anattā’’ti vā tividhānupassanāvasena",
  "tika-vin13t1:724_20": "saṅkhārārammaṇameva hutvā pavattati.",
  "tika-vin13t1:725_0": "Evaṁ tiṭṭhamānañca etaṁ animitto appaṇihito suññatoti tiṇṇaṁ vimokkhānaṁ vasena vimokkhamukhabhāvaṁ",
  "tika-vin13t1:725_1": "āpajjitvā tiṭṭhati. Tisso hi anupassanā tīṇi vimokkhamukhānīti vuccanti. Ettha ca",
  "tika-vin13t1:725_2": "aniccato manasi karonto (paṭi. ma. 1.223-224) adhimokkhabahulo animittaṁ vimokkhaṁ",
  "tika-vin13t1:725_3": "paṭilabhati. Dukkhato manasi karonto passaddhibahulo appaṇihitaṁ vimokkhaṁ paṭilabhati.",
  "tika-vin13t1:725_4": "Anattato manasi karonto vedabahulo suññatavimokkhaṁ paṭilabhati. Ettha ca animittovimokkhoti",
  "tika-vin13t1:725_5": "animittākārena nibbānaṁ ārammaṇaṁ katvā pavatto ariyamaggo. So hi animittāya dhātuyā",
  "tika-vin13t1:725_6": "uppannattā animitto, kilesehi ca vimuttattā vimokkho. Eteneva nayena appaṇihitākārena",
  "tika-vin13t1:725_7": "nibbānaṁ ārammaṇaṁ katvā pavatto appaṇihito, suññatākārena nibbānaṁ ārammaṇaṁ katvā",
  "tika-vin13t1:725_8": "pavatto suññatoti veditabbo. Adhigatasaṅkhārupekkhassa kulaputtassa vipassanā sikhāppattā",
  "tika-vin13t1:725_9": "hoti. Vuṭṭhānagāminivipassanāti etadeva. Etaṁ saṅkhārupekkhāñāṇaṁ āsevantassa bhāventassa",
  "tika-vin13t1:725_10": "tikkhatarā saṅkhārupekkhā uppajjati.",
  "tika-vin13t1:726_0": "Tassa idāni maggo uppajjissatīti saṅkhārupekkhā saṅkhāre ‘‘aniccā’’ti vā ‘‘dukkhā’’ti",
  "tika-vin13t1:726_1": "vā ‘‘anattā’’ti vā sammasitvā bhavaṅgaṁ otarati. Bhavaṅgā vuṭṭhāya saṅkhārupekkhāya",
  "tika-vin13t1:726_2": "āgatanayeneva aniccādiākārena manasi karitvā uppajjati manodvārāvajjanaṁ, tadeva",
  "tika-vin13t1:726_3": "manasi karoto paṭhamaṁ javanacittaṁ uppajjati, yaṁ ‘‘parikamma’’nti vuccati. Tadanantaraṁ",
  "tika-vin13t1:726_4": "tatheva dutiyaṁ javanacittaṁ uppajjati, yaṁ ‘‘upacāra’’nti vuccati. Tadanantarampi",
  "tika-vin13t1:726_5": "tatheva uppajjati javanacittaṁ, yaṁ ‘‘anuloma’’nti vuccati. Idaṁ tesaṁ pāṭiyekkaṁ",
  "tika-vin13t1:726_6": "nāmaṁ. Avisesena pana tividhametaṁ āsevanantipi parikammantipi upacārantipi anulomantipi",
  "tika-vin13t1:726_7": "vuccati. Idaṁ pana anulomañāṇaṁ saṅkhārārammaṇāya vuṭṭhānagāminiyā vipassanāya pariyosānaṁ",
  "tika-vin13t1:726_8": "hoti. Nippariyāyena pana gotrabhuñāṇameva vipassanāpariyosānanti vuccati. Tato paraṁ",
  "tika-vin13t1:726_9": "nirodhaṁ nibbānaṁ ārammaṇaṁ kurumānaṁ puthujjanagottaṁ atikkamamānaṁ nibbānārammaṇe",
  "tika-vin13t1:726_10": "paṭhamasamannāhārabhūtaṁ apunarāvaṭṭakaṁ gotrabhuñāṇaṁ uppajjati. Idaṁ pana ñāṇaṁ",
  "tika-vin13t1:726_11": "paṭipadāñāṇadassanavisuddhiñca ñāṇadassanavisuddhiñca na bhajati, antarā abbohārikameva",
  "tika-vin13t1:726_12": "hoti, vipassanāsote patitattā pana vipassanāti vā saṅkhyaṁ gacchati. Nibbānaṁ ārammaṇaṁ",
  "tika-vin13t1:726_13": "katvā gotrabhuñāṇe niruddhe tena dinnasaññāya nibbānaṁ ārammaṇaṁ katvā diṭṭhisaṁyojanaṁ",
  "tika-vin13t1:726_14": "sīlabbataparāmāsasaṁyojanaṁ vicikicchāsaṁyojananti tīṇi saṁyojanāni samucchedavasena",
  "tika-vin13t1:726_15": "viddhaṁsento sotāpattimaggo uppajjati. Tadanantaraṁ tasseva vipākabhūtāni dve tīṇi",
  "tika-vin13t1:726_16": "vā phalacittāni uppajjanti anantaravipākattā lokuttarānaṁ. Phalapariyosāne panassa",
  "tika-vin13t1:726_17": "cittaṁ bhavaṅgaṁ otarati.",
  "tika-vin13t1:727_0": "Tato bhavaṅgaṁ vicchinditvā paccavekkhaṇatthāya manodvārāvajjanaṁ uppajjati. So hi",
  "tika-vin13t1:727_1": "‘‘iminā vatāhaṁ maggena āgato’’ti maggaṁ paccavekkhati, tato ‘‘ayaṁ me ānisaṁso laddho’’ti",
  "tika-vin13t1:727_2": "phalaṁ paccavekkhati, tato ‘‘ime nāma me kilesā pahīnā’’ti pahīnakilese paccavekkhati,",
  "tika-vin13t1:727_3": "tato ‘‘ime nāma me kilesā avasiṭṭhā’’ti uparimaggattayavajjhe kilese paccavekkhati,",
  "tika-vin13t1:727_4": "avasāne ‘‘ayaṁ me dhammo ārammaṇato paṭividdho’’ti amataṁ nibbānaṁ paccavekkhati.",
  "tika-vin13t1:727_5": "Iti sotāpannassa ariyasāvakassa pañca paccavekkhaṇāni honti. Tathā sakadāgāmianāgāmīnaṁ.",
  "tika-vin13t1:727_6": "Arahato pana avasiṭṭhakilesapaccavekkhaṇaṁ nāma natthi. Evaṁ sabbānipi ekūnavīsati",
  "tika-vin13t1:727_7": "honti. Ukkaṭṭhaparicchedova ceso. Pahīnāvasiṭṭhakilesapaccavekkhaṇañhi sekkhānaṁ",
  "tika-vin13t1:727_8": "hoti vā, na vā. Evaṁ paccavekkhitvā so sotāpanno ariyasāvako tasmiṁyeva vā āsane",
  "tika-vin13t1:727_9": "nisinno aparena vā samayena kāmarāgabyāpādānaṁ tanubhāvaṁ karonto dutiyamaggaṁ pāpuṇāti,",
  "tika-vin13t1:727_10": "tadanantaraṁ vuttanayena phalañca. Tato vuttanayena kāmarāgabyāpādānaṁ anavasesappahānaṁ",
  "tika-vin13t1:727_11": "karonto tatiyamaggaṁ pāpuṇāti, vuttanayena phalañca. Tato tasmiṁyeva vā āsane nisinno",
  "tika-vin13t1:727_12": "aparena vā samayena rūparāgaarūparāgamānauddhaccaavijjānaṁ anavasesappahānaṁ karonto",
  "tika-vin13t1:727_13": "catutthamaggaṁ pāpuṇāti, vuttanayena phalañca. Ettāvatā cesa arahā nāma aṭṭhamo ariyapuggalo",
  "tika-vin13t1:727_14": "hoti mahākhīṇāsavo. Iti imesu catūsu maggesu ñāṇaṁ ñāṇadassanavisuddhi nāma.",
  "tika-vin13t1:728_0": "Ettāvatā pātimokkhasaṁvarasīlādīnaṁ vuttattā sīlavisuddhi ca mettāsubhādīnaṁ vuttattā",
  "tika-vin13t1:728_1": "cittavisuddhi ca nāmarūpapariggahādīnaṁ vasena diṭṭhivisuddhikaṅkhāvitaraṇavisuddhimaggāmaggañāṇadassanavisuddhi",
  "tika-vin13t1:728_2": "paṭipadāñāṇadassanavisuddhi ñāṇadassanavisuddhiyo cāti satta visuddhiyo vuttā honti.",
  "tika-vin13t1:728_3": "Idaṁ vuttappakāraṁ paṭipadākkamaṁ sandhāya vuttaṁ ‘‘pāpuṇeyyānupubbena, sabbasaṁyojanakkhaya’’nti.",
  "tika-vin13t1:728_4": "Ettha sakkāyadiṭṭhi vicikicchā sīlabbataparāmāso kāmarāgo paṭigho rūparāgo aruparāgo",
  "tika-vin13t1:728_5": "māno uddhaccaṁ avijjāti ime dasa dhammā sabbasaṁyojanā nāma. Etesu sakkāyadiṭṭhivicikicchāsīlabbataparāmāsā",
  "tika-vin13t1:728_6": "sotāpattimaggavajjhā, kāmarāgapaṭighā dutiyamaggena tanubhūtā hutvā tatiyena samugghātaṁ",
  "tika-vin13t1:728_7": "gacchanti, sesāni pañca catutthenāti. Evaṁ anupubbena sabbasaṁyojanakkhayasaṅkhātaṁ",
  "tika-vin13t1:728_8": "arahattaṁ pāpuṇātīti veditabbaṁ.",
  "tika-vin13t1:729": "Vipassanāniddesavaṇṇanā niṭṭhitā.",
  "tika-vin13t1:730": "Nigamanakathāvaṇṇanā",
  "tika-vin13t1:731": "473-5. Adhisīlaadhicittānaṁ adhipaññāya ca sikkhanā uttari bhikkhukiccaṁ nāma natthi yasmā, ato ayaṁ khuddasikkhā samudāhaṭā.",
  "tika-vin13t1:732_0": "Kenāti ce? Yassa therassa lokavicārino loke vicarantassa mahato kittisaddassa parissamo",
  "tika-vin13t1:732_1": "na sambhoti na hoti, kiṁ viya? Mālutasseva niccaso, yathā niccaṁ vicarantassa mālutassa",
  "tika-vin13t1:732_2": "parissamo natthi, evaṁ vicarantassa kittisaddassa parissamo natthi, tena dhammasirikena",
  "tika-vin13t1:732_3": "samudāhaṭāti sambandho.",
  "tika-vin13t1:733": "Ettāvatā ca –",
  "tika-vin13t1:734": "Niṭṭhito khuddasikkhāya, samāsena vinicchayo;",
  "tika-vin13t1:735": "Vitthāro pana etissā, sabbampi piṭakattayaṁ.",
  "tika-vin13t1:736": "Tasmā vitthārakāmena, sakale piṭakattaye;",
  "tika-vin13t1:737": "Kattabbo sādaro ettha, itarena visesatoti.",
  "tika-vin13t1:738": "Khuddasikkhāvinicchayo.",
  "tika-vin13t1:739": "Khuddasikkhā-purāṇaṭīkā niṭṭhitā.",
  "tika-vin13t1:740": " Namo tassa bhagavato arahato sammāsambuddhassa"
}