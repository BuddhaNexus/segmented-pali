{
  "tika-vin13t1:0": "Khuddasikkhā-purāṇaṭīkā",
  "tika-vin13t1:1": "Ganthārambhakathā",
  "tika-vin13t1:2": "Yo ciraṁ dīghamaddhānaṁ, viditvā dukkhitaṁ janaṁ;",
  "tika-vin13t1:3": "Tathāpi nāvabujjhantamanukampāya codito.",
  "tika-vin13t1:4": "Bodhāya paṇidhiṁ katvā, patto sambodhimuttamaṁ;",
  "tika-vin13t1:5": "Tassa pāde namassitvā, dhammaṁ saṅghañca sādhukaṁ.",
  "tika-vin13t1:6": "Pubbācariyapādesu, ṭhapetvā sīsamattano;",
  "tika-vin13t1:7": "Therena dhammasirinā, thirasīlena yā katā.",
  "tika-vin13t1:8": "“Ādito upasampannasikkhitabba”ntiādinā;",
  "tika-vin13t1:9": "Khuddasikkhā samāsena, tassā atthavinicchayaṁ.",
  "tika-vin13t1:10": "Likhissāmi hitatthāya, ādikammikabhikkhunaṁ;",
  "tika-vin13t1:11": "Tattha yuttaṁ gahetabbamayuttaṁ tujjhitabbakanti;",
  "tika-vin13t1:12": "Ganthārambhakathāvaṇṇanā",
  "tika-vin13t1:13_0": "(Ka) etthāha – katamā khuddasikkhā, kathaṁ sikkhitabbā, kasmā sikkhitabbā, ke sikkhanti,",
  "tika-vin13t1:13_1": "ke sikkhitasikkhāti? Vuccate – adhisīlaadhicittaadhipaññāvasena tisso sikkhā, ganthavasenettha",
  "tika-vin13t1:13_2": "saṅkhipitvā vuttattā taddīpano gantho “khuddasikkhā”ti vuccati, atha vā “khuddaṁ",
  "tika-vin13t1:13_3": "anelakaṁ madhupaṭala”ntiādīni viya sikkhākāmānaṁ madhuratāya khuddā ca tā sikkhā",
  "tika-vin13t1:13_4": "cāti khuddasikkhā, atha vā “khuddaputtamhi samaṇa posa ma”ntiādīsu viya bahuvidhattāpi",
  "tika-vin13t1:13_5": "khuddā ca tā sikkhitabbato sikkhā cāti khuddasikkhā. Adhisīlasikkhā panettha cārittavārittavasena",
  "tika-vin13t1:13_6": "duvidhampi sīlaṁ yathānusiṭṭhaṁ paṭipajjamānena tappaṭipakkhe kilese tadaṅgappahānavasena",
  "tika-vin13t1:13_7": "pajahantena sikkhitabbā, adhicittasikkhā pana yathāvuttesu ārammaṇesu abhiyogakaraṇavasena",
  "tika-vin13t1:13_8": "jhānappaṭipakkhānaṁ nīvaraṇagaṇānaṁ vikkhambhanappahānaṁ kurumānena sikkhitabbā,",
  "tika-vin13t1:13_9": "adhipaññāsikkhā pana yathānurūpaṁ samucchedavasena sānusaye kilese samucchindantena sikkhitabbā.",
  "tika-vin13t1:14": "Kasmā sikkhitabbāti ettha –",
  "tika-vin13t1:15": "Jātiādīhi dukkhehi, anekehi upaddutaṁ;",
  "tika-vin13t1:16": "Khandhalokaṁ jahitvāna, pattuṁ khemaṁ puraṁ sivaṁ.",
  "tika-vin13t1:17": "Kalyāṇaputhujjanena saha satta sekkhā sikkhanti. Arahanto sikkhitasikkhā.",
  "tika-vin13t1:18": "Ye vītamohā munipuṅgavassa;",
  "tika-vin13t1:19": "Sissesu aggā muninā pasatthā;",
  "tika-vin13t1:20": "Te tīsu sikkhāsu samattasikkhā;",
  "tika-vin13t1:21": "Tato pare kena samattasikkhāti.",
  "tika-vin13t1:22_0": "Āditoti ettha ādimhiyevāti attho, ādito paṭṭhāyāti vā. Upasampannena ca upasampannāya",
  "tika-vin13t1:22_1": "ca sikkhitabbaṁ upasampannasikkhitabbaṁ. Saha mātikāya samātikaṁ. Pubbe vuttappakāraṁ",
  "tika-vin13t1:22_2": "khuddasikkhaṁ pavakkhāmi ādarena, pakārena vā vakkhāmi ratanattayaṁ vanditvāti attho.",
  "tika-vin13t1:22_3": "Apica thero āditoti vacanena saddhāpabbajitānaṁ kulaputtānaṁ ālasiyadosena appaṭipajjantānaṁ",
  "tika-vin13t1:22_4": "aññāṇadosena aññathā paṭipajjantānaṁ saṁvegaṁ janeti. Kathaṁ? Atidullabhaṁ khaṇasamavāyaṁ",
  "tika-vin13t1:22_5": "paṭilabhitvā taṅkhaṇaṁ na kusītena vā niratthakakathāpasutena vā vītināmetabbaṁ,",
  "tika-vin13t1:22_6": "kiṁ kātabbaṁ? Ādito paṭṭhāya nirantarameva tīsu sikkhāsu ādaro janetabboti. Etthāha",
  "tika-vin13t1:22_7": "– kiṁ taṁ ratanattayaṁ nāma, yaṁ vanditvā thero khuddasikkhaṁ pavakkhatīti? Vuccate",
  "tika-vin13t1:22_8": "– buddharatanaṁ dhammaratanaṁ saṅgharatananti imāni tīṇi ratanāni. Tāni hi ratijananaṭṭhena",
  "tika-vin13t1:22_9": "“ratanānī”ti vuccanti. Apica –",
  "tika-vin13t1:23": "“Cittīkataṁ mahagghañca, atulaṁ dullabhadassanaṁ;",
  "tika-vin13t1:24": "Anomasattaparibhogaṁ, ratanaṁ tena vuccatī”ti. –",
  "tika-vin13t1:25": "Imissā gāthāya vasena ratanattho veditabbo.",
  "tika-vin13t1:26": "Mātikāvaṇṇanā",
  "tika-vin13t1:27_0": "(Kha-ja) idāni “samātika”nti vuttattā mātikaṁ tāva dassetuṁ “pārājikā ca cattāro”tiādi",
  "tika-vin13t1:27_1": "āraddhaṁ. Sabbasikkhānaṁ pana mūlabhūtattā adhisīlasikkhāva paṭhamaṁ vuttā. “Sīle",
  "tika-vin13t1:27_2": "patiṭṭhāyā”ti hi vuttaṁ. Tatrāpi mahāsāvajjattā, mūlacchejjavasena pavattanato ca",
  "tika-vin13t1:27_3": "sabbapaṭhamaṁ jānitabbāti pārājikāva paṭhamaṁ vuttāti. Idāni yathānikkhittāni mātikāpadāni",
  "tika-vin13t1:27_4": "paṭipāṭiyā vitthāretvā dassetuṁ “pārājikā ca cattāro”ti paṭhamapadaṁ uddhaṭaṁ, tassāyamattho",
  "tika-vin13t1:27_5": "– pārājikāti parājitā parājayamāpannā, sikkhāpadaṁ atikkamitvā teneva āpattiṁ āpajjitvā,",
  "tika-vin13t1:27_6": "tāya vā parājayamāpāditānametaṁ adhivacanaṁ, te pana cattāroti vuttaṁ hoti.",
  "tika-vin13t1:28": "1. Pārājikaniddesavaṇṇanā",
  "tika-vin13t1:29_0": "1-2. Idāni te dassetuṁ “maggattaye”tiādi āraddhaṁ. Tattha manussāmanussatiracchānagatānaṁ",
  "tika-vin13t1:29_1": "vasena tisso itthiyo, tayo ubhatobyañjanakā, tayo paṇḍakā, tayo purisāti pārājikavatthubhūtānaṁ",
  "tika-vin13t1:29_2": "nimittānaṁ nissayā dvādasamattā honti, tesaṁ vaccamaggappassāvamaggamukhamaggavasena",
  "tika-vin13t1:29_3": "tayo maggā. Tattha manussitthiyā tayo, amanussitthiyā tayo, tiracchānagatitthiyā",
  "tika-vin13t1:29_4": "tayoti nava, tathā manussaubhatobyañjanakādīnaṁ. Manussapaṇḍakādīnaṁ pana vaccamaggamukhamaggavasena",
  "tika-vin13t1:29_5": "dve dve katvā cha, tathā manussapurisādīnanti sabbesaṁ vasena tiṁsa maggā honti.",
  "tika-vin13t1:29_6": "Te sabbe pariggahetvā idha “maggattaye”ti vuttaṁ, tasmiṁ maggattayeti attho. Anikkhittasikkhoti",
  "tika-vin13t1:29_7": "bhikkhubhāvato cavitukāmatācittena yathālakkhaṇaṁ apaccakkhātasikkhoti attho. Santhatasanthateti",
  "tika-vin13t1:29_8": "vatthādīsu yena kenaci santhate vā asanthate vā. Allokāseti maggattayassa pakativātena",
  "tika-vin13t1:29_9": "asamphuṭṭhappadese. Nimittanti aṅgajātaṁ. Saṁsanthataṁ vā asanthataṁ vāti attano",
  "tika-vin13t1:29_10": "aṅgajātaṁ vatthādīnaṁ aññatarena paṭicchannaṁ vā appaṭicchannaṁ vā. Upādiṇṇanti anaṭṭhakāyappasādaṁ.",
  "tika-vin13t1:29_11": "Vuttappakāre maggattaye pavesanto cuto pārājikoti sambandho. Naṭṭhakāyappasādaṁ pana",
  "tika-vin13t1:29_12": "pīḷakaṁ vā cammakhilaṁ vā lomaṁ vā pavesantassa dukkaṭaṁ, manussānaṁ pana jīvamānakasarīre",
  "tika-vin13t1:29_13": "akkhināsākaṇṇacchiddavatthikosesu satthakādīhi katavaṇe vā methunarāgena tilabījamattampi",
  "tika-vin13t1:29_14": "aṅgajātaṁ pavesantassa thullaccayaṁ, avasesasarīresu upakacchakādīsu ca dukkaṭaṁ.",
  "tika-vin13t1:29_15": "Tiracchānagatānaṁ hatthiassagoṇagadrabhaoṭṭhamahiṁsādīnaṁ nāsāya thullaccayaṁ, tathā",
  "tika-vin13t1:29_16": "tesaṁ vatthikosesu. Sabbesampi tiracchānagatānaṁ akkhikaṇṇavaṇesu dukkaṭaṁ, tathā",
  "tika-vin13t1:29_17": "tesaṁ avasesasarīresupi.",
  "tika-vin13t1:30_0": "Idāni pavesanaṁ nāma na kevalaṁ attupakkameneva hoti, bhikkhupaccatthikādīnaṁ pana",
  "tika-vin13t1:30_1": "vasena parūpakkamenāpi hoti, tatthāpi sevanacitte sati pārājiko hotīti dassanatthaṁ",
  "tika-vin13t1:30_2": "“atha vā”tiādi vuttaṁ. Tassattho – yo bhikkhu pavesanapaviṭṭhaṭhitauddhāraṇakkhaṇesu",
  "tika-vin13t1:30_3": "sādiyati, tasmiṁ khaṇe sevanacittaṁ upaṭṭhapeti, sopi pārājiko hoti. Yo pana bhikkhu",
  "tika-vin13t1:30_4": "sabbaso asādiyanto āsīvisamukhaṁ aṅgārakāsuñca paviṭṭhaṁ viya maññati, so nipparādho",
  "tika-vin13t1:30_5": "hoti. Ettha ṭhitaṁ nāma sukkavissaṭṭhisamayappavatti.",
  "tika-vin13t1:31": "Paṭhamaṁ.",
  "tika-vin13t1:32_0": "3-4. Idāni dutiyaṁ dassetuṁ “ādiyeyyā”tiādimāha. “Ādiyeyyā”tiādīnaṁ padānaṁ “adinnaṁ",
  "tika-vin13t1:32_1": "theyyacittena bhave pārājiko”ti iminā sambandho. Ādiyeyyāti ārāmādiṁ abhiyuñjitvā",
  "tika-vin13t1:32_2": "yo bhikkhu gaṇheyya, so bhave pārājikoti attho. Evaṁ sesesupi. Hareyyāti vetanena",
  "tika-vin13t1:32_3": "vā mittabhāvena vā aññassa bhaṇḍaṁ haranto puna theyyacitte uppanne “sīse bhāraṁ",
  "tika-vin13t1:32_4": "theyyacitto āmasatī”tiādinā gaṇheyyāti attho. Avahareyyāti “upanikkhittaṁ bhaṇḍaṁ",
  "tika-vin13t1:32_5": "‘dehi me bhaṇḍa’nti vuccamāno ‘nāhaṁ gaṇhāmī”tiādinā avahareyya. Iriyāpathaṁ kopeyyāti",
  "tika-vin13t1:32_6": "“sahabhaṇḍahārakaṁ nessāmī”ti teneva purisena taṁ netuṁ tassa gamanapathaṁ vāretvā",
  "tika-vin13t1:32_7": "aññena maggena taṁ santajjetvā neti, evaṁ nentassa tassa purisassa paṭhamapāde thullaccayaṁ,",
  "tika-vin13t1:32_8": "dutiyapāduddhāre pārājikaṁ. “Thalaṭṭhaṁ bhaṇḍaṁ theyyacitto āmasatī”tiādinā ṭhānā",
  "tika-vin13t1:32_9": "cāveyya. Parikappitaṭṭhānaṁ vā suṅkaghātaṁ vā atikkāmento saṅketaṁ vītināmeyya. Yaṁ",
  "tika-vin13t1:32_10": "kiñci parapariggahitaṁ sassāmikaṁ bhaṇḍaṁ tehi sāmikehi kāyena vā vācāya vā na dinnanti adinnaṁ.",
  "tika-vin13t1:33_0": "Idāni na imināva ākārena avahārako pārājiko hoti, aññathāpi hotīti dassetuṁ “atha",
  "tika-vin13t1:33_1": "vā”tiādi vuttaṁ. Theyyāvahārako ca balāvahārako ca kusāvahārako ca paṭicchannāvahārako",
  "tika-vin13t1:33_2": "ca parikappāvahārako ca bhave pārājikoti sambandho. Tattha theyyāvahāro nāma sandhicchedādīhi",
  "tika-vin13t1:33_3": "vā kaṁsakūṭamānakūṭatulākūṭādīhi vā vañcetvā gahaṇaṁ. Pasayhāvahāro balāvahāro. Kusasaṅkamanaṁ",
  "tika-vin13t1:33_4": "katvā parakoṭṭhāsaggahaṇaṁ kusāvahāro. Parabhaṇḍaṁ paṁsuādinā paṭicchādetvā sāmikesu",
  "tika-vin13t1:33_5": "apassitvā gatesu paccāgantvā gahaṇaṁ paṭicchannāvahāro. Parikappāvahāro pana duvidho",
  "tika-vin13t1:33_6": "bhaṇḍokāsavasena. Tattha “sāṭako ce, gaṇhissāmi, suttañce, na gaṇhissāmī”ti bhaṇḍaṁ",
  "tika-vin13t1:33_7": "parikappetvā andhakāre pasibbakaṁ gaṇhāti. Tattha ce sāṭako hoti, uddhāreyeva pārājikaṁ.",
  "tika-vin13t1:33_8": "Sace suttaṁ hoti, rakkhati, puna “sutta”nti ñatvāpi “yaṁ laddhaṁ, taṁ gahetabba”nti",
  "tika-vin13t1:33_9": "uggaṇhanto uddhāreyeva pārājikaṁ, ayaṁ bhaṇḍaparikappo. Okāsaparikappo gabbhadvārappamukhavihārādīnaṁ",
  "tika-vin13t1:33_10": "vasena paricchedaṁ karoti “sace maṁ etthantare passanti, dassāmi, no ce passanti,",
  "tika-vin13t1:33_11": "gaṇhitvā gacchāmī”ti, tassa taṁ parikappitaparicchedaṁ atikkamantassa padavārena",
  "tika-vin13t1:33_12": "pārājikaṁ veditabbaṁ, ayaṁ okāsaparikappo.",
  "tika-vin13t1:34_0": "Idāni imasmiṁ adinnādāne vinicchayanayaṁ dassetuṁ “bhaṇḍakālagghadesehī”tiādi vuttaṁ.",
  "tika-vin13t1:34_1": "Etthāti adinnādāne. Nicchayoti vinicchayo kātabboti attho. Tattha kenaci bhikkhunā",
  "tika-vin13t1:34_2": "“mayā idaṁ nāma bhaṇḍaṁ theyyacittena gahita”nti vutte vinayadharena sahasāva taṁ",
  "tika-vin13t1:34_3": "āpattiṁ anāropetvā tassa bhaṇḍassa sāmikaassāmikabhāvaṁ upaparikkhitvā yadi sassāmikaṁ,",
  "tika-vin13t1:34_4": "tassa bhaṇḍassa agghavasena āpattiyā kāretabbo. Sace nirālayakāle gahitaṁ, pārājikena",
  "tika-vin13t1:34_5": "na kāretabbo, ayaṁ bhaṇḍavasena vinicchayo.",
  "tika-vin13t1:35_0": "Kāloti avahārakālo. Tadeva hi bhaṇḍaṁ kadāci mahagghaṁ hoti, kadāci appagghaṁ, tasmā",
  "tika-vin13t1:35_1": "yasmiṁ kāle avahaṭaṁ, tasmiṁ kāle yo tassa aggho, tena agghena āpattiyā kāretabbo,",
  "tika-vin13t1:35_2": "ayaṁ kālavasena vinicchayo.",
  "tika-vin13t1:36_0": "Agghoti bhaṇḍaggho. Navabhaṇḍassa hi yo aggho, so pacchā parihāyati, tasmā sabbadā",
  "tika-vin13t1:36_1": "bhaṇḍaṁ pakatiagghavaseneva na kāretabbaṁ, ayaṁ agghavasena vinicchayo. Desoti avahāradeso.",
  "tika-vin13t1:36_2": "Bhaṇḍuṭṭhānadese hi bhaṇḍaṁ appagghaṁ hoti, aññattha mahagghaṁ, tasmā yasmiṁ dese",
  "tika-vin13t1:36_3": "bhaṇḍaṁ avahaṭaṁ, tasmiṁyeva dese agghena kāretabbo, ayaṁ desavasena vinicchayo.",
  "tika-vin13t1:37": "Paribhogenapi sāṭakādikassa bhaṇḍassa aggho parihāyati, tasmā tassa paribhogavasena parihīnāparihīnabhāvo upaparikkhitabbo, ayaṁ paribhogavasena vinicchayo.",
  "tika-vin13t1:38": "Dutiyaṁ.",
  "tika-vin13t1:39_0": "5. Idāni tatiyaṁ dassetuṁ “manussaviggaha”ntiādi āraddhaṁ. Tattha manussaviggahanti",
  "tika-vin13t1:39_1": "paṭisandhiviññāṇena saddhiṁ uppannaṁ kalalarūpaṁ ādiṁ katvā pakatiyā vīsativassasatāyukassa",
  "tika-vin13t1:39_2": "sattassa yāva maraṇakālā etthantare anupubbena vuddhippatto attabhāvo, eso manussaviggaho",
  "tika-vin13t1:39_3": "nāma, evarūpaṁ manussaviggahanti attho. Ciccāti vadhakacetanāvasena sañcetetvā pakappetvā",
  "tika-vin13t1:39_4": "abhivitaritvā vītikkamoti attho. Jīvitā vā viyojayeti vuttappakāraṁ manussaviggahaṁ",
  "tika-vin13t1:39_5": "kalalakālepi tāpanamaddanehi vā bhesajjasampadānena vā tato vā uddhampi tadanurūpena",
  "tika-vin13t1:39_6": "upakkamena santativikopanavasena yo jīvitā viyojeyya, so cuto bhaveti sambandho.",
  "tika-vin13t1:39_7": "Kiñca bhiyyo – “satthahārakaṁ vā”tiādi vuttaṁ. Ettha haratīti hārakaṁ, kiṁ harati?",
  "tika-vin13t1:39_8": "Jīvitaṁ, haritabbanti vā hārakaṁ, upanikkhipitabbanti attho, satthañca taṁ hārakañcāti",
  "tika-vin13t1:39_9": "satthahārakaṁ. Assāti manussaviggahassa. Yathā manussaviggaho icchiticchitakkhaṇe",
  "tika-vin13t1:39_10": "taṁ asiādisatthaṁ paṭilabhati, tathā sayaṁ maraṇacetano maraṇādhippāyo hutvā upanikkhipeyya.",
  "tika-vin13t1:39_11": "Sopi cuto bhaveti attho. Etena thāvarappayogaṁ dasseti.",
  "tika-vin13t1:40_0": "6-7. Idāni “maraṇavaṇṇaṁ vā saṁvaṇṇeyyā”tiādividhiṁ dassetuṁ “gāheyya maraṇūpāyaṁ,",
  "tika-vin13t1:40_1": "vadeyya maraṇe guṇa”nti vuttaṁ. Tattha “satthaṁ vā āhara, visaṁ vā khāda, rajjuyā",
  "tika-vin13t1:40_2": "vā ubbandhitvā kālaṁ karohī”tiādinā nayena maraṇatthāya upāyaṁ gāheyya. Maraṇasaṁvaṇṇanā",
  "tika-vin13t1:40_3": "panettha bahuvidhā “kāyena saṁvaṇṇeti, vācāya kāyavācāya dūtena lekhāya vā saṁvaṇṇetī”ti",
  "tika-vin13t1:40_4": "vuttattā. Tattha kāyena saṁvaṇṇeti nāma kāyena viññāpeti. “Yo papāte papatanādīni",
  "tika-vin13t1:40_5": "katvā marati, so dhanaṁ vā labhati, yasaṁ vā labhati, saggaṁ vā gacchatī”tiādinā",
  "tika-vin13t1:40_6": "nayena saṁvaṇṇeti, āpatti dukkaṭassa. Tassa vacanaṁ sutvā koci “marissāmī”ti dukkhaṁ",
  "tika-vin13t1:40_7": "vedanaṁ uppādeti, thullaccayaṁ. Marati ce, pārājikaṁ. Evaṁ sesesupi. Dūtena saṁvaṇṇanāyaṁ",
  "tika-vin13t1:40_8": "pana dūtassa sāsanaṁ ārocāpeti “evaṁ ārocehī”ti, “yo evaṁ marati, so dhanaṁ vā labhatī”ti",
  "tika-vin13t1:40_9": "sabbaṁ purimasadisameva. Lekhāya saṁvaṇṇeti nāma giripabbatapurāṇādilekhaṁ likhati,",
  "tika-vin13t1:40_10": "“yo evaṁ maratī”tiādi vuttanayameva. Etthāpi yo maraṇūpāyaṁ vā gāheyya, maraṇe vā",
  "tika-vin13t1:40_11": "guṇaṁ vadeyya, so cuto bhaveti sambandho.",
  "tika-vin13t1:41_0": "Idāni pana imassa manussaviggahassa chabbidhe payoge dassetuṁ “payogā”tiādi āraddhaṁ.",
  "tika-vin13t1:41_1": "Sāhatthikanissaggikaāṇattikathāvaraiddhimayavijjāmayānaṁ vasena tassa manussaviggahassa",
  "tika-vin13t1:41_2": "chappayogāti adhippāyo. Tattha sāhatthikoti sayaṁ mārentassa kāyena vā kāyappaṭibaddhena",
  "tika-vin13t1:41_3": "vā paharaṇaṁ. Nissaggikoti dūre ṭhitaṁ māretukāmassa kāyādīhi ususattiyantapāsāṇādīnaṁ",
  "tika-vin13t1:41_4": "nissajjanaṁ. Āṇattikoti “asukaṁ nāma mārehī”ti aññaṁ āṇāpentassa āṇāpanaṁ. Thāvaroti",
  "tika-vin13t1:41_5": "opātakkhaṇanaṁ, apassenasaṁvidhānaṁ, asiādīnaṁ upanikkhipanaṁ, taḷākādīsu visasampayojanaṁ,",
  "tika-vin13t1:41_6": "rūpūpahāroti evamādi. Kammavipākajāya iddhiyā payojanaṁ iddhipayogaṁ. Māraṇatthāya",
  "tika-vin13t1:41_7": "vijjānaṁ parijappanaṁ vijjāmayoti.",
  "tika-vin13t1:42_0": "Idāni imesu chasu payogesu āṇattiyaṁ saṅketavisaṅketataṁ dassetuṁ “kālavatthāvudhiriyāpathā”tiādimāha.",
  "tika-vin13t1:42_1": "Tattha kāloti pubbaṇhasāyanhādikālo ca yobbanathāvariyādikālopi ca. Imesu yaṁ kiñci",
  "tika-vin13t1:42_2": "kālaṁ niyametvā “imasmiṁ nāma kāle mārehī”ti āṇatto sace tasmiṁyeva kāle māreti,",
  "tika-vin13t1:42_3": "āṇattikkhaṇeyeva pārājikaṁ. Sace niyamitakālato pure vā pacchā vā māreti, āṇāpako",
  "tika-vin13t1:42_4": "muccati. Vatthūti māretabbo puggalo. Sace āṇatto tameva māreti, āṇāpakassa āṇattikkhaṇeyeva",
  "tika-vin13t1:42_5": "pārājikaṁ. Atha aññaṁ māreti, āṇāpako muccati. Evaṁ sesesupi vuttanayeneva vinicchayo",
  "tika-vin13t1:42_6": "veditabbo. Āvudhanti asiādi. Iriyāpathoti māretabbassa gamanaṁ vā nisajjā vāti evamādiko.",
  "tika-vin13t1:42_7": "Kiriyāvisesoti vijjhanaṁ vā chedanaṁ vā bhedanaṁ vā sūlāropanaṁ vāti evamādiko. Okāsoti",
  "tika-vin13t1:42_8": "gāmo vā vanaṁ vā gehaṁ vāti evamādiko. Imesu yathā yathā vadhako āṇatto, tathā tathā",
  "tika-vin13t1:42_9": "kate āṇāpakassa āpatti, aññathā kate visaṅketo hoti. Āṇattiyaṁ pana ayaṁ viseso “adhiṭṭhāyāti",
  "tika-vin13t1:42_10": "adhiṭṭhahitvā āṇāpeti ‘evaṁ vijjha, evaṁ pahara, evaṁ ghātehī”ti vuttāya pāḷiyā labbhatīti ñātabbo.",
  "tika-vin13t1:43": "Tatiyaṁ.",
  "tika-vin13t1:44_0": "8-9. Idāni catutthaṁ dassetuṁ “jhānādibheda”ntiādimāha. Tassattho – “jhānaṁ vimokkho",
  "tika-vin13t1:44_1": "samādhi samāpatti ñāṇadassanaṁ maggabhāvanā phalasacchikiriyā kilesappahānaṁ vinīvaraṇatā",
  "tika-vin13t1:44_2": "cittassa suññāgāre abhiratī”ti evaṁ vuttaṁ uttarimanussadhammaṁ attani natthitāya",
  "tika-vin13t1:44_3": "nosantaṁ “mayi atthī”ti attani vā taṁ “ahaṁ ettha sandissāmī”ti attānaṁ vā tattha",
  "tika-vin13t1:44_4": "upanetvā dīpento cuto bhave. Koṭṭhāsaṁ vāti ettha “jhānalābhī, vimokkhalābhī, samādhilābhī,",
  "tika-vin13t1:44_5": "samāpattilābhīmhī”ti evamādinā nayena koṭṭhāsato vāti attho. Ekekaṁ vāti “paṭhamassa",
  "tika-vin13t1:44_6": "jhānassa lābhī, dutiyassa jhānassa lābhīmhī”ti evamādinā nayena ekekaṁ vāti attho.",
  "tika-vin13t1:44_7": "“Atītabhave sotāpannomhī”ti vadato atītabhavaṁ sandhāya kathitattā pārājikaṁ natthi,",
  "tika-vin13t1:44_8": "tasmā “paccuppannabhavassita”nti vuttaṁ, tassa paccuppannabhavanissitaṁ katvāti attho.",
  "tika-vin13t1:44_9": "Aññāpadesarahitanti “yo te vihāre vasati, so bhikkhu paṭhamassa jhānassa lābhī”tiādinā",
  "tika-vin13t1:44_10": "nayena aññāpadesaṁ vināti attho. Evaṁ dīpento hi thullaccayamāpajjati. Dīpentoti",
  "tika-vin13t1:44_11": "“paṭhamaṁ jhānaṁ samāpajjiṁ, samāpajjāmi, samāpanno, paṭhamassa jhānassa lābhīmhi,",
  "tika-vin13t1:44_12": "vasīmhi, sacchikataṁ assā”ti evamādinā nayena dīpentoti attho. “Adhigato”ti māno",
  "tika-vin13t1:44_13": "adhimāno, so yassa natthi, so anadhimāniko. Kena evaṁ dīpentoti ce? Taṁ dassetuṁ",
  "tika-vin13t1:44_14": "“kāyena vācā”tiādi vuttaṁ, kāyena vā vācāya vā tadubhayena vāti attho. Viññattipatheti",
  "tika-vin13t1:44_15": "yattha ṭhito manussajātiko gahaṭṭho vā pabbajito vā tassa vacanaṁ pakatisotena sutvā",
  "tika-vin13t1:44_16": "samanantarameva “imaṁ nāma esa vadatī”ti jānāti, tattha ṭhatvā dīpento cuto bhave,",
  "tika-vin13t1:44_17": "na devabrahmādīsu aññatarena ñāteti attho.",
  "tika-vin13t1:45": "Catutthaṁ.",
  "tika-vin13t1:46_0": "10. Idāni catunnampi sādhāraṇavinicchayaṁ vattuṁ “pārājikete cattāro”tiādimāha. Tatthāyaṁ",
  "tika-vin13t1:46_1": "saṅkhepo – cattāropi ete pārājikā “ekakammaṁ ekuddeso samasikkhatā”ti evaṁ vuttasaṁvāsassa",
  "tika-vin13t1:46_2": "abhabbatāya asaṁvāsā, yathāpure pubbe gihikāle ca anupasampannakāle ca asaṁvāsikā,",
  "tika-vin13t1:46_3": "evaṁ pacchā pārājikaṁ āpannāpi asaṁvāsāti. Kiñca bhiyyo – abhabbā bhikkhubhāvāya",
  "tika-vin13t1:46_4": "puna tena attabhāvena upasampadāya avatthutāya upasampannā bhavitumpi abhabbāti attho.",
  "tika-vin13t1:46_5": "Kiṁ viyāti ce? Sīsacchinnova jīvituṁ, yathāpi sīsacchinno tena attabhāvena puna jīvituṁ",
  "tika-vin13t1:46_6": "abhabbo, evamime cattāroti adhippāyo.",
  "tika-vin13t1:47_0": "11. Idāni imesu catūsu pārājikesu ye pariyāyāṇattīhi sambhavanti, te dassetuṁ “pariyāyo",
  "tika-vin13t1:47_1": "cā”tiādi vuttaṁ. Tattha pariyāyoti maraṇādhippāyassa kāyapayogo vā vacīpayogo vā.",
  "tika-vin13t1:47_2": "Tasmā “yo īdise muhutte satthaṁ vā āharitvā visaṁ vā khāditvā sobbhādīsu vā papatitvā",
  "tika-vin13t1:47_3": "marati, so dhanaṁ vā labhati, yasaṁ vā labhatī”tiādinā nayena maraṇaṁ abhinandanto",
  "tika-vin13t1:47_4": "“idaṁ sutvā yo koci maratū”ti yo pariyāyena vadati, taṁ sutvā sace koci tathā marati,",
  "tika-vin13t1:47_5": "pārājikaṁ. Niyamitena pana yaṁ sandhāya vuttaṁ, tasseva maraṇe pārājikaṁ. Āṇatti",
  "tika-vin13t1:47_6": "pana vuttatthāyeva. Tatiye manussaviggahapārājike labbhatīti sambandho. Dutiye pana",
  "tika-vin13t1:47_7": "adinnādāne āṇatti eva labbhati, na pariyāyoti attho. Kasmā naṁ pariyāyena nāpajjatīti?",
  "tika-vin13t1:47_8": "Yathā manussaviggahe “maraṇavaṇṇaṁ vā saṁvaṇṇeyyā”ti vuttaṁ, tathā idha adinnādāne",
  "tika-vin13t1:47_9": "“vaṇṇaṁ vā saṁvaṇṇeyyā”ti avuttattā. Sesesūti paṭhamacatutthesu pariyāyāṇattidvayaṁ",
  "tika-vin13t1:47_10": "na labbhatīti attho.",
  "tika-vin13t1:48": "12. Idāni catūsupi yathāsambhavaṁ aṅgabhedaṁ dassetuṁ “sevetukāmatācitta”ntiādi vuttaṁ. Tattha methunadhammassāti methunadhammapārājikassa. Budhāti vinayadharā.",
  "tika-vin13t1:49_0": "13.Manussasanti manussasantakatā. Etena petatiracchānagatapariggahesu anāpattīti",
  "tika-vin13t1:49_1": "dīpitaṁ hoti. Tathāsaññīti manussasantakavasena parapariggahitasaññīti attho. Vatthuno",
  "tika-vin13t1:49_2": "garutāti pañcamāsakaṁ vā atirekapañcamāsakaṁ vā tadagghanakaṁ bhaṇḍaṁ vā hotīti attho.",
  "tika-vin13t1:49_3": "Avahāro cāti pañcavīsatiyā avahāresu yena kenaci avahāro hotīti attho. Adinnādānahetuyoti",
  "tika-vin13t1:49_4": "adinnādānapārājikassa etāni pañca aṅgānīti adhippāyo.",
  "tika-vin13t1:50_0": "14.Pāṇo mānussakoti manussajātikapāṇo. Tasmiṁ pāṇe pāṇasaññitā. Ghātacetanāti vadhakacetanā.",
  "tika-vin13t1:50_1": "Payogoti taṁsamuṭṭhito sāhatthikādīnaṁ channaṁ payogānaṁ aññatarapayogo. Tena payogena",
  "tika-vin13t1:50_2": "maraṇaṁ. Pañcete vadhahetuyoti manussaviggahapārājikassa pañca aṅgānīti attho.",
  "tika-vin13t1:51_0": "15.Asantatāti uttarimanussadhammassa attani asantatā cāti attho. Pāpamicchatāyārocanāti",
  "tika-vin13t1:51_1": "iminā yo kevalaṁ pāpamicchataṁ vinā mandattā momūhattā bhaṇati, tassa anāpattīti",
  "tika-vin13t1:51_2": "dīpitaṁ hoti. Tassāti yassa āroceti, tassa manussajātitā ca. “Yo te vihāre vasati,",
  "tika-vin13t1:51_3": "so bhikkhu arahā”tiādinā nāññāpadeso ca. Tadevāti tadā eva taṅkhaṇeyeva jānanaṁ.",
  "tika-vin13t1:51_4": "Asantadīpaneti uttarimanussadhammārocanapārājiketi attho.",
  "tika-vin13t1:52_0": "16. Idāni “pārājikā ca cattāro”ti ettha ca-saddena saṅgahitehi saddhiṁ samodhānetvā",
  "tika-vin13t1:52_1": "dassetuṁ “asādhāraṇā cattāro”tiādi vuttaṁ. Tattha ubbhajāṇumaṇḍalikā vajjappaṭicchādikā",
  "tika-vin13t1:52_2": "ukkhittānuvattikā aṭṭhavatthukāti ime cattāro bhikkhunīnaṁ bhikkhūhi asādhāraṇā nāma.",
  "tika-vin13t1:52_3": "Etāsu ubbhajāṇumaṇḍalikā nāma yā kāyasaṁsaggarāgena avassutā teneva rāgena avassutassa",
  "tika-vin13t1:52_4": "manussapurisassa akkhakānaṁ adho, jāṇumaṇḍalānaṁ kapparānañca upari yena kenaci sarīrāvayavena",
  "tika-vin13t1:52_5": "āmasanādiṁ sādiyati, tassā adhivacanaṁ. Yā pana bhikkhunī aññissā bhikkhuniyā pārājikasaṅkhātaṁ",
  "tika-vin13t1:52_6": "vajjaṁ jānaṁ paṭicchādeti, sā vajjappaṭicchādikā nāma. Samaggena pana saṅghena ukkhittaṁ",
  "tika-vin13t1:52_7": "bhikkhuṁ yā bhikkhunī yaṁdiṭṭhiko so hoti, tassā diṭṭhiyā gahaṇavasena anuvattati,",
  "tika-vin13t1:52_8": "sā ukkhittānuvattikā nāma. Yā pana kāyasaṁsaggarāgena tintā tathāvidhasseva purisassa",
  "tika-vin13t1:52_9": "hatthaggahaṇaṁ vā saṅghāṭikaṇṇaggahaṇaṁ vā sādiyati, kāyasaṁsaggasaṅkhātassa asaddhammassa",
  "tika-vin13t1:52_10": "paṭisevanatthāya purisassa hatthapāse santiṭṭhati vā, tattha ṭhatvā sallapati vā,",
  "tika-vin13t1:52_11": "saṅketaṁ vā gacchati, purisassa āgamanaṁ vā sādiyati, kenaci vā paṭicchannokāsaṁ",
  "tika-vin13t1:52_12": "pavisati, hatthapāse ṭhatvā kāyaṁ upasaṁharati, ayaṁ aṭṭhavatthukā nāmāti veditabbā.",
  "tika-vin13t1:53_0": "Abhabbakāekādasāti ettha paṇḍako theyyasaṁvāsako titthiyapakkantako tiracchānagato",
  "tika-vin13t1:53_1": "mātughātako pitughātako arahantaghātako bhikkhunidūsako saṅghabhedako lohituppādako",
  "tika-vin13t1:53_2": "ubhatobyañjanakoti ime ekādasa abhabbapuggalā nāma. Vibbhantā bhikkhunīti yadā bhikkhunī",
  "tika-vin13t1:53_3": "vibbhamitukāmā hutvā setavatthaṁ vā kāsāyameva vā gihinivāsanākārena nivāseti, tadā",
  "tika-vin13t1:53_4": "pārājikamāpannā nāma hoti, puna upasampadaṁ na labhati, sā ca pārājikāti attho. Mudupiṭṭhiko",
  "tika-vin13t1:53_5": "nāma kataparikammāya mudukāya piṭṭhiyā samannāgato. So ettāvatā na pārājiko, atha",
  "tika-vin13t1:53_6": "kho yadā anabhiratiyā pīḷito attano aṅgajātaṁ attano mukhamaggavaccamaggesu aññataraṁ",
  "tika-vin13t1:53_7": "paveseti, tadā pārājiko hoti.",
  "tika-vin13t1:54_0": "17-18.Lambīti aṅgajātassa dīghattā evaṁ vutto. Sopi yadā anabhiratiyā pīḷito attano",
  "tika-vin13t1:54_1": "aṅgajātaṁ attano mukhe vā vaccamagge vā paveseti, tadā pārājiko hoti. Mukhena gaṇhantoti",
  "tika-vin13t1:54_2": "ettha yo anabhiratiyā pīḷito parassa suttassa vā pamattassa vā aṅgajātaṁ attano mukhena",
  "tika-vin13t1:54_3": "gaṇhāti, so cāti attho. Tatthevāti parassa aṅgajātevāti attho. Yo anabhiratiyā pīḷito",
  "tika-vin13t1:54_4": "parassa aṅgajātaṁ kammaniyaṁ disvā attano vaccamaggena tassa upari nisīdati, taṁ",
  "tika-vin13t1:54_5": "attano vaccamaggaṁ paveseti, so cāti attho. Ete cattāro anulomikā methunassāti sambandho.",
  "tika-vin13t1:54_6": "Kathamiti ce? Magge maggappavesanasadisatāya, na ubhinnaṁ rāgavasena sadisabhāvūpagatānaṁ",
  "tika-vin13t1:54_7": "dvayaṁdvayasamāpattisadisatāya. Idhāgatā cattāroti methunadhammādivasena pārājikā",
  "tika-vin13t1:54_8": "cattāro cāti evaṁ samodhānato catuvīsati pārājikāti attho.",
  "tika-vin13t1:55_0": "Etthāha – mātughātakapitughātakaarahantaghātakā tatiyapārājikaṁ āpannā, bhikkhunidūsako",
  "tika-vin13t1:55_1": "lambīādayo cattāro paṭhamapārājikaṁ āpannāyevāti katvā kuto catuvīsatīti? Adhippāyo",
  "tika-vin13t1:55_2": "panettha atthi, mātughātakādayo hi cattāro idha anupasampannāyeva adhippetā, lambīādayo",
  "tika-vin13t1:55_3": "cattāro kiñcāpi paṭhamapārājikena saṅgahitā, yasmā ekena pariyāyena methunadhammaṁ",
  "tika-vin13t1:55_4": "appaṭisevinopi honti, tasmā visuṁ vuttāti. Pārājikavinicchayo.",
  "tika-vin13t1:56": "Pārājikaniddesavaṇṇanā niṭṭhitā.",
  "tika-vin13t1:57": "2. Saṅghādisesaniddesavaṇṇanā",
  "tika-vin13t1:58_0": "19. Idāni saṅghādisesaṁ pakāsetuṁ “garukā navā”tiādi āraddhaṁ. Garukāti saṅghādisesā",
  "tika-vin13t1:58_1": "idha adhippetā, aññattha pana pārājikāpi saṅgayhanti. Kasmā “terasā”ti avatvā “navā”ti",
  "tika-vin13t1:58_2": "vuttanti ce? Vītikkamakkhaṇeyeva āpajjitabbattā paṭhamāpattikā vuttā, yāvatatiyakā",
  "tika-vin13t1:58_3": "pana cattāro saṅghādisesā saṅghāyattattā cirena āpajjantīti na vuttā. Tattha mocetukāmatāti",
  "tika-vin13t1:58_4": "mocetukāmatāyāti attho “alajjitā”tiādīsu viya. Iminā pana nayena mocanassādo muccanassādo",
  "tika-vin13t1:58_5": "muttassādo methunassādo phassassādo kaṇḍūvanassādo dassanassādo nisajjanassādo vācassādo",
  "tika-vin13t1:58_6": "gehasitapemaṁ vanabhaṅgiyanti ekādasa assādā vuttā, tesu ekaṁyeva mocanassādaṁ gahetvā",
  "tika-vin13t1:58_7": "sesā paṭikkhittā honti.",
  "tika-vin13t1:59_0": "Tesaṁ assādānaṁ vasena evaṁ vinicchayo veditabbo – mocetuṁ assādo mocanassādo. Mocanassādacetanāya",
  "tika-vin13t1:59_1": "nimitte upakkamati, muccati, saṅghādiseso. Na muccati ce, thullaccayaṁ. Muccanassāde",
  "tika-vin13t1:59_2": "sace attano dhammatāya muccamānaṁ assādeti, na upakkamati, anāpatti. Sace muccamānaṁ",
  "tika-vin13t1:59_3": "assādento upakkamitvā moceti, saṅghādisesova. Attano dhammatāya mutte assādo muttassādo.",
  "tika-vin13t1:59_4": "Etthāpi upakkamassa natthitāya anāpatti. Evaṁ sabbattha. Methunassādena itthiṁ gaṇhantassa",
  "tika-vin13t1:59_5": "muttepi anāpatti, ayaṁ methunassādo. Phassassādo duvidho ajjhattiko bāhiro cāti.",
  "tika-vin13t1:59_6": "Tattha ajjhattike tāva attano nimittaṁ “thaddhaṁ mudukanti jānissāmī”ti vā lolabhāvena",
  "tika-vin13t1:59_7": "vā kīḷāpayato sace muccati, anāpatti. Bāhiraphassassāde kāyasaṁsaggarāgena mātugāmaṁ",
  "tika-vin13t1:59_8": "phusato āliṅgato ca mutte anāpatti. Kaṇḍūvanassāde daddukacchādīnaṁ vasena khajjamānaṁ",
  "tika-vin13t1:59_9": "nimittaṁ kaṇḍūvanassādena kaṇḍūvato muttepi anāpatti. Dassanassāde mātugāmassa anokāsaṁ",
  "tika-vin13t1:59_10": "upanijjhāyato muttepi anāpatti. Nisajjanassāde mātugāmena saddhiṁ raho nisinnassa",
  "tika-vin13t1:59_11": "muttepi anāpatti. Vācāya assādo vācassādo. Tena assādena mātugāmaṁ methunappaṭisaṁyuttāhi",
  "tika-vin13t1:59_12": "vācāhi obhāsantassa muttepi anāpatti. Gehasitapeme mātādīnaṁ mātādipemena āliṅganādiṁ",
  "tika-vin13t1:59_13": "karontassa muttepi anāpatti. Vanabhaṅge ca santhavakaraṇatthāya itthiyā pesitaṁ pupphādivanabhaṅgasaññitaṁ",
  "tika-vin13t1:59_14": "paṇṇākāraṁ “itthannāmāya nāma idaṁ me pesita”nti assādena āmasantassa muttepi anāpatti.",
  "tika-vin13t1:59_15": "Etesu pana mocanassādavaseneva upakkamantassa āpatti, sesānaṁ vasena anāpattīti veditabbaṁ.",
  "tika-vin13t1:60_0": "Sukkassāti “nīlaṁ pītakaṁ lohitakaṁ odātaṁ takkavaṇṇaṁ dakavaṇṇaṁ telavaṇṇaṁ khīravaṇṇaṁ",
  "tika-vin13t1:60_1": "dadhivaṇṇaṁ sappivaṇṇa”nti evaṁ āgatesu dasasu vaṇṇesu yassa kassaci sukkassāti adhippāyo.",
  "tika-vin13t1:60_2": "Upakkammāti “ajjhattarūpe moceti, bahiddhārūpe moceti, ajjhattabahiddhārūpe moceti,",
  "tika-vin13t1:60_3": "ākāse kaṭiṁ kampento mocetī”ti evaṁ vuttesu catūsu upāyesu aññatarena upāyena “rāgūpatthambhe",
  "tika-vin13t1:60_4": "moceti, vaccūpatthambhe moceti, passāvūpatthambhe moceti, vātūpatthambhe moceti,",
  "tika-vin13t1:60_5": "uccāliṅgapāṇakadaṭṭhūpatthambhe mocetī”ti evaṁ vuttesu pañcasu kālesu kismiñci kāle",
  "tika-vin13t1:60_6": "aṅgajāte kammaniyaṁ patte “ārogyatthāya moceti, sukhatthāya moceti, bhesajjatthāya,",
  "tika-vin13t1:60_7": "dānatthāya, puññatthāya, yaññatthāya, saggatthāya, bījatthāya, vīmaṁsatthāya, davatthāya",
  "tika-vin13t1:60_8": "mocetī”ti evaṁ vuttesu dasasu adhippāyesu yena kenaci adhippāyena hatthādīsu yena",
  "tika-vin13t1:60_9": "kenaci upakkamitvāti attho. Vimocayanti antamaso yaṁ ekā khuddakamakkhikā piveyya,",
  "tika-vin13t1:60_10": "tattakampi mocentoti attho. Aññatra supinantenāti yā supinante sukkavissaṭṭhi hoti,",
  "tika-vin13t1:60_11": "taṁ ṭhapetvāti attho. Samaṇoti yo koci upasampanno. Garukanti saṅghādisesaṁ. Phuseti āpajjeyyāti attho.",
  "tika-vin13t1:61": "Sukkavissaṭṭhisikkhāpadaṁ paṭhamaṁ.",
  "tika-vin13t1:62_0": "20. Idāni kāyasaṁsaggaṁ dīpetuṁ “itthisaññī”tiādi āraddhaṁ. Tattha itthisaññīti tadahujātāyapi",
  "tika-vin13t1:62_1": "manussitthiyā itthisaññīyeva hutvāti attho. Sace tattha vematiko vā paṇḍakapurisatiracchānagatasaññī",
  "tika-vin13t1:62_2": "vā hoti, thullaccayaṁ, tathā itthiyā kāyena kāyappaṭibaddhāmasane ca kāyappaṭibaddhena",
  "tika-vin13t1:62_3": "kāyāmasane ca yakkhīpetīpaṇḍakānaṁ kāyena kāyāmasane ca. Purisatiracchānagatitthīnaṁ",
  "tika-vin13t1:62_4": "pana kāyena kāyāmasanepi dukkaṭaṁ, tathā yakkhīādīnaṁ kāyena kāyappaṭibaddhādīsu",
  "tika-vin13t1:62_5": "ca. Matitthiyā pana thullaccayaṁ. Kāyasaṁsaggarāgavāti iminā mātupemādiṁ mokkhādhippāyañca",
  "tika-vin13t1:62_6": "paṭikkhipati. Samphusantoti kāyasaṁsaggarāgena upakkamma antamaso lomenapi manussitthiṁ",
  "tika-vin13t1:62_7": "samphusantoti atthasambandho. Iminā yo itthiyā āliṅgatopi kāyena na vāyamati, kevalaṁ",
  "tika-vin13t1:62_8": "phassaṁyeva anubhavati, tassa anāpattīti dīpitaṁ hoti.",
  "tika-vin13t1:63": "Kāyasaṁsaggasikkhāpadaṁ dutiyaṁ.",
  "tika-vin13t1:64_0": "21. Idāni duṭṭhullavācaṁ pakāsetuṁ “tathā suṇanti”ntiādi āraddhaṁ. Tattha tathāti",
  "tika-vin13t1:64_1": "itthisaññī. Manussitthiṁ suṇantinti sambandho. Suṇantinti iminā paṭibalāyapi itthiyā",
  "tika-vin13t1:64_2": "aviññattipathe ṭhitāya dūtena vā paṇṇena vā ārocentassa duṭṭhullavācāpattina hotīti",
  "tika-vin13t1:64_3": "dīpitaṁ hoti. Viññuñcāti iminā yā mahallikāpi bālāpi eḷamūgāpi asaddhammappaṭisaṁyuttaṁ",
  "tika-vin13t1:64_4": "kathaṁ na jānāti, sā idha nādhippetāti dasseti. Vaccamaggapassāvamaggānaṁ vasena",
  "tika-vin13t1:64_5": "maggaṁ vā methunaṁ vā ārabbhāti sambandho. Duṭṭhullavācāya rāgo duṭṭhullavācārāgo,",
  "tika-vin13t1:64_6": "tena duṭṭhullavācārāgena. Taṁ assādento obhāsetvā duruttavacanaṁ vatvā garukaṁ phuseti attho.",
  "tika-vin13t1:65_0": "Kathaṁ dve magge ārabbha pasaṁsati garahati? Tattha pasaṁsāyapi tāva “itthilakkhaṇena",
  "tika-vin13t1:65_1": "subhalakkhaṇena samannāgatāsī”ti vadati, na tāvasīsaṁ eti. “Tava vaccamaggo ca passāvamaggo",
  "tika-vin13t1:65_2": "ca subho susaṇṭhāno dassanīyo, īdisena nāma itthilakkhaṇena subhalakkhaṇena samannāgatāsī”ti",
  "tika-vin13t1:65_3": "vadati, sīsaṁ eti, saṅghādiseso hotīti attho. Garahaṇe pana “sikharaṇīsi, sambhinnāsi,",
  "tika-vin13t1:65_4": "ubhatobyañjanāsī”ti imāni tīṇi suddhāniyeva sīsaṁ enti vaccamaggapassāvamaggānaṁ",
  "tika-vin13t1:65_5": "niyatavacanattā accoḷārikattā ca. Aññāni pana “animittāsi, nimittamattāsī”tiādīni",
  "tika-vin13t1:65_6": "maggānaṁ aniyatavacanattā methunena ghaṭetvā vuttāni eva sīsaṁ enti. Methunappaṭisaṁyutte",
  "tika-vin13t1:65_7": "“dehi me, arahasi me dātu”ntiādīhi pana sīsaṁ na eti, “methunadhammaṁ dehī”tiādinā",
  "tika-vin13t1:65_8": "methunadhamme ghaṭiteyeva saṅghādiseso. Itthiyā vaccamaggapassāvamagge ṭhapetvā adhakkhakaṁ",
  "tika-vin13t1:65_9": "ubbhajāṇumaṇḍalaṁ ādissa vaṇṇādibhaṇane thullaccayaṁ, tathā yakkhīpetīpaṇḍakesu vaccamaggapassāvamagge",
  "tika-vin13t1:65_10": "methunepi. Imesaṁ pana yakkhīādīnaṁ adhakkhakādike vuttappakāre padese duṁkkaṭaṁ,",
  "tika-vin13t1:65_11": "tathā itthiyādīnaṁ ubbhakkhake adhojāṇumaṇḍale kāyappaṭibaddhe cāti.",
  "tika-vin13t1:66": "Duṭṭhullavācāsikkhāpadaṁ tatiyaṁ.",
  "tika-vin13t1:67_0": "22. Idāni attakāmapāricariyaṁ dassetuṁ “vatvā”tiādi vuttaṁ. Tattha vatvāti duṭṭhullobhāsane",
  "tika-vin13t1:67_1": "vuttappakāraṁ itthiṁ itthisaññīyeva hutvā vatvāti attho. Attakāmupaṭṭhānavaṇṇanti",
  "tika-vin13t1:67_2": "ettha methunadhammasaṅkhātena kāmena upaṭṭhānaṁ kāmupaṭṭhānaṁ, attano atthāya kāmupaṭṭhānaṁ",
  "tika-vin13t1:67_3": "attakāmupaṭṭhānaṁ, attanā vā kāmitaṁ icchitanti attakāmaṁ, sayaṁ methunarāgavasena",
  "tika-vin13t1:67_4": "patthitanti attho, attakāmañca taṁ upaṭṭhānañcāti attakāmupaṭṭhānaṁ, tassa vaṇṇo",
  "tika-vin13t1:67_5": "attakāmupaṭṭhānavaṇṇo, taṁ attakāmupaṭṭhānavaṇṇaṁ. “Etadaggaṁ, bhagini, pāricariyānaṁ",
  "tika-vin13t1:67_6": "yā mādisaṁ sīlavantaṁ kalyāṇadhammaṁ brahmacāriṁ etena dhammena paricareyyā”ti evaṁ",
  "tika-vin13t1:67_7": "vatvāti sambandho. Methunarāginoti iminā gilānapaccayādīhi upaṭṭhānassa vaṇṇaṁ bhaṇato",
  "tika-vin13t1:67_8": "anāpattīti dīpitaṁ hoti. Vācā methunayuttenāti ettha methunayutteneva vācāya methunayācane",
  "tika-vin13t1:67_9": "garukaṁ hoti, na aññathāti adhippāyo.",
  "tika-vin13t1:68": "Attakāmapāricariyasikkhāpadaṁ catutthaṁ.",
  "tika-vin13t1:69_0": "23. Idāni sañcarittaṁ dassetuṁ “paṭiggahetvā”tiādi āraddhaṁ. Tattha paṭiggahetvāti",
  "tika-vin13t1:69_1": "itthiyā vā purisena vā ubhinnaṁ mātādīhi vā “bhante, itthannāmaṁ itthiṁ vā purisaṁ",
  "tika-vin13t1:69_2": "vā evaṁ bhaṇāhī”ti vutto tesaṁ vacanaṁ “sādhū”ti vā “hotū”ti vā “bhaṇāmī”ti vā yena",
  "tika-vin13t1:69_3": "kenaci ākārena vacībhedaṁ katvā, sīsakampanādīhi vā sampaṭicchitvāti attho. Sandesanti",
  "tika-vin13t1:69_4": "ettha pana itthī dasavidhā māturakkhitā piturakkhitā mātāpiturakkhitā bhāturakkhitā",
  "tika-vin13t1:69_5": "bhaginirakkhitā ñātirakkhitā gottarakkhitā dhammarakkhitā sārakkhā saparidaṇḍāti.",
  "tika-vin13t1:69_6": "Dasa bhariyāyo dhanakkītā chandavāsinī bhogavāsinī paṭavāsinī odapattakinī obhaṭacumbaṭakā",
  "tika-vin13t1:69_7": "dāsī ca bhariyā ca kammakārī ca bhariyā ca dhajāhaṭā muhuttikā cāti.",
  "tika-vin13t1:70_0": "Tāsu māturakkhitā bhikkhuṁ pahiṇati “gaccha, bhante, itthannāmaṁ brūhi ‘homi itthannāmassa",
  "tika-vin13t1:70_1": "bhariyā dhanakkītā…pe… muhuttikā cā”ti, ayaṁ itthiyā sandeso nāma. Sace māturakkhitāya",
  "tika-vin13t1:70_2": "mātāpitābhātābhaginiādayo bhikkhuṁ pahiṇanti “gaccha, bhante, itthannāmaṁ brūhi ‘hotu",
  "tika-vin13t1:70_3": "itthannāmassa bhariyā dhanakkītā…pe… muhuttikā cā”ti, ayampi itthiyā sandesoyeva",
  "tika-vin13t1:70_4": "nāma. Evaṁ piturakkhitādīsupi nayo netabbo. Puriso bhikkhuṁ pahiṇati “gaccha, bhante,",
  "tika-vin13t1:70_5": "itthannāmaṁ māturakkhitaṁ brūhi…pe… saparidaṇḍaṁ brūhi ‘hotu kira itthannāmassa bhariyā",
  "tika-vin13t1:70_6": "dhanakkītā…pe… muhuttikā cā”ti, ayaṁ purisassa sandeso nāma. Sace purisassa mātāpitābhātābhaginiādayo",
  "tika-vin13t1:70_7": "bhikkhuṁ pahiṇanti “gaccha, bhante, itthannāmaṁ māturakkhitaṁ brūhi…pe… saparidaṇḍaṁ",
  "tika-vin13t1:70_8": "brūhi ‘hotu itthannāmassa bhariyā dhanakkītā…pe… muhuttikā cā”ti, ayampi purisassa",
  "tika-vin13t1:70_9": "sandesoyeva nāma, āṇāpananti attho.",
  "tika-vin13t1:71_0": "Vīmaṁsitvāti ettha vuttappakārena sāsanaṁ gahetvā tassā itthiyā vā purisassa vā tesaṁ",
  "tika-vin13t1:71_1": "avassārocanakānaṁ mātāpitābhātābhaginiādīnaṁ vā ārocetvāti attho. Haranti yattha",
  "tika-vin13t1:71_2": "pahito, tattha gantvā tassā itthiyā vā purisassa vā āroceti, sā itthī vā puriso vā",
  "tika-vin13t1:71_3": "“sādhū”ti sampaṭicchatu vā, mā vā, lajjāya vā tuṇhī hotu, puna āgantvā tassā itthiyā",
  "tika-vin13t1:71_4": "vā purisassa vā haranto garukaṁ phuseti sambandho. Ettāvatā “paṭiggaṇhati vīmaṁsati",
  "tika-vin13t1:71_5": "paccāharatī”ti vuttaṁ aṅgattayaṁ sampāditaṁ hoti. Imāya tivaṅgasampattiyā saṅghādiseso,",
  "tika-vin13t1:71_6": "ito yehi kehici dvīhi aṅgehi thullaccayaṁ, ekena dukkaṭaṁ. Yakkhīpetīpaṇḍakesu aṅgattayenapi",
  "tika-vin13t1:71_7": "thullaccayameva, ekena vā dvīhi vā dukkaṭanti.",
  "tika-vin13t1:72": "Sañcarittasikkhāpadaṁ pañcamaṁ.",
  "tika-vin13t1:73_0": "24. Idāni kuṭikārasikkhāpadaṁ āvi kātuṁ “saṁyācitaparikkhāra”ntiādi āraddhaṁ. Tatrāyaṁ",
  "tika-vin13t1:73_1": "saṅkhepattho – “vāsiṁ detha, pharasuṁ dethā”tiādinā sayaṁ pavattitayācanāya gahitaparikkhāraṁ",
  "tika-vin13t1:73_2": "saṁyācitaparikkhāraṁ padabhājane vuttanayena saṅghaṁ tikkhattuṁ yācitvā laddhabhikkhūhi",
  "tika-vin13t1:73_3": "vā saṅgheneva vā tattha gantvā sārambhānārambhasaparikkamanāparikkamanabhāvaṁ ñatvā",
  "tika-vin13t1:73_4": "adesitavatthukaṁ “kuṭi nāma ullittā vā hoti avalittā vā ullittāvalittā vā”ti evaṁ",
  "tika-vin13t1:73_5": "vuttalakkhaṇaṁ kuṭiṁ. “Tatridaṁ pamāṇaṁ, dīghaso dvādasa vidatthiyo sugatavidatthiyā,",
  "tika-vin13t1:73_6": "tiriyaṁ sattantarā”ti evaṁ vuttapamāṇātikkantaṁ, “mayhaṁ vāsāgāraṁ esā”ti evaṁ attā",
  "tika-vin13t1:73_7": "uddeso etissāti attuddesā, taṁ attuddesaṁ katvā garuṁ saṅghādisesaṁ phuseti sambandho.",
  "tika-vin13t1:73_8": "Ayaṁ panettha vinicchayo – adesitavatthukaṁ pamāṇātikkantaṁ kunthakipillikādīnaṁ",
  "tika-vin13t1:73_9": "āsaye katattā sārambhaṁ dvīhi balībaddehi yuttena sakaṭena gantuṁ asakkuṇeyyatāya",
  "tika-vin13t1:73_10": "aparikkamanaṁ ullittādibhedaṁ kuṭiṁ attano vasanatthāya karonto vā kārāpento vā “idāni",
  "tika-vin13t1:73_11": "niṭṭhānaṁ gamissatī”ti paṭhamapiṇḍadāne thullaccayaṁ, dutiyapiṇḍadānena lepe ghaṭite",
  "tika-vin13t1:73_12": "dve ca saṅghādisese dve ca dukkaṭāni, sace desitavatthukāyeva vā pamāṇātikkantāyeva",
  "tika-vin13t1:73_13": "vā hoti, ekaṁ saṅghādisesaṁ dve ca dukkaṭāni āpajjatīti.",
  "tika-vin13t1:74": "Kuṭikārasikkhāpadaṁ chaṭṭhaṁ.",
  "tika-vin13t1:75_0": "25. Idāni vihārakārasikkhāpadaṁ dassetuṁ “mahallaka”ntiādi āraddhaṁ. Tattha mahallakanti",
  "tika-vin13t1:75_1": "sassāmikabhāvena saṁyācitakuṭito mahantabhāvo etassa atthi, yasmā vā vatthuṁ desāpetvā",
  "tika-vin13t1:75_2": "pamāṇātikkamenāpi kātuṁ vaṭṭati, tasmā pamāṇamahantatāyapi mahallako, taṁ mahallakaṁ",
  "tika-vin13t1:75_3": "vihāraṁ vā katvāti attho. Ettha pana adesitavatthukabhāvena eko saṅghādiseso, sesaṁ",
  "tika-vin13t1:75_4": "anantarasadisameva. Idha ca tattha ca vāsāgāraṁ ṭhapetvā uposathāgāraṁ vā jantāgharaṁ",
  "tika-vin13t1:75_5": "vā aggisālaṁ vā bhavissatīti evamādinā nayena karontassa anāpatti.",
  "tika-vin13t1:76": "Vihārakārasikkhāpadaṁ sattamaṁ.",
  "tika-vin13t1:77_0": "26. Idāni amūlakasikkhāpadaṁ pakāsetuṁ “amūlakenā”tiādi āraddhaṁ. Tattha amūlakenāti",
  "tika-vin13t1:77_1": "yaṁ codakena cuditakamhi puggale adiṭṭhaṁ asutaṁ aparisaṅkitaṁ, idaṁ etesaṁ dassanasavanaparisaṅkāsaṅkhātānaṁ",
  "tika-vin13t1:77_2": "mūlānaṁ abhāvato amūlakaṁ, tena amūlakena vatthunāti sambandho. Tattha adiṭṭhaṁ nāma",
  "tika-vin13t1:77_3": "attano pasādacakkhunā vā dibbacakkhunā vā adiṭṭhaṁ. Asutaṁ nāma tatheva kenaci vuccamānaṁ",
  "tika-vin13t1:77_4": "na sutaṁ. Aparisaṅkitaṁ nāma cittena aparisaṅkitaṁ, taṁ pana diṭṭhasutamutavasena",
  "tika-vin13t1:77_5": "tividhaṁ. Tattha bhikkhuñca mātugāmañca tathārūpe ṭhāne disvā “addhā imehi kata”nti",
  "tika-vin13t1:77_6": "vā “karissantī”ti vā parisaṅkati, idaṁ diṭṭhaparisaṅkitaṁ nāma. Andhakāre paṭicchannokāse",
  "tika-vin13t1:77_7": "vā bhikkhussa ca mātugāmassa ca vacanaṁ sutvā dutiyassa atthibhāvaṁ ajānanto pubbe",
  "tika-vin13t1:77_8": "vuttanayena parisaṅkati, idaṁ sutaparisaṅkitaṁ nāma. Dhuttehi itthīhi saddhiṁ paccantavihāresu",
  "tika-vin13t1:77_9": "pupphagandhasurādīhi anubhavitvā gataṭṭhānaṁ disvā “kena nu kho idaṁ kata”nti vīmaṁsanto",
  "tika-vin13t1:77_10": "tatra kenaci bhikkhunā gandhādīhi pūjā katā hoti, bhesajjatthāya ariṭṭhaṁ vā pītaṁ,",
  "tika-vin13t1:77_11": "so tassa gandhaṁ ghāyitvā “ayaṁ so bhavissatī”ti parisaṅkati, idaṁ mutaparisaṅkitaṁ",
  "tika-vin13t1:77_12": "nāma. Evaṁ tividhāya parisaṅkāya abhāvena aparisaṅkitanti attho.",
  "tika-vin13t1:78_0": "Codentoti “pārājikaṁ dhammaṁ āpannosi, assamaṇosi, asakyaputtiyosī”tiādīhi vacanehi",
  "tika-vin13t1:78_1": "sayaṁ codentoti attho. Evaṁ codentassa vācāya vācāya saṅghādiseso. Codāpento vāti",
  "tika-vin13t1:78_2": "attanā tassa samīpe ṭhatvā aññaṁ bhikkhuṁ āṇāpetvā codāpento tassa āṇattassa vācāya",
  "tika-vin13t1:78_3": "vācāya garuṁ phuseti attho. Atha sopi cāvanādhippāyena “mayāpi diṭṭhaṁ atthī”tiādinā",
  "tika-vin13t1:78_4": "nayena codeti, dvinnampi vācāya āpatti. Vatthunā antimena cāti bhikkhuno anurūpesu",
  "tika-vin13t1:78_5": "ekūnavīsatiyā pārājikesu aññatarenāti attho. Cāvetunti brahmacariyā cāvetuṁ, yo suddhaṁ",
  "tika-vin13t1:78_6": "vā asuddhaṁ vā katūpasampadaṁ puggalaṁ suddhadiṭṭhiko samāno cāvanādhippāyena codeti",
  "tika-vin13t1:78_7": "vā codāpeti vā, tassa saṅghādisesoti adhippāyo. Suṇamānanti iminā parammukhā dūtena",
  "tika-vin13t1:78_8": "vā paṇṇena vā codeti. Codentassa na ruhatīti dīpitaṁ hoti. Parammukhā pana sattahi",
  "tika-vin13t1:78_9": "āpattikkhandhehi vadantassa dukkaṭaṁ.",
  "tika-vin13t1:79": "Amūlakasikkhāpadaṁ aṭṭhamaṁ.",
  "tika-vin13t1:80_0": "27. Idāni aññabhāgiyasikkhāpadaṁ dassetuṁ “aññassa kiriya”ntiādimāha. Tattha aññassa",
  "tika-vin13t1:80_1": "kiriyanti aññassa khattiyādijātikassa pārājikassa vītikkamasaṅkhātaṁ kiriyaṁ disvāti",
  "tika-vin13t1:80_2": "sambandho. Tena lesenāti “dasa lesā jātileso nāmaleso gottaleso liṅgaleso āpattileso",
  "tika-vin13t1:80_3": "pattaleso cīvaraleso upajjhāyaleso ācariyaleso senāsanaleso”ti evaṁ vuttesu dasasu",
  "tika-vin13t1:80_4": "lesesu yo tasmiṁ puggale dissati, tena lesena tadaññaṁ puggalaṁ brahmacariyā cāvetuṁ",
  "tika-vin13t1:80_5": "antimavatthunā codento garukaṁ phuseti attho. Tattha aññampi vatthuṁ lissati silissati",
  "tika-vin13t1:80_6": "vohāramatteneva īsakaṁ allīyatīti leso, jātiyeva leso jātileso. Esa nayo sesapadesupi.",
  "tika-vin13t1:80_7": "Lesena codento kathaṁ codeti? Añño khattiyajātiko iminā codakena pārājikaṁ dhammaṁ",
  "tika-vin13t1:80_8": "ajjhāpajjanto diṭṭho hoti, so aññaṁ attano veriṁ khattiyajātikaṁ bhikkhuṁ passitvā",
  "tika-vin13t1:80_9": "taṁ khattiyajātilesaṁ gahetvā evaṁ codeti “khattiyo mayā diṭṭho pārājikaṁ dhammaṁ",
  "tika-vin13t1:80_10": "ajjhāpajjanto, tvampi khattiyo pārājikaṁ dhammaṁ āpannosī”ti vā “so tvaṁ khattiyo,",
  "tika-vin13t1:80_11": "nāñño, pārājikaṁ dhammaṁ ajjhāpannosī”ti vā codeti. Evaṁ nāmalesādayopi veditabbā.",
  "tika-vin13t1:81": "Aññabhāgiyasikkhāpadaṁ navamaṁ.",
  "tika-vin13t1:82_0": "28. Ettāvatā “garukā navā”ti uddiṭṭhe vitthārato dassetvā idāni tesu āpannesu paṭipajjanākāraṁ",
  "tika-vin13t1:82_1": "dassetuṁ “chādeti jānamāpanna”ntiādi vuttaṁ. Tassāyaṁ piṇḍattho – yo bhikkhu “ayaṁ",
  "tika-vin13t1:82_2": "itthannāmā āpattī”ti āpattivasena vā “idaṁ bhikkhūnaṁ na vaṭṭatī”ti evaṁ vatthuvasena",
  "tika-vin13t1:82_3": "vā jānamāpannaṁ āpattiṁ yāva chādeti, tāva tena bhikkhunā akāmā parivāso vasitabboti.",
  "tika-vin13t1:82_4": "Careyyāti mānattaṁ samādāya vaseyya. Kittakaṁ divasanti ce? Cha rattiyo. Mānattavāso",
  "tika-vin13t1:82_5": "pana saṅgheyeva, na gaṇe, na puggale, tena vuttaṁ “saṅghe”ti. Parivutthoti “tayo",
  "tika-vin13t1:82_6": "kho upāli pārivāsikassa bhikkhuno ratticchedā sahavāso vippavāso anārocanā”ti evaṁ",
  "tika-vin13t1:82_7": "vuttaṁ ratticchedaṁ akatvā parivutthoti attho. Tattha sahavāsoti pakatattena bhikkhunā",
  "tika-vin13t1:82_8": "saddhiṁ ekacchanne udakapātaṭṭhānabbhantare vāso. Vippavāso nāma aññaṁ pakatattaṁ",
  "tika-vin13t1:82_9": "bhikkhuṁ vinā vāso. Anārocanāti āgantukādīnaṁ anārocanā. Etesu tīsu ekenāpi ratticchedo",
  "tika-vin13t1:82_10": "hoti eva. Ettha pana upacārasīmagatānaṁ ārocetabbaṁ, na bahi ṭhitānaṁ, bahi ṭhitānampi",
  "tika-vin13t1:82_11": "sace saddaṁ suṇāti, passati, dūraṁ vā gantvā ārocetabbameva, anārocentassa ratticchedo",
  "tika-vin13t1:82_12": "ceva vattabhede dukkaṭañca hoti. Ajānantasseva upacārasīmaṁ pavisitvā gacchanti ce,",
  "tika-vin13t1:82_13": "ratticchedova hoti, na vattabhedo.",
  "tika-vin13t1:83_0": "Ciṇṇamānattanti “cattāro kho, upāli, mānattacārikassa bhikkhuno ratticchedā sahavāso",
  "tika-vin13t1:83_1": "vippavāso anārocanā ūne gaṇe caraṇa”nti evaṁ vuttaṁ ratticchedaṁ akatvā ciṇṇamānattaṁ",
  "tika-vin13t1:83_2": "pariniṭṭhitamānattanti attho. Ettha pana sahavāsādayo parivāse vuttappakārā eva.",
  "tika-vin13t1:83_3": "“Ūne gaṇe caraṇa”nti ettha gaṇo cattāro vā atirekā vā bhikkhū, tasmā sacepi tīhi",
  "tika-vin13t1:83_4": "bhikkhūhi saddhiṁ vasati, ratticchedo hotiyeva, “sace pana tena tesaṁ atthibhāvaṁ",
  "tika-vin13t1:83_5": "disvā ārocite pakkamanti, ūne gaṇe caraṇadoso na hotī”ti aṭṭhakathāsu vuttaṁ kira.",
  "tika-vin13t1:83_6": "Abbheyyāti taṁ bhikkhuṁ vīsatigaṇo saṅgho abbheyya sampaṭiccheyya, abbhānakammavasena",
  "tika-vin13t1:83_7": "osāreyyāti attho. Sace ekenapi ūno vīsatigaṇo bhikkhusaṅgho taṁ bhikkhuṁ abbheyya,",
  "tika-vin13t1:83_8": "so ca bhikkhu na abbhito, te ca bhikkhū gārayhā, dukkaṭaṁ āpajjantīti attho.",
  "tika-vin13t1:84_0": "29. Idāni yathā chāditā āpatti channā hoti, taṁ pakāraṁ dassetuṁ “āpattī”tiādi vuttaṁ.",
  "tika-vin13t1:84_1": "Tatthāyaṁ padayojanā – āpattitā ca anukkhittatā ca anantarāyatā ca pahuttatā ca āpattinukkhittaanantarāyapahuttatāyo,",
  "tika-vin13t1:84_2": "etāsu catūsu tathāsaññitā ca chādetukāmo hutvā chādanā cāti evaṁ dasahaṅgehi aruṇuggamamhi",
  "tika-vin13t1:84_3": "channā hotīti. Ettha pana āpattiādīsu catūsu āpattisaññitā ca anukkhittasaññitā ca",
  "tika-vin13t1:84_4": "anantarāyasaññitā ca pahuttasaññitā cāti evaṁ saññāvasena yojetvā aṭṭhaṅgāni gahetabbāni,",
  "tika-vin13t1:84_5": "chādetukāmoti idamekaṁ, chādanāti idamekanti evaṁ dasa.",
  "tika-vin13t1:85_0": "Etesu pana ādito paṭṭhāya ayaṁ vinicchayo – “āpatti ca hoti āpattisaññī cā”ti ettha",
  "tika-vin13t1:85_1": "yaṁ āpanno, sā terasannaṁ aññatarā hoti, sopi ca tattha garukāpattisaññīyeva hutvā",
  "tika-vin13t1:85_2": "jānanto chādeti, channā hoti. Sace tattha anāpattisaññī vā aññāpattisaññī vā vematiko",
  "tika-vin13t1:85_3": "vā hoti, acchannāva hoti. Tividhaṁ pana ukkhepanīyakammaṁ, tena akato anukkhitto.",
  "tika-vin13t1:85_4": "So ce pakatattasaññī hutvā chādeti, channā hoti. Sace apakatattasaññī chādeti, acchannā",
  "tika-vin13t1:85_5": "hoti. Apakatattena pana pakatattasaññināpi apakatattasaññināpi chāditaṁ acchāditameva",
  "tika-vin13t1:85_6": "hotīti. Anantarāyikoti yassa dasasu rājacoraaggiudakamanussāmanussavāḷasarīsapajīvitabrahmacariyantarāyesupi",
  "tika-vin13t1:85_7": "ekopi natthi, so ce anantarāyikasaññī hutvā chādeti, channā hoti. Sace so andhakārabhīruko",
  "tika-vin13t1:85_8": "anantarāye eva vāḷādiantarāyasaññī hutvā chādeti, acchannāva hoti. Pahūti yo sakkoti",
  "tika-vin13t1:85_9": "sabhāgabhikkhuno samīpaṁ gantuñceva ārocituñca, so ce pahusaññī hutvā chādeti, channā",
  "tika-vin13t1:85_10": "hoti. Yo pana apahu hutvā pahusaññī, pahu vā apahusaññī hutvā chādeti, acchannāva hotīti.",
  "tika-vin13t1:86_0": "Aruṇuggamamhīti ettha purebhattaṁ vā āpattiṁ āpanno hoti pacchābhattaṁ vā, yāva aruṇaṁ",
  "tika-vin13t1:86_1": "na uggacchati, tāva ārocetabbā. Sace pana aruṇabbhantare satakkhattumpi chādetukāmatā",
  "tika-vin13t1:86_2": "uppajjati, acchannāva hoti. Ārocento pana sabhāgasaṅghādisesaṁ āpannassa ārocetuṁ",
  "tika-vin13t1:86_3": "na vaṭṭati. Sace āroceti, āpatti pana āvikatā hoti, ārocanapaccayā pana aññaṁ dukkaṭaṁ",
  "tika-vin13t1:86_4": "āpattiṁ āpajjati. Iminā aññampi vatthusabhāgāpattiṁ ārocetuṁ na vaṭṭatīti dīpito",
  "tika-vin13t1:86_5": "hoti. Ārocentena pana “ahaṁ tava santike ekaṁ āpattiṁ āvi karomī”ti vā “ācikkhāmī”ti",
  "tika-vin13t1:86_6": "vā “ārocemī”ti vā “ekaṁ āpattiṁ āpannabhāvaṁ jānāhī”ti vā “ekaṁ garukāpattiṁ āvi",
  "tika-vin13t1:86_7": "karomī”ti vā ādinā nayena vattabbaṁ, ettāvatā acchannāva hoti. Sace “lahukāpattiṁ",
  "tika-vin13t1:86_8": "ārocemī”ti vadati, channāva hotīti. Saṅghādisesavinicchayo.",
  "tika-vin13t1:87": "Saṅghādisesaniddesavaṇṇanā niṭṭhitā.",
  "tika-vin13t1:88": "3. Cīvaraniddesavaṇṇanā",
  "tika-vin13t1:89_0": "30. Evaṁ garuke sikkhitabbākāraṁ dassetvā idāni cīvaresu dassetuṁ “cīvara”nti uddhaṭaṁ.",
  "tika-vin13t1:89_1": "Tattha jātito cha cīvarāni, tāni kānīti ce, taṁ dassetuṁ “khomā”tiādi āraddhaṁ. Tattha",
  "tika-vin13t1:89_2": "khomaṁ nāma khomavākasuttehi kataṁ vatthaṁ. Sāṇaṁ nāma sāṇavākehi kataṁ vatthaṁ.",
  "tika-vin13t1:89_3": "Bhaṅgaṁ nāma khomasuttādīhi pañcahi missetvā kataṁ vatthaṁ. Pāṭekkaṁ vākamayameva",
  "tika-vin13t1:89_4": "vāti vadanti. Kambalaṁ nāma manussalomaṁ vāḷalomaṁ ṭhapetvā lomehi vāyitvā kataṁ",
  "tika-vin13t1:89_5": "vatthaṁ. Chaḷetānīti cha etāni. Saha anulomehīti sānulomāni. Jātito pana kappiyāni",
  "tika-vin13t1:89_6": "cha cīvarānīti vuttaṁ hoti.",
  "tika-vin13t1:90_0": "31. Idāni tesaṁ anulomāni dassetuṁ “dukūla”ntiādi vuttaṁ. Tattha dukūlaṁ sāṇassa",
  "tika-vin13t1:90_1": "anulomaṁ vākamayattā. Paṭṭuṇṇanti paṭṭuṇṇadese pāṇakehi sañjātavatthaṁ. Somāradese,",
  "tika-vin13t1:90_2": "cīnadese jātaṁ somāracīnajaṁ paṭanti sambandho. Imāni tīṇipi koseyyassa anulomāni",
  "tika-vin13t1:90_3": "pāṇakehi katasuttamayattā. Iddhijanti ehibhikkhūnaṁ puññiddhiyā nibbattacīvaraṁ.",
  "tika-vin13t1:90_4": "Taṁ pana khomādīnaṁ aññataraṁ hoti. Kapparukkhehi nibbattaṁ jāliniyā devakaññāya",
  "tika-vin13t1:90_5": "anuruddhattherassa dinnavatthādikaṁ devadinnaṁ. Tampi khomādīhi nibbattavatthasadisattā",
  "tika-vin13t1:90_6": "channampi anulomaṁ hotiyeva kappāsikassa vā, iddhijampi tatheva veditabbaṁ. Tassa",
  "tika-vin13t1:90_7": "tassāti khomādikassa. Anulomikanti anurūpaṁ.",
  "tika-vin13t1:91_0": "32-33. Evaṁ jātito sānulomāni cha cīvarāni dassetvā idāni tesu adhiṭṭhānādikaṁ vidhānaṁ",
  "tika-vin13t1:91_1": "dassetuṁ “ticīvara”ntiādi vuttaṁ. Ettha dhiṭṭhānato pubbe ticīvaraṁ nāma pāṭekkaṁ",
  "tika-vin13t1:91_2": "natthi saṅghāṭiādippahonakassa paccattharaṇādivasenāpi adhiṭṭhātuṁ anuññātattā. Tasmā",
  "tika-vin13t1:91_3": "“ticīvaraṁ adhiṭṭheyya na vikappeyyā”ti ettha “imaṁ saṅghāṭi”nti evaṁ nāme gahite",
  "tika-vin13t1:91_4": "“adhiṭṭhāna”micceva vattabbaṁ, “vikappemī”ti pana na vattabbanti adhippāyo. Evaṁ",
  "tika-vin13t1:91_5": "sesesupi. Mukhapuñchanañca nisīdanañca mukhapuñchananisīdanaṁ. Kaṇḍucchādinti kaṇḍuppaṭicchādiṁ",
  "tika-vin13t1:91_6": "adhiṭṭheyya, na vikappeyyāti sambandho. Etthāti imesu navasu cīvaresu. Ticīvaranti",
  "tika-vin13t1:91_7": "ticīvarādhiṭṭhānanayena adhiṭṭhitaticīvaraṁ. Vinā aladdhasammutiko bhikkhu avippavāsasammutialaddhaṭṭhāne",
  "tika-vin13t1:91_8": "ekāhampi hatthapāsaṁ vijahitvā na vaseyyāti attho. “Na bhikkhave cātumāsaṁ nisīdanena",
  "tika-vin13t1:91_9": "vippavasitabbaṁ, yo vippavaseyya, āpatti dukkaṭassā”ti khuddakakkhandhake vuttattā",
  "tika-vin13t1:91_10": "cātumāsaṁ nisīdanaṁ vinā na vaseyyāti attho.",
  "tika-vin13t1:92_0": "34. Idāni adhiṭṭhānavidhiṁ dassetuṁ “imaṁ saṅghāṭi”ntiādi vuttaṁ. Tattha miccadhiṭṭhayeti",
  "tika-vin13t1:92_1": "iti adhiṭṭhaye, “imaṁ saṅghāṭiṁ adhiṭṭhāmī”ti evaṁ saṅghāṭiṁ adhiṭṭhayeti attho.",
  "tika-vin13t1:92_2": "Ahatthapāsametanti dūre ṭhitaṁ pana ṭhapitokāsaṁ sallakkhetvā sace ekaṁ, “eta”nti,",
  "tika-vin13t1:92_3": "bahūni ce, “etānī”ti vatvā adhiṭṭhayeti atthasambandho. Sesesupi ayaṁ nayoti yathā",
  "tika-vin13t1:92_4": "“imaṁ saṅghāṭiṁ adhiṭṭhāmī”ti vuttaṁ, evaṁ “imaṁ uttarāsaṅgaṁ, imaṁ kaṇḍuppaṭicchādiṁ",
  "tika-vin13t1:92_5": "adhiṭṭhāmī”ti evaṁ attano nāmeneva vatvā sammukhāpi parammukhāpi vuttanayena adhiṭṭhātabbanti vuttaṁ hoti.",
  "tika-vin13t1:93_0": "35. Idāni sace pubbe adhiṭṭhitaṁ ticīvaraṁ nisīdanaṁ vassikasāṭikaṁ kaṇḍuppaṭicchādīti",
  "tika-vin13t1:93_1": "imesu chasu cīvaresu aññataraṁ cīvaraṁ atthi, puna tathāvidhaṁ cīvaraṁ adhiṭṭhahitvā",
  "tika-vin13t1:93_2": "pariharituṁ icchantena “dve pana na vaṭṭantī”ti vuttattā pubbe adhiṭṭhitaṁ paccuddharitvā",
  "tika-vin13t1:93_3": "adhiṭṭhātabbanti dassetuṁ “adhiṭṭhahanto”tiādi vuttaṁ, taṁ uttānameva. Pattādhiṭṭhahane",
  "tika-vin13t1:93_4": "tathāti “imaṁ pattaṁ, etaṁ patta”nti evaṁ nāmamattameva viseso. Sesaṁ tādisamevāti attho.",
  "tika-vin13t1:94_0": "36.Etaṁ imaṁ va saṅghāṭiṁ saṁseti ettha sace antogabbhe vā sāmantavihāre vā hoti,",
  "tika-vin13t1:94_1": "ṭhapitaṭṭhānaṁ sallakkhetvā “etaṁ saṅghāṭiṁ adhiṭṭhāmī”ti vācā bhinditabbā, sace",
  "tika-vin13t1:94_2": "hatthapāse hoti, “imaṁ saṅghāṭi”nti tesaṁ tesaṁ nāmavasena vācā bhinditabbāti attho.",
  "tika-vin13t1:94_3": "Paccuddhārepi eseva nayo. Ettha pana “dve cīvarassa adhiṭṭhānā kāyena vā adhiṭṭheti,",
  "tika-vin13t1:94_4": "vācāya vā adhiṭṭhetī”ti vuttattā saṅghāṭiādikaṁ hatthena gahetvā “imaṁ saṅghāṭiṁ",
  "tika-vin13t1:94_5": "adhiṭṭhāmī”tiādinā nayena cittena ābhogaṁ katvā kāyavikāraṁ karontena kāyena adhiṭṭhātabbaṁ,",
  "tika-vin13t1:94_6": "yena kenaci sarīrāvayavena aphusantassa na vaṭṭati. Vācāya adhiṭṭhahantena vacībhedaṁ",
  "tika-vin13t1:94_7": "katvāva adhiṭṭhātabbaṁ. Tathā pattepi. Vidūti paṇḍito.",
  "tika-vin13t1:95_0": "37-8. Idāni tesaṁ pamāṇaparicchedaṁ dassetuṁ “saṅghāṭi pacchimantenā”tiādi vuttaṁ.",
  "tika-vin13t1:95_1": "Tattha dīghato muṭṭhipañcakato paṭṭhāya “tatridaṁ sugatassa sugatacīvarappamāṇaṁ,",
  "tika-vin13t1:95_2": "dīghaso nava vidatthiyo sugatavidatthiyā, tiriyaṁ cha vidatthiyo”ti evaṁ vuttasugatacīvarūnāpi",
  "tika-vin13t1:95_3": "vaṭṭati. Tiriyaṁ pana muṭṭhittikaṁ. Ca-saddena atirekampi vaṭṭatīti attho. Uttarāsaṅgassapi",
  "tika-vin13t1:95_4": "etadeva pamāṇanti taṁ dassetuṁ “tathā ekaṁsikassāpī”ti vuttaṁ. Antaravāsakassa pana",
  "tika-vin13t1:95_5": "“pārupanenapi hi sakkā nābhiṁ paṭicchādetu”nti aṭṭhakathāvacanato “dvihattho vā”ti vuttaṁ.",
  "tika-vin13t1:96": "39.Nisīdanassadīghenāti ettha nisīdananti santhatasadisaṁ santharitvā ekasmiṁ ante vuttappamāṇena dvīsu ṭhānesu phāletvā katāhi tīhi dasāhi yuttassa parikkhārassetaṁ nāmaṁ.",
  "tika-vin13t1:97": "40.Kaṇḍuppaṭicchādi nāma yassa adhonābhiubbhajāṇumaṇḍalaṁ kaṇḍu vā piḷakā vā assāvo vā thullakacchu vā ābādho, tassa paṭicchādanatthāya anuññātaṁ cīvaraṁ. Gāthāyo suviññeyyāva.",
  "tika-vin13t1:98": "41.Aḍḍhateyyāvāti ettha tato uddhaṁ na vaṭṭatīti attho.",
  "tika-vin13t1:99_0": "42.Etthāti saṅghāṭito paṭṭhāya yāva vassikasāṭikā, tāva dassitacīvaresūti attho.",
  "tika-vin13t1:99_1": "Taduttarinti tato tesaṁ cīvarānaṁ vuttappamāṇato uttariṁ karontassa chedanapācitti",
  "tika-vin13t1:99_2": "hotīti pāṭhaseso, taṁ atirekaṁ chinditvā puna pācittiyaṁ desetabbanti attho. Paccattharaṇamukhacoḷāti",
  "tika-vin13t1:99_3": "ettha “anujānāmi, bhikkhave, yāva mahantaṁ paccattharaṇaṁ ākaṅkhati, tāva mahantaṁ",
  "tika-vin13t1:99_4": "paccattharaṇaṁ kātu”nti vuttattā paccattharaṇassa pamāṇaparicchedo natthi,. Mukhapuñchanacoḷassa",
  "tika-vin13t1:99_5": "pana ukkaṭṭhavasena vā antimavasena vā pamāṇaparicchedo na vutto, tasmā tampi appamāṇikaṁ.",
  "tika-vin13t1:99_6": "Tena vuttaṁ “ākaṅkhitappamāṇikā”ti, icchitappamāṇikāti attho. Yāva ekaṁ dhovīyati,",
  "tika-vin13t1:99_7": "tāva aññaṁ paribhogatthāya icchitabbanti dvepi vaṭṭanti.",
  "tika-vin13t1:100_0": "43.Nadīpitanti kattha na dīpitaṁ? Aṭṭhakathāsu. Kasmāti ce? “Tena kho pana samayena",
  "tika-vin13t1:100_1": "bhikkhūnaṁ paripuṇṇaṁ hoti ticīvaraṁ, attho ca hoti parissāvanehipi thavikāhipi.",
  "tika-vin13t1:100_2": "Bhagavato etamatthaṁ ārocesuṁ. Anujānāmi, bhikkhave, parikkhāracoḷaka”nti bahūnaṁ",
  "tika-vin13t1:100_3": "pattathavikaparissāvanādīnaṁ saṅgahavasena vuttattā pāṭekkaṁ nidhānamukhanti. Yasmā",
  "tika-vin13t1:100_4": "pana bhagavatā “yaṁ yaṁ labbhati, taṁ taṁ iminā vidhānena adhiṭṭhahitvā puna yena",
  "tika-vin13t1:100_5": "yena parissāvanādinā attho hoti, taṁ taṁ katvā gaṇhantū”ti anukampāya anuññātaṁ,",
  "tika-vin13t1:100_6": "tasmā vikappanupagapacchimacīvarappamāṇaṁ thavikampi paṭaparissāvanampi bahūnipi",
  "tika-vin13t1:100_7": "ekato katvā “imāni cīvarāni parikkhāracoḷāni adhiṭṭhāmī”ti vatvā adhiṭṭhātumpi vaṭṭatiyeva.",
  "tika-vin13t1:100_8": "Tasmā vuttaṁ “tathā vatvā”ti, “parikkhāracoḷa”nti vatvāti attho. Vikappiyanti vikappanupagaṁ.",
  "tika-vin13t1:101": "44.Ahatakappānanti ekavāraṁ dhovitakānaṁ.",
  "tika-vin13t1:102_0": "45.Utuddhaṭānanti ututo dīghakālato uddhaṭānaṁ, katavatthakiccānaṁ pilotikānanti",
  "tika-vin13t1:102_1": "vuttaṁ hoti. Sesāti uttarāsaṅgaantaravāsakā. Paṁsu viya kucchitabhāvaṁ paṭikkūlabhāvaṁ",
  "tika-vin13t1:102_2": "ulati gacchatīti paṁsukūlaṁ, coḷakhaṇḍānametaṁ nāmaṁ, tasmiṁ paṁsukūle yathārucīti",
  "tika-vin13t1:102_3": "attho. Kasmāti ce? “Anujānāmi, bhikkhave, ahatānaṁ dussānaṁ ahatakappānaṁ diguṇaṁ",
  "tika-vin13t1:102_4": "saṅghāṭiṁ ekacciyaṁ uttarāsaṅgaṁ ekacciyaṁ antaravāsakaṁ, utuddhaṭānaṁ dussānaṁ catugguṇaṁ",
  "tika-vin13t1:102_5": "saṅghāṭiṁ diguṇaṁ uttarāsaṅgaṁ diguṇaṁ antaravāsakaṁ, paṁsukūle yāvadatthaṁ, pāpaṇike",
  "tika-vin13t1:102_6": "ussāho karaṇīyo”ti vuttattā, tasmā susānādīsu patitapaṁsukūle ca antarāpaṇe patitapilotikacīvare",
  "tika-vin13t1:102_7": "ca paṭaparicchedo natthi, paṭasatampi vaṭṭatīti siddhaṁ.",
  "tika-vin13t1:103_0": "46. Idāni “anujānāmi, bhikkhave, chinnakaṁ saṅghāṭiṁ chinnakaṁ uttarāsaṅgaṁ chinnakaṁ",
  "tika-vin13t1:103_1": "antaravāsaka”nti vatvā puna “tena kho pana samayena aññatarassa bhikkhuno ticīvare",
  "tika-vin13t1:103_2": "kayiramāne sabbaṁ chinnakaṁ nappahoti. Bhagavato etamatthaṁ ārocesuṁ. Anujānāmi,",
  "tika-vin13t1:103_3": "bhikkhave, dve chinnakāni ekaṁ acchinnakanti. Dve chinnakāni ekaṁ acchinnakaṁ nappahoti.",
  "tika-vin13t1:103_4": "Anujānāmi, bhikkhave, dve acchinnakāni ekaṁ chinnakanti. Ekaṁ chinnakaṁ nappahoti.",
  "tika-vin13t1:103_5": "Anujānāmi, bhikkhave, anvādhikampi āropetuṁ. Na ca, bhikkhave, sabbaṁ acchinnakaṁ",
  "tika-vin13t1:103_6": "dhāretabbaṁ, yo dhāreyya, āpatti dukkaṭassā”ti evaṁ vuttavidhānaṁ dassetuṁ “tīsū”tiādi",
  "tika-vin13t1:103_7": "āraddhaṁ. Tassa attho – tīsu cīvaresu yaṁ chinditvā sibbituṁ sabbapacchimappamāṇaṁ",
  "tika-vin13t1:103_8": "pahoti, taṁ chinditabbaṁ. Sabbesu pana appahontesu anvādhikaṁ ādiyeyyāti. Tattha",
  "tika-vin13t1:103_9": "anvādhi nāma anuvātaṁ viya saṁharitvā cīvarassa upari saṅghāṭiākārena āropetabbaṁ.",
  "tika-vin13t1:103_10": "Āgantukapattantipi vadanti. Idaṁ pana appahonake anuññātaṁ. Sace pahoti, na vaṭṭanti,",
  "tika-vin13t1:103_11": "chinditabbameva. Anādiṇṇanti anāropitaṁ anvādhikaṁ. Na dhāreyyāti ticīvarādhiṭṭhānavasena",
  "tika-vin13t1:103_12": "adhiṭṭhahitvā na dhāretabbanti adhippāyo.",
  "tika-vin13t1:104_0": "47-8. Idāni udositasikkhāpadanayaṁ dassetuṁ “gāme”tiādi vuttaṁ. Ettha pana sace gāmo",
  "tika-vin13t1:104_1": "ekassa rañño vā bhojakassa vā vasena ekakulassa hoti, pākārādinā parikkhittattā ekūpacāro",
  "tika-vin13t1:104_2": "ca, evarūpe gāme cīvaraṁ nikkhipitvā tasmiṁ gāme yathārucitaṭṭhāne vasituṁ labbhati.",
  "tika-vin13t1:104_3": "Sace so gāmo aparikkhitto, yasmiṁ ghare cīvaraṁ nikkhittaṁ hoti, tasmiṁ ghare vasitabbaṁ,",
  "tika-vin13t1:104_4": "tassa vā gharassa samantato hatthapāsā na vijahitabbaṁ.",
  "tika-vin13t1:105_0": "Sace so gāmo vesālikusinārādayo viya nānārājūnaṁ vā bhojakānaṁ vā hoti, vuttappakārena",
  "tika-vin13t1:105_1": "parikkhitto ca, evarūpe gāme yasmiṁ ghare cīvaraṁ nikkhittaṁ, tasmiṁ ghare vā vatthabbaṁ.",
  "tika-vin13t1:105_2": "Yassā vīthiyā taṁ gharaṁ hoti, tassā vīthiyā tassa gharassa sammukhāṭṭhāne sabhāye",
  "tika-vin13t1:105_3": "vā nagaradvāre vā vatthabbaṁ, tesaṁ sabhāyadvārānaṁ hatthapāsā vā na vijahitabbaṁ.",
  "tika-vin13t1:105_4": "Sace aparikkhitto, yasmiṁ ghare nikkhittaṁ, tattha vā tassa hatthapāse vā vatthabbaṁ.",
  "tika-vin13t1:106_0": "Nivesanādayo hammiyapariyosānā gāmaparikkhepato bahi sanniviṭṭhāti veditabbā. Itarathā",
  "tika-vin13t1:106_1": "tesaṁ gāmaggahaṇeneva gahitattā gāmassa ekakulanānākulaekūpacāranānūpacāratāvaseneva",
  "tika-vin13t1:106_2": "vinicchayo vattabbo siyā. Nivesanādīnaṁ vaseneva pāḷiyaṁ attho vibhatto, na gāmavasena.",
  "tika-vin13t1:106_3": "Udositavinicchaye ayaṁ nayo vuttoyeva.",
  "tika-vin13t1:107_0": "Nivesaneti ettha sace ekakulassa nivesanaṁ hoti parikkhittañca, antonivesane cīvaraṁ",
  "tika-vin13t1:107_1": "nikkhipitvā antonivesane vatthabbaṁ. Aparikkhittañce hoti, yasmiṁ gabbhe cīvaraṁ",
  "tika-vin13t1:107_2": "nikkhittaṁ, tasmiṁ vatthabbaṁ, tassa gabbhassa hatthapāsā vā na vijahitabbaṁ. Sace",
  "tika-vin13t1:107_3": "nānākulassa hoti parikkhittañca, yasmiṁ gabbhe cīvaraṁ nikkhittaṁ, tasmiṁ gabbhe",
  "tika-vin13t1:107_4": "vatthabbaṁ, sabbesaṁ sādhāraṇadvāramūle vā tesaṁ gabbhadvāramūle vā tesaṁ gabbhadvāramūlānaṁ",
  "tika-vin13t1:107_5": "vā hatthapāsā na vijahitabbaṁ. Aparikkhittañce hoti, yasmiṁ gabbhe cīvaraṁ nikkhittaṁ,",
  "tika-vin13t1:107_6": "tasmiṁ gabbhe vatthabbaṁ, hatthapāsā vā na vijahitabbaṁ.",
  "tika-vin13t1:108_0": "Udositoti yānādīnaṁ bhaṇḍānaṁ sālā. Pāsādoti dīghapāsādo. Hammiyanti muṇḍacchadanapāsādo.",
  "tika-vin13t1:108_1": "Nāvā pana thalaṁ āropetvā nikkhittāpi hoti, samudde ṭhitāpi. Sace ekakulassa nāvā",
  "tika-vin13t1:108_2": "hoti, antonāvāya cīvaraṁ nikkhipitvā antonāvāya vatthabbaṁ. Nānākulassa nāvā hoti",
  "tika-vin13t1:108_3": "nānāgabbhā nānāovarakā, yasmiṁ ovarake cīvaraṁ nikkhittaṁ, tasmiṁ vatthabbaṁ, cīvarassa",
  "tika-vin13t1:108_4": "hatthapāsā vā na vijahitabbaṁ.",
  "tika-vin13t1:109_0": "Aṭṭoti paṭirājādīnaṁ paṭibāhanatthaṁ iṭṭhakāhi kato bahalabhittiko catupañcabhūmiko",
  "tika-vin13t1:109_1": "patissayaviseso. Māḷoti ekakūṭasaṅgahito caturassapāsādo. Imesu pana udositādīsu",
  "tika-vin13t1:109_2": "māḷapariyosānesu nivesane vuttanayeneva vinicchayo veditabbo. Nivesananti pana udositādīnaṁ",
  "tika-vin13t1:109_3": "vasena akatāya patissayavikatiyā adhivacanaṁ.",
  "tika-vin13t1:110_0": "Ārāmo nāma pupphārāmaphalārāmādiko. Sace ekakulassa ārāmo hoti parikkhitto ca, antoārāme",
  "tika-vin13t1:110_1": "cīvaraṁ nikkhipitvā antoārāme vatthabbaṁ. Sace aparikkhitto, cīvarassa hatthapāsā",
  "tika-vin13t1:110_2": "na vijahitabbaṁ. Sace nānākulassa ārāmo hoti parikkhitto ca, dvāramūle vā vatthabbaṁ,",
  "tika-vin13t1:110_3": "dvāramūlassa hatthapāsā vā na vijahitabbaṁ. Aparikkhitto ce, cīvarassa hatthapāsā na vijahitabbaṁ.",
  "tika-vin13t1:111_0": "Sattho nāma jaṅghasatthasakaṭasatthānamaññataro. Sace ekakulassa sattho hoti, satthe",
  "tika-vin13t1:111_1": "cīvaraṁ nikkhipitvā purato vā pacchato vā sattabbhantarā na vijahitabbā, passato",
  "tika-vin13t1:111_2": "abbhantaraṁ na vijahitabbaṁ. Abbhantaraṁ nāma aṭṭhavīsatihatthaṁ hoti. Sace gacchanto",
  "tika-vin13t1:111_3": "sattho sakaṭe vā bhagge, goṇe vā naṭṭhe antarā chijjati, yasmiṁ koṭṭhāse cīvaraṁ",
  "tika-vin13t1:111_4": "nikkhipitabbaṁ, tattha vasitabbaṁ. Sace nānākulassa hoti, satthe cīvaraṁ nikkhipitvā",
  "tika-vin13t1:111_5": "cīvarassa hatthapāsā na vijahitabbaṁ.",
  "tika-vin13t1:112_0": "Khettakhalesu ārāme vuttasadisova vinicchayo. Dumeti rukkhamūle. Sace ekakulassa",
  "tika-vin13t1:112_1": "rukkhamūlaṁ hoti, yaṁ majjhanhikakāle samantā chāyā pharati, tasmiṁ ṭhāne aviraḷe",
  "tika-vin13t1:112_2": "padese tassa chāyāya phuṭṭhokāsassa anto eva nikkhipitabbaṁ. Sace viraḷasākhassa",
  "tika-vin13t1:112_3": "pana rukkhassa ātapena phuṭṭhokāse ṭhapeti, aruṇuggamane sace so bhikkhu tassa hatthapāse",
  "tika-vin13t1:112_4": "na hoti, aññasmiṁ vā ṭhāne tassa chāyāyapi hoti, nissaggiyaṁ hotiyeva. Nānākulassa",
  "tika-vin13t1:112_5": "ce hoti, cīvarassa hatthapāsā na vijahitabbaṁ.",
  "tika-vin13t1:113_0": "Ajjhokāse pana viñjhāṭavīādīsu araññesupi samuddamajjhe macchabandhānaṁ agamanapathesu",
  "tika-vin13t1:113_1": "dīpakesupi cīvaraṁ ṭhapetvā tato samantā sattabbhantare padese yattha katthaci vasitabbaṁ.",
  "tika-vin13t1:113_2": "Sace sattabbhantarato kesaggamattampi atikkamitvā aruṇaṁ uṭṭhapeti, nissaggiyaṁ hoti.",
  "tika-vin13t1:114_0": "Ettha pana pāḷiyaṁ “gāmo ekūpacāro nānūpacāro”tiādinā avisesena mātikaṁ nikkhipitvāpi",
  "tika-vin13t1:114_1": "gāmanivesanaudositakhettadhaññakaraṇaārāmavihārānaṁ ekūpacāranānūpacāratā “gāmo ekūpacāro",
  "tika-vin13t1:114_2": "nāma ekakulassa gāmo hoti parikkhitto ca aparikkhitto cā”tiādinā parikkhittāparikkhittavasena",
  "tika-vin13t1:114_3": "vibhattā. Aṭṭamāḷapāsādahammiyanāvāsattharukkhamūlaajjhokāsānampi evaṁ avatvā “ekakulassa",
  "tika-vin13t1:114_4": "aṭṭo hoti, nānākulassa aṭṭo hotī”tiādinā nayena ekakulanānākulavasena ca ante “ajjhokāso",
  "tika-vin13t1:114_5": "ekūpacāro nāma agāmake araññe samantā sattabbhantarā ekūpacāro, tato paraṁ nānūpacāro”ti",
  "tika-vin13t1:114_6": "ca evaṁ ekūpacāranānūpacāratā vibhattā. Tasmā gāmādīsu parikkhittaṁ ekūpacāraṁ, aparikkhittaṁ",
  "tika-vin13t1:114_7": "nānūpacāranti ca aṭṭādīsu yaṁ ekakulassa, taṁ ekūpacāraṁ nānākulassa nānūpacāranti",
  "tika-vin13t1:114_8": "ca gahetabbaṁ. Ajjhokāsapade vuttanayena gahetabbaṁ.",
  "tika-vin13t1:115_0": "Bhikkhusammutiyāññatrāti yaṁ gilānassa bhikkhuno cīvaraṁ ādāya pakkamituṁ asakkontassa",
  "tika-vin13t1:115_1": "ñattidutiyena kammena avippavāsasammuti dīyati, taṁ ṭhapetvāti attho. Laddhasammutikassa",
  "tika-vin13t1:115_2": "pana yāva rogo na vūpasammati, tasmiṁ vūpasante añño vā kuppati, anāpattiyeva.",
  "tika-vin13t1:116_0": "49. “Anujānāmi, bhikkhave, kaṇḍuppaṭicchādiṁ yāva ābādhā adhiṭṭhātuṁ, tato paraṁ",
  "tika-vin13t1:116_1": "vikappetuṁ. Vassikasāṭikaṁ vassānaṁ cātumāsaṁ adhiṭṭhātuṁ, tato paraṁ vikappetu”nti",
  "tika-vin13t1:116_2": "vuttattā rogapariyantā kaṇḍuppaṭicchādi, vassānapariyantā vassikasāṭikāti attho.",
  "tika-vin13t1:116_3": "Sesāti ticīvarādayo kālavasena apariyantikāti attho.",
  "tika-vin13t1:117_0": "50. Paccattharaṇādittayaṁ sadasampi adasampi rattampi arattampi ādiṇṇakappampi anādiṇṇakappampi",
  "tika-vin13t1:117_1": "labbhatīti attho. Nisīdananti nisīdanañca rattaṁ anādiṇṇakappañca labbhatīti adhippāyo.",
  "tika-vin13t1:117_2": "Paccattharaṇaparikkhāramukhapuñchanacoḷāni pana nīlampi pītakampi lohitakampi pupphadasādikampi",
  "tika-vin13t1:117_3": "vaṭṭanti, tasmā “sadasampī”tiādi vuttaṁ. Evarūpaṁ pana nivāsetuṁ vā pārupituṁ vā",
  "tika-vin13t1:117_4": "na vaṭṭati, kevalaṁ paccattharaṇādivasena adhiṭṭhānamattaṁ kātuṁ vaṭṭati.",
  "tika-vin13t1:118_0": "51. Ticīvaraṁ kaṇḍuppaṭicchādi vassikasāṭikāti idaṁ pana sesacīvarapañcakaṁ adasaṁ",
  "tika-vin13t1:118_1": "rajitaṁyeva kappati, tañca ādiṇṇakappamevāti attho. Sadasaṁva nisīdananti idaṁ pana",
  "tika-vin13t1:118_2": "pubbe “sadasampī”ti ettha vuttattā adasampi nisīdanaṁ vaṭṭatīti sammohanivāraṇatthaṁ vuttanti vadanti.",
  "tika-vin13t1:119": "52.Anadhiṭṭhitanti ticīvarādivasena anadhiṭṭhitaṁ. Anissaṭṭhaṁ nāma aññesaṁ avissajjitaṁ, taṁ pana vikappetvā paribhuñjitabbanti attho.",
  "tika-vin13t1:120_0": "Idāni vikappanupagassa pamāṇaṁ heṭṭhimaparicchedena dassetuṁ “hatthadīgha”ntiādimāha.",
  "tika-vin13t1:120_1": "Tattha “anujānāmi, bhikkhave, āyāmena aṭṭhaṅgulaṁ sugataṅgulena caturaṅgulavitthataṁ",
  "tika-vin13t1:120_2": "pacchimaṁ cīvaraṁ vikappetu”nti vuttattā dīghato ekahatthaṁ puthulato upaḍḍhahatthaṁ",
  "tika-vin13t1:120_3": "vikappetabbanti adhippāyo.",
  "tika-vin13t1:121_0": "53.Ticīvarassāti vinayaticīvarassa, na dhutaṅgaticīvarassa. Tassa pana imesu navasu",
  "tika-vin13t1:121_1": "cīvarattayameva labbhati, na aññaṁ labbhati. Sabbametanti sabbaṁ adhiṭṭhānavidhānañca",
  "tika-vin13t1:121_2": "pariharaṇavidhānañcāti attho. Parikkhāracoḷiyo sabbanti ticīvarādikaṁ navavidhampi",
  "tika-vin13t1:121_3": "cīvaraṁ. Tathā vatvāti “parikkhāracoḷa”nti vatvā. Adhiṭṭhatīti adhiṭṭhāti. Kiṁ pana",
  "tika-vin13t1:121_4": "ticīvaraṁ parikkhāracoḷaṁ adhiṭṭhātuṁ vaṭṭatīti? Āma vaṭṭati, “parikkhāracoḷaṁ nāma",
  "tika-vin13t1:121_5": "pāṭekkaṁ nidhānamukhametanti ticīvaraṁ parikkhāracoḷaṁ adhiṭṭhahitvā paribhuñjituṁ",
  "tika-vin13t1:121_6": "vaṭṭati. Udositasikkhāpade pana ticīvaraṁ adhiṭṭhahitvā pariharantassa parihāro vutto”ti",
  "tika-vin13t1:121_7": "aṭṭhakathāyaṁ vuttaṁ, tasmā ticīvaraṁ parikkhāracoḷaṁ adhiṭṭhahantena paccuddharitvā",
  "tika-vin13t1:121_8": "puna adhiṭṭhātabbaṁ.",
  "tika-vin13t1:122_0": "54. Idāni etesaṁ adhiṭṭhānavijahanākāraṁ dassetuṁ “acchedavissajjanagāhavibbhamā”tiādi",
  "tika-vin13t1:122_1": "vuttaṁ. Tattha acchedoti corādīhi acchindanaṁ. Vissajjananti aññesaṁ dānaṁ. Kathaṁ",
  "tika-vin13t1:122_2": "pana dinnaṁ, kathaṁ gahitaṁ sudinnaṁ suggahitañca hotīti? Sace “idaṁ tuyhaṁ demi",
  "tika-vin13t1:122_3": "dadāmi dajjāmi oṇojemi pariccajāmi nissajjāmi vissajjāmī”ti vā “itthannāmassa demi…pe…",
  "tika-vin13t1:122_4": "vissajjāmī”ti vā vadati, sammukhāpi parammukhāpi dinnaṁyeva hoti. “Tuyhaṁ gaṇhāhī”ti",
  "tika-vin13t1:122_5": "vutte “mayhaṁ gaṇhāmī”ti vadati, sudinnaṁ suggahitañca. “Tava santakaṁ karohi, tava",
  "tika-vin13t1:122_6": "santakaṁ hotu, tava santakaṁ karissatī”ti vutte “mamasantakaṁ karomi, mama santakaṁ",
  "tika-vin13t1:122_7": "hotu, mama santakaṁ karissāmī”ti vadati, duddinnaṁ duggahitañca. Sace pana “tava",
  "tika-vin13t1:122_8": "santakaṁ karohī”ti vutte “sādhu, bhante, mayhaṁ gaṇhāmī”ti gaṇhāti, suggahitaṁ.",
  "tika-vin13t1:123_0": "Gāhoti vissāsaggāho. So pana evaṁ veditabbo – “anujānāmi, bhikkhave, pañcahaṅgehi",
  "tika-vin13t1:123_1": "samannāgatassa vissāsaṁ gahetuṁ. Sandiṭṭho ca hoti, sambhatto ca, ālapito ca, jīvati",
  "tika-vin13t1:123_2": "ca, jānāti ca ‘gahite me attamano bhavissatī”’ti. Tattha sandiṭṭhoti diṭṭhamattakamitto.",
  "tika-vin13t1:123_3": "Sambhattoti daḷhamitto. Ālapitoti “mama santakaṁ yaṁ icchasi, taṁ gaṇheyyāsi, āpucchitvā",
  "tika-vin13t1:123_4": "gahaṇe kāraṇaṁ natthī”ti vutto. Jīvatīti anuṭṭhānaseyyāya sayitopi yāva jīvitindriyupacchedaṁ",
  "tika-vin13t1:123_5": "na pāpuṇāti. Gahite ca attamanoti gahite ca tuṭṭhacitto. Evarūpassa santakaṁ “gahite",
  "tika-vin13t1:123_6": "me attamano bhavissatī”ti jānantena gahetuṁ vaṭṭati. Anavasesapariyādānavasena cetāni",
  "tika-vin13t1:123_7": "pañca aṅgāni vuttāni, vissāsaggāho pana tīhi aṅgehi ruhati. Kathaṁ? Sandiṭṭho jīvati",
  "tika-vin13t1:123_8": "gahite attamano, sambhatto jīvati gahite attamano, ālapito jīvati gahite attamanoti evaṁ.",
  "tika-vin13t1:124_0": "Yo pana jīvati, na ca gahite attamano hoti, tassa santakaṁ vissāsabhāvena gahitampi",
  "tika-vin13t1:124_1": "puna dātabbaṁ. Dadantena matakadhanaṁ tāva ye tassa dhane issarā gahaṭṭhā vā pabbajitā",
  "tika-vin13t1:124_2": "vā, tesaṁ dātabbaṁ. Yo pana paṭhamaṁyeva “suṭṭhu kataṁ tayā mama santakaṁ gaṇhantenā”ti",
  "tika-vin13t1:124_3": "vacībhedena vā cittuppādamattena vā anumoditvā pacchā kenaci kāraṇena kupito, so",
  "tika-vin13t1:124_4": "paccāharāpetuṁ na labhati. Yopi adātukāmo, cittena pana adhivāseti, na kiñci vadati,",
  "tika-vin13t1:124_5": "sopi puna paccāharāpetuṁ na labhati. Yo pana “mayā tumhākaṁ santakaṁ gahita”nti vā",
  "tika-vin13t1:124_6": "“paribhutta”nti vā vutte nādhivāseti, “paṭidehī”ti bhaṇati, so paccāharāpetuṁ labhati.",
  "tika-vin13t1:125_0": "Vibbhamāti iminā bhikkhuniyāyeva adhiṭṭhānavijahanaṁ gahitaṁ hoti. Sā pana yadā vibbhamati,",
  "tika-vin13t1:125_1": "tadā assamaṇī hoti. Bhikkhu pana vibbhamantopi yāva sikkhaṁ na paccakkhāti, tāva",
  "tika-vin13t1:125_2": "bhikkhuyevāti adhiṭṭhānaṁ na vijahatīti. Liṅgasikkhāti liṅgaparivattanañca sikkhāpaccakkhānañcāti",
  "tika-vin13t1:125_3": "attho. Sabbesūti navasu cīvaresu. Adhiṭṭhānaviyogakāraṇāti adhiṭṭhānavijahanakāraṇā,",
  "tika-vin13t1:125_4": "imesu aññatarena adhiṭṭhānaṁ vijahatīti attho.",
  "tika-vin13t1:126_0": "Kiñca bhiyyo – ticīvarassa pana vinibbiddhachiddañca adhiṭṭhānavijahanaṁ karotīti",
  "tika-vin13t1:126_1": "attho. Tattha saṅghāṭiuttarāsaṅgānaṁ dīghantato vidatthippamāṇassa tiriyantato aṭṭhaṅgulappamāṇassa",
  "tika-vin13t1:126_2": "padesassa orato kaniṭṭhaṅgulinakhapiṭṭhippamāṇakaṁ chiddaṁ adhiṭṭhānaṁ bhindati.",
  "tika-vin13t1:126_3": "Antaravāsakassa dīghantato vidatthippamāṇasseva tiriyantato caturaṅgulappamāṇassa",
  "tika-vin13t1:126_4": "padesassa orato chiddaṁ adhiṭṭhānaṁ bhindati, parato pana na bhindati. Tasmā chidde",
  "tika-vin13t1:126_5": "jāte ticīvaraṁ atirekacīvaraṁ hoti, sūcikammaṁ katvā puna adhiṭṭhātabbaṁ. Itaresaṁ",
  "tika-vin13t1:126_6": "pana chiddena vijahanaṁ nāma natthi. Yo pana ticīvarepi dubbalaṭṭhāne paṭhamaṁ aggaḷaṁ",
  "tika-vin13t1:126_7": "datvā pacchā dubbalaṭṭhānaṁ chinditvā apaneti, adhiṭṭhānaṁ na bhijjati. Maṇḍalaparivattanepi",
  "tika-vin13t1:126_8": "eseva nayo. Yo pana ubho koṭiyo majjhe karonto sace paṭhamaṁ chinditvā pacchā ghaṭeti,",
  "tika-vin13t1:126_9": "adhiṭṭhānaṁ vijahati, atha ghaṭetvā chindati, na vijahati. Rajakehi dhovāpetvā setakaṁ",
  "tika-vin13t1:126_10": "karontassāpi na vijahati eva.",
  "tika-vin13t1:127_0": "55. Idāni akappiyacīvarāni dassetuṁ “kusavākaphalakānī”tiādi āraddhaṁ. Tattha kusacīraṁ",
  "tika-vin13t1:127_1": "nāma kuse ganthetvā katacīvaraṁ. Vākacīraṁ nāma tāpasānaṁ vakkalaṁ. Phalakacīraṁ",
  "tika-vin13t1:127_2": "nāma phalakāni sibbitvā katacīvaraṁ. Kesakambalanti kesehi tantaṁ vāyitvā katakambalaṁ.",
  "tika-vin13t1:127_3": "Vālakambalanti camaravālehi vāyitvā katakambalaṁ. Ulūkapakkhanti ulūkasakuṇassa pakkhehi",
  "tika-vin13t1:127_4": "katanivāsanaṁ. Ajinakkhipanti salomaṁ sakhuraṁ ajinamigacammaṁ. Imesu sattasu vatthesu",
  "tika-vin13t1:127_5": "yaṁ kiñci dhārayato thullaccayanti attho. Yathā imesu thullaccayaṁ, tathā akkanāḷaṁ",
  "tika-vin13t1:127_6": "nivāsentassa. Akkanāḷaṁ nāma akkadaṇḍe vākādīhi ganthetvā katacīvaraṁ. “Na bhikkhave",
  "tika-vin13t1:127_7": "akkanāḷaṁ nivāsetabbaṁ, yo nivāseyya, āpatti thullaccayassā”ti hi vuttaṁ.",
  "tika-vin13t1:128_0": "56.Kadalerakakkadusse potthake cāpīti ettha kadalierakaakkamakacivākehi katāni vatthāni",
  "tika-vin13t1:128_1": "evaṁ vuttānīti veditabbāni. Etesu potthakoyeva pāḷiyaṁ āgato, itarāni taggatikattā",
  "tika-vin13t1:128_2": "aṭṭhakathāsu paṭikkhittāni. Imesu catūsupi dukkaṭameva. “Na bhikkhave naggiyaṁ titthiyasamādānaṁ",
  "tika-vin13t1:128_3": "samādiyitabbaṁ, yo samādiyeyya, āpatti thullaccayassā”ti vuttattā naggiyampi na kappati",
  "tika-vin13t1:128_4": "eva. Sabbameva nīlakaṁ sabbanīlakaṁ. Evaṁ sesesupi. Ettha nīlaṁ umāpupphavaṇṇaṁ hoti.",
  "tika-vin13t1:128_5": "Mañjeṭṭhakaṁ mañjeṭṭhakavaṇṇameva. Pītakaṁ kaṇikārapupphavaṇṇaṁ. Lohitakaṁ jayasumanapupphavaṇṇaṁ.",
  "tika-vin13t1:128_6": "Kaṇhakaṁ addāriṭṭhakavaṇṇaṁ.",
  "tika-vin13t1:129_0": "57.Mahāraṅgaṁ nāma satapadipiṭṭhivaṇṇaṁ. Mahānāmaṁ nāma rattasambhinnavaṇṇaṁ hoti.",
  "tika-vin13t1:129_1": "Padumapupphavaṇṇantipi vuttaṁ, mandarattanti attho. Tirīṭaketi rukkhatace. Acchinnadīghadasaketi",
  "tika-vin13t1:129_2": "sabbaso acchinnadasake ca majjhe chinnadasake cāti attho. Aññamaññaṁ saṁsibbitvā",
  "tika-vin13t1:129_3": "katadasaṁ phaladasaṁ nāma. Ketakapupphādipupphasadisāhi dasāhi yuttaṁ pupphadasaṁ",
  "tika-vin13t1:129_4": "nāma. Etesupi “potthake cāpī”ti ettha vuttaapi-saddena dukkaṭanti veditabbaṁ. Tathāti",
  "tika-vin13t1:129_5": "yathā etesu kadalidussādīsu pupphadasāvasānesu dukkaṭaṁ, tathā kañcukaveṭhanesupi",
  "tika-vin13t1:129_6": "yaṁ kiñci dhārentassa dukkaṭanti attho.",
  "tika-vin13t1:130_0": "Etesu pana ayaṁ vinicchayo – sabbanīlakādīni rajanāni vametvā puna rajitvā dhāretabbāni,",
  "tika-vin13t1:130_1": "na sakkā ce vametuṁ, paccattharaṇādīni vā kāretabbāni, tipaṭṭacīvarassa majjhe vā",
  "tika-vin13t1:130_2": "dātabbāni. Acchinnadasakādīni dasā chinditvā dhāretabbāni. Kañcukaṁ vijaṭetvā rajitvā",
  "tika-vin13t1:130_3": "paribhuñjitabbaṁ. Veṭhanepi eseva nayo. Tirīṭakaṁ pādapuñchanaṁ kātabbaṁ. Sabbanti",
  "tika-vin13t1:130_4": "imaṁ vuttappakāraṁ kusacīrādikaṁ akappiyacīvaraṁ acchinnacīvaro labhatīti attho.",
  "tika-vin13t1:130_5": "Vuttampi cetaṁ parivāre.",
  "tika-vin13t1:131": "“Akappakataṁ nāpi rajanāya rattaṁ,",
  "tika-vin13t1:132": "Tena nivattho yena kāmaṁ vajeyya;",
  "tika-vin13t1:133": "Na cassa hoti āpatti,",
  "tika-vin13t1:134": "So ca dhammo sugatena desito;",
  "tika-vin13t1:135": "Pañhā mesā kusalehi cintitā”ti. ;",
  "tika-vin13t1:136_0": "Ayañhi pañho acchinnacīvarabhikkhuṁ sandhāya vutto, tasmā hi yaṁ kiñci akappiyacīvaraṁ",
  "tika-vin13t1:136_1": "nivāsetvā vā pārupitvā vā acchinnacīvarakena aññaṁ pariyesitabbaṁ. Ettha pana “idha",
  "tika-vin13t1:136_2": "pana, bhikkhave, manussā nissīmagatānaṁ bhikkhūnaṁ cīvaraṁ denti ‘imaṁ cīvaraṁ itthannāmassa",
  "tika-vin13t1:136_3": "demā’ti, anujānāmi, bhikkhave, sādituṁ, na tāva taṁ gaṇanūpagaṁ, yāva na hatthaṁ",
  "tika-vin13t1:136_4": "gacchatī”ti vuttattā yāva āharitvā taṁ na dinnaṁ, “tumhākaṁ, bhante, cīvaraṁ uppanna”nti",
  "tika-vin13t1:136_5": "pahiṇitvā vā nārocitaṁ, tāva gaṇanaṁ na upeti, anadhiṭṭhitaṁ vaṭṭati. Pattepi eseva",
  "tika-vin13t1:136_6": "nayo. Ānetvā dinne vā ārocite vā parihāro natthi, dasāhaṁ adhiṭṭhātabbaṁ. Cīvaravinicchayo.",
  "tika-vin13t1:137": "Cīvaraniddesavaṇṇanā niṭṭhitā.",
  "tika-vin13t1:138": "4. Rajananiddesavaṇṇanā",
  "tika-vin13t1:139_0": "58. Idāni tesaṁ cīvarānaṁ rajanavidhānaṁ dassetuṁ “rajanāni cā”ti vuttaṁ. Tattha",
  "tika-vin13t1:139_1": "“anujānāmi, bhikkhave, cha rajanāni mūlarajanaṁ khandharajanaṁ tacarajanaṁ pattarajanaṁ",
  "tika-vin13t1:139_2": "puppharajanaṁ phalarajana”nti evaṁ bhagavatā anuññātattā “chappakārāni anuññātāni satthunā”ti vuttaṁ.",
  "tika-vin13t1:140_0": "59. Tattha mūleti mūlarajaneti attho. Haliddiṁ vivajjiya sabbaṁ labbhanti sambandho.",
  "tika-vin13t1:140_1": "Evaṁ sesesupi. Tuṅgahārako nāma eko sakaṇṭakarukkho, tassa haritālavaṇṇaṁ khandharajanaṁ",
  "tika-vin13t1:140_2": "hoti. Gihiparibhuttaṁ pana allipattena ekavāraṁ rajituṁ vaṭṭati. Phalarajane akappiyaṁ",
  "tika-vin13t1:140_3": "nāma natthi, sabbaṁ vaṭṭatīti. Rajanavinicchayo.",
  "tika-vin13t1:141": "Rajananiddesavaṇṇanā niṭṭhitā.",
  "tika-vin13t1:142": "5. Pattaniddesavaṇṇanā",
  "tika-vin13t1:143": "60. Idāni bhājanavikatiṁ dassetuṁ “patto cā”ti uddhaṭaṁ. Ettha pana paṭhamagāthā suviññeyyā.",
  "tika-vin13t1:144_0": "61. Dutiye “magadhanāḷidvayataṇḍulasādhita”nti vattabbe vibhattilopaṁ akatvā gāthābandhasukhatthaṁ",
  "tika-vin13t1:144_1": "“magadhe nāḷidvayataṇḍulasādhita”nti vuttaṁ, pacitanti attho. Ettha magadhanāḷi nāma",
  "tika-vin13t1:144_2": "aḍḍhaterasapalaṁ gaṇhāti. Odananti ettha sabbappakārasampannaṁ avassāvitodanaṁ gahetabbaṁ.",
  "tika-vin13t1:144_3": "Odanassa catutthabhāgappamāṇaṁ nātighanaṁ nātitanukaṁ hatthahāriyamuggasūpañca ālopassa",
  "tika-vin13t1:144_4": "ālopassa anurūpaṁ yāva carimakālopappahonakaṁ macchamaṁsādibyañjanañca yo patto gaṇhāti,",
  "tika-vin13t1:144_5": "so ukkaṭṭho nāmāti attho. Sappitelatakkarasakañjikādīni pana gaṇanūpagāni na honti,",
  "tika-vin13t1:144_6": "tāni hi odanagatikāneva honti, neva hāpetuṁ, na vaḍḍhetuṁ sakkonti. Evametaṁ sabbaṁ",
  "tika-vin13t1:144_7": "pakkhittaṁ sace pattassa heṭṭhimarājisamaṁ tiṭṭhati, suttena vā hīrena vā chindantassa",
  "tika-vin13t1:144_8": "suttassa vā hīrassa vā heṭṭhimantaṁ phusati, ayaṁ ukkaṭṭho nāma patto. Sace taṁ rājiṁ",
  "tika-vin13t1:144_9": "atikkamitvā thūpīkataṁ tiṭṭhati, ayaṁ ukkaṭṭhomako nāma patto. Sace taṁ rājiṁ na",
  "tika-vin13t1:144_10": "sampāpuṇāti, antogatameva hoti, ayaṁ ukkaṭṭhukkaṭṭho nāma patto.",
  "tika-vin13t1:145_0": "62. “Majjhimo nāma patto nāḷikodanaṁ gaṇhātī”ti vuttattā “majjhimo tassupaḍḍho vā”ti",
  "tika-vin13t1:145_1": "vuttaṁ. Etthāpi vuttappakārena majjhimo majjhimomako majjhimukkaṭṭhoti pattattikaṁ",
  "tika-vin13t1:145_2": "veditabbaṁ. “Omako nāma patto patthodanaṁ gaṇhātī”ti vacanato “tatopaḍḍho”ti vuttaṁ.",
  "tika-vin13t1:145_3": "Magadhanāḷiyā upaḍḍhanāḷikodanañca tadūpiyaṁ sūpaṁ byañjanañca gaṇhāti, so omako",
  "tika-vin13t1:145_4": "nāma. Idhāpi omako omakomako omakukkaṭṭhoti pattattikaṁ veditabbaṁ. Imesu pana navasu",
  "tika-vin13t1:145_5": "pattesu ukkaṭṭhukkaṭṭho ca omakomako ca apatto. Etesu adhiṭṭhātabbakiccaṁ natthi,",
  "tika-vin13t1:145_6": "sesā satta pattā adhiṭṭhātabbā, vikappetabbā cāti attho.",
  "tika-vin13t1:146_0": "63.Atirekapattoti anadhiṭṭhito avikappito. Sakoti sasantako. Kappoti kappiyo. Ayamevettha",
  "tika-vin13t1:146_1": "saṅkhepo – yo patto kākaṇikamattassāpi mūlassa dātabbassa natthitāya sako. Ayopatto",
  "tika-vin13t1:146_2": "pañcahi pākehi mattikāpatto dvīhi pākehi pakkattā kappo. So dasāhaparamaṁ kālaṁ anadhiṭṭhito",
  "tika-vin13t1:146_3": "avikappito dhāreyyoti.",
  "tika-vin13t1:147_0": "64.Acchedādayo cīvare vuttappabhedāyeva. Chiddenāti ettha yassa pattassa mukhavaṭṭito",
  "tika-vin13t1:147_1": "heṭṭhā dvaṅgulappadese yena chiddena kaṅgusitthaṁ nikkhamati, tattakena chiddena",
  "tika-vin13t1:147_2": "bhijjati. Tasmiṁ pana ayacuṇṇādīhi paṭipākatike kate dasāhabbhantare puna adhiṭṭhātabbaṁ.",
  "tika-vin13t1:147_3": "Pattādhiṭṭhānamujjhatīti patto adhiṭṭhānaṁ ujjhati.",
  "tika-vin13t1:148_0": "65. Idāni pariharaṇavidhiṁ dassetuṁ “pattaṁ na paṭisāmeyya sodaka”ntiādi āraddhaṁ.",
  "tika-vin13t1:148_1": "Sodakaṁ pattaṁ na paṭisāmeyya, ātape ca sodakaṁ pattaṁ na otapeti adhippāyo. Na nidaheti",
  "tika-vin13t1:148_2": "nirudakaṁ katvāpi atikālaṁ na nidaheti adhippāyo. Bhumyāti bhūmiyaṁ. Na ṭhapeti taṭṭikācammakhaṇḍādīsu",
  "tika-vin13t1:148_3": "yena kenaci anatthatāya paṁsusakkharamissāya bhūmiyā na ṭhapeyyāti attho. No ca laggayeti",
  "tika-vin13t1:148_4": "etthapi nāgadantādīsu yattha katthaci laggantassa dukkaṭameva.",
  "tika-vin13t1:149_0": "66.Miḍḍhanteti miḍḍhapariyante. Sace pana parivattetvā tattheva patiṭṭhāti, evarūpāya",
  "tika-vin13t1:149_1": "vitthiṇṇāya miḍḍhiyā abbhantaraparicchede ṭhapetuṁ vaṭṭati, na pariyante. Paribhaṇḍanteti",
  "tika-vin13t1:149_2": "bāhirapasse katāya tanukamiḍḍhiyā anteti attho. Aṅke vāti dvinnaṁ ūrūnaṁ majjhe.",
  "tika-vin13t1:149_3": "Ettha pana aṁsabaddhake aṁsakūṭe laggetvā aṅke ṭhapetuṁ vaṭṭati, na itarathā. Ātapattaketi",
  "tika-vin13t1:149_4": "chatte. Ettha bhattapūropi aṁsakūṭe laggitapattopi ṭhapetuṁ na vaṭṭati.",
  "tika-vin13t1:150_0": "67.Ucchiṭṭhodakaṁ nāma mukhavikkhālanodakaṁ, taṁ patte niṭṭhubhitvā pattena na nīhareyyāti",
  "tika-vin13t1:150_1": "attho. Calakañca aṭṭhikañca calakaṭṭhikaṁ. Etesu yaṁ kiñci pattena nīharantassa dukkaṭaṁ.",
  "tika-vin13t1:150_2": "Pattaṁ paṭiggahaṁ katvā hatthaṁ dhovitumpi na labhati. Hatthadhovitavatthadhovitaudakampi",
  "tika-vin13t1:150_3": "patte ākiritvā nīharituṁ na vaṭṭati. Anucchiṭṭhapattaṁ ucchiṭṭhahatthena gahetumpi",
  "tika-vin13t1:150_4": "na vaṭṭati. Hatthaṁ pana bahi dhovitvā gahetuṁ vaṭṭati. Macchamaṁsaphalāphalādīni",
  "tika-vin13t1:150_5": "khādanto yaṁ mukhena luñcitvā luñcitvā khādati, taṁ vā tesaṁ aṭṭhiādikaṁ vā mukhato",
  "tika-vin13t1:150_6": "nīhaṭaṁ puna akhāditukāmo chaḍḍetukāmo patte ṭhapetuṁ na labhati. Siṅgiveranāḷikerakhaṇḍādīni",
  "tika-vin13t1:150_7": "khādantehi ḍaṁsitvā ḍaṁsitvā puna ṭhapetuṁ labhati. “Na bhikkhave pattahatthena kavāṭaṁ",
  "tika-vin13t1:150_8": "paṇāmetabbaṁ, yo paṇāmeyya, āpatti dukkaṭassā”ti vuttattā yena kenaci sarīrāvayavena",
  "tika-vin13t1:150_9": "pattaṁ gahetvā ṭhito yena kenaci sarīrāvayavena kavāṭaṁ paṇāmetuṁ na labhati, tasmā",
  "tika-vin13t1:150_10": "“pattahatthovā”ti vuttaṁ. Aṁsakūṭe laggitvā ṭhitassa vaṭṭati.",
  "tika-vin13t1:151_0": "68.Bhūmiādhāraketi ettha dantavallivettavākādīhi kate valayādhārake. Dārudaṇḍādhāreti",
  "tika-vin13t1:151_1": "ekadārunā kataādhārake ca bahūhi daṇḍehi kataādhārake cāti attho. Tidaṇḍe na vaṭṭati.",
  "tika-vin13t1:151_2": "Etesu pana susajjitesu ekaṁ pattaṁ ṭhapetvāva tassupari ekaṁ ṭhapetuṁ vaṭṭati, tayo",
  "tika-vin13t1:151_3": "pana na vaṭṭanti. Ekaṁ nikkujjitvāva bhūmiyanti ettha bhūmiyaṁ kaṭasārakādīsu aññataraṁ",
  "tika-vin13t1:151_4": "pattharitvā tassupari nikkujjitvā vā ukkujjitvā vā ekaṁ ṭhapeyya, dve ṭhapetuṁ na",
  "tika-vin13t1:151_5": "vaṭṭatīti adhippāyo. Dve pana ṭhapentena upari ṭhapitapattaṁ ekena passena bhūmiyaṁ",
  "tika-vin13t1:151_6": "phusāpetvā ṭhapetuṁ vaṭṭatīti vadanti.",
  "tika-vin13t1:152_0": "69-70. Idāni akappiyapatte dassetuṁ “dārurūpiyasovaṇṇā”tiādi āraddhaṁ. Tattha maṇiveḷuriyāmayāti",
  "tika-vin13t1:152_1": "maṇīti indanīlakabarakatādi. Sace gahaṭṭhā bhattagge suvaṇṇarūpiyataṭṭakādīsu sūpabyañjanaṁ",
  "tika-vin13t1:152_2": "katvā upanāmenti, āmasitumpi na vaṭṭati. Ghaṭikaṭāhajā ca tumbakaṭāhajā ca ghaṭitumbakaṭāhajā.",
  "tika-vin13t1:152_3": "Ettha tumbakaṭāhajānāma alābu. Pattavinicchayo.",
  "tika-vin13t1:153": "Pattaniddesavaṇṇanā niṭṭhitā.",
  "tika-vin13t1:154": "6. Thālakaniddesavaṇṇanā",
  "tika-vin13t1:155_0": "71-2. Idāni thālakesu kappiyākappiyavidhiṁ dassetuṁ “thālakā cā”ti padaṁ uddhaṭaṁ.",
  "tika-vin13t1:155_1": "Tattha akappāti dārumayādayo thālakā akappiyāti attho. Phalikathālakādayo gihisantakā",
  "tika-vin13t1:155_2": "vā saṅghasantakā vā kappiyā. Ghaṭitumbakaṭāhajā tāvakālikā, tāsu bhuñjitvā chaḍḍetabbā,",
  "tika-vin13t1:155_3": "na pariharitabbāti adhippāyo. Thālakavinicchayo.",
  "tika-vin13t1:156": "Thālakaniddesavaṇṇanā niṭṭhitā.",
  "tika-vin13t1:157": "7. Pavāraṇāniddesavaṇṇanā",
  "tika-vin13t1:158_0": "73. Idāni pavāraṇāvidhiṁ dassetuṁ “pavāraṇā”ti padaṁ uddhaṭaṁ. Tattha iriyāpathenāti",
  "tika-vin13t1:158_1": "ṭhānagamanasayananisajjānaṁ aññatarena iriyāpathenāti attho. Tato iriyāpathato aññena",
  "tika-vin13t1:158_2": "iriyāpathena anatirittakaṁ paribhuñjeyya ce, pācittiyanti attho. Pācittinatirittakanti",
  "tika-vin13t1:158_3": "pācitti anatirittakaṁ.",
  "tika-vin13t1:159_0": "74. Idāni yehi aṅgehi pavāraṇā hoti, tāni aṅgāni dassetuṁ “asana”ntiādimāha. Tattha",
  "tika-vin13t1:159_1": "asananti etena avippakatabhojanatā vuttā, bhuñjamāno ca so puggalo hotīti attho.",
  "tika-vin13t1:159_2": "Bhojanañcevāti yaṁ bhuñjanto pavāreti, taṁ odano kummāso sattu maccho maṁsanti imesu",
  "tika-vin13t1:159_3": "aññataraṁ hotīti attho. Abhihāroti dāyako tassa taṁ bhattaṁ kāyena abhiharatīti attho,",
  "tika-vin13t1:159_4": "vācābhihāro pana na gahetabbo. Samīpatāti dāyako pavāraṇappahonakabhojanaṁ gahetvā",
  "tika-vin13t1:159_5": "aḍḍhateyyahatthappamāṇe okāse hotīti attho. Kāyavācāpaṭikkhepoti hatthapāse ṭhitena",
  "tika-vin13t1:159_6": "abhihaṭaṁ bhikkhaṁ kāyena vā vācāya vā paṭikkhipeyyāti attho. Ettha pana sace bhikkhu",
  "tika-vin13t1:159_7": "nisinno hoti, ānisadassa pārimantato paṭṭhāya, sace ṭhito, paṇhiantato paṭṭhāya,",
  "tika-vin13t1:159_8": "sace nipanno, yena passena nipanno, tassa pārimantato paṭṭhāya dāyakassāpi tathāvidhassa",
  "tika-vin13t1:159_9": "ṭhapetvā pasāritahatthaṁ yaṁ tassa āsannataraṁ aṅgaṁ, tassa vasena paricchedo kātabbo.",
  "tika-vin13t1:159_10": "Pañca aṅgā pavāraṇāti “asanaṁ paññāyati, bhojanaṁ paññāyati, hatthapāse ṭhito abhiharati,",
  "tika-vin13t1:159_11": "paṭikkhepo paññāyatī”ti pāḷiyaṁ vuttehi imehi pañcahi aṅgehi pavāraṇā hotīti attho.",
  "tika-vin13t1:160_0": "75. Idāni etesu pañcasu bhojanaṁ dassetuṁ “odano”tiādi vuttaṁ. Idāni odanādayo imehi",
  "tika-vin13t1:160_1": "nibbattāti dassetuṁ “sālī”tiādimāha. Tattha setarattakāḷabhedā sabbāpi kaṅgujātiyo",
  "tika-vin13t1:160_2": "kaṅgūti gahetabbā. Kāḷasetā kudrūsavarakā. Imesaṁ sattannaṁ dhaññānaṁ odano ca bhojjayāgu",
  "tika-vin13t1:160_3": "ca odano nāmāti attho.",
  "tika-vin13t1:161_0": "76. Sāmākāditiṇaṁ kudrūsake saṅgahaṁ gatanti attho. Varakacorako varake saṅgahaṁ",
  "tika-vin13t1:161_1": "gato, sāliyañceva nīvāro saṅgahaṁ gato setattāti vadanti. Imesaṁ vuttappakārānaṁ",
  "tika-vin13t1:161_2": "sānulomānaṁ sattannaṁ dhaññānaṁ taṇḍule gahetvā “yāguṁ pacissāmā”ti vā “bhattaṁ pacissāmā”ti",
  "tika-vin13t1:161_3": "vā yaṁ kiñci sandhāya pacanti, sace uṇhaṁ vā sītalaṁ vā bhuñjantānaṁ bhojanakāle",
  "tika-vin13t1:161_4": "gahitagahitaṭṭhāne odhi paññāyati, ayaṁ odano nāma, pavāraṇaṁ janeti. Yopi pāyāso",
  "tika-vin13t1:161_5": "vā ambilayāgu vā uddhanato otāritamattā abbhuṇhā āvijjhitvā pivituṁ sakkā, gahitokāsepi",
  "tika-vin13t1:161_6": "odhiṁ na dasseti, ayaṁ pavāraṇaṁ na janeti. Usumāya pana vigatāya ghanabhāvaṁ gacchati,",
  "tika-vin13t1:161_7": "odhi paññāyati, puna pavāraṇaṁ janeti, pubbe tanukabhāvo na rakkhati. Bhatte pana",
  "tika-vin13t1:161_8": "udakakañjikakhīrādīni ākiritvā “yāguṁ gaṇhathā”ti vadanti, kiñcāpi tanukā hoti, pavāraṇaṁ",
  "tika-vin13t1:161_9": "janetiyeva tasmiṁ yāguyā natthibhāvato. Sace pana pakkuthitesu udakādīsu pakkhipitvā",
  "tika-vin13t1:161_10": "pacitvā denti, yāgusaṅgahameva gacchati.",
  "tika-vin13t1:162_0": "77.Bhaṭṭhadhaññamayoti sattavidhānipi dhaññāni gahetvā kharapākabhajjitānaṁ tesaṁ",
  "tika-vin13t1:162_1": "taṇḍule koṭṭetvā katacuṇṇakuṇḍakāni sattu nāma. Samapākabhajjitānaṁ pana ātapasukkhānaṁ",
  "tika-vin13t1:162_2": "vā taṇḍulānaṁ cuṇṇakuṇḍakāni sattusaṅkhyaṁ na gacchanti. Yavasambhavoti aññehi pana",
  "tika-vin13t1:162_3": "muggādīhi katakummāso na pavāretīti adhippāyo. Udakasambhavoti iminā kakkaṭakasippikasambukādayopi",
  "tika-vin13t1:162_4": "saṅgahaṁ gacchanti. Sace yāgupānakāle ekasmiṁ bhājane ṭhapetvā macchamaṁsaṁ vā khādanti,",
  "tika-vin13t1:162_5": "te ce akhādanto aññaṁ pavāraṇappahonakaṁ paṭikkhipati, na pavāreti. Khāditepi sace",
  "tika-vin13t1:162_6": "mukhe avasiṭṭhaṁ natthi, tadā paṭikkhipantopi na pavāretiyeva. Sace patte avasiṭṭhaṁ",
  "tika-vin13t1:162_7": "atthi, mukhe natthi, tañce akhāditukāmo hoti, aññattha vā gantvā khāditukāmo, tasmiṁ",
  "tika-vin13t1:162_8": "khaṇe paṭikkhipantopi na pavāretiyeva.",
  "tika-vin13t1:163_0": "78.Bhojananti pañcasu bhojanesu yaṁ kiñci bhojanaṁ. Kappiyaṁ vā akappiyaṁ vā bhuñjantoti",
  "tika-vin13t1:163_1": "sambandho. Nisedhayanti kāyenābhihaṭaṁ aṅgulicalanādinā vā bhamukavikārena vā kuddhabhāvena",
  "tika-vin13t1:163_2": "olokena vā paṭikkhipanto kāyena vā “ala”nti vā “na gaṇhāmī”ti vā “mā ākirā”ti vā",
  "tika-vin13t1:163_3": "“apagacchā”ti vā ādinā nayena paṭikkhipanto vācāya vā nisedhayantoti attho. Kappanti",
  "tika-vin13t1:163_4": "kappiyabhojanameva paṭikkhipanto so pavāreti, akappiyamaṁsaṁ vā bhojanaṁ vā paṭikkhipanto",
  "tika-vin13t1:163_5": "na pavāreti. Kasmā? Tassa paṭikkhipitabbaṭṭhāne ṭhitattā. Sace kappiyabhojanaṁ bhuñjamāno",
  "tika-vin13t1:163_6": "akappiyaṁ paṭikkhipati, na pavāreti. Kasmā? Tassa paṭikkhipitabbato. Idāni missakanayaṁ",
  "tika-vin13t1:163_7": "dassetuṁ “tannāmenā”tiādi vuttaṁ. Tatrāyaṁ piṇḍattho – tannāmena vā imanti vā abhihaṭaṁ",
  "tika-vin13t1:163_8": "kappiyaṁ nisedhayaṁ pavāreyyāti. Kiṁ vuttaṁ hoti? Yo pana macchamaṁsamissaṁ yāguṁ",
  "tika-vin13t1:163_9": "byañjanaṁ vā āharitvā “macchaṁ gaṇhatha, maṁsaṁ gaṇhathā”ti vadati, taṁ paṭikkhipato",
  "tika-vin13t1:163_10": "pavāraṇā hoti. Sace “yāguṁ gaṇhatha, rasabyañjanaṁ gaṇhathā”ti vadati, taṁ paṭikkhipato",
  "tika-vin13t1:163_11": "pavāraṇā na hoti. Kasmā? Tassāpi atthitāya. Sace “imaṁ gaṇhathā”ti savatthukaṁ katvā",
  "tika-vin13t1:163_12": "deti, taṁ paṭikkhipato pavāraṇā hoti. Bhattamissakepi eseva nayo. Sace aññassa abhihaṭaṁ",
  "tika-vin13t1:163_13": "paṭikkhipati, pavāraṇā natthiyeva.",
  "tika-vin13t1:164_0": "79-80. Idāni pavāraṇaṁ ajanente dassetuṁ “lājā”tiādi vuttaṁ. Ettha lājā taṁsattubhattānīti",
  "tika-vin13t1:164_1": "lājā ca lājehi katasattubhattāni cāti attho. Macchamaṁsapūvesu pana pavāraṇā hoti,",
  "tika-vin13t1:164_2": "tasmā “suddhakhajjako”ti vuttaṁ. Bhaṭṭhapiṭṭhanti pubbe āmakaṁ pacchā bhajjitabbanti",
  "tika-vin13t1:164_3": "vuttaṁ hoti. Veḷuādīnaṁ vuttāvasesānaṁ bhattanti sambandho. Rasayāgu raso pakkayāgu.",
  "tika-vin13t1:164_4": "Maṁsādīhi amissitā suddhayāgu. Puthukāmayaṁ pana yaṁ kiñci pavāraṇaṁ na janeti.",
  "tika-vin13t1:165_0": "81.Vuṭṭhāyāti āsanā uṭṭhāya atirittaṁ na kātabbanti sambandho. Sace pavāretvā āsanā",
  "tika-vin13t1:165_1": "na vuṭṭhāti bhikkhu, tassāpi atirittaṁ kātuṁ labhati. Abhuttena ca bhojananti yena",
  "tika-vin13t1:165_2": "pañcannaṁ bhojanānaṁ aññataraṁ bhojanaṁ antamaso kusaggenāpi na bhuttaṁ, tenāpi atirittaṁ",
  "tika-vin13t1:165_3": "na kātabbanti attho. Yena pana aruṇuggamepi bhuttaṁ hoti, so ce apavārito āsanā vuṭṭhitopi",
  "tika-vin13t1:165_4": "majjhanhikasamayepi puna kiñci abhutvāpi kātuṁ labhati. Yena yaṁ vāpure katanti yena",
  "tika-vin13t1:165_5": "yaṁ vā pubbe kataṁ, tena tampi pacchā na kātabbaṁ. Aññena pana taṁ kātuṁ vaṭṭatīti vadanti.",
  "tika-vin13t1:166_0": "82. Yaṁ phalaṁ vā kandamūlaṁ vā pañcahi samaṇakappehi katakappiyaṁ aññampi kappiyabhojanaṁ",
  "tika-vin13t1:166_1": "vā kappiyamaṁsaṁ vā, idaṁ kappiyaṁ nāma, vuttappakāraviparītaṁ akappiyaṁ nāma, tasmiṁ",
  "tika-vin13t1:166_2": "atirittakaraṇaṁ na ruhati, yañca paṭiggahetvā na gahitaṁ, tasmimpi na ruhati, tena",
  "tika-vin13t1:166_3": "vuttaṁ “kappiyaṁ gahitañcevā”ti. Uccāritanti kappiyaṁ kāretuṁ āgatena bhikkhunā īsakampi",
  "tika-vin13t1:166_4": "ukkhittaṁ vā apanamitaṁ vāti attho. Hatthapāsato bahi ṭhitaṁ kātuṁ na vaṭṭati, tena",
  "tika-vin13t1:166_5": "vuttaṁ “hatthapāsaga”nti. Atirittaṁ karontevanti atirittaṁ karonto “alametaṁ sabba”nti",
  "tika-vin13t1:166_6": "vacībhedaṁ katvā evaṁ bhāsatūti attho. “Alametaṁ sabba”nti tikkhattuṁ vattabbaṁ,",
  "tika-vin13t1:166_7": "ayaṁ kira āciṇṇo. Vinayadharā kira pana “sakiṁ eva vattabba”nti vadanti. Alametaṁ",
  "tika-vin13t1:166_8": "sabbanti idampi vo adhikaṁ, ito aññaṁ na lacchasīti attho.",
  "tika-vin13t1:167_0": "83.Anupasampannahatthaganti kappiyaṁ karontena pana anupasampannassa hatthe ṭhitaṁyeva",
  "tika-vin13t1:167_1": "na kātabbaṁ, taṁ pana aññena bhikkhunā paṭiggahāpetvā tassa hatthe ṭhitaṁ atirittaṁ",
  "tika-vin13t1:167_2": "katvā anupasampannassa dātuṁ vaṭṭati. Attanā āgantvā aññassa hatthe ca pesayitvāpi",
  "tika-vin13t1:167_3": "kāretuṁ labbhateti attho. Taṁ pana atirittakārakaṁ ṭhapetvā añño sabbo pavāritopi",
  "tika-vin13t1:167_4": "appavāritopi bhuñjituṁ labhatīti attho. Sace pavārito paribhuñjati, yathā akatena",
  "tika-vin13t1:167_5": "missaṁ na hoti, tathā mukhañca hatthañca suddhaṁ katvā bhuñjitabbaṁ. Gilānassa bhuttāvasesampi",
  "tika-vin13t1:167_6": "tassa “ajja vā sve vā khādissatī”ti āhaṭampi anatirittakataṁ bhuñjituṁ vaṭṭatīti. Pavāraṇāvinicchayo.",
  "tika-vin13t1:168": "Pavāraṇāniddesavaṇṇanā niṭṭhitā.",
  "tika-vin13t1:169": "8. Kālikaniddesavaṇṇanā",
  "tika-vin13t1:170_0": "84. Idāni ye te cattāro kālikā muninā vuttā “yāvakālikaṁ yāmakālikaṁ sattāhakālikaṁ",
  "tika-vin13t1:170_1": "yāvajīvika”nti, te dassetuṁ “kālikā cā”ti padaṁ uddhaṭaṁ. Tattha katame te kālikāti",
  "tika-vin13t1:170_2": "ce, te dassetuṁ “yāvakālika”ntiādimāha. Tesu aruṇuggamanato yāva ṭhitamajjhanhikā",
  "tika-vin13t1:170_3": "bhuñjitabbato yāvakālikaṁ. Aruṇuggamanato yāva yāmāvasānā pipāsāya sati pipāsacchedanatthaṁ",
  "tika-vin13t1:170_4": "pātabbato yāmo kālo assāti yāmakālikaṁ. Tena upasametabbe ābādhe sati yāva sattāhā",
  "tika-vin13t1:170_5": "paribhuñjitabbato sattāhakālikaṁ. Ābādhe sati yāvajīvaṁ pariharitvā bhuñjitabbato yāvajīvikaṁ.",
  "tika-vin13t1:171_0": "85. Tesu yāvakālikaṁ dassetuṁ “piṭṭhaṁ mūlaṁ phalaṁ khajja”ntiādimāha. Ettha piṭṭhakhādanīyaṁ",
  "tika-vin13t1:171_1": "nāma sattannaṁ tāva dhaññānaṁ dhaññānulomānaṁ aparaṇṇānañca piṭṭhaṁ panasapiṭṭhaṁ",
  "tika-vin13t1:171_2": "labujapiṭṭhaṁ ambāṭakapiṭṭhaṁ sālapiṭṭhaṁ dhotakatālapiṭṭhaṁ khīravallipiṭṭhañcāti",
  "tika-vin13t1:171_3": "evamādīni tesu tesu janapadesu pakatiāhāravasena manussānaṁ khādanīyatthañca bhojanīyatthañca",
  "tika-vin13t1:171_4": "pharaṇakāni piṭṭhāni yāvakālikāni. Imināva lakkhaṇena mūlakhādanīyādīsupi yāvakālikalakkhaṇaṁ",
  "tika-vin13t1:171_5": "veditabbaṁ, ativitthārabhayena saṁkhittaṁ. Goraso nāma khīradadhitakkaraso. Dhaññabhojananti",
  "tika-vin13t1:171_6": "sānulomāni sattadhaññāni ca pañcavidhabhojanañcāti attho. Yāgusūpappabhutayoti ettha",
  "tika-vin13t1:171_7": "pabhuti-saddena kandakhādanīyaṁ muḷālakhādanīyaṁ matthakakhādanīyaṁ khandhakhādanīyaṁ",
  "tika-vin13t1:171_8": "tacakhādanīyaṁ pattakhādanīyaṁ pupphakhādanīyaṁ aṭṭhikhādanīyaṁ niyyāsakhādanīyanti",
  "tika-vin13t1:171_9": "imāni saṅgahitānīti veditabbāni.",
  "tika-vin13t1:172_0": "Tatridaṁ mukhamattanidassanaṁ – bhisasaṅkhāto padumapuṇḍarīkakando piṇḍālumasālukaādayo",
  "tika-vin13t1:172_1": "vallikando āluvakando tālakandoti evamādi kandakhādanīyaṁ. Padumamuḷālādayo muḷālakhādanīyaṁ.",
  "tika-vin13t1:172_2": "Tālahintālakuntālaketakanāḷikerapūgarukkhakhajjūrīādīnaṁ kaḷīrasaṅkhātā matthakā",
  "tika-vin13t1:172_3": "matthakakhādanīyaṁ. Ucchukhandho nīluppalarattuppalakumudasogandhikānaṁ pupphadaṇḍakānīti",
  "tika-vin13t1:172_4": "evamādi khandhakhādanīyaṁ. Tacakhādanīyaṁ ucchutaco eva eko yāvakāliko, sopi saraso.",
  "tika-vin13t1:172_5": "Mūlakaṁ khārako caccu tambuko taṇḍuleyyakoti evamādi pattakhādanīyaṁ. Mūlakapupphaṁ",
  "tika-vin13t1:172_6": "khārakapupphaṁ caccupupphaṁ tambukapupphanti evamādi pupphakhādanīyaṁ, asokapupphaṁ",
  "tika-vin13t1:172_7": "pana yāvajīvikaṁ. Labujapanasaṭṭhiādi aṭṭhikhādanīyaṁ. Niyyāsakhādanīye yāvakālikaṁ",
  "tika-vin13t1:172_8": "natthi. Ete vuttappakārā yāvakālikā hontīti attho.",
  "tika-vin13t1:173_0": "86. Idāni “anujānāmi, bhikkhave, aṭṭha pānāni ambapānaṁ jambupānaṁ cocapānaṁ mocapānaṁ",
  "tika-vin13t1:173_1": "madhukapānaṁ muddikapānaṁ sālūkapānaṁ phārusakapāna”nti evaṁ vuttaṁ aṭṭhavidhaṁ pānakaṁ",
  "tika-vin13t1:173_2": "yāmakālikaṁ nāmāti dassetuṁ “madhū”tiādimāha. Tattha madhujaṁ muddikajaṁ sālūkajaṁ",
  "tika-vin13t1:173_3": "cocajaṁ mocajaṁ ambujaṁ jambujañcāti evamattho gahetabbo. Ettha madhujaṁ nāma madhukānaṁ",
  "tika-vin13t1:173_4": "jātirasena kataṁ, taṁ pana udakasambhinnameva vaṭṭati, suddhaṁ na vaṭṭati. Muddikapānaṁ",
  "tika-vin13t1:173_5": "nāma muddikā udake madditvā parissāvetvā gahitaṁ. Sālūkapānaṁ nāma rattuppalanīluppalādīnaṁ",
  "tika-vin13t1:173_6": "kiñjakkharehi kataṁ. Sesāni pākaṭāneva. Ettha pana sace sayaṁ etāni yāvakālikavatthūni",
  "tika-vin13t1:173_7": "paṭiggahetvā udake madditvā ātape ādiccapākena pacitvā parissāvetvā pānakaṁ karoti,",
  "tika-vin13t1:173_8": "taṁ purebhattameva kappati. Sace anupasampannena kataṁ labhati, tadahupurebhattaṁ",
  "tika-vin13t1:173_9": "sāmisampi vaṭṭati, pacchābhattaṁ nirāmisaparibhogena yāva aruṇuggamanā vaṭṭati. Imāni",
  "tika-vin13t1:173_10": "aṭṭha pānāni sītānipi ādiccapākānipi vaṭṭanti, aggipākāni pana na vaṭṭanti, tasmā",
  "tika-vin13t1:173_11": "“naggisantatta”nti vuttaṁ.",
  "tika-vin13t1:174_0": "87. “Anujānāmi, bhikkhave, sabbaṁ phalarasaṁ ṭhapetvā dhaññaphalarasa”nti vuttattā",
  "tika-vin13t1:174_1": "dhaññaphalaraso pana na vaṭṭati, tena vuttaṁ “sānulomāni dhaññāni ṭhapetvā”ti. “Anujānāmi,",
  "tika-vin13t1:174_2": "bhikkhave, sabbaṁ puppharasaṁ ṭhapetvā madhukapuppharasa”nti vuttattā madhukapuppharaso",
  "tika-vin13t1:174_3": "ādiccapāko vā hotu aggipāko vā, pacchābhattaṁ na vaṭṭati, tena vuttaṁ “madhukapupphamaññatrā”ti.",
  "tika-vin13t1:175_0": "88. “Anujānāmi, bhikkhave, sabbaṁ pattarasaṁ ṭhapetvā ḍākarasa”nti vuttattā udakena",
  "tika-vin13t1:175_1": "pakkānampi yāvakālikapattānaṁ raso purebhattameva vaṭṭati, sītodakena madditānaṁ",
  "tika-vin13t1:175_2": "raso yāmakālikaṁ. Tena vuttaṁ “ṭhapetvā pakkaḍākaja”nti. Yāvajīvikapaṇṇassa udakena",
  "tika-vin13t1:175_3": "pakkassa raso yāvajīviko hoti.",
  "tika-vin13t1:176": "89. Idāni sattāhakālike dassetuṁ “sappī”tiādimāha. Ettha pana –",
  "tika-vin13t1:177": "“Sappinonītatelāni, madhuphāṇitameva ca;",
  "tika-vin13t1:178": "Sattāhakālikā sappi, yesaṁ maṁsamavārita”nti. –",
  "tika-vin13t1:179_0": "Pāṭho gahetabbo. Evaṁ pana gahite vasā telaggahaṇena gahitāva hoti “telaṁ nāma tilatelaṁ",
  "tika-vin13t1:179_1": "sāsapatelaṁ madhukatelaṁ eraṇḍatelaṁ vasātela”nti evaṁ pāḷiyaṁ vitthāritattā. Evaṁ",
  "tika-vin13t1:179_2": "pana aggahetvā vasā ca “madhuphāṇita”nti pāṭhe gahite yāvakālikabhūtā vasā sattāhakālikāti",
  "tika-vin13t1:179_3": "āpajjeyya, “yāni kho pana tāni gilānānaṁ bhikkhūnaṁ paṭisāyanīyāni bhesajjāni, seyyathidaṁ",
  "tika-vin13t1:179_4": "– sappi navanītaṁ telaṁ madhu phāṇita”nti evaṁ pañceva bhagavatā sattāhakālikabhesajjāni",
  "tika-vin13t1:179_5": "anuññātāni, tato uttari chaṭṭhassa sattāhakālikabhesajjassa atthitāpi āpajjati, bhesajjakkhandhakepi",
  "tika-vin13t1:179_6": "bhagavatā “anujānāmi, bhikkhave, vasāni bhesajjāni acchavasaṁ macchavasaṁ susukāvasaṁ",
  "tika-vin13t1:179_7": "sūkaravasaṁ gadrabhavasaṁ kāle paṭiggahitaṁ kāle nippakkaṁ kāle saṁsaṭṭhaṁ telaparibhogena",
  "tika-vin13t1:179_8": "paribhuñjitu”nti evaṁ sattāhakālikavasena vasaṁ ananujānitvā tato nibbattatelameva",
  "tika-vin13t1:179_9": "anuññātaṁ, tasmā “madhuphāṇitameva cā”ti pāṭhe aggahite pāḷiyā aṭṭhakathāya ca virujjhati.",
  "tika-vin13t1:179_10": "Therena pana uttaravihāravāsīnaṁ khuddasikkhāya āgatanayena vuttaṁ. Tesaṁ pana –",
  "tika-vin13t1:180": "“Sappi navanītaṁ telaṁ, madhu phāṇitapañcamaṁ;",
  "tika-vin13t1:181": "Acchamacchavasādi ca, honti sattāhakālikā”ti. –",
  "tika-vin13t1:182": "Evamāgataṁ. Amhākaṁ pana visuṁ sattāhakālike āgataṭṭhānaṁ natthīti vadanti, upaparikkhitabbaṁ.",
  "tika-vin13t1:183_0": "Idāni tesu sappiṁ dassetuṁ “yesaṁ maṁsapavārita”nti vuttaṁ. “Sappināma gosappi vā",
  "tika-vin13t1:183_1": "ajikāsappi vā mahiṁ sasappi vā. Yesaṁ maṁsaṁ kappati, tesaṁ sappi, navanītaṁ nāma",
  "tika-vin13t1:183_2": "tesaṁyeva navanīta”nti pāḷiyaṁ vuttattā navanītaṁ pana gahitanti na vitthāritaṁ,",
  "tika-vin13t1:183_3": "sappi pana purebhattaṁ paṭiggahitaṁ tadahu purebhattaṁ sāmisampinirāmisampi vaṭṭati.",
  "tika-vin13t1:183_4": "Pacchābhattato paṭṭhāya sattāhaṁ nirāmisaṁ paribhuñjitabbaṁ. Sattāhātikkame sace",
  "tika-vin13t1:183_5": "ekabhājane ṭhapitaṁ, ekaṁ nissaggiyaṁ. Sace bahūsu, vatthugaṇanāya nissaggiyapācittiyāni.",
  "tika-vin13t1:183_6": "Pacchābhattaṁ paṭiggahitaṁ sattāhaṁ nirāmisameva vaṭṭati. Sappi tāpentassa sāmaṁpāko",
  "tika-vin13t1:183_7": "na hoti, “navanītaṁ pana tāpentassa hi sāmaṁpāko na hoti, sāmaṁpakkena pana tena",
  "tika-vin13t1:183_8": "saddhiṁ āmisaṁ na vaṭṭatī”ti ca “sace anupasampanno purebhattaṁ paṭiggahitanavanītena",
  "tika-vin13t1:183_9": "sappiṁ katvā deti, purebhattaṁ sāmisaṁ vaṭṭati. Sace sayaṁ karoti, sattāhaṁ nirāmisameva",
  "tika-vin13t1:183_10": "vaṭṭatī”ti ca samantapāsādikāyaṁ navanītamhiyeva sāmaṁpākatā vuttā, na sappimhi.",
  "tika-vin13t1:183_11": "Yaṁ pana kaṅkhāvitaraṇiyaṁ vuttaṁ “nibbattitasappi vā navanītaṁ vā pacituṁ vaṭṭatī”ti,",
  "tika-vin13t1:183_12": "“taṁ pana tadahu purebhattampi sāmisaṁ paribhuñjituṁ na vaṭṭatī”ti ca, tattha yāvakālikavatthunā",
  "tika-vin13t1:183_13": "asammissaṁ sudhotaṁ navanītaṁ sandhāya “pacituṁ vaṭṭatī”ti vuttaṁ. Sayaṁpacitasattāhakālikena",
  "tika-vin13t1:183_14": "saddhiṁ yadi āmisaṁ bhuñjati, taṁ āmisaṁ sayaṁpakkasattāhakālikena missitaṁ attano",
  "tika-vin13t1:183_15": "yāvakālikabhāvaṁ sattāhakālikena gaṇhāpeti, tathā ca sati yāvakālikaṁ apakkampi sayaṁpakkabhāvaṁ",
  "tika-vin13t1:183_16": "upagacchatīti “sāmisaṁ paribhuñjituṁ na vaṭṭatī”ti vuttaṁ. Yathā sayaṁpakkasattāhakālikavasātelaṁ",
  "tika-vin13t1:183_17": "sayaṁbhajjitasāsapādiyāvajīvikavatthūnaṁ telañca sāmisaṁ tadahu purebhattampi na",
  "tika-vin13t1:183_18": "vaṭṭati, tathā navanītasappīti veditabbaṁ. Vakkhati ca ācariyo –",
  "tika-vin13t1:184": "“Yāvakālikaādīni, saṁsaṭṭhāni sahattanā. Gāhāpayanti sabbhāva”nti ca,",
  "tika-vin13t1:185": "“Teheva bhikkhunā pakkaṁ, kappate yāvajīvikaṁ;",
  "tika-vin13t1:186": "Nirāmisañca sattāhaṁ, sāmise sāmapākatā”ti ca.",
  "tika-vin13t1:187_0": "Yā pana samantapāsādikāyaṁ navanītamhi sāmaṁpākatā vuttā, sā takkādisammissaṁ adhotanavanītaṁ",
  "tika-vin13t1:187_1": "sandhāya vuttā. Tasmā viññūnaṁ samantapāsādikāpi kaṅkhāvitaraṇīpi samenti, taṁ navanītaṁ",
  "tika-vin13t1:187_2": "sandhāya vuttanti ācariyā vadanti. Idameva yuttaṁ. Yadi sappimhi sāmaṁpākatā hoti,",
  "tika-vin13t1:187_3": "avassaṁyeva samantapāsādikāyaṁ vucceyya, tattha pana “sappi tāva purebhattaṁ paṭiggahitaṁ,",
  "tika-vin13t1:187_4": "tadahu purebhattaṁ sāmisampi nirāmisampi paribhuñjituṁ vaṭṭatī”ti hi vuttaṁ, na pacanavidhānaṁ.",
  "tika-vin13t1:187_5": "Manussasappinavanītānaṁ, aññesampi hatthiassādīnaṁ akappiyamaṁsasappinavanītānaṁ",
  "tika-vin13t1:187_6": "sattāhātikkame dukkaṭaṁ. Kiṁ pana taṁ paribhuñjituṁ vaṭṭatīti? Āma vaṭṭati. Kasmā?",
  "tika-vin13t1:187_7": "Paṭikkhepābhāvā ca sabbaaṭṭhakathāsu anuññātattā ca. “Yesaṁ maṁsaṁ kappati, tesaṁ",
  "tika-vin13t1:187_8": "sappi, navanīta”nti idaṁ pana nissaggiyavatthuṁ dassetuṁ vuttaṁ, na aññesaṁ vāraṇatthāya.",
  "tika-vin13t1:188_0": "90. Idāni telaṁ dassetuṁ “telaṁ tilavaseraṇḍamadhusāsapasambhava”ntiādimāha. Ettha",
  "tika-vin13t1:188_1": "tilādīhi sambhavaṁ nibbattaṁ telanti sambandho. Ettha pana purebhattaṁ tile paṭiggahetvā",
  "tika-vin13t1:188_2": "katatelaṁ purebhattaṁ sāmisampi vaṭṭati, pacchābhattato paṭṭhāya savatthukappaṭiggahitattā",
  "tika-vin13t1:188_3": "anajjhoharaṇīyaṁ. Pacchābhattaṁ paṭiggahetvā katatelaṁ anajjhoharaṇīyaṁ, sīsamakkhanādīsu",
  "tika-vin13t1:188_4": "upanetabbaṁ. Eraṇḍamadhukasāsapaṭṭhīni paṭiggahetvā sace tāni bhajjitvā telaṁ karoti,",
  "tika-vin13t1:188_5": "tadahu purebhattampi sāmisaṁ na vaṭṭati, sāmaṁpākatā hoti. Sace abhajjitvā karoti,",
  "tika-vin13t1:188_6": "tadahu purebhattaṁ sāmisampi vaṭṭati, pacchābhattato paṭṭhāya nirāmisameva vaṭṭati,",
  "tika-vin13t1:188_7": "paribhuñjitabbavatthūnaṁ yāvajīvikattā savatthukappaṭiggahaṇe doso natthīti. Telaggahaṇatthāya",
  "tika-vin13t1:188_8": "eraṇḍakaṭṭhiādīni paṭiggahetvā sattāhaṁ atikkāmayato dukkaṭaṁ. Tathā pāḷiyaṁ anāgatāni",
  "tika-vin13t1:188_9": "adassitāni kosambakakusumbhādīnaṁ telāni.",
  "tika-vin13t1:189_0": "Idāni madhuvikatiṁ dassetuṁ “khuddābhamaramadhukari-makkhikāhi kata”nti vuttaṁ. Tattha",
  "tika-vin13t1:189_1": "khuddāti khuddamakkhikā. Bhamarāti mahābhamaramakkhikā. Daṇḍakesu madhukarā madhukarimakkhikā",
  "tika-vin13t1:189_2": "nāma. Etāhi tīhi makkhikāhi kataṁ madhu nāmāti attho. “Madhu nāma makkhikāmadhū”ti",
  "tika-vin13t1:189_3": "pāḷiyaṁ vuttattā aññehi tumbaṭakādīhi kataṁ sattāhakālikaṁ na hotīti veditabbaṁ.",
  "tika-vin13t1:190_0": "Idāni phāṇitaṁ dassetuṁ “rasādiucchuvikati, pakkāpakkā ca phāṇita”nti āha. Pakkā",
  "tika-vin13t1:190_1": "ca apakkā ca rasādiucchuvikati phāṇitanti attho. Madhukapupphaphāṇitaṁ purebhattaṁ",
  "tika-vin13t1:190_2": "sāmisaṁ vaṭṭati, pacchābhattato paṭṭhāya sattāhaṁ nirāmisameva vaṭṭati. Tassa sattāhātikkame",
  "tika-vin13t1:190_3": "dukkaṭaṁ. Ciñcaphāṇitañca ambaphāṇitañca yāvakālikameva.",
  "tika-vin13t1:191_0": "91. Idāni etesu vasātelassa odissa anuññātattā taṁ visuṁ uddharitvā dassetuṁ “savatthupakkā",
  "tika-vin13t1:191_1": "sāmaṁ vā”tiādimāha. Sattavidhañhi odissaṁ nāma byādhodissaṁ puggalodissaṁ kālodissaṁ",
  "tika-vin13t1:191_2": "samayodissaṁ desodissaṁ vasodissaṁ bhesajjodissanti.",
  "tika-vin13t1:192_0": "Tattha “anujānāmi, bhikkhave, amanussikābādhe āmakamaṁsaṁ āmakalohita”nti vuttaṁ,",
  "tika-vin13t1:192_1": "idaṁ byādhodissaṁ nāma. Ettha pana kālepi vikālepi kappiyākappiyamaṁsalohitaṁ vaṭṭati.",
  "tika-vin13t1:192_2": "“Anujānāmi, bhikkhave, romanthakassa romanthana”nti evaṁ anuññātaṁ puggalodissaṁ",
  "tika-vin13t1:192_3": "nāma. “Anujānāmi, bhikkhave, cattāri mahāvikaṭāni dātuṁ gūthaṁ muttaṁ chārikaṁ mattika”nti",
  "tika-vin13t1:192_4": "evaṁ sappadaṭṭhakāle appaṭiggahitakaṁ anuññātaṁ kālodissaṁ nāma. Gaṇabhojanādi samayodissaṁ",
  "tika-vin13t1:192_5": "nāma. Gaṇaṅgaṇūpāhanāni desodissaṁ nāma. Vasodissaṁ nāma “anujānāmi, bhikkhave, vasāni",
  "tika-vin13t1:192_6": "bhesajjānī”ti evaṁ vasānāmena anuññātaṁ. Taṁ ṭhapetvā manussavasaṁ sabbesaṁ kappiyākappiyavasānaṁ",
  "tika-vin13t1:192_7": "telaṁ taṁtadatthikānaṁ telaparibhogena paribhuñjituṁ vaṭṭati. Bhesajjodissaṁ nāma",
  "tika-vin13t1:192_8": "“anujānāmi, bhikkhave, tāni pañca bhesajjānī”ti evaṁ bhesajjanāmena vuttāni sappiādīni pañca.",
  "tika-vin13t1:193_0": "Yathā pana khīradadhiādīhi pakkatelaṁ pacchābhattaṁ na vaṭṭati, na evamidaṁ. Idaṁ",
  "tika-vin13t1:193_1": "pana telaṁ savatthukapakkampi vaṭṭati, taṁ dassetuṁ “savatthupakkā sāmaṁ vā”ti vuttaṁ.",
  "tika-vin13t1:193_2": "Vasaṁ oloketvā “savatthupakkā”ti vuttaṁ. Sāmaṁ pakkā vāti attho. Yathā savatthukappaṭiggahitattā",
  "tika-vin13t1:193_3": "sāmaṁpakkattā dadhiādīhi pakkatelaṁ attanā kataṁ purebhattampi na vaṭṭati, na evamidaṁ.",
  "tika-vin13t1:193_4": "Idaṁ pana attanā savatthukapakkampi purebhattampi pacchābhattampi vaṭṭatīti attho.",
  "tika-vin13t1:193_5": "Ettha pana kāraṇūpacārena vasātelaṁ “vasā”ti vuttaṁ.",
  "tika-vin13t1:194_0": "Kāleti purebhattakāle parehi vā attanā vā pakkāti attho. Pacchābhattaṁ pana pacituṁ",
  "tika-vin13t1:194_1": "na vaṭṭati “kāle paṭiggahitaṁ kāle nippakkaṁ kāle saṁsaṭṭha”nti vuttattā. Tasmā “kāle”ti",
  "tika-vin13t1:194_2": "vuttaṁ. Yo pana vikāle paṭiggahetvā vikāle pacitvā vikāle parissāvetvā paribhuñjati,",
  "tika-vin13t1:194_3": "so tīṇi dukkaṭāni āpajjati.",
  "tika-vin13t1:195_0": "Amānusāti ettha pana acchavasādīnaṁ anuññātattā ṭhapetvā manussavasaṁ sabbesaṁ akappiyamaṁsānaṁ",
  "tika-vin13t1:195_1": "vasā anuññātāti veditabbā. Maṁsesu hi manussahatthimaṁsādīni dasa maṁsāni paṭikkhittāni,",
  "tika-vin13t1:195_2": "vasā pana ekā manussavasā eva.",
  "tika-vin13t1:196_0": "Anupasampannena katanibbaṭṭitavasātelaṁ purebhattaṁ paṭiggahitaṁ purebhattaṁ sāmisampi",
  "tika-vin13t1:196_1": "vaṭṭati, pacchābhattato paṭṭhāya sattāhaṁ nirāmisameva vaṭṭati. Yaṁ panettha sukhumarajasadisaṁ",
  "tika-vin13t1:196_2": "maṁsaṁ vā nhāru vā aṭṭhi vā lohitaṁ vā, taṁ abbohārikaṁ. Sace sayaṁ karoti, purebhattaṁ",
  "tika-vin13t1:196_3": "paṭiggahetvā pacitvā parissāvetvā sattāhaṁ nirāmisameva paribhuñjitabbaṁ. Nirāmisaparibhogañhi",
  "tika-vin13t1:196_4": "sandhāya idaṁ vuttaṁ “kāle paṭiggahitaṁ kāle nippakkaṁ kāle saṁsaṭṭhaṁ telaparibhogena",
  "tika-vin13t1:196_5": "paribhuñjitu”nti. Aññesanti sappiādīnaṁ. Vatthunti yāvakālikabhūtaṁ vatthuṁ. Yāvakālikavatthūnaṁ",
  "tika-vin13t1:196_6": "vatthuṁ na paceti sambandho.",
  "tika-vin13t1:197_0": "92. Idāni yāvajīvikavikatiṁ dassetuṁ “haliddī”tiādi vuttaṁ. Tatthāyamanuttānapadattho",
  "tika-vin13t1:197_1": "– pañcamūlādikañcāpīti ettha dvipañcamūlena saddhiṁ aññānipi taggatikāni mūlabhesajjāni",
  "tika-vin13t1:197_2": "gahitānīti ñātabbaṁ.",
  "tika-vin13t1:198_0": "93-5. Biḷaṅgādīni phalabhesajjāni. Tattha goṭṭhaphalanti madanaphalanti vadanti.",
  "tika-vin13t1:198_1": "Kappāsādīnaṁ paṇṇanti sambandho. Ime pana vuttappakārā mūlabhesajjaphalabhesajjapaṇṇabhesajjavasena",
  "tika-vin13t1:198_2": "vuttā sabbe kappiyā. Imesaṁ pupphaphalapaṇṇamūlā sabbepi kappiyā yāvajīvikāyeva.",
  "tika-vin13t1:198_3": "Ṭhapetvā ucchuniyyāsaṁ sabbo ca niyyāso sarasañca ucchujaṁ tacaṁ ṭhapetvā sabbo ca tacoti sambandho.",
  "tika-vin13t1:199": "96. Madhunā amakkhitaṁ suddhasitthañca. Madhumakkhitaṁ pana sattāhakālikameva. Yañca kiñcīti odanaṁ maṁsaṁ aṭṭhiādīnīti attho.",
  "tika-vin13t1:200_0": "97. “Yāni vā panaññānipi atthi neva khādanīye khādanīyatthaṁ pharanti, na bhojanīye",
  "tika-vin13t1:200_1": "bhojanīyatthaṁ pharanti, tāni paṭiggahetvā yāvajīvaṁ pariharituṁ, sati paccaye paribhuñjituṁ,",
  "tika-vin13t1:200_2": "asati paccaye paribhuñjantassa āpatti dukkaṭassā”ti vuttattā “āhāratthamasādhentaṁ,",
  "tika-vin13t1:200_3": "sabbaṁ taṁ yāvajīvika”nti vuttaṁ.",
  "tika-vin13t1:201": "98.Sabbassāti gilānassāpi agilānassapīti attho. Kālikattayanti yāvakālikaṁ vajjetvā avasesaṁ sati paccaye vikāle kappatīti attho.",
  "tika-vin13t1:202_0": "99.Janayantubhoti janayanti ubho. Kiṁ vuttaṁ hoti? Yāvakālikayāmakālikasaṅkhātā ubho",
  "tika-vin13t1:202_1": "kālikā attano kālamatikkamitvā paribhuttā pācittiṁ janayantīti attho. Kiñca bhiyyo",
  "tika-vin13t1:202_2": "– ubhopi panete akappiyakuṭiyaṁ vuttā antovutthaṁ dukkaṭañca, punadivase paribhuñjato",
  "tika-vin13t1:202_3": "sannidhiṁ pācittiyañca janayantīti attho.",
  "tika-vin13t1:203": "100.Anāruḷheti pāḷiyaṁ anāgate manussasappiādimhīti attho.",
  "tika-vin13t1:204_0": "101.Nissaṭṭhaladdhanti vinayakammaṁ katvā puna laddhanti attho. Vikappentassa sattāheti",
  "tika-vin13t1:204_1": "sattāhabbhantare sāmaṇerassa “idaṁ sappiṁ tela”ntiādinā nayena nāmaṁ gahetvā “tuyhaṁ",
  "tika-vin13t1:204_2": "vikappemī”ti vā “itthannāmassa vikappemī”ti vā sammukhāpi vā parammukhāpi vā vikappentassa",
  "tika-vin13t1:204_3": "anāpattīti sambandho. Pāḷiyaṁ pana “anāpatti antosattāhe adhiṭṭheti, vissajjeti,",
  "tika-vin13t1:204_4": "nassati, vinassati, ḍayhati, acchinditvā gaṇhanti, vissāsaṁ gaṇhantī”ti ettakameva",
  "tika-vin13t1:204_5": "vuttaṁ, “vikappemī”ti idaṁ pana natthi. Kiñcāpi natthi, atha kho “anadhiṭṭhite adhiṭṭhitasaññī",
  "tika-vin13t1:204_6": "nissaggiyaṁ pācittiyaṁ, avikappite vikappitasaññī nissaggiyaṁ pācittiya”nti āpattivāre",
  "tika-vin13t1:204_7": "āgatattā therena dassitaṁ. Taṁ dassentenāpi sace upasampannassa vikappeti, attano",
  "tika-vin13t1:204_8": "eva santakaṁ hoti, paṭiggahaṇampi na vijahati, tasmā upasampannavasena adassetvā",
  "tika-vin13t1:204_9": "anupasampannavasena dassitaṁ. Tassa hi vikappite paṭiggahaṇampi vijahati, āpattipi",
  "tika-vin13t1:204_10": "na hotīti. Adhiṭṭhatoti abbhañjanādīni adhiṭṭhahantassa anāpattīti attho. Sace pana",
  "tika-vin13t1:204_11": "sattāhabbhantare nirapekkho hutvā anupasampannassa pariccajati, pariccattattā anāpatti,",
  "tika-vin13t1:204_12": "itarassa ca appaṭiggahitattā ubhinnampi kāyikaparibhogo vaṭṭati. Anissaggiyattā pana",
  "tika-vin13t1:204_13": "bāhiraparibhogena vaṭṭati. “Tāni paṭiggahetvā sattāhaparamaṁ sannidhikārakaṁ paribhuñjitabbānī”ti",
  "tika-vin13t1:204_14": "evaṁ niyametvā anuññātattā vuttaṁ “aññassa dadatopi ca anāpattī”ti.",
  "tika-vin13t1:205": "102.Sabbhāvanti attano sabhāvaṁ. Yasmā gāhāpayanti, tasmā evamudīritanti vuttanti attho. Idāni vakkhamānaṁ sandhāya “eva”nti vuttaṁ.",
  "tika-vin13t1:206_0": "103-5.Sattāhaṁ yāvajīvikanti sattāhakālikañca yāvajīvikañcāti attho. Kiṁ vuttaṁ hoti?",
  "tika-vin13t1:206_1": "Sattāhakālikayāvajīvikadvayaṁ sesakālikasammissaṁ sambhinnarasaṁ katvā paribhuñjato",
  "tika-vin13t1:206_2": "sannidhipācitti hotīti udīritanti. Tadahu paṭiggahitaṁ tadahevāti attho. Sesanti",
  "tika-vin13t1:206_3": "sattāhakālikayāvajīvikadvayaṁ. Itaranti yāvajīvikaṁ. Pure paṭiggahitaṁ vā hotu, tadahu",
  "tika-vin13t1:206_4": "vā paṭiggahitaṁ, yāvajīvikaṁ sattāhakālikena sattāhaṁ kappatīti veditabbaṁ. “Yāvakālikena,",
  "tika-vin13t1:206_5": "bhikkhave, yāmakālikaṁ, sattāhakālikaṁ, yāvajīvikaṁ tadahu paṭiggahitaṁ kāle kappati,",
  "tika-vin13t1:206_6": "no vikāle. Yāmakālikena, bhikkhave, sattāhakālikaṁ, yāvajīvikaṁ tadahu paṭiggahitaṁ",
  "tika-vin13t1:206_7": "yāme kappati, yāmātikkante na kappati. Sattāhakālikena, bhikkhave, yāvajīvikaṁ paṭiggahitaṁ",
  "tika-vin13t1:206_8": "sattāhaṁ kappati, sattāhātikkante na kappatī”ti hi bhesajjakkhandhake vuttaṁ. Ettha",
  "tika-vin13t1:206_9": "pana “tadahu paṭiggahita”nti visesavacanassa natthitāya pure paṭiggahitampi vaṭṭatīti",
  "tika-vin13t1:206_10": "siddhanti. Kālikavinicchayo.",
  "tika-vin13t1:207": "Kālikaniddesavaṇṇanā niṭṭhitā.",
  "tika-vin13t1:208": "9. Paṭiggāhaniddesavaṇṇanā",
  "tika-vin13t1:209_0": "106. Idāni “paṭiggāho”ti padaṁ vitthāretuṁ “dātukāmābhihāro cā”tiādi āraddhaṁ. Tattha",
  "tika-vin13t1:209_1": "dātukāmassa abhihāro dātukāmābhihāro. Etena aññassa patte pakkhipituṁ ālulentassa",
  "tika-vin13t1:209_2": "phusitāni uṭṭhahitvā aññassa patte sace patanti, paṭiggahaṇaṁ na ruhatīti dīpitaṁ",
  "tika-vin13t1:209_3": "hoti. Eraṇakkhamanti thāmamajjhimena purisena ukkhipanakkhamaṁ, tato mahante paṭiggahaṇaṁ",
  "tika-vin13t1:209_4": "na ruhati. Tidhā denteti kāyakāyappaṭibaddhanissaggiyānaṁ vasena tidhā dente. Tassa",
  "tika-vin13t1:209_5": "bhikkhuno kāyakāyappaṭibaddhehi dvidhā gāhoti attho. Pañcaṅgo evaṁ pañcaṅgevaṁ. Dātukāmābhihāro",
  "tika-vin13t1:209_6": "ekaṁ, hatthapāso ekaṁ, eraṇakkhamatā ekaṁ, devamanussatiracchānagatesu ekena tidhā",
  "tika-vin13t1:209_7": "dānamekaṁ, dvidhā gāho ekanti evaṁ pañcaṅgāni honti.",
  "tika-vin13t1:210_0": "107. Idāni yena kāyappaṭibaddhena paṭiggahaṇaṁ na ruhati, taṁ dassetuṁ “asaṁhāriye”tiādimāha.",
  "tika-vin13t1:210_1": "Khāṇuke bandhitvā ṭhapitamañcādimhi vā phalake vā pāsāṇe vā asaṁhāriye na ruhatīti",
  "tika-vin13t1:210_2": "attho. Tatthajāte paduminipaṇṇe vā kiṁsukapaṇṇādimhi vā na vaṭṭati, sukhume ciñcaādīnaṁ",
  "tika-vin13t1:210_3": "paṇṇe vā na ruhati, yañca majjhimapuriso sandhāretuṁ na sakkoti, tasmiṁ asayhabhāre",
  "tika-vin13t1:210_4": "ca paṭiggaho na ruhatīti attho.",
  "tika-vin13t1:211_0": "108. Idāni paṭiggahaṇavijahanaṁ dassetuṁ “sikkhāmaraṇaliṅgehī”tiādi āraddhaṁ. Tatthāyaṁ",
  "tika-vin13t1:211_1": "piṇḍattho – sikkhāpaccakkhānena ca maraṇena ca liṅgaparivattanena ca “na taṁ dāni",
  "tika-vin13t1:211_2": "paribhuñjissāmī”ti vā “na puna paṭiggahetvā paribhuñjissāmī”ti vā evaṁ anapekkhavissajjanena",
  "tika-vin13t1:211_3": "ca corādīhi vā acchedā ca anupasampannassa dānā ca gāho paṭiggāho upasammati vijahatīti.",
  "tika-vin13t1:211_4": "Bhikkhuniyā pana sikkhāpaccakkhānassa abhāvā vibbhamanena ca vijahatīti gahetabbaṁ.",
  "tika-vin13t1:212": "109-110",
  "tika-vin13t1:213_0": ". Idāni paṭiggahetvā paribhuñjitabbaṁ dassetuṁ “appaṭiggahitaṁ sabba”ntiādi vuttaṁ.",
  "tika-vin13t1:213_1": "Tassattho – catukālikapariyāpannaṁ antamaso rajareṇumpi appaṭiggahetvā sabbaṁ paribhuñjato",
  "tika-vin13t1:213_2": "pācitti. Idāni appaṭiggahetvā paribhuñjitabbaṁ dassetuṁ “suddhañca nātibahala”ntiādi",
  "tika-vin13t1:213_3": "vuttaṁ. Tattha suddhañcāti aññesaṁ rasena asammissaṁ. Himodakasamuddodakādīsu paṭiggahaṇakiccaṁ",
  "tika-vin13t1:213_4": "natthi. Loṇañca assu ca loṇassu. Ettha loṇaṁ nāma sarīre uṭṭhitaṁ. Etāni pana sabbāni",
  "tika-vin13t1:213_5": "avicchinnāneva kappanti, netarāni.",
  "tika-vin13t1:214_0": "111. Idāni anaṅgalaggānipi dassetuṁ “gūthamattikamuttānī”tiādimāha. Tathāvidheti",
  "tika-vin13t1:214_1": "tathāvidhe kāle, sappadaṭṭhakāleti attho. Aññesaṁ pana appaṭiggahitaṁ anaṅgalaggaṁ",
  "tika-vin13t1:214_2": "na vaṭṭati. Kasmā ? “Anujānāmi, bhikkhave, yaṁ karonto paṭiggaṇhāti, sveva paṭiggaho",
  "tika-vin13t1:214_3": "kato, na puna paṭiggahetabbo”ti vuttattā.",
  "tika-vin13t1:215_0": "112.Durūpaciṇṇeti dupparāmaṭṭhe phalikarukkhavalliādiṁ cālentassa vā āmisabharitabhājanaṁ",
  "tika-vin13t1:215_1": "appaṭiggahitaṁ parāmasantassa vā durūpaciṇṇadukkaṭaṁ hotīti attho. Rajokiṇṇeti bhikkhāya",
  "tika-vin13t1:215_2": "carantassa patte patitarajaṁ appaṭiggahetvā puna bhikkhaṁ gaṇhato vinayadukkaṭaṁ",
  "tika-vin13t1:215_3": "hotīti attho. Athuggahappaṭiggaheti atha uggahappaṭiggahe, attanā eva uggahetvā gahiteti",
  "tika-vin13t1:215_4": "attho. Akappiyakuṭiyaṁ antovutthe ca yattha katthaci bhikkhunā sayaṁpakke ca attanā",
  "tika-vin13t1:215_5": "vā parena vā akappiyakuṭiyaṁ antopakke cāti sabbattha dukkaṭanti adhippāyo. Paṭiggāhavinicchayo.",
  "tika-vin13t1:216": "Paṭiggāhaniddesavaṇṇanā niṭṭhitā.",
  "tika-vin13t1:217": "10. Akappiyamaṁsaniddesavaṇṇanā",
  "tika-vin13t1:218_0": "113. Idāni maṁsesu paṭipajjitabbākāraṁ dassetuṁ “maṁsesu ca akappiya”nti uddhaṭaṁ.",
  "tika-vin13t1:218_1": "Akappiyamaṁsamhi dassite kappiyamaṁsaṁ dassitameva hoti pārisesanayena. Uragassa",
  "tika-vin13t1:218_2": "cāti ettha sabbopi urago na kappati.",
  "tika-vin13t1:219_0": "114. Ettāvatā jātivasena dasavidhampi akappiyamaṁsaṁ dassetvā idāni kappiyamaṁsesupi",
  "tika-vin13t1:219_1": "akappiyavidhiṁ dassetuṁ “uddissakatamaṁsañca, yañca appaṭivekkhita”nti vuttaṁ. Tattha",
  "tika-vin13t1:219_2": "pañcasu sahadhammikesu yassa kassaci yaṁ kiñci uddissa kataṁ uddissakataṁ nāma, taṁ",
  "tika-vin13t1:219_3": "pana jānitvā paribhuñjituṁ sabbesampi na vaṭṭati, ajānantānaṁ anāpatti. Macchesupi",
  "tika-vin13t1:219_4": "eseva nayo. Appaṭivekkhitanti anupaparikkhitaṁ, anāpucchitanti attho. “Na bhikkhave",
  "tika-vin13t1:219_5": "appaṭivekkhitvā maṁsaṁ paribhuñjitabbaṁ, yo paribhuñjeyya, āpatti dukkaṭassā”ti vuttaṁ.",
  "tika-vin13t1:219_6": "Macchesu pana āpucchanakiccaṁ natthi akappiyamacchānaṁ natthitāyāti vadanti. Idāni",
  "tika-vin13t1:219_7": "etesu āpattibhedaṁ dassetuṁ “thullaccaya”ntiādimāha. Taṁ sabbaṁ uttānameva.",
  "tika-vin13t1:220_0": "115. Idāni na kevalaṁ imesaṁ manussādīnaṁ maṁsameva akappiyaṁ, aṭṭhiādīnipi akappiyānīti",
  "tika-vin13t1:220_1": "dassetuṁ “aṭṭhīpī”tiādi vuttaṁ. Tattha lomampesanti lomampi esaṁ akappiyamaṁsavatthūnanti",
  "tika-vin13t1:220_2": "attho. Sacittakaṁ vāti etesu pana uddissakatameva sacittakaṁ, sesā acittakāti. Akappiyamaṁsavinicchayo.",
  "tika-vin13t1:221": "Akappiyamaṁsaniddesavaṇṇanā niṭṭhitā.",
  "tika-vin13t1:222": "11. Nissaggiyaniddesavaṇṇanā",
  "tika-vin13t1:223_0": "116-7. Idāni accoḷārikānaṁ vasena dassetuṁ “arūpiya”ntiādi āraddhaṁ. Aññathāpi yutti",
  "tika-vin13t1:223_1": "pariyesitabbā. Tatthāyaṁ saṅkhepattho – yo rūpiyena arūpiyañca parivatteyya, yo ca",
  "tika-vin13t1:223_2": "itarena ca arūpiyena rūpiyaṁ parivatteyya, tassa nissaggiyaṁ hotīti.",
  "tika-vin13t1:224_0": "Idāni rūpiyañca arūpiyañca dassetuṁ “idha rūpiya”ntiādi āraddhaṁ. Ettha sajjhu siṅgīti",
  "tika-vin13t1:224_1": "sajjhūti rajataṁ. Siṅgīti suvaṇṇaṁ. Tambalohādīhi vā dārūhi vā paṇṇehi vā lākhāya",
  "tika-vin13t1:224_2": "vā rūpaṁ samuṭṭhāpetvā vā asamuṭṭhāpetvā vā kataṁ cammabījamayampiyaṁ yaṁ dese vohāraṁ",
  "tika-vin13t1:224_3": "gacchati, idaṁ vohārūpagamāsakaṁ nāma. Idamidha rūpiyanti adhippetaṁ. Vatthādi ca",
  "tika-vin13t1:224_4": "muttādi ca vatthamuttādi. Itaranti arūpiyaṁ kappiyavatthuñca dukkaṭavatthuñca. Kiṁ",
  "tika-vin13t1:224_5": "vuttaṁ hoti? Vatthaṁ suttaṁ phālo paṭako kappāso anekappakāraṁ aparaṇṇaṁ sappi navanītaṁ",
  "tika-vin13t1:224_6": "telaṁ madhu phāṇitādibhesajjañcāti idaṁ kappiyavatthu nāma. Muttā maṇi veḷuriyo saṅkhosilā",
  "tika-vin13t1:224_7": "pavāḷaṁ lohitaṅgo masāragallaṁ satta dhaññāni dāsī dāso khettaṁ vatthu pupphārāmaphalārāmādayoti",
  "tika-vin13t1:224_8": "idaṁ dukkaṭavatthu nāma, tadubhayaṁ arūpiyaṁ nāmāti vuttaṁ hoti.",
  "tika-vin13t1:225_0": "118. Ettāvatā rūpiyasaṁvohāraṁ dassetvā idāni kayavikkayaṁ dassetuṁ “imaṁ gahetvā”tiādimāha.",
  "tika-vin13t1:225_1": "Tattha imanti taṇḍulādikaṁ kappiyabhaṇḍaṁ gahetvā vā odanādiṁ bhutvā vā “imaṁ vatthādikaṁ",
  "tika-vin13t1:225_2": "kappiyabhaṇḍaṁ dehi, imaṁ rajanapacanādikaṁ kara, rajanakaṭṭhādimā naya, imaṁ vā",
  "tika-vin13t1:225_3": "tava demi, tvaṁ pana imañca imañca āhara, kara, dehī”ti evaṁ kayavikkaye samāpanne",
  "tika-vin13t1:225_4": "nissaggīti sambandho.",
  "tika-vin13t1:226_0": "119. Idāni pariṇāmavasena āpattibhedaṁ dassetuṁ “attano”tiādi āraddhaṁ. Tatrāyaṁ",
  "tika-vin13t1:226_1": "piṇḍattho – saṅghassa vā aññassa vā nataṁ pariṇataṁ lābhaṁ labhitabbaṁ cīvarādipaccayaṁ",
  "tika-vin13t1:226_2": "attano vā aññassa vā pariṇāmeyya, nissaggiyaādīni hontīti. Kathaṁ? Yo pana mātusantakampi",
  "tika-vin13t1:226_3": "saṅghassa pariṇataṁ attano pariṇāmeti, nissaggiyaṁ. Aññassa puggalassa pariṇāmeti,",
  "tika-vin13t1:226_4": "suddhikapācittiyaṁ. Aññassa saṅghassa vā cetiyassa vā pariṇāmeti, dukkaṭaṁ. Yo pana",
  "tika-vin13t1:226_5": "aññapuggalassa vā cetiyassa vā pariṇataṁ attano vā aññapuggalassa vā saṅghassa vā",
  "tika-vin13t1:226_6": "aññacetiyassa vā pariṇāmeti, tassāpi dukkaṭamevāti.",
  "tika-vin13t1:227_0": "120. Yo pana nissaggiṁ nissajjitabbaṁ anissajjitvā vinayakammaṁ akatvā paribhuñjeyya,",
  "tika-vin13t1:227_1": "tassa dukkaṭaṁ. Yo vā parena vinayakammatthāya nissaṭṭhaṁ sakasaññāya na dadeyya,",
  "tika-vin13t1:227_2": "tassāpi dukkaṭaṁ. Aññathetaranti ettha aññathāti theyyasaññāya sace na dadeyya, itaraṁ",
  "tika-vin13t1:227_3": "tassa agghavasena pārājikañca thullaccayañca dukkaṭañca hotīti attho. Nissaggiyavinicchayo.",
  "tika-vin13t1:228": "Nissaggiyaniddesavaṇṇanā niṭṭhitā.",
  "tika-vin13t1:229": "12. Pācittiyaniddesavaṇṇanā",
  "tika-vin13t1:230_0": "121. Idāni pācittiyāni dassetuṁ “pācittī”ti mātikāpadaṁ uddharitvā “musāvādomasāvāde,",
  "tika-vin13t1:230_1": "pesuññaharaṇe”tiādi vuttaṁ. Tattha musāvāde ca omasavāde ca pesuññaharaṇe ca pācitti",
  "tika-vin13t1:230_2": "vuttāti sambandho. Evaṁ sesesupi. Ettha pana “adiṭṭhaṁ, asutaṁ, amutaṁ, aviññātaṁ,",
  "tika-vin13t1:230_3": "diṭṭhaṁ, sutaṁ, mutaṁ, viññāta”nti pubbepi “musā bhaṇissāmī”ti cetetvā vacanakkhaṇeva",
  "tika-vin13t1:230_4": "“musā bhaṇāmī”ti jānitvā jānantasseva musābhaṇane pācitti nāma āpatti hotīti attho.",
  "tika-vin13t1:230_5": "Yassa bhaṇati, so taṁ na suṇāti, āpatti na hoti.",
  "tika-vin13t1:231_0": "“Omasavādo nāma dasahi ākārehi omasati jātiyāpi nāmenapi gottenapi kammenapi sippenapi",
  "tika-vin13t1:231_1": "ābādhenapi liṅgenapi kilesenapi āpattiyāpi akkosenapī”ti evaṁ vuttehi dasahi ākārehi",
  "tika-vin13t1:231_2": "upasampannaṁ yo khuṁseti vambheti, ayaṁ omasati nāma, tassa pācittīti attho. Parammukhā",
  "tika-vin13t1:231_3": "bhaṇantassa dukkaṭaṁ, tathā pāḷiyaṁ anāgatehi “coro”ti vā “gaṇṭhibhedako”ti vā ādīhi",
  "tika-vin13t1:231_4": "bhaṇantassa. “Santi idhekacce khattiyā brāhmaṇā caṇḍālā”tiādinā pariyāyena bhaṇantassa",
  "tika-vin13t1:231_5": "ca anupasampannaṁ bhaṇantassa ca sabbatthapi dukkaṭameva.",
  "tika-vin13t1:232_0": "Piyakamyatāya vā bhedādhippāyena vā upasampannaṁ jātiādīhi omasantassa upasampannassa",
  "tika-vin13t1:232_1": "vacanaṁ sutvā tassa upasaṁharaṇaṁ pesuññaharaṇaṁ nāma. Etthāpi pariyāyavacanena ca",
  "tika-vin13t1:232_2": "anupasampannassa upasaṁharaṇena ca dukkaṭameva.",
  "tika-vin13t1:233_0": "Padasodhammoti ettha “dhammo nāma buddhabhāsito sāvakabhāsito isibhāsito devatābhāsito",
  "tika-vin13t1:233_1": "atthūpasaṁhito dhammūpasaṁhito”ti evaṁ vuttaṁ saṅgītittayamāruḷhaṁ tipiṭakadhammaṁ",
  "tika-vin13t1:233_2": "padaanupadaanvakkharaanubyañjanavasena bhikkhuñca bhikkhuniñca ṭhapetvā anupasampannaṁ",
  "tika-vin13t1:233_3": "ekato vācentassa pācitti hotīti attho.",
  "tika-vin13t1:234_0": "Sāgāreti yaṁ pana sabbantimena pariyāyena diyaḍḍhahatthubbedhena pākārādinā parikkhittattā",
  "tika-vin13t1:234_1": "sabbaparicchinnañca yena kenaci vitānādinā antamaso vatthenapi channattā sabbacchannañca",
  "tika-vin13t1:234_2": "senāsanaṁ, tathārūpe senāsane ekūpacāraṭṭhāne anupasampannena saha vasantassa catutthadivasato",
  "tika-vin13t1:234_3": "paṭṭhāya nipajjanagaṇanāya ca anupasampannagaṇanāya ca devasikaṁ pācitti hotīti attho.",
  "tika-vin13t1:235_0": "Ujjhāpanakakhiyyaneti ettha yo upasampannaṁ saṅghena sammataṁ senāsanapaññāpakaṁ",
  "tika-vin13t1:235_1": "vā bhattuddesakaṁ vā yāgubhājakaṁ vā phalabhājakaṁ vā khajjabhājakaṁ vā appamattakavissajjakaṁ",
  "tika-vin13t1:235_2": "vā maṅkukattukāmo chandena “itthannāmo senāsanaṁ paññāpeti, bhattāni ca uddisatī”ti",
  "tika-vin13t1:235_3": "vā vadanto aññaṁ upasampannaṁ ujjhāpeti tena avajānāpeti, yo pana tatheva vadanto",
  "tika-vin13t1:235_4": "upasampannassa santike tassa ayasaṁ pakāsento khīyati, tasmiṁ ujjhāpanake ca khīyanake",
  "tika-vin13t1:235_5": "ca pācittidvayanti veditabbaṁ.",
  "tika-vin13t1:236_0": "122.Talasattianādara-kukkuccuppādanesu cāti ettha yo bhikkhu upasampannassa paharaṇākāraṁ",
  "tika-vin13t1:236_1": "dassento kāyaṁ vā kāyappaṭibaddhaṁ vā uccāreti, tassa pācittiyaṁ. Sace viraddho pahāraṁ",
  "tika-vin13t1:236_2": "deti, appaharitukāmatāya dukkaṭaṁ, tathā anupasampannesupi dukkaṭameva.",
  "tika-vin13t1:237_0": "Upasampannena paññattena vuccamāno taṁ asikkhitukāmatāya vā tassa vacanaṁ asotukāmatāya",
  "tika-vin13t1:237_1": "vā yo anādariyaṁ karoti, tassa anādarakaraṇe pācittiyanti attho. Apaññattena vuccamānassa",
  "tika-vin13t1:237_2": "ca anupasampannena paññattena vā apaññattena vā vuccamānassa dukkaṭaṁ.",
  "tika-vin13t1:238": "Upasampannassa “ūnavīsativasso maññe tvaṁ upasampanno, vikāle maññe tayā bhutta”ntiādinā nayena sañcicca kukkuccaṁ uppādentassa pācittiyaṁ. Anupasampannassa uppādane dukkaṭaṁ.",
  "tika-vin13t1:239_0": "Gāmappavesanāpucchāti ettha pana majjhanhikātikkamanato paṭṭhāya yāva aruṇuggamanā",
  "tika-vin13t1:239_1": "vikālo nāma, etthantare sace sambahulā kenaci kammena gāmaṁ pavisanti, “vikāle gāmappavesanaṁ",
  "tika-vin13t1:239_2": "āpucchāmā”ti sabbehipi aññamaññaṁ āpucchitabbaṁ. Sace anāpucchā parikkhittassa parikkhepaṁ,",
  "tika-vin13t1:239_3": "aparikkhittassa upacāraṁ atikkamanti, paṭhamapāde dukkaṭaṁ, dutiyapāduddhāre pācittiyaṁ. Āpadāsu anāpatti.",
  "tika-vin13t1:240_0": "Bhojane ca paramparāti paramparabhojane ca pācittiyanti attho. Ettha pana pañcasu",
  "tika-vin13t1:240_1": "bhojanesu aññataraṁ nāmaṁ gahetvā “odanena vā sattunā vā kummāsena vā maṁsena vā",
  "tika-vin13t1:240_2": "macchena vā nimantemī”tiādinā nayena, yena kenaci vevacanena vā akappiyanimantanāya",
  "tika-vin13t1:240_3": "nimantitassa yena yena paṭhamaṁ nimantito, tassa tassa bhojanaṁ ṭhapetvā uppaṭipāṭiyā,",
  "tika-vin13t1:240_4": "avikappetvā vā paṭhamanimantanaṁ parassa parassa kulassa pañcannaṁ bhojanānaṁ aññataraṁ",
  "tika-vin13t1:240_5": "paribhuñjantassa paramparabhojane pācitti hoti. Gilānacīvaradānacīvarakālasamayesu",
  "tika-vin13t1:240_6": "anāpatti, tathā pañca bhojanāni ṭhapetvā sabbattha.",
  "tika-vin13t1:241_0": "123.Anuddharitvā gamane seyyanti ettha dasavidhā seyyā bhisi cimilikā uttarattharaṇaṁ",
  "tika-vin13t1:241_1": "bhūmattharaṇaṁ taṭṭikā cammakhaṇḍo nisīdanaṁ paccattharaṇaṁ tiṇasanthāro paṇṇasanthāroti.",
  "tika-vin13t1:241_2": "Etesu yaṁ kiñci saṅghike vihāre guttasenāsane attano vassaggena gahitaṁ attanā vā",
  "tika-vin13t1:241_3": "santharitvā, anupasampannena vā santharāpetvā taṁ divasaṁ gamikavasena pakkamanto",
  "tika-vin13t1:241_4": "neva sayaṁ uddhareyya na aññaṁ uddharāpeyya, yathā upacikādīhi na khajjeyya, evaṁ",
  "tika-vin13t1:241_5": "na ṭhapeyya, aññena vā na uddharāpeyya, patirūpaṁ bhikkhuṁ vā sāmaṇeraṁ vā ārāmikameva",
  "tika-vin13t1:241_6": "vā anāpucchā vā gaccheyya, tassa parikkhittassa vihārassa parikkhepaṁ, aparikkhittassa",
  "tika-vin13t1:241_7": "dve leḍḍupāte atikkamantassa pācittiyaṁ. Maṇḍaparukkhamūlādiaguttasenāsane santharitvā",
  "tika-vin13t1:241_8": "gacchantassa dukkaṭaṁ, tathā mañcapīṭhabhisikocchakesu, guttasenāsanepi dukkaṭameva.",
  "tika-vin13t1:242_0": "Senāsanāni vāti ettha anuddharitvā gamaneti sambandho. Ettha pana mañco pīṭhaṁ bhisi",
  "tika-vin13t1:242_1": "kocchakanti catubbidhampi senāsanaṁ vassānahemantānaṁ aṭṭhasu māsesu ajjhokāse vā",
  "tika-vin13t1:242_2": "ovassakamaṇḍape vā rukkhamūle vā sayaṁ santharitvā vā anupasampannena santharāpetvā",
  "tika-vin13t1:242_3": "vā taṁ anuddharitvā vā anuddharāpetvā vā tassa senāsanassa dvinnaṁ leḍḍupātānaṁ atikkamane",
  "tika-vin13t1:242_4": "pācittiyaṁ. Sammuñjanīyādi sesaparikkhāresu dukkaṭaṁ.",
  "tika-vin13t1:243_0": "Itthiyāddhānagamaneti ettha mātugāmena “gacchāma bhagini, gacchāma ayyā”ti evaṁ saṁvidahitvā",
  "tika-vin13t1:243_1": "“ajja vā sve vā parasuve vā”ti niyamitakālaṁ visaṅketaṁ akatvā dvāravisaṅketaṁ maggavisaṅketaṁ",
  "tika-vin13t1:243_2": "katvāpi gacchato gāmantare gāmantare pācittiyaṁ. Agāmake araññe addhayojane addhayojane āpatti.",
  "tika-vin13t1:244": "Ekekāya nisīdaneti ettha eko ekāya itthiyā nisīdaneti attho.",
  "tika-vin13t1:245_0": "124.Bhiṁsāpaneti ettha upasampanno upasampannaṁ bhiṁsāpetukāmo corakantāravāḷakantārādīni",
  "tika-vin13t1:245_1": "ācikkhati, bhayānakaṁ vā rūpasaddādiṁ dasseti, so bhāyatu vā mā vā, tassa payoge",
  "tika-vin13t1:245_2": "payoge pācittiyaṁ. Anupasampanne dukkaṭaṁ.",
  "tika-vin13t1:246_0": "Ākoṭaneti pahāradāne. Upasampanno upasampannassa anattamano hutvā sace uppalapattenapi",
  "tika-vin13t1:246_1": "pahāraṁ deti, pācittiyaṁ. Anupasampannassa gahaṭṭhassa vā pabbajitassa vā itthiyā",
  "tika-vin13t1:246_2": "vā purisassa vā antamaso tiracchānagatassāpi pahāraṁ deti, dukkaṭameva.",
  "tika-vin13t1:247_0": "Anācāraṁ ācaritvā saṅghamajjhe āpattiyā vā vatthunā vā anuyuñjiyamāno taṁ akathetukāmo",
  "tika-vin13t1:247_1": "“ko āpanno, kiṁ āpanno, kismiṁ āpanno”tiādinā nayena aññehi vacanehi taṁ vacanaṁ",
  "tika-vin13t1:247_2": "paṭicchādento so aññaṁ vadati, ayaṁ aññavādako, tasmiṁ aññavādake ca kañci vītikkamaṁ",
  "tika-vin13t1:247_3": "disvā “āvuso, idaṁ nāma tayā kata”nti vutte taṁ na kathetukāmo tuṇhībhūtova saṅghaṁ",
  "tika-vin13t1:247_4": "vihesatīti saṅghavihesako, tasmiṁ vihesake ca pācitti hotīti attho. Idha pana ñattidutiyena",
  "tika-vin13t1:247_5": "kammena aññavādake ca vihesake ca āropite puna aññaṁ bhaṇantassa, vihesantassa pācitti.",
  "tika-vin13t1:247_6": "Anāropite dukkaṭanti veditabbaṁ.",
  "tika-vin13t1:248_0": "Duṭṭhullapakāsachādeti ettha kiñcāpi “duṭṭhullā nāma āpatti cattāri ca pārājikāni",
  "tika-vin13t1:248_1": "terasa ca saṅghādisesā”ti vuttā, tathāpi idha saṅghādisesāva adhippetā. Tasmā saṅghasammutiṁ",
  "tika-vin13t1:248_2": "vinā bhikkhussa duṭṭhullaṁ āpattiṁ “ayaṁ asuciṁ mocetvā saṅghādisesaṁ āpanno”tiādinā",
  "tika-vin13t1:248_3": "nayena vatthunā saddhiṁ āpattiṁ ghaṭetvā bhikkhuñca bhikkhuniñca ṭhapetvā yassa kassaci",
  "tika-vin13t1:248_4": "anupasampannassa ārocentassa pācittiyaṁ. Thullaccayādiaduṭṭhullārocane dukkaṭaṁ.",
  "tika-vin13t1:248_5": "Duṭṭhullacchādanepi saṅghādisesova adhippeto. Yo pana bhikkhu bhikkhussa duṭṭhullaṁ",
  "tika-vin13t1:248_6": "āpattiṁ sayaṁ vā jānitvā aññesaṁ vā sutvā “imaṁ jānitvā codessanti sāressanti maṅkuṁ",
  "tika-vin13t1:248_7": "karissanti, nārocissāmī”ti dhuraṁ nikkhipati, tassa pācittiyaṁ. Dhuraṁ nikkhipitvā",
  "tika-vin13t1:248_8": "pacchā ārocitepi na rakkhati eva.",
  "tika-vin13t1:249_0": "Hāsodaketi aṅgulipatodakena hāso ca udake hāso cāti evamattho veditabbo. Upasampanno",
  "tika-vin13t1:249_1": "upasampannaṁ hasādhippāyo kāyena kāyaṁ āmasati, āpatti pācittiyassa, ko pana vādo",
  "tika-vin13t1:249_2": "upakacchakādīsu ghaṭṭane. Anupasampanne dukkaṭaṁ, tathā bhikkhussa kāyappaṭibaddhāmasane",
  "tika-vin13t1:249_3": "ca nissaggiyena kāyappaṭibaddhāmasane ca. Ettha bhikkhunīpi anupasampannaṭṭhāne ṭhitā.",
  "tika-vin13t1:249_4": "Udake hasanadhammo nāma uparigopphake udake kīḷādhippāyassa nimmujjanaummujjanaplavanādikaṁ.",
  "tika-vin13t1:249_5": "Idha hāso nāma kīḷā vuccati.",
  "tika-vin13t1:250_0": "Nicchubhane vihārāti saṅghikā vihārā nikkaḍḍhaneti attho. Ettha pana yo kuddho hutvā",
  "tika-vin13t1:250_1": "upasampannaṁ hatthādīsu gahetvā vā “nikkhamā”ti vatvā vā yattakāni dvārāni ekena",
  "tika-vin13t1:250_2": "payogena atikkāmeti, tattha dvāragaṇanāya āpattiṁ aggahetvā payogassa ekattā ekā",
  "tika-vin13t1:250_3": "eva gahetabbā. Sace nānāpayogehi atikkāmeti, tattha dvāragaṇanāya gahetabbaṁ. Tassa",
  "tika-vin13t1:250_4": "parikkhāranikkaḍḍhane dukkaṭaṁ, tathā anupasampanne, tassa parikkhāranikkaḍḍhane",
  "tika-vin13t1:250_5": "ca. Alajjiādīsu pana anāpatti.",
  "tika-vin13t1:251_0": "Anupakhajja sayaneti saṅghike vihāre “vuḍḍho”ti vā “gilāno”ti vā “saṅghena dinno”ti",
  "tika-vin13t1:251_1": "vā jānitvā mañcassa vā pīṭhassa vā pavisantassa vā nikkhamantassa vā upacāre seyyaṁ",
  "tika-vin13t1:251_2": "santharitvā vā santharāpetvā vā “yassa sambādho bhavissati, so pakkamissatī”ti adhippāyena",
  "tika-vin13t1:251_3": "abhinisīdantassa ca abhinipajjantassa ca payogagaṇanāya pācittiyaṁ veditabbaṁ. Pācittiyavinicchayo.",
  "tika-vin13t1:252": "Pācittiyaniddesavaṇṇanā niṭṭhitā.",
  "tika-vin13t1:253": "13. Samaṇakappaniddesavaṇṇanā",
  "tika-vin13t1:254_0": "125. Bhūtānaṁ jātānaṁ nibbattānaṁ gāmo bhūtagāmo. Samārambhoti chedanaphālanapacanādi,",
  "tika-vin13t1:254_1": "tasmiṁ bhūtagāmasamārambhe bhūtagāmasamārambhahetu pācitti hotīti attho. Katakappiyaṁ",
  "tika-vin13t1:254_2": "pana samaṇakappiyaṁ bhaveti sambandho. Samaṇānaṁ kappiyaṁ samaṇakappiyaṁ. Idāni yena",
  "tika-vin13t1:254_3": "kataṁ kappiyaṁ samaṇakappiyaṁ hoti, taṁ dassetuṁ “nakhena vā”tiādimāha. “Anujānāmi,",
  "tika-vin13t1:254_4": "bhikkhave, pañcahi samaṇakappehi phalaṁ paribhuñjituṁ, aggiparijitaṁ satthaparijitaṁ",
  "tika-vin13t1:254_5": "nakhaparijitaṁ abījaṁ nibbaṭṭabījaññeva pañcama”nti hi vuttaṁ.",
  "tika-vin13t1:255_0": "126. Idāni taṁ bhūtagāmaṁ dassetuṁ “samūlā”tiādimāha. Tattha sa-iti so bhūtagāmo",
  "tika-vin13t1:255_1": "nāmāti attho, mūlabījādīhi pañcahi bījehi pabhāvito hotīti vuttaṁ hoti. Tattha mūlabījaṁ",
  "tika-vin13t1:255_2": "nāma haliddisiṅgiverādi. Khandhabījaṁ nāma assattho nigrodhoti evamādi. Aggabījaṁ",
  "tika-vin13t1:255_3": "nāma ajjukaphaṇijjakādi. Phaḷubījaṁ nāma ucchuveḷunaḷādi. “Bījabījaṁ nāma pubbaṇṇaṁ",
  "tika-vin13t1:255_4": "aparaṇṇaṁ, yāni vā panaññānipi atthi bīje jāyanti bīje sañjāyanti, etaṁ bījabījaṁ",
  "tika-vin13t1:255_5": "nāmā”ti vuttaṁ. Idāni “bījagāmabhūtagāmasamārambhā paṭivirato hotī”ti vuttattā dhammānulomena",
  "tika-vin13t1:255_6": "āgataṁ bījagāmasamārambhaṁ dassetuṁ “ārambhe dukkaṭa”ntiādimāha. Tasmā etaṁ paṭhamaṁ",
  "tika-vin13t1:255_7": "“kappiyaṁ karohī”ti bhūtagāmaparimocanaṁ kāretvā bījagāmaparimocanatthaṁ puna kappiyaṁ kāretabbaṁ.",
  "tika-vin13t1:256_0": "127.Nibbaṭṭabījaṁ nāma ambapanasādi. Nobījaṁ nāma taruṇambaphalādi, etaṁ pana sabbaṁ",
  "tika-vin13t1:256_1": "akappiyampi vaṭṭatīti attho. Kaṭāhabaddhabījāni kapitthaphalādīni. Bahiddhā vāpi",
  "tika-vin13t1:256_2": "kārayeti kapālepi kātuṁ vaṭṭati, sace ekābaddhānīti attho. Kaṭāhamuttaṁ pana bhinditvā kāretabbaṁ.",
  "tika-vin13t1:257_0": "128. Bhājane vā bhūmiyaṁ vā ekābaddhesu bījesu ekasmiṁ bīje kappiye kate sabbesveva",
  "tika-vin13t1:257_1": "kataṁ bhaveti attho. Yathā ca bīje, evaṁ rukkhasahassaṁ vā ucchusahassaṁ vā chinditvā",
  "tika-vin13t1:257_2": "ekābaddhe katepi vinicchayo veditabbo.",
  "tika-vin13t1:258": "129. Kappiyaṁ katvā nikkhitte bījagāme puna mūlapaṇṇāni sace jāyaruṁ, puna kappiyaṁ kāreyyāti attho. Tadāti mūle ca aṅkure ca jāteti attho.",
  "tika-vin13t1:259_0": "130.Udakasambhavoti udakajāto. Cetiyādīsūti ettha ādi-saddena gehappamukhapākāravedikādīsu",
  "tika-vin13t1:259_1": "nibbattā gahitā. Nibbattadvattipattako bhūtagāmova, anibbattako aggabīje saṅgahaṁ",
  "tika-vin13t1:259_2": "gacchati. Bījampi yāva mūlaṁ vā paṇṇaṁ vā na nikkhamati, tāva bījagāmova, mūle ca",
  "tika-vin13t1:259_3": "nikkhante paṇṇe ca harite jāte bhūtagāmova hotīti attho.",
  "tika-vin13t1:260": "131.Makuḷanti aphullaṁ. Ahichattakaṁ nāma rukkhe jātaṁ ahichattakaṁ.",
  "tika-vin13t1:261": "132. Allarukkhe gaṇhatoti sambandho. Tatthāti allarukkhe chindato vāpīti sambandho.",
  "tika-vin13t1:262_0": "134. “Imaṁ rukkhaṁ, imaṁ lataṁ, imaṁ kandaṁ chinda, bhindā”tiādinā nayena niyametvā",
  "tika-vin13t1:262_1": "bhāsituṁ na vaṭṭati. “Idaṁ, eta”nti avatvā kevalaṁ “rukkhaṁ chindā”tiādinā nayena",
  "tika-vin13t1:262_2": "vattuṁ vaṭṭatīti. Samaṇakappavinicchayo.",
  "tika-vin13t1:263": "Samaṇakappaniddesavaṇṇanā niṭṭhitā.",
  "tika-vin13t1:264": "14. Bhūminiddesavaṇṇanā",
  "tika-vin13t1:265_0": "136. Idāni “anujānāmi, bhikkhave, catasso kappiyabhūmiyo ussāvanantikaṁ gonisādikaṁ",
  "tika-vin13t1:265_1": "gahapatiṁ sammuti”nti evaṁ vuttā catasso kappiyabhūmiyo dassetuṁ “sammutussāvanantā",
  "tika-vin13t1:265_2": "cā”tiādimāha. Yāsūti kappiyabhūmīsu.",
  "tika-vin13t1:266_0": "137. Idāni yattha kappiyakuṭi icchitabbā, taṁ dassetuṁ “vāsatthāyā”tiādimāha. Vāsatthāyāti",
  "tika-vin13t1:266_1": "iminā koṭṭhāgārabhattasālācetiyagharasammuñjanīmāḷakādi yaṁ yaṁ aññampi vāsatthāya",
  "tika-vin13t1:266_2": "karīyati, tattha tattha kappiyakuṭikaraṇakiccaṁ natthīti dīpitaṁ hoti. Bhojanasālā",
  "tika-vin13t1:266_3": "pana senāsanameva, tasmā tattha kātabbā evāti vadanti. Saṅghikevekasantaketi ettha",
  "tika-vin13t1:266_4": "ekasantako upasampannasantakova veditabbo.",
  "tika-vin13t1:267_0": "138. Idāni kattabbākāraṁ dassetuṁ “gehe”tiādimāha. Tattha saṅghassa vā ekassa vā",
  "tika-vin13t1:267_1": "gehe vihāre kariyamāne evaṁ īrayaṁ “kappiyakuṭiṁ karoma, kappiyakuṭiṁ karomā”ti vā",
  "tika-vin13t1:267_2": "“kappiyakuṭi kappiyakuṭī”ti vā vadanto paṭhamiṭṭhakatthambhādiṁ ṭhapeyya, evaṁ katā",
  "tika-vin13t1:267_3": "ussāvanantikā nāma, evaṁ udāharitavacanantikāti attho.",
  "tika-vin13t1:268_0": "139. Yebhuyyena vā aparikkhitto, sakalopi vā aparikkhitto ārāmo “gonisādī”ti vuccatīti",
  "tika-vin13t1:268_1": "sambandho. Ettha pana senāsanesu parikkhittesupi ārāme aparikkhitte kappiyakuṭikaraṇakiccaṁ",
  "tika-vin13t1:268_2": "natthi. Sammutiṁ karontehi kataṁ pariyositaṁ “imaṁ vihāraṁ aḍḍhayogaṁ pāsādaṁ hammiyaṁ",
  "tika-vin13t1:268_3": "guhaṁ tiṇakuṭikaṁ maṇḍapa”nti tesaṁ nāmaṁ gahetvā tassā kuṭiyā hatthapāse vā ṭhatvā,",
  "tika-vin13t1:268_4": "tassā anto vā pavisitvā vuttanayeneva ñattidutiyakammavācāya sammannitabbaṁ.",
  "tika-vin13t1:269_0": "140. “Bhikkhuṁ ṭhapetvā aññehī”ti vacanato sesasahadhammikehipi devamanussehipi aññehi",
  "tika-vin13t1:269_1": "kappiyakuṭiyā atthāya dinno vā tesaṁ santako vā geho “gahapatī”ti mato ñātoti attho,",
  "tika-vin13t1:269_2": "saṅghasantakañca bhikkhusantakañca ṭhapetvā sabbesaṁ geho gahapatīti adhippāyo.",
  "tika-vin13t1:270_0": "141.Sappiādīhimissitanti sappiādīhi pañcahi ca haliddisiṅgiverādiyāvajīvikena cāti",
  "tika-vin13t1:270_1": "attho. Vajeyya antovutthattanti ettha yāvakālikayāmakālikasaṅkhātaṁ purimakālikadvayaṁ",
  "tika-vin13t1:270_2": "saṅghikaṁ vā bhikkhussa vā bhikkhuniyā vā santakaṁ sayaṁ kappiyakuṭiyā vutthampi",
  "tika-vin13t1:270_3": "itarehi akappiyakuṭiyā vutthehi missitaṁ antovutthabhāvaṁ āgaccheyyāti attho.",
  "tika-vin13t1:271": "142.Tehevāti akappiyakuṭiyaṁ vutthasappitelādīhi. Sāmapākatanti sāmaṁpakkabhāvaṁ gacchatīti attho.",
  "tika-vin13t1:272_0": "143-4. Imā pana kappiyakuṭiyo yadā jahitavatthukā honti, taṁ dassetuṁ “ussāvanantikā”tiādimāha.",
  "tika-vin13t1:272_1": "Sace thambhe vā bhittipāde vā parivattenti, yo yo ṭhito, tattha tattha patiṭṭhāti,",
  "tika-vin13t1:272_2": "etenupāyena sabbesu parivattesupi na vijahitavatthukāva hotīti attho. Parikkhitte",
  "tika-vin13t1:272_3": "gonisādi vijahitavatthukā. Sesā chadanavibbhamāti chadanavināsā jahitavatthukā hontīti",
  "tika-vin13t1:272_4": "adhippāyo. Bhūmivinicchayo.",
  "tika-vin13t1:273": "Bhūminiddesavaṇṇanā niṭṭhitā.",
  "tika-vin13t1:274": "15. Upajjhācariyavattaniddesavaṇṇanā",
  "tika-vin13t1:275_0": "145.Upajjhācariyeti ettha ācariyo nāma nissayācariyo pabbajjācariyo upasampadācariyo",
  "tika-vin13t1:275_1": "dhammācariyoti catubbidho. Etesu hi nissayantevāsikena yāva ācariyaṁ nissāya vasati,",
  "tika-vin13t1:275_2": "tāva sabbamācariyavattaṁ kātabbaṁ. Pabbajjāupasampadādhammantevāsikehi pana nissayamuttakehipi",
  "tika-vin13t1:275_3": "ādito paṭṭhāya yāva cīvararajanaṁ, tāva vattaṁ kātabbaṁ. Anāpucchitvā pattadānādimhi",
  "tika-vin13t1:275_4": "pana etesaṁ anāpatti. Etesu ca pabbajjantevāsiko ca upasampadantevāsiko ca ācariyassa",
  "tika-vin13t1:275_5": "yāvajīvaṁ bhāro, nissayantevāsiko ca dhammantevāsiko ca yāva samīpe vasati, tāvadeva.",
  "tika-vin13t1:275_6": "Suṭṭhu piyasīlo supesalo, sikkhākāmoti attho. Dantakaṭṭhaṁ dentena ekaṁsaṁ uttarāsaṅgaṁ",
  "tika-vin13t1:275_7": "karitvā mahantaṁ majjhimaṁ khuddakanti tīṇi dantakaṭṭhāni upanetabbāni. Tesu yaṁ",
  "tika-vin13t1:275_8": "tīṇi divasāni gaṇhāti, taṁ sallakkhetvā catutthadivasato paṭṭhāya tādisaṁyeva sammā",
  "tika-vin13t1:275_9": "ubhohi hatthehi dātabbaṁ. Sace yaṁ vā taṁ vā gaṇhāti, yathāladdhaṁ upanetabbaṁ. Toyanti",
  "tika-vin13t1:275_10": "sītañca uṇhañca udakaṁ upanetvā yaṁ tīṇi divasāni vaḷañjeti, catutthadivasato paṭṭhāya",
  "tika-vin13t1:275_11": "tādisaṁ upanetabbaṁ. Sace dvepi vaḷañjeti, duvidhampi upanetabbaṁ. Sace yāgu hoti,",
  "tika-vin13t1:275_12": "bhājanaṁ dhovitvā upanetabbaṁ.",
  "tika-vin13t1:276_0": "146.Patte vattaṁ careti “yāguṁ pītassa udakaṁ datvā bhājanaṁ paṭiggahetvā nīcaṁ katvā",
  "tika-vin13t1:276_1": "sādhukaṁ aparighaṁsantena dhovitvā paṭisāmetabba”nti vuttaṁ patte vattaṁ careti attho.",
  "tika-vin13t1:276_2": "Gāmappavese vattaṁ careti evaṁ sabbattha. “Sace upajjhāyo vā ācariyo vā gāmaṁ pavisitukāmo",
  "tika-vin13t1:276_3": "hoti, nivāsanaṁ dātabbaṁ, paṭinivāsanaṁ paṭiggahetabbaṁ, kāyabandhanaṁ dātabbaṁ,",
  "tika-vin13t1:276_4": "saguṇaṁ katvā saṅghāṭiyo dātabbā, dhovitvā patto sodako dātabbo”ti idaṁ gāmappavesane",
  "tika-vin13t1:276_5": "vattaṁ nāma. “Sace upajjhāyo vā ācariyo vā pacchāsamaṇaṁ ākaṅkhati, timaṇḍalaṁ paṭicchādentena",
  "tika-vin13t1:276_6": "parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā",
  "tika-vin13t1:276_7": "gaṇṭhikaṁ paṭimuñcitvā dhovitvā pattaṁ gahetvā upajjhāyassa vā ācariyassa vā pacchāsamaṇena",
  "tika-vin13t1:276_8": "hotabba”ntiādinā nayena vuttaṁ gamane vattaṁ nāma. “Nivattantena paṭhamataraṁ āgantvā",
  "tika-vin13t1:276_9": "āsanaṁ paññāpetabba”ntiādinā nayena vuttaṁ āgame vattaṁ nāma. “Upajjhāyamhi vuṭṭhite",
  "tika-vin13t1:276_10": "āsanaṁ uddharitabbaṁ, pādodakaṁ pādapīṭhaṁ pādakathalikaṁ paṭisāmetabba”nti evaṁ",
  "tika-vin13t1:276_11": "vuttaṁ āsanādīsu vattaṁ nāma. Upāhanāya vattaṁ nāma “upāhanā puñchitabbā, upāhanā",
  "tika-vin13t1:276_12": "puñchantena paṭhamaṁ sukkhena coḷakena puñchitabbā, pacchā allenā”tiādinā vuttaṁ.",
  "tika-vin13t1:276_13": "Cīvare vattaṁ nāma “sace cīvaraṁ sinnaṁ hoti, muhuttaṁ uṇhe otāpetabbaṁ, na ca uṇhe",
  "tika-vin13t1:276_14": "cīvaraṁ nidahitabba”ntiādinā vuttaṁ.",
  "tika-vin13t1:277_0": "147.Paribhojanīyapānīya-vaccappassāvaṭhānisūti ettha sace pānīyaṁ na hoti, pānīyaṁ",
  "tika-vin13t1:277_1": "upaṭṭhāpetabbaṁ. Sace paribhojanīyaṁ na hoti, paribhojanīyaṁ upaṭṭhāpetabbaṁ. Sace",
  "tika-vin13t1:277_2": "vaccakuṭi uklāpā hoti, vaccakuṭi sammajjitabbā. Tathā passāvaṭṭhāne evaṁ vattaṁ caritabbanti",
  "tika-vin13t1:277_3": "attho. “Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabba”ntiādinā",
  "tika-vin13t1:277_4": "nayena vuttaṁ vihārasodhane vattaṁ nāma. “Bhūmattharaṇaṁ otāpetvā sodhetvā papphoṭetvā",
  "tika-vin13t1:277_5": "atiharitvā yathāpaññattaṁ paññāpetabba”ntiādinā vuttaṁ puna paññāpane vattaṁ nāma.",
  "tika-vin13t1:278_0": "148. Idāni vihāraṁ sodhentena evaṁ sodhetabbanti taṁ dassetuṁ “na papphoṭeyyā”tiādimāha.",
  "tika-vin13t1:278_1": "Tassattho – vihāraṁ sodhento bhikkhu bhūmattharaṇādisayanāsanaṁ paṭivāte vā paṅgaṇe",
  "tika-vin13t1:278_2": "vā pānīyasāmantā vā na papphoṭeyyāti. Paṅgaṇeti bahūnaṁ sannipāte ṭhāne.",
  "tika-vin13t1:279_0": "149.Nhāneti “sace upajjhāyo nahāyitukāmo hoti, nahānaṁ paṭiyādetabbaṁ. Sace sītena",
  "tika-vin13t1:279_1": "attho hoti, sītaṁ paṭiyādetabba”ntiādinā vuttaṁ nahāne vattaṁ nāma, “upajjhāyassa",
  "tika-vin13t1:279_2": "gattato udakaṁ sammajjitabbaṁ, nivāsanaṁ dātabba”ntiādinā vuttaṁ nahātassa kātabbaṁ",
  "tika-vin13t1:279_3": "nāma. Raṅgapāketi “sace upajjhāyassa ācariyassa rajanaṁ pacitabbaṁ hoti, saddhivihārikena",
  "tika-vin13t1:279_4": "antevāsikena pacitabba”nti vuttaṁ. Dhovaneti “sace upajjhāyassa ācariyassa cīvaraṁ",
  "tika-vin13t1:279_5": "dhovitabbaṁ hoti, saddhivihārikena antevāsikena dhovitabbaṁ, ussukkaṁ vā kātabba”nti",
  "tika-vin13t1:279_6": "vuttaṁ. Sibbaneti “sace upajjhāyena ācariyena cīvaraṁ kātabbaṁ hoti, saddhivihārikena",
  "tika-vin13t1:279_7": "antevāsikena kātabba”nti vuttaṁ. Cīvare theve ṭhite rajanto na vaje na pakkameyyāti",
  "tika-vin13t1:279_8": "attho. “Cīvaraṁ rajantena sādhukaṁ samparivattakaṁ samparivattakaṁ rajitabbaṁ, na",
  "tika-vin13t1:279_9": "ca acchinne theve pakkamitabba”nti hi vuttaṁ.",
  "tika-vin13t1:280": "150.Ekaccassāti ācariyupajjhāyānaṁ visabhāgassa anatthakāmassa veripuggalassa. Anāpucchāti ācariyupajjhāyānaṁ anārocetvā. Kiñcananti yaṁ kiñci.",
  "tika-vin13t1:281_0": "151-2.Tassāti ekaccassa. Ninnetunti nīharituṁ. Kiccayaṁ parikammaṁ vāti veyyāvaccaṁ",
  "tika-vin13t1:281_1": "vā piṭṭhiparikammādiparikammaṁ vā attanā tassa kātuṁ vā tena attano kārāpetuṁ vāti",
  "tika-vin13t1:281_2": "evamattho veditabbo.",
  "tika-vin13t1:282_0": "153. Sace ācariyupajjhāyā aññattha gatā honti, pariveṇaṁ gantvā apassantehi gāmaṁ",
  "tika-vin13t1:282_1": "pavisituṁ vaṭṭati. Gāmaṁ pavisanto sace passati, āpucchitabbamevāti vadanti. “Upajjhāyaṁ",
  "tika-vin13t1:282_2": "anāpucchā na disā pakkamitabbā”ti hi vuttaṁ. Attano kiccayaṁ nāma antovihārepi attano",
  "tika-vin13t1:282_3": "pattapacanacīvarakammakesacchedanādi.",
  "tika-vin13t1:283": "154.Saṅghāyattakammāni nāma parivāsamānattaabbhānatajjanīyaniyassapabbājanīyapaṭisāraṇīyaukkhepanādayo.",
  "tika-vin13t1:284": "155.Vuṭṭhānaṁ nesamāgameti “sace upajjhāyo vā ācariyo vā gilāno hoti, yāvajīvaṁ upaṭṭhātabbo, vuṭṭhānamassa āgametabba”nti hi vuttaṁ. Upajjhācariyavattavinicchayo.",
  "tika-vin13t1:285": "Upajjhācariyavattaniddesavaṇṇanā niṭṭhitā.",
  "tika-vin13t1:286": "16. Vaccappassāvaṭṭhānikaniddesavaṇṇanā",
  "tika-vin13t1:287_0": "156. Yathāvuḍḍhaṁ na kareyya vaccanti sambandho. Yathānupubbiyā labbhatīti sambandho.",
  "tika-vin13t1:287_1": "Imesu pana tīsu ṭhānesu yo yo paṭhamaṁ āgacchati vuḍḍho vā navo vā, so so āgatapaṭipāṭiyā",
  "tika-vin13t1:287_2": "kātuñca nahāyituñca labbhatīti adhippāyo.",
  "tika-vin13t1:288_0": "157.Ubbhajitvāti nivāsanaṁ dūratova ukkhipitvā no paviseyya. Sahasā ca no paviseyyāti",
  "tika-vin13t1:288_1": "sambandho. “Bahi ṭhitena ukkāsitabba”nti ca “sādhukaṁ ataramānena vaccakuṭi pavisitabbā”ti",
  "tika-vin13t1:288_2": "ca vuttattā ukkāsitvāva ataramāno paviseyyāti attho. “Na ubbhajitvā pavisitabbā,",
  "tika-vin13t1:288_3": "vaccapādukāya ṭhitena ubbhajitabba”nti vacanato “ubbhajeyya pādukāsveva saṇṭhito”ti vuttaṁ.",
  "tika-vin13t1:289": "158. Na kareyya ubhayaṁ na kareyyubhayaṁ.",
  "tika-vin13t1:290_0": "159.Kūpeti vaccakūpe. Kaṭṭhanti avalekhanakaṭṭhaṁ. Passāvadoṇiyā kheḷaṁ na kātabbanti",
  "tika-vin13t1:290_1": "attho. Nāvalekheyya pharusenāti phālitakaṭṭhena vā kharena vā gaṇṭhikena vā kaṇṭakena",
  "tika-vin13t1:290_2": "vā susirena vā pūtinā vā nāvalekhitabbanti attho. Uhatañcāpīti gūthamakkhitampi dhovaye",
  "tika-vin13t1:290_3": "attanā vā parena vā katanti adhippāyo.",
  "tika-vin13t1:291_0": "160.Ubbhajitvā na nikkhameti ettha “vaccapādukāya ṭhitena paṭicchādetabba”nti hi",
  "tika-vin13t1:291_1": "vuttaṁ, puna “ācamanapādukāyaṁ ṭhitena ubbhajitabba”nti ca vuttaṁ. “Capu capū”ti",
  "tika-vin13t1:291_2": "saddaṁ katvā nācameyyāti attho. Vaccappassāvaṭṭhānikavinicchayo.",
  "tika-vin13t1:292": "Vaccappassāvaṭṭhānikaniddesavaṇṇanā niṭṭhitā.",
  "tika-vin13t1:293": "17. Āpucchakaraṇaniddesavaṇṇanā",
  "tika-vin13t1:294": "161.Therenāti saṅghattherena.",
  "tika-vin13t1:295_0": "162. Tattha tattha sannipatitānaṁ sabbesaṁ vuḍḍho vuḍḍhataro, tasmiṁ vuḍḍhatarāgame",
  "tika-vin13t1:295_1": "puna āpucchanaṁ natthi. Bhattagge cānumodatoti ettha dānapatinā yācitena daharena",
  "tika-vin13t1:295_2": "vuḍḍhena anāpucchitvā kathetuṁ vaṭṭatīti vadanti.",
  "tika-vin13t1:296": "163.Ekavihāraketi ekovarake vuḍḍhena vasanto anāpucchā na sajjhāyeyyāti attho. Uddesaṁ paripucchañca no dadeti uddesaṁ vā paripucchaṁ vā no dadeyya.",
  "tika-vin13t1:297": "164. Na vivareyya na thakeyya cāti sambandho. Dvāraṁ nāma mahāvaḷañjaṁ, tattha āpucchanakiccaṁ natthi.",
  "tika-vin13t1:298": "165. Vuḍḍhena caṅkame caṅkamantopi yena vuḍḍho, tena parivattayeti sambandho. Āpucchakaraṇavinicchayo.",
  "tika-vin13t1:299": "Āpucchakaraṇaniddesavaṇṇanā niṭṭhitā.",
  "tika-vin13t1:300": "18. Nagganiddesavaṇṇanā",
  "tika-vin13t1:301": "166. “Na tveva naggena āgantabbaṁ, yo āgaccheyya, āpatti dukkaṭassā”ti vuttattā “naggo maggaṁ na vaje”ti vuttaṁ.",
  "tika-vin13t1:302_0": "167.Paṭicchādisūti “tena kho pana samayena bhikkhū jantāgharepi udakepi parikammaṁ",
  "tika-vin13t1:302_1": "kātuṁ kukkuccāyanti. Anujānāmi, bhikkhave, tisso paṭicchādiyo jantāgharappaṭicchādiṁ",
  "tika-vin13t1:302_2": "udakappaṭicchādiṁ vatthappaṭicchādi”nti evaṁ vuttāsu tīsu paṭicchādīsūti attho. Duveti",
  "tika-vin13t1:302_3": "etāsu tīsu paṭicchādīsu udakajantāgharappaṭicchādiyo parikamme kappantīti adhippāyo.",
  "tika-vin13t1:302_4": "Vatthacchādīti vatthappaṭicchādi. Sabbatthāti khādanīyasāyanīyādīsu sabbakammesu",
  "tika-vin13t1:302_5": "kappiyāti attho. Naggavinicchayo.",
  "tika-vin13t1:303": "Nagganiddesavaṇṇanā niṭṭhitā.",
  "tika-vin13t1:304": "19. Nhānakappaniddesavaṇṇanā",
  "tika-vin13t1:305": "168.Puratoti therānaṁ purato upari vā na ca nhāyeyyāti attho.",
  "tika-vin13t1:306_0": "169-171.Kuṭṭatthambhataruṭṭāneti ettha kuṭṭe vā thambhe vā tarumhi vā aṭṭānaphalake",
  "tika-vin13t1:306_1": "vā kāyaṁ na ghaṁsayeti attho. Gandhabbahattho nāma makkaṭahatthasadiso dāruādimayo.",
  "tika-vin13t1:306_2": "Kuruvindakasuttiyāti kuruvindasuttiyā. Mallakena vā aññamaññaṁ vā. “Na bhikkhave",
  "tika-vin13t1:306_3": "viggayha parikammaṁ kārāpetabbaṁ. Yo kārāpeyya, āpatti dukkaṭassā”ti evaṁ vuttaṁ",
  "tika-vin13t1:306_4": "viggahaparikammaṁ sandhāya “aññamaññaṁ vā”ti vuttaṁ.",
  "tika-vin13t1:307_0": "Idāni kappiyāni dassetuṁ “kapāliṭṭhakakhaṇḍānī”tiādimāha. Sabbesaṁ vaṭṭatīti sambandho.",
  "tika-vin13t1:307_1": "Gilānassapi agilānassapi imāni kapāliṭṭhakakhaṇḍādīni kāyaghaṁsane vaṭṭanti. Puthupāṇīti",
  "tika-vin13t1:307_2": "hatthaparikammaṁ vuccati. Tasmā sabbesaṁ hatthena piṭṭhiparikammaṁ kātuṁ vaṭṭati.",
  "tika-vin13t1:307_3": "Akatamallakaṁ nāma ekadāṭhimaṁ paricchinditvā kataṁ. Pāsāṇādayo pādaghaṁsane eva",
  "tika-vin13t1:307_4": "kappiyā. Nhānakappavinicchayo.",
  "tika-vin13t1:308": "Nhānakappaniddesavaṇṇanā niṭṭhitā.",
  "tika-vin13t1:309": "20. Avandiyaniddesavaṇṇanā",
  "tika-vin13t1:310_0": "172. “Nānāsaṁvāsako vuḍḍhataro adhammavādī avandiyo”ti evaṁ vuttattā laddhinānāsaṁvāsako",
  "tika-vin13t1:310_1": "idha nānāsaṁvāsako. Pārivāsiyamūlāyapaṭikassanārahamānattārahamānattacāriabbhānārahā",
  "tika-vin13t1:310_2": "garukaṭṭhāti idha gahitā. Ime pana aññamaññaṁ yathāvuḍḍhaṁ vandanādīni labhanti,",
  "tika-vin13t1:310_3": "pakatattena avandanīyāti adhippāyo. Avandanīyavinicchayo.",
  "tika-vin13t1:311": "Avandiyaniddesavaṇṇanā niṭṭhitā.",
  "tika-vin13t1:312": "21. Cammaniddesavaṇṇanā",
  "tika-vin13t1:313_0": "173. Idāni “anujānāmi, bhikkhave, sabbapaccantimesu janapadesu cammāni attharaṇāni",
  "tika-vin13t1:313_1": "eḷakacammaṁ ajacammaṁ migacamma”nti evaṁ vuttacammāni dassetuṁ “migājeḷakacammānī”tiādimāha.",
  "tika-vin13t1:313_2": "Paribhuñjitunti mañcādīsu yattha katthaci attharitvā nipajjituṁ vā nisīdituṁ vā vaṭṭantīti",
  "tika-vin13t1:313_3": "attho. Rohiteṇīpasadā ca kuruṅgā ca ca-saddena aññepi vāḷamigā migamātukādayopi migajātikā evāti adhippāyo.",
  "tika-vin13t1:314": "174.Anuññātattayā aññanti –",
  "tika-vin13t1:315": "“Makkaṭo kāḷasīho ca, sarabho kadalīmigo;",
  "tika-vin13t1:316": "Ye ca vāḷamigā keci, tesaṁ cammaṁ na vaṭṭatī”ti. –",
  "tika-vin13t1:317": "Ettha vāḷamigaggahaṇena vuttāvasesā antamaso gomahiṁsādayo gahitāti veditabbā. Thavikāti upāhanakosakasatthakosakakuñcikakosakāti veditabbā, na pattatthavikādayo. Cammavinicchayo.",
  "tika-vin13t1:318": "Cammaniddesavaṇṇanā niṭṭhitā.",
  "tika-vin13t1:319": "22. Upāhananiddesavaṇṇanā",
  "tika-vin13t1:320_0": "175.Guṇaṅguṇūpāhanāti catupaṭalato paṭṭhāya vuccati, na ekadvitipaṭalato paṭṭhāya",
  "tika-vin13t1:320_1": "“anujānāmi, bhikkhave, ekapalāsikaṁ upāhanaṁ, na bhikkhave diguṇā upāhanā dhāretabbā,",
  "tika-vin13t1:320_2": "na tiguṇā upāhanā dhāretabbā, na guṇaṅguṇūpāhanā dhāretabbā, yo dhāreyya, āpatti",
  "tika-vin13t1:320_3": "dukkaṭassā”ti vuttattā. “Anujānāmi, bhikkhave, omukkaṁ guṇaṅguṇūpāhanaṁ, na bhikkhave",
  "tika-vin13t1:320_4": "navā guṇaṅguṇūpāhanā dhāretabbā, yo dhāreyya, āpatti dukkaṭassā”ti vuttattā “navā”ti",
  "tika-vin13t1:320_5": "vuttaṁ. Sabbatthāpi majjhimadese gilānopi navaṁ guṇaṅguṇūpāhanaṁ na labhati, ekavārampi",
  "tika-vin13t1:320_6": "aññehi paribhuttaṁ omukkaupāhanasaṅkhātaṁ labhati, paccantimesu janapadesu gilāno",
  "tika-vin13t1:320_7": "navampi labhatīti veditabbaṁ “anujānāmi, bhikkhave, sabbapaccantimesu janapadesu",
  "tika-vin13t1:320_8": "guṇaṅguṇūpāhana”nti avisesena vuttattā.",
  "tika-vin13t1:321_0": "Sabbassāti gilānassāpi agilānassāpīti attho. Majjhimadesepi paccantimadesepi ārāme",
  "tika-vin13t1:321_1": "ārāmūpacāre gilānassāpi agilānassāpi “anujānāmi, bhikkhave, ajjhārāme upāhanaṁ dhāretu”nti",
  "tika-vin13t1:321_2": "vuttattā kappiyanti attho. Sabbatthāti ārāmepi gāmepi. Akallakassāti gilānassa. Ettha",
  "tika-vin13t1:321_3": "pana majjhimadese gilānassa guṇaṅguṇūpāhanā paribhuttāva ārāmepi gāmepi vaṭṭati,",
  "tika-vin13t1:321_4": "paccantimadese aparibhuttāpi. Majjhimadesepi paccantimadesepi bhagavatā gilānasseva",
  "tika-vin13t1:321_5": "upāhanā anuññātā “anujānāmi, bhikkhave, yassa pādā vā dukkhā, pādā vā phalitā, pādakhilo",
  "tika-vin13t1:321_6": "vā ābādho, upāhanaṁ dhāretu”nti ca “anujānāmi, bhikkhave, gilānena bhikkhunā saupāhanena",
  "tika-vin13t1:321_7": "gāmaṁ pavisitu”nti vuttattā ca. Majjhimadese ca gilāno navaṁ guṇaṅguṇūpāhanaṁ dhāretuṁ",
  "tika-vin13t1:321_8": "yadi labhati, kathaṁ padesapaññatti hotīti? Sabbattha pana bhagavatā gilānasseva",
  "tika-vin13t1:321_9": "upāhanā anuññātā, tasmā majjhimadese gilāno navaṁ guṇaṅguṇūpāhanaṁ labhatīti gahetabbanti vadanti.",
  "tika-vin13t1:322_0": "176-9. Sabbāva nīlakā sabbanīlakā. Esa nayo sabbattha odātakādīsupi. Odātaṁ pana",
  "tika-vin13t1:322_1": "neva pāḷiyaṁ, na aṭṭhakathāyaṁ paṭikkhittaṁ, anulomavasena pana idha paṭikkhittanti",
  "tika-vin13t1:322_2": "veditabbaṁ. Mahāraṅgarattā satapadipiṭṭhivaṇṇā. Mahānāmaraṅgarattā mandarattā. Mañjeṭṭhikā",
  "tika-vin13t1:322_3": "kaṇaverapupphavaṇṇā. Pupphalatādīhi vicittā citrā. Nīlapītādivaddhikāti ettha ādi-saddena",
  "tika-vin13t1:322_4": "odātalohitamañjeṭṭhikamahāraṅgamahānāmaraṅgarattādivasena vaddhikā gahitā. Sīhabyagghuddājinadīpīnaṁ",
  "tika-vin13t1:322_5": "cammehi cāti sambandho. Kocīti gilānopi agilānopi.",
  "tika-vin13t1:323": "180. Sakalaṁ vā ekadesakaṁ vā rajanaṁ coḷena puñchitvā vaḷañjeyyāti attho. Khallakādikaṁ pana sabbaṁ hāritvā vaḷañjetabbaṁ. Upāhanavinicchayo.",
  "tika-vin13t1:324": "Upāhananiddesavaṇṇanā niṭṭhitā.",
  "tika-vin13t1:325": "23. Anolokiyaniddesavaṇṇanā",
  "tika-vin13t1:326_0": "181.Itthiyāti tadahujātāyapi dārikāya. Ādāse vā udakapatte vā attano mukhaṁ avalokeyya,",
  "tika-vin13t1:326_1": "assa dukkaṭanti sambandho. “Anujānāmi, bhikkhave, ābādhapaccayā ādāse vā udakapatte",
  "tika-vin13t1:326_2": "vā mukhanimittaṁ oloketu”nti vuttattāvaṇādīni vā “jiṇṇo nu khomhi, no vā”ti evaṁ",
  "tika-vin13t1:326_3": "āyusaṅkhāraṁ vā oloketuṁ vaṭṭati. Anolokiyavinicchayo.",
  "tika-vin13t1:327": "Anolokiyaniddesavaṇṇanā niṭṭhitā.",
  "tika-vin13t1:328": "24. Añjanīniddesavaṇṇanā",
  "tika-vin13t1:329_0": "182. Vaṭṭā vā aṭṭhasoḷasaṁsā vā maṭṭhā pupphalatādīhi acittakā añjanī vaṭṭatīti attho.",
  "tika-vin13t1:329_1": "Tissopi vaṭṭanti, ekāya vā dvīsu vā kathā eva natthīti adhippāyo. Lekhāti vaṭṭalekhā.",
  "tika-vin13t1:329_2": "Bandhitunti pidhānakabandhanatthaṁ.",
  "tika-vin13t1:330": "183.Rūpanti sakuṇarūpādi. Yadi ca edisaṁ aññehi kataṁ labhati, ghaṁsitvā vā chinditvā vā yathā vā na paññāyati, tathā suttena veṭhetvā vaḷañjetabbaṁ.",
  "tika-vin13t1:331": "184.Thavikāti añjanithavikā. Añjanisalākāpi labbhatīti sambandho.",
  "tika-vin13t1:332": "185-6.Aṭṭhīti manussaṭṭhiṁ ṭhapetvā avasesaṭṭhi. Visāṇadantesu akappiyaṁ nāma natthi. Āmalakakakkādīhi katā phalamayā. Tammayāti idha vutteheva nibbattā. Añjanīvinicchayo.",
  "tika-vin13t1:333": "Añjanīniddesavaṇṇanā niṭṭhitā.",
  "tika-vin13t1:334": "25. Akappiyasayananiddesavaṇṇanā",
  "tika-vin13t1:335_0": "187-9. “Uccako āsandiko uppanno hoti, anujānāmi bhikkhave uccakampi āsandika”nti",
  "tika-vin13t1:335_1": "vacanato mañcassa upaḍḍhabhāgappamāṇena ekatobhāgena dīghampi sugataṅgulena atirekaṭṭhaṅgulapādakaṁ",
  "tika-vin13t1:335_2": "idha āsandīti adhippetaṁ, caturaṁsāsandiko pana pamāṇātikkantakopi vaṭṭati. Tūlīti",
  "tika-vin13t1:335_3": "pakatitūlikā. Pallaṅkonāma āharimehi vāḷehi katoti vutto. Tattheva “sīharūpādiṁ dassetvā",
  "tika-vin13t1:335_4": "kato pana vaṭṭatī”ti vadanti. Paṭikanti setattharaṇaṁ. Gonacittakanti ettha caturaṅgulādhikalomo",
  "tika-vin13t1:335_5": "kojavo “gonako”ti vuccati. “Anujānāmi, bhikkhave, kojava”nti cīvarakkhandhake vuttattā",
  "tika-vin13t1:335_6": "caturaṅgulalomakaṁ pakatikojavaṁ vaṭṭati. Ratanacittaṁ cittakaṁ na vaṭṭati. Paṭalīti",
  "tika-vin13t1:335_7": "ghanapuppharattaattharaṇaṁ. Vikatīti sīhabyagghādirūpavicitto uṇṇāmayattharaṇako.",
  "tika-vin13t1:335_8": "Uddalomīti ekatouggatapupphaṁ. Ekantalomikāti ubhatouggatapupphaṁ.",
  "tika-vin13t1:336_0": "Kuttanti soḷasannaṁ nāṭakitthīnaṁ ṭhatvā naccanayoggaṁ uṇṇāmayattharaṇaṁ. Koseyyanti",
  "tika-vin13t1:336_1": "ratanaparisibbitaṁ koseyyasuttamayaṁ paccattharaṇaṁ. Kaṭṭissanti ratanaparisibbitaṁ",
  "tika-vin13t1:336_2": "koseyyakaṭṭissamayaṁ paccattharaṇaṁ. Koseyyañca kaṭṭissañca ratanaparisibbitāneva",
  "tika-vin13t1:336_3": "na vaṭṭanti, suddhāni vaṭṭanti. Hatthiassarathattharā tesaṁ upari attharaṇakaattharaṇāva.",
  "tika-vin13t1:336_4": "Ajinappaveṇīti ajinacammehi mañcappamāṇena sibbitvā katā paveṇī, tena ca kadalīmigacammaṁ",
  "tika-vin13t1:336_5": "setavatthassa upari pattharitvā sibbitvā kataṁ pavarappaccattharaṇaṁ kadalīmigappavarappaccattharaṇaṁ,",
  "tika-vin13t1:336_6": "tena ca atthataṁ ajinappaveṇīkadalīmigappavarappaccattharaṇatthataṁ.",
  "tika-vin13t1:337_0": "Setavitānampi heṭṭhā akappiyappaccattharaṇe sati na vaṭṭati, kappiyappaccattharaṇe",
  "tika-vin13t1:337_1": "sati vaṭṭati, rattavitānassa heṭṭhā kappiyappaccattharaṇe satipi na vaṭṭati eva.",
  "tika-vin13t1:337_2": "Sīsūpadhānaṁ pādūpadhānanti mañcassa ubhatolohitakaṁ upadhānaṁ na vaṭṭati. Yaṁ pana",
  "tika-vin13t1:337_3": "ekameva upadhānaṁ hoti, ubhosu antesu rattaṁ vā padumavaṇṇaṁ vā cittaṁ vā, sace pamāṇayuttaṁ,",
  "tika-vin13t1:337_4": "vaṭṭati, mahāupadhānaṁ pana paṭikkhittaṁ.",
  "tika-vin13t1:338_0": "190.Āsandādittayāti āsandī tūlī pallaṅkoti idaṁ tayaṁ nāmaṁ. “Anujānāmi, bhikkhave,",
  "tika-vin13t1:338_1": "ṭhapetvā tīṇi āsandiṁ pallaṅkaṁ tūlikaṁ sesakaṁ gihivikaṭaṁ abhinisīdituṁ, na tveva",
  "tika-vin13t1:338_2": "abhinipajjitu”nti hi vuttaṁ. Sese gihisantake nisīdituṁ labbhatīti attho. Yadi dhammāsane",
  "tika-vin13t1:338_3": "saṅghikampi gonakādiṁ bhikkhūhi anāṇattā ārāmikādayo sayameva paññapenti ceva nīharanti",
  "tika-vin13t1:338_4": "ca, etaṁ gihivikaṭanīhāraṁ nāma, iminā gihivikaṭanīhārena vaṭṭati. Bhattaggaṁ nāma",
  "tika-vin13t1:338_5": "vihāre eva dānaṭṭhānaṁ.",
  "tika-vin13t1:339_0": "191. Catunnaṁ pādānaṁ, tīsu passesu apassayānañca vasena sattaṅgo. Ekapassena yutto",
  "tika-vin13t1:339_1": "pañcaṅgo. Ime pana sattaṅgapañcaṅgā “anujānāmi, bhikkhave, uccakampi sattaṅga”nti",
  "tika-vin13t1:339_2": "vuttattā pamāṇātikkantāpi vaṭṭanti. Tena vuttaṁ “uccapādakā”ti. Tūlonaddhā mañcapīṭhā",
  "tika-vin13t1:339_3": "ghareyeva nisīdituṁ kappantīti sambandho.",
  "tika-vin13t1:340_0": "192.Cīvaracchaviyoti channaṁ cīvarānaṁ, channaṁ anulomacīvarānañca aññataracīvaracchaviyoti",
  "tika-vin13t1:340_1": "attho. Sabbatthāti mañcepi pīṭhepi bhattaggepi antaragharepīti attho. Imāsaṁ pana",
  "tika-vin13t1:340_2": "bhisīnaṁ pamāṇaparicchedopi natthi, mañcapīṭhādīnaṁ vasena anurūpaṁ sallakkhetvā pamāṇaṁ kātabbaṁ.",
  "tika-vin13t1:341_0": "193. “Tūlikā uppannā hoti. Anujānāmi, bhikkhave, vijaṭetvā bimbohanaṁ kātuṁ, tīṇi",
  "tika-vin13t1:341_1": "tūlāni rukkhatūlaṁ latātūlaṁ poṭakitūla”nti vuttattā tūlattayañca bimbohane vaṭṭati.",
  "tika-vin13t1:341_2": "Imehi tīhi tūlehi sabbesaṁ rukkhalatātiṇānaṁ tūlaṁ anuññātanti veditabbaṁ. Bhisiyaṁ",
  "tika-vin13t1:341_3": "pana kiñci tūlaṁ na vaṭṭatiyeva. Bhisigabbhoti bhisiyā vuttaṁ coḷādipañcakaṁ bimbohane",
  "tika-vin13t1:341_4": "anuññātanti sambandho. Migapakkhinanti sīhādīnaṁ sabbacatuppadānaṁ haṁsamorādīnaṁ",
  "tika-vin13t1:341_5": "sabbapakkhīnaṁ lomāni kappanti. Masūrake anuññātanti sambandho.",
  "tika-vin13t1:342_0": "194. Idāni bhisiyaṁ kappiyākappiyaṁ dassetuṁ “manussaloma”ntiādimāha. Uṇṇāyanti uṇṇābhisiyaṁ",
  "tika-vin13t1:342_1": "manussalomaṁ na labbhatīti attho. Uṇṇābhisiyampi manussalomaṁ ṭhapetvā yesaṁ kesañci",
  "tika-vin13t1:342_2": "pakkhicatuppadānaṁ lomaṁ vaṭṭatīti attho. Paṇṇeti paṇṇabhisiyañca pupphañca suddhaṁ",
  "tika-vin13t1:342_3": "tamālapattañca na labbhaṁ, avasesaṁ yaṁ kiñci paṇṇaṁ labbhatīti attho. Tamālapattakampi",
  "tika-vin13t1:342_4": "aññehi missaṁ vaṭṭatīti. Coḷavākatiṇesu akappiyaṁ nāma natthi. Āsanañceva appaṭivekkhitaṁ",
  "tika-vin13t1:342_5": "na labbhanti āsanasāmaññato pasaṅgena vuttaṁ. Akappiyasayanavinicchayo.",
  "tika-vin13t1:343": "Akappiyasayananiddesavaṇṇanā niṭṭhitā.",
  "tika-vin13t1:344": "26. Samānāsanikaniddesavaṇṇanā",
  "tika-vin13t1:345": "195. Tiṇṇaṁ vassānaṁ antaraṁ tivassantaraṁ. “Anujānāmi, bhikkhave, tivassantarena saha nisīditu”nti hi vuttaṁ. Yo dvīhi vassehi vuḍḍho vā navo vā, so tivassantaro nāma.",
  "tika-vin13t1:346": "196.Munīti buddhamuni. Sabbehevāti anupasampannehipi.",
  "tika-vin13t1:347_0": "197.Antanti pacchimaṁ. “Anujānāmi, bhikkhave, yaṁ tiṇṇaṁ pahoti, ettakaṁ pacchimaṁ",
  "tika-vin13t1:347_1": "dīghāsana”nti vuttattā yaṁ tiṇṇaṁ pahoti, etaṁ saṁhārimaṁ vā hotu asaṁhārimaṁ vā,",
  "tika-vin13t1:347_2": "tathārūpesu phalakakhaṇḍesupi nisīdituṁ vaṭṭati. Dvinnanti dvinnaṁ samānāsanikānaṁ.",
  "tika-vin13t1:347_3": "“Anujānāmi, bhikkhave, duvaggassa mañcaṁ duvaggassa pīṭha”nti vuttattā dve samānāsanikā",
  "tika-vin13t1:347_4": "saha nisīdituṁ labhanti. Aññehi asamānāsanikehi, anupasampannādīhi vā dve hutvāpi",
  "tika-vin13t1:347_5": "nisīdituṁ na labhanti. Samānāsanikavinicchayo.",
  "tika-vin13t1:348": "Samānāsanikaniddesavaṇṇanā niṭṭhitā.",
  "tika-vin13t1:349": "27. Asaṁvāsikaniddesavaṇṇanā",
  "tika-vin13t1:350_0": "198.Ukkhittoti āpattiyā adassane, appaṭikamme, pāpikāya diṭṭhiyā appaṭinissagge vā",
  "tika-vin13t1:350_1": "ukkhittakoti tividhopi idha ukkhitto gahito. Anupasampannoti iminā sikkhamānasāmaṇerasāmaṇerīsikkhāpaccakkhātakā",
  "tika-vin13t1:350_2": "gahitāti veditabbā. Chinnamūlako nāma antimavatthuṁ ajjhāpannako. Nānāsaṁvāsoti laddhinānāsaṁvāsako.",
  "tika-vin13t1:350_3": "“Nānāsīmāya ṭhitacatuttho kammaṁ kareyya, iddhiyā vehāse ṭhitacatuttho kammaṁ kareyya,",
  "tika-vin13t1:350_4": "akammaṁ na ca karaṇīya”nti hi vuttattā imepi “asaṁvāsikā”ti vuttā. Etesu pana ukkhittakehi",
  "tika-vin13t1:350_5": "saddhiṁ uposathādīni karonto pācittiyaṁ āpajjati. Nissīmaṭṭhavehāsaṭṭhehi karontassa",
  "tika-vin13t1:350_6": "kammaṁ kuppati, dukkaṭañca hoti, itarehi dukkaṭaṁ. Asaṁvāsikavinicchayo.",
  "tika-vin13t1:351": "Asaṁvāsikaniddesavaṇṇanā niṭṭhitā.",
  "tika-vin13t1:352": "28. Kammaniddesavaṇṇanā",
  "tika-vin13t1:353_0": "199.Adhammakammanti ettha kathaṁ adhammakammaṁ hotīti ce? Vuttañhetaṁ bhagavatā “katamañca,",
  "tika-vin13t1:353_1": "bhikkhave, adhammakammaṁ? Ñattidutiye ce, bhikkhave, kamme ekāya ñattiyā kammaṁ karoti,",
  "tika-vin13t1:353_2": "na ca kammavācaṁ anussāveti, adhammakammaṁ. Dvīhi ñattīhi kammaṁ karoti, na ca kammavācaṁ",
  "tika-vin13t1:353_3": "anussāveti, adhammakammaṁ. Ekāya kammavācāya kammaṁ karoti, na ca ñattiṁ ṭhapeti,",
  "tika-vin13t1:353_4": "adhammakammaṁ. Dvīhi kammavācāhi kammaṁ karoti, na ca ñattiṁ ṭhapeti, adhammakamma”nti.",
  "tika-vin13t1:353_5": "Iminā nayena sesakammesupi vuttappakārena akatvā aññathā karaṇaṁ adhammakammanti veditabbaṁ.",
  "tika-vin13t1:354_0": "Vaggenāti vaggena saṅghena. Kathañca vaggaṁ hotīti ce? Yāvatikā ca bhikkhū kammappattā,",
  "tika-vin13t1:354_1": "te anāgatā honti, chandārahānaṁ chando anāhaṭo hoti, sammukhībhūtā paṭikkosanti,",
  "tika-vin13t1:354_2": "vaggakammanti imesu yena kenaci ekenapi aṅgena vaggaṁ hoti.",
  "tika-vin13t1:355_0": "Samaggenāti samaggena saṅghena. Kathaṁ samaggaṁ hotīti ce? Yāvatikā ca bhikkhū kammappattā,",
  "tika-vin13t1:355_1": "te āgatā honti, chandārahānaṁ chando āhaṭo hoti, sammukhībhūtā nappaṭikkosanti, samaggakammanti evaṁ.",
  "tika-vin13t1:356_0": "Catutthanti samaggena dhammikaṁ. Ettāvatā “cattārimāni, bhikkhave, kammāni, adhammena",
  "tika-vin13t1:356_1": "vaggakammaṁ, adhammena samaggakammaṁ, dhammena vaggakammaṁ, dhammena samaggakamma”nti",
  "tika-vin13t1:356_2": "evaṁ vuttāni cattāri kammāni pariggahitāni hontīti veditabbāni.",
  "tika-vin13t1:357_0": "200-202. Dasavaggiko vīsativaggiko ca dasavīsativaggiko. Abbhānopasampadāppavāraṇā",
  "tika-vin13t1:357_1": "ṭhapetvā sabbakammesu kammappattoti sambandho. Evaṁ sesesupi. Itaroti vīsativaggo",
  "tika-vin13t1:357_2": "ca atirekavīsativaggo ca.",
  "tika-vin13t1:358_0": "203. Idāni kammappatte ca chandārahe ca dassetuṁ “catuvaggenā”tiādi vuttaṁ. Tattha",
  "tika-vin13t1:358_1": "pakatattā nāma ye pārājikaukkhittaladdhinānāsaṁvāsakā na honti. Pareti ekasīmaṭṭhā",
  "tika-vin13t1:358_2": "pakatattā bhikkhū. Yadi pakatattā bhikkhūpi aññataraṁ gāmasīmaṁ vā nadīsamuddajātassarakhaṇḍasīmāsu",
  "tika-vin13t1:358_3": "vā aññataraṁ pavisitvā ṭhitā honti, neva kammappattā, na chandārahā. Na hi tesaṁ",
  "tika-vin13t1:358_4": "chando vā pārisuddhi vā āgacchati aññasīmāyaṁ ṭhitattā. Sesepīti pañcavaggādikaraṇīyepīti attho.",
  "tika-vin13t1:359_0": "204. Asaṁvāsagaṇapūraṁ vā katvā kataṁ kammaṁ kuppañca hoti, kārakānañca dukkaṭanti",
  "tika-vin13t1:359_1": "attho. “Yassa saṅgho kammaṁ karoti, taṁcatuttho kammaṁ kareyya, akammaṁ na ca karaṇīya”nti",
  "tika-vin13t1:359_2": "vuttattā “kammārahagaṇapūraṁ vā”ti vuttaṁ. Idāni parivāsādikammānaṁyeva parisato",
  "tika-vin13t1:359_3": "vipattiṁ dassetuṁ “garukaṭṭhagaṇapūraṁ vā”ti vuttaṁ. Tampi anikkhittavattaṁ sandhāya",
  "tika-vin13t1:359_4": "vuttaṁ. Nikkhittavatto pana sabbattha gaṇapūrako hoti eva.",
  "tika-vin13t1:360_0": "205.Vāreyyāti paṭikkhipeyya. “Anujānāmi, bhikkhave, adhammakamme kayiramāne paṭikkositu”nti",
  "tika-vin13t1:360_1": "hi vuttaṁ. Antarāye satīti attho. “Adhammakammaṁ idaṁ, na metaṁ khamatī”ti evaṁ dve",
  "tika-vin13t1:360_2": "tayo aññamaññaṁ diṭṭhiṁ āvi kareyyunti attho. Yadi eko hoti, “na metaṁ khamatī”ti",
  "tika-vin13t1:360_3": "evaṁ adhiṭṭhānaṁ kareyyāti attho. Ettāvatā ete nirāpattikā honti, antarāyā ca muccanti,",
  "tika-vin13t1:360_4": "kammaṁ pana adhammattā kuppameva. Vārenteva tatodhikāti ettha “anujānāmi, bhikkhave,",
  "tika-vin13t1:360_5": "catūhi pañcahi paṭikkosituṁ, dvīhi tīhi diṭṭhiṁ āvi kātuṁ, ekena adhiṭṭhātuṁ, “na",
  "tika-vin13t1:360_6": "metaṁ khamatī”ti vuttattā cattāro vā pañca vā vārenti evāti attho.",
  "tika-vin13t1:361_0": "206. Idāni yehi paṭikkhittaṁ hoti, te dassetuṁ “kammārahā”tiādi vuttaṁ. Tattha khittacitta-ggahaṇena",
  "tika-vin13t1:361_1": "ummattakopi gahitova. Etesanti ye vuttappakārā, tesaṁ paṭikkhepo na ruhatīti attho.",
  "tika-vin13t1:362_0": "207. Idāni yassa paṭikkhepo ruhati, taṁ dassetuṁ “pakatattekasīmaṭṭha-samasaṁvāsabhikkhuno”ti",
  "tika-vin13t1:362_1": "vuttaṁ. Tassattho – evarūpassa bhikkhuno paṭikkosanā antamaso ānantarassāpi ārocentassa",
  "tika-vin13t1:362_2": "ruhatīti. “Bhikkhussa, bhikkhave, pakatattassa samānasaṁvāsikassa samānasīmāyaṁ ṭhitassa",
  "tika-vin13t1:362_3": "antamaso ānantarikassapi bhikkhuno viññāpentassa saṅghamajjhe paṭikkosanā ruhatī”ti vuttaṁ.",
  "tika-vin13t1:363": "208. Sammukhā yadi paṭikkoseyyāti attho. Tirokkhāti parammukhā. Kāyasāmaggiṁ vā chandaṁ vā no dadeyya, dukkaṭanti attho. Kammavinicchayo.",
  "tika-vin13t1:364": "Kammaniddesavaṇṇanā niṭṭhitā.",
  "tika-vin13t1:365": "29. Micchājīvavivajjanāniddesavaṇṇanā",
  "tika-vin13t1:366_0": "209.Cuṇṇanti sirīsacuṇṇādikanti attho. Mattikāti pakatimattikā vā pañcavaṇṇā vā suddhā",
  "tika-vin13t1:366_1": "kuṅkuṭṭhaādikā vā. Kulasaṅgahāti etehi saṅgahitānaṁ santike lābhāsāya kulasaṅgahatthanti",
  "tika-vin13t1:366_2": "attho. Ettha pana imehi saṅgahitānaṁ santike “kiñci labhissāmī”ti saṅghikaṁ vā puggalikaṁ",
  "tika-vin13t1:366_3": "vā dātuṁ na vaṭṭati eva. Iminā pana nayena laddhaṁ pañcannampi sahadhammikānaṁ na",
  "tika-vin13t1:366_4": "vaṭṭati, micchājīvañca hoti.",
  "tika-vin13t1:367_0": "210-211. Lābhāsāya dāyakānaṁ dārake ukkhipitvā paribhaṭabhāvo pāribhaṭakatā, tāya",
  "tika-vin13t1:367_1": "pāribhaṭakatāya na jīvayeti sambandho. Sesesupi eseva nayo. Khettādīsu pesitassa",
  "tika-vin13t1:367_2": "gamanaṁ paheṇakammaṁ. Sāsanappaṭisāsanaharaṇaṁ dūtakammaṁ. Pesitassa gehato gehagamanaṁ",
  "tika-vin13t1:367_3": "jaṅghapesaniyaṁ. Lābhāsāya lañjadānamanuppadānaṁ. Aññena vāpīti aṅgavijjādinā.",
  "tika-vin13t1:368_0": "212.Viññattīti aññātakaviññatti. Anesanāti pubbe vuttena pupphadānādinā paccayesanā.",
  "tika-vin13t1:368_1": "Kuhanādīhīti kuhanā lapanā nemittakatā nippesikatā lābhena lābhaṁ nijigīsanatāti",
  "tika-vin13t1:368_2": "imehi pañcahi vatthūhīti attho. Micchājīvavinicchayo.",
  "tika-vin13t1:369": "Micchājīvavivajjanāniddesavaṇṇanā niṭṭhitā.",
  "tika-vin13t1:370": "30. Vattaniddesavaṇṇanā",
  "tika-vin13t1:371_0": "213. Idāni āgantukavattādīni dassetuṁ “vatta”nti mātikāpadaṁ uddhaṭaṁ. Parikkhittassa",
  "tika-vin13t1:371_1": "vihārassa parikkhepaṁ, aparikkhittassa dvīhi leḍḍupātehi paricchinnaṭṭhānaṁ patvā",
  "tika-vin13t1:371_2": "upāhanaṁ omuñcitvā nīcaṁ katvā papphoṭetvā upāhanaṁ daṇḍakena gahetvā chattaṁ apanāmetvā",
  "tika-vin13t1:371_3": "sīsaṁ vivaritvā sīse cīvaraṁ khandhe karitvā sādhukaṁ ataramānena ārāmo pavisitabboti attho.",
  "tika-vin13t1:372": "214.Puccheyyasayanāsananti “katamaṁ me senāsanaṁ pāpuṇāti, kiṁ ajjhāvutthaṁ vā anajjhāvutthaṁ vā”ti evaṁ pucchitabbanti attho.",
  "tika-vin13t1:373_0": "215-6. Mañcapīṭhādidārubhaṇḍañca rajanabhājanādimattikābhaṇḍañca. Āpucchāti bhikkhussa",
  "tika-vin13t1:373_1": "vā sāmaṇerassa vā ārāmikassa vā “āvuso imaṁ jaggāhī”ti ārocetvāti attho. Aññathāti",
  "tika-vin13t1:373_2": "evaṁ akatvāti attho.",
  "tika-vin13t1:374_0": "217-8.Vuḍḍhāgantukassāti ettha dūratova disvā yadi “vuḍḍho”ti jānāti, tasmiṁ anāgate",
  "tika-vin13t1:374_1": "eva āsanapaññāpanādivattaṁ kātabbanti attho. Pādodappabhutinti pādodakaṁ pādapīṭhaṁ",
  "tika-vin13t1:374_2": "pādakathalikaṁ upanikkhipitabbanti attho. Pānīyena āpucchantena sace sakiṁ ānītaṁ",
  "tika-vin13t1:374_3": "pānīyaṁ sabbaṁ pivati, punapi āpucchitabbo eva. Paññapeti “etaṁ tumhākaṁ senāsanaṁ",
  "tika-vin13t1:374_4": "pāpuṇātī”ti evaṁ ācikkhitabbanti attho.",
  "tika-vin13t1:375_0": "219-20. “Bhikkhācāragāmo ito dūre”ti vā “santike”ti vā “kālasseva piṇḍāya caritabba”nti",
  "tika-vin13t1:375_1": "vā “upaṭṭhāke caritabba”nti vā gocaro ācikkhitabbo. Agocaroti micchādiṭṭhikānaṁ vā",
  "tika-vin13t1:375_2": "gāmo, paricchinnabhikkhako vā gāmo, yattha ekassa vā dvinnaṁ vā bhikkhā dīyati, so",
  "tika-vin13t1:375_3": "ācikkhitabboti attho. Katikanti saṅghassa katikaṭṭhānaṁ. “Imaṁ kālaṁ pavisitabbaṁ,",
  "tika-vin13t1:375_4": "imaṁ kālaṁ nikkhamitabba”nti evaṁ pavesananikkhamanakālaṁ ācikkhitabbaṁ. Kesuci ṭhānesu",
  "tika-vin13t1:375_5": "amanussā vā vāḷā vā honti, tasmā evaṁ ācikkhitabbameva. Nisinnovāti idaṁ āpattiabhāvamattadīpakaṁ,",
  "tika-vin13t1:375_6": "uṭṭhahitvāpi sabbaṁ kātuṁ vaṭṭateva. Vattavinicchayo.",
  "tika-vin13t1:376": "Vattaniddesavaṇṇanā niṭṭhitā.",
  "tika-vin13t1:377": "31. Vikappanāniddesavaṇṇanā",
  "tika-vin13t1:378_0": "221.Sammukhāyāti sammukhe ṭhitassāti attho. Byattassāti vikappanavidhānaṁ paccuddharaṇādividhānañca",
  "tika-vin13t1:378_1": "jānantassa. Abyatto pana “iminā mayhaṁ dinna”nti gahetvāpi gaccheyyāti attho. Ekassāti ekassa bhikkhussa.",
  "tika-vin13t1:379": "222.Nidhetuṁvāti nidhetuṁ eva, nissaggiyaṁ na hotīti attho. Paribhuñjituṁ vā vissajjetuṁ vā adhiṭṭhātuṁ vā na vaṭṭatīti attho.",
  "tika-vin13t1:380": "224-5.Aparā sammukhā vāti sammukhā vikappanā evāti attho. Imā dve vikappanā attanā eva vikappetvā parena paccuddharāpitattā sammukhā vikappanā evāti vuttā.",
  "tika-vin13t1:381_0": "227.Mittoti daḷhamitto. Sandiṭṭhoti diṭṭhamatto nātidaḷhamitto. “Itarena ca pubbe",
  "tika-vin13t1:381_1": "vuttanayena ‘tisso bhikkhū’ti vā ‘tissā bhikkhunī’ti vā vattabbaṁ. Puna tena ‘ahaṁ",
  "tika-vin13t1:381_2": "tissassa bhikkhuno, tissāya bhikkhuniyā vā dammī’ti vikappetvā teneva ‘tissassa bhikkhuno,",
  "tika-vin13t1:381_3": "tissāya bhikkhuniyā santakaṁ paribhuñja vā vissajjehi vā yathāpaccayaṁ vā karohī’ti",
  "tika-vin13t1:381_4": "paccuddharitabba”nti evaṁ pāṭho gahetabbo.",
  "tika-vin13t1:382": "228.Dūrasantikattekatta-bahubhāvaṁ vijāniyāti ettha dūrattañca santikattañca ekattañca bahubhāvañca vijānitvāti attho.",
  "tika-vin13t1:383_0": "229. “Dasāhaparamaṁ atirekacīvaraṁ dhāretabba”nti vuttattā “dasāhaṁ vā”ti vuttaṁ.",
  "tika-vin13t1:383_1": "“Cīvarakālasamayo nāma anatthate kathine vassānassa pacchimo māso, atthate kathine",
  "tika-vin13t1:383_2": "pañca māsā”ti vuttattā “māsamekaṁ vā pañca vā”ti vuttaṁ, māsaṁ vā ekaṁ pañca vā māseti",
  "tika-vin13t1:383_3": "attho. “Bhikkhuno paneva akālacīvaraṁ uppajjeyya, ākaṅkhamānena bhikkhunā paṭiggahetabbaṁ.",
  "tika-vin13t1:383_4": "Paṭiggahetvā khippameva kāretabbaṁ. No cassa pāripūri, māsaparamaṁ tena bhikkhunā",
  "tika-vin13t1:383_5": "taṁ cīvaraṁ nikkhipitabbaṁ ūnassa pāripūriyā satiyā paccāsāyā”ti vuttattā “paccāsā",
  "tika-vin13t1:383_6": "sati māsaka”nti vuttaṁ. Nuppādayatīti anadhiṭṭhitaṁ avikappitaṁ nissaggiṁ na janayatīti",
  "tika-vin13t1:383_7": "attho. Vikappanāvinicchayo.",
  "tika-vin13t1:384": "Vikappanāniddesavaṇṇanā niṭṭhitā.",
  "tika-vin13t1:385": "32. Nissayaniddesavaṇṇanā",
  "tika-vin13t1:386_0": "230.Byattassāti ettha kittāvatā byatto hotīti ce? Nissayamuccanakena pana sabbantimena",
  "tika-vin13t1:386_1": "dhammaparicchedena atthato ca byañjanato ca dve mātikā paguṇā vācuggatā kātabbā,",
  "tika-vin13t1:386_2": "pakkhadivasesu dhammassāvanatthāya suttantato cattāro bhāṇavārā, sampattānaṁ parisānaṁ",
  "tika-vin13t1:386_3": "parikathanatthāya andhakavindamahārāhulovādadhammakkhandhasadiso eko kathāmaggo,",
  "tika-vin13t1:386_4": "saṅghabhattamaṅgalāmaṅgalesu anumodanatthāya tisso anumodanā, uposathappavāraṇādivijānanatthaṁ",
  "tika-vin13t1:386_5": "kammākammavinicchayo, samaṇadhammakaraṇatthaṁ samādhivasena vā vipassanāvasena vā",
  "tika-vin13t1:386_6": "arahattapariyosānaṁ ekaṁ kammaṭṭhānaṁ ettakaṁ uggahetabbaṁ. Ettāvatā byatto nāma",
  "tika-vin13t1:386_7": "hoti cātudiso, itarathā abyatto.",
  "tika-vin13t1:387": "231. Idāni nissayaggahaṇākāraṁ dassetuṁ “ekaṁsa”ntiādi vuttaṁ. Ettha āyasmatoti āyasmantaṁ.",
  "tika-vin13t1:388_0": "232. Idāni paṭippassaddhividhānaṁ dassetuṁ “pakkante”tiādi vuttaṁ, “pañcimā, bhikkhave,",
  "tika-vin13t1:388_1": "nissayappaṭippassaddhiyo upajjhāyamhā. Upajjhāyo pakkanto vā hoti vibbhanto vā kālakato",
  "tika-vin13t1:388_2": "vā pakkhasaṅkanto vā āṇattiyeva pañcamī”ti, “chayimā, bhikkhave, nissayappaṭippassaddhiyo",
  "tika-vin13t1:388_3": "ācariyamhā. Ācariyo pakkanto vā hoti vibbhanto vā kālakato vā pakkhasaṅkanto vā āṇattiyeva",
  "tika-vin13t1:388_4": "pañcamī, upajjhāyena vā samodhānagato hotī”ti idaṁ pana ubhayaṁ idha dassitaṁ. Sace",
  "tika-vin13t1:388_5": "ācariyupajjhāyā sāmantavihāresupi aparikkhittesu leḍḍupātadvayabbhantare vasanti,",
  "tika-vin13t1:388_6": "nissayo na paṭippassambhati. Parikkhittesupi na paṭippassambhatīti eke. Ācariyā pana",
  "tika-vin13t1:388_7": "na icchanti. Kasmāti ce? Nissayaggahaṇappaṭippassaddhīnaṁ upacārasīmāya paricchinnattā.",
  "tika-vin13t1:388_8": "Leḍḍupātena upacārasīmāparicchedo pana aparikkhittesu eva labbhati, na parikkhittesu.",
  "tika-vin13t1:388_9": "Tasmā ācariyānaṁ vinicchayeva ṭhātabbaṁ.",
  "tika-vin13t1:389_0": "Pakkanteti ettha sace ācariyo antevāsikaṁ anāmantetvāva upacārasīmaṁ atikkamati,",
  "tika-vin13t1:389_1": "nissayo paṭippassambhati. Sace upacārasīmaṁ anatikkamitvāva nivattati, na paṭippassambhati.",
  "tika-vin13t1:389_2": "Ācariyaṁ anāmantetvā antevāsikassa gamanepi eseva nayo. Sace ācariyo katthaci gantukāmo",
  "tika-vin13t1:389_3": "antevāsikaṁ āpucchati, antevāsikopi “sādhu sādhū”ti sampaṭicchati, taṅkhaṇe eva paṭippassambhati.",
  "tika-vin13t1:389_4": "Evaṁ ācariyaṁ āpucchitvā antevāsikassa gamanepi. Dvīsupi antovihāreyeva ṭhitesu ācariyo",
  "tika-vin13t1:389_5": "vā antevāsikaṁ, antevāsiko vā ācariyaṁ anāpucchitvāva sace dve leḍḍupāte atikkamati,",
  "tika-vin13t1:389_6": "paṭippassambhati. Pakkhasaṅkante vā vibbhante vā kālakate vā taṅkhaṇeyeva paṭippassambhati.",
  "tika-vin13t1:389_7": "Āṇatti nāma nissayappaṇāmanā. Dassanasavanavasena duvidhaṁ samodhānaṁ.",
  "tika-vin13t1:390": "233.Alajjinti ettha –",
  "tika-vin13t1:391": "“Sañcicca āpattiṁ āpajjati;",
  "tika-vin13t1:392": "Āpattiṁ parigūhati;",
  "tika-vin13t1:393": "Agatigamanañca gacchati;",
  "tika-vin13t1:394": "Ediso vuccati alajjipuggalo”ti. –",
  "tika-vin13t1:395": "Evaṁ vuttaṁ. “Na bhikkhave alajjinaṁ nissāya vatthabbaṁ. Yo vaseyya, āpatti dukkaṭassā”ti hi vuttaṁ.",
  "tika-vin13t1:396_0": "234. “Anujānāmi, bhikkhave, addhānamaggappaṭipannena bhikkhunā nissayaṁ alabhamānena",
  "tika-vin13t1:396_1": "anissitena vatthu”nti vuttattā “addhikassā”ti vuttaṁ. Gilānupaṭṭhākassa ca yācitassāti",
  "tika-vin13t1:396_2": "sambandho. “Anujānāmi, bhikkhave, gilānupaṭṭhākena bhikkhunā nissayaṁ alabhamānena",
  "tika-vin13t1:396_3": "yāciyamānena anissitena vatthu”nti hi vuttaṁ. Sallakkhentena phāsukanti phāsuvihāraṁ",
  "tika-vin13t1:396_4": "sallakkhentena. Idaṁ pana parihāraṁ sotāpannādiariyasāvako vā thāmagatasamathavipassanālābhī",
  "tika-vin13t1:396_5": "vā bālaputhujjano vā na labhati. Yassa kho pana samathavipassanā taruṇā hoti, na",
  "tika-vin13t1:396_6": "thāmagatā, ayaṁ labhati. Asante nissayadāyake “yadā paṭirūpo nissayadāyako āgacchissati,",
  "tika-vin13t1:396_7": "tadā tassa nissāya vasissāmī”ti ābhogaṁ katvā yāva āsāḷhīpuṇṇamā, tāva vasituṁ labhati.",
  "tika-vin13t1:396_8": "Sace pana āsāḷhīmāse nissayadāyakaṁ na labhati, yattha atthi, tattha gantabbaṁ. Antovasse",
  "tika-vin13t1:396_9": "pana anissitena vatthuṁ na vaṭṭati. Sabhāge dāyake asante vasituṁ labbhatīti sabbapadesu",
  "tika-vin13t1:396_10": "yojanā kātabbā. Nissayavinicchayo.",
  "tika-vin13t1:397": "Nissayaniddesavaṇṇanā niṭṭhitā.",
  "tika-vin13t1:398": "33. Kāyabandhananiddesavaṇṇanā",
  "tika-vin13t1:399_0": "235.Akāyabandhanoti kāyabandhanaṁ abandhitvāti attho. Tato paṭṭhāya cīvaraṁ pārupitabbaṁ,",
  "tika-vin13t1:399_1": "tato paṭṭhāya eva kāyabandhanaṁ bandhitabbaṁ. “Na bhikkhave akāyabandhanena gāmo",
  "tika-vin13t1:399_2": "pavisitabbo. Yo paviseyya, āpatti dukkaṭassā”ti hi vuttaṁ. Tatthevāsatiyā gatoti",
  "tika-vin13t1:399_3": "asatiyā gato yattha sarati, tattheva bandhitabbaṁ. Saritvā pana yāva na bandhati,",
  "tika-vin13t1:399_4": "tāva piṇḍāya carituṁ na vaṭṭati. Yadi antogāme sarati, kāyabandhane sati ekamante",
  "tika-vin13t1:399_5": "ṭhatvā bandhitabbaṁ, asati ce nikkhamitvā bandhitvā puna piṇḍāya pavisitabbanti vadanti.",
  "tika-vin13t1:400_0": "236. “Anujānāmi, bhikkhave, dve kāyabandhanāni paṭṭikaṁ sūkarantaka”nti vuttattā",
  "tika-vin13t1:400_1": "“duvidha”nti vuttaṁ. Tattha sūkarantaṁ nāma kuñcikākosakā viya ante susiraṁ katvā",
  "tika-vin13t1:400_2": "koṭṭitaṁ. Rajju ca ekāti ekavaṭṭā rajju ca. Tadanulomikāti tesaṁ dvinnaṁ anulomikā.",
  "tika-vin13t1:401_0": "237.Macchakaṇḍakakhajjurī-pattā maṭṭhā ca paṭṭikāti ettha ete macchakaṇṭakādayo maṭṭhā",
  "tika-vin13t1:401_1": "vikārarahitā paṭṭikā ca tadantogadhāti adhippāyo. Labbhā dasā catassoti ekāya vā",
  "tika-vin13t1:401_2": "dvīsu vā tīsu vā kathā eva natthīti adhippāyo, tato paraṁ na vaṭṭati. Antesūti ubhosu",
  "tika-vin13t1:401_3": "antesu. Guṇasuttakanti diguṇasuttakaṁ.",
  "tika-vin13t1:402_0": "239.Makaramukhādinti ādi-saddena deḍḍubhasīsaṁ gahitaṁ. Ubhanteti ubhosu antesu.",
  "tika-vin13t1:402_1": "Kassāti? Vidhassa. Ghaṭakāti ghaṭakato. Lekhāti lekhāya. Ghaṭakato ca lekhāya ca",
  "tika-vin13t1:402_2": "aññaṁ cittakaṁ na kappatīti attho.",
  "tika-vin13t1:403_0": "240.Deḍḍubhakanti udakasappasirasadisaṁ. Murajanti bahurajjuke ekato saṅkaḍḍhitvā",
  "tika-vin13t1:403_1": "ekāya rajjuyā paliveṭhetvā katarajju. Maddavīṇanti pāmaṅgasadisaṁ. Kalābukanti anekavaṭṭaṁ.",
  "tika-vin13t1:403_2": "Etāni pana sabbāni na kappanti. Dasāsu dve majjhimāti murajaṁ maddavīṇanti dve majjhimā",
  "tika-vin13t1:403_3": "eva. Kappareti kappantīti attho.",
  "tika-vin13t1:404": "241.Gaṇṭhiyocāpīti cīvaragaṇṭhiyopi. Veḷuādimayā kappantīti pasaṅgena vuttaṁ. Kāyabandhanavinicchayo.",
  "tika-vin13t1:405": "Kāyabandhananiddesavaṇṇanā niṭṭhitā.",
  "tika-vin13t1:406": "Paṭhamabhāṇavāraṁ.",
  "tika-vin13t1:407": "34. Pathavīniddesavaṇṇanā",
  "tika-vin13t1:408_0": "242. Jātā ajātāti duvidhā pathavīti attho. Idāni tadubhayaṁ dassetuṁ “suddhamattikapaṁsukā”tiādimāha.",
  "tika-vin13t1:408_1": "Tattha suddhamattikapaṁsukā ca adaḍḍhā ca bahumattikapaṁsukā ca cātumāsādhikovaṭṭhapaṁsumattikarāsi",
  "tika-vin13t1:408_2": "ca jātapathavīti sambandho. Ettha pana adaḍḍhāti uddhanapacanakumbhakārāvāpabhājanapacanādivasena",
  "tika-vin13t1:408_3": "tathā tathā adaḍḍhā. Ayaṁ pana visuṁ natthi, suddhapaṁsuādīsu aññatarāva veditabbā.",
  "tika-vin13t1:408_4": "Suddhapaṁsu suddhamattikā yebhuyyenapaṁsu yebhuyyenamattikā atirekacātumāsādhikovaṭṭhamattikāpaṁsupuñjā",
  "tika-vin13t1:408_5": "ca adaḍḍhā cāti ayaṁ sabbāpi jātapathavīti veditabbā.",
  "tika-vin13t1:409": "243.Dutiyāti ajātapathavīti attho. Vuttarāsīti mattikarāsi ca paṁsurāsi ca cātumāsomavaṭṭhako ajātapathavīti attho.",
  "tika-vin13t1:410_0": "244. Idāni yebhuyyenamattikā yebhuyyenapaṁsukā yebhuyyenasakkharāti evaṁ vuttāsu",
  "tika-vin13t1:410_1": "kittāvatā yebhuyyatā hotīti taṁ dassetuṁ “dve bhāgā”tiādimāha. Tattha tīsu bhāgesu",
  "tika-vin13t1:410_2": "dve bhāgā mattikā yassā bhūmiyā, esā yebhuyyamattikāti sambandho. Upaḍḍhapaṁsuādayopi",
  "tika-vin13t1:410_3": "kappiyā eva akappiyabhāgassa anatirekato. “Yebhuyyenamattikā yebhuyyenapaṁsukā”ti",
  "tika-vin13t1:410_4": "hi vuttaṁ, na “upaḍḍhamattikā, upaḍḍhapaṁsukā”ti. Sesesupīti yebhuyyapaṁsukādīsupi.",
  "tika-vin13t1:411": "245. Jātasaññissa pācittīti sambandho. Dveḷhassa vimatissa dukkaṭaṁ. Jāte ajātasaññissa anāpatti.",
  "tika-vin13t1:412": "246.Ekāyāṇattiyā ekāti sace sakiṁ āṇatto divasampi khaṇati, āṇāpakassa ekā evāti attho. Vācasoti vācāya vācāyāti attho.",
  "tika-vin13t1:413": "247. Ettha “jālehi aggi”nti vā vattuṁ na vaṭṭati. Aniyametvā pana “pokkharaṇiṁ khaṇa, pathaviṁ khaṇa, vāpiṁ khaṇa, āvāṭaṁ khaṇa, kandaṁ khaṇā”ti vattuṁ vaṭṭati.",
  "tika-vin13t1:414": "248.Edisanti ettha aññampi evarūpaṁ kappiyavohāravacanaṁ vaṭṭatīti adhippāyo.",
  "tika-vin13t1:415": "249. Kopetuṁ labbhanti sambandho, ghaṭādīhi gahetuṁ sakkuṇeyyakaṁ ussiñcanīyakaddamaṁ.",
  "tika-vin13t1:416_0": "251-2. Udakasantike patiteti sambandho. Udake patitaṁ pana sabbakālaṁ kappiyameva,",
  "tika-vin13t1:416_1": "tasmā akappiyaṁ dassetuṁ “udakasantike”ti vuttaṁ. Pāsāṇe lagge raje ca navasoṇḍiyā",
  "tika-vin13t1:416_2": "patite raje cāti sambandho. Abbhokāsuṭṭhite vammike ca mattikākuṭṭe cāti attho, tathā",
  "tika-vin13t1:416_3": "etepi sabbe cātumāsādhikovaṭṭhā na kopetabbāti attho.",
  "tika-vin13t1:417": "253-5. Bhūmiṁ vikopayaṁ thambhādiṁ gaṇhituṁ na ca kappatīti sambandho. Dhārāyāti passāvadhārāya. Padaṁ dassessāmīti sambandho.",
  "tika-vin13t1:418": "257.Sekoti siñcanaṁ. Bhūmiyā allahatthaṁ ṭhapetvāti sambandho.",
  "tika-vin13t1:419": "258.Avase satīti hatthadāhādīsu āpadāsūti attho. Pathavīvinicchayo.",
  "tika-vin13t1:420": "Pathavīniddesavaṇṇanā niṭṭhitā.",
  "tika-vin13t1:421": "35. Parikkhāraniddesavaṇṇanā",
  "tika-vin13t1:422": "259-260.Girikūṭanti makaradantakaṁ. Sibbituñca chindituñca na vaṭṭatīti sabbattha yojanā. Daṇḍeti chattadaṇḍe.",
  "tika-vin13t1:423_0": "261. Sibbituṁ vā pañjaraṁ vinandhituṁ vā thiratthaṁ chatte bandhituṁ daṇḍe lekhā",
  "tika-vin13t1:423_1": "vaṭṭatīti sambandho. Sace vuttappakāraṁ akappiyachattaṁ labhati, ghaṭakampi vāḷarūpampi",
  "tika-vin13t1:423_2": "chinditvā dhāretabbaṁ, lekhāpi ghaṁsetvā apanetabbā, suttakena vā daṇḍo veṭhetabbo.",
  "tika-vin13t1:424_0": "262. Anuvātaṁ sandhāya “ante vā”ti vuttaṁ. Dvinnaṁ paṭṭānaṁ saṅghaṭitaṭṭhānaṁ sandhāya",
  "tika-vin13t1:424_1": "“paṭṭamukhe vāpī”ti vuttaṁ. Varakasīsākārena sibbanaṁ sandhāya “veṇikā”ti ca satapadākārena",
  "tika-vin13t1:424_2": "sibbanaṁ sandhāya “saṅkhalikāpi vā”ti ca vuttaṁ. Satapadisadisaṁ aññaṁ vā sūcivikāraṁ",
  "tika-vin13t1:424_3": "na kappati, pakatisūcikammameva vaṭṭatīti attho. Pāḷikaṇṇikaādikaṁ cīvare na ca kappatīti sambandho.",
  "tika-vin13t1:425_0": "263-4. Catukoṇāva kappareti sambandho. Agghikanti agghiyaṁ cetiyasadisaṁ. Etthāti",
  "tika-vin13t1:425_1": "gaṇṭhipāsakapaṭṭe. Koṇasuttā ca pīḷakāti na kevalaṁ catukoṇā gaṇṭhikapāsakapaṭṭāva",
  "tika-vin13t1:425_2": "kappanti, atha kho duviññeyyā koṇasuttapīḷakā ca kappareti attho. Gandhaṁ telaṁ vāti",
  "tika-vin13t1:425_3": "gandhaṁ vā telaṁ vā.",
  "tika-vin13t1:426": "265.Rattanti rajitaṁ. Aññena vāti muggarādinā vā. Katvāti ṭhapetvā. Pahāre na ca muṭṭhināti muṭṭhinā na pahāreyyāti attho.",
  "tika-vin13t1:427_0": "266-7. Chattavaṭṭiyaṁ lekhaṁ ṭhapetvā dhammakaraṇe lekhā na vaṭṭatīti sambandho.",
  "tika-vin13t1:427_1": "Kuñcikāya ca pipphale ca maṇikā ca pīḷakā ca na vaṭṭatīti sambandho. Tattha maṇikāti",
  "tika-vin13t1:427_2": "ekā eva vaṭṭamaṇikā. Pīḷakā muttarājisadisā bahū.",
  "tika-vin13t1:428_0": "268-9.Mālādyaraṇiyanti araṇiyaṁ mālādi vaṇṇamaṭṭhaṁ na vaṭṭatīti sambandho. Evaṁ",
  "tika-vin13t1:428_1": "sabbattha. Tipusīsamaye pattamaṇḍale bhittikammañca na vaṭṭatīti attho. Hitvāti ṭhapetvā.",
  "tika-vin13t1:428_2": "Sūcisaṇḍāsako nāma sūciṁ ḍaṁsāpetvā ghaṁsituṁ kato dārumayo. “Anujānāmi, bhikkhave,",
  "tika-vin13t1:428_3": "makaradantakaṁ chinditu”nti vuttattā pattamaṇḍale makaradantakaṁ vaṭṭati, aññaṁ bhittikammādivikārameva",
  "tika-vin13t1:428_4": "na vaṭṭati, tasmā girikūṭaṁ pattamaṇḍale ṭhapetvā avasese na vaṭṭatīti veditabbaṁ.",
  "tika-vin13t1:429": "272.Senāsaneti pāsādādisenāsaneti attho.",
  "tika-vin13t1:430": "273.Pumitthirūparahitanti purisarūpaitthirūparahitanti attho. Parikkhāravinicchayo.",
  "tika-vin13t1:431": "Parikkhāraniddesavaṇṇanā niṭṭhitā.",
  "tika-vin13t1:432": "36. Bhesajjaniddesavaṇṇanā",
  "tika-vin13t1:433_0": "274-5. Sahadhamminaṁ labbhaṁ bhesajjakaraṇanti sambandho. Na kevalaṁ pañcannaṁ sahadhammikānaṁyeva",
  "tika-vin13t1:433_1": "bhikkhācariyaviññattisakehi bhesajjakaraṇaṁ labbhati, atha kho aparesampi pañcannaṁ",
  "tika-vin13t1:433_2": "labbhati, te dassento “pitūna”ntiādimāha. Pitūnanti mātāpitūnanti attho. Ye mātāpitaro",
  "tika-vin13t1:433_3": "jagganti upaṭṭhahanti, te tadupaṭṭhākā nāma. Bhikkhuṁ eva nissāya jīvanto bhikkhunissitako",
  "tika-vin13t1:433_4": "nāma. Pabbajjāpekkho “bhaṇḍū”ti vuccati.",
  "tika-vin13t1:434_0": "276. Aparesampi dasannaṁ kātuṁ vaṭṭati, te dassetuṁ “mahācūḷapitā”tiādimāha. Ettha",
  "tika-vin13t1:434_1": "pana mahāpitā cūḷapitā mahāmātā cūḷamātā mahābhātā cūḷabhātā mahābhaginī cūḷabhaginīti",
  "tika-vin13t1:434_2": "imehi aṭṭhahi ādi-saddena pitubhaginiñca mātubhātikañca gahetvā dasa. Etesaṁ pana",
  "tika-vin13t1:434_3": "sakena bhesajjena kātabbaṁ. Attaniye ca asatīti pāṭhaseso.",
  "tika-vin13t1:435_0": "277. Na kevalañca etesaṁ dasannaṁ, imehi sambandhānaṁ puttanattādīnaṁ yāvasattamā",
  "tika-vin13t1:435_1": "kulaparivaṭṭā kātuṁ vaṭṭatīti dassanatthaṁ “kuladūsanā”tiādimāha. Aññopi yo āgantuko",
  "tika-vin13t1:435_2": "vā coro vā yuddhaparājito vā issaro ñātakehi pariccatto vā gamiyamanusso vā gilāno",
  "tika-vin13t1:435_3": "hutvā vihāraṁ pavisati, sabbesampi apaccāsīsantena bhesajjaṁ kātabbaṁ.",
  "tika-vin13t1:436_0": "278. Mātā pitā tadupaṭṭhāko bhikkhunissitako paṇḍupalāso veyyāvaccakaroti imesaṁ",
  "tika-vin13t1:436_1": "channaṁ anāmaṭṭhapiṇḍapāto avāritoti attho. Kiñca bhiyyo – dāmarikacorassa ca issariyassa",
  "tika-vin13t1:436_2": "ca dātumavāritoti attho.",
  "tika-vin13t1:437": "279.Tesanti gahaṭṭhānaṁ. Sāsanogadhanti ratanaparittaāṭānāṭiyaparittādiparittaṁ bhaṇitabbanti attho.",
  "tika-vin13t1:438": "280. “Āgantvā sīlaṁ detu, dhammañca parittañca bhāsatū”ti kenaci pesitoti sambandho. Dātuṁ vattunti sīlaṁ dātuṁ, dhammañca parittañca vattuṁ labbhatīti attho. Bhesajjavinicchayo.",
  "tika-vin13t1:439": "Bhesajjaniddesavaṇṇanā niṭṭhitā.",
  "tika-vin13t1:440": "37. Uggahaniddesavaṇṇanā",
  "tika-vin13t1:441_0": "281.Dasabhedampīti sace kenaci heṭṭhā dassitaṁ dasavidhaṁ ratanaṁ ānetvā “idaṁ saṅghassa",
  "tika-vin13t1:441_1": "vā cetiyassa vā navakammassa vā aññapuggalassa vā suttantikagaṇassa vā dammī”ti vutte",
  "tika-vin13t1:441_2": "“sādhū”ti sampaṭicchantassa dukkaṭaṁ hotīti attho.",
  "tika-vin13t1:442_0": "282-3. Tesu dasavidhesu ratanesūti attho. Dvīsūti rajatajātarūpesu. Gaṇasaṅghapuggale",
  "tika-vin13t1:442_1": "anāmasitvā “idaṁ hiraññasuvaṇṇaṁ cetiyassa dammi, navakammassa dammī”ti vutte na",
  "tika-vin13t1:442_2": "paṭikkhipeti attho. Kiṁ kātabbanti ce? Taṁ dassetuṁ “vade”tiādi vuttaṁ. “Ime evaṁ",
  "tika-vin13t1:442_3": "vadantī”ti kappiyakārānaṁ ācikkhitabbanti attho.",
  "tika-vin13t1:443_0": "284. Na kevalaṁ hiraññasuvaṇṇādikameva, aññampi khettavatthādikaṁ akappiyaṁ na sampaṭicchitabbanti",
  "tika-vin13t1:443_1": "taṁ dassetuṁ “khettaṁ vatthu”ntiādimāha. Dāsapasuādikaṁ dāsapasvādikaṁ. Sace hi koci",
  "tika-vin13t1:443_2": "“mayhaṁ sassasampādakaṁ mahātaḷākaṁ atthi, taṁ saṅghassa dammī”ti vadati, tañce saṅgho",
  "tika-vin13t1:443_3": "sampaṭicchati. Paṭiggahaṇepi paribhogepi āpattiyeva. Evaṁ sesesupi.",
  "tika-vin13t1:444_0": "Kappiyena kamena gaṇheyyāti sambandho. “Khettaṁ dammī”ti vutte “na vaṭṭatī”ti paṭikkhipitvā",
  "tika-vin13t1:444_1": "“ito cattāro paccaye paribhuñjathā”ti vā “catupaccayaparibhogatthāya dammī”ti vā",
  "tika-vin13t1:444_2": "vadati ce, gahetabbaṁ. Vatthumhipi eseva nayo. “Taḷākaṁ dammī”ti vutte paṭikkhipitvā",
  "tika-vin13t1:444_3": "“cattāro paccaye paribhuñjathā”ti vā “saṅgho udakaṁ paribhuñjissati, bhaṇḍakaṁ dhovissatī”ti",
  "tika-vin13t1:444_4": "vā ādinā nayena vutte sampaṭicchitabbaṁ. “Dāsaṁ dammī”ti vutte paṭikkhipitvā “ārāmikaṁ,",
  "tika-vin13t1:444_5": "veyyāvaccakaraṁ, kappiyakārakaṁ dammī”ti vutte sampaṭicchitabbaṁ. “Gomahiṁsaajeḷakādayo",
  "tika-vin13t1:444_6": "dammī”ti vutte paṭikkhipitvā “pañcagorasaparibhogatthāyā”ti vutte sampaṭicchitabbaṁ.",
  "tika-vin13t1:444_7": "Edisaṁ gahaṇaṁ sandhāya “paṭikkhipitvā gaṇheyyā”ti vuttaṁ.",
  "tika-vin13t1:445_0": "285-6.Navamātikakedārataḷākakiriyā ca anave pubbe kappiyavohārena paṭikkhipitvā gahitataḷāke",
  "tika-vin13t1:445_1": "mattikuddharaṇañca bhinnaṭṭhāne pāḷibandho ca dubbalaṭṭhāne āḷiyā thirakāro ca anave",
  "tika-vin13t1:445_2": "kedāre purāṇabhāgato atirekabhāgaggahaṇañca nave kedāre aparicchinnabhāge “sasse",
  "tika-vin13t1:445_3": "detha ettake”ti kahāpaṇuṭṭhāpanañcāpīti idaṁ sabbaṁ bhikkhussa kātuṁ na vaṭṭati.",
  "tika-vin13t1:445_4": "Sace karoti, evamādikaṁ sabbesampi akappiyanti attho.",
  "tika-vin13t1:446_0": "287-9. Idāni taṁyeva akappiyaṁ dassetuṁ “avatvā”tiādi vuttaṁ. Tassattho – yo pana",
  "tika-vin13t1:446_1": "“kasa, vappa” iccādikaṁ avatvā “ettikāya bhūmiyā ettako bhāgo deyyo”ti bhūmiṁ vā",
  "tika-vin13t1:446_2": "patiṭṭhāpeti, “ettake bhūmibhāge sassaṁ kataṁ, ettakaṁ gaṇhathā”ti kassake vadante",
  "tika-vin13t1:446_3": "pamāṇagaṇhanatthaṁ daṇḍarajjubhi minati, khale ṭhatvā rakkhaṇādīni karoti, tasseva akappiyanti.",
  "tika-vin13t1:447": "290. Bhaṇḍāgārikasīsena pitusantakampi sace paṭisāmeyya, pācittiyanti attho.",
  "tika-vin13t1:448_0": "291-2.Pitūnanti mātāpitūnaṁ. Sāṭakādikappiyaṁ vatthuṁ. “Paṭisāmetvā dehī”ti vutteti",
  "tika-vin13t1:448_1": "sambandho. Pātetvāna gate yasmā ajjhārāmasikkhāpadavasena palibodho, tasmā gopituṁ labbhanti attho.",
  "tika-vin13t1:449": "293-4.Sakaṁ vāsiādiparikkhāranti attho. Idaṁ ṭhānaṁ guttanti dassetabbaṁ. “Ettha ṭhapethā”ti pana na vattabbaṁ.",
  "tika-vin13t1:450_0": "295. Ettha “añño koci na pavisati, bhikkhūhi vā sāmaṇerehi vā gahitaṁ bhavissatī”ti",
  "tika-vin13t1:450_1": "saṅkantīti attho. Vatthumhīti alaṅkārādivatthumhīti attho. Tādiseti yādise vatthumhi",
  "tika-vin13t1:450_2": "naṭṭhe āsaṅkā hoti, tādise vatthumhi naṭṭheti sambandho.",
  "tika-vin13t1:451_0": "296. Idāni asaṅkitabbaṭṭhānaṁ dassetuṁ “vihārāvasathassanto”tiādimāha. Vihārassa",
  "tika-vin13t1:451_1": "ca gharassa cāti attho. Ratananti dasavidhaṁ ratanaṁ. Ratnasammatanti sāṭakaveṭhanādikaṁ.",
  "tika-vin13t1:451_2": "Gahetvānāti kappiyakārake asati attanāpi gahetvāna nikkhipeyyāti attho. Maggeraññepīti",
  "tika-vin13t1:451_3": "maggepi araññepi. Tādiseti “bhikkhūhi gahitaṁ bhavissatī”ti āsaṅkitabbaṭṭhāne. Patirūpaṁ",
  "tika-vin13t1:451_4": "karīyatīti magge vā araññe vā tādisaṁ bhaṇḍaṁ passitvā maggā okkamma nisīditabbaṁ,",
  "tika-vin13t1:451_5": "sāmikesu āgatesu taṁ ṭhānaṁ ācikkhitabbaṁ. Sace sāmike na passati, ratanasammataṁ",
  "tika-vin13t1:451_6": "paṁsukūlaṁ gahetabbaṁ. Ratanañce hoti, tuṇhībhūtena gantabbanti attho. Ayaṁ maggāraññakesu",
  "tika-vin13t1:451_7": "paṭipatti. Vihārāvasathānaṁ pana anto tādisaṁ disvā bhaṇḍakaṁ muñcitvā “ettha ettakā",
  "tika-vin13t1:451_8": "kahāpaṇā”tiādinā nayena rūpena vā lañchanāya vā pilotikāya vā saññāṇaṁ katvā nikkhipitabbaṁ,",
  "tika-vin13t1:451_9": "tato pakkamantena patirūpānaṁ bhikkhūnaṁ ācikkhitabbaṁ. Uggahavinicchayo.",
  "tika-vin13t1:452": "Uggahaniddesavaṇṇanā niṭṭhitā.",
  "tika-vin13t1:453": "38. Kuladūsananiddesavaṇṇanā",
  "tika-vin13t1:454_0": "297. “Kulāni dūseti pupphena vā phalena vā cuṇṇena vā mattikāya vā dantakaṭṭhena",
  "tika-vin13t1:454_1": "vā veḷuyā vā vejjikāya vā jaṅghapesaniyena vā”ti vuttattā tāni aṭṭha vatthūni dassetuṁ",
  "tika-vin13t1:454_2": "“puppha”ntiādimāha. Imāya micchāpaṭipattiyā kulānaṁ aññesu sīlavantesu pasādaṁ dūseti",
  "tika-vin13t1:454_3": "vināsetīti kuladūsanaṁ dukkaṭaṁ āpajjati. Taṁ pana attano santake ca parasantake ca veditabbaṁ.",
  "tika-vin13t1:455_0": "298. Idāni imesu vatthūsu na kevalaṁ kuladūsanadukkaṭameva āpajjati, thullaccayādīnipi",
  "tika-vin13t1:455_1": "āpajjatīti dassetuṁ “thullaccaya”ntiādimāha. Saṅghikaṁ garubhaṇḍaṁ issarena dentassa",
  "tika-vin13t1:455_2": "thullaccayanti sambandho. Senāsanatthāya niyamitaṁ pana pupphādi garubhaṇḍaṁ hoti.",
  "tika-vin13t1:455_3": "Saṅghassa vā aññassa vā santakaṁ theyyacittena dentassa dukkaṭādīni hontīti pāṭhaseso,",
  "tika-vin13t1:455_4": "tassa bhaṇḍassa agghavasena dukkaṭathullaccayapārājikāni hontīti attho.",
  "tika-vin13t1:456_0": "299-300.Sabbathāti kappiyavohāraakappiyavohārapariyāyaobhāsanimittakammādīhi na vaṭṭatīti",
  "tika-vin13t1:456_1": "attho. Vatiādīni katvā jaggituñca. Attano paribhogatthanti phalaparibhogatthaṁ. Ropanādīnīti",
  "tika-vin13t1:456_2": "ropāpanādīni. Ādi-saddena siñcāpanaocināpanādīni gahitāni. Kuddālakhaṇittivāsipharasuudakabhājanādīni",
  "tika-vin13t1:456_3": "āharitvā samīpe ṭhapanavasena nimittato ca kuddālakhaṇittādīni ca mālāvacche ca gahetvā",
  "tika-vin13t1:456_4": "ṭhite “sāmaṇerādayo disvā ‘thero kārāpetukāmo’ti āgantvā karontī”ti saññāya obhāsato",
  "tika-vin13t1:456_5": "ca “imaṁ rukkhaṁ jāna, imaṁ āvāṭaṁ jānā”tiādikappiyavohārato ca “paṇḍitena mālāvacchādayo",
  "tika-vin13t1:456_6": "ropāpetabbā, na cirasseva upakārāya saṁvattantī”tiādipariyāyato ca ropanādīni labbhareti sambandho.",
  "tika-vin13t1:457_0": "301-2. Idāni aṭṭhasu vatthūsu avasesāni dve vatthūni dassetuṁ “vuttāva vejjikā jaṅghapesane”ti",
  "tika-vin13t1:457_1": "vuttaṁ. Tattha vejjikā pubbe vuttāva, idāni jaṅghapesanādivinicchayaṁ vakkhāmīti",
  "tika-vin13t1:457_2": "attho. Pitaroti mātāpitaro. Bhaṇḍunti pabbajjāpekkhaṁ. Bhikkhussa sakaṁ veyyāvaccakarañcāti",
  "tika-vin13t1:457_3": "ete ṭhapetvā kasivāṇijjādigihikammesu dūtasāsanaṁ haraṇe dukkaṭanti attho. Paṭhamaṁ",
  "tika-vin13t1:457_4": "sāsanaṁ aggahetvā puna taṁ disvā vā tassa santikaṁ gantvā vā vadatopi dukkaṭamevāti",
  "tika-vin13t1:457_5": "attho. Sāsanaṁ aggahetvā āgatānaṁ pana “bhante, tasmiṁ gāme itthannāmassa kā pavattī”ti",
  "tika-vin13t1:457_6": "pucchiyamāne kathetuṁ vaṭṭati. Pucchitapañhe doso natthi.",
  "tika-vin13t1:458_0": "303.Evaṁ kuladūsanena uppannapaccayā. “Pañcannampī”ti vuttattā anupasampannena katampi",
  "tika-vin13t1:458_1": "edisaṁ na vaṭṭati eva micchājīvattā. Ātumāvatthu cettha nidassanaṁ. Kiṁ viyāti ce,",
  "tika-vin13t1:458_2": "taṁ dassetuṁ “abhūtārocanārūpa-sabyohāruggahādisā”ti vuttaṁ. Tattha uggahādisāti",
  "tika-vin13t1:458_3": "etehi uppannapaccayasadisāti attho.",
  "tika-vin13t1:459_0": "304. Idāni pupphādīni kesaṁ dātuṁ vaṭṭanti, kesaṁ dātuṁ na vaṭṭantīti taṁ dassetuṁ",
  "tika-vin13t1:459_1": "“harāpetvā”tiādimāha. Pitūnaṁ dātuṁ labbhatīti sambandho. Sesañātīnaṁ pattānaṁ eva.",
  "tika-vin13t1:459_2": "Liṅganti sivaliṅgaṁ.",
  "tika-vin13t1:460_0": "305.Tathāphalanti phalampi mātāpitūnaṁ haritvāpi harāpetvāpi dātuṁ labbhatīti attho.",
  "tika-vin13t1:460_1": "Na kevalaṁ mātāpitūnaṁyeva, aññesampi dātuṁ labbhatīti dassetuṁ “gilānāna”ntiādimāha.",
  "tika-vin13t1:460_2": "Saparasantakanti ettha paroti attano vissāsaññātako eva adhippeto.",
  "tika-vin13t1:461": "306.Bhājenteti saṅghassa phalapupphamhi bhājiyamāne sammatena deyyanti sambandho. Itarena asammatena apaloketvā dātabbanti attho.",
  "tika-vin13t1:462_0": "307.Paricchijjāti āgatānaṁ dātabbanti phalavasena vā rukkhavasena vā paricchinditvāti",
  "tika-vin13t1:462_1": "attho. Itarassāti issarādikassa. Katikaṁ vatvāti “imasmiṁ rukkhe ettakāni phalāni",
  "tika-vin13t1:462_2": "labbhantī”ti evaṁ vatvā.",
  "tika-vin13t1:463_0": "308.Seseti mattikādantakaṭṭhaveḷumhi. Yathāvuttanayo evāti ettha attano ca parassa",
  "tika-vin13t1:463_1": "ca santakaṁ kulasaṅgahatthāya dadato dukkaṭantiādinā heṭṭhā vuttanayeneva vinicchayo",
  "tika-vin13t1:463_2": "veditabboti attho. Paṇṇampīti kiñcāpi pāḷiyaṁ paṇṇadānaṁ na vuttaṁ, tathāpi kuladūsane",
  "tika-vin13t1:463_3": "pavesayeti attho. Kuladūsanavinicchayo.",
  "tika-vin13t1:464": "Kuladūsananiddesavaṇṇanā niṭṭhitā.",
  "tika-vin13t1:465": "39. Vassūpanāyikaniddesavaṇṇanā",
  "tika-vin13t1:466_0": "309-310. Idāni vassūpagamanaṁ dassetuṁ “purimikā”tiādimāha. Tattha purimikā pacchimikā",
  "tika-vin13t1:466_1": "ceti dve vassūpanāyikāti attho. Ālayapariggāho vā vacībhedo vā vassūpanāyikāti pāṭhaseso.",
  "tika-vin13t1:466_2": "Idāni vattabbaṁ sandhāya “ediso”ti vuttaṁ. “Idha vassaṁ vasissāmī”ti cittuppādettha",
  "tika-vin13t1:466_3": "ālayo. Ālayapariggāho pana vaje vā satthe vā nāvāya vā vassaṁ upagantukāmassa tattha",
  "tika-vin13t1:466_4": "senāsanaṁ alabhantassa labbhati, satthādīsu pana vassaṁ upagantuṁ na vaṭṭatīti katvā.",
  "tika-vin13t1:466_5": "Yadi satthādīsu kavāṭabandhaṁ senāsanaṁ labbhati, tattha upagantabbaṁ. Upagacchantena",
  "tika-vin13t1:466_6": "ca “idha vassaṁ upemī”ti tikkhattuṁ vattabbaṁ. Vihāre pana vacībhedo vā kātabbo.",
  "tika-vin13t1:466_7": "Sace “idha vassaṁ vasissāmī”ti ālayo atthi, asatiyā pana vassaṁ na upeti, chinnavasso",
  "tika-vin13t1:466_8": "na hoti, pavāretuñca labhati eva.",
  "tika-vin13t1:467_0": "311.Nopetukāmo āvāsaṁ, tadahūtikkameyya vāti pāṭhe atikkamantassa āvāsaṁ tadahu vassūpanāyikātipi",
  "tika-vin13t1:467_1": "attho. Āvāsaṁ atikkameyya vāti sambandho. Jānaṁ vānupagacchatoti ettha vihāre nisīditvāpi",
  "tika-vin13t1:467_2": "anupagacchato dukkaṭāpatti hotīti adhippāyo.",
  "tika-vin13t1:468_0": "312. Chinnavasso vā kenaci antarāyena paṭhamaṁ anupagato vā dutiyaṁ upagaccheyyāti",
  "tika-vin13t1:468_1": "sambandho. Temāsanti purimaṁ vā temāsaṁ pacchimaṁ vā temāsaṁ. “Na bhikkhave vassaṁ",
  "tika-vin13t1:468_2": "upagantvā purimaṁ vā pacchimaṁ vā temāsaṁ avasitvā cārikā pakkamitabbā. Yo pakkameyya,",
  "tika-vin13t1:468_3": "āpatti dukkaṭassā”ti hi vuttaṁ.",
  "tika-vin13t1:469_0": "313-5. “Anujānāmi, bhikkhave, sattannaṁ sattāhakaraṇīyena appahitepi gantuṁ, pageva",
  "tika-vin13t1:469_1": "pahite, ‘bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa",
  "tika-vin13t1:469_2": "ca, gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ",
  "tika-vin13t1:469_3": "vā pariyesissāmi, pucchissāmi vā upaṭṭhahissāmi vā’ti sattāhaṁ sannivatto kātabbo”ti",
  "tika-vin13t1:469_4": "vuttattā “mātāpitūnamatthāya…pe… upaṭṭhissa”nti vuttaṁ. Tatthāyaṁ saṅkhepo – “mātādīnaṁ",
  "tika-vin13t1:469_5": "gilānabhattaṁ vā tadupaṭṭhākabhattaṁ vā gilānānaṁ osadhaṁ vā esissaṁ pariyesissa”nti",
  "tika-vin13t1:469_6": "vā “te gilāne gantvā pucchissāmī”ti vā “upaṭṭhissa”nti vā pahitepi appahitepi sattāhakiccena gantuṁ labhati.",
  "tika-vin13t1:470_0": "Idāni sahadhammike eva sandhāya “anabhirata”ntiādi vuttaṁ. “Visabhāgarūpaṁ disvā",
  "tika-vin13t1:470_1": "anabhirati, tato vūpakāsissaṁ, taṁ gahetvā aññattha gamissa”nti adhippāyena gantumpi",
  "tika-vin13t1:470_2": "labbhatīti attho. Kukkuccaṁ vinodanañca diṭṭhiṁ vivecanañca ahaṁ vā kareyyaṁ aññehi",
  "tika-vin13t1:470_3": "vā kāreyyanti sambandho. Parivāsamānattaādīhi vuṭṭhānaṁ vā garukā. Ādi-saddena sace",
  "tika-vin13t1:470_4": "saṅghena kammaṁ kataṁ hoti, tassa paṭippassaddhiyā anussāvanakaraṇādīsu ussukkaṁ",
  "tika-vin13t1:470_5": "kareyyanti gantuṁ labbhatīti attho. Sattāhakiccenāti sattāhakaraṇīyena.",
  "tika-vin13t1:471": "316. Dhammasavanatthaṁ nimantito evaṁ vajeti attho. Garū nāma ācariyupajjhāyā, tehi bhaṇḍadhovanakiccena pahitassa gantuṁ vaṭṭatīti attho.",
  "tika-vin13t1:472_0": "317.Na bhaṇḍadhovana…pe… dassaneti ettha etesupi na vajeti sambandho. Labbhanti ettha",
  "tika-vin13t1:472_1": "“ajjeva āgamissa”nti adūrago yadi na pāpuṇeyya, labbhanti sambandho. Kiṁ vuttaṁ hoti?",
  "tika-vin13t1:472_2": "“Ajjeva āgamissāmī”ti sāmantavihāraṁ gantvā puna āgacchantassa antarāmagge sace aruṇuṭṭhānaṁ",
  "tika-vin13t1:472_3": "hoti, vassacchedopi na hoti, ratticchedena dukkaṭampi nāpajjatīti vuttaṁ hoti.",
  "tika-vin13t1:473_0": "318.Sesañātihīti bhātubhaginīādīhi. Bhikkhunissitakena ca pahiteti sambandho. Niddisitvāti",
  "tika-vin13t1:473_1": "“āgacchantu bhadantā, icchāmi dānañca dātuṁ dhammañca sotuṁ bhikkhuñca passitu”ntiādinā",
  "tika-vin13t1:473_2": "yaṁ kiñci niddisitvāva pesite gantuṁ vaṭṭati. Kevalaṁ “āgacchantu bhikkhū, icchāmi",
  "tika-vin13t1:473_3": "bhikkhūnaṁ āgamana”nti evaṁ aniddisitvā vutte gantuṁ na labbhatīti attho.",
  "tika-vin13t1:474_0": "319.Accharāye satattanoti dasavidhesu antarāyesu ekasmimpi antarāye attano satīti",
  "tika-vin13t1:474_1": "attho. Saṅghasāmaggiyā vā vassacchede anāpattīti attho. Vuttañhetaṁ “idha pana, bhikkhave,",
  "tika-vin13t1:474_2": "vassūpagato bhikkhu passati sambahule bhikkhū saṅghabhedāya parakkamante. Tatra ce",
  "tika-vin13t1:474_3": "bhikkhuno evaṁ hoti, ‘garuko kho saṅghabhedo vutto bhagavatā. Mā mayi sammukhībhūte",
  "tika-vin13t1:474_4": "saṅgho bhijjī’ti pakkamitabbaṁ, anāpatti vassacchedassā”ti. Evaṁ chinnavasso no pavārayeti attho.",
  "tika-vin13t1:475_0": "320.Rukkhassa susireti ettha pana suddhe rukkhasusire eva na vaṭṭati, mahantassa",
  "tika-vin13t1:475_1": "pana susirassa anto padaracchadanaṁ kuṭikaṁ katvā pavisanadvāraṁ yojetvā upagantuṁ",
  "tika-vin13t1:475_2": "vaṭṭati. Rukkhassa viṭapeti etthāpi suddhaviṭapamatte na vaṭṭati, mahāviṭape pana",
  "tika-vin13t1:475_3": "aṭṭakaṁ bandhitvā vuttanayena kuṭikaṁ katvā upagantuṁ vaṭṭati. Chavakuṭi nāma pāsāṇakuṭikanti",
  "tika-vin13t1:475_4": "vadanti. Tīsu passesu pāsāṇe ussāpetvā upari pāsāṇena paṭicchannā.",
  "tika-vin13t1:476": "321. Nāvādīsu pana upagato pavāretuñca labbhatīti sambandho. Vassūpanāyikavinicchayo.",
  "tika-vin13t1:477": "Vassūpanāyikaniddesavaṇṇanā niṭṭhitā.",
  "tika-vin13t1:478": "40. Avebhaṅgiyaniddesavaṇṇanā",
  "tika-vin13t1:479_0": "322-4.Ārāmārāmavatthūnīti ettha ārāmo nāma pupphārāmo vā phalārāmo vā. Mañco pīṭhaṁ",
  "tika-vin13t1:479_1": "bhisi bibbohanādisayanāsanaṁ. Lohakumbhīādayo kāḷalohatambalohādimayā. Bhāṇako udakacāṭi.",
  "tika-vin13t1:479_2": "Pañcete avibhājiyāti bhājetvā na gahetabbā, gahitāpi saṅghasantakā evāti attho. Ettha",
  "tika-vin13t1:479_3": "pana ārāmo ārāmavatthūti paṭhamaṁ, vihāro vihāravatthūti dutiyaṁ, mañco pīṭhaṁ bhisi",
  "tika-vin13t1:479_4": "bibbohananti tatiyaṁ, lohakumbhī…pe… nikhādananti catutthaṁ, valli…pe… dārubhaṇḍaṁ",
  "tika-vin13t1:479_5": "mattikabhaṇḍanti pañcamanti evaṁ imāni rāsivasena pañca honti, sarupavasena anekāni",
  "tika-vin13t1:479_6": "honti. Honti cettha –",
  "tika-vin13t1:480": "“Dvisaṅgahāni dve honti, tatiyaṁ catusaṅgahaṁ;",
  "tika-vin13t1:481": "Catutthaṁ navakoṭṭhāsaṁ, pañcamaṁ aṭṭhabhedana”nti. ;",
  "tika-vin13t1:482_0": "325. “Pañcimāni, bhikkhave, avissajjiyāni na vissajjetabbāni saṅghena vā gaṇena vā",
  "tika-vin13t1:482_1": "puggalena vā, vissajjitānipi avissajjitāni honti. Yo vissajjeyya, āpatti thullaccayassā”ti",
  "tika-vin13t1:482_2": "vuttattā “bhājitāpi abhājitā”ti vuttaṁ. Eteti vuttappakārā pañcapi “garubhaṇḍānī”ti",
  "tika-vin13t1:482_3": "ca “avissajjiyānī”ti ca ca-saddena “avebhaṅgiyānī”ti ca vuccantīti attho.",
  "tika-vin13t1:483_0": "326-8. Idāni purimesu tīsu rāsīsu sabbassa garubhaṇḍattā te anāmasitvā pacchimesu",
  "tika-vin13t1:483_1": "dvīsu rāsīsu ekaccassa agarubhaṇḍassāpi atthitāya taṁ dassetuṁ ārabhantopi tesu dvīsu",
  "tika-vin13t1:483_2": "bahuvisayaṁ paṭhamaṁ dassetuṁ “valliḍḍhabāhumattāpī”tiādimāhāti ñātabbaṁ. Tassāyaṁ",
  "tika-vin13t1:483_3": "saṅkhepo – valli aḍḍhabāhumattāpi veḷu aṭṭhaṅgulāyatopi tiṇādi muṭṭhimattampīti ettha",
  "tika-vin13t1:483_4": "ādi-saddena muñjapabbajaṁ saṅgaṇhāti, paṇṇaṁ ekampi mattikā pākatā vā pañcavaṇṇā",
  "tika-vin13t1:483_5": "vā sudhākaṅguṭṭhaādikāti ādi-saddena sajjulasajātihiṅgulakādi vā tālapakkappamāṇāpi",
  "tika-vin13t1:483_6": "yehi kehici saṅghassa dinnā vā saṅghike tiṇakhettādimhi jātā vā rakkhitagopitabhūmibhāge",
  "tika-vin13t1:483_7": "uppannā tatthajātakā vā saṅghikā rakkhitā eva abhājiyāti attho.",
  "tika-vin13t1:484_0": "Idāni ye cettha bhājitabbā, te dassetuṁ “niṭṭhite”tiādimāha, saṅghassa vā cetiyassa",
  "tika-vin13t1:484_1": "vā kamme niṭṭhite bhājiyāti adhippāyo. Ettha pana yaṁ kiñci valliveḷutiṇapaṇṇamattikādi",
  "tika-vin13t1:484_2": "saṅghassa dinnaṁ vā saṅghike tiṇakhettādimhi jātakaṁ vā rakkhitagopitaṁ garubhaṇḍaṁ,",
  "tika-vin13t1:484_3": "taṁ saṅghakamme ca cetiyakamme ca niṭṭhite avasesaṁ puggalikakammepi dātuṁ vaṭṭati,",
  "tika-vin13t1:484_4": "agarubhaṇḍattā bhājitumpi labbhati. Senāsanatthāya rakkhitagopitameva garubhaṇḍaṁ",
  "tika-vin13t1:484_5": "hoti, na itaraṁ. Sīhaḷadīpe tumūlasomavihāre saṅghassa pākavattampi tālapaṇṇaṁ vikkiṇitvā",
  "tika-vin13t1:484_6": "karīyati. Kasmā? Na hi tattha paṇṇena attho atthi, sabbepi iṭṭhakacchannā pāsādādayoti.",
  "tika-vin13t1:484_7": "Evaṁ aññatthāpi karīyati evāti vadanti.",
  "tika-vin13t1:485_0": "329. Idāni lohabhaṇḍādīsu ekantabhājetabbabhaṇḍaṁ dassetuṁ “pattādī”tiādimāha. Ettha",
  "tika-vin13t1:485_1": "pana ādi-saddena lohathālakatamba kuṇḍikā kaṭacchu saraka añjani añjanisalākākaṇṇamalaharaṇīsūcisaṇḍāsakattarayaṭṭhiādīni",
  "tika-vin13t1:485_2": "gahitāneva. Tathāti bhājiyamevāti attho. Vippakatañca avippakatañca. Pādagaṇhakanti",
  "tika-vin13t1:485_3": "magadhanāḷiyā pañcanāḷiyā gaṇhanaṁ.",
  "tika-vin13t1:486_0": "331-2.Anuññātavāsi yaṁ sakkā sipāṭikāya pakkhipitvā pariharitunti vuttā. Tacchitāniṭṭhitanti",
  "tika-vin13t1:486_1": "vippakataṁ. Yadi tacchitaṁ, garubhaṇḍameva. Dantaṁ pana atacchitañca aniṭṭhitañca",
  "tika-vin13t1:486_2": "bhājiyameva. Aniṭṭhitaṁ mañcapādādikaṁ garubhaṇḍaṁ. Idāni mattikabhaṇḍaṁ dassetuṁ",
  "tika-vin13t1:486_3": "“bhikkhūpakaraṇe”tiādimāha. Pattathālakakuṇḍikādibhikkhūpakaraṇe ca. Pādaghaṭakoti",
  "tika-vin13t1:486_4": "pādagaṇhanako ghaṭako ca mattikāmayo bhājiyo bhājetabboti attho. Saṅkhathālakampi bhājiyameva.",
  "tika-vin13t1:487_0": "333-4. Migacammādikaṁ kappiyacammaṁ bhājiyaṁ, sīhacammādikaṁ akappiyacammaṁ garubhaṇḍaṁ.",
  "tika-vin13t1:487_1": "Taṁ pana bhūmattharaṇaṁ kātuṁ vaṭṭati. Eḷacammaṁ pana paccattharaṇagatikattā garubhaṇḍaṁ",
  "tika-vin13t1:487_2": "hoti. Idāni imāni pana pañca cīvarapiṇḍapātabhesajjānaṁ atthāya parivattetuṁ na vaṭṭati,",
  "tika-vin13t1:487_3": "garubhaṇḍena pana garubhaṇḍañca thāvarañca thāvarena thāvarameva parivattetvā paribhuñjitabbānīti",
  "tika-vin13t1:487_4": "dassetuṁ “garunā”tiādimāha. Tattha garunāti garubhaṇḍena garubhaṇḍañca thāvarañca",
  "tika-vin13t1:487_5": "parivatteyyāti sambandho. Thāvarena ca thāvarameva parivatteyya, na garubhaṇḍanti",
  "tika-vin13t1:487_6": "adhippāyo. Pañcasu koṭṭhāsesu pacchimattayaṁ garubhaṇḍaṁ, purimadvayaṁ thāvaranti",
  "tika-vin13t1:487_7": "veditabbaṁ. Tathā katvā ca bhuñjatūti evaṁ parivattetvā tato ābhataṁ kappiyabhaṇḍaṁ",
  "tika-vin13t1:487_8": "paribhuñjatūti attho. Kathaṁ ñāyatīti ce? Vuttañhetaṁ parivāre-",
  "tika-vin13t1:488": "“Avissajjiyaṁ avebhaṅgiyaṁ, pañca vuttā mahesinā;",
  "tika-vin13t1:489": "Vissajjentassa paribhuñjantassa anāpatti,",
  "tika-vin13t1:490": "Pañhā mesā kusalehi cintitā”ti. ;",
  "tika-vin13t1:491_0": "Ettha pana garubhaṇḍena garubhaṇḍañca thāvarañca thāvarena thāvarameva parivattanavidhiṁ",
  "tika-vin13t1:491_1": "sandhāya “vissajjantassa anāpattī”ti vuttaṁ. Puna tato nibbattañca catupaccayaṁ paribhuñjituṁ",
  "tika-vin13t1:491_2": "labbhatīti dīpetuṁ “paribhuñjantassa anāpattī”ti vuttaṁ. Ayaṁ imissā gāthāya adhippāyo.",
  "tika-vin13t1:491_3": "Sesanti ārāmādi abhājiyanti attho. Avebhaṅgiyavinicchayo.",
  "tika-vin13t1:492": "Avebhaṅgiyaniddesavaṇṇanā niṭṭhitā.",
  "tika-vin13t1:493": "41. Pakiṇṇakaniddesavaṇṇanā",
  "tika-vin13t1:494_0": "335-6.Sadvārabandhane ṭhāne…pe… sayanto dukkaṭaṁ phuseti evarūpe ṭhāne divā sayantenāti",
  "tika-vin13t1:494_1": "sambandho. Sadvārabandhane pana ṭhāne yena kenaci parikkhitte abbhokāsepi rukkhamūlepi",
  "tika-vin13t1:494_2": "antamaso iminā lakkhaṇena yutte ākāsaṅgaṇepi sayantena dvāraṁ bandhitabbameva. Viññumhi",
  "tika-vin13t1:494_3": "puriseti bhikkhumhi vā sāmaṇere vā antamaso upāsakaārāmikesupi aññatarasmiṁ satīti",
  "tika-vin13t1:494_4": "attho. “Esa jaggissatī”ti ābhogo cāpi kappatīti kevalaṁ bhikkhuniṁ vā mātugāmaṁ vā",
  "tika-vin13t1:494_5": "āpucchituṁ na vaṭṭati. Savaseti attano vase, abahusādhāraṇaṭṭhāneti attho. Taṁ vinākāranti",
  "tika-vin13t1:494_6": "taṁ pubbe vuttappakāraṁ dvārathakanaābhogakaraṇasaṅkhātaṁ ākāraṁ vināti attho. Acittakāpattikiriyāyaṁ saṅkhepo.",
  "tika-vin13t1:495": "337.Ratanānīti muttādidasavidharatanāni. Dhaññanti sattavidhaṁ dhaññaṁ.",
  "tika-vin13t1:496_0": "338.Sitthatelodatelehīti ettha pana yo madhusitthakatelena vā udakamissakatelena",
  "tika-vin13t1:496_1": "vā aññena kenaci vikārena vā kese osaṇṭheti, dantamayādīsu yena kenaci phaṇena vā",
  "tika-vin13t1:496_2": "kocchena vā hatthena vā phaṇakiccaṁ karonto aṅgulīhi vā osaṇṭheti, tassa dukkaṭaṁ hotīti attho.",
  "tika-vin13t1:497_0": "339.Nekapāvuraṇāti na ekapāvuraṇā. Tuvaṭṭayunti nipajjeyyuṁ. Kiṁ vuttaṁ hoti? Yadi",
  "tika-vin13t1:497_1": "ekapāvuraṇā vā ekattharaṇā vā ekamañce vā tuvaṭṭeyyuṁ, na vaṭṭati, dukkaṭaṁ hotīti",
  "tika-vin13t1:497_2": "vuttaṁ hoti. Ekamhi vā bhājane na bhuñjeyyunti sambandho.",
  "tika-vin13t1:498": "340. Caturaṅgulato ūnaṁ dantakaṭṭhaṁ na khādeyyāti sambandho. Adhikaṭṭhaṅgulanti aṭṭhaṅgulato adhikaṁ. Tathāti na khādeyyāti attho. Akallako lasuṇaṁ na khādeyya.",
  "tika-vin13t1:499_0": "341. Hīnehi vā ukkaṭṭhehi vā jātiādīhi eva ukkaṭṭhaṁ vā hīnaṁ vā “caṇḍālosī”tiādinā",
  "tika-vin13t1:499_1": "nayena ujuṁ vā “santi vā idhekacce caṇḍālā, venā, nesādā”tiādinā nayena aññāpadesena",
  "tika-vin13t1:499_2": "vā upasampannaṁ vā anupasampannaṁ vā akkosādhippāyaṁ vinā kevalaṁ davādhippāyena",
  "tika-vin13t1:499_3": "vade, dubbhāsitanti attho.",
  "tika-vin13t1:500_0": "342. Nakhe vā kese vā nāsalome vā dīghe na dhārayeti sambandho. “Anujānāmi, bhikkhave,",
  "tika-vin13t1:500_1": "maṁsappamāṇena nakhe chinditu”nti ca “anujānāmi, bhikkhave, dumāsikaṁ vā duvaṅgulaṁ",
  "tika-vin13t1:500_2": "vā”ti ca vuttaṁ. Na labbhaṁ vīsatimaṭṭhanti ettha ekanakhampi maṭṭhaṁ kātuṁ na vaṭṭati",
  "tika-vin13t1:500_3": "eva. “Na bhikkhave vīsatimaṭṭhaṁ kārāpetabbaṁ. Yo kārāpeyya, āpatti dukkaṭassa. Anujānāmi,",
  "tika-vin13t1:500_4": "bhikkhave, malamattaṁ apakaḍḍhitu”nti hi vuttaṁ. Tasmā nakhato malamattaṁ apakaḍḍhituṁ",
  "tika-vin13t1:500_5": "vaṭṭati. Sambādhe lomahāraṇanti ettha sambādho nāma ubho upakacchakā muttakaraṇañca.",
  "tika-vin13t1:500_6": "“Anujānāmi, bhikkhave, ābādhapaccayā sambādhe lomaṁ saṁharāpetu”nti hi vuttaṁ.",
  "tika-vin13t1:501_0": "343.Yathāvuḍḍhanti vuḍḍhapaṭipāṭiyā laddhabbaṁ. Na bādheyyāti na vāreyya. Saṅghuddiṭṭhaṁvāti",
  "tika-vin13t1:501_1": "upāsakādīhi yathāvuḍḍhaṁ “ayyā paribhuñjantū”ti nissajjitvāva dinnaṁ senāsanādi.",
  "tika-vin13t1:501_2": "“Na bhikkhave uddissakatampi yathāvuḍḍhaṁ paṭibāhitabbaṁ. Yo paṭibāheyya, āpatti",
  "tika-vin13t1:501_3": "dukkaṭassā”ti hi vuttaṁ. Adhotapādehi vā allapādehi vā nakkameti sambandho. Sudhotapādakaṁ",
  "tika-vin13t1:501_4": "vāpīti dhotapādeheva akkamitabbaṭṭhānaṁ. Tathevāti nakkameyya saupāhanoti attho.",
  "tika-vin13t1:501_5": "“Na bhikkhave adhotehi pādehi, allehi pādehi, saupāhanena senāsanaṁ akkamitabbaṁ.",
  "tika-vin13t1:501_6": "Yo akkameyya, āpatti dukkaṭassā”ti, hi vuttaṁ. “Anujānāmi, bhikkhave, paccattharitvā",
  "tika-vin13t1:501_7": "nipajjitu”nti vuttattā paribhaṇḍakataṁ bhūmiṁ vā bhūmattharaṇasenāsanaṁ vā saṅghikaṁ",
  "tika-vin13t1:501_8": "mañcapīṭhaṁ vā attano santakena paccattharaṇena paccattharitvāva nipajjitabbaṁ.",
  "tika-vin13t1:502_0": "344.Saṅghāṭiyāna pallattheti adhiṭṭhitacīvarena vihāre vā antaraghare vā pallatthikā",
  "tika-vin13t1:502_1": "na kātabbāti attho. Parikammakataṁ bhittiādiṁ na apassaye. “Na bhikkhave parikammakatā",
  "tika-vin13t1:502_2": "bhitti apassetabbā. Yo apasseyya, āpatti dukkaṭassā”ti hi vuttaṁ. Tasmā setabhitti",
  "tika-vin13t1:502_3": "vā cittakammakatā vā bhitti na apassayitabbā. Na kevalaṁ bhittiyeva, parikammakatā",
  "tika-vin13t1:502_4": "dvārakavāṭavātapānatthambhādayopi na apassayitabbā. Etthapi lomagaṇanāya eva āpattiyo",
  "tika-vin13t1:502_5": "veditabbā. Sante udake no na ācameti no na ācametuṁ, udakasuddhiṁ akātuṁ na vaṭṭatīti",
  "tika-vin13t1:502_6": "attho. Santeti vacanena asante anāpattīti dīpeti.",
  "tika-vin13t1:503_0": "345.Akappiyasamādāneti bhikkhuṁ vā sāmaṇerādike sesasahadhammike vā akappiye niyojentassa",
  "tika-vin13t1:503_1": "dukkaṭameva. “Na, bhikkhave, pabbajitena akappiye samādapetabbaṁ. Yo samādapeyya,",
  "tika-vin13t1:503_2": "āpatti dukkaṭassā”ti hi vuttaṁ. Sabhāgāya āpattiyā desanāyāti attho. Vatthusabhāgatā",
  "tika-vin13t1:503_3": "idha adhippetā, na āpattisabhāgatā. “Na bhikkhave sabhāgā āpatti desetabbā. Yo deseyya,",
  "tika-vin13t1:503_4": "āpatti dukkaṭassā”ti ca “na bhikkhave sabhāgā āpatti paṭiggahetabbā. Yo paṭiggaṇheyya,",
  "tika-vin13t1:503_5": "āpatti dukkaṭassā”ti ca vuttaṁ. Vatthusabhāgaṁ āpattiṁ āvi kātumpi na vaṭṭati, tena",
  "tika-vin13t1:503_6": "vuttaṁ “āvikamme ca dukkaṭa”nti. “Ahaṁ, āvuso, itthannāmaṁ āpattiṁ āpajjiṁ, taṁ ito",
  "tika-vin13t1:503_7": "vuṭṭhahitvā paṭikarissāmī”ti aññassa vacanaṁ āvikammaṁnāma.",
  "tika-vin13t1:504": "346.Itarassatūti asuddhacittassa.",
  "tika-vin13t1:505": "347.Porisanti purisappamāṇaṁ abhiruhituṁ vaṭṭatīti attho. “Anujānāmi, bhikkhave, sati karaṇīye porisaṁ rukkhaṁ abhiruhituṁ, āpadāsu yāvadattha”nti hi vuttaṁ.",
  "tika-vin13t1:506_0": "348. Parissāvanaṁ vinā aḍḍhayojanaṁ gacchantassa dukkaṭanti sambandho. “Addhānagamanasamayo",
  "tika-vin13t1:506_1": "nāma aḍḍhayojanaṁ gacchissāmīti bhuñjitabba”nti vuttaṁ, tasmā aḍḍhayojanameva antimaṁ",
  "tika-vin13t1:506_2": "addhānanti veditabbaṁ. Bhikkhuniyā ca mātugāmena ca saṁvidhānasikkhāpade “ekaddhānamaggaṁ",
  "tika-vin13t1:506_3": "paṭipajjeyya, antamaso gāmantarampī”ti evaṁ visesetvā vuttattā “kukkuṭasampāte gāme",
  "tika-vin13t1:506_4": "gāmantare gāmantare āpatti pācittiyassā”ti vuttaṁ, na addhānalakkhaṇena. Yadi gāmantaraparicchedena",
  "tika-vin13t1:506_5": "addhānaṁ vuccati, gaṇabhojanasikkhāpadepi “addhānagamanasamayo nāma gāmantarampi",
  "tika-vin13t1:506_6": "gacchissāmīti bhuñjitabba”nti vadeyya, na ca vuttaṁ. Tasmā “na bhikkhave aparissāvanakena",
  "tika-vin13t1:506_7": "addhāno paṭipajjitabbo. Yo paṭipajjeyya, āpatti dukkaṭassa. Sace na hoti parissāvanaṁ",
  "tika-vin13t1:506_8": "vā dhammakaraṇo vā, saṅghāṭikaṇṇopi adhiṭṭhātabbo iminā parissāvetvā pivissāmī”ti",
  "tika-vin13t1:506_9": "vuttaṭṭhānepi aḍḍhayojanavaseneva addhānaparicchedo veditabbo. Abhayagirivāsīnaṁ",
  "tika-vin13t1:506_10": "pana “dvigāvutavasena addhānaparicchedo”ti pāḷiyaṁ eva atthi. Yācamānassāti yācantassa.",
  "tika-vin13t1:506_11": "“Na ca bhikkhave addhānappaṭipannena bhikkhunā parissāvanaṁ yāciyamānena na dātabbaṁ.",
  "tika-vin13t1:506_12": "Yo na dadeyya, āpatti dukkaṭassā”ti hi vuttaṁ.",
  "tika-vin13t1:507_0": "349. Aññatra ābādhappaccayā kaṇṇanāsādike sesaṅge dukkaṭanti sambandho. Ābādhe sati",
  "tika-vin13t1:507_1": "aṅguliādīni chindituṁ vaṭṭati. Aṅgajātaṁ vā bījāni vā chindituṁ na vaṭṭati eva. Attaghātane",
  "tika-vin13t1:507_2": "ca dukkaṭanti sambandho. “Na ca bhikkhave attānaṁ ghātetabbaṁ. Yo ghāteyya, āpatti",
  "tika-vin13t1:507_3": "dukkaṭassā”ti hi vuttaṁ.",
  "tika-vin13t1:508_0": "350. “Na ca bhikkhave paṭibhānacittaṁ kārāpetabbaṁ itthirūpakaṁ purisarūpakaṁ. Yo",
  "tika-vin13t1:508_1": "kārāpeyya, āpatti dukkaṭassa. Anujānāmi, bhikkhave, mālākammaṁ latākammaṁ makaradantakaṁ",
  "tika-vin13t1:508_2": "pañcapaṭika”nti vuttattā “cittapotthakarūpāni, na kare na ca kāraye”ti vuttaṁ. Bhuñjantanti",
  "tika-vin13t1:508_3": "vippakatabhojanaṁ. “Na bhikkhave vippakatabhojano bhikkhu vuṭṭhāpetabbo. Yo vuṭṭhāpeyya,",
  "tika-vin13t1:508_4": "āpatti dukkaṭassā”ti hi vuttaṁ.",
  "tika-vin13t1:509_0": "351.Yānānīti vayhaṁ ratho sakaṭaṁ sandamānikādīni gilānassa abhiruhituṁ kappanti,",
  "tika-vin13t1:509_1": "siviko ca kappati. Evaṁ sabbattha. “Anujānāmi, bhikkhave, gilānassa yānaṁ, purisayuttaṁ",
  "tika-vin13t1:509_2": "hatthavaṭṭakaṁ, sivikaṁ pāṭaṅki”nti hi vuttaṁ.",
  "tika-vin13t1:510_0": "352.Davanti keḷiṁ. “Na bhikkhave buddhaṁ vā dhammaṁ vā saṅghaṁ vā ārabbha davo kātabbo.",
  "tika-vin13t1:510_1": "Yo kareyya, āpatti dukkaṭassā”ti hi vuttaṁ. Tasmā “kiṁ buddho silakabuddho, udāhu",
  "tika-vin13t1:510_2": "paṭibuddho”ti vā “kiṁ dhammo godhammo ajadhammo”ti vā “kiṁ saṅgho ajasaṅgho migasaṅgho”ti",
  "tika-vin13t1:510_3": "vā evamādinā nayena yo davaṁ karoti, tassa dukkaṭanti veditabbaṁ. “Tumhākaṁ cīvaraṁ",
  "tika-vin13t1:510_4": "dassāma, pattaṁ dassāmā”tiādinā nayena sāmaṇeraṁ vā upasampannaṁ vā aññassa antamaso",
  "tika-vin13t1:510_5": "dussīlassāpi parisabhūtaṁ attano upaṭṭhākakaraṇatthaṁ upalāḷane dukkaṭanti attho.",
  "tika-vin13t1:510_6": "“Na bhikkhave aññassa parisā apalāḷetabbā. Yo apalāḷeyya, āpatti dukkaṭassā”ti hi vuttaṁ.",
  "tika-vin13t1:511_0": "353. Kāyaṁ vā ūruṁ vā nimittaṁ vā vivaritvā bhikkhunīnaṁ na dassayeti sambandho.",
  "tika-vin13t1:511_1": "Kaddamudakādinā tā bhikkhuniyo na siñceyyāti attho. Na kevalaṁ kaddamudakādikeneva,",
  "tika-vin13t1:511_2": "vippasannaudakarajanakaddamādīsupi yena kenaci osiñcantassa dukkaṭameva.",
  "tika-vin13t1:512_0": "354.Bālanti ettha bālo nāma yo ovādaṁ gahetvā pātimokkhuddesakassa ārocetvā pāṭipade",
  "tika-vin13t1:512_1": "paccāharitabbanti na jānāti. Gilāno nāma yo ovādaṁ gahetvā uposathaggaṁ gantvā ārocetuñca",
  "tika-vin13t1:512_2": "paccāharituñca na sakkoti. Gamiyo nāma yo paṭidesaṁ gantukāmo.",
  "tika-vin13t1:513_0": "“Na bhikkhave ovādo na gahetabbo. Yo na gaṇheyya, āpatti dukkaṭassā”ti ca “anujānāmi,",
  "tika-vin13t1:513_1": "bhikkhave, ṭhapetvā bālaṁ, ṭhapetvā gilānaṁ, ṭhapetvā gamikaṁ, avasesehi ovādaṁ gahetu”nti",
  "tika-vin13t1:513_2": "ca “na bhikkhave ovādo na paccāharitabbo. Yo na paccāhareyya, āpatti dukkaṭassā”ti",
  "tika-vin13t1:513_3": "ca vuttattā bhikkhunīhi terasiyaṁ vā cātuddasiyaṁ vā āgantvā “ayaṁ uposatho cātuddaso”ti",
  "tika-vin13t1:513_4": "vā “pannaraso”ti vā “kadā ayya uposatho”ti vā pucchite “cātuddaso”ti vā “pannaraso”ti",
  "tika-vin13t1:513_5": "vā “sve bhagini uposatho”ti vā ācikkhitabbaṁ. Tāhi bhikkhunīhi uposathadivase āgantvā",
  "tika-vin13t1:513_6": "“bhikkhunisaṅgho ayya bhikkhusaṅghassa pāde vandati, ovādūpasaṅkamanañca yācati,",
  "tika-vin13t1:513_7": "labhatu kira ayya bhikkhunisaṅgho ovādūpasaṅkamana”nti evaṁ yācitabbaṁ, taṁ vacanaṁ",
  "tika-vin13t1:513_8": "paṭiggahetvā uposathagge pātimokkhuddesakassa “bhikkhunisaṅgho, bhante, bhikkhusaṅghassa",
  "tika-vin13t1:513_9": "pāde vandati, ovādūpasaṅkamanañca yācati, labhatu kira, bhante, bhikkhunisaṅgho ovādūpasaṅkamana”nti",
  "tika-vin13t1:513_10": "ācikkhitabbaṁ. Pātimokkhuddesakenāpi sace tattha bhikkhunovādako atthi, “itthannāmo",
  "tika-vin13t1:513_11": "bhikkhu bhikkhunovādako sammato, taṁ bhikkhunisaṅgho upasaṅkamatū”ti vattabbaṁ. Sace",
  "tika-vin13t1:513_12": "natthi, “ko āyasmā ussahati bhikkhuniyo ovaditu”nti pucchitvā sace atthi aṭṭhahaṅgehi",
  "tika-vin13t1:513_13": "samannāgato bhikkhu, taṁ tattheva sammannitvā vuttanayeneva ovādappaṭiggāhakassa",
  "tika-vin13t1:513_14": "ārocetabbaṁ. Yadi natthi koci bhikkhu bhikkhunovādako sammato, “pāsādikena bhikkhunisaṅgho",
  "tika-vin13t1:513_15": "sampādetū”ti vattabbaṁ. Tena bhikkhunā “sādhū”ti sampaṭicchitvā pāṭipade bhikkhunīnaṁ",
  "tika-vin13t1:513_16": "“natthi koci bhikkhu bhikkhunovādako sammato, pāsādikena bhikkhunisaṅgho sampādetū”ti",
  "tika-vin13t1:513_17": "vattabbaṁ. Tāhipi “sādhu ayyā”ti sampaṭicchitabbaṁ. Iminā nayena gaṇapuggalesupi",
  "tika-vin13t1:513_18": "vacanabhedo veditabbo.",
  "tika-vin13t1:514": "355.Lokāyataṁ nāma vitaṇḍasatthaṁ. “Na bhikkhave āsittakūpadhāne bhuñjitabbaṁ. Yo bhuñjeyya, āpatti dukkaṭassā”ti vuttattā “peḷāyapi na bhuñjeyyā”ti vuttaṁ.",
  "tika-vin13t1:515_0": "356. Gihipārutaṁ na pārupeyya, gihinivāsanaṁ na nivāseyyāti attho. “Na bhikkhave",
  "tika-vin13t1:515_1": "gihinivatthaṁ nivāsetabbaṁ hatthisoṇḍakaṁ macchavāḷakaṁ catukaṇṇakaṁ tālavaṇṭakaṁ",
  "tika-vin13t1:515_2": "satavalikaṁ. Yo nivāseyya, āpatti dukkaṭassā”ti hi vuttaṁ. Parimaṇḍalato aññathā",
  "tika-vin13t1:515_3": "pārupanaṁ, sabbametaṁ gihipārutaṁ nāma. Taṁ pana na pārupetabbanti attho. Saṁvelliyanti",
  "tika-vin13t1:515_4": "ettha kacchaṁ bandhitvā na nivāseyyāti attho. Dāyanti araññaṁ. Nālimpayeyyāti sambandho.",
  "tika-vin13t1:516_0": "357. Vaḍḍhiñca na payojaye, noñātake nappavārite na yāceti attho. Aññassāti ettha",
  "tika-vin13t1:516_1": "“tumhe paribhuñjathā”ti niyametvā dinnaṁ sahadhammikānampi dātuṁ na vaṭṭati. Aggaṁ",
  "tika-vin13t1:516_2": "gahetvā vā katipāhaṁ bhutvā vā puna dadeyyāti attho.",
  "tika-vin13t1:517_0": "358.Uddissa yācaneti ettha “amhākaṁ vihāre itthannāmena idañcidañca kata”nti vā “karissantī”ti",
  "tika-vin13t1:517_1": "vā evaṁ uddissa rakkhaṁ yācaneti attho. Ñatvāñatvā vāti evaṁ “amhehi yāciyamānā imesaṁ",
  "tika-vin13t1:517_2": "daṇḍessantī”ti tesaṁ daṇḍinaṁ ñatvā vā añatvā vāti attho. Tehi pana daṇḍite so daṇḍo",
  "tika-vin13t1:517_3": "uddissa yācantānaṁ gīvāva bhaṇḍadeyyaṁ hoti evāti attho. “Iminā ca iminā ca idañca",
  "tika-vin13t1:517_4": "idañca kataṁ, ettakaṁ daṇḍaṁ gaṇhathā”ti sayaṁ daṇḍāpane pana assa daṇḍassa agghabhedena",
  "tika-vin13t1:517_5": "pārājikathullaccayadukkaṭā ñeyyāti attho.",
  "tika-vin13t1:518": "359. Anatthāya assa corassa bhāsiteti sambandho. Rājarājamahāmattādīhi tassa corassa daṇḍaṁ gaṇhante assa bhikkhussa tattakaṁ gīvāti attho.",
  "tika-vin13t1:519_0": "360. Vighāsaṁ vā uccāraṁ vā saṅkāraṁ vā muttaṁ vā pākārakuṭṭānaṁ bahi chaḍḍeyya,",
  "tika-vin13t1:519_1": "dukkaṭanti attho. Vaḷañje nāvalokiyāti imināva avaḷañjanakāle nāvaloketvā chaḍḍetuṁ",
  "tika-vin13t1:519_2": "vaṭṭatīti dīpeti. Na kevalaṁ tattheva, atha kho harite vāpi vīhādināḷikerādiropime",
  "tika-vin13t1:519_3": "chaḍḍentassa dukkaṭamevāti attho.",
  "tika-vin13t1:520": "361.“Upahāraṁ karomā”ti vutteti pucchiteti adhippāyo.",
  "tika-vin13t1:521": "362. Kīḷatthaṁ kataṁ rājāgāraṁ vā pokkharaṇiṁ vā uyyānaṁ vā cittāgāraṁ vā ārāmaṁ vā daṭṭhuṁ gacchato pade pade dukkaṭanti attho.",
  "tika-vin13t1:522": "363. Āsanena nave na paṭibāheyya, uṇhe cīvaraṁ na nidaheyya. Gurunāti ācariyādinā paṇāmito khamāpeyyāti sambandho.",
  "tika-vin13t1:523": "364.Āpattīhi ca sattahīti sattahi āpattīhi bhikkhuṁ parammukhā akkosanena ca “assaddho appasanno bījabhojī”tiādinā aññeneva vā akkosanena ca dukkaṭanti adhippāyo.",
  "tika-vin13t1:524_0": "365. Saddhādeyyaṁ cīvaraṁ vā piṇḍapātaṁ vāti attho. “Na bhikkhave saddhādeyyaṁ vinipātetabbaṁ.",
  "tika-vin13t1:524_1": "Yo vinipāteyya, āpatti dukkaṭassā”ti hi vuttaṁ. “Anujānāmi, bhikkhave, mātāpitūnaṁ",
  "tika-vin13t1:524_2": "dātu”nti vuttattā “labbhaṁ pitūna”nti vuttaṁ.",
  "tika-vin13t1:525_0": "366. Vassaṁvuttho aññatrāti sambandho, aññasmiṁ vihāreti attho. Aññatoti aññavihārato.",
  "tika-vin13t1:525_1": "“Na bhikkhave aññatra vassaṁvutthena aññatra cīvarabhāgo sāditabbo. Yo sādiyeyya,",
  "tika-vin13t1:525_2": "āpatti dukkaṭassā”ti hi vuttaṁ. Tesanti tasmiṁ vihāre taṁ cīvaraṁ bhājetvā gaṇhituṁ",
  "tika-vin13t1:525_3": "yuttānaṁ bhikkhūnaṁ dhuranikkhepato hoti bhaṇḍagghena kāriyoti attho.",
  "tika-vin13t1:526_0": "367. Saha antarena uttaroti santaruttaro, gāmaṁ na paviseyyāti attho. “Na bhikkhave",
  "tika-vin13t1:526_1": "santaruttarena gāmo pavisitabbo. Yo paviseyya, āpatti dukkaṭassā”ti hi vuttaṁ. Kallo",
  "tika-vin13t1:526_2": "vāti agilāno. Saupāhano gāmaṁ na paviseyyāti sambandho. “Na bhikkhave cāmaribījanī",
  "tika-vin13t1:526_3": "dhāretabbā. Yo dhāreyya, āpatti dukkaṭassā”ti, “anujānāmi, bhikkhave, tisso bījaniyo",
  "tika-vin13t1:526_4": "vākamayaṁ usīramayaṁ morapiñchamaya”nti ca vuttattā “na dhāreyya cāmarīmakasabījani”nti",
  "tika-vin13t1:526_5": "vuttaṁ. Makasabījanī pana dantavisāṇadārudaṇḍakāpi vaṭṭati.",
  "tika-vin13t1:527_0": "368. Ārāmato bahīti sambandho. “Na bhikkhave chattaṁ dhāretabbaṁ. Yo dhāreyya, āpatti",
  "tika-vin13t1:527_1": "dukkaṭassā”ti, “anujānāmi, bhikkhave, gilānassa chatta”nti ca vuttattā agilāno ārāmato",
  "tika-vin13t1:527_2": "bahi na labhati, cīvaraguttiyādiatthāya agilānopi labhatīti attho.",
  "tika-vin13t1:528_0": "369.Gāheyya nubhatokājanti na gāheyya ubhatokājaṁ. Ekantarikakājakanti ekatokājañca",
  "tika-vin13t1:528_1": "antarakājañca. Sīsabhāro ca khandhabhāro ca kaṭibhāro ca sīsakkhandhakaṭibhārā. “Na",
  "tika-vin13t1:528_2": "bhikkhave ubhatokājaṁ haritabbaṁ. Yo hareyya, āpatti dukkaṭassā”ti, “anujānāmi, bhikkhave,",
  "tika-vin13t1:528_3": "ekatokājaṁ antarakājaṁ sīsabhāraṁ khandhabhāraṁ kaṭibhāraṁ olambaka”nti ca vuttattā",
  "tika-vin13t1:528_4": "ubhatokājameva na vaṭṭati, sesāni vaṭṭantīti veditabbā.",
  "tika-vin13t1:529": "370.Anokāsakatanti yo paṭhamameva “karohi me āvuso okāsaṁ, ahaṁ taṁ vattukāmo”ti evaṁ akatokāsaṁ āpattiyā codeyya, tassa dukkaṭaṁ hotīti attho. Tathāti dukkaṭamevāti attho.",
  "tika-vin13t1:530": "371.Pakataṅgulena, na sugataṅgulenāti attho.",
  "tika-vin13t1:531_0": "372. Mūgabbatādiṁ titthiyabbataṁ yadi gaṇheyya, dukkaṭanti attho. Ādi-saddena govatakukkuravatādayo",
  "tika-vin13t1:531_1": "saṅgahitā. Tathāti nhāpitapubbako khurabhaṇḍaṁ yadi parihareyya, dukkaṭamevāti attho.",
  "tika-vin13t1:532_0": "373.Yaṁ kiñcīti nhāpitatuṇṇakārakammādi yaṁ kiñci hatthakammanti attho. Tadanusāratoti",
  "tika-vin13t1:532_1": "hatthakammayācanānusāratoti attho. Sace evaṁ yācato hatthakammamūlameva deti, taṁ",
  "tika-vin13t1:532_2": "aññassa dāpetvā kāretuṁ vaṭṭatīti attho. Nikkammaṁ pana hatthakammavasena ayācitvāpi",
  "tika-vin13t1:532_3": "“ehi imaṁ karohī”ti kāretuṁ kappatīti attho. Yaṁ kiñciparasantakanti yaṁ kiñci dārutiṇādikaṁ",
  "tika-vin13t1:532_4": "aparasantakaṁ apariggahitaṁ āharāpetuṁ kappatīti adhippāyo.",
  "tika-vin13t1:533_0": "374.Gihīnanti gihīnaṁ santakaṁ. Gopaketi rakkhake. Yattakaṁ deti, tattakaṁ gahetuṁ",
  "tika-vin13t1:533_1": "kappatīti attho. Yathāparicchedanti “divase divase ettakaṁ ucchunāḷikeraṁ ambapakkaṁ",
  "tika-vin13t1:533_2": "tumhe khādathā”ti paricchinditvā dinnameva tesu dentesu labbhatīti attho.",
  "tika-vin13t1:534_0": "375.Dvihāpajjeyyāti dvīhi āpajjeyya. Katamehi dvīhīti ce, te dassetuṁ “kāyavācāhī”ti",
  "tika-vin13t1:534_1": "vuttaṁ, “dvīhākārehi āpattiṁ āpajjati, kāyena āpajjati, vācāya āpajjatī”ti hi vuttaṁ.",
  "tika-vin13t1:534_2": "Kāyavācāhi āpattiṁ āpajjanto ca chahi ākārehi āpattiṁ āpajjati, tāni dassetuṁ “alajjiñāṇakukkuccapakatattā”tiādimāha.",
  "tika-vin13t1:534_3": "Ettha pana akappiyabhāvaṁ jānanto eva vītikkamaṁ karonto alajjitāya āpajjati nāma.",
  "tika-vin13t1:534_4": "Kappiyākappiyaṁ ajānitvā āpajjanto aññāṇatāya. Kappiyaṁ nu kho, no nu kho”ti saṁsaye",
  "tika-vin13t1:534_5": "uppanne tamabhivitaritvā vītikkamaṁ karonto kukkuccapakatattā āpajjati. Sahaseyyādiṁ",
  "tika-vin13t1:534_6": "āpajjanto satiplavā, satisammosāti attho. Acchamaṁsaṁ “sūkaramaṁsa”nti vā sūkaramaṁsaṁ",
  "tika-vin13t1:534_7": "“acchamaṁsa”nti vā khādanto akappiye kappiyasaññitāya ca kappiye akappiyasaññitāya",
  "tika-vin13t1:534_8": "ca āpajjatīti veditabbo.",
  "tika-vin13t1:535_0": "376. Alajjitāya vā aññāṇatāya vā āpattiṁ kāyavācāhi chādayeti attho. Eke vā ekasmiṁ",
  "tika-vin13t1:535_1": "vā. Liṅgeti liṅgaparivattanato. Evaṁ catudhā āpattivuṭṭhānaṁ hotīti attho. Tiṇavatthārakasamathaabbhānādīnaṁ",
  "tika-vin13t1:535_2": "vasena saṅghe āpatti vuṭṭhātīti veditabbaṁ nissajjanādīsu gaṇe. Ekassa santike vuṭṭhānaṁ",
  "tika-vin13t1:535_3": "pākaṭameva. “Yā āpattiyo bhikkhūnaṁ bhikkhunīhi asādhāraṇā, tāhi āpattīhi anāpattī”ti",
  "tika-vin13t1:535_4": "vacanato liṅgaparivattane āpattivuṭṭhānaṁ ñātabbaṁ.",
  "tika-vin13t1:536_0": "377.Paccayadvayeti cīvare ca piṇḍapāte ca. Na kevalañca ime eva, nimittakammampi",
  "tika-vin13t1:536_1": "na labbhateva, gāthābandhasukhatthaṁ pana na vuttaṁ. Tattha nimittakammaṁ nāma yaṁ",
  "tika-vin13t1:536_2": "kiñci paresaṁ paccayadānasaṁyojanakaṁ kāyavacīkammaṁ. Khādanīyaṁ gahetvā gacchante",
  "tika-vin13t1:536_3": "disvā “kiṁ khādanīyaṁ labhitthā”tiādinā nayena tassa pavatti veditabbā. Parikathā",
  "tika-vin13t1:536_4": "nāma yathā yathā taṁ labhati, tathā tathā parivattetvā kathanaṁ. “Etarahi bhikkhū",
  "tika-vin13t1:536_5": "piṇḍapātena kilamantī”tiādinā nayena tassa pavatti veditabbā. Obhāso nāma paccayappaṭisaṁyuttakathā.",
  "tika-vin13t1:536_6": "Viññatti pana pākaṭā eva. Tatiyeti senāsane. Senāsane pana nimittobhāsaparikathā",
  "tika-vin13t1:536_7": "vaṭṭanti, viññatti eva ekā na vaṭṭati. Tattha nimittakammaṁ nāma upāsake disvā senāsanatthaṁ",
  "tika-vin13t1:536_8": "bhūmiparikammakaraṇādi. Obhāso nāma “upāsakā, tumhe kuhiṁ vasathā”ti “pāsāde, bhante”ti",
  "tika-vin13t1:536_9": "vutte “kiṁ bhikkhūnaṁ pāsādo na vaṭṭatī”tiādikaṁ vacanaṁ. Parikathā nāma “bhikkhūnaṁ",
  "tika-vin13t1:536_10": "senāsanaṁ sambādha”nti vacanaṁ. Seseti gilānapaccaye.",
  "tika-vin13t1:537_0": "378.Na ruhatīti na hoti. Accaye dānanti accayadānaṁ. Pañcasu sahadhammikesu yena",
  "tika-vin13t1:537_1": "kenaci kālaṁ karontena “mamaccayena mayhaṁ parikkhāro upajjhāyassa hotu, ācariyassa",
  "tika-vin13t1:537_2": "hotu, aññassa vā kassaci hotū”ti vutte tesaṁ na hoti, tasmā vuttaṁ “na ruhatī”ti.",
  "tika-vin13t1:537_3": "Saṅghasseva ca taṁ hotīti yadi bhikkhusāmaṇerehi evaṁ vuttaṁ, tasmiṁ matepi bhikkhusaṅghasseva",
  "tika-vin13t1:537_4": "hoti, bhikkhunisikkhamānasāmaṇerīhi ce vuttaṁ, tasmiṁ mate bhikkhunisaṅghassa taṁ",
  "tika-vin13t1:537_5": "hotīti attho. Gihīnaṁ pana rūhatīti gihīnaṁ pana accayadānaṁ eva sabbesaṁ ruhatīti vuttaṁ hoti.",
  "tika-vin13t1:538_0": "379.Upassayeti bhikkhunivihāre. Dāyajjoti tassa parikkhārassa dāyajjo. Sesepīti sace",
  "tika-vin13t1:538_1": "bhikkhunisikkhamānasāmaṇeriyo bhikkhuvihāre kālaṁ karonti, tāsaṁ parikkhārānaṁ bhikkhusaṅghova dāyajjoti attho.",
  "tika-vin13t1:539_0": "380.Purimassevāti ettha “imaṁ parikkhāraṁ netvā asukassa dehī”ti dinnaṁ purimasseva",
  "tika-vin13t1:539_1": "hotīti attho. “Asukassa dammī”ti dinnaṁ pana pacchimasseva hoti pariccajitvā dinnattā.",
  "tika-vin13t1:539_2": "Imaṁ vidhiṁ ñatvāva vissāsaggāhaṁ vā gaṇheyya, matakacīvaraṁ vā adhiṭṭheti sambandho.",
  "tika-vin13t1:539_3": "Matakacīvaraadhiṭṭhānaṁ nāma ghaṇṭiṁ paharitvā kālaṁ ghosetvā thokaṁ āgametvā sace",
  "tika-vin13t1:539_4": "bhikkhū āgacchanti, tehi saddhiṁ bhājetabbāni, no ce āgacchanti, “mayhimāni cīvarāni",
  "tika-vin13t1:539_5": "pāpuṇantī”ti adhiṭṭhātabbāni. Evaṁ adhiṭṭhite sabbāni tasseva honti, ṭhitikā pana",
  "tika-vin13t1:539_6": "na tiṭṭhati. Sace ekekaṁ uddharitvā “ayaṁ paṭhamabhāgo mayhaṁ pāpuṇāti, ayaṁ dutiyabhāgo”ti",
  "tika-vin13t1:539_7": "evaṁ gaṇhāti, gahitāni ca sugahitāni honti, ṭhitikā ca tiṭṭhati. Evaṁ pāpetvā gaṇhantenāpi",
  "tika-vin13t1:539_8": "adhiṭṭhitameva hoti.",
  "tika-vin13t1:540_0": "381. Lohabhaṇḍe paharaṇiṁ ṭhapetvā sabbaṁ kappati, dārubhaṇḍe ca dārujaṁ pattañca",
  "tika-vin13t1:540_1": "pādukañca, pallaṅkañca āsandiñca ṭhapetvā sabbaṁ kappati, mattikāmaye katakañca kumbhakārikañca",
  "tika-vin13t1:540_2": "ṭhapetvā sabbaṁ kappatīti attho. “Anujānāmi, bhikkhave, ṭhapetvā paharaṇiṁ sabbaṁ",
  "tika-vin13t1:540_3": "lohabhaṇḍaṁ, ṭhapetvā āsandiṁ pallaṅkaṁ dārupattaṁ dārupādukaṁ sabbaṁ dārubhaṇḍaṁ,",
  "tika-vin13t1:540_4": "ṭhapetvā katakañca kumbhakārikañca sabbaṁ mattikābhaṇḍa”nti hi vuttaṁ. Ettha katakanti",
  "tika-vin13t1:540_5": "padumakaṇṇikākārena katamallakanti adhippetaṁ. Dhaniyasseva sabbamattikāmayā kuṭi",
  "tika-vin13t1:540_6": "kumbhakārikanti. Pakiṇṇakavinicchayo.",
  "tika-vin13t1:541": "Pakiṇṇakaniddesavaṇṇanā niṭṭhitā.",
  "tika-vin13t1:542": "42. Desanāniddesavaṇṇanā",
  "tika-vin13t1:543_0": "382. Bhikkhubhāvassa yo cāgo, sā pārājikadesanāti attho. Vuttañhetaṁ “visuddhāpekkhoti",
  "tika-vin13t1:543_1": "gihi vā hotukāmo upāsako vā hotukāmo ārāmiko vā hotukāmo sāmaṇero vā hotukāmo”ti.",
  "tika-vin13t1:543_2": "Tasmā gihibhāvādikaṁyeva pārājikaṁ āpannassa visuddhi nāma, aññatarassa visuddhi",
  "tika-vin13t1:543_3": "eva natthi. “Chādeti jānamāpannaṁ, parivaseyya tāvatā”tiādinā nayena heṭṭhā vuttavidhiṁ",
  "tika-vin13t1:543_4": "sandhāya “yathāvuttena vuṭṭhāna”nti vuttaṁ.",
  "tika-vin13t1:544": "383. Idāni vattabbataṁ sandhāya “eva”nti vuttaṁ.",
  "tika-vin13t1:545": "384.Paṭidesemīti ārocemi. Etāni ahaṁ etānāhaṁ.",
  "tika-vin13t1:546": "386. (Ka) yaṁ saṅgho gilānassa ticīvarena vippavāsasammutiṁ deti, taṁ aññatrāti attho.",
  "tika-vin13t1:547": "(Kha) akālacīvaraṁ nāma “anatthate kathine ekādasamāse uppannaṁ, atthate kathine sattamāse uppannaṁ, kālepi ādissa dinnaṁ, etaṁ akālacīvaraṁ nāmā”ti.",
  "tika-vin13t1:548_0": "(Ga) purāṇacīvaraṁ nāma “sakiṁ nivatthampi sakiṁ pārutampī”ti vuttaṁ. Aññātikā nāma",
  "tika-vin13t1:548_1": "mātito vā pitito vā yāva sattamā kulaparivaṭṭā asambandhā. Nisīdanapaccattharaṇadhovāpane dukkaṭaṁ.",
  "tika-vin13t1:549": "(Gha) aññatra pārivattakāti ettha harītakīkhaṇḍampi vaṭṭati. Cīvaraṁ nāma idha vikappanūpagapacchimato paṭṭhāya adhippetaṁ.",
  "tika-vin13t1:550": "(Ṅa) aññatra samayāti ettha “acchinnacīvaro vā hoti bhikkhu naṭṭhacīvaro vā”ti evaṁ vuttaṁ samayanti attho.",
  "tika-vin13t1:551_0": "(Ca) “santaruttaraparamaṁ tena bhikkhunā tato cīvaraṁ sāditabba”nti vuttattā “tatuttarī”ti",
  "tika-vin13t1:551_1": "vuttaṁ. Ettha pana “sace tīṇi naṭṭhāni honti, dve sāditabbāni. Dve naṭṭhāni, ekaṁ",
  "tika-vin13t1:551_2": "sāditabbaṁ, ekaṁ naṭṭhaṁ, na kiñci sāditabba”nti vuttaṁ.",
  "tika-vin13t1:552_0": "(Cha-ja) “kīdisena te, bhante, cīvarena attho, kīdisaṁ te cīvaraṁ cetāpemī”ti evaṁ",
  "tika-vin13t1:552_1": "appavāritoti attho. Vikappanti visiṭṭhakappaṁ adhikavidhānaṁ āpannaṁ. Idha purimaṁ",
  "tika-vin13t1:552_2": "ekassa, dutiyaṁ bahūnaṁ vasena vuttaṁ, ettakaṁ nānattaṁ.",
  "tika-vin13t1:553_0": "(Jha) atirekatikkhattunti ettha kenaci yaṁ kiñci akappiyavatthuṁ ānetvā “idaṁ kho",
  "tika-vin13t1:553_1": "me, bhante, āyasmantaṁ uddissa cīvaracetāpannaṁ ābhataṁ, paṭiggaṇhatu āyasmā cīvaracetāpanna”nti",
  "tika-vin13t1:553_2": "vutte “na kho mayaṁ, āvuso, cīvaracetāpannaṁ paṭiggaṇhāma, cīvarañca kho mayaṁ paṭiggaṇhāma",
  "tika-vin13t1:553_3": "kālena kappiya”nti vattabbaṁ. Evaṁ vutte sace so “atthi koci kappiyakārako”ti vadati,",
  "tika-vin13t1:553_4": "cīvaratthikena ṭhapetvā pañca sahadhammike yo koci uddisitabbo “eso kho, āvuso, bhikkhūnaṁ",
  "tika-vin13t1:553_5": "veyyāvaccakaro”ti, ettakameva vattabbaṁ. Evaṁ vutte sace dāyako tassa hatthe akappiyavatthuṁ",
  "tika-vin13t1:553_6": "datvā “eso ayyassa cīvaraṁ cetāpetvā dassatī”ti vatvā gacchati, taṁ upasaṅkamitvā",
  "tika-vin13t1:553_7": "dvattikkhattuṁ codetabbo sāretabbo “attho me, āvuso, cīvarenā”ti, ettakameva vattabbaṁ,",
  "tika-vin13t1:553_8": "“dehi me cīvara”ntiādinā na vattabbaṁ. Evaṁ tikkhattuṁ codanāya taṁ cīvaraṁ labhati,",
  "tika-vin13t1:553_9": "iccetaṁ kusalaṁ. No ce labhati, chakkhattuparamaṁ tuṇhībhūtena ṭhātabbaṁ, na āsane",
  "tika-vin13t1:553_10": "nisīditabbaṁ, na āmisaṁ paṭiggahetabbaṁ, na dhammo bhāsitabbo. “Kiṁ kāraṇā āgatosī”ti",
  "tika-vin13t1:553_11": "vutte “jānāhi, āvuso”ti ettakameva vattabbaṁ. Sace nisajjādīni karoti, ṭhānaṁ bhañjati.",
  "tika-vin13t1:553_12": "Vattabhedadukkaṭañca āpajjatīti vadanti. Evaṁ pana appaṭipajjitvā atirekatikkhattuṁ",
  "tika-vin13t1:553_13": "codanāya atirekachakkhattuṁ ṭhānena sace nipphādeti, nissaggiyanti attho.",
  "tika-vin13t1:554": "(Ña) santhataṁ nāma santharitvā kataṁ hoti avāyimaṁ. Ekakosiyaṁsunāpi ce missetvā karoti, nissaggiyaṁ.",
  "tika-vin13t1:555": "(Ṭa) suddhakāḷakānanti aññehi amissitānanti attho. “Kāḷakaṁ nāma dve kāḷakāni jātikāḷakaṁ vā rajanakāḷakaṁ vā”ti vuttaṁ.",
  "tika-vin13t1:556_0": "(Ṭha) anādiyitvā…pe… tulanti ettha pana yattakehi eḷakalomehi kattukāmo hoti, tesu",
  "tika-vin13t1:556_1": "dve koṭṭhāsā kāḷakānaṁ, eko odātānaṁ, eko gocariyānaṁ ādātabboti vinicchayo. Ekassāpi",
  "tika-vin13t1:556_2": "kāḷakalomassa atirekabhāge sati nissaggiyameva.",
  "tika-vin13t1:557": "(Ḍa) ūnakachabbassānīti chabbassato orabhāge.",
  "tika-vin13t1:558_0": "(Ḍha) nisīdanasanthataṁ pana kārāpentena purāṇasanthatassa ekapassato vaṭṭaṁ vā caturassaṁ",
  "tika-vin13t1:558_1": "vā chinditvā gahitaṭṭhānaṁ yathā vidatthimattaṁ hoti, evaṁ gahetvā ekadesaṁ vā santharitabbaṁ,",
  "tika-vin13t1:558_2": "vijaṭetvā vā santharitabbaṁ.",
  "tika-vin13t1:559": "(Ta) na kevalaṁ dhovāpane eva nissaggiyaṁ, rajanepi nissaggiyameva.",
  "tika-vin13t1:560": "(Da) rūpiyapaṭiggahaṇasseva paṭikkhittattā paṭiggahitaparivattane dosaṁ apassantā katākatādivasena anekavidhaṁ jātarūpaparivattanaṁ karonti, taṁ sandhāya “nānappakāraka”nti vuttaṁ.",
  "tika-vin13t1:561_0": "387-9. Āpattiṁ desetvā pacchā kattabbaṁ dassetuṁ “athā”ti vuttaṁ. Gihiṁ vadeti sace",
  "tika-vin13t1:561_1": "tattha āgacchati ārāmiko vā upāsako vā, taṁ vadeyyāti attho. Evaṁ vutto so “iminā",
  "tika-vin13t1:561_2": "kiṁ āharāmī”ti ce vadeyyāti attho. Avatvāmanti “imaṁ vā imaṁ vā āharā”ti avatvāti",
  "tika-vin13t1:561_3": "attho. Vadeti “kappiyaṁ ācikkhitabba”nti vacanato “pabbajitānaṁ sappi vā telaṁ vā",
  "tika-vin13t1:561_4": "madhu vā phāṇitaṁ vā vaṭṭatī”ti evaṁ ācikkhitabbaṁ, “imaṁ nāma āharā”ti na vattabbameva.",
  "tika-vin13t1:561_5": "Dvepeteti dvepi ete rūpiyapaṭiggāhakañca rūpiyasabyohārikañcāti attho. Aññenāti antamaso",
  "tika-vin13t1:561_6": "ārāmikenāpi laddhabhāgo na kappati eva.",
  "tika-vin13t1:562_0": "390. Antamaso tannibbattā rukkhacchāyāpi na kappatīti. Nissaṭṭhaṁ paṭiladdhampīti",
  "tika-vin13t1:562_1": "ettha yathā rūpiyasaṁvohāraṁ katvā laddhavatthuto ābhataṁ na kappati, tathā kosiyamissakasanthatādittayampi",
  "tika-vin13t1:562_2": "na kappati. Na kevalaṁ tasseva, aññesampi na kappateva “aññena kataṁ paṭilabhitvā",
  "tika-vin13t1:562_3": "paribhuñjati, āpatti dukkaṭassā”ti vuttattā.",
  "tika-vin13t1:563": "391. Evaṁ no ce labhetha, so ārāmikādiko “imaṁ chaḍḍehī”ti saṁsiyo vattabboti attho. Evampi no ce labheyya, sammato bhikkhu chaḍḍeyyāti attho.",
  "tika-vin13t1:564_0": "392. Paṭiggahitarūpiyañca parivattitarūpiyañca sandhāya “etānī”ti vuttaṁ. Dutiyapatto",
  "tika-vin13t1:564_1": "nāma “ūnapañcabandhanena pattena aññaṁ navaṁ pattaṁ cetāpeyya, nissaggiya”nti vuttapatto.",
  "tika-vin13t1:564_2": "So ca etāni ca saṅghe nissaṭṭhuṁ labbhareti sambandho. “Saṅghamajjhe nissajjitabbaṁ,",
  "tika-vin13t1:564_3": "bhikkhuparisāya nissajjitabba”nti ca vuttattā na gaṇapuggalānaṁ nissajjituṁ vaṭṭati.",
  "tika-vin13t1:564_4": "Sesāni pana tīṇi cīvarādivatthūni “nissajjitabbaṁ saṅghassa vā gaṇassa vā puggalassa",
  "tika-vin13t1:564_5": "vā”ti vuttattā saṅghādīnaṁ nissajjituṁ vaṭṭati. Bhāsantarenapīti pāḷiyā vattuṁ asakkontena",
  "tika-vin13t1:564_6": "damiḷabhāsādīsu aññatarāyapi nissajjituṁ vaṭṭatīti attho.",
  "tika-vin13t1:565_0": "393. (Ka-ga) nānappakārakaṁ nāma “cīvarapiṇḍapātasenāsanagilānapaccayabhesajjaparikkhārā,",
  "tika-vin13t1:565_1": "“antamaso cuṇṇapiṇḍopi dantakaṭṭhampi dasikasuttampī”ti pāḷiyaṁ vuttaṁ. Cetāpitoti yācitvā gahito.",
  "tika-vin13t1:566": "394.Sammannitvāna pattagāhakaṁ saṅghassa pattantanti ya antimaṁ pattaṁ, taṁ tassa dāpayeti attho.",
  "tika-vin13t1:567_0": "395. (Kha) paridahitaṁnissaggiyanti ettha pana ṭhatvā vassikasāṭikāya pariyesanakkhettaṁ",
  "tika-vin13t1:567_1": "karaṇakkhettaṁ nivāsanakkhettaṁ adhiṭṭhānakkhettanti catubbidhaṁ khettañca kucchisamayo",
  "tika-vin13t1:567_2": "piṭṭhisamayoti duvidho samayo ca veditabbo. Kathaṁ? Gimhānamāsesu pacchimamāsassa",
  "tika-vin13t1:567_3": "purimo aḍḍhamāso pariyesanakkhettaṁ, pacchimo karaṇakkhettañca nivāsanakkhettañca,",
  "tika-vin13t1:567_4": "pariyesitumpi vaṭṭati, adhiṭṭhātuṁ pana na vaṭṭati. Vassikā pana cattāro māsā pariyesanādīnaṁ",
  "tika-vin13t1:567_5": "catunnampi khettaṁ. Ete eva pañca māsā kucchisamayo nāma. Itare satta māsā piṭṭhisamayo,",
  "tika-vin13t1:567_6": "tattha satuppādakaraṇaṁ na vaṭṭati.",
  "tika-vin13t1:568_0": "(Ga) acchinnanti ettha “yo pana mama pattacīvarādīni vahanto mayā saddhiṁ carissatī”ti",
  "tika-vin13t1:568_1": "saññāya cīvaraṁ datvā puna sakasaññāya eva attano veyyāvaccaṁ akarontaṁ disvā acchindati,",
  "tika-vin13t1:568_2": "so imaṁ āpattiṁ āpajjati. Kevalaṁ pariccajitvā dinnaṁ gahetumeva na labhati.",
  "tika-vin13t1:569_0": "(Gha) suttaṁ viññāpetvāti ettha cīvarakārasamayādīsu cīvarasibbanādīnamatthāya suttaṁ",
  "tika-vin13t1:569_1": "viññāpetvāti attho. Aññathā suttaṁ viññāpetumeva na vaṭṭati. Viññattiyā eva laddhatantavāyehīti",
  "tika-vin13t1:569_2": "attho. Suttatantavāyānaṁ akappiyabhāve sati dīghato vidatthimatte, tiriyantato hatthamatte",
  "tika-vin13t1:569_3": "vīte nissaggiyaṁ, ekato akappiyapakkhe dukkaṭaṁ.",
  "tika-vin13t1:570": "(Ṅa) vikappaṁ āpannanti “idaṁ kho, āvuso, cīvaraṁ maṁ uddissa viyyati, āyatañca karotha vitthatañcā”tiādinā adhikaṁ vidhānaṁ āpannanti attho.",
  "tika-vin13t1:571": "(Ca) accekacīvaraṁ nāma senāya gantukāmādīhi dinnaṁ.",
  "tika-vin13t1:572_0": "(Cha) atirekachārattanti chadivasato atirekaṁ. “Atthatakathinānaṁ vo, bhikkhave,",
  "tika-vin13t1:572_1": "pañca kappissanti, anāmantacāro asamādānacāro gaṇabhojanaṁ yāvadatthacīvaraṁ yo ca",
  "tika-vin13t1:572_2": "tattha cīvaruppādo, so nesaṁ bhavissatī”ti vuttaānisaṁsesu cīvaramāse asamādānacāraṁ",
  "tika-vin13t1:572_3": "ṭhapetvā sesānisaṁsā labbhanti. Yadi asamādānacāro labbheyya, pāveyyakā bhikkhū vassaṁvutthā",
  "tika-vin13t1:572_4": "okapuṇṇehi cīvarehi na bhagavantaṁ upasaṅkameyyuṁ, yasmā taṁ na labhanti, tasmā cīvaramāsepi",
  "tika-vin13t1:572_5": "ticīvaraṁ ādāya eva bhagavantaṁ upasaṅkamiṁsu. Tasmā veditabbaṁ asamādānacāraparihāraṁ",
  "tika-vin13t1:572_6": "atthatakathinā eva labhanti, na itareti vadanti.",
  "tika-vin13t1:573_0": "397. (Kha) “ahaṁ, bhante, ekaṁ pāṭidesanīyāpattiṁ, dve, sambahulā pāṭidesanīyāpattiyo",
  "tika-vin13t1:573_1": "āpajji”nti imaṁ pana yesu potthakesu likhitaṁ, taṁ abhayagirivāsīnaṁ khuddasikkhāvasena",
  "tika-vin13t1:573_2": "dassitaṁ kira. Tattha “ahaṁ, āyasmā, sambahulā pāṭidesanīyā āpattiyo āpanno, tāyo",
  "tika-vin13t1:573_3": "paṭidesemi. Ahaṁ, āyasmā, ekaṁ pāṭidesanīyaṁ āpattiṁ āpanno, taṁ paṭidesemī”ti hi",
  "tika-vin13t1:573_4": "vuttaṁ. Amhākaṁ pana evaṁ desanāvidhānaṁ natthi. “Gārayhaṁ, āvuso, dhammaṁ āpajjiṁ",
  "tika-vin13t1:573_5": "asappāyaṁ pāṭidesanīyaṁ, taṁ paṭidesemī”ti vuttaṁ. Samantapāsādikāyaṁ “gārayhaṁ āvuso’tiādi",
  "tika-vin13t1:573_6": "paṭidesetabbākāradassana”nti vuttaṁ. Kaṅkhāvitaraṇiyampi “tassā desetabbākāro gārayhaṁ",
  "tika-vin13t1:573_7": "āvuso’tiādinā nayena sikkhāpade dassitoyevā”ti vuttattā pāṭhe āgatanayeneva desanāvidhānaṁ",
  "tika-vin13t1:573_8": "veditabbaṁ. Sace dve honti, “gārayhe, āvuso, dve dhamme āpajjiṁ asappāye pāṭidesanīye,",
  "tika-vin13t1:573_9": "te paṭidesemī”ti, “passatha, bhante, te dhamme”ti ca “gārayhe, āvuso, sambahule dhamme",
  "tika-vin13t1:573_10": "āpajjiṁ asappāye pāṭidesanīye, te paṭidesemī”ti, “passatha, bhante, te dhamme”ti",
  "tika-vin13t1:573_11": "ca evaṁ yathānurūpaṁ desanāvidhānaṁ veditabbaṁ. Sesaṁ vuttappakāramevāti.",
  "tika-vin13t1:574_0": "398.Adesanāgāminiyanti pārājikañca saṅghādisesañca na desayeti attho. Anāpattiñcāti",
  "tika-vin13t1:574_1": "anāpattiṁ eva “āpatti”nti na desaye. Lahukāpattimpi pubbe desitaṁ puna na desayeti",
  "tika-vin13t1:574_2": "sambandho, nānāsaṁvāsanissīmaṭṭhitānaṁ santike na desayeti attho. Catupañcahīti ettha",
  "tika-vin13t1:574_3": "samānavassikapavāraṇāyaṁ viya catūhi vā pañcahi vā ekato hutvā ekassa santike na",
  "tika-vin13t1:574_4": "desayeti attho. Dvinnaṁ vā tiṇṇaṁ vā vaṭṭati. Kathaṁ desetabbanti ce? Ekassa santike",
  "tika-vin13t1:574_5": "tīhipi ekato nisīditvā “ahaṁ, bhante, ekaṁ pācittiyāpattiṁ āpajjiṁ, taṁ tumhamūle",
  "tika-vin13t1:574_6": "paṭidesemī”ti evaṁ attanā āpannaāpattivasena vutte tena “passasi, āvuso, taṁ āpatti”nti",
  "tika-vin13t1:574_7": "evaṁ tikkhattuṁ vutte “āma, bhante, passāmī”ti vā “āmāvuso passāmī”ti vā vutte puna",
  "tika-vin13t1:574_8": "tena “āyatiṁ saṁvareyyāthā”ti vā “saṁvareyyāsī”ti vā vutte “sādhu suṭṭhu saṁvarissāmī”ti",
  "tika-vin13t1:574_9": "vattabbaṁ, evaṁ desetabbaṁ. Manasāti vacībhedaṁ akatvā kevalaṁ citteneva na desayeti",
  "tika-vin13t1:574_10": "attho. Apakatattānanti antimavatthuṁ ajjhāpannassa vā ukkhittakassa vā uposatho pavāraṇā",
  "tika-vin13t1:574_11": "vā ṭhapitā honti, tassa santike na desayeti attho. Nānekāti nānāpattiyo “ekā”ti vatvā",
  "tika-vin13t1:574_12": "na desayeti attho. Ekā pana “sambahulā”ti desitā hotīti. Desanāvinicchayo.",
  "tika-vin13t1:575": "Desanāniddesavaṇṇanā niṭṭhitā.",
  "tika-vin13t1:576": "43. Chandadānaniddesavaṇṇanā",
  "tika-vin13t1:577_0": "399. Kammappatte saṅghe samāgateti sambandho. Etena saṅghe asamāgate chandadānaṁ",
  "tika-vin13t1:577_1": "na ruhatīti dīpitaṁ hotīti vadanti. Etthāyaṁ vicāraṇā – pañcabhikkhuke vihāre ekassa",
  "tika-vin13t1:577_2": "chandapārisuddhiṁ āharitvā sesānaṁ uposathādikaraṇaṁ anuññātaṁ pāḷiyaṁ aṭṭhakathāyañca.",
  "tika-vin13t1:577_3": "Tesu eko chandadāyako, eko chandahārako, te muñcitvā na ettha sannipatito saṅgho",
  "tika-vin13t1:577_4": "tiṇṇaṁ samūhabhāvato, tasmā asamāgatepi dātuṁ vaṭṭati. Ārocentena pana samāgate eva",
  "tika-vin13t1:577_5": "ārocetabbaṁ. Idhāpi “hareyyā”ti vuttaṁ, na “deseyyā”ti. Tattha chandahārakena saddhiṁ",
  "tika-vin13t1:577_6": "kammappattānaṁ sannipāto veditabbo.",
  "tika-vin13t1:578": "400. Idāni chandadānavidhiṁ dassetuṁ “ekaṁ bhikkhu”ntiādimāha.",
  "tika-vin13t1:579_0": "401. (Ka) “chandaṁ dammī”ti ettakameva alaṁ, “hara, ārocehī”ti imehi kiṁpayojananti",
  "tika-vin13t1:579_1": "ce? Vuccate – “anujānāmi, bhikkhave, tadahuposathe pārisuddhiṁ dentena chandampidātuṁ,",
  "tika-vin13t1:579_2": "santi saṅghassa karaṇīya”nti vuttattā bhagavato āṇaṁ karontena “chandaṁ dammī”ti",
  "tika-vin13t1:579_3": "vuttaṁ. “Chandahārako ce, bhikkhave, dinne chande antarāmagge pakkamati, anāhaṭova",
  "tika-vin13t1:579_4": "hoti chando”ti vuttattā chandahārakassa aññassa apakkamanatthāya pārisuddhiṁ dentena",
  "tika-vin13t1:579_5": "“idaṁ karohi evā”ti āṇāpentena “chandaṁ me harā”ti vuttaṁ. “Chandahārako ce, bhikkhave,",
  "tika-vin13t1:579_6": "dinne chande saṅghappatto sañcicca nāroceti, āhaṭo hoti chando, chandahārakassa āpatti",
  "tika-vin13t1:579_7": "dukkaṭassā”ti vuttattā “yaditvaṁ sañcicca nārocessasi, āpattiṁ āpajjissasi, ārocehi",
  "tika-vin13t1:579_8": "evā”ti tassa ācikkhanto “ārocehī”ti āhāti evamettha imesaṁ padānaṁ sappayojanatā",
  "tika-vin13t1:579_9": "veditabbā. Evaṁ pārisuddhidānepīti.",
  "tika-vin13t1:580": "402.Sesakammanti yadi saṅgho uposathagge aññaṁ apalokanādikammaṁ karoti, taṁ kammaṁ vibādhati, vikopetīti attho.",
  "tika-vin13t1:581": "403.Dvayanti uposathañca sesakammañcāti attho. Nattanoti attano uposathaṁ na sampādeti.",
  "tika-vin13t1:582": "405. “Ekaṁsaṁ uttarāsaṅgaṁ karitvā ukkuṭikaṁ nisīditvā”tiādikaṁ sabbūpacāraṁ katvānāti attho.",
  "tika-vin13t1:583": "406. “Itthannāmena pavāraṇā dinnā”ti ārocetvā.",
  "tika-vin13t1:584": "408.Paṭijāneyya nāhaṭāti pāṭhe na āhaṭāti nāhaṭā, āhaṭā na hotīti attho. Tathā heyyāti vibbhamanādīni kareyyāti attho.",
  "tika-vin13t1:585": "409. Sutto vā nārocayeyya, āhaṭā hotīti sambandho. Anāpattivāti anāpatti eva. Chandadānavinicchayo.",
  "tika-vin13t1:586": "Chandadānaniddesavaṇṇanā niṭṭhitā.",
  "tika-vin13t1:587": "44. Uposathaniddesavaṇṇanā",
  "tika-vin13t1:588": "411.Suttuddeso saṅghasseva. Sesānanti dvinnaṁ tiṇṇaṁ vā.",
  "tika-vin13t1:589": "412.Pubbakaraṇepubbakicce, pattakalle samāniteti sabbapaṭhamaṁ kattabbaṁ pubbakaraṇaṁ. Tadanantaraṁ kattabbaṁ pubbakiccaṁ nāma. Ettha –",
  "tika-vin13t1:590": "“Sammajjanī padīpo ca, udakaṁ āsanena ca;",
  "tika-vin13t1:591": "Uposathassa etāni, pubbakaraṇanti vuccati.",
  "tika-vin13t1:592": "“Chandapārisuddhiutukkhānaṁ, bhikkhugaṇanā ca ovādo;",
  "tika-vin13t1:593": "Uposathassa etāni, pubbakiccanti vuccatī”ti –. ;",
  "tika-vin13t1:594": "Evaṁ aṭṭhakathāyaṁ vuttanayena pubbakaraṇañca pubbakiccañca veditabbaṁ.",
  "tika-vin13t1:595": "“Uposatho yāvatikā ca bhikkhū kammappattā,",
  "tika-vin13t1:596": "Sabhāgāpattiyo ca na vijjanti;",
  "tika-vin13t1:597": "Vajjanīyā ca puggalā tasmiṁ na honti,",
  "tika-vin13t1:598": "Pattakallanti vuccatī”ti –. ;",
  "tika-vin13t1:599_0": "Vuttavasena pattakalle samānite, pajjiteti attho. “Pañcime, bhikkhave, pātimokkhuddesā.",
  "tika-vin13t1:599_1": "Nidānaṁ uddisitvā avasesaṁ sutena sāvetabbaṁ, ayaṁ paṭhamo pātimokkhuddeso. Nidānaṁ",
  "tika-vin13t1:599_2": "uddisitvā cattāri pārājikāni uddisitvā avasesaṁ sutena sāvetabbaṁ, ayaṁ dutiyo pātimokkhuddeso.",
  "tika-vin13t1:599_3": "Nidānaṁ uddisitvā cattāri pārājikāni uddisitvā terasa saṅghādisese uddisitvā avasesaṁ",
  "tika-vin13t1:599_4": "sutena sāvetabbaṁ, ayaṁ tatiyo pātimokkhuddeso. Nidānaṁ uddisitvā cattāri pārājikāni",
  "tika-vin13t1:599_5": "uddisitvā terasa saṅghādisese uddisitvā dve aniyate uddisitvā avasesaṁ sutena sāvetabbaṁ,",
  "tika-vin13t1:599_6": "ayaṁ catuttho pātimokkhuddeso. Vitthāreneva pañcamo. Ime kho bhikkhave pañca pātimokkhuddesā”ti",
  "tika-vin13t1:599_7": "vuttattā so suttuddeso pañcadhā vibhāvitoti attho.",
  "tika-vin13t1:600_0": "413.Vināntarāyanti rājantarāyādidasavidhaṁ antarāyaṁ vinā saṅkhepenuddeso vinivārito",
  "tika-vin13t1:600_1": "paṭikkhittoti attho. Therovāti saṅghattherova. Etthāti pañcasu uddesesu. “Dvīsu vā",
  "tika-vin13t1:600_2": "tīsu vā visadesu therova issaro”ti aṭṭhakathāyaṁ vuttattā avattantepi antarāye saṁkhittena",
  "tika-vin13t1:600_3": "uddisituṁ vaṭṭatīti adhippāyo. Kattha vuttanti ce? “Yo tattha bhikkhu byatto paṭibalo,",
  "tika-vin13t1:600_4": "tassādheyya”nti vuttapāḷiyā aṭṭhakathāyaṁ “yo tattha bhikkhu byatto paṭibaloti ettha",
  "tika-vin13t1:600_5": "kiñcāpi daharassāpi byattassa pātimokkho anuññāto, atha kho ettha ayamadhippāyo –",
  "tika-vin13t1:600_6": "sace saṅghattherassa pañca vā cattāro vā tayo vā pātimokkhuddesā nāgacchanti, dve",
  "tika-vin13t1:600_7": "pana akhaṇḍā suvisadā vācuggatā honti, therāyattova pātimokkho. Sace pana ettakampi",
  "tika-vin13t1:600_8": "visadaṁ kātuṁ na sakkoti, byattassa bhikkhuno āyattova hotī”ti attho vutto. Pāḷiyampi",
  "tika-vin13t1:600_9": "vuttameva “tehi, bhikkhave, bhikkhūhi eko bhikkhu sāmantā āvāsā sajjukaṁ pāhetabbo",
  "tika-vin13t1:600_10": "‘gaccha, āvuso, saṁkhittena vā vitthārena vā pātimokkhaṁ pariyāpuṇitvā āgacchā”’ti.",
  "tika-vin13t1:601": "414.Uddisante vāti pātimokkhe uddisiyamāne samā vā thokatarā vā yadi āgaccheyyuṁ, uddiṭṭhaṁ suuddiṭṭhaṁ, tehi saddhiṁ nisīditvā avasesakaṁ sotabbanti attho.",
  "tika-vin13t1:602_0": "415.Uddiṭṭhamatte vā sakalāya vā ekaccāya vā parisāya vuṭṭhitāya samā vā thokatarā",
  "tika-vin13t1:602_1": "vā yadi āgaccheyyunti sambandho. Pārisuddhinti pārisuddhiuposathaṁ. Kareyyesanti",
  "tika-vin13t1:602_2": "kareyya esaṁ, etesaṁ santiketi attho. Bahukātha ceti atha bahukā ce, puna āgatā bahukā",
  "tika-vin13t1:602_3": "ceti attho,. “Uddissamāne, uddiṭṭhamatte ekaccāya vuṭṭhitāya sakalāya vuṭṭhitāyā”ti",
  "tika-vin13t1:602_4": "āgatesu sabbavikappesu pubbakiccaṁ katvā puna ādito paṭṭhāya pātimokkhaṁ uddiseti attho.",
  "tika-vin13t1:603_0": "416.Itarānanti āgantukānaṁ. Sacetaroti sace cātuddasikoti attho. Samānetarenuvattantūti",
  "tika-vin13t1:603_1": "samā vā ūnā vā itare āgantukā purimānaṁ āvāsikānaṁ anuvattantūti attho. Sacedhikāti",
  "tika-vin13t1:603_2": "āgantukā sace adhikā, purimā āvāsikā anuvattantūti attho. Sesepyayaṁ nayoti “āgantukānaṁ",
  "tika-vin13t1:603_3": "pannaraso hoti, āvāsikānaṁ cātuddaso”ti itarepi samathokā āgantukā āvāsikānaṁ anuvattantūtiādinā",
  "tika-vin13t1:603_4": "nayena vinicchayo veditabboti attho.",
  "tika-vin13t1:604": "417.Mūlaṭṭhāti āvāsikā. Samathokānaṁ āgantukānaṁ. Sāmaggiṁ dentu kāmatoti yadi icchanti, dentūti attho.",
  "tika-vin13t1:605": "418. No ce denti, āgantukehi bahi gantvāna uposatho kātabboti attho. Anicchāya sāmaggī deyyāti sambandho.",
  "tika-vin13t1:606_0": "419. “Na bhikkhave pātimokkhuddesakena sañcicca na sāvetabbaṁ. Yo na sāveyya, āpatti",
  "tika-vin13t1:606_1": "dukkaṭassā”tivuttattā “sāveyya sutta”nti vuttaṁ. “Anujānāmi, bhikkhave, pātimokkhuddesakena",
  "tika-vin13t1:606_2": "vāyamituṁ kathaṁ sāveyyanti, vāyamantassa anāpattī”ti vuttattā “sañcicca assāventassa dukkaṭa”nti vuttaṁ.",
  "tika-vin13t1:607": "420.Tathāti dukkaṭanti attho. Kalloti agilāno. Pesitoti āṇatto. “Na bhikkhave therena āṇattena agilānena na sammajjitabbaṁ. Yo na sammajjeyya, āpatti dukkaṭassā”tiādi vuttaṁ.",
  "tika-vin13t1:608_0": "421-3. Idāni pārisuddhiuposathaṁ dassetuṁ “sammajjitvā”tiādi vuttaṁ. Añjaliṁ paggayhāti",
  "tika-vin13t1:608_1": "sambandho. Teti avasesā dve evaṁ samudīriyā vattabbāti attho. Ekaṁsaṁ uttarāsaṅgādikaraṇavasena",
  "tika-vin13t1:608_2": "samattapubbārambhena te dve bhikkhū navena evamīriyā vattabbāti attho.",
  "tika-vin13t1:609": "424-5. Idāni dvīhi kattabbaṁ dassetuṁ “dvīsu therenā”ti vuttaṁ.",
  "tika-vin13t1:610_0": "426. Ettāvatā “anujānāmi, bhikkhave, catunnaṁ pātimokkhaṁ uddisitu”nti ca “anujānāmi,",
  "tika-vin13t1:610_1": "bhikkhave, tiṇṇaṁ pārisuddhiuposathaṁ kātu”nti ca “anujānāmi, bhikkhave, dvinnaṁ",
  "tika-vin13t1:610_2": "pārisuddhiuposathaṁ kātu”nti ca vuttaṁ saṅghuposathañca pārisuddhiuposathañca dassetvā",
  "tika-vin13t1:610_3": "idāni yattha eko bhikkhu viharati, tassa anuññātaṁ adhiṭṭhānuposathaṁ dassetuṁ “pubbakicca”ntiādimāha.",
  "tika-vin13t1:610_4": "Ettha ca pubbakiccaṁ nāma sammajjanādikaṁyeva.",
  "tika-vin13t1:611": "427. Saṅghuposathapārisuddhiuposathaadhiṭṭhānauposathānaṁ vasena taṁ taṁ uposathaṁ yadi kayirunti sambandho.",
  "tika-vin13t1:612_0": "428. Vagge ca samagge ca “vaggo”ti saññino ca “vaggo nu kho, samaggo nu kho”ti evaṁ",
  "tika-vin13t1:612_1": "vimatissa ca dukkaṭaṁ, “nassantete vinassantete, ko tehi attho”ti evaṁ anāgatānaṁ",
  "tika-vin13t1:612_2": "bhikkhūnaṁ atthibhāvaṁ ñatvā bhedādhippāyena uposathaṁ karoto thullaccayaṁ hotīti",
  "tika-vin13t1:612_3": "attho. Tadubhayepi “samaggo”ti saññino anāpatti.",
  "tika-vin13t1:613_0": "429-430.Sesasahadhammikā nāma bhikkhuṁ ṭhapetvā avasesā cattāro. Abhabbassāti ettha",
  "tika-vin13t1:613_1": "paṇḍakatheyyasaṁvāsaka titthiyapakkantaka tiracchānagata mātughātaka pitughātaka",
  "tika-vin13t1:613_2": "arahantaghātaka bhikkhunidūsaka saṅghabhedaka lohituppādakaubhatobyañjanakā abhabbā",
  "tika-vin13t1:613_3": "gahitā. Ettha pana nāgamāṇavakādayo tiracchānagatapakkhikāti veditabbā. Etesaṁ nisinnaparisāyañca",
  "tika-vin13t1:613_4": "pātimokkhaṁ na uddiseti sambandho.",
  "tika-vin13t1:614_0": "Tathāti yo pana saṅgho sabhāgāpattiko, sopi na uddise, parivutthena chandenapi na",
  "tika-vin13t1:614_1": "uddiseti attho. Ettha pana catubbidhaṁ pārivāsiyaṁ parisapārivāsiyaṁ rattipārivāsiyaṁ",
  "tika-vin13t1:614_2": "chandapārivāsiyaṁ ajjhāsayapārivāsiyanti.",
  "tika-vin13t1:615_0": "Ettha pana bhikkhū kenacideva karaṇīyena sannipatitā meghādīhi upaddutā “anokāsā",
  "tika-vin13t1:615_1": "mayaṁ, aññatra gacchāmā”ti chandaṁ avissajjetvāva uṭṭhahanti. Idaṁ parisapārivāsiyaṁ.",
  "tika-vin13t1:615_2": "Kiñcāpi parisapārivāsiyaṁ, chandassa pana avissaṭṭhattā kammaṁ kātuṁ vaṭṭati.",
  "tika-vin13t1:616_0": "Punapi bhikkhūnaṁ “uposathādīni karissāmā”ti rattiṁ sannipatitvā dhammaṁ suṇantānaṁyeva",
  "tika-vin13t1:616_1": "aruṇo uggacchati. Sace “cātuddasikaṁ karissāmā”ti nisinnā, “pannaraso”ti kātuṁ vaṭṭati.",
  "tika-vin13t1:616_2": "Sace pannarasikaṁ kātuṁ nisinnā, pāṭipade anuposathe uposathaṁ kātuṁ na vaṭṭati,",
  "tika-vin13t1:616_3": "aññaṁ pana saṅghakiccaṁ kātuṁ vaṭṭati. Idaṁ rattipārivāsiyaṁ nāma.",
  "tika-vin13t1:617_0": "Puna bhikkhū “yaṁkiñcideva abbhānādikammaṁ karissāmā”ti sannipatitā honti, tatreko",
  "tika-vin13t1:617_1": "nakkhattapāṭhako evaṁ vadati “ajja nakkhattaṁ dāruṇa”nti, te tassa vacanena chandaṁ",
  "tika-vin13t1:617_2": "vissajjetvā tattheva nisinnā honti. Athañño āgantvā “kiṁ nakkhattena, karothā”ti",
  "tika-vin13t1:617_3": "vadati. Idaṁ chandapārivāsiyañceva ajjhāsayapārivāsiyañca. Tasmiṁ pārivāsiye puna",
  "tika-vin13t1:617_4": "chandapārisuddhiṁ anānetvā kammaṁ kātuṁ na vaṭṭati. Idaṁ sandhāya “chandena parivutthenā”ti vuttaṁ.",
  "tika-vin13t1:618_0": "431.Āpannamāpattiṁ adesayitvāna vā “ahaṁ, āvuso, itthannāmāya āpattiyā vematiko,",
  "tika-vin13t1:618_1": "yadā nibbematiko bhavissāmi, taṁ āpattiṁ paṭikarissāmī”ti vatvā vimatiṁ anāvikatvāna",
  "tika-vin13t1:618_2": "vā “na ca bhikkhave anuposathe uposatho kātabbo aññatra saṅghasāmaggiyā”ti vuttattā",
  "tika-vin13t1:618_3": "anuposathepi vā kātuṁ na ca kappatīti attho.",
  "tika-vin13t1:619_0": "432. “Na ca bhikkhave tadahuposathe sabhikkhukā āvāsā abhikkhuko āvāso vā anāvāso",
  "tika-vin13t1:619_1": "vā gantabbo aññatra saṅghena aññatra antarāyā”ti vuttattā “aṭṭhitoposathāvāsā”ti",
  "tika-vin13t1:619_2": "vuttaṁ. Na vaje na gacche. Adhiṭṭhātuṁ sīmameva vāti sace vihāre uposathaṁ karonti,",
  "tika-vin13t1:619_3": "uposathādhiṭṭhānatthaṁ sīmāpi nadīpi na gantabbā. Sace panettha koci bhikkhu hoti,",
  "tika-vin13t1:619_4": "tassa santikaṁ gantuṁ vaṭṭati. Vissaṭṭhauposathāpi āvāsā gantuṁ vaṭṭati, evaṁ gato",
  "tika-vin13t1:619_5": "adhiṭṭhātumpi labhatīti. Uposathavinicchayo.",
  "tika-vin13t1:620": "Uposathaniddesavaṇṇanā niṭṭhitā.",
  "tika-vin13t1:621": "45. Pavāraṇāniddesavaṇṇanā",
  "tika-vin13t1:622": "433. “Anujānāmi, bhikkhave, pañcannaṁ saṅghe pavāretu”nti vuttattā “sesā saṅghappavāraṇā”ti vuttā.",
  "tika-vin13t1:623": "434.Ajja pavāraṇāti ettha pana cātuddasikāya pavāraṇāya “ajja pavāraṇā cātuddasī”ti pubbakiccaṁ kātabbaṁ, pannarasiyaṁ “ajja pavāraṇā pannarasī”ti.",
  "tika-vin13t1:624_0": "437. Theresu ukkuṭikaṁ nisajja pavārentesu sayaṁ pana navo yāva pavāreti, tāva ukkuṭikova",
  "tika-vin13t1:624_1": "acchatūti attho. “Na bhikkhave theresu ukkuṭikaṁ nisinnesu pavārayamānesu āsanesu",
  "tika-vin13t1:624_2": "acchitabbaṁ. Yo accheyya, āpatti dukkaṭassa. Anujānāmi, bhikkhave, tadamantarā ukkuṭikaṁ",
  "tika-vin13t1:624_3": "nisīdituṁ, yāva pavāreti, pavāretvā āsane nisīditu”nti hi vuttaṁ.",
  "tika-vin13t1:625_0": "440-2. Evaṁ tevācikappavāraṇaṁ dassetvā idāni dvevācikaekavācikasamānavassikappavāraṇāsu",
  "tika-vin13t1:625_1": "kattabbaṁ dassetuṁ “dānenā”tiādimāha. Tattha dānenāti dānena vā. Dhammasākacchāti",
  "tika-vin13t1:625_2": "iminā dhammakathāsuttasaṅgāyanāvinayavinicchayādayo gahitā. Dānena vā dhammasākacchāya",
  "tika-vin13t1:625_3": "vā kalahena vā rattiyā khepitabhāvato tevācikāya okāse asati dasavidhe vā antarāye",
  "tika-vin13t1:625_4": "anurūpato uttiṁ ṭhapetvā pavāreyyāti sambandho.",
  "tika-vin13t1:626_0": "Idāni yathānurūpato ñatti ṭhapitā, taṁ dassetuṁ “suṇātu me”tiādimāha. Yathāṭhapitañattiyāti",
  "tika-vin13t1:626_1": "ettha sabbasaṅgāhikāceñattiṭhapitā, tevācikadvevācikaekavācikānaṁ vasena pavāretabbaṁ,",
  "tika-vin13t1:626_2": "samānavassikappavāraṇāva ekā na vaṭṭati. Sace “saṅgho tevācikaṁ pavāreyyā”ti ṭhapitā,",
  "tika-vin13t1:626_3": "tevācikā eva vaṭṭati, dvevācikādayo na vaṭṭanti. “Dvevācikaṁ pavāreyyā”ti vutte dvevācikañca",
  "tika-vin13t1:626_4": "tevācikañca vaṭṭati, ekavācikasamānavassikā na vaṭṭanti. “Ekavācikaṁ pavāreyyā”ti",
  "tika-vin13t1:626_5": "vutte pana samānavassikaṁ ṭhapetvā sesā vaṭṭanti. “Samānavassika”nti pana vutte sabbaṁ",
  "tika-vin13t1:626_6": "vaṭṭatīti. Ādike cettha āhareti ettha pavāraṇāyapi pubbe uposathe vutte “yadi samā",
  "tika-vin13t1:626_7": "āgaccheyyu”ntiādike vāre āhareti attho.",
  "tika-vin13t1:627": "443. Idāni vattabbaṁ sandhāya “eva”nti vuttaṁ. Tivaggo ca catuvaggo ca ticatuvaggo.",
  "tika-vin13t1:628_0": "450. “Na bhikkhave sāpattikena pavāretabbaṁ. Yo pavāreyya, āpatti dukkaṭassā”ti vuttattā",
  "tika-vin13t1:628_1": "sāpattikenapi vematikenapi pavāriyamāne āpattiṁ sarantenapi uposathe vuttanayena",
  "tika-vin13t1:628_2": "paṭipajjitabbaṁ. “Vagge samagge vaggoti-saññino vimatissa vā”tiādigāthāto paṭṭhāya",
  "tika-vin13t1:628_3": "yāva “antarāyaṁ va saṅghaṁ vā-dhiṭṭhātuṁ sīmameva vā”ti avasānagāthā, tāva sesā uposathe",
  "tika-vin13t1:628_4": "vuttā gāthāyoti adhippetā.",
  "tika-vin13t1:629": "451.Pavāritecāti paṭhamapavāraṇāya saṅghamhi pavāriteti adhippāyo. Ettha avutthoti pacchimikāya upagato apariniṭṭhitattā “avuttho”ti vuccati.",
  "tika-vin13t1:630": "452.Cātumāsinīti kattikapuṇṇamī. Ettha vutthavassā nāma pacchimikāya upagatā. Pavāraṇāvinicchayo.",
  "tika-vin13t1:631": "Pavāraṇāniddesavaṇṇanā niṭṭhitā.",
  "tika-vin13t1:632": "46. Saṁvaraniddesavaṇṇanā",
  "tika-vin13t1:633_0": "453.Cakkhusotādibhedehīti cakkhusotaghānajivhākāyamanasaṅkhātehi chahi indriyehīti",
  "tika-vin13t1:633_1": "attho. Rūpasaddādigocareti rūpasaddagandharasaphoṭṭhabbadhammasaṅkhātesu chasu gocaresūti",
  "tika-vin13t1:633_2": "attho. Ettha pana hatthapādahasitakathitavilokitādibhedaṁ subhākāraṁ gahetvā ayoniso",
  "tika-vin13t1:633_3": "manasi karontassa abhijjhā uppajjati. “Anatthaṁ me acari, carati, carissatī”tiādinā",
  "tika-vin13t1:633_4": "nayena paṭighanimittaṁ gahetvā ayoniso manasi karontassa byāpādo uppajjati. Ettha",
  "tika-vin13t1:633_5": "pana itthipurisanimittaṁ vā subhanimittādikaṁ kilesavatthubhūtaṁ nimittaṁ aggaṇhitvā",
  "tika-vin13t1:633_6": "diṭṭhe diṭṭhamattādinā paṭipajjitvā asubhanimitte yoniso manasikāraṁ bahulīkarontassa",
  "tika-vin13t1:633_7": "abhijjhāya pahānaṁ hoti. “Anatthaṁ me acari, taṁ kutettha labbhā”tiādinā vā mettābhāvanādivasena",
  "tika-vin13t1:633_8": "vā yoniso manasi karontassa byāpādappahānaṁ hoti. Evamidaṁ saṅkhepato rūpādīsu kilesānubandhanimittādiggāhaparivajjanalakkhaṇaṁ",
  "tika-vin13t1:633_9": "indriyasaṁvarasīlanti veditabbaṁ.",
  "tika-vin13t1:634": "454.",
  "tika-vin13t1:635": "Niggaṇheyyāti nivāreyya;",
  "tika-vin13t1:636": "“Yāni sotāni lokasmiṁ; (Ajitāti bhagavā,)",
  "tika-vin13t1:637": "Sati tesaṁ nivāraṇaṁ;",
  "tika-vin13t1:638": "Sotānaṁ saṁvaraṁ brūmi;",
  "tika-vin13t1:639": "Paññāyete pidhiyyare”ti –. ;",
  "tika-vin13t1:640": "Vuttattā “satimā sampajāno vā”ti vuttaṁ. Ettha pana catubbidhaṁ sampajaññaṁ sātthakasappāyagocaraasammohavasena. Saṁvaravinicchayo.",
  "tika-vin13t1:641": "Saṁvaraniddesavaṇṇanā niṭṭhitā.",
  "tika-vin13t1:642": "47. Suddhiniddesavaṇṇanā",
  "tika-vin13t1:643_0": "455.Desanāsaṁvaro eṭṭhi, paccavekkhaṇa bhedatoti desanāsuddhi saṁvarasuddhi pariyeṭṭhisuddhi",
  "tika-vin13t1:643_1": "paccavekkhaṇasuddhīti evaṁ catubbidhā suddhīti attho. Idāni tāhi suddhīhi visujjhanake",
  "tika-vin13t1:643_2": "dassetuṁ “pātimokkhasaṁvarasammata”ntiādimāha.",
  "tika-vin13t1:644": "456. “Puna evaṁ na karissa”nti cittādhiṭṭhānasaṁvarā yasmā sujjhati indriyasaṁvaro, tasmā indriyasaṁvaro “saṁvarasuddhī”ti vuttoti sambandho.",
  "tika-vin13t1:645": "457.Pahāyānesananti anesanaṁ pahāya dhammena uppādentassa paccayeti pāṭhaseso.",
  "tika-vin13t1:646_0": "458. “Paṭisaṅkhā yoniso cīvaraṁ paṭisevāmi…pe… uppannānaṁ veyyābādhikānaṁ…pe… paramatāyā”ti",
  "tika-vin13t1:646_1": "ca evaṁ catūsupi paccayesu yathāvuttapaccavekkhaṇasujjhanāti attho. Ettha pana duvidhaṁ",
  "tika-vin13t1:646_2": "paccavekkhaṇaṁ paṭilābhakāle ca paribhogakāle ca. Paṭilābhakāle hi dhātuvasena vā",
  "tika-vin13t1:646_3": "paṭikkūlavasena vā paccavekkhitvā ṭhapitacīvarādīni tato uttari paribhuñjantassa",
  "tika-vin13t1:646_4": "anavajjova paribhogo, paribhogakālepi. Suddhivinicchayo.",
  "tika-vin13t1:647": "Suddhiniddesavaṇṇanā niṭṭhitā.",
  "tika-vin13t1:648": "48. Santosaniddesavaṇṇanā",
  "tika-vin13t1:649_0": "459. “Cattārimāni, bhikkhave, appāni ceva sulabhāni ca, tāni ca anavajjāni. Katamāni",
  "tika-vin13t1:649_1": "cattāri? Paṁsukūlaṁ, bhikkhave, cīvarānaṁ appañca sulabhañca, tañca anavajjaṁ. Piṇḍiyālopo,",
  "tika-vin13t1:649_2": "bhikkhave, bhojanānaṁ appañca sulabhañca, tañca anavajjaṁ. Rukkhamūlaṁ, bhikkhave,",
  "tika-vin13t1:649_3": "senāsanānaṁ appañca sulabhañca, tañca anavajjaṁ. Pūtimuttabhesajjaṁ, bhikkhave, bhesajjānaṁ",
  "tika-vin13t1:649_4": "appañca sulabhañca, tañca anavajjaṁ. Imāni kho, bhikkhave, cattāri appāni ceva sulabhāni",
  "tika-vin13t1:649_5": "ca, tāni ca anavajjānī”ti vacanato “appenā”tiādi vuttaṁ.",
  "tika-vin13t1:650_0": "Santuṭṭhoti ettha yathālābhayathābalayathāsāruppasantosānaṁ vasena ekekasmiṁ paccaye",
  "tika-vin13t1:650_1": "tayo tayo katvā catūsu paccayesu dvādasa santosā honti. Mattaññūti ettha cattāro",
  "tika-vin13t1:650_2": "mattā pariyesanamattā paṭiggahaṇamattā paribhogamattā vissajjanamattāti. Itarītarena",
  "tika-vin13t1:650_3": "yāpento subharo nāma. Santosavinicchayo.",
  "tika-vin13t1:651": "Santosaniddesavaṇṇanā niṭṭhitā.",
  "tika-vin13t1:652": "49. Caturārakkhaniddesavaṇṇanā",
  "tika-vin13t1:653_0": "461-2.Asubhanti asubhabhāvanā. Ime cattāro caturārakkhā nāmāti adhippāyo. Idāni te",
  "tika-vin13t1:653_1": "dassetuṁ “ārakattādinā”tiādimāha. Ārakattādināti ettha ārakattā, arīnaṁ arānañca",
  "tika-vin13t1:653_2": "hatattā, paccayādīnaṁ arahattā, pāpakaraṇe rahābhāvāti imehi tāva catūhi kāraṇehi",
  "tika-vin13t1:653_3": "so bhagavā arahanti anussaritabboti attho. Vuttañhetaṁ –",
  "tika-vin13t1:654": "“Ārakattā hatattā ca, kilesārīna so muni;",
  "tika-vin13t1:655": "Hatasaṁsāracakkāro, paccayādīna cāraho;",
  "tika-vin13t1:656": "Na raho karoti pāpāni, arahaṁ tena vuccatī”ti. ;",
  "tika-vin13t1:657": "Bhagavā pana sabbakilesehi suvidūravidūre ṭhito maggena savāsanakilesānaṁ hatattā, tasmā “ārakattā araha”nti vutto. Vuttañhetaṁ –",
  "tika-vin13t1:658": "“So tato ārakā nāma;",
  "tika-vin13t1:659": "Yassa yenāsamaṅgitā;",
  "tika-vin13t1:660": "Asamaṅgī ca dosehi,",
  "tika-vin13t1:661": "Nātho tenārahaṁ mato”ti. ;",
  "tika-vin13t1:662": "Bhagavatā pana sabbakilesārayo hatā, tasmā “arīnaṁ hatattāpi araha”nti vutto. Vuttañhetaṁ –",
  "tika-vin13t1:663": "“Yasmā rāgādisaṅkhātā, sabbepi arayo hatā;",
  "tika-vin13t1:664": "Paññāsatthena nāthena, tasmāpi arahaṁ mato”ti. ;",
  "tika-vin13t1:665_0": "Yaṁ panetaṁ avijjābhavataṇhāmayanābhipuññābhisaṅkhāraapuññābhisaṅkhāraāneñjābhisaṅkhārāraṁ",
  "tika-vin13t1:665_1": "jarāmaraṇanemi “āsavasamudayā avijjāsamudayo”ti vacanato āsavasamudayamayena akkhena",
  "tika-vin13t1:665_2": "vijjhitvā tibhavarathe yojitaṁ anādikālappavattaṁ saṁsāracakkaṁ, tassa bhagavato",
  "tika-vin13t1:665_3": "bodhirukkhamūle sammappadhānavīriyapādehi catupārisuddhisīlapathaviyaṁ patiṭṭhāya",
  "tika-vin13t1:665_4": "saddhāhatthena kammakkhayakarañāṇapharasuṁ gahetvā sabbe arā hatā. Tasmā “arānaṁ",
  "tika-vin13t1:665_5": "hatattā araha”nti vutto. Vuttañhetaṁ –",
  "tika-vin13t1:666": "“Arā saṁsāracakkassa, hatā ñāṇāsinā yato;",
  "tika-vin13t1:667": "Lokanāthena tenesa, arahanti pavuccatī”ti. ;",
  "tika-vin13t1:668": "Aggadakkhiṇeyyattā cīvarādīnaṁ paccayānaṁ uttamapūjāya ca yutto bhagavā, tasmā “paccayādīnaṁ arahattā ca araha”nti vuccati. Vuttañhetaṁ –",
  "tika-vin13t1:669": "“Pūjāvisesaṁ saha paccayehi,",
  "tika-vin13t1:670": "Yasmā ayaṁ arahati lokanātho;",
  "tika-vin13t1:671": "Atthānurūpaṁ arahanti loke,",
  "tika-vin13t1:672": "Tasmā jino arahati nāmameta”nti. ;",
  "tika-vin13t1:673": "Yathā loke keci paṇḍitamānino asilokabhayena raho pāpāni karonti, tathā bhagavā kadācipi na karoti, tasmā “pāpakaraṇe rahābhāvā ca araha”nti vuccati. Vuttañhetaṁ –",
  "tika-vin13t1:674": "“Yasmā natthi raho nāma, pāpakammesu tādino;",
  "tika-vin13t1:675": "Rahābhāvena tenesa, arahaṁ iti vissuto”ti. –",
  "tika-vin13t1:676": "Evaṁ ārakattādinā arahanti bhāvetabbaṁ.",
  "tika-vin13t1:677_0": "Sammā sāmañca sabbadhammānaṁ buddhattā pana sammāsambuddho. Sammāti ñāyeneva, abhiññeyye",
  "tika-vin13t1:677_1": "dhamme abhiññeyyato pariññeyye dhamme pariññeyyato pahātabbe dhamme pahātabbato sacchikātabbe",
  "tika-vin13t1:677_2": "dhamme sacchikātabbato bhāvetabbe dhamme bhāvetabbato evāti attho. Sāmañcāti attanāva. Vuttañhetaṁ –",
  "tika-vin13t1:678": "“Abhiññeyyaṁ abhiññātaṁ, bhāvetabbañca bhāvitaṁ;",
  "tika-vin13t1:679": "Pahātabbaṁ pahīnaṁ me, tasmā buddhosmi brāhmaṇā”ti. ;",
  "tika-vin13t1:680_0": "“Itipi so bhagavā arahaṁ sammāsambuddho vijjācaraṇasampanno sugato lokavidū anuttaro",
  "tika-vin13t1:680_1": "purisadammasārathi satthādevamanussānaṁ buddho bhagavā”ti evaṁ vutte navabhede bhagavato",
  "tika-vin13t1:680_2": "guṇe yā punappunaṁ uppajjanato satiyeva anussati, pavattitabbaṭṭhānamhiyeva vā pavattattā",
  "tika-vin13t1:680_3": "saddhāpabbajitassa kulaputtassa anurūpā satīti anussati, buddhaṁ ārabbha uppannā",
  "tika-vin13t1:680_4": "anussati buddhānussati, yā evaṁ navavidhena pavattā sati, sā buddhānussati nāmāti",
  "tika-vin13t1:680_5": "attho. Sabbākārena pana ācariyena buddhaghosena buddhānussati visuddhimagge vuttā,",
  "tika-vin13t1:680_6": "atthikena pana tato paccāsīsitabbā.",
  "tika-vin13t1:681_0": "463-4. Caturārakkhāya sāyaṁpātaṁ bhāvetabbattā mettābhāvanaṁ dassentena therena sabbatthakakammaṭṭhānabhāvanāvasena",
  "tika-vin13t1:681_1": "dassitāti veditabbā. Itarathā “attānaṁ upamaṁ katvā, na haneyya na ghātaye”ti vacanato",
  "tika-vin13t1:681_2": "sabbapaṭhamaṁ “ahaṁ sukhito homi, avero”tiādinā nayena bhāvetvāva attani cittaṁ niparibandhamānaṁ",
  "tika-vin13t1:681_3": "katvā pacchā ācariyupajjhāyādīsu kamena bhāvetabbā. Attani pana appanā na hoti. Gocaragāmamhi",
  "tika-vin13t1:681_4": "issare janeti sambandho. Tatthāti gocaragāme. Sīmaṭṭhasaṅghato paṭṭhāya paricchijja",
  "tika-vin13t1:681_5": "paricchijjāti attho. Evaṁ mettaṁ bhāvento bhikkhusaṅghe mettāya sahavāsīnaṁ muducittaṁ",
  "tika-vin13t1:681_6": "janeti, athassa sukhasaṁvāsatā hoti. Sīmaṭṭhakadevatāsu mettāya mudukatacittāhi devatāhi",
  "tika-vin13t1:681_7": "dhammikāya rakkhāya susaṁvihitarakkho hoti. Gocaragāmamhi issarajane mettāya mudukatacittasantānehi",
  "tika-vin13t1:681_8": "issarehi dhammikāya rakkhāya surakkhitaparikkhāro hoti. Tattha manusse mettāya pasāditacittehi",
  "tika-vin13t1:681_9": "tehi aparibhūto hutvā vicarati. Sabbasattesu mettāya sabbattha appaṭihatacāro hoti.",
  "tika-vin13t1:682_0": "465-6. Vaṇṇato ca saṇṭhānato ca okāsato ca disato ca paricchedato ca kesādikoṭṭhāse",
  "tika-vin13t1:682_1": "vavatthapetvāti sambandho. Ettha vaṇṇatoti kesādīnaṁ vaṇṇato. Saṇṭhānatoti tesaṁyeva",
  "tika-vin13t1:682_2": "saṇṭhānato. Okāsatoti “ayaṁ koṭṭhāso imasmiṁ nāma okāse patiṭṭhito”ti evaṁ tassa",
  "tika-vin13t1:682_3": "tassa okāsato. Disatoti imasmiṁ sarīre nābhito uddhaṁ uparimā disā, adho heṭṭhimā",
  "tika-vin13t1:682_4": "disā, tasmā “ayaṁ koṭṭhāso imissā nāma disāyā”ti disā vavatthapetabbā. Paricchedatoti",
  "tika-vin13t1:682_5": "sabhāgaparicchedato visabhāgaparicchedatoti dve paricchedā. Tattha “ayaṁ koṭṭhāso",
  "tika-vin13t1:682_6": "heṭṭhā ca upari ca tiriyañca iminā nāma paricchedo”ti evaṁ sabhāgaparicchedo veditabbo.",
  "tika-vin13t1:682_7": "“Kesā na lomā, lomā na kesā”ti evaṁ amissakavasena visabhāgaparicchedo.",
  "tika-vin13t1:683_0": "Evaṁ pañcahi ākārehi vavatthānākāraṁ dassetvā idāni manasi karontena evaṁ manasi",
  "tika-vin13t1:683_1": "kātabbanti taṁ dassetuṁ “anupubbato”tiādimāha. Tattha anupubbatoti sajjhāyakaraṇakālato",
  "tika-vin13t1:683_2": "paṭṭhāya “kesā nakhā”ti evaṁ ekantarikāya vā “lomā kesā”ti evaṁ uppaṭipāṭiyā vā na",
  "tika-vin13t1:683_3": "manasi kātabbaṁ, atha kho “kesā lomā”tiādinā nayena anupaṭipāṭiyā manasi kātabbaṁ,",
  "tika-vin13t1:683_4": "anupaṭipāṭiyā manasi karontenāpi nātisīghaṁ nātisaṇikaṁ manasi kātabbaṁ, bahiddhā",
  "tika-vin13t1:683_5": "puthuttārammaṇe cetaso vikkhepo paṭibāhitabbo. “Paṇṇattiṁ samatikkamma, muñcantassānupubbato”ti",
  "tika-vin13t1:683_6": "pāṭho gahetabbo. Evañhi sati bhāvanākkamena attho suviññeyyo hoti. “Kesā lomā”tiādipaññattiṁ",
  "tika-vin13t1:683_7": "amanasikatvā paṭikkūlabhāvena evaṁ cittaṁ ṭhapetabbaṁ. Muñcantassānupubbatoti yo",
  "tika-vin13t1:683_8": "yo koṭṭhāso āpāthaṁ nāgacchati, taṁ taṁ anupubbato muñcantassāti attho.",
  "tika-vin13t1:684_0": "467. Idāni yathā paṭikkūlamanasikāro kātabbo, taṁ dassetuṁ “vaṇṇaāsayasaṇṭhānā”tiādimāha.",
  "tika-vin13t1:684_1": "Etehi vaṇṇādīhi koṭṭhāsehi paṭikkūlāti bhāvanāti sambandho. Ettha kesā tāva vaṇṇatopi",
  "tika-vin13t1:684_2": "paṭikkūlā. Tathā hi yāgubhattādīsu kesavaṇṇaṁ kiñci disvā jigucchanti. Saṇṭhānatopi",
  "tika-vin13t1:684_3": "paṭikkūlā. Tathā hi rattiṁ bhuñjantā kesasaṇṭhānaṁ makacivākādikaṁ chupitvā jigucchanti.",
  "tika-vin13t1:684_4": "Telamakkhanādivirahitānañca aggimhi pakkhittānañca gandho ativiya paṭikkūloti gandhatopi",
  "tika-vin13t1:684_5": "paṭikkūlā. Asuciṭṭhāne jātasūpeyyapaṇṇaṁ viya pubbalohitamuttakarīsapittasemhādinissandena",
  "tika-vin13t1:684_6": "jātattā āsayatopi paṭikkūlā. Gūtharāsimhi uṭṭhitakaṇṇikaṁ viya ekatiṁsakoṭṭhāsarāsimhi",
  "tika-vin13t1:684_7": "jātattā okāsatopi paṭikkūlā. Uddhumātakaṁ vinīlakaṁ vipubbakaṁ vicchiddakaṁ vikkhāyitakaṁ",
  "tika-vin13t1:684_8": "vikkhittakaṁ hatavikkhittakaṁ lohitakaṁ puḷavakaṁ aṭṭhikanti imesu uddhumātakādīsu",
  "tika-vin13t1:684_9": "vatthūsu asubhākāraṁ gahetvā pavattā bhāvanā vā asubhaṁ nāmāti attho.",
  "tika-vin13t1:685_0": "468. Yaṁ panetaṁ arahantānaṁ vaṭṭadukkhasamucchedasaṅkhātaṁ samucchedamaraṇaṁ, saṅkhārānaṁ",
  "tika-vin13t1:685_1": "khaṇabhaṅgasaṅkhātaṁ khaṇikamaraṇaṁ, “rukkho mato, lohaṁ mata”ntiādi sammutimaraṇañca,",
  "tika-vin13t1:685_2": "na taṁ idha adhippetaṁ. Idha pana maraṇanti ekabhavapariyāpannassa jīvitindriyassa",
  "tika-vin13t1:685_3": "upacchedo adhippeto. Tampi kālamaraṇaṁ akālamaraṇanti duvidhaṁ hoti. Tattha kālamaraṇaṁ",
  "tika-vin13t1:685_4": "puññakkhayena vā āyukkhayena vā ubhayakkhayena vā hoti, akālamaraṇaṁ upapīḷakaupacchedakakammavasena.",
  "tika-vin13t1:685_5": "“Maraṇaṁ me bhavissatī”ti vā “jīvitaṁ ucchijjissatī”ti vā “maraṇaṁ maraṇa”nti vā",
  "tika-vin13t1:685_6": "yoniso bhāvayitvānāti sambandho.",
  "tika-vin13t1:686_0": "469-70. Yassa pana ettāvatā upacārajjhānaṁ na uppajjati, tena vadhakapaccupaṭṭhānato",
  "tika-vin13t1:686_1": "sampattivipattito upasaṁharaṇato kāyabahusādhāraṇato āyudubbalato animittato addhānaparicchedato",
  "tika-vin13t1:686_2": "khaṇaparittatoti imehi aṭṭhahi ākārehi maraṇaṁ anussaritabbaṁ, idāni te dassetuṁ",
  "tika-vin13t1:686_3": "“vadhakassevupaṭṭhāna”ntiādimāha. Asiṁ ukkhipitvā sīsaṁ chindituṁ ṭhitavadhako viya",
  "tika-vin13t1:686_4": "maraṇaṁ paccupaṭṭhitamevāti bhāvanā maraṇassati nāmāti sambandho. Evaṁ sabbattha.",
  "tika-vin13t1:686_5": "Sabbaṁ ārogyaṁ byādhipariyosānaṁ, sabbaṁ yobbanaṁ jarāpariyosānaṁ, sabbaṁ jīvitaṁ",
  "tika-vin13t1:686_6": "maraṇapariyosānaṁ, tasmā “ayaṁ yobbanādikāyasampatti tāvadeva sobhati, yāva maraṇasaṅkhātā",
  "tika-vin13t1:686_7": "vipatti na bhavissatī”ti evamādinā sampattivipattito ca, sattahākārehi upasaṁharaṇato",
  "tika-vin13t1:686_8": "maraṇaṁ anussaritabbaṁ yasamahattato puññamahattato thāmamahattato iddhimahattato",
  "tika-vin13t1:686_9": "paññāmahattato paccekabuddhato sammāsambuddhatoti. Tattha “idaṁ maraṇaṁ nāma mahāyasānaṁ",
  "tika-vin13t1:686_10": "mahāparivārānaṁ mahāsammatamandhātādīnampi upari patati, kimaṅgaṁ pana mayhaṁ upari",
  "tika-vin13t1:686_11": "na patissatī”ti evaṁ yasamahattato,",
  "tika-vin13t1:687": "“Jotiko jaṭilo uggo,",
  "tika-vin13t1:688": "Meṇḍako atha puṇṇako;",
  "tika-vin13t1:689": "Ete caññe ca ye loke,",
  "tika-vin13t1:690": "Mahāpuññāti vissutā;",
  "tika-vin13t1:691": "Sabbe maraṇamāpannā,",
  "tika-vin13t1:692": "Mādisesu kathāva kā”ti. –",
  "tika-vin13t1:693": "Evaṁ puññamahattato,",
  "tika-vin13t1:694": "“Vāsudevo baladevo, bhīmasenādayo mahā;",
  "tika-vin13t1:695": "Balā maccuvasaṁ pattā, mādisesu kathāva kā”ti. –",
  "tika-vin13t1:696": "Evaṁ thāmamahattato,",
  "tika-vin13t1:697_0": "“Mahāmoggallānādīnaṁ mahiddhikānampi upari patati, mādisesu kathāva kā”ti evaṁ iddhimahattato,",
  "tika-vin13t1:697_1": "“sāriputtādīnaṁ mahāpaññānampi upari patati, mādisesu kathāva kā”ti evaṁ paññāmahattato.",
  "tika-vin13t1:697_2": "Evaṁ itaresampi paccekabuddhasammāsambuddhānampi mahantabhāvaṁ cintetvā “tesampi",
  "tika-vin13t1:697_3": "upari maraṇaṁ patati, kimaṅgaṁ pana mayhaṁ upari na patissatī”ti evaṁ upasaṁharaṇato",
  "tika-vin13t1:697_4": "ca, “ayaṁ kāyo bahusādhāraṇo ajjhattikānaṁyeva anekasatānaṁ rogānaṁ bāhirānaṁ ahivicchikādīnañcā”ti",
  "tika-vin13t1:697_5": "kāyabahusādhāraṇato ca, “assāsapassāsapaṭibaddhaṁ jīvita”ntiādinā nayena āyudubbalato ca,",
  "tika-vin13t1:698": "“Jīvitaṁ byādhi kālo ca,",
  "tika-vin13t1:699": "Dehanikkhepanaṁ gati;",
  "tika-vin13t1:700": "Pañcete jīvalokasmiṁ;",
  "tika-vin13t1:701": "Animittā na nāyare”ti. –",
  "tika-vin13t1:702_0": "Evaṁ kālavavatthānassa abhāvato ca, “yo, bhikkhave, ciraṁ jīvati, so vassasataṁ jīvati",
  "tika-vin13t1:702_1": "appaṁ vā bhiyyo”ti vuttattā evamādinā nayena addhānassa paricchedāca bhāvanā maraṇassati",
  "tika-vin13t1:702_2": "nāmāti attho. Khaṇaparittato ca maraṇassati bhāvetabbā.",
  "tika-vin13t1:703": "“Jīvitaṁ attabhāvo ca,",
  "tika-vin13t1:704": "Sukhadukkhā ca kevalā;",
  "tika-vin13t1:705": "Ekacittasamāyuttā,",
  "tika-vin13t1:706": "Lahu so vattate khaṇo”ti. –",
  "tika-vin13t1:707": "Hi vuttaṁ. Caturārakkhavinicchayo.",
  "tika-vin13t1:708": "Caturārakkhaniddesavaṇṇanā niṭṭhitā.",
  "tika-vin13t1:709": "50. Vipassanāniddesavaṇṇanā",
  "tika-vin13t1:710_0": "471-2.Nāmarūpaṁpariggayhāti ettha nāmarūpapariggahaṁ kātukāmena tāva ṭhapetvā nevasaññānāsaññāyatanaṁ",
  "tika-vin13t1:710_1": "avasesesu yaṁ kiñci jhānaṁ samāpajjitvā vuṭṭhāya vitakkādīni jhānaṅgāni ca taṁsampayutte",
  "tika-vin13t1:710_2": "ca phassādayo dhamme lakkhaṇarasapaccupaṭṭhānapadaṭṭhānavasena paricchinditvā “sabbametaṁ",
  "tika-vin13t1:710_3": "ārammaṇābhimukhaṁ namanato namanaṭṭhena nāma”nti vavatthapetabbaṁ. Tato tassa paccayaṁ",
  "tika-vin13t1:710_4": "pariyesanto “hadayavatthuṁ nissāya vattatī”ti passati, puna vatthussa paccayabhūtāni",
  "tika-vin13t1:710_5": "ca upādārūpāni ca passitvā “idaṁ sabbaṁ ruppanato vikārāpattito rūpa”nti pariggaṇhāti.",
  "tika-vin13t1:710_6": "Puna tadubhayaṁ “namanalakkhaṇaṁ nāmaṁ, ruppanalakkhaṇaṁ rūpa”nti evaṁ saṅkhepato",
  "tika-vin13t1:710_7": "nāmarūpaṁ vavatthapeti. Idaṁ sabbaṁ samathayānikavasena vuttaṁ. Vipassanāyāniko pana",
  "tika-vin13t1:710_8": "catudhātuvavatthānamukhena bhūtupādāyarūpāni paricchinditvā “sabbametaṁ ruppanato",
  "tika-vin13t1:710_9": "rūpa”nti passati. Tato evaṁ paricchinnarūpassa cakkhādīni nissāya pavattamānā arūpadhammāpi",
  "tika-vin13t1:710_10": "āpāthamāgacchanti. Tato sabbepi te arūpadhamme namanalakkhaṇena ekato katvā “etaṁ",
  "tika-vin13t1:710_11": "nāma”nti passati. So “idaṁ nāmaṁ, idaṁ rūpa”nti dvedhā vavatthapeti. Evaṁ vavatthapetvā",
  "tika-vin13t1:710_12": "“nāmarūpato uddhaṁ añño satto vā puggalo vā poso vā devo vā brahmā vā natthī”ti passati.",
  "tika-vin13t1:711": "Yathāhi aṅgasambhārā, hoti saddo ratho iti;",
  "tika-vin13t1:712": "Evaṁ khandhesu santesu, hoti sattoti sammuti. ;",
  "tika-vin13t1:713_0": "Evameva pañcasu upādānakkhandhesu sati satto, puggaloti vā vohāramatto hotīti evamādinā",
  "tika-vin13t1:713_1": "nayena nāmarūpānaṁ yāthāvadassanasaṅkhātena diṭṭhivisuddhibhūtena ñāṇena nāmarūpaṁ pariggayhāti attho.",
  "tika-vin13t1:714_0": "Tatotassa ca paccayanti puna tassa nāmarūpassa paccayaṁ pariggayhāti attho. Vuttanayena",
  "tika-vin13t1:714_1": "nāmarūpaṁ pariggaṇhitvā “ko nu kho imassa hetū”ti pariyesanto ahetuvādavisamahetuvādesu",
  "tika-vin13t1:714_2": "dosaṁ disvā rogaṁ disvā tassa nidānasamuṭṭhānaṁ pariyesanto vejjo viya tassa hetuñca",
  "tika-vin13t1:714_3": "paccayañca pariyesanto avijjā taṇhā upādānaṁ kammanti ime cattāro dhamme nāmarūpassa",
  "tika-vin13t1:714_4": "uppādapaccayattā “hetū”ti ca āhāraṁ upatthambhanassa paccayattā “paccayo”ti ca passati.",
  "tika-vin13t1:714_5": "“Imassa kāyassa avijjādayo tayo dhammā mātā viya dārakassa upanissayā honti, kammaṁ",
  "tika-vin13t1:714_6": "pitā viya puttassa janakaṁ, āhāro dhāti viya dārakassa sandhārako”ti evaṁ rūpakāyassa",
  "tika-vin13t1:714_7": "paccayapariggahaṁ katvā puna “cakkhuñca paṭicca rūpe ca uppajjati cakkhuviññāṇa”ntiādinā",
  "tika-vin13t1:714_8": "nayena nāmakāyassapi hetupaccayaṁ pariggaṇhāti.",
  "tika-vin13t1:715_0": "Evaṁ pariggaṇhanto “atītānāgatāpi dhammā evameva pavattantī”ti sanniṭṭhānaṁ karoti.",
  "tika-vin13t1:715_1": "Tassa yā sā pubbantaṁ ārabbha “ahosiṁ nu kho ahaṁ atītamaddhānaṁ, na nu kho ahosiṁ,",
  "tika-vin13t1:715_2": "kiṁ nu kho, kathaṁ nu kho, kiṁ hutvā kiṁ ahosiṁ nu kho ahaṁ atītamaddhāna”nti pañcavidhā",
  "tika-vin13t1:715_3": "vicikicchā vuttā, yāpi aparantaṁ ārabbha “bhavissāmi nu kho ahaṁ anāgatamaddhānaṁ,",
  "tika-vin13t1:715_4": "na nu kho, kiṁ nu kho, kathaṁ nu kho, kiṁ hutvā kiṁ bhavissāmi nu kho ahaṁ anāgatamaddhāna”nti",
  "tika-vin13t1:715_5": "pañcavidhā vuttā, yāpi etarahi vā pana paccuppannaṁ addhānaṁ ārabbha “ajjhattaṁ kathaṁkathī",
  "tika-vin13t1:715_6": "hoti, ahaṁ nu khosmi, no nu khosmi, kiṁ nu khosmi, kathaṁ nu khosmi, ayaṁ nu kho",
  "tika-vin13t1:715_7": "satto kuto āgato, so kuhiṁ gāmī bhavissatī”ti chabbidhā vicikicchā vuttā, tā sabbāpi",
  "tika-vin13t1:715_8": "pahīyanti. Evaṁ paccayapariggahaṇena tīsu addhāsu kaṅkhaṁ vitaritvā ṭhitaṁ ñāṇaṁ",
  "tika-vin13t1:715_9": "“kaṅkhāvitaraṇavisuddhī”tipi “dhammaṭṭhitiñāṇa”ntipi “sammādassana”ntipi vuccati.",
  "tika-vin13t1:716_0": "Ettha pana tisso lokiyapariññā ñātapariññā tīraṇapariññā pahānapariññāti. Tattha",
  "tika-vin13t1:716_1": "“ruppanalakkhaṇaṁ rūpaṁ, vedayitalakkhaṇā vedanā”ti evaṁ tesaṁ tesaṁ dhammānaṁ paccattalakkhaṇasallakkhaṇavasena",
  "tika-vin13t1:716_2": "pavattā paññā ñātapariññānāma. “Rūpaṁ aniccaṁ, vedanā aniccā”tiādinā tesaṁyeva dhammānaṁ",
  "tika-vin13t1:716_3": "sāmaññalakkhaṇaṁ āropetvā lakkhaṇārammaṇikavipassanāpaññā tīraṇapariññā nāma. Tesu",
  "tika-vin13t1:716_4": "evaṁ pana dhammesu niccasaññādipajahanavasena pavattā lakkhaṇārammaṇikavipassanā",
  "tika-vin13t1:716_5": "pahānapariññā nāma. Tattha saṅkhārapariggahato paṭṭhāya yāva paccayapariggahā ñātapariññāya",
  "tika-vin13t1:716_6": "bhūmi. Kalāpasammasanato paṭṭhāya yāva udayabbayānupassanā tīraṇapariññāya bhūmi.",
  "tika-vin13t1:716_7": "Bhaṅgānupassanato paṭṭhāya pahānapariññāya bhūmi. Tato paṭṭhāya hi “aniccato anupassanto",
  "tika-vin13t1:716_8": "niccasaññaṁ pajahati, dukkhato anupassanto sukhasaññaṁ, anattato anupassanto attasaññaṁ,",
  "tika-vin13t1:716_9": "nibbindanto nandiṁ, virajjanto rāgaṁ, nirodhento samudayaṁ, paṭinissajjanto ādānaṁ",
  "tika-vin13t1:716_10": "pajahatī”ti evaṁ pajahanto niccasaññādipahānasādhikānaṁ sattannaṁ anupassanānaṁ ādhipaccaṁ",
  "tika-vin13t1:716_11": "hoti. Iti imāsu pariññāsu saṅkhāraparicchedassa ceva paccayapariggahassa ca sādhitattā",
  "tika-vin13t1:716_12": "iminā yoginā ñātapariññā adhigatā hoti.",
  "tika-vin13t1:717_0": "Puna “yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā",
  "tika-vin13t1:717_1": "sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ hutvā abhāvato",
  "tika-vin13t1:717_2": "aniccaṁ, udayabbayappaṭipīḷitattā dukkhaṁ, avasavattittā anattā. Yā kāci vedanā,",
  "tika-vin13t1:717_3": "yā kāci saññā, ye keci saṅkhārā, yaṁ kiñci viññāṇaṁ atītānāgatapaccuppannaṁ ajjhattaṁ",
  "tika-vin13t1:717_4": "vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ",
  "tika-vin13t1:717_5": "viññāṇaṁ hutvā abhāvato aniccaṁ, udayabbayappaṭipīḷitattā dukkhaṁ, avasavattittā",
  "tika-vin13t1:717_6": "anattā”ti evamādinā nayena kalāpasammasanaṁ karoti. Idaṁ sandhāya vuttaṁ “tilakkhaṇaṁ",
  "tika-vin13t1:717_7": "āropetvāna saṅkhāre sammasanto”ti.",
  "tika-vin13t1:718_0": "Evaṁ saṅkhāresu aniccadukkhaanattavasena kalāpasammasanaṁ katvā puna saṅkhārānaṁ",
  "tika-vin13t1:718_1": "udayabbayameva passati. Kathaṁ? “Avijjāsamudayā rūpasamudayo, taṇhākammaāhārasamudayā",
  "tika-vin13t1:718_2": "rūpasamudayo’ti evaṁ rūpakkhandhassa paccayasamudayadassanaṭṭhena rūpakkhandhassa",
  "tika-vin13t1:718_3": "udayaṁ passati, nibbattilakkhaṇaṁ passantopi rūpakkhandhassa udayaṁ passatī”ti evaṁ",
  "tika-vin13t1:718_4": "pañcahākārehi rūpakkhandhassa udayaṁ passati. “Avijjānirodhā rūpanirodho, taṇhākammaāhāranirodhā",
  "tika-vin13t1:718_5": "rūpanirodho’ti evaṁ rūpakkhandhassa paccayanirodhadassanaṭṭhena rūpakkhandhassa vayaṁ",
  "tika-vin13t1:718_6": "passati, vipariṇāmalakkhaṇaṁ passantopi rūpakkhandhassa vayaṁ passatī”ti evaṁ pañcahākārehi",
  "tika-vin13t1:718_7": "vayaṁ passati. Tathā “avijjāsamudayā vedanāsamudayo, taṇhākammaphassasamudayā vedanāsamudayo”ti",
  "tika-vin13t1:718_8": "vedanākkhandhassa, nibbattilakkhaṇaṁ passantopi vedanākkhandhassa udayaṁ passati.",
  "tika-vin13t1:718_9": "“Avijjānirodhā vedanānirodho, taṇhākammaphassanirodhā vedanānirodho”ti vedanākkhandhassa,",
  "tika-vin13t1:718_10": "vipariṇāmalakkhaṇaṁ passantopi vedanākkhandhassa vayaṁ passati. Evaṁ saññākkhandhādīsupi.",
  "tika-vin13t1:718_11": "Ayaṁ pana viseso – viññāṇakkhandhassa phassaṭṭhāne nāmarūpasamudayā, nāmarūpanirodhāti",
  "tika-vin13t1:718_12": "yojetabbaṁ. Evaṁ ekekasmiṁ khandhe paccayasamudayavasena ca nibbattilakkhaṇavasena",
  "tika-vin13t1:718_13": "ca paccayanirodhavasena ca vipariṇāmalakkhaṇavasena ca udayabbayadassanena dasa dasa",
  "tika-vin13t1:718_14": "katvā paññāsa lakkhaṇāni vuttāni. Tesaṁ vasena evaṁ rūpassa udayo rūpassa vayoti",
  "tika-vin13t1:718_15": "paccayato ceva lakkhaṇato ca vitthārena manasikāraṁ karoti.",
  "tika-vin13t1:719_0": "Tassevaṁ karoto “iti kira ime dhammā ahutvā sambhonti, hutvā paṭiventī”ti ñāṇaṁ visadaṁ",
  "tika-vin13t1:719_1": "hoti. “Evaṁ kira ime dhammā anuppannā uppajjanti, uppannā nirujjhantī”ti niccaṁ navāva",
  "tika-vin13t1:719_2": "hutvā saṅkhārā upaṭṭhahanti. Na kevalañca niccaṁ navā, sūriyuggamane ussāvabindu",
  "tika-vin13t1:719_3": "viya, udakabubbuḷo viya, udake daṇḍarāji viya, āragge sāsapo viya, vijjuppādo viya",
  "tika-vin13t1:719_4": "ca parittaṭṭhāyino. Māyāmarīcisupinaalātacakkagandhabbanagarapheṇapiṇḍakadaliādayo",
  "tika-vin13t1:719_5": "viya nissārā hutvā upaṭṭhahanti. Ettāvatā cānena vayadhammameva uppajjati, uppannañca",
  "tika-vin13t1:719_6": "vayaṁ upetīti iminā ākārena samapaññāsa lakkhaṇāni paṭivijjhitvā ṭhitaṁ udayabbayānupassanaṁ",
  "tika-vin13t1:719_7": "nāma paṭhamaṁ taruṇavipassanāñāṇaṁ adhigataṁ hoti, yassādhigamā āraddhavipassakoti saṅkhyaṁ gacchati.",
  "tika-vin13t1:720_0": "Athassa āraddhavipassakassa kulaputtassa obhāso ñāṇaṁ pīti passaddhi sukhaṁ adhimokkho",
  "tika-vin13t1:720_1": "paggaho upaṭṭhānaṁ upekkhā nikantīti dasa vipassanupakkilesā uppajjanti. Ettha obhāso",
  "tika-vin13t1:720_2": "nāma vipassanākkhaṇe ñāṇassa balavattā lohitaṁ pasīdati, tena chavito obhāso nibbattati,",
  "tika-vin13t1:720_3": "taṁ disvā ayaṁ yogī “maggo mayā patto”ti tameva obhāsaṁ assādeti. Ñāṇanti vipassanāñāṇamevetaṁ,",
  "tika-vin13t1:720_4": "saṅkhāre sammasantassa sūraṁ pasannaṁ hutvā pavattamānaṁ disvā pubbe viya “maggo”ti",
  "tika-vin13t1:720_5": "assādeti. Pītīti vipassanāpīti eva. Tassa hi tasmiṁ khaṇe pañcavidhā pīti uppajjati.",
  "tika-vin13t1:720_6": "Passaddhīti vipassanāpassaddhi. Tasmiṁ samaye neva kāyacittānaṁ daratho gāravatā",
  "tika-vin13t1:720_7": "kakkhaḷatā akammaññatā gelaññatā vaṅkatā hoti. Sukhaṁ vipassanāsukhameva. Tassa kira",
  "tika-vin13t1:720_8": "tasmiṁ samaye sakalasarīraṁ ṭhapitavaṭṭi viya abhisandayamānaṁ atipaṇītaṁ sukhaṁ uppajjati.",
  "tika-vin13t1:721_0": "Adhimokkho nāma vipassanākkhaṇe pavattā saddhā. Tasmiṁ khaṇe cittacetasikānaṁ ativiya",
  "tika-vin13t1:721_1": "pasādabhūtā balavatī saddhā uppajjati. Paggaho nāma vipassanāsampayuttaṁ vīriyaṁ.",
  "tika-vin13t1:721_2": "Tasmiñhi khaṇe asithilamanaccāraddhaṁ supaggahitaṁ vīriyaṁ uppajjati. Upaṭṭhānanti",
  "tika-vin13t1:721_3": "vipassanāsampayuttā sati. Tasmiñhi khaṇe supaṭṭhitā sati uppajjati. Upekkhāti duvidhā",
  "tika-vin13t1:721_4": "vipassanāvajjanavasena. Tasmiṁ khaṇe sabbasaṅkhāraggahaṇe majjhattabhūtavipassanupekkhāsaṅkhātaṁ",
  "tika-vin13t1:721_5": "ñāṇaṁ balavantaṁ hutvā uppajjati, manodvāre āvajjanupekkhā ca, sāva taṁ taṁ ṭhānaṁ",
  "tika-vin13t1:721_6": "āvajjentassa sūrā tikhiṇā hutvā vahati. Nikanti vipassanānikanti. Obhāsādīsu ālayaṁ",
  "tika-vin13t1:721_7": "kurumānā sukhumā santākārā nikanti uppajjati. Ettha obhāsādayo kilesavatthubhūtatāya",
  "tika-vin13t1:721_8": "“upakkilesā”ti vuttā, na akusalattā. Nikanti pana upakkileso ceva kilesavatthu ca.",
  "tika-vin13t1:721_9": "Paṇḍito pana bhikkhu obhāsādīsu uppannesu vikkhepaṁ agacchanto “obhāsādayo dhammā",
  "tika-vin13t1:721_10": "na maggo, upakkilesavinimuttaṁ pana vīthippaṭipannaṁ vipassanāñāṇaṁ maggo”ti maggañca",
  "tika-vin13t1:721_11": "amaggañca vavatthapeti. Tassevaṁ “ayaṁ maggo, ayaṁ na maggo”ti ñatvā ṭhitaṁ ñāṇaṁ",
  "tika-vin13t1:721_12": "“maggāmaggañāṇadassanavisuddhī”ti vuccati.",
  "tika-vin13t1:722_0": "Ito paṭṭhāya aṭṭhavidhassa ñāṇassa vasena sikhāppattaṁ vipassanāñāṇaṁ paṭipadāñāṇadassanavisuddhi",
  "tika-vin13t1:722_1": "nāma hoti. Udayabbayānupassanāñāṇaṁ bhaṅgānupassanāñāṇaṁ bhayatupaṭṭhānañāṇaṁ ādīnavānupassanāñāṇaṁ",
  "tika-vin13t1:722_2": "nibbidānupassanāñāṇaṁ muñcitukamyatāñāṇaṁ paṭisaṅkhānupassanāñāṇaṁ saṅkhārupekkhāñāṇanti",
  "tika-vin13t1:722_3": "imāni aṭṭha ñāṇāni nāma. Etāni nibbattetukāmena yasmā upakkilesehi abhibhūtaṁ hutvā",
  "tika-vin13t1:722_4": "lakkhaṇappaṭivedhaṁ kātuṁ asamatthaṁ hoti cittaṁ, tasmā punapi udayabbayameva passitabbaṁ.",
  "tika-vin13t1:722_5": "Udayabbayaṁ passantassa aniccalakkhaṇaṁ yathābhūtaṁ upaṭṭhāti, udayabbayappaṭipīḷitattā",
  "tika-vin13t1:722_6": "dukkhalakkhaṇañca “dukkhameva ca sambhoti, dukkhaṁ tiṭṭhati veti cā”ti passato anattalakkhaṇañca.",
  "tika-vin13t1:723_0": "Ettha ca aniccaṁ aniccalakkhaṇaṁ, dukkhaṁ dukkhalakkhaṇaṁ, anattā anattalakkhaṇanti",
  "tika-vin13t1:723_1": "ayaṁ vibhāgo veditabbo. Ettha aniccanti khandhapañcakaṁ. Kasmā? Uppādavayaññathattabhāvā",
  "tika-vin13t1:723_2": "hutvā abhāvato vā. Aññathattaṁ nāma jarā, uppādavayaññathattaṁ aniccalakkhaṇaṁ, hutvā",
  "tika-vin13t1:723_3": "abhāvasaṅkhāto vā eko ākāravikāro. “Yadaniccaṁ taṁ dukkha”nti vacanato tadeva khandhapañcakaṁ",
  "tika-vin13t1:723_4": "dukkhaṁ. Kasmā? Abhiṇhaṁ paṭipīḷitattā. Abhiṇhappaṭipīḷanākāro dukkhalakkhaṇaṁ. “Yaṁ",
  "tika-vin13t1:723_5": "dukkhaṁ tadanattā”ti vacanato tadeva khandhapañcakaṁ anattā. Kasmā? Avasavattanato.",
  "tika-vin13t1:723_6": "Avasavattanākāro anattalakkhaṇaṁ. Imānipi tīṇi lakkhaṇāni udayabbayaṁ passantasseva ārammaṇāni honti.",
  "tika-vin13t1:724_0": "Punapi so rūpārūpadhammesu eva “aniccā”tiādinā vipassati, tassa saṅkhārā lahuṁ lahuṁ",
  "tika-vin13t1:724_1": "āpāthaṁ gacchanti. Tato uppādaṁ vā ṭhitiṁ vā ārammaṇaṁ akatvā tesaṁ khayavayanirodhe",
  "tika-vin13t1:724_2": "eva passato sati santiṭṭhatīti idaṁ bhaṅgānupassanāñāṇaṁ nāma. Imassa uppādato paṭṭhāya",
  "tika-vin13t1:724_3": "assa yogino “yathā ime saṅkhārā pañcakkhandhā bhijjanti, evaṁ atītepi saṅkhārā bhijjiṁsu,",
  "tika-vin13t1:724_4": "anāgatepi bhijjissantī”ti nirodhameva passato sati santiṭṭhati, tassa bhaṅgānupassanāñāṇaṁ",
  "tika-vin13t1:724_5": "āsevantassa bahulīkarontassa sabbabhavayonigatiṭṭhitisattāvāsesu sabbe saṅkhārā jalitaaṅgārakāsuādayo",
  "tika-vin13t1:724_6": "viya mahābhayaṁ hutvā upaṭṭhahanti. Etaṁ bhayatupaṭṭhānañāṇaṁ nāma. Tassa taṁ bhayatupaṭṭhānañāṇaṁ",
  "tika-vin13t1:724_7": "āsevantassa sabbe bhavādayo ādittaaṅgārā viya, samussitakhaggā viya paccatthikā appaṭisaraṇā",
  "tika-vin13t1:724_8": "sādīnavā hutvā upaṭṭhahanti. Idaṁ ādīnavānupassanāñāṇaṁ nāma. Tassa evaṁ saṅkhāre",
  "tika-vin13t1:724_9": "ādīnavato passantassa bhavādīsu saṅkhārānaṁ ādīnavattā sabbasaṅkhāresu ukkaṇṭhanā",
  "tika-vin13t1:724_10": "anabhirati uppajjati. Idaṁ nibbidānupassanāñāṇaṁ nāma. Sabbasaṅkhāresu nibbindantassa",
  "tika-vin13t1:724_11": "ukkaṇṭhantassa sabbasmā saṅkhāragatā muñcitukāmatā nissaritukāmatāva hoti. Idaṁ muñcitukamyatāñāṇaṁ",
  "tika-vin13t1:724_12": "nāma. Puna tasmā saṅkhāragatā muñcituṁ puna te eva saṅkhāre paṭisaṅkhānupassanāñāṇena",
  "tika-vin13t1:724_13": "tilakkhaṇaṁ āropetvā tīraṇaṁ paṭisaṅkhānupassanāñāṇaṁ nāma, yo evaṁ tilakkhaṇaṁ āropetvā",
  "tika-vin13t1:724_14": "saṅkhāre pariggaṇhanto tesu anattalakkhaṇassa sudiṭṭhattā “attā”ti vā “attaniya”nti",
  "tika-vin13t1:724_15": "vā aggaṇhanto saṅkhāresu bhayañca nandiñca pahāya saṅkhāresu udāsino hoti majjhatto,",
  "tika-vin13t1:724_16": "“aha”nti vā “mama”nti vā na gaṇhāti, sabbasaṅkhāresu udāsino majjhatto tīsu bhavesu",
  "tika-vin13t1:724_17": "upekkhako, tassa taṁ ñāṇaṁ saṅkhārupekkhāñāṇaṁ nāma. Taṁ panetaṁ sabbasaṅkhārappavattaṁ",
  "tika-vin13t1:724_18": "vissajjetvā nibbānaninnaṁ nibbānapakkhandaṁ hoti, no ce nibbānaṁ santato passati,",
  "tika-vin13t1:724_19": "punappunaṁ “anicca”nti vā “dukkha”nti vā “anattā”ti vā tividhānupassanāvasena saṅkhārārammaṇameva hutvā pavattati.",
  "tika-vin13t1:725_0": "Evaṁ tiṭṭhamānañca etaṁ animitto appaṇihito suññatoti tiṇṇaṁ vimokkhānaṁ vasena vimokkhamukhabhāvaṁ",
  "tika-vin13t1:725_1": "āpajjitvā tiṭṭhati. Tisso hi anupassanā tīṇi vimokkhamukhānīti vuccanti. Ettha ca",
  "tika-vin13t1:725_2": "aniccato manasi karonto adhimokkhabahulo animittaṁ vimokkhaṁ paṭilabhati. Dukkhato",
  "tika-vin13t1:725_3": "manasi karonto passaddhibahulo appaṇihitaṁ vimokkhaṁ paṭilabhati. Anattato manasi",
  "tika-vin13t1:725_4": "karonto vedabahulo suññatavimokkhaṁ paṭilabhati. Ettha ca animittovimokkhoti animittākārena",
  "tika-vin13t1:725_5": "nibbānaṁ ārammaṇaṁ katvā pavatto ariyamaggo. So hi animittāya dhātuyā uppannattā",
  "tika-vin13t1:725_6": "animitto, kilesehi ca vimuttattā vimokkho. Eteneva nayena appaṇihitākārena nibbānaṁ",
  "tika-vin13t1:725_7": "ārammaṇaṁ katvā pavatto appaṇihito, suññatākārena nibbānaṁ ārammaṇaṁ katvā pavatto",
  "tika-vin13t1:725_8": "suññatoti veditabbo. Adhigatasaṅkhārupekkhassa kulaputtassa vipassanā sikhāppattā",
  "tika-vin13t1:725_9": "hoti. Vuṭṭhānagāminivipassanāti etadeva. Etaṁ saṅkhārupekkhāñāṇaṁ āsevantassa bhāventassa",
  "tika-vin13t1:725_10": "tikkhatarā saṅkhārupekkhā uppajjati.",
  "tika-vin13t1:726_0": "Tassa idāni maggo uppajjissatīti saṅkhārupekkhā saṅkhāre “aniccā”ti vā “dukkhā”ti",
  "tika-vin13t1:726_1": "vā “anattā”ti vā sammasitvā bhavaṅgaṁ otarati. Bhavaṅgā vuṭṭhāya saṅkhārupekkhāya",
  "tika-vin13t1:726_2": "āgatanayeneva aniccādiākārena manasi karitvā uppajjati manodvārāvajjanaṁ, tadeva",
  "tika-vin13t1:726_3": "manasi karoto paṭhamaṁ javanacittaṁ uppajjati, yaṁ “parikamma”nti vuccati. Tadanantaraṁ",
  "tika-vin13t1:726_4": "tatheva dutiyaṁ javanacittaṁ uppajjati, yaṁ “upacāra”nti vuccati. Tadanantarampi",
  "tika-vin13t1:726_5": "tatheva uppajjati javanacittaṁ, yaṁ “anuloma”nti vuccati. Idaṁ tesaṁ pāṭiyekkaṁ nāmaṁ.",
  "tika-vin13t1:726_6": "Avisesena pana tividhametaṁ āsevanantipi parikammantipi upacārantipi anulomantipi",
  "tika-vin13t1:726_7": "vuccati. Idaṁ pana anulomañāṇaṁ saṅkhārārammaṇāya vuṭṭhānagāminiyā vipassanāya pariyosānaṁ",
  "tika-vin13t1:726_8": "hoti. Nippariyāyena pana gotrabhuñāṇameva vipassanāpariyosānanti vuccati. Tato paraṁ",
  "tika-vin13t1:726_9": "nirodhaṁ nibbānaṁ ārammaṇaṁ kurumānaṁ puthujjanagottaṁ atikkamamānaṁ nibbānārammaṇe",
  "tika-vin13t1:726_10": "paṭhamasamannāhārabhūtaṁ apunarāvaṭṭakaṁ gotrabhuñāṇaṁ uppajjati. Idaṁ pana ñāṇaṁ",
  "tika-vin13t1:726_11": "paṭipadāñāṇadassanavisuddhiñca ñāṇadassanavisuddhiñca na bhajati, antarā abbohārikameva",
  "tika-vin13t1:726_12": "hoti, vipassanāsote patitattā pana vipassanāti vā saṅkhyaṁ gacchati. Nibbānaṁ ārammaṇaṁ",
  "tika-vin13t1:726_13": "katvā gotrabhuñāṇe niruddhe tena dinnasaññāya nibbānaṁ ārammaṇaṁ katvā diṭṭhisaṁyojanaṁ",
  "tika-vin13t1:726_14": "sīlabbataparāmāsasaṁyojanaṁ vicikicchāsaṁyojananti tīṇi saṁyojanāni samucchedavasena",
  "tika-vin13t1:726_15": "viddhaṁsento sotāpattimaggo uppajjati. Tadanantaraṁ tasseva vipākabhūtāni dve tīṇi",
  "tika-vin13t1:726_16": "vā phalacittāni uppajjanti anantaravipākattā lokuttarānaṁ. Phalapariyosāne panassa",
  "tika-vin13t1:726_17": "cittaṁ bhavaṅgaṁ otarati.",
  "tika-vin13t1:727_0": "Tato bhavaṅgaṁ vicchinditvā paccavekkhaṇatthāya manodvārāvajjanaṁ uppajjati. So hi",
  "tika-vin13t1:727_1": "“iminā vatāhaṁ maggena āgato”ti maggaṁ paccavekkhati, tato “ayaṁ me ānisaṁso laddho”ti",
  "tika-vin13t1:727_2": "phalaṁ paccavekkhati, tato “ime nāma me kilesā pahīnā”ti pahīnakilese paccavekkhati,",
  "tika-vin13t1:727_3": "tato “ime nāma me kilesā avasiṭṭhā”ti uparimaggattayavajjhe kilese paccavekkhati,",
  "tika-vin13t1:727_4": "avasāne “ayaṁ me dhammo ārammaṇato paṭividdho”ti amataṁ nibbānaṁ paccavekkhati. Iti",
  "tika-vin13t1:727_5": "sotāpannassa ariyasāvakassa pañca paccavekkhaṇāni honti. Tathā sakadāgāmianāgāmīnaṁ.",
  "tika-vin13t1:727_6": "Arahato pana avasiṭṭhakilesapaccavekkhaṇaṁ nāma natthi. Evaṁ sabbānipi ekūnavīsati",
  "tika-vin13t1:727_7": "honti. Ukkaṭṭhaparicchedova ceso. Pahīnāvasiṭṭhakilesapaccavekkhaṇañhi sekkhānaṁ",
  "tika-vin13t1:727_8": "hoti vā, na vā. Evaṁ paccavekkhitvā so sotāpanno ariyasāvako tasmiṁyeva vā āsane",
  "tika-vin13t1:727_9": "nisinno aparena vā samayena kāmarāgabyāpādānaṁ tanubhāvaṁ karonto dutiyamaggaṁ pāpuṇāti,",
  "tika-vin13t1:727_10": "tadanantaraṁ vuttanayena phalañca. Tato vuttanayena kāmarāgabyāpādānaṁ anavasesappahānaṁ",
  "tika-vin13t1:727_11": "karonto tatiyamaggaṁ pāpuṇāti, vuttanayena phalañca. Tato tasmiṁyeva vā āsane nisinno",
  "tika-vin13t1:727_12": "aparena vā samayena rūparāgaarūparāgamānauddhaccaavijjānaṁ anavasesappahānaṁ karonto",
  "tika-vin13t1:727_13": "catutthamaggaṁ pāpuṇāti, vuttanayena phalañca. Ettāvatā cesa arahā nāma aṭṭhamo ariyapuggalo",
  "tika-vin13t1:727_14": "hoti mahākhīṇāsavo. Iti imesu catūsu maggesu ñāṇaṁ ñāṇadassanavisuddhi nāma.",
  "tika-vin13t1:728_0": "Ettāvatā pātimokkhasaṁvarasīlādīnaṁ vuttattā sīlavisuddhi ca mettāsubhādīnaṁ vuttattā",
  "tika-vin13t1:728_1": "cittavisuddhi ca nāmarūpapariggahādīnaṁ vasena diṭṭhivisuddhikaṅkhāvitaraṇavisuddhimaggāmaggañāṇadassanavisuddhi",
  "tika-vin13t1:728_2": "paṭipadāñāṇadassanavisuddhi ñāṇadassanavisuddhiyo cāti satta visuddhiyo vuttā honti.",
  "tika-vin13t1:728_3": "Idaṁ vuttappakāraṁ paṭipadākkamaṁ sandhāya vuttaṁ “pāpuṇeyyānupubbena, sabbasaṁyojanakkhaya”nti.",
  "tika-vin13t1:728_4": "Ettha sakkāyadiṭṭhi vicikicchā sīlabbataparāmāso kāmarāgo paṭigho rūparāgo aruparāgo",
  "tika-vin13t1:728_5": "māno uddhaccaṁ avijjāti ime dasa dhammā sabbasaṁyojanā nāma. Etesu sakkāyadiṭṭhivicikicchāsīlabbataparāmāsā",
  "tika-vin13t1:728_6": "sotāpattimaggavajjhā, kāmarāgapaṭighā dutiyamaggena tanubhūtā hutvā tatiyena samugghātaṁ",
  "tika-vin13t1:728_7": "gacchanti, sesāni pañca catutthenāti. Evaṁ anupubbena sabbasaṁyojanakkhayasaṅkhātaṁ",
  "tika-vin13t1:728_8": "arahattaṁ pāpuṇātīti veditabbaṁ.",
  "tika-vin13t1:729": "Vipassanāniddesavaṇṇanā niṭṭhitā.",
  "tika-vin13t1:730": "Nigamanakathāvaṇṇanā",
  "tika-vin13t1:731": "473-5. Adhisīlaadhicittānaṁ adhipaññāya ca sikkhanā uttari bhikkhukiccaṁ nāma natthi yasmā, ato ayaṁ khuddasikkhā samudāhaṭā.",
  "tika-vin13t1:732_0": "Kenāti ce? Yassa therassa lokavicārino loke vicarantassa mahato kittisaddassa parissamo",
  "tika-vin13t1:732_1": "na sambhoti na hoti, kiṁ viya? Mālutasseva niccaso, yathā niccaṁ vicarantassa mālutassa",
  "tika-vin13t1:732_2": "parissamo natthi, evaṁ vicarantassa kittisaddassa parissamo natthi, tena dhammasirikena",
  "tika-vin13t1:732_3": "samudāhaṭāti sambandho.",
  "tika-vin13t1:733": "Ettāvatā ca –",
  "tika-vin13t1:734": "Niṭṭhito khuddasikkhāya, samāsena vinicchayo;",
  "tika-vin13t1:735": "Vitthāro pana etissā, sabbampi piṭakattayaṁ.",
  "tika-vin13t1:736": "Tasmā vitthārakāmena, sakale piṭakattaye;",
  "tika-vin13t1:737": "Kattabbo sādaro ettha, itarena visesatoti.",
  "tika-vin13t1:738": "Khuddasikkhāvinicchayo.",
  "tika-vin13t1:739": "Khuddasikkhā-purāṇaṭīkā niṭṭhitā.",
  "tika-vin13t1:740": "Namo tassa bhagavato arahato sammāsambuddhassa"
}