{
  "atk-vin01a5:0": "4. Nissaggiyakaṇḍaṁ",
  "atk-vin01a5:1": "1. Cīvaravaggo",
  "atk-vin01a5:2": "1. Paṭhamakathinasikkhāpadavaṇṇanā",
  "atk-vin01a5:3": "Tiṁsa nissaggiyā dhammā, ye vuttā samitāvinā;",
  "atk-vin01a5:4": "Tesaṁ dāni karissāmi, apubbapadavaṇṇanaṁ.",
  "atk-vin01a5:5_0": "459. Tena samayena buddho bhagavā vesāliyaṁ viharati gotamake cetiye. Tena kho pana",
  "atk-vin01a5:5_1": "samayena bhagavatā bhikkhūnaṁ ticīvaraṁ anuññātaṁ hotīti ettha ticīvaranti antaravāsako",
  "atk-vin01a5:5_2": "uttarāsaṅgo saṅghāṭīti idaṁ cīvarattayaṁ paribhuñjituṁ anuññātaṁ hoti. Yattha panetaṁ",
  "atk-vin01a5:5_3": "anuññātaṁ, yadā ca anuññātaṁ, yena ca kāraṇena anuññātaṁ, taṁ sabbaṁ cīvarakkhandhake",
  "atk-vin01a5:5_4": "jīvakavatthusmiṁ (mahāva. 326 ādayo) āgatameva. Aññeneva ticīvarena gāmaṁ pavisantīti",
  "atk-vin01a5:5_5": "yena vihāre acchanti nhānañca otaranti, tato aññena, evaṁ divase divase nava cīvarāni dhārenti.",
  "atk-vin01a5:6": "460.Uppannaṁ hotīti anupaññattiyā dvāraṁ dadamānaṁ paṭilābhavasena uppannaṁ hoti, no nipphattivasena.",
  "atk-vin01a5:7_0": "Āyasmato sāriputtassa dātukāmo hotīti āyasmā kira ānando bhagavantaṁ ṭhapetvā añño",
  "atk-vin01a5:7_1": "evarūpo guṇavisiṭṭho puggalo natthīti guṇabahumānena āyasmantaṁ sāriputtaṁ atimamāyati.",
  "atk-vin01a5:7_2": "So sadāpi manāpaṁ cīvaraṁ labhitvā rajitvā kappabinduṁ datvā therasseva deti, purebhatte",
  "atk-vin01a5:7_3": "paṇītaṁ yāgukhajjakaṁ vā piṇḍapātaṁ vā labhitvāpi therasseva deti, pacchābhatte madhuphāṇitādīni",
  "atk-vin01a5:7_4": "labhitvāpi therasseva deti, upaṭṭhākakulehi dārake nikkhāmetvā pabbājetvāpi therassa",
  "atk-vin01a5:7_5": "santike upajjhaṁ gāhāpetvā sayaṁ anusāvanakammaṁ karoti. Āyasmāpi sāriputto ‘‘pitu",
  "atk-vin01a5:7_6": "kattabbakiccaṁ nāma jeṭṭhaputtassa bhāro, taṁ mayā bhagavato kattabbaṁ kiccaṁ ānando",
  "atk-vin01a5:7_7": "karoti, ahaṁ ānandaṁ nissāya appossukko viharituṁ labhāmī’’ti āyasmantaṁ ānandaṁ",
  "atk-vin01a5:7_8": "ativiya mamāyati, sopi manāpaṁ cīvaraṁ labhitvā ānandattherasseva detīti sabbaṁ purimasadisameva",
  "atk-vin01a5:7_9": ". Evaṁ guṇabahumānena mamāyanto tadā uppannampi taṁ cīvaraṁ āyasmato sāriputtassa",
  "atk-vin01a5:7_10": "dātukāmo hotīti veditabbo.",
  "atk-vin01a5:8_0": "Navamaṁ vā bhagavā divasaṁ dasamaṁ vāti ettha pana sace bhaveyya ‘‘kathaṁ thero jānātī’’ti?",
  "atk-vin01a5:8_1": "Bahūhi kāraṇehi jānāti. Sāriputtatthero kira janapadacārikaṁ pakkamanto ānandattheraṁ",
  "atk-vin01a5:8_2": "āpucchitvāva pakkamati ‘‘ahaṁ ettakena nāma kālena āgacchissāmi, etthantare bhagavantaṁ",
  "atk-vin01a5:8_3": "mā pamajjī’’ti. Sace sammukhā na āpucchati, bhikkhū pesetvāpi āpucchitvāva gacchati.",
  "atk-vin01a5:8_4": "Sace aññattha vassaṁ vasati, ye paṭhamataraṁ bhikkhū āgacchanti, te evaṁ pahiṇati",
  "atk-vin01a5:8_5": "‘‘mama vacanena bhagavato ca pāde sirasā vandatha, ānandassa ca ārogyaṁ vatvā maṁ",
  "atk-vin01a5:8_6": "‘asukadivase nāma āgamissatī’ti vadathā’’ti sadā ca yathāparicchinnadivaseyeva eti.",
  "atk-vin01a5:8_7": "Apicāyasmā ānando anumānenapi jānāti ‘‘ettake divase bhagavatā viyogaṁ sahanto adhivāsento",
  "atk-vin01a5:8_8": "āyasmā sāriputto vasi, ito dāni paṭṭhāya asukaṁ nāma divasaṁ na atikkamissati addhā",
  "atk-vin01a5:8_9": "āgamissatī’’ti. Yesaṁ yesañhi paññā mahatī tesaṁ tesaṁ bhagavati pemañca gāravo ca",
  "atk-vin01a5:8_10": "mahā hotīti iminā nayenāpi jānāti. Evaṁ bahūhi kāraṇehi jānāti. Tenāha – ‘‘navamaṁ",
  "atk-vin01a5:8_11": "vā bhagavā divasaṁ dasamaṁ vā’’ti. Evaṁ vutte yasmā idaṁ sikkhāpadaṁ paṇṇattivajjaṁ,",
  "atk-vin01a5:8_12": "na lokavajjaṁ; tasmā āyasmatā ānandena vuttasadisameva paricchedaṁ karonto ‘‘atha",
  "atk-vin01a5:8_13": "kho bhagavā…pe… dhāretu’’nti. Sace pana therena addhamāso vā māso vā uddiṭṭho abhavissa,",
  "atk-vin01a5:8_14": "sopi bhagavatā anuññāto assa.",
  "atk-vin01a5:9_0": "462-3.Niṭṭhitacīvarasminti yena kenaci niṭṭhānena niṭṭhite cīvarasmiṁ. Yasmā pana",
  "atk-vin01a5:9_1": "taṁ cīvaraṁ karaṇenapi niṭṭhitaṁ hoti, nassanādīhipi tasmāssa padabhājane atthamattameva",
  "atk-vin01a5:9_2": "dassetuṁ bhikkhuno cīvaraṁ kataṁ vā hotītiādi vuttaṁ. Tattha katanti sūcikammapariyosānena",
  "atk-vin01a5:9_3": "kataṁ, sūcikammapariyosānaṁ nāma yaṁkiñci sūciyā kattabbaṁ pāsapaṭṭagaṇṭhikapaṭṭapariyosānaṁ",
  "atk-vin01a5:9_4": "katvā sūciyā paṭisāmanaṁ. Naṭṭhanti corādīhi haṭaṁ, etampi hi karaṇapalibodhassa",
  "atk-vin01a5:9_5": "niṭṭhitattā niṭṭhitanti vuccati. Vinaṭṭhanti upacikādīhi khāyitaṁ. Daḍḍhanti agginā",
  "atk-vin01a5:9_6": "daḍḍhaṁ. Cīvarāsā vā upacchinnāti ‘‘asukasmiṁ nāma kule cīvaraṁ labhissāmī’’ti yā",
  "atk-vin01a5:9_7": "cīvarāsā uppannā hoti, sā vā upacchinnā, etesampi hi karaṇapalibodhasseva niṭṭhitattā",
  "atk-vin01a5:9_8": "niṭṭhitabhāvo veditabbo.",
  "atk-vin01a5:10_0": "Ubbhatasmiṁ kathineti kathine ca ubbhatasmiṁ. Etena dutiyassa palibodhassa abhāvaṁ",
  "atk-vin01a5:10_1": "dasseti. Taṁ pana kathinaṁ yasmā aṭṭhasu vā mātikāsu ekāya antarubbhārena vā uddharīyati,",
  "atk-vin01a5:10_2": "tenassa niddese ‘‘aṭṭhannaṁ mātikāna’’ntiādi vuttaṁ. Tattha ‘‘aṭṭhimā, bhikkhave,",
  "atk-vin01a5:10_3": "mātikā kathinassa ubbhārāya – pakkamanantikā, niṭṭhānantikā, sanniṭṭhānantikā, nāsanantikā,",
  "atk-vin01a5:10_4": "savanantikā, āsāvacchedikā, sīmātikkantikā, sahubbhārā’’ti evaṁ aṭṭha mātikāyo kathinakkhandhake",
  "atk-vin01a5:10_5": "āgatā. Antarubbhāropi ‘‘suṇātu me, bhante, saṅgho; yadi saṅghassa pattakallaṁ, saṅgho",
  "atk-vin01a5:10_6": "kathinaṁ uddhareyya, esā ñatti. Suṇātu me, bhante, saṅgho; saṅgho kathinaṁ uddharati,",
  "atk-vin01a5:10_7": "yassāyasmato khamati, kathinassa ubbhāro, so tuṇhassa; yassa nakkhamati, so bhāseyya.",
  "atk-vin01a5:10_8": "Ubbhataṁ saṅghena kathinaṁ, khamati saṅghassa, tasmā tuṇhī, evametaṁ dhārayāmī’’ti",
  "atk-vin01a5:10_9": "(pāci. 926) evaṁ bhikkhunīvibhaṅge āgato. Tattha yaṁ vattabbaṁ taṁ āgataṭṭhāneyeva",
  "atk-vin01a5:10_10": "vaṇṇayissāma. Idha pana vuccamāne pāḷi āharitabbā hoti, atthopi vattabbo. Vuttopi",
  "atk-vin01a5:10_11": "ca na suviññeyyo hoti, aṭṭhāne vuttattāya.",
  "atk-vin01a5:11_0": "Dasāhaparamanti dasa ahāni paramo paricchedo assāti dasāhaparamo, taṁ dasāhaparamaṁ",
  "atk-vin01a5:11_1": "kālaṁ dhāretabbanti attho. Padabhājane pana atthamattameva dassetuṁ ‘‘dasāhaparamatā",
  "atk-vin01a5:11_2": "dhāretabba’’nti vuttaṁ. Idañhi vuttaṁ hoti ‘‘dasāhaparama’’nti ettha yā dasāhaparamatā",
  "atk-vin01a5:11_3": "dasāhaparamabhāvo, ayaṁ ettako kālo yāva nātikkamati tāva dhāretabbanti.",
  "atk-vin01a5:12": "Adhiṭṭhitavikappitesu apariyāpannattā atirekaṁ cīvaranti atirekacīvaraṁ. Tenevassa padabhājane vuttaṁ ‘‘anadhiṭṭhitaṁ avikappita’’nti.",
  "atk-vin01a5:13_0": "Channaṁ cīvarānaṁ aññataranti khomaṁ, kappāsikaṁ, koseyyaṁ, kambalaṁ, sāṇaṁ, bhaṅganti",
  "atk-vin01a5:13_1": "imesaṁ channaṁ cīvarānaṁ aññataraṁ. Etena cīvarassa jātiṁ dassetvā idāni pamāṇaṁ",
  "atk-vin01a5:13_2": "dassetuṁ ‘‘vikappanupagaṁ pacchima’’nti āha. Tassa pamāṇaṁ dīghato dve vidatthiyo,",
  "atk-vin01a5:13_3": "tiriyaṁ vidatthi. Tatrāyaṁ pāḷi – ‘‘anujānāmi, bhikkhave, āyāmena aṭṭhaṅgulaṁ sugataṅgulena",
  "atk-vin01a5:13_4": "caturaṅgulavitthataṁ pacchimaṁ cīvaraṁ vikappetu’’nti (mahāva. 358).",
  "atk-vin01a5:14_0": "Taṁatikkāmayato nissaggiyaṁ pācittiyanti taṁ yathāvuttajātippamāṇaṁ cīvaraṁ dasāhaparamaṁ",
  "atk-vin01a5:14_1": "kālaṁ atikkāmayato, etthantare yathā atirekacīvaraṁ na hoti tathā akubbato nissaggiyaṁ",
  "atk-vin01a5:14_2": "pācittiyaṁ, tañca cīvaraṁ nissaggiyaṁ hoti, pācittiyāpatti cassa hotīti attho. Atha",
  "atk-vin01a5:14_3": "vā nissajjanaṁ nissaggiyaṁ, pubbabhāge kattabbassa vinayakammassetaṁ nāmaṁ. Nissaggiyamassa",
  "atk-vin01a5:14_4": "atthīti nissaggiyamicceva. Kintaṁ? Pācittiyaṁ. Taṁ atikkāmayato sanissaggiyavinayakammaṁ",
  "atk-vin01a5:14_5": "pācittiyaṁ hotīti ayamettha attho. Padabhājane pana paṭhamaṁ tāva atthavikappaṁ dassetuṁ",
  "atk-vin01a5:14_6": "‘‘taṁ atikkāmayato nissaggiyaṁ hotī’’ti mātikaṁ ṭhapetvā ‘‘ekādase aruṇuggamane nissaggiyaṁ",
  "atk-vin01a5:14_7": "hoti, nissajjitabba’’nti vuttaṁ. Puna yassa ca nissajjitabbaṁ, yathā ca nissajjitabbaṁ,",
  "atk-vin01a5:14_8": "taṁ dassetuṁ ‘‘saṅghassa vā’’tiādi vuttaṁ. Tattha ekādase aruṇuggamaneti ettha yaṁ",
  "atk-vin01a5:14_9": "divasaṁ cīvaraṁ uppannaṁ tassa yo aruṇo, so uppannadivasanissito, tasmā cīvaruppādadivasaena",
  "atk-vin01a5:14_10": "saddhiṁ ekādase aruṇuggamane nissaggiyaṁ hotīti veditabbaṁ. Sacepi bahūni ekajjhaṁ",
  "atk-vin01a5:14_11": "bandhitvā vā veṭhetvā vā ṭhapitāni ekāva āpatti. Abaddhāveṭhitesu vatthugaṇanāya āpattiyo.",
  "atk-vin01a5:15_0": "Nissajjitvāāpatti desetabbāti kathaṁ desetabbā? Yathā khandhake vuttaṁ, kathañca",
  "atk-vin01a5:15_1": "tattha vuttaṁ? Evaṁ vuttaṁ – ‘‘tena, bhikkhave, bhikkhunā saṅghaṁ upasaṅkamitvā ekaṁsaṁ",
  "atk-vin01a5:15_2": "uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ",
  "atk-vin01a5:15_3": "paggahetvā evamassa vacanīyo – ‘ahaṁ, bhante, itthannāmaṁ āpattiṁ āpanno, taṁ paṭidesemī’’’ti",
  "atk-vin01a5:15_4": "(cūḷava. 239). Idha pana sace ekaṁ cīvaraṁ hoti ‘‘ekaṁ nissaggiyaṁ pācittiya’’nti",
  "atk-vin01a5:15_5": "vattabbaṁ. Sace dve, ‘‘dve’’ti vattabbaṁ. Sace bahūni ‘‘sambahulānī’’ti vattabbaṁ.",
  "atk-vin01a5:15_6": "Nissajjanepi sace ekaṁ yathāpāḷimeva ‘‘idaṁ me, bhante, cīvara’’nti vattabbaṁ. Sace",
  "atk-vin01a5:15_7": "dve vā bahūni vā, ‘‘imāni me, bhante, cīvarāni dasāhātikkantāni nissaggiyāni, imānāhaṁ",
  "atk-vin01a5:15_8": "saṅghassa nissajjāmī’’ti vattabbaṁ. Pāḷiṁ vattuṁ asakkontena aññathāpi vattabbaṁ.",
  "atk-vin01a5:16": "Byattenabhikkhunā paṭibalena āpatti paṭiggahetabbāti khandhake vuttanayeneva paṭiggahetabbā. Evañhi tattha vuttaṁ – ‘‘byattena bhikkhunā paṭibalena saṅgho ñāpetabbo –",
  "atk-vin01a5:17": "‘Suṇātu me bhante saṅgho, ayaṁ itthannāmo bhikkhu āpattiṁ sarati vivarati uttāniṁ karoti deseti, yadi saṅghassa pattakallaṁ, ahaṁ itthannāmassa bhikkhuno āpattiṁ paṭiggaṇheyya’nti.",
  "atk-vin01a5:18": "Tena vattabbo ‘passasī’ti? ‘Āma, passāmī’ti. Āyatiṁ saṁvareyyāsī’’ti (cūḷava. 239). Dvīsu pana sambahulāsu vā purimanayeneva vacanabhedo ñātabbo.",
  "atk-vin01a5:19": "Cīvaradānepi ‘‘saṅgho imaṁ cīvaraṁ imāni cīvarānī’’ti vatthuvasena vacanabhedo veditabbo. Gaṇassa ca puggalassa ca nissajjanepi eseva nayo.",
  "atk-vin01a5:20_0": "Āpattidesanāpaṭiggahaṇesu panettha ayaṁ pāḷi – ‘‘tena, bhikkhave, bhikkhunā sambahule",
  "atk-vin01a5:20_1": "bhikkhū upasaṅkamitvā ekaṁsaṁ uttarāsaṅgaṁ katvā vuḍḍhānaṁ bhikkhūnaṁ pāde vanditvā",
  "atk-vin01a5:20_2": "ukkuṭikaṁ nisīditvā añjaliṁ paggahetvā evamassu vacanīyā – ‘ahaṁ, bhante, itthannāmaṁ",
  "atk-vin01a5:20_3": "āpattiṁ āpanno taṁ paṭidesemī’ti. Byattena bhikkhunā paṭibalena te bhikkhū ñāpetabbā –",
  "atk-vin01a5:21": "‘Suṇantu me āyasmantā, ayaṁ itthannāmo bhikkhu āpattiṁ sarati vivarati uttāniṁ karoti deseti. Yadāyasmantānaṁ pattakallaṁ, ahaṁ itthannāmassa bhikkhuno āpattiṁ paṭiggaṇheyya’nti.",
  "atk-vin01a5:22": "Tena vattabbo ‘passasī’ti? ‘Āma, passāmī’ti. ‘Āyatiṁ saṁvareyyāsī’ti.",
  "atk-vin01a5:23_0": "Tena bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā ukkuṭikaṁ",
  "atk-vin01a5:23_1": "nisīditvā añjaliṁ paggahetvā evamassa vacanīyo – ‘ahaṁ, āvuso, itthannāmaṁ āpattiṁ",
  "atk-vin01a5:23_2": "āpanno taṁ paṭidesemī’ti. Tena vattabbo ‘passasī’ti, āma passāmīti āyatiṁ saṁvareyyāsī’’ti",
  "atk-vin01a5:23_3": "(cūḷava. 239). Tattha purimanayeneva āpattiyā nāmaggahaṇaṁ vacanabhedo ca veditabbo.",
  "atk-vin01a5:24_0": "Yathā ca gaṇassa nissajjane evaṁ dvinnaṁ nissajjanepi pāḷi veditabbā. Yadi hi viseso",
  "atk-vin01a5:24_1": "bhaveyya, yatheva ‘‘anujānāmi, bhikkhave, tiṇṇannaṁ pārisuddhiuposathaṁ kātuṁ, evañca",
  "atk-vin01a5:24_2": "pana, bhikkhave, kātabbo. Byattena bhikkhunā paṭibalena te bhikkhū ñāpetabbā’’tiādinā",
  "atk-vin01a5:24_3": "nayena ‘‘tiṇṇannaṁ pārisuddhiuposathaṁ kātu’’nti vatvā puna ‘‘anujānāmi, bhikkhave,",
  "atk-vin01a5:24_4": "dvinnaṁ pārisuddhiuposathaṁ kātuṁ, evañca pana, bhikkhave, kātabbo. Therena bhikkhunā",
  "atk-vin01a5:24_5": "ekaṁsaṁ uttarāsaṅga’’ntiādinā (mahāva. 168) nayena visuṁyeva dvinnaṁ pārisuddhiuposatho",
  "atk-vin01a5:24_6": "vutto, evamidhāpi visuṁ pāḷiṁ vadeyya, yasmā pana natthi, tasmā avatvā gatoti, gaṇassa",
  "atk-vin01a5:24_7": "vuttā pāḷiyevettha pāḷi.",
  "atk-vin01a5:25_0": "Āpattipaṭiggahaṇe pana ayaṁ viseso, yathā gaṇassa nissajjitvā āpattiyā desiyamānāya",
  "atk-vin01a5:25_1": "āpattipaṭiggāhako bhikkhu ñattiṁ ṭhapeti, evaṁ aṭṭhapetvā dvīsu aññatarena yathā",
  "atk-vin01a5:25_2": "ekapuggalo paṭiggaṇhāti, evaṁ āpatti paṭiggahetabbā. Dvinnañhi ñattiṭṭhapanā nāma",
  "atk-vin01a5:25_3": "natthi, yadi siyā dvinnaṁ pārisuddhiuposathaṁ visuṁ na vadeyya.",
  "atk-vin01a5:26_0": "Nissaṭṭhacīvaradānepi yathā ‘‘imaṁ cīvaraṁ āyasmato dammī’’ti eko vadati, evaṁ ‘‘imaṁ",
  "atk-vin01a5:26_1": "mayaṁ cīvaraṁ āyasmato demā’’ti vattuṁ vaṭṭati. Ito garukatarāni hi ñattidutiyakammānipi",
  "atk-vin01a5:26_2": "‘‘apaloketvā kātabbānī’’ti vuttāni atthi, tesaṁ etaṁ anulomaṁ nissaṭṭhacīvaraṁ pana",
  "atk-vin01a5:26_3": "dātabbameva adātuṁ na labbhati, vinayakammamattañhetaṁ. Na taṁ tena saṅghassa vā",
  "atk-vin01a5:26_4": "gaṇassa vā puggalassa vā dinnameva hotīti.",
  "atk-vin01a5:27_0": "468.Dasāhātikkante atikkantasaññīti dasāhaṁ atikkante cīvare ‘‘atikkantaṁ ida’’nti",
  "atk-vin01a5:27_1": "evaṁsaññī, dasāhe vā atikkante ‘‘atikkanto dasāho’’ti evaṁsaññī. Nissaggiyaṁ pācittiyanti",
  "atk-vin01a5:27_2": "na idha saññā rakkhati. Yopi evaṁsaññī, tassapi taṁ cīvaraṁ nissaggiyaṁ pācittiyāpatti",
  "atk-vin01a5:27_3": "ca. Sanissaggiyavinayakammaṁ vā pācittiyanti ubhopi atthavikappā yujjanti. Esa nayo sabbattha.",
  "atk-vin01a5:28": "Avissajjitevissajjitasaññīti kassaci adinne apariccatte ‘‘pariccattaṁ mayā’’ti evaṁsaññī.",
  "atk-vin01a5:29": "Anaṭṭhe naṭṭhasaññīti attano cīvarena saddhiṁ bahūni aññesaṁ cīvarāni ekato ṭhapitāni corā haranti. Tatresa attano cīvare anaṭṭhe naṭṭhasaññī hoti. Esa nayo avinaṭṭhādīsupi.",
  "atk-vin01a5:30": "Avilutteti ettha pana gabbhaṁ bhinditvā pasayhāvahāravasena avilutteti veditabbaṁ.",
  "atk-vin01a5:31_0": "Anissajjitvā paribhuñjati āpatti dukkaṭassāti sakiṁ nivatthaṁ vā sakiṁ pārutaṁ vā",
  "atk-vin01a5:31_1": "kāyato amocetvā divasampi vicarati, ekāva āpatti. Mocetvā mocetvā nivāseti vā pārupati",
  "atk-vin01a5:31_2": "vā payoge payoge dukkaṭaṁ. Dunnivatthaṁ vā duppārutaṁ vā saṇṭhapentassa anāpatti.",
  "atk-vin01a5:31_3": "Aññassa taṁ paribhuñjatopi anāpatti, ‘‘anāpatti aññena kataṁ paṭilabhitvā paribhuñjatī’’ti",
  "atk-vin01a5:31_4": "(pārā. 570) ādivacanañcettha sādhakaṁ. Anatikkante atikkantasaññino vematikassa ca",
  "atk-vin01a5:31_5": "dukkaṭaṁ paribhogaṁ sandhāya vuttaṁ.",
  "atk-vin01a5:32_0": "469.‘‘Anāpatti antodasāhaṁ adhiṭṭheti, vikappetī’’ti ettha pana adhiṭṭhānupagaṁ vikappanupagañca",
  "atk-vin01a5:32_1": "veditabbaṁ. Tatrāyaṁ pāḷi – atha kho bhikkhūnaṁ etadahosi – ‘‘yāni tāni bhagavatā",
  "atk-vin01a5:32_2": "anuññātāni ‘ticīvara’nti vā ‘vassikasāṭikā’ti vā ‘nisīdana’nti vā ‘paccattharaṇa’nti",
  "atk-vin01a5:32_3": "vā ‘kaṇḍuppaṭicchādī’ti vā mukhapuñchanacoḷakanti vā parikkhāracoḷanti vā sabbāni",
  "atk-vin01a5:32_4": "tāni adhiṭṭhātabbānīti nu kho udāhu vikappetabbānī’’ti, bhagavato etamatthaṁ ārocesuṁ –",
  "atk-vin01a5:33_0": "‘‘Anujānāmi, bhikkhave, ticīvaraṁ adhiṭṭhātuṁ na vikappetuṁ; vassikasāṭikaṁ vassānaṁ",
  "atk-vin01a5:33_1": "cātumāsaṁ adhiṭṭhātuṁ tato paraṁ vikappetuṁ; nisīdanaṁ adhiṭṭhātuṁ na vikappetuṁ;",
  "atk-vin01a5:33_2": "paccattharaṇaṁ adhiṭṭhātuṁ na vikappetuṁ; kaṇḍuppaṭicchādiṁ yāvaābādhā adhiṭṭhātuṁ",
  "atk-vin01a5:33_3": "tato paraṁ vikappetuṁ; mukhapuñchanacoḷaṁ adhiṭṭhātuṁ na vikappetuṁ; parikkhāracoḷaṁ",
  "atk-vin01a5:33_4": "adhiṭṭhātuṁ na vikappetu’’nti (mahāva. 358).",
  "atk-vin01a5:34_0": "‘‘Tattha ticīvaraṁ’’ adhiṭṭhahantena rajitvā kappabinduṁ datvā pamāṇayuttameva adhiṭṭhātabbaṁ.",
  "atk-vin01a5:34_1": "Tassa pamāṇaṁ ukkaṭṭhaparicchedena sugatacīvarato ūnakaṁ vaṭṭati, lāmakaparicchedena",
  "atk-vin01a5:34_2": "saṅghāṭiyā uttarāsaṅgassa ca dīghato muṭṭhipañcakaṁ tiriyaṁ muṭṭhittikaṁ pamāṇaṁ",
  "atk-vin01a5:34_3": "vaṭṭati. Antaravāsako dīghato muṭṭhipañcako tiriyaṁ dvihatthopi vaṭṭati. Pārupaṇenapi",
  "atk-vin01a5:34_4": "hi sakkā nābhiṁ paṭicchādetunti. Vuttappamāṇato pana atirekaṁ ūnakañca parikkhāracoḷanti adhiṭṭhātabbaṁ.",
  "atk-vin01a5:35_0": "Tattha yasmā ‘‘dve cīvarassa adhiṭṭhānā – kāyena vā adhiṭṭheti, vācāya vā adhiṭṭhetī’’ti",
  "atk-vin01a5:35_1": "(pari. 322) vuttaṁ, tasmā purāṇasaṅghāṭiṁ ‘‘imaṁ saṅghāṭiṁ paccuddharāmī’’ti paccuddharitvā",
  "atk-vin01a5:35_2": "navaṁ saṅghāṭiṁ hatthena gahetvā ‘‘imaṁ saṅghāṭiṁ adhiṭṭhāmī’’ti cittena ābhogaṁ",
  "atk-vin01a5:35_3": "katvā kāyavikāraṁ karontena kāyena adhiṭṭhātabbā. Idaṁ kāyena adhiṭṭhānaṁ, taṁ yena",
  "atk-vin01a5:35_4": "kenaci sarīrāvayavena aphusantassa na vaṭṭati. Vācāya adhiṭṭhāne pana vacībhedaṁ",
  "atk-vin01a5:35_5": "katvā vācāya adhiṭṭhātabbā. Tatra duvidhaṁ adhiṭṭhānaṁ – sace hatthapāse hoti ‘‘imaṁ",
  "atk-vin01a5:35_6": "saṅghāṭiṁ adhiṭṭhāmī’’ti vācā bhinditabbā. Atha antogabbhe vā uparipāsāde vā sāmantavihāre",
  "atk-vin01a5:35_7": "vā hoti ṭhapitaṭṭhānaṁ sallakkhetvā ‘‘etaṁ saṅghāṭiṁ adhiṭṭhāmī’’ti vācā bhinditabbā.",
  "atk-vin01a5:35_8": "Esa nayo uttarāsaṅge antaravāsake ca. Nāmamattameva hi viseso. Tasmā sabbāni saṅghāṭiṁ",
  "atk-vin01a5:35_9": "uttarāsaṅgaṁ antaravāsakanti evaṁ attano nāmeneva adhiṭṭhātabbāni. Sace adhiṭṭhahitvā",
  "atk-vin01a5:35_10": "ṭhapitavatthehi saṅghāṭiādīni karoti, niṭṭhite rajane ca kappe ca imaṁ ‘‘paccuddharāmī’’ti",
  "atk-vin01a5:35_11": "paccuddharitvā puna adhiṭṭhātabbāni. Adhiṭṭhitena pana saddhiṁ mahantatarameva dutiyapaṭṭaṁ",
  "atk-vin01a5:35_12": "vā khaṇḍaṁ vā saṁsibbantena puna adhiṭṭhātabbameva. Same vā khuddake vā adhiṭṭhānakiccaṁ natthi.",
  "atk-vin01a5:36_0": "Ticīvaraṁ pana parikkhāracoḷaṁ adhiṭṭhātuṁ vaṭṭati na vaṭṭatīti? Mahāpadumatthero",
  "atk-vin01a5:36_1": "kirāha – ‘‘ticīvaraṁ ticīvarameva adhiṭṭhātabbaṁ. Sace parikkhāracoḷādhiṭṭhānaṁ labheyya",
  "atk-vin01a5:36_2": "udositasikkhāpade parihāro niratthako bhaveyyā’’ti. Evaṁ vutte kira avasesā bhikkhū",
  "atk-vin01a5:36_3": "āhaṁsu – ‘‘parikkhāracoḷampi bhagavatāva adhiṭṭhātabbanti vuttaṁ, tasmā vaṭṭatī’’ti.",
  "atk-vin01a5:36_4": "Mahāpaccariyampi vuttaṁ ‘‘parikkhāracoḷaṁ nāma pāṭekkaṁ nidhānamukhametanti ticīvaraṁ",
  "atk-vin01a5:36_5": "parikkhāracoḷanti adhiṭṭhahitvā paribhuñjituṁ vaṭṭati. Udositasikkhāpade pana ticīvaraṁ",
  "atk-vin01a5:36_6": "adhiṭṭhahitvā pariharantassa parihāro vutto’’ti. Ubhatovibhaṅgabhāṇako puṇṇavālikavāsī",
  "atk-vin01a5:36_7": "mahātissattheropi kira āha – ‘‘mayaṁ pubbe mahātherānaṁ assumha, araññavāsino bhikkhū",
  "atk-vin01a5:36_8": "rukkhasusirādīsu cīvaraṁ ṭhapetvā padhānaṁ padahanatthāya gacchanti. Sāmantavihāre",
  "atk-vin01a5:36_9": "dhammasavanatthāya gatānañca nesaṁ sūriye uṭṭhite sāmaṇerā vā daharabhikkhū vā pattacīvaraṁ",
  "atk-vin01a5:36_10": "gahetvā gacchanti, tasmā sukhaparibhogatthaṁ ticīvaraṁ parikkhāracoḷanti adhiṭṭhātuṁ",
  "atk-vin01a5:36_11": "vaṭṭatī’’ti. Mahāpaccariyampi vuttaṁ pubbe āraññikā bhikkhū abaddhasīmāyaṁ dupparihāranti",
  "atk-vin01a5:36_12": "ticīvaraṁ parikkhāracoḷameva adhiṭṭhahitvā paribhuñjiṁsū’’ti.",
  "atk-vin01a5:37_0": "‘‘Vassikasāṭikā’’ anatirittappamāṇā nāmaṁ gahetvā vuttanayeneva cattāro vassike māse",
  "atk-vin01a5:37_1": "adhiṭṭhātabbā, tato paraṁ paccuddharitvā vikappetabbā. Vaṇṇabhedamattarattāpi cesā",
  "atk-vin01a5:37_2": "vaṭṭati. Dve pana na vaṭṭanti. ‘‘Nisīdanaṁ’’ vuttanayena adhiṭṭhātabbameva, tañca",
  "atk-vin01a5:37_3": "kho pamāṇayuttaṁ ekameva, dve na vaṭṭanti. ‘‘Paccattharaṇa’’mpi adhiṭṭhātabbameva,",
  "atk-vin01a5:37_4": "taṁ pana mahantampi vaṭṭati, ekampi vaṭṭati, bahūnipi vaṭṭanti. Nīlampi pītakampi",
  "atk-vin01a5:37_5": "sadasampi pupphadasampīti sabbappakāraṁ vaṭṭati. Sakiṁ adhiṭṭhitaṁ adhiṭṭhitameva",
  "atk-vin01a5:37_6": "hoti. ‘‘Kaṇḍuppaṭicchādi’’ yāva ābādho atthi, tāva pamāṇikā adhiṭṭhātabbā. Ābādhe",
  "atk-vin01a5:37_7": "vūpasante paccuddharitvā vikappetabbā, ekāva vaṭṭati . ‘‘Mukhapuñchanacoḷaṁ’’ adhiṭṭhātabbameva,",
  "atk-vin01a5:37_8": "yāva ekaṁ dhoviyati, tāva aññaṁ paribhogatthāya icchitabbanti dve vaṭṭanti. Apare",
  "atk-vin01a5:37_9": "pana therā ‘‘nidhānamukhametaṁ bahūnipi vaṭṭantī’’ti vadanti. Parikkhāracoḷe gaṇanā",
  "atk-vin01a5:37_10": "natthi, yattakaṁ icchati tattakaṁ adhiṭṭhātabbameva. Thavikāpi parissāvanampi vikappanupagaṁ",
  "atk-vin01a5:37_11": "pacchimacīvarappamāṇaṁ ‘‘parikkhāracoḷaka’’nti adhiṭṭhātabbameva. Bahūni ekato katvā",
  "atk-vin01a5:37_12": "‘‘imāni cīvarāni parikkhāracoḷāni adhiṭṭhāmī’’ti adhiṭṭhātumpi vaṭṭatiyeva. Bhesajjanavakammamātāpituādīnaṁ",
  "atk-vin01a5:37_13": "atthāya ṭhapentenapi adhiṭṭhātabbameva. Mahāpaccariyaṁ pana ‘‘anāpattī’’ti vuttaṁ.",
  "atk-vin01a5:37_14": "Mañcabhisi pīṭhakabhisi bimbohanaṁ pāvāro kojavoti etesu pana senāsanaparikkhāratthāya",
  "atk-vin01a5:37_15": "dinnapaccattharaṇe ca adhiṭṭhānakiccaṁ natthiyeva.",
  "atk-vin01a5:38_0": "Adhiṭṭhitacīvaraṁ pana paribhuñjato kathaṁ adhiṭṭhānaṁ vijahatīti? Aññassa dānena,",
  "atk-vin01a5:38_1": "acchinditvā gahaṇena, vissāsaggāhena, hīnāyāvattanena, sikkhāpaccakkhānena , kālaṁkiriyāya,",
  "atk-vin01a5:38_2": "liṅgaparivattanena, paccuddharaṇena, chiddabhāvenāti imehi navahi kāraṇehi vijahati.",
  "atk-vin01a5:38_3": "Tattha purimehi aṭṭhahi sabbacīvarāni adhiṭṭhānaṁ vijahanti, chiddabhāvena pana ticīvarasseva",
  "atk-vin01a5:38_4": "sabbaaṭṭhakathāsu adhiṭṭhānavijahanaṁ vuttaṁ, tañca nakhapiṭṭhippamāṇena chiddena.",
  "atk-vin01a5:38_5": "Tattha nakhapiṭṭhippamāṇaṁ kaniṭṭhaṅgulinakhavasena veditabbaṁ, chiddañca vinibbiddhachiddameva.",
  "atk-vin01a5:38_6": "Chiddassa hi abbhantare ekatantu cepi acchinno hoti, rakkhati. Tattha saṅghāṭiyā",
  "atk-vin01a5:38_7": "ca uttarāsaṅgassa ca dīghantato vidatthippamāṇassa tiriyantato aṭṭhaṅgulappamāṇassa",
  "atk-vin01a5:38_8": "padesassa orato chiddaṁ adhiṭṭhānaṁ bhindati, parato na bhindati. Antaravāsakassa",
  "atk-vin01a5:38_9": "pana dīghantato vidatthippamāṇasseva tiriyantato caturaṅgulappamāṇassa padesassa",
  "atk-vin01a5:38_10": "orato chiddaṁ adhiṭṭhānaṁ bhindati, parato na bhindati. Tasmā jāte chidde taṁ cīvaraṁ",
  "atk-vin01a5:38_11": "atirekacīvaraṭṭhāne tiṭṭhati, sūcikammaṁ katvā puna adhiṭṭhātabbaṁ. Mahāsumatthero",
  "atk-vin01a5:38_12": "panāha – ‘‘pamāṇacīvarassa yattha katthaci chiddaṁ adhiṭṭhānaṁ bhindati, mahantassa",
  "atk-vin01a5:38_13": "pana pamāṇato bahi chiddaṁ adhiṭṭhānaṁ na bhindati, antojātaṁ bhindatī’’ti. Karavīkatissatthero",
  "atk-vin01a5:38_14": "āha – ‘‘khuddakaṁ mahantaṁ na pamāṇaṁ, dve cīvarāni pārupantassa vāmahatthe saṅgharitvā",
  "atk-vin01a5:38_15": "ṭhapitaṭṭhāne chiddaṁ adhiṭṭhānaṁ na bhindati, orabhāge bhindati. Antaravāsakassapi",
  "atk-vin01a5:38_16": "ovaṭṭikaṁ karontena saṅgharitaṭṭhāne chiddaṁ na bhindati, tato oraṁ bhindatī’’ti.",
  "atk-vin01a5:38_17": "Andhakaṭṭhakathāyaṁ pana ticīvare mahāsumattheravādaṁ pamāṇaṁ katvā uttarimpi idaṁ",
  "atk-vin01a5:38_18": "vuttaṁ ‘‘pacchimappamāṇaṁ adhiṭṭhānaṁ rakkhatī’’ti. Parikkhāracoḷe dīghaso aṭṭhaṅgule",
  "atk-vin01a5:38_19": "sugataṅgulena tiriyaṁ caturaṅgule yattha katthaci chiddaṁ adhiṭṭhānaṁ vijahati. Mahante",
  "atk-vin01a5:38_20": "coḷe tato parena chiddaṁ adhiṭṭhānaṁ na vijahati. Esa nayo sabbesu adhiṭṭhātabbakesu cīvaresū’’ti.",
  "atk-vin01a5:39_0": "Tattha yasmā sabbesampi adhiṭṭhātabbakacīvarānaṁ vikappanupagapacchimappamāṇato aññaṁ",
  "atk-vin01a5:39_1": "pacchimappamāṇaṁ nāma natthi, yañhi nisīdana-kaṇḍuppaṭicchādi-vassikasāṭikānaṁ pamāṇaṁ",
  "atk-vin01a5:39_2": "vuttaṁ, taṁ ukkaṭṭhaṁ, tato uttari paṭisiddhattā na pacchimaṁ tato heṭṭhā appaṭisiddhattā.",
  "atk-vin01a5:39_3": "Ticīvarassāpi sugatacīvarappamāṇato ūnakattaṁ ukkaṭṭhappamāṇameva. Pacchimaṁ pana",
  "atk-vin01a5:39_4": "visuṁ sutte vuttaṁ natthi. Mukhapuñchanapaccattharaṇaparikkhāracoḷānaṁ ukkaṭṭhaparicchedo",
  "atk-vin01a5:39_5": "natthiyeva. Vikappanupagapacchimena pana pacchimaparicchedo vutto. Tasmā yaṁ tāva",
  "atk-vin01a5:39_6": "andhakaṭṭhakathāyaṁ ‘‘pacchimappamāṇaṁ adhiṭṭhānaṁ rakkhatī’’ti vatvā tattha parikkhāracoḷasseva",
  "atk-vin01a5:39_7": "sugataṅgulena aṭṭhaṅgulacaturaṅgulapacchimappamāṇaṁ dassetvā itaresaṁ ticīvarādīnaṁ",
  "atk-vin01a5:39_8": "muṭṭhipañcakādipabhedaṁ pacchimappamāṇaṁ sandhāya ‘‘esa nayo sabbesu adhiṭṭhātabbakesucīvaresū’’ti",
  "atk-vin01a5:39_9": "vuttaṁ, taṁ na sameti.",
  "atk-vin01a5:40_0": "Karavīkatissattheravādepi dīghantatoyeva chiddaṁ dassitaṁ, tiriyantato na dassitaṁ,",
  "atk-vin01a5:40_1": "tasmā so aparicchinno. Mahāsumattheravāde ‘‘pamāṇacīvarassa yattha katthaci chiddaṁ",
  "atk-vin01a5:40_2": "adhiṭṭhānaṁ bhindati, mahantassa pana pamāṇato bahi chiddaṁ adhiṭṭhānaṁ na bhindatī’’ti",
  "atk-vin01a5:40_3": "vuttaṁ. Idaṁ pana na vuttaṁ – ‘‘idaṁ nāma pamāṇacīvaraṁ ito uttari mahantaṁ cīvara’’nti.",
  "atk-vin01a5:40_4": "Apicettha ticīvarādīnaṁ muṭṭhipañcakādibhedaṁ pacchimappamāṇanti adhippetaṁ. Tattha",
  "atk-vin01a5:40_5": "yadi pacchimappamāṇato bahi chiddaṁ adhiṭṭhānaṁ na bhindeyya, ukkaṭṭhapattassāpi",
  "atk-vin01a5:40_6": "majjhimapattassa vā omakappamāṇato bahi chiddaṁ adhiṭṭhānaṁ na bhindeyya, na ca na",
  "atk-vin01a5:40_7": "bhindati. Tasmā ayampi vādo aparicchinno.",
  "atk-vin01a5:41_0": "Yo panāyaṁ sabbapaṭhamo aṭṭhakathāvādo, ayamevettha pamāṇaṁ. Kasmā? Paricchedasabbhāvato.",
  "atk-vin01a5:41_1": "Ticīvarassa hi pacchimappamāṇañca chiddappamāṇañca chidduppattidesappamāṇañca sabbaaṭṭhakathāsuyeva",
  "atk-vin01a5:41_2": "paricchinditvā vuttaṁ, tasmā sveva vādo pamāṇaṁ. Addhā hi so bhagavato adhippāyaṁ",
  "atk-vin01a5:41_3": "anugantvā vutto. Itaresu pana neva paricchedo atthi, na pubbāparaṁ sametīti.",
  "atk-vin01a5:42_0": "Yo pana dubbalaṭṭhāne paṭhamaṁ aggaḷaṁ datvā pacchā dubbalaṭṭhānaṁ chinditvā apaneti,",
  "atk-vin01a5:42_1": "adhiṭṭhānaṁ na bhijjati. Maṇḍalaparivattanepi eseva nayo. Dupaṭṭassa ekasmiṁ paṭale",
  "atk-vin01a5:42_2": "chidde vā jāte gaḷite vā adhiṭṭhānaṁ na bhijjati, khuddakaṁ cīvaraṁ mahantaṁ karoti,",
  "atk-vin01a5:42_3": "mahantaṁ vā khuddakaṁ karoti, adhiṭṭhānaṁ na bhijjati. Ubho koṭiyo majjhe karonto",
  "atk-vin01a5:42_4": "sace paṭhamaṁ chinditvā pacchā ghaṭeti, adhiṭṭhānaṁ bhijjati. Atha ghaṭetvā chindati,",
  "atk-vin01a5:42_5": "na bhijjati, rajakehi dhovāpetvā setaṁ kārāpentassāpi adhiṭṭhānaṁ adhiṭṭhānamevāti",
  "atk-vin01a5:42_6": ". Ayaṁ tāva ‘‘antodasāhaṁ adhiṭṭheti vikappetī’’ti ettha adhiṭṭhāne vinicchayo.",
  "atk-vin01a5:43_0": "Vikappane pana dve vikappanā – sammukhāvikappanā ca parammukhāvikappanā ca. Kathaṁ",
  "atk-vin01a5:43_1": "sammukhāvikappanā hotīti? Cīvarānaṁ ekabahubhāvaṁ sannihitāsannihitabhāvañca ñatvā",
  "atk-vin01a5:43_2": "‘‘‘imaṁ cīvara’nti vā ‘imāni cīvarānī’ti vā ‘etaṁ cīvara’nti vā ‘etāni cīvarānī’’’ti",
  "atk-vin01a5:43_3": "vā ‘‘tuyhaṁ vikappemī’’ti vattabbaṁ, ayamekā sammukhāvikappanā. Ettāvatā nidhetuṁ",
  "atk-vin01a5:43_4": "vaṭṭati, paribhuñjituṁ pana vissajjetuṁ vā adhiṭṭhātuṁ vā na vaṭṭati. ‘‘Mayhaṁ santakaṁ,",
  "atk-vin01a5:43_5": "mayhaṁ santakāni paribhuñja vā vissajjehi vā yathāpaccayaṁ vā karohī’’ti evaṁ pana",
  "atk-vin01a5:43_6": "vutte paccuddhāro nāma hoti. Tatopabhuti paribhogādayopi vaṭṭanti.",
  "atk-vin01a5:44_0": "Aparopi nayo – tatheva cīvarānaṁ ekabahubhāvaṁ sannihitāsannihitabhāvañca ñatvā tasseva",
  "atk-vin01a5:44_1": "bhikkhuno santike ‘‘‘imaṁ cīvara’nti vā ‘imāni cīvarānī’ti vā ‘etaṁ cīvara’nti vā",
  "atk-vin01a5:44_2": "‘etāni cīvarānī’’’ti vā vatvā pañcasu sahadhammikesu aññatarassa attanā abhirucitassa",
  "atk-vin01a5:44_3": "yassa kassaci nāmaṁ gahetvā ‘‘‘tissassa bhikkhuno vikappemī’ti vā ‘tissāya bhikkhuniyā,",
  "atk-vin01a5:44_4": "sikkhamānāya, tissassa sāmaṇerassa, tissāya sāmaṇeriyā vikappemī’’’ti vā vattabbaṁ,",
  "atk-vin01a5:44_5": "ayaṁ aparāpi sammukhāvikappanā. Ettāvatā nidhetuṁ vaṭṭati, paribhogādīsu pana ekampi",
  "atk-vin01a5:44_6": "na vaṭṭati. Tena pana bhikkhunā ‘‘tissassa bhikkhuno santakaṁ…pe… tissāya sāmaṇeriyā",
  "atk-vin01a5:44_7": "santakaṁ paribhuñja vā vissajjehi vā yathāpaccayaṁ vā karohī’’ti vutte paccuddhāro",
  "atk-vin01a5:44_8": "nāma hoti. Tatopabhuti paribhogādayopi vaṭṭanti.",
  "atk-vin01a5:45_0": "Kathaṁ parammukhāvikappanā hotīti? Cīvarānaṁ tatheva ekabahubhāvaṁ sannihitāsannihitabhāvañca",
  "atk-vin01a5:45_1": "ñatvā ‘‘‘imaṁ cīvara’nti vā ‘imāni cīvarānī’ti vā ‘etaṁ cīvara’nti vā ‘etāni cīvarānī’’’ti",
  "atk-vin01a5:45_2": "vā vatvā ‘‘tuyhaṁ vikappanatthāya dammī’’ti vattabbaṁ. Tena vattabbo – ‘‘ko te mitto",
  "atk-vin01a5:45_3": "vā sandiṭṭho vā’’ti? Tato itarena purimanayeneva ‘‘tisso bhikkhūti vā…pe… tissā sāmaṇerī’’ti",
  "atk-vin01a5:45_4": "vā vattabbaṁ. Puna tena bhikkhunā ‘‘ahaṁ tissassa bhikkhuno dammīti vā…pe… tissāya",
  "atk-vin01a5:45_5": "sāmaṇeriyā dammī’’ti vā vattabbaṁ, ayaṁ parammukhāvikappanā. Ettāvatā nidhetuṁ vaṭṭati,",
  "atk-vin01a5:45_6": "paribhogādīsu pana ekampi na vaṭṭati. Tena pana bhikkhunā dutiyasammukhāvikappanāyaṁ",
  "atk-vin01a5:45_7": "vuttanayeneva ‘‘itthannāmassa santakaṁ paribhuñja vā vissajjehi vā yathāpaccayaṁ",
  "atk-vin01a5:45_8": "vā karohī’’ti vutte paccuddhāro nāma hoti. Tatopabhuti paribhogādayopi vaṭṭanti.",
  "atk-vin01a5:46_0": "Dvinnaṁ vikappanānaṁ kiṁ nānākaraṇaṁ? Sammukhāvikappanāyaṁ sayaṁ vikappetvā parena",
  "atk-vin01a5:46_1": "paccuddharāpeti . Parammukhāvikappanāya pareneva vikappāpetvā pareneva paccuddharāpeti,",
  "atk-vin01a5:46_2": "idamettha nānākaraṇaṁ. Sace pana yassa vikappeti, so paññattikovido na hoti, na jānāti",
  "atk-vin01a5:46_3": "paccuddharituṁ, taṁ cīvaraṁ gahetvā aññassa byattassa santikaṁ gantvā puna vikappetvā",
  "atk-vin01a5:46_4": "paccuddharāpetabbaṁ. Vikappitavikappanā nāmesā vaṭṭati. Ayaṁ ‘‘vikappetī’’ti imasmiṁ pade vinicchayo.",
  "atk-vin01a5:47_0": "‘‘Anujānāmi, bhikkhave, ticīvaraṁ adhiṭṭhātuṁ na vikappetu’’ntiādivacanato ca idaṁ",
  "atk-vin01a5:47_1": "‘‘vikappetī’’ti avisesena vuttavacanaṁ viruddhaṁ viya dissati, na ca viruddhaṁ tathāgatā",
  "atk-vin01a5:47_2": "bhāsanti. Tasmā evamassa attho veditabbo, ticīvaraṁ ticīvarasaṅkhepeneva pariharato",
  "atk-vin01a5:47_3": "adhiṭṭhātumeva anujānāmi, na vikappetuṁ. Vassikasāṭikaṁ pana cātumāsato paraṁ vikappetumeva",
  "atk-vin01a5:47_4": "na adhiṭṭhātuṁ. Evañca sati yo ticīvare ekena cīvarena vippavasitukāmo hoti, tassa",
  "atk-vin01a5:47_5": "ticīvarādhiṭṭhānaṁ paccuddharitvā vippavāsasukhatthaṁ vikappanāya okāso dinno hoti.",
  "atk-vin01a5:47_6": "Dasāhātikkame ca anāpattīti etenupāyena sabbattha vikappanāya appaṭisiddhabhāvo veditabbo.",
  "atk-vin01a5:48_0": "Vissajjetīti aññassa deti. Kathaṁ pana dinnaṁ hoti, kathaṁ gahitaṁ? ‘‘Imaṁ tuyhaṁ",
  "atk-vin01a5:48_1": "demi dadāmi dajjāmi oṇojemi pariccajāmi nissajjāmi vissajjāmīti vā ‘‘itthannāmassa",
  "atk-vin01a5:48_2": "demi…pe… nissajjāmī’’ti vā vadati, sammukhāpi parammukhāpi dinnaṁyeva hoti. ‘‘Tuyhaṁ",
  "atk-vin01a5:48_3": "gaṇhāhī’’ti vutte ‘‘mayhaṁ gaṇhāmī’’ti vadati, sudinnaṁ suggahitañca. ‘‘Tava santakaṁ",
  "atk-vin01a5:48_4": "karohi, tava santakaṁ hotu, tava santakaṁ karissasī’’ti vutte ‘‘mama santakaṁ karomi,",
  "atk-vin01a5:48_5": "mama santakaṁ hotu, mama santakaṁ karissāmī’’ti vadati, duddinnaṁ duggahitañca. Neva",
  "atk-vin01a5:48_6": "dātā dātuṁ jānāti, na itaro gahetuṁ. Sace pana ‘‘tava santakaṁ karohī’’ti vutte ‘‘sādhu,",
  "atk-vin01a5:48_7": "bhante, mayhaṁ gaṇhāmī’’ti gaṇhāti, suggahitaṁ. Sace pana ‘‘eko gaṇhāhī’’ti vadati,",
  "atk-vin01a5:48_8": "itaro ‘‘na gaṇhāmī’’ti puna so ‘‘dinnaṁ mayā tuyhaṁ, gaṇhāhī’’ti vadati, itaropi",
  "atk-vin01a5:48_9": "‘‘na mayhaṁ iminā attho’’ti vadati. Tato purimopi ‘‘mayā dinna’’nti dasāhaṁ atikkāmeti,",
  "atk-vin01a5:48_10": "pacchimopi ‘‘mayā paṭikkhitta’’nti. Kassa āpattīti? Na kassaci āpatti. Yassa pana",
  "atk-vin01a5:48_11": "ruccati, tena adhiṭṭhahitvā paribhuñjitabbaṁ.",
  "atk-vin01a5:49_0": "Yo pana adhiṭṭhāne vematiko, tena kiṁ kātabbaṁ? Vematikabhāvaṁ ārocetvā sace anadhiṭṭhitaṁ",
  "atk-vin01a5:49_1": "bhavissati, evaṁ me kappiyaṁ hotīti vatvā vuttanayeneva nissajjitabbaṁ. Na hi evaṁ",
  "atk-vin01a5:49_2": "jānāpetvā vinayakammaṁ karontassa musāvādo hoti. Keci pana ‘‘ekena bhikkhunā vissāsaṁ",
  "atk-vin01a5:49_3": "gahetvā puna dinnaṁ vaṭṭatī’’ti vadanti, taṁ na yujjati. Na hi tassetaṁ vinayakammaṁ,",
  "atk-vin01a5:49_4": "nāpi taṁ ettakena aññaṁ vatthuṁ hoti.",
  "atk-vin01a5:50_0": "Nassatītiādi uttānatthameva. Yo na dadeyya āpatti dukkaṭassāti ettha ‘‘mayhaṁ dinnaṁ",
  "atk-vin01a5:50_1": "iminā’’ti imāya saññāya na dentassa dukkaṭaṁ. Tassa santakabhāvaṁ pana ñatvā lesena",
  "atk-vin01a5:50_2": "acchindanto bhaṇḍaṁ agghāpetvā kāretabboti.",
  "atk-vin01a5:51_0": "Samuṭṭhānādīsu idaṁ sikkhāpadaṁ kathinasamuṭṭhānaṁ nāma kāyavācāto ca kāyavācācittato",
  "atk-vin01a5:51_1": "ca samuṭṭhāti, anadhiṭṭhānena ca avikappanena ca āpajjanato akiriyaṁ, saññāya abhāvepi",
  "atk-vin01a5:51_2": "na muccati, ajānantopi āpajjatīti nosaññāvimokkhaṁ, acittakaṁ, paṇṇattivajjaṁ, kāyakammaṁ,",
  "atk-vin01a5:51_3": "vacīkammaṁ, ticittaṁ, tivedananti.",
  "atk-vin01a5:52": "Paṭhamakathinasikkhāpadavaṇṇanā niṭṭhitā.",
  "atk-vin01a5:53": "2. Udositasikkhāpadavaṇṇanā",
  "atk-vin01a5:54_0": "471.Tenasamayena buddho bhagavāti udositasikkhāpadaṁ. Tattha santaruttarenāti antaranti",
  "atk-vin01a5:54_1": "antaravāsako vuccati, uttaranti uttarāsaṅgo, saha antarena uttaraṁ santaruttaraṁ,",
  "atk-vin01a5:54_2": "tena santaruttarena, saha antaravāsakena uttarāsaṅgenāti attho. Kaṇṇakitānīti sedena",
  "atk-vin01a5:54_3": "phuṭṭhokāsesu sañjātakāḷasetamaṇḍalāni. Addasa kho āyasmā ānando senāsanacārikaṁ",
  "atk-vin01a5:54_4": "āhiṇḍantoti thero kira bhagavati divā paṭisallānatthāya gandhakuṭiṁ paviṭṭhe taṁ",
  "atk-vin01a5:54_5": "okāsaṁ labhitvā dunnikkhittāni dārubhaṇḍamattikābhaṇḍāni paṭisāmento asammaṭṭhaṭṭhānaṁ",
  "atk-vin01a5:54_6": "sammajjanto gilānehi bhikkhūhi saddhiṁ paṭisanthāraṁ karonto tesaṁ bhikkhūnaṁ senāsanaṭṭhānaṁ",
  "atk-vin01a5:54_7": "sampatto addasa. Tena vuttaṁ – ‘‘addasa kho āyasmā ānando senāsanacārikaṁ āhiṇḍanto’’ti.",
  "atk-vin01a5:55_0": "473.Avippavāsasammutiṁ dātunti avippavāse sammuti avippavāsasammuti, avippavāsāya",
  "atk-vin01a5:55_1": "vā sammuti avippavāsasammuti. Ko panettha ānisaṁso? Yena cīvarena vippavasati, taṁ",
  "atk-vin01a5:55_2": "nissaggiyaṁ na hoti, āpattiñca nāpajjati. Kittakaṁ kālaṁ? Mahāsumatthero tāva āha",
  "atk-vin01a5:55_3": "– ‘‘yāva rogo na vūpasamati, vūpasante pana roge sīghaṁ cīvaraṭṭhānaṁ āgantabba’’nti",
  "atk-vin01a5:55_4": ". Mahāpadumatthero āha – ‘‘sīghaṁ āgacchato rogo paṭikuppeyya, tasmā saṇikaṁ āgantabbaṁ.",
  "atk-vin01a5:55_5": "Yato paṭṭhāya hi satthaṁ vā pariyesati, ‘gacchāmī’ti ābhogaṁ vā karoti, tato paṭṭhāya",
  "atk-vin01a5:55_6": "vaṭṭati. ‘Na dāni gamissāmī’ti evaṁ pana dhuranikkhepaṁ karontena paccuddharitabbaṁ,",
  "atk-vin01a5:55_7": "atirekacīvaraṭṭhāne ṭhassatī’’ti. Sace panassa rogo paṭikuppati, kiṁ kātabbanti?",
  "atk-vin01a5:55_8": "Phussadevatthero tāva āha – ‘‘sace soyeva rogo paṭikuppati, sā eva sammuti, puna",
  "atk-vin01a5:55_9": "sammutidānakiccaṁ natthi. Athañño kuppati, puna dātabbā sammutī’’ti. Upatissatthero",
  "atk-vin01a5:55_10": "āha – ‘‘so vā rogo hotu, añño vā puna sammutidānakiccaṁ natthī’’ti.",
  "atk-vin01a5:56_0": "475-6.Niṭṭhitacīvarasmiṁ bhikkhunāti idha pana purimasikkhāpade viya atthaṁ aggahetvā",
  "atk-vin01a5:56_1": "niṭṭhite cīvarasmiṁ bhikkhunoti evaṁ sāmivasena karaṇavacanassa attho veditabbo.",
  "atk-vin01a5:56_2": "Karaṇavasena hi bhikkhunā idaṁ nāma kātabbanti natthi. Sāmivasena pana bhikkhuno",
  "atk-vin01a5:56_3": "cīvarasmiṁ niṭṭhite kathine ca ubbhate evaṁ chinnapalibodho ekarattampi ce bhikkhu",
  "atk-vin01a5:56_4": "ticīvarena vippavaseyyāti evaṁ attho yujjati. Tattha ticīvarenāti adhiṭṭhitesu tīsu",
  "atk-vin01a5:56_5": "cīvaresu yena kenaci. Ekena vippavutthopi hi ticīvarena vippavuttho hoti, paṭisiddhapariyāpannena",
  "atk-vin01a5:56_6": "vippavutthattā. Tenevassa padabhājane ‘‘saṅghāṭiyā vā’’tiādi vuttaṁ. Vippavaseyyāti vippayutto vaseyya.",
  "atk-vin01a5:57_0": "477-8.Gāmo ekūpacārotiādi avippavāsalakkhaṇavavatthāpanatthaṁ vuttaṁ. Tato paraṁ",
  "atk-vin01a5:57_1": "yathākkamena tāneva pannarasa mātikāpadāni vitthārento ‘‘gāmo ekūpacāro nāmā’’tiādimāha.",
  "atk-vin01a5:57_2": "Tattha ekakulassa gāmoti ekassa rañño vā bhojakassa vā gāmo. Parikkhittoti yena kenaci",
  "atk-vin01a5:57_3": "pākārena vā vatiyā vā parikkhāya vā parikkhitto. Ettāvatā ekakulagāmassa ekūpacāratā",
  "atk-vin01a5:57_4": "dassitā. Antogāme vatthabbanti evarūpe gāme cīvaraṁ nikkhipitvā gāmabbhantare yathārucite",
  "atk-vin01a5:57_5": "ṭhāne aruṇaṁ uṭṭhāpetuṁ vaṭṭati. Aparikkhittoti iminā tasseva gāmassa nānūpacāratā",
  "atk-vin01a5:57_6": "dassitā. Evarūpe gāme yasmiṁ ghare cīvaraṁ nikkhittaṁ, tattha vatthabbaṁ. Hatthapāsā",
  "atk-vin01a5:57_7": "vā na vijahitabbanti atha vā taṁ gharaṁ samantato hatthapāsā na vijahitabbaṁ, aḍḍhateyyaratanappamāṇappadesā",
  "atk-vin01a5:57_8": "uddhaṁ na vijahitabbanti vuttaṁ hoti. Aḍḍhateyyaratanabbhantare pana vatthuṁ vaṭṭati.",
  "atk-vin01a5:57_9": "Taṁ pamāṇaṁ atikkamitvā sacepi iddhimā bhikkhū ākāse aruṇaṁ uṭṭhāpeti, nissaggiyameva",
  "atk-vin01a5:57_10": "hoti. Ettha ca yasmiṁ ghareti gharaparicchedo ‘‘ekakulassa nivesanaṁ hotī’’tiādinā",
  "atk-vin01a5:57_11": "(pārā. 480) lakkhaṇena veditabbo.",
  "atk-vin01a5:58_0": "479.Nānākulassagāmoti nānārājūnaṁ vā bhojakānaṁ vā gāmo, vesālikusinārādisadiso.",
  "atk-vin01a5:58_1": "Parikkhittoti iminā nānākulagāmassa ekūpacāratā dassitā. Sabhāye vā dvāramūle vāti",
  "atk-vin01a5:58_2": "ettha sabhāyanti liṅgabyattayena sabhā vuttā. Dvāramūleti nagaradvārassa samīpe.",
  "atk-vin01a5:58_3": "Idaṁ vuttaṁ hoti – evarūpe gāme yasmiṁ ghare cīvaraṁ nikkhittaṁ, tattha vā vatthabbaṁ.",
  "atk-vin01a5:58_4": "Tattha saddasaṅghaṭṭanena vā janasambādhena vā vasituṁ asakkontena sabhāye vā vatthabbaṁ",
  "atk-vin01a5:58_5": "nagaradvāramūle vā. Tatrapi vasituṁ asakkontena yattha katthaci phāsukaṭṭhāne vasitvā",
  "atk-vin01a5:58_6": "antoaruṇe āgamma tesaṁyeva sabhāyadvāramūlānaṁ hatthapāsā vā na vijahitabbaṁ. Gharassa",
  "atk-vin01a5:58_7": "pana cīvarassa vā hatthapāse vattabbameva natthi.",
  "atk-vin01a5:59_0": "Sabhāyaṁ gacchantena hatthapāse cīvaraṁ nikkhipitvāti sace ghare aṭṭhapetvā sabhāye",
  "atk-vin01a5:59_1": "ṭhapessāmīti sabhāyaṁ gacchati, tena sabhāyaṁ gacchantena hatthapāseti hatthaṁ pasāretvā",
  "atk-vin01a5:59_2": "‘‘handimaṁ cīvaraṁ ṭhapemī’’ti evaṁ nikkhepasukhe hatthapāsagate kismiñci āpaṇe cīvaraṁ",
  "atk-vin01a5:59_3": "nikkhipitvā purimanayeneva sabhāye vā vatthabbaṁ dvāramūle vā, hatthapāsā vā na vijahitabbaṁ.",
  "atk-vin01a5:60_0": "Tatrāyaṁ vinicchayo – phussadevatthero tāva āha – ‘‘cīvarahatthapāse vasitabbaṁ natthi,",
  "atk-vin01a5:60_1": "yattha katthaci vīthihatthapāsepi sabhāyahatthapāsepi dvārahatthapāsepi vasituṁ vaṭṭatī’’ti.",
  "atk-vin01a5:60_2": "Upatissatthero panāha – ‘‘nagarassa bahūnipi dvārāni honti bahūnipi sabhāyāni, tasmā",
  "atk-vin01a5:60_3": "sabbattha na vaṭṭati. Yassā pana vīthiyā cīvaraṁ ṭhapitaṁ yaṁ tassā sammukhaṭṭhāne",
  "atk-vin01a5:60_4": "sabhāyañca dvārañca tassa sabhāyassa ca dvārassa ca hatthapāsā na vijahitabbaṁ. Evañhi",
  "atk-vin01a5:60_5": "sati sakkā cīvarassa pavatti jānitu’’nti. Sabhāyaṁ pana gacchantena yassa āpaṇikassa",
  "atk-vin01a5:60_6": "hatthe nikkhittaṁ, sace so taṁ cīvaraṁ atiharitvā ghare nikkhipati, vīthihatthapāso",
  "atk-vin01a5:60_7": "na rakkhati, gharassa hatthapāse vatthabbaṁ. Sace mahantaṁ gharaṁ hoti, dve vīthiyo",
  "atk-vin01a5:60_8": "pharitvā ṭhitaṁ purato vā pacchato vā hatthapāseyeva aruṇaṁ uṭṭhāpetabbaṁ. Sabhāye",
  "atk-vin01a5:60_9": "nikkhipitvā pana sabhāye vā tassa sammukhe nagaradvāramūle vā tesaṁyeva hatthapāse",
  "atk-vin01a5:60_10": "vā aruṇaṁ uṭṭhāpetabbaṁ.",
  "atk-vin01a5:61_0": "Aparikkhittotiiminā tasseva gāmassa nānūpacāratā dassitā. Etenevupāyena sabbattha",
  "atk-vin01a5:61_1": "ekūpacāratā ca nānūpacāratā ca veditabbā. Pāḷiyaṁ pana ‘‘gāmo ekūpacāro nāmā’’ti",
  "atk-vin01a5:61_2": "evaṁ ādimhi ‘‘ajjhokāso ekūpacāro nāmā’’ti evaṁ ante ca ekameva mātikāpadaṁ uddharitvā",
  "atk-vin01a5:61_3": "padabhājanaṁ vitthāritaṁ. Tasmā tasseva padassānusārena sabbattha parikkhepādivasena",
  "atk-vin01a5:61_4": "ekūpacāratā ca nānūpacāratā ca veditabbā.",
  "atk-vin01a5:62_0": "480-1.Nivesanādīsuovarakāti gabbhānaṁyevetaṁ pariyāyavacanaṁ. Hatthapāsā vāti gabbhassa",
  "atk-vin01a5:62_1": "hatthapāsā. Dvāramūle vāti sabbesaṁ sādhāraṇe gharadvāramūle. Hatthapāsā vāti gabbhassa",
  "atk-vin01a5:62_2": "vā gharadvāramūlassa vā hatthapāsā.",
  "atk-vin01a5:63_0": "482-7.Udositoti yānādīnaṁ bhaṇḍānaṁ sālā. Ito paṭṭhāya ca nivesane vuttanayeneva",
  "atk-vin01a5:63_1": "vinicchayo veditabbo. Aṭṭoti paṭirājādipaṭibāhanatthaṁ iṭṭhakāhi kato bahalabhittiko",
  "atk-vin01a5:63_2": "catupañcabhūmiko patissayaviseso. Māḷoti ekakūṭasaṅgahito caturassapāsādo. Pāsādoti",
  "atk-vin01a5:63_3": "dīghapāsādo. Hammiyanti muṇḍacchadanapāsādo.",
  "atk-vin01a5:64_0": "489.Sattabbhantarātiettha ekaṁ abbhantaraṁ aṭṭhavīsatihatthaṁ hoti. Sace sattho gacchanto",
  "atk-vin01a5:64_1": "gāmaṁ vā nadiṁ vā pariyādiyitvā tiṭṭhati antopaviṭṭhena saddhiṁ ekābaddho hutvā orañca",
  "atk-vin01a5:64_2": "pārañca pharitvā ṭhito hoti, satthaparihārova labbhati. Atha gāme vā nadiyā vā pariyāpanno",
  "atk-vin01a5:64_3": "hoti antopaviṭṭho , gāmaparihāro ceva nadīparihāro ca labbhati. Sace vihārasīmaṁ",
  "atk-vin01a5:64_4": "atikkamitvā tiṭṭhati, antosīmāya ca cīvaraṁ hoti, vihāraṁ gantvā vasitabbaṁ. Sace",
  "atk-vin01a5:64_5": "bahisīmāya cīvaraṁ hoti satthasamīpeyeva vasitabbaṁ. Sace gacchanto sakaṭe vā bhagge",
  "atk-vin01a5:64_6": "goṇe vā naṭṭhe antarā chijjati, yasmiṁ koṭṭhāse cīvaraṁ tattha vasitabbaṁ.",
  "atk-vin01a5:65": "490. Ekakulassa khette hatthapāso nāma cīvarahatthapāsoyeva, nānākulassa khette hatthapāso nāma khettadvārassa hatthapāso. Aparikkhitte cīvarasseva hatthapāso.",
  "atk-vin01a5:66_0": "491-4.Dhaññakaraṇanti khalaṁ vuccati. Ārāmoti pupphārāmo vā phalārāmo vā. Dvīsupi",
  "atk-vin01a5:66_1": "khette vuttasadisova vinicchayo. Vihāro nivesanasadiso. Rukkhamūle antochāyāyanti",
  "atk-vin01a5:66_2": "chāyāya phuṭṭhokāsassa anto eva. Viraḷasākhassa pana rukkhassa ātapena phuṭṭhokāse",
  "atk-vin01a5:66_3": "ṭhapitaṁ nissaggiyameva hoti, tasmā tādisassa sākhācchāyāya vā khandhacchāyāya vā",
  "atk-vin01a5:66_4": "ṭhapetabbaṁ. Sace sākhāya vā viṭape vā ṭhapeti, upari aññasākhācchāyāya phuṭṭhokāseyeva",
  "atk-vin01a5:66_5": "ṭhapetabbaṁ. Khujjarukkhassa chāyā dūraṁ gacchati, chāyāya gataṭṭhāne ṭhapetuṁ vaṭṭatiyeva.",
  "atk-vin01a5:66_6": "Idhāpi hatthapāso cīvarahatthapāsoyeva.",
  "atk-vin01a5:67_0": "Agāmake araññeti agāmakaṁ nāma araññaṁ viñjhāṭavīādīsu vā samuddamajjhe vā macchabandhānaṁ",
  "atk-vin01a5:67_1": "agamanapathe dīpakesu labbhati. Samantā sattabbhantarāti majjhe ṭhitassa samattā",
  "atk-vin01a5:67_2": "sabbadisāsu sattabbhantarā, vinibbedhena cuddasa honti. Majjhe nisinno puratthimāya",
  "atk-vin01a5:67_3": "vā pacchimāya vā disāya pariyante ṭhapitacīvaraṁ rakkhati. Sace pana aruṇuggamanasamaye",
  "atk-vin01a5:67_4": "kesaggamattampi puratthimaṁ disaṁ gacchati, pacchimāya disāya cīvaraṁ nissaggiyaṁ",
  "atk-vin01a5:67_5": "hoti. Esa nayo itarasmiṁ. Uposathakāle pana parisapariyante nisinnabhikkhuto paṭṭhāya",
  "atk-vin01a5:67_6": "sattabbhantarasīmā sodhetabbā. Yattakaṁ bhikkhusaṅgho vaḍḍhati, sīmāpi tattakaṁ vaḍḍhati.",
  "atk-vin01a5:68_0": "495.Anissajjitvā paribhuñjati āpatti dukkaṭassāti ettha sace padhāniko bhikkhu sabbarattiṁ",
  "atk-vin01a5:68_1": "padhānamanuyuñjitvā paccusasamaye ‘‘nhāyissāmī’’ti tīṇipi cīvarāni tīre ṭhapetvā",
  "atk-vin01a5:68_2": "nadiṁ otarati, nhāyantasseva cassa aruṇaṁ uṭṭhahati, kiṁ kātabbaṁ. So hi yadi uttaritvā",
  "atk-vin01a5:68_3": "cīvaraṁ nivāseti, nissaggiyacīvaraṁ anissajjitvā paribhuñjanapaccayā dukkaṭaṁ āpajjati.",
  "atk-vin01a5:68_4": "Atha naggo gacchati, evampi dukkaṭaṁ āpajjatīti? Na āpajjati. So hi yāva aññaṁ bhikkhuṁ",
  "atk-vin01a5:68_5": "disvā vinayakammaṁ na karoti, tāva tesaṁ cīvarānaṁ aparibhogārahattā naṭṭhacīvaraṭṭhāne",
  "atk-vin01a5:68_6": "ṭhito hoti. Naṭṭhacīvarassa ca akappiyaṁ nāma natthi. Tasmā ekaṁ nivāsetvā dve hatthena",
  "atk-vin01a5:68_7": "gahetvā vihāraṁ gantvā vinayakammaṁ kātabbaṁ. Sace dūre vihāro hoti, antarāmagge",
  "atk-vin01a5:68_8": "manussā sañcaranti. Ekaṁ nivāsetvā ekaṁ pārupitvā ekaṁ aṁsakūṭe ṭhapetvā gantabbaṁ.",
  "atk-vin01a5:68_9": "Sace vihāre sabhāgabhikkhū na passati, bhikkhācāraṁ gatā honti, saṅghāṭiṁ bahigāme",
  "atk-vin01a5:68_10": "ṭhapetvā santaruttarena āsanasālaṁ gantvā vinayakammaṁ kātabbaṁ. Sace bahigāme corabhayaṁ",
  "atk-vin01a5:68_11": "hoti, pārupitvā gantabbaṁ. Sace āsanasālā sambādhā hoti janākiṇṇā, na sakkā ekamante",
  "atk-vin01a5:68_12": "cīvaraṁ apanetvā vinayakammaṁ kātuṁ, ekaṁ bhikkhuṁ ādāya bahigāmaṁ gantvā vinayakammaṁ",
  "atk-vin01a5:68_13": "katvā cīvarāni paribhuñjitabbāni.",
  "atk-vin01a5:69_0": "Sace bhikkhū daharānaṁ hatthe pattacīvaraṁ datvā maggaṁ gacchantā pacchime yāme sayitukāmā",
  "atk-vin01a5:69_1": "honti, attano attano cīvaraṁ hatthapāse katvāva sayitabbaṁ. Sace gacchantānaṁyeva",
  "atk-vin01a5:69_2": "asampattesu daharesu aruṇaṁ uggacchati, cīvaraṁ nissaggiyaṁ hoti, nissayo pana na",
  "atk-vin01a5:69_3": "paṭippassambhati, daharānampi purato gacchantānaṁ theresu asampattesu eseva nayo.",
  "atk-vin01a5:69_4": "Maggaṁ virajjhitvā araññe aññamaññaṁ apassantesupi eseva nayo. Sace pana daharā ‘‘mayaṁ,",
  "atk-vin01a5:69_5": "bhante, muhuttaṁ sayitvā asukasmiṁ nāma okāse tumhe sampāpuṇissāmā’’ti vatvā yāva",
  "atk-vin01a5:69_6": "aruṇuggamanā sayanti, cīvarañca nissaggiyaṁ hoti, nissayo ca paṭippassambhati, dahare",
  "atk-vin01a5:69_7": "uyyojetvā theresu sayantesupi eseva nayo. Dvedhāpathaṁ disvā therā ‘‘ayaṁ maggo’’",
  "atk-vin01a5:69_8": "daharā ‘‘ayaṁ maggo’’ti vatvā aññamaññassa vacanaṁ aggahetvā gatā, saha aruṇuggamanā",
  "atk-vin01a5:69_9": "cīvarāni ca nissaggiyāni honti , nissayo ca paṭippassambhati. Sace daharā maggato",
  "atk-vin01a5:69_10": "okkamma ‘‘antoaruṇeyeva nivattissāmā’’ti bhesajjatthāya gāmaṁ pavisitvā āgacchanti.",
  "atk-vin01a5:69_11": "Asampattānaṁyeva ca tesaṁ aruṇo uggacchati, cīvarāni nissaggiyāni honti, nissayo",
  "atk-vin01a5:69_12": "pana na paṭippassambhati. Sace pana dhenubhayena vā sunakhabhayena vā ‘‘muhuttaṁ",
  "atk-vin01a5:69_13": "ṭhatvā gamissāmā’’ti ṭhatvā vā nisīditvā vā gacchanti, antarā aruṇe uggate cīvarāni",
  "atk-vin01a5:69_14": "nissaggiyāni honti, nissayo ca paṭippassambhati. Sace ‘‘antoaruṇeyeva āgamissāmā’’ti",
  "atk-vin01a5:69_15": "antosīmāyaṁ gāmaṁ paviṭṭhānaṁ antarā aruṇo uggacchati, neva cīvarāni nissaggiyāni",
  "atk-vin01a5:69_16": "honti, na nissayo paṭippassambhati. Sace pana ‘‘vibhāyatu tāvā’’ti nisīdanti, aruṇe",
  "atk-vin01a5:69_17": "uggatepi na cīvarāni nissaggiyāni honti, nissayo pana paṭippassambhati. Yepi ‘‘antoaruṇeyeva",
  "atk-vin01a5:69_18": "āgamissāmā’’ti sāmantavihāraṁ dhammasavanatthāya saussāhā gacchanti, antarāmaggeyeva",
  "atk-vin01a5:69_19": "ca nesaṁ aruṇo uggacchati, cīvarāni nissaggiyāni honti, nissayo pana na paṭippassambhati.",
  "atk-vin01a5:69_20": "Sace dhammagāravena ‘‘yāva pariyosānaṁ sutvāva gamissāmā’’ti nisīdanti, saha aruṇassuggamanā",
  "atk-vin01a5:69_21": "cīvarānipi nissaggiyāni honti, nissayopi paṭippassambhati. Therena daharaṁ cīvaradhovanatthāya",
  "atk-vin01a5:69_22": "gāmakaṁ pesentena attano cīvaraṁ paccuddharitvāva dātabbaṁ. Daharassāpi cīvaraṁ paccuddharāpetvā",
  "atk-vin01a5:69_23": "ṭhapetabbaṁ. Sace assatiyā gacchati, attano cīvaraṁ paccuddharitvā daharassa cīvaraṁ",
  "atk-vin01a5:69_24": "vissāsena gahetvā ṭhapetabbaṁ. Sace thero nassarati, daharo eva sarati, daharena",
  "atk-vin01a5:69_25": "attano cīvaraṁ paccuddharitvā therassa cīvaraṁ vissāsena gahetvā gantvā vattabbo",
  "atk-vin01a5:69_26": "‘‘bhante, tumhākaṁ cīvaraṁ adhiṭṭhahitvā paribhuñjathā’’ti attanopi cīvaraṁ adhiṭṭhātabbaṁ.",
  "atk-vin01a5:69_27": "Evaṁ ekassa satiyāpi āpattimokkho hotīti. Sesaṁ uttānatthameva .",
  "atk-vin01a5:70": "Samuṭṭhānādīsu paṭhamakathinasikkhāpade anadhiṭṭhānaṁ avikappanañca akiriyaṁ, idha apaccuddharaṇaṁ ayameva viseso. Sesaṁ sabbattha vuttanayamevāti.",
  "atk-vin01a5:71": "Udositasikkhāpadavaṇṇanā niṭṭhitā.",
  "atk-vin01a5:72": "3. Tatiyakathinasikkhāpadavaṇṇanā",
  "atk-vin01a5:73_0": "497.Tena samayenāti tatiyakathinasikkhāpadaṁ. Tattha ussāpetvā punappunaṁ vimajjatīti",
  "atk-vin01a5:73_1": "‘‘valīsu naṭṭhāsu idaṁ mahantaṁ bhavissatī’’ti maññamāno udakena siñcitvā pādehi",
  "atk-vin01a5:73_2": "akkamitvā hatthehi ussāpetvā ukkhipitvā piṭṭhiyaṁ ghaṁsati, taṁ ātape sukkhaṁ paṭhamappamāṇameva",
  "atk-vin01a5:73_3": "hoti. So punapi tathā karoti, tena vuttaṁ – ‘‘ussāpetvā punappunaṁ vimajjatī’’ti.",
  "atk-vin01a5:73_4": "Taṁ evaṁ kilamantaṁ bhagavā gandhakuṭiyaṁ nisinnova disvā nikkhamitvā senāsanacārikaṁ",
  "atk-vin01a5:73_5": "āhiṇḍanto viya tattha agamāsi. Tena vuttaṁ – ‘‘addasa kho bhagavā’’tiādi.",
  "atk-vin01a5:74_0": "499-500.Ekādasamāseti ekaṁ pacchimakattikamāsaṁ ṭhapetvā sese ekādasamāse. Sattamāseti",
  "atk-vin01a5:74_1": "kattikamāsaṁ hemantike ca cattāroti pañcamāse ṭhapetvā sese sattamāse. Kālepi ādissa",
  "atk-vin01a5:74_2": "dinnanti saṅghassa vā ‘‘idaṁ akālacīvara’’nti uddisitvā dinnaṁ, ekapuggalassa vā",
  "atk-vin01a5:74_3": "‘‘idaṁ tuyhaṁ dammī’’ti dinnaṁ.",
  "atk-vin01a5:75_0": "Saṅghato vāti attano pattabhāgavasena saṅghato vā uppajjeyya. Gaṇato vāti idaṁ suttantikagaṇassa",
  "atk-vin01a5:75_1": "dema, idaṁ ābhidhammikagaṇassāti evaṁ gaṇassa denti. Tato attano pattabhāgavasena",
  "atk-vin01a5:75_2": "gaṇato vā uppajjeyya.",
  "atk-vin01a5:76": "No cassa pāripūrīti no ce pāripūrī bhaveyya, yattakena kayiramānaṁ adhiṭṭhānacīvaraṁ pahoti, tañce cīvaraṁ tattakaṁ na bhaveyya, ūnakaṁ bhaveyyāti attho.",
  "atk-vin01a5:77_0": "Paccāsā hoti saṅghato vātiādīsu asukadivasaṁ nāma saṅgho cīvarāni labhissati, gaṇo",
  "atk-vin01a5:77_1": "labhissati, tato me cīvaraṁ uppajjissatīti evaṁ saṅghato vā gaṇato vā paccāsā hoti.",
  "atk-vin01a5:77_2": "Ñātakehi me cīvaratthāya pesitaṁ, mittehi pesitaṁ, te āgatā cīvare dassantīti evaṁ",
  "atk-vin01a5:77_3": "ñātito vā mittato vā paccāsā hoti. Paṁsukūlaṁ vāti ettha pana paṁsukūlaṁ vā lacchāmīti",
  "atk-vin01a5:77_4": "evaṁ paccāsā hotīti yojetabbaṁ. Attano vā dhanenāti attano kappāsasuttādinā dhanena,",
  "atk-vin01a5:77_5": "asukadivasaṁ nāma lacchāmīti evaṁ vā paccāsā hotīti attho.",
  "atk-vin01a5:78_0": "Tato ce uttari nikkhipeyya satiyāpi paccāsāyāti māsaparamato ce uttari nikkhipeyya,",
  "atk-vin01a5:78_1": "nissaggiyaṁ pācittiyanti attho. Evaṁ pana avatvā yasmā antarā uppajjamāne paccāsācīvare",
  "atk-vin01a5:78_2": "mūlacīvarassa uppannadivasato yāva vīsatimo divaso tāva uppannaṁ paccāsācīvaraṁ mūlacīvaraṁ",
  "atk-vin01a5:78_3": "attano gatikaṁ karoti, tato uddhaṁ mūlacīvaraṁ paccāsācīvaraṁ attano gatikaṁ karoti.",
  "atk-vin01a5:78_4": "Tasmā taṁ visesaṁ dassetuṁ ‘‘tadahuppanne mūlacīvare’’tiādinā nayena padabhājanaṁ",
  "atk-vin01a5:78_5": "vuttaṁ, taṁ uttānatthameva.",
  "atk-vin01a5:79_0": "Visabhāge uppanne mūlacīvareti yadi mūlacīvaraṁ saṇhaṁ, paccāsācīvaraṁ thūlaṁ, na",
  "atk-vin01a5:79_1": "sakkā yojetuṁ. Rattiyo ca sesā honti, na tāva māso pūrati , na akāmā niggahena cīvaraṁ",
  "atk-vin01a5:79_2": "kāretabbaṁ. Aññaṁ paccāsācīvaraṁ labhitvāyeva kālabbhantare kāretabbaṁ. Paccāsācīvarampi",
  "atk-vin01a5:79_3": "parikkhāracoḷaṁ adhiṭṭhātabbaṁ. Atha mūlacīvaraṁ thūlaṁ hoti, paccāsācīvaraṁ saṇhaṁ,",
  "atk-vin01a5:79_4": "mūlacīvaraṁ parikkhāracoḷaṁ adhiṭṭhahitvā paccāsācīvarameva mūlacīvaraṁ katvā ṭhapetabbaṁ.",
  "atk-vin01a5:79_5": "Taṁ puna māsaparihāraṁ labhati, etenupāyena yāva icchati tāva aññamaññaṁ mūlacīvaraṁ",
  "atk-vin01a5:79_6": "katvā ṭhapetuṁ vaṭṭatīti. Sesaṁ uttānameva.",
  "atk-vin01a5:80": "Samuṭṭhānādīni paṭhamakathinasadisānevāti.",
  "atk-vin01a5:81": "Tatiyakathinasikkhāpadavaṇṇanā niṭṭhitā.",
  "atk-vin01a5:82": "4. Purāṇacīvarasikkhāpadavaṇṇanā",
  "atk-vin01a5:83_0": "503-5.Tena samayenāti purāṇacīvarasikkhāpadaṁ. Tattha yāva sattamā pitāmahayugāti",
  "atk-vin01a5:83_1": "pitupitā pitāmaho, pitāmahassa yugaṁ pitāmahayugaṁ. Yuganti āyuppamāṇaṁ vuccati.",
  "atk-vin01a5:83_2": "Abhilāpa mattameva cetaṁ. Atthato pana pitāmahoyeva pitāmahayugaṁ. Tato uddhaṁ sabbepi",
  "atk-vin01a5:83_3": "pubbapurisā pitāmahaggahaṇeneva gahitā. Evaṁ yāva sattamo puriso tāva yā asambaddhā",
  "atk-vin01a5:83_4": "sā yāva sattamā pitāmahayugā asambaddhāti vuccati. Desanāmukhameva cetaṁ. ‘‘Mātito",
  "atk-vin01a5:83_5": "vā pitito vā’’tivacanato pana pitāmahayugampi pitāmahiyugampi mātāmahayugampi mātāmahiyugampi",
  "atk-vin01a5:83_6": "tesaṁ bhātubhaginībhāgineyyaputtapaputtādayopi sabbe idha saṅgahitā evāti veditabbā.",
  "atk-vin01a5:84_0": "Tatrāyaṁ vitthāranayo – pitā pitupitā tassa pitā tassāpi pitāti evaṁ yāva sattamā",
  "atk-vin01a5:84_1": "yugā, pitā pitumātā tassā pitā ca mātā ca bhātā ca bhaginī ca puttā ca dhītaro cāti",
  "atk-vin01a5:84_2": "evampi uddhañca adho ca yāva sattamā yugā, pitā pitubhātā pitubhaginī pituputtā pitudhītaro",
  "atk-vin01a5:84_3": "tesampi puttadhītuparamparāti evampi yāva sattamā yugā, mātā mātumātā tassā mātā",
  "atk-vin01a5:84_4": "tassāpi mātāti evampi yāva sattamā yugā, mātā mātupitā tassa mātā ca pitā ca bhātā",
  "atk-vin01a5:84_5": "ca bhaginī ca puttā ca dhītaro cāti, evampi uddhañca adho ca yāva sattamā yugā, mātā",
  "atk-vin01a5:84_6": "mātubhātā mātubhaginī mātuputtā mātudhītaro tesampi puttadhītuparamparāti evampi",
  "atk-vin01a5:84_7": "yāva sattamā yugā, neva mātusambandhena na pitusambandhena sambaddhā, ayaṁ aññātikā nāma.",
  "atk-vin01a5:85": "Ubhato saṅgheti bhikkhunisaṅghe ñatticatutthena bhikkhusaṅghe ñatticatutthenāti aṭṭhavācikavinayakammena upasampannā.",
  "atk-vin01a5:86_0": "Sakiṁ nivatthampi sakiṁ pārutampīti rajitvā kappaṁ katvā ekavārampi nivatthaṁ vā",
  "atk-vin01a5:86_1": "pārutaṁ vā. Antamaso paribhogasīsena aṁse vā matthake vā katvā maggaṁ gato hoti,",
  "atk-vin01a5:86_2": "ussīsakaṁ vā katvā nipanno hoti, etampi purāṇacīvarameva. Sace pana paccattharaṇassa",
  "atk-vin01a5:86_3": "heṭṭhā katvā nipajjati, hatthehi vā ukkhipitvā ākāse vitānaṁ katvā sīsena aphusanto",
  "atk-vin01a5:86_4": "gacchati, ayaṁ paribhogo nāma na hotīti kurundiyaṁ vuttaṁ.",
  "atk-vin01a5:87_0": "Dhotaṁ nissaggiyanti ettha evaṁ āṇattā bhikkhunī dhovanatthāya uddhanaṁ sajjeti,",
  "atk-vin01a5:87_1": "dārūni saṁharati, aggiṁ karoti, udakaṁ āharati yāva naṁ dhovitvā ukkhipati, tāva",
  "atk-vin01a5:87_2": "bhikkhuniyā payoge payoge bhikkhussa dukkaṭaṁ. Dhovitvā ukkhittamatte nissaggiyaṁ",
  "atk-vin01a5:87_3": "hoti. Sace duddhotanti maññamānā puna siñcati vā dhovati vā yāva niṭṭhānaṁ na gacchati",
  "atk-vin01a5:87_4": "tāva payoge payoge dukkaṭaṁ. Esa nayo rajanākoṭanesu. Rajanadoṇiyañhi rajanaṁ ākiritvā",
  "atk-vin01a5:87_5": "yāva sakiṁ cīvaraṁ rajati, tato pubbe yaṁkiñci rajanatthāya karoti, pacchā vā paṭirajati,",
  "atk-vin01a5:87_6": "sabbattha payoge payoge bhikkhussa dukkaṭaṁ. Evaṁ ākoṭanepi payogo veditabbo.",
  "atk-vin01a5:88_0": "506.Aññātikāya aññātikasaññī purāṇacīvaraṁ dhovāpetīti no cepi ‘‘imaṁ dhovā’’ti vadati,",
  "atk-vin01a5:88_1": "atha kho dhovanatthāya kāyavikāraṁ katvā hatthena vā hatthe deti, pādamūle vā ṭhapeti,",
  "atk-vin01a5:88_2": "upari vā khipati, sikkhamānāsāmaṇerīsāmaṇeraupāsakatitthiyādīnaṁ vā hatthe peseti,",
  "atk-vin01a5:88_3": "nadītitthe dhovantiyā upacāre vā khipati, antodvādasahatthe okāse ṭhatvā, dhovāpitaṁyeva",
  "atk-vin01a5:88_4": "hoti. Sace pana upacāraṁ muñcitvā orato ṭhapeti sā ce dhovitvā āneti, anāpatti. Sikkhamānāya",
  "atk-vin01a5:88_5": "vā sāmaṇeriyā vā upāsikāya vā hatthe dhovanatthāya deti, sā ce upasampajjitvā dhovati,",
  "atk-vin01a5:88_6": "āpattiyeva. Upāsakassa hatthe deti, so ce liṅge parivatte bhikkhunīsu pabbajitvā",
  "atk-vin01a5:88_7": "upasampajjitvā dhovati , āpattiyeva. Sāmaṇerassa vā bhikkhussa vā hatthe dinnepi",
  "atk-vin01a5:88_8": "liṅgaparivattane eseva nayo.",
  "atk-vin01a5:89_0": "Dhovāpeti rajāpetītiādīsu ekena vatthunā nissaggiyaṁ, dutiyena dukkaṭaṁ. Tīṇipi kārāpentassa",
  "atk-vin01a5:89_1": "ekena nissaggiyaṁ, sesehi dve dukkaṭāni. Yasmā panetāni dhovanādīni paṭipāṭiyā vā",
  "atk-vin01a5:89_2": "uppaṭipāṭiyā vā kārentassa mokkho natthi, tasmā ettha tīṇi catukkāni vuttāni. Sacepi",
  "atk-vin01a5:89_3": "hi ‘‘imaṁ cīvaraṁ rajitvā dhovitvā ānehī’’ti vutte sā bhikkhunī paṭhamaṁ dhovitvā",
  "atk-vin01a5:89_4": "pacchā rajati, nissaggiyena dukkaṭameva. Evaṁ sabbesu viparītavacanesu nayo netabbo.",
  "atk-vin01a5:89_5": "Sace pana ‘‘dhovitvā ānehī’’ti vuttā dhovati ceva rajati ca, dhovāpanapaccayā eva",
  "atk-vin01a5:89_6": "āpatti, rajane anāpatti. Evaṁ sabbattha vuttādhikakaraṇe ‘‘avuttā dhovatī’’ti iminā",
  "atk-vin01a5:89_7": "lakkhaṇena anāpatti veditabbā. ‘‘Imasmiṁ cīvare yaṁ kātabbaṁ, sabbaṁ taṁ tuyhaṁ bhāro’’ti",
  "atk-vin01a5:89_8": "vadanto pana ekavācāya sambahulā āpattiyo āpajjatīti.",
  "atk-vin01a5:90": "Aññātikāya vematiko aññātikāya ñātikasaññīti imānipi padāni vuttānaṁyeva tiṇṇaṁ catukkānaṁ vasena vitthārato veditabbāni.",
  "atk-vin01a5:91_0": "Ekato upasampannāyāti bhikkhunīnaṁ santike upasampannāya dhovāpentassa dukkaṭaṁ.",
  "atk-vin01a5:91_1": "Bhikkhūnaṁ santike upasampannāya pana yathāvatthukameva, bhikkhūnaṁ santike upasampannā",
  "atk-vin01a5:91_2": "nāma pañcasatā sākiyāniyo.",
  "atk-vin01a5:92_0": "507.Avuttā dhovatīti uddesāya vā ovādāya vā āgatā kilinnaṁ cīvaraṁ disvā ṭhapitaṭṭhānato",
  "atk-vin01a5:92_1": "gahetvā vā ‘‘detha, ayya, dhovissāmī’’ti āharāpetvā vā dhovati ceva rajati ca ākoṭeti",
  "atk-vin01a5:92_2": "ca, ayaṁ avuttā dhovati nāma. Yāpi ‘‘imaṁ cīvaraṁ dhovā’’ti daharaṁ vā sāmaṇeraṁ",
  "atk-vin01a5:92_3": "vā āṇāpentassa bhikkhuno sutvā ‘‘āharathayya ahaṁ dhovissāmī’’ti dhovati, tāvakālikaṁ",
  "atk-vin01a5:92_4": "vā gahetvā dhovitvā rajitvā deti, ayampi avuttā dhovati nāma.",
  "atk-vin01a5:93": "Aññaṁ parikkhāranti upāhanatthavikapattatthavikaaṁsabaddhakakāyabandhanamañcapīṭhabhisitaṭṭikādiṁ yaṁkiñci dhovāpeti, anāpatti. Sesamettha uttānatthameva.",
  "atk-vin01a5:94": "Samuṭṭhānādīsu pana idaṁ sikkhāpadaṁ chasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin01a5:95": "Purāṇacīvarasikkhāpadavaṇṇanā niṭṭhitā.",
  "atk-vin01a5:96": "5. Cīvarapaṭiggahaṇasikkhāpadavaṇṇanā",
  "atk-vin01a5:97_0": "508.Tena samayenāti cīvarapaṭiggahaṇasikkhāpadaṁ. Tattha piṇḍapātapaṭikkantāti piṇḍapātato",
  "atk-vin01a5:97_1": "paṭikkantā. Yena andhavanaṁ tenupasaṅkamīti apaññatte sikkhāpade yena andhavanaṁ",
  "atk-vin01a5:97_2": "tenupasaṅkami. Katakammāti katacorikakammā, sandhicchedanādīhi parabhaṇḍaṁ haritāti",
  "atk-vin01a5:97_3": "vuttaṁ hoti. Coragāmaṇikoti corajeṭṭhako. So kira pubbe theriṁ jānāti, tasmā corānaṁ",
  "atk-vin01a5:97_4": "purato gacchanto disvā ‘‘ito mā gacchatha, sabbe ito ethā’’ti te gahetvā aññena maggena",
  "atk-vin01a5:97_5": "agamāsi. Samādhimhā vuṭṭhahitvāti therī kira paricchinnavelāyaṁyeva samādhimhā vuṭṭhahi.",
  "atk-vin01a5:97_6": "Sopi tasmiṁyeva khaṇe evaṁ avaca, tasmā sā assosi, sutvā ca ‘‘natthi dāni añño ettha",
  "atk-vin01a5:97_7": "samaṇo vā brāhmaṇo vā aññatra mayā’’ti taṁ maṁsaṁ aggahesi. Tena vuttaṁ – ‘‘atha",
  "atk-vin01a5:97_8": "kho uppalavaṇṇā bhikkhunī’’tiādi.",
  "atk-vin01a5:98_0": "Ohiyyakoti avahīyako avaseso, vihāravāraṁ patvā ekova vihāre ṭhitoti attho. Sace",
  "atk-vin01a5:98_1": "me tvaṁ antaravāsakaṁ dadeyyāsīti kasmā āha? Saṇhaṁ ghanamaṭṭhaṁ antaravāsakaṁ disvā",
  "atk-vin01a5:98_2": "lobhena, apica appako tassā antaravāsake lobho, theriyā pana sikhāppattā koṭṭhāsasampatti",
  "atk-vin01a5:98_3": "tenassā sarīrapāripūriṁ passissāmīti visamalobhaṁ uppādetvā evamāha. Antimanti pañcannaṁ",
  "atk-vin01a5:98_4": "cīvarānaṁ sabbapariyantaṁ hutvā antimaṁ, antimanti pacchimaṁ. Aññaṁ lesenāpi vikappetvā",
  "atk-vin01a5:98_5": "vā paccuddharitvā vā ṭhapitaṁ cīvaraṁ natthīti evaṁ yathāanuññātānaṁ pañcannaṁ cīvarānaṁ",
  "atk-vin01a5:98_6": "dhāraṇavaseneva āha, na lobhena, na hi khīṇāsavānaṁ lobho atthi. Nippīḷiyamānāti",
  "atk-vin01a5:98_7": "upamaṁ dassetvā gāḷhaṁ pīḷayamānā.",
  "atk-vin01a5:99": "Antaravāsakaṁdatvā upassayaṁ agamāsīti saṅkaccikaṁ nivāsetvā yathā tassa manoratho na pūrati, evaṁ hatthataleyeva dassetvā agamāsi.",
  "atk-vin01a5:100": "510. Kasmā pārivattakacīvaraṁ appaṭigaṇhante ujjhāyiṁsu? ‘‘Sace ettakopi amhesu ayyānaṁ vissāso natthi, kathaṁ mayaṁ yāpessāmā’’ti vihatthatāya samabhitunnattā.",
  "atk-vin01a5:101": "Anujānāmi bhikkhave imesaṁ pañcannanti imesaṁ pañcannaṁ sahadhammikānaṁ samasaddhānaṁ samasīlānaṁ samadiṭṭhīnaṁ pārivattakaṁ gahetuṁ anujānāmīti attho.",
  "atk-vin01a5:102_0": "512.Payoge dukkaṭanti gahaṇatthāya hatthappasāraṇādīsu dukkaṭaṁ. Paṭilābhenāti paṭiggahaṇena.",
  "atk-vin01a5:102_1": "Tattha ca hatthena vā hatthe detu, pādamūle vā ṭhapetu, upari vā khipatu, so ce sādiyati",
  "atk-vin01a5:102_2": ", gahitameva hoti. Sace pana sikkhamānāsāmaṇerasāmaṇerīupāsakaupāsikādīnaṁ hatthe",
  "atk-vin01a5:102_3": "pesitaṁ paṭiggaṇhāti, anāpatti. Dhammakathaṁ kathentassa catassopi parisā cīvarāni",
  "atk-vin01a5:102_4": "ca nānāvirāgavatthāni ca ānetvā pādamūle ṭhapenti, upacāre vā ṭhatvā upacāraṁ vā",
  "atk-vin01a5:102_5": "muñcitvā khipanti, yaṁ tattha bhikkhunīnaṁ santakaṁ, taṁ aññatra pārivattakā gaṇhantassa",
  "atk-vin01a5:102_6": "āpattiyeva. Atha pana rattibhāge khittāni honti, ‘‘idaṁ bhikkhuniyā, idaṁ aññesa’’nti",
  "atk-vin01a5:102_7": "ñātuṁ na sakkā, pārivattakakiccaṁ natthīti mahāpaccariyaṁ kurundiyañca vuttaṁ, taṁ",
  "atk-vin01a5:102_8": "acittakabhāvena na sameti. Sace bhikkhunī vassāvāsikaṁ deti, pārivattakameva kātabbaṁ.",
  "atk-vin01a5:102_9": "Sace pana saṅkārakūṭādīsu ṭhapeti, ‘‘paṁsukūlaṁ gaṇhissantī’’ti paṁsukūlaṁ adhiṭṭhahitvā gahetuṁ vaṭṭati.",
  "atk-vin01a5:103_0": "513.Aññātikāya aññātikasaññīti tikapācittiyaṁ. Ekato upasampannāyāti bhikkhunīnaṁ",
  "atk-vin01a5:103_1": "santike upasampannāya hatthato gaṇhantassa dukkaṭaṁ, bhikkhūnaṁ santike upasampannāya pana pācittiyameva.",
  "atk-vin01a5:104_0": "514.Parittena vā vipulanti appagghacīvarena vā upāhanatthavikapattatthavikaaṁsabaddhakakāyabandhanādinā",
  "atk-vin01a5:104_1": "vā mahagghaṁ cetāpetvā sacepi cīvaraṁ paṭiggaṇhāti, anāpatti. Mahāpaccariyaṁ pana",
  "atk-vin01a5:104_2": "‘‘antamaso harītakīkhaṇḍenāpī’’ti vuttaṁ. Vipulena vā parittanti idaṁ vuttavipallāsena",
  "atk-vin01a5:104_3": "veditabbaṁ. Aññaṁ parikkhāranti pattatthavikādiṁ yaṁ kiñci vikappanupagapacchimacīvarappamāṇaṁ",
  "atk-vin01a5:104_4": "pana paṭaparissāvanampi na vaṭṭati. Yaṁ neva adhiṭṭhānupagaṁ na vikappanupagaṁ taṁ",
  "atk-vin01a5:104_5": "sabbaṁ vaṭṭati. Sacepi mañcappamāṇā bhisicchavi hoti, vaṭṭatiyeva; ko pana vādo pattatthavikādīsu.",
  "atk-vin01a5:104_6": "Sesaṁ uttānatthameva.",
  "atk-vin01a5:105": "Samuṭṭhānādīsu idaṁ chasamuṭṭhānaṁ, kiriyākiriyaṁ, nosaññāvimokkhaṁ, acittakaṁ , paṇṇattivajjaṁ, kāyakammaṁvacīkammaṁ, ticittaṁ, tivedananti.",
  "atk-vin01a5:106": "Cīvarapaṭiggahaṇasikkhāpadavaṇṇanā niṭṭhitā.",
  "atk-vin01a5:107": "6. Aññātakaviññattisikkhāpadavaṇṇanā",
  "atk-vin01a5:108_0": "515.Tena samayenāti aññātakaviññattisikkhāpadaṁ. Tattha upanando sakyaputtoti asītisahassamattānaṁ",
  "atk-vin01a5:108_1": "sakyakulā pabbajitānaṁ bhikkhūnaṁ patikiṭṭho lolajātiko. Paṭṭoti cheko samattho paṭibalo",
  "atk-vin01a5:108_2": "sarasampanno kaṇṭhamādhuriyena samannāgato. Kismiṁ viyāti kiṁsu viya kileso viya,",
  "atk-vin01a5:108_3": "hirottappavasena kampanaṁ viya saṅkampanaṁ viya hotīti attho.",
  "atk-vin01a5:109_0": "Addhānamagganti addhānasaṅkhātaṁ dīghamaggaṁ, na nagaravīthimagganti attho. Te bhikkhū",
  "atk-vin01a5:109_1": "acchindiṁsūti musiṁsu, pattacīvarāni nesaṁ hariṁsūti attho. Anuyuñjāhīti bhikkhubhāvajānanatthāya",
  "atk-vin01a5:109_2": "puccha. Anuyuñjiyamānāti pabbajjāupasampadāpattacīvarādhiṭṭhānādīni pucchiyamānā.",
  "atk-vin01a5:109_3": "Etamatthaṁ ārocesunti bhikkhubhāvaṁ jānāpetvā yo ‘‘sāketā sāvatthiṁ addhānamaggappaṭipannā’’tiādinā",
  "atk-vin01a5:109_4": "nayena vutto, etamatthaṁ ārocesuṁ.",
  "atk-vin01a5:110_0": "517.Aññātakaṁ gahapatiṁ vātiādīsu yaṁ parato ‘‘tiṇena vā paṇṇena vā paṭicchādetvā’’ti",
  "atk-vin01a5:110_1": "vuttaṁ, taṁ ādiṁ katvā evaṁ anupubbakathā veditabbā. Sace core passitvā daharā pattacīvarāni",
  "atk-vin01a5:110_2": "gahetvā palātā, corā therānaṁ nivāsanapārupanamattaṁyeva haritvā gacchanti, therehi",
  "atk-vin01a5:110_3": "neva tāva cīvaraṁ viññāpetabbaṁ, na sākhāpalāsaṁ bhañjitabbaṁ. Atha daharā sabbaṁ",
  "atk-vin01a5:110_4": "bhaṇḍakaṁ chaḍḍetvā palātā, corā therānaṁ nivāsanapārupanaṁ tañca bhaṇḍakaṁ gahetvā",
  "atk-vin01a5:110_5": "gacchanti, daharehi āgantvā attano nivāsanapārupanāni na tāva therānaṁ dātabbāni,",
  "atk-vin01a5:110_6": "na hi anacchinnacīvarā attano atthāya sākhāpalāsaṁ bhañjituṁ labhanti, acchinnacīvarānaṁ",
  "atk-vin01a5:110_7": "pana atthāya labhanti, acchinnacīvarāva attanopi paresampi atthāya labhanti. Tasmā",
  "atk-vin01a5:110_8": "therehi vā sākhāpalāsaṁ bhañjitvā vākādīhi ganthetvā daharānaṁ dātabbaṁ, daharehi",
  "atk-vin01a5:110_9": "vā therānaṁ atthāya bhañjitvā ganthetvā tesaṁ hatthe datvā vā adatvā vā attanā nivāsetvā",
  "atk-vin01a5:110_10": "attano nivāsanapārupanāni therānaṁ dātabbāni, neva bhūtagāmapātabyatāya pācittiyaṁ",
  "atk-vin01a5:110_11": "hoti, na tesaṁ dhāraṇe dukkaṭaṁ.",
  "atk-vin01a5:111_0": "Sace antarāmagge rajakattharaṇaṁ vā hoti, aññe vā tādise manusse passanti, cīvaraṁ",
  "atk-vin01a5:111_1": "viññāpetabbaṁ. Yāni ca nesaṁ te vā viññattamanussā aññe vā sākhāpalāsanivāsane bhikkhū",
  "atk-vin01a5:111_2": "disvā ussāhajātā vatthāni denti, tāni sadasāni vā hontu adasāni vā nīlādinānāvaṇṇāni",
  "atk-vin01a5:111_3": "vā kappiyānipi akappiyānipi sabbāni acchinnacīvaraṭṭhāne ṭhitattā tesaṁ nivāsetuñca",
  "atk-vin01a5:111_4": "pārupituñca vaṭṭanti. Vuttampihetaṁ parivāre –",
  "atk-vin01a5:112": "‘‘Akappakataṁ nāpi rajanāya rattaṁ;",
  "atk-vin01a5:113": "Tena nivattho yena kāmaṁ vajeyya;",
  "atk-vin01a5:114": "Na cassa hoti āpatti;",
  "atk-vin01a5:115": "So ca dhammo sugatena desito;",
  "atk-vin01a5:116": "Pañhā mesā kusalehi cintitā’’ti. (pari. 481);",
  "atk-vin01a5:117_0": "Ayañhi pañho acchinnacīvarakaṁ bhikkhuṁ sandhāya vutto. Atha pana titthiyehi sahagacchanti,",
  "atk-vin01a5:117_1": "te ca nesaṁ kusacīravākacīraphalakacīrāni denti, tānipi laddhiṁ aggahetvā nivāsetuṁ",
  "atk-vin01a5:117_2": "vaṭṭanti, nivāsetvāpi laddhi na gahetabbā.",
  "atk-vin01a5:118_0": "Idāni ‘‘yaṁ āvāsaṁ paṭhamaṁ upagacchati, sace tattha hoti saṅghassa vihāracīvaraṁ",
  "atk-vin01a5:118_1": "vā’’tiādīsu vihāracīvaraṁ nāma manussā āvāsaṁ kāretvā ‘‘cattāropi paccayā amhākaṁyeva",
  "atk-vin01a5:118_2": "santakā paribhogaṁ gacchantū’’ti ticīvaraṁ sajjetvā attanā kārāpite āvāse ṭhapenti,",
  "atk-vin01a5:118_3": "etaṁ vihāracīvaraṁ nāma. Uttarattharaṇanti mañcakassa upari attharaṇakaṁ vuccati.",
  "atk-vin01a5:118_4": "Bhumattharaṇanti parikammakatāya bhūmiyā rakkhaṇatthaṁ cimilikāhi kataattharaṇaṁ",
  "atk-vin01a5:118_5": "tassa upari taṭṭikaṁ pattharitvā caṅkamanti. Bhisicchavīti mañcabhisiyā vā pīṭhabhisiyā",
  "atk-vin01a5:118_6": "vā chavi, sace pūritā hoti vidhunitvāpi gahetuṁ vaṭṭati. Evametesu vihāracīvarādīsu",
  "atk-vin01a5:118_7": "yaṁ tattha āvāse hoti, taṁ anāpucchāpi gahetvā nivāsetuṁ vā pārupituṁ vā acchinnacīvarakānaṁ",
  "atk-vin01a5:118_8": "bhikkhūnaṁ labbhatīti veditabbaṁ. Tañca kho labhitvā odahissāmi puna ṭhapessāmīti",
  "atk-vin01a5:118_9": "adhippāyena na mūlacchejjāya. Labhitvā ca pana ñātito vā upaṭṭhākato vā aññato vā",
  "atk-vin01a5:118_10": "kutoci pākatikameva kātabbaṁ. Videsagatena ekasmiṁ saṅghike āvāse saṅghikaparibhogena",
  "atk-vin01a5:118_11": "paribhuñjanatthāya ṭhapetabbaṁ. Sacassa paribhogeneva taṁ jīrati vā nassati vā gīvā",
  "atk-vin01a5:118_12": "na hoti. Sace pana etesaṁ vuttappakārānaṁ gihivatthādīnaṁ bhisicchavipariyantānaṁ",
  "atk-vin01a5:118_13": "kiñci na labbhati, tena tiṇena vā paṇṇena vā paṭicchādetvā āgantabbanti.",
  "atk-vin01a5:119_0": "519.Yehikehici vā acchinnanti ettha yampi acchinnacīvarā ācariyupajjhāyā aññe ‘‘āharatha,",
  "atk-vin01a5:119_1": "āvuso, cīvara’’nti yācitvā vā vissāsena vā gaṇhanti, tampi saṅgahaṁ gacchatīti vattuṁ yujjati.",
  "atk-vin01a5:120_0": "Paribhogajiṇṇaṁ vāti ettha ca acchinnacīvarānaṁ ācariyupajjhāyādīnaṁ attanā tiṇapaṇṇehi",
  "atk-vin01a5:120_1": "paṭicchādetvā dinnacīvarampi saṅgahaṁ gacchatīti vattuṁ yujjati. Evañhi te acchinnacīvaraṭṭhāne",
  "atk-vin01a5:120_2": "naṭṭhacīvaraṭṭhāne ca ṭhitā bhavissanti, tena nesaṁ viññattiyaṁ akappiyacīvaraparibhoge",
  "atk-vin01a5:120_3": "ca anāpatti anurūpā bhavissati.",
  "atk-vin01a5:121_0": "521.Ñātakānaṁ pavāritānanti ettha ‘‘etesaṁ santakaṁ dethā’’ti viññāpentassa yācantassa",
  "atk-vin01a5:121_1": "anāpattīti evamattho daṭṭhabbo. Na hi ñātakapavāritānaṁ āpatti vā anāpatti vā hoti.",
  "atk-vin01a5:121_2": "Attano dhanenāti etthāpi attano kappiyabhaṇḍena kappiyavohāreneva cīvaraṁ viññāpentassa",
  "atk-vin01a5:121_3": "cetāpentassa parivattāpentassa anāpattīti evamattho daṭṭhabbo. Pavāritānanti ettha",
  "atk-vin01a5:121_4": "ca saṅghavasena pavāritesu pamāṇameva vaṭṭati. Puggalikapavāraṇāya yaṁ yaṁ pavāreti,",
  "atk-vin01a5:121_5": "taṁ taṁyeva viññāpetabbaṁ. Yo catūhi paccayehi pavāretvā sayameva sallakkhetvā kālānukālaṁ",
  "atk-vin01a5:121_6": "cīvarāni divase divase yāgubhattādīnīti evaṁ yena yenattho taṁ taṁ deti, tassa viññāpanakiccaṁ",
  "atk-vin01a5:121_7": "natthi. Yo pana pavāretvā bālatāya vā satisammosena vā na deti, so viññāpetabbo.",
  "atk-vin01a5:121_8": "Yo ‘‘mayhaṁ gehaṁ pavāremī’’ti vadati, tassa gehaṁ gantvā yathāsukhaṁ nisīditabbaṁ",
  "atk-vin01a5:121_9": "nipajjitabbaṁ, na kiñci gahetabbaṁ. Yo pana ‘‘yaṁ mayhaṁ gehe atthi, taṁ pavāremī’’ti",
  "atk-vin01a5:121_10": "vadati. Yaṁ tattha kappiyaṁ, taṁ viññāpetabbaṁ, gehe pana nisīdituṁ vā nipajjituṁ",
  "atk-vin01a5:121_11": "vā na labbhatīti kurundiyaṁ vuttaṁ.",
  "atk-vin01a5:122_0": "Aññassatthāyāti ettha attano ñātakapavārite na kevalaṁ attano atthāya, atha kho aññassatthāya",
  "atk-vin01a5:122_1": "viññāpentassa anāpattīti ayameko attho. Ayaṁ pana dutiyo aññassāti ye aññassa ñātakapavāritā,",
  "atk-vin01a5:122_2": "te tasseva ‘‘aññassā’’ti laddhavohārassa buddharakkhitassa vā dhammarakkhitassa vā",
  "atk-vin01a5:122_3": "atthāya viññāpentassa anāpattīti. Sesaṁ uttānatthameva.",
  "atk-vin01a5:123": "Samuṭṭhānādīsu idampi chasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:124": "Aññātakaviññattisikkhāpadavaṇṇanā niṭṭhitā.",
  "atk-vin01a5:125": "7. Tatuttarisikkhāpadavaṇṇanā",
  "atk-vin01a5:126_0": "522-4.Tenasamayenāti tatuttarisikkhāpadaṁ. Tattha abhihaṭṭhunti abhīti upasaggo,",
  "atk-vin01a5:126_1": "haritunti attho, gaṇhitunti vuttaṁ hoti. Pavāreyyāti icchāpeyya, icchaṁ ruciṁ uppādeyya,",
  "atk-vin01a5:126_2": "vadeyya nimanteyyāti attho. Abhihaṭṭhuṁ pavārentena pana yathā vattabbaṁ, taṁ ākāraṁ",
  "atk-vin01a5:126_3": "dassetuṁ ‘‘yāvatakaṁ icchasi tāvatakaṁ gaṇhāhī’’ti evamassa padabhājanaṁ vuttaṁ.",
  "atk-vin01a5:126_4": "Atha vā yathā ‘‘nekkhammaṁ daṭṭhu khemato’’ti (su. ni. 426, 1104; cūḷani. jatukaṇṇimāṇavapucchāniddesa",
  "atk-vin01a5:126_5": "67) ettha disvāti attho, evamidhāpi ‘‘abhiaṭṭhuṁ pavāreyyā’’ti abhiharitvā pavāreyyāti",
  "atk-vin01a5:126_6": "attho. Tattha kāyābhihāro vācābhihāroti duvidho abhihāro, kāyena vā hi vatthāni abhiharitvā",
  "atk-vin01a5:126_7": "pādamūle ṭhapetvā ‘‘yattakaṁ icchasi tattakaṁ gaṇhāhī’’ti vadanto pavāreyya, vācāya",
  "atk-vin01a5:126_8": "vā ‘‘amhākaṁ dussakoṭṭhāgāraṁ paripuṇṇaṁ, yattakaṁ icchasi tattakaṁ gaṇhāhī’’ti vadanto",
  "atk-vin01a5:126_9": "pavāreyya, tadubhayampi ekajjhaṁ katvā ‘‘abhihaṭṭhuṁ pavāreyyā’’ti vuttaṁ.",
  "atk-vin01a5:127_0": "Santaruttaraparamanti saantaraṁ uttaraṁ paramaṁ assa cīvarassāti santaruttaraparamaṁ,",
  "atk-vin01a5:127_1": "nivāsanena saddhiṁ pārupanaṁ ukkaṭṭhaparicchedo assāti vuttaṁ hoti. Tato cīvaraṁ",
  "atk-vin01a5:127_2": "sāditabbanti tato abhihaṭacīvarato ettakaṁ cīvaraṁ gahetabbaṁ, na ito paranti attho.",
  "atk-vin01a5:127_3": "Yasmā pana acchinnasabbacīvarena ticīvarikeneva bhikkhunā evaṁ paṭipajjitabbaṁ, aññena",
  "atk-vin01a5:127_4": "aññathāpi, tasmā taṁ vibhāgaṁ dassetuṁ ‘‘sace tīṇi naṭṭhāni hontī’’tiādinā nayenassa",
  "atk-vin01a5:127_5": "padabhājanaṁ vuttaṁ.",
  "atk-vin01a5:128_0": "Tatrāyaṁ vinicchayo – yassa tīṇi naṭṭhāni, tena dve sāditabbāni, ekaṁ nivāsetvā ekaṁ",
  "atk-vin01a5:128_1": "pārupitvā aññaṁ sabhāgaṭṭhānato pariyesissati. Yassa dve naṭṭhāni, tena ekaṁ sāditabbaṁ.",
  "atk-vin01a5:128_2": "Sace pakatiyāva santaruttarena carati, dve sāditabbāni. Evaṁ ekaṁ sādiyanteneva samo",
  "atk-vin01a5:128_3": "bhavissati. Yassa tīsu ekaṁ naṭṭhaṁ, na sāditabbaṁ. Yassa pana dvīsu ekaṁ naṭṭhaṁ,",
  "atk-vin01a5:128_4": "ekaṁ sāditabbaṁ. Yassa ekaṁyeva hoti, tañca naṭṭhaṁ, dve sāditabbāni. Bhikkhuniyā",
  "atk-vin01a5:128_5": "pana pañcasupi naṭṭhesu dve sāditabbāni. Catūsu naṭṭhesu ekaṁ sāditabbaṁ, tīsu naṭṭhesu",
  "atk-vin01a5:128_6": "kiñci na sāditabbaṁ, ko pana vādo dvīsu vā ekasmiṁ vā. Yena kenaci hi santaruttaraparamatāya",
  "atk-vin01a5:128_7": "ṭhātabbaṁ, tato uttari na labbhatīti idamettha lakkhaṇaṁ.",
  "atk-vin01a5:129_0": "526.Sesakaṁ āharissāmīti dve cīvarāni katvā sesaṁ puna āharissāmīti attho. Na acchinnakāraṇāti",
  "atk-vin01a5:129_1": "bāhusaccādiguṇavasena denti. Ñātakānantiādīsu ñātakānaṁ dentānaṁ sādiyantassa pavāritānaṁ",
  "atk-vin01a5:129_2": "dentānaṁ sādiyantassa attano dhanena sādiyantassa anāpattīti attho. Aṭṭhakathāsu",
  "atk-vin01a5:129_3": "pana ‘‘ñātakapavāritaṭṭhāne pakatiyā bahumpi vaṭṭati, acchinnakāraṇā pamāṇameva vaṭṭatī’’ti",
  "atk-vin01a5:129_4": "vuttaṁ. Taṁ pāḷiyā na sameti. Yasmā panidaṁ sikkhāpadaṁ aññassatthāya viññāpanavatthusmiṁyeva",
  "atk-vin01a5:129_5": "paññattaṁ, tasmā idha ‘‘aññassatthāyā’’ti na vuttaṁ. Sesaṁ uttānatthameva.",
  "atk-vin01a5:130": "Samuṭṭhānādīsu idampi chasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:131": "Tatuttarisikkhāpadavaṇṇanā niṭṭhitā.",
  "atk-vin01a5:132": "8. Paṭhamaupakkhaṭasikkhāpadavaṇṇanā",
  "atk-vin01a5:133_0": "527.Tenasamayenāti upakkhaṭasikkhāpadaṁ. Tattha atthāvuso maṁ so upaṭṭhākoti āvuso,",
  "atk-vin01a5:133_1": "yaṁ tvaṁ bhaṇasi, atthi evarūpo so mama upaṭṭhākoti ayamettha attho. Api meyya evaṁ",
  "atk-vin01a5:133_2": "hotīti api me ayya evaṁ hoti, api mayyā evantipi pāṭho.",
  "atk-vin01a5:134_0": "528-9.Bhikkhuṁ paneva uddissāti ettha uddissāti apadissa ārabbha. Yasmā pana yaṁ",
  "atk-vin01a5:134_1": "uddissa upakkhaṭaṁ hoti, taṁ tassatthāya upakkhaṭaṁ nāma hoti. Tasmāssa padabhājane",
  "atk-vin01a5:134_2": "‘‘bhikkhussatthāyā’’ti vuttaṁ.",
  "atk-vin01a5:135_0": "Bhikkhuṁ ārammaṇaṁ karitvāti bhikkhuṁ paccayaṁ katvā, yañhi bhikkhuṁ uddissa upakkhaṭaṁ,",
  "atk-vin01a5:135_1": "taṁ niyameneva bhikkhuṁ paccayaṁ katvā upakkhaṭaṁ hoti, tena vuttaṁ – ‘‘bhikkhuṁ",
  "atk-vin01a5:135_2": "ārammaṇaṁ karitvā’’ti. Paccayopi hi ‘‘labhati māro ārammaṇa’’ntiādīsu (saṁ. ni. 4.243)",
  "atk-vin01a5:135_3": "ārammaṇanti āgato. Idāni ‘‘uddissā’’ti ettha yo kattā, tassa ākāradassanatthaṁ ‘‘bhikkhuṁ",
  "atk-vin01a5:135_4": "acchādetukāmo’’ti vuttaṁ. Bhikkhuṁ acchādetukāmena hi tena taṁ uddissa upakkhaṭaṁ,",
  "atk-vin01a5:135_5": "na aññena kāraṇena. Iti so acchādetukāmo hoti. Tena vuttaṁ – ‘‘bhikkhuṁ acchādetukāmo’’ti.",
  "atk-vin01a5:136_0": "Aññātakassagahapatissa vāti aññātakena gahapatinā vāti attho. Karaṇatthe hi idaṁ",
  "atk-vin01a5:136_1": "sāmivacanaṁ. Padabhājane pana byañjanaṁ avicāretvā atthamattameva dassetuṁ ‘‘aññātako",
  "atk-vin01a5:136_2": "nāma…pe… gahapati nāmā’’tiādi vuttaṁ.",
  "atk-vin01a5:137_0": "Cīvaracetāpannanti cīvaramūlaṁ, taṁ pana yasmā hiraññādīsu aññataraṁ hoti, tasmā",
  "atk-vin01a5:137_1": "padabhājane ‘‘hiraññaṁ vā’’tiādi vuttaṁ. Upakkhaṭaṁ hotīti sajjitaṁ hoti, saṁharitvā",
  "atk-vin01a5:137_2": "ṭhapitaṁ, yasmā pana ‘‘hiraññaṁ vā’’tiādinā vacanenassa upakkhaṭabhāvo dassito hoti,",
  "atk-vin01a5:137_3": "tasmā ‘‘upakkhaṭaṁ nāmā’’ti padaṁ uddharitvā visuṁ padabhājanaṁ na vuttaṁ. Imināti",
  "atk-vin01a5:137_4": "upakkhaṭaṁ sandhāyāha, tenevassa padabhājane ‘‘paccupaṭṭhitenā’’ti vuttaṁ. Yañhi",
  "atk-vin01a5:137_5": "upakkhaṭaṁ saṁharitvā ṭhapitaṁ, taṁ paccupaṭṭhitaṁ hotīti. Acchādessāmīti vohāravacanametaṁ",
  "atk-vin01a5:137_6": "‘‘itthannāmassa bhikkhuno dassāmī’’ti ayaṁ panettha attho. Tenevassa padabhājanepi",
  "atk-vin01a5:137_7": "‘‘dassāmī’’ti vuttaṁ.",
  "atk-vin01a5:138_0": "Tatra ce so bhikkhūti yatra so gahapati vā gahapatānī vā tatra so bhikkhu pubbe appavārito",
  "atk-vin01a5:138_1": "upasaṅkamitvā cīvare vikappaṁ āpajjeyya ceti ayamettha padasambandho. Tattha upasaṅkamitvāti",
  "atk-vin01a5:138_2": "imassa gantvāti imināva atthe siddhe pacuravohāravasena ‘‘ghara’’nti vuttaṁ. Yatra",
  "atk-vin01a5:138_3": "pana so dāyako tatra gantvāti ayamevettha attho, tasmā punapi vuttaṁ ‘‘yattha katthaci",
  "atk-vin01a5:138_4": "upasaṅkamitvā’’ti. Vikappaṁ āpajjeyyāti visiṭṭhakappaṁ adhikavidhānaṁ āpajjeyya,",
  "atk-vin01a5:138_5": "padabhājane pana yenākārena vikappaṁ āpanno hoti tameva dassetuṁ ‘‘āyataṁ vā’’tiādi",
  "atk-vin01a5:138_6": "vuttaṁ. Sādhūti āyācane nipāto. Vatāti parivitakke. Manti attānaṁ niddisati. Āyasmāti",
  "atk-vin01a5:138_7": "paraṁ ālapati āmanteti. Yasmā panidaṁ sabbaṁ byañjanamattameva, uttānatthameva, tasmāssa",
  "atk-vin01a5:138_8": "padabhājane attho na vutto. Kalyāṇakamyataṁ upādāyāti sundarakāmataṁ visiṭṭhakāmataṁ",
  "atk-vin01a5:138_9": "cittena gahetvā, tassa ‘‘āpajjeyya ce’’ti iminā sambandho. Yasmā pana yo kalyāṇakamyataṁ",
  "atk-vin01a5:138_10": "upādāya āpajjati, so sādhatthiko mahagghatthiko hoti, tasmāssa padabhājane byañjanaṁ",
  "atk-vin01a5:138_11": "pahāya adhippetatthameva dassetuṁ tadeva vacanaṁ vuttaṁ. Yasmā pana na imassa āpajjanamatteneva",
  "atk-vin01a5:138_12": "āpatti sīsaṁ eti, tasmā ‘‘tassa vacanenā’’tiādi vuttaṁ.",
  "atk-vin01a5:139_0": "531.Anāpatti ñātakānantiādīsu ñātakānaṁ cīvare vikappaṁ āpajjantassa anāpattīti evamattho",
  "atk-vin01a5:139_1": "daṭṭhabbo. Mahagghaṁ cetāpetukāmassa appagghaṁ cetāpetīti gahapatissa vīsatiagghanakaṁ",
  "atk-vin01a5:139_2": "cīvaraṁ cetāpetukāmassa ‘‘alaṁ mayhaṁ etena, dasagghanakaṁ vā aṭṭhagghanakaṁ vā dehī’’ti",
  "atk-vin01a5:139_3": "vadati anāpatti. Appagghanti idañca atirekanivāraṇatthameva vuttaṁ, samakepi pana",
  "atk-vin01a5:139_4": "anāpatti , tañca kho agghavaseneva na pamāṇavasena, agghavaḍḍhanakañhi idaṁ sikkhāpadaṁ.",
  "atk-vin01a5:139_5": "Tasmā yo vīsatiagghanakaṁ antaravāsakaṁ cetāpetukāmo , ‘‘taṁ ettakameva me agghanakaṁ",
  "atk-vin01a5:139_6": "cīvaraṁ dehī’’ti vattumpi vaṭṭati. Sesaṁ uttānatthameva.",
  "atk-vin01a5:140": "Samuṭṭhānādīnipi tatuttarisikkhāpadasadisānevāti.",
  "atk-vin01a5:141": "Paṭhamaupakkhaṭasikkhāpadavaṇṇanā niṭṭhitā.",
  "atk-vin01a5:142": "9. Dutiyaupakkhaṭasikkhāpadavaṇṇanā",
  "atk-vin01a5:143_0": "532. Dutiyaupakkhaṭepi imināva nayena attho veditabbo. Tañhi imassa anupaññattisadisaṁ.",
  "atk-vin01a5:143_1": "Kevalaṁ paṭhamasikkhāpade ekassa pīḷā katā, dutiye dvinnaṁ, ayamevettha viseso. Sesaṁ",
  "atk-vin01a5:143_2": "sabbaṁ paṭhamasadisameva. Yathā ca dvinnaṁ, evaṁ bahūnaṁ pīḷaṁ katvā gaṇhatopi āpatti veditabbāti.",
  "atk-vin01a5:144": "Dutiyaupakkhaṭasikkhāpadavaṇṇanā niṭṭhitā.",
  "atk-vin01a5:145": "10. Rājasikkhāpadavaṇṇanā",
  "atk-vin01a5:146_0": "537.Tena samayenāti rājasikkhāpadaṁ. Tattha upāsakaṁ saññāpetvāti jānāpetvā, ‘‘iminā",
  "atk-vin01a5:146_1": "mūlena cīvaraṁ kiṇitvā therassa dehī’’ti evaṁ vatvāti adhippāyo. Paññāsabandhoti",
  "atk-vin01a5:146_2": "paññāsakahāpaṇadaṇḍoti vuttaṁ hoti. Paññāsaṁ baddhotipi pāṭho, paññāsaṁ jito paññāsaṁ",
  "atk-vin01a5:146_3": "dāpetabboti adhippāyo. Ajjaṇho, bhante, āgamehīti bhante, ajja ekadivasaṁ amhākaṁ",
  "atk-vin01a5:146_4": "tiṭṭha, adhivāsehīti attho. Parāmasīti gaṇhi. Jīnosīti jitosi.",
  "atk-vin01a5:147": "538-9.Rājabhoggoti rājato bhoggaṁ bhuñjitabbaṁ assatthīti rājabhoggo, rājabhogotipi pāṭho, rājato bhogo assa atthīti attho.",
  "atk-vin01a5:148_0": "Pahiṇeyyāti peseyya, uttānatthattā panassa padabhājanaṁ na vuttaṁ. Yathā ca etassa,",
  "atk-vin01a5:148_1": "evaṁ ‘‘cīvaraṁ itthannāmaṁ bhikkhu’’ntiādīnampi padānaṁ uttānatthattāyeva padabhājanaṁ",
  "atk-vin01a5:148_2": "na vuttanti veditabbaṁ . Ābhatanti ānītaṁ. Kālenakappiyanti yuttapattakālena, yadā",
  "atk-vin01a5:148_3": "no attho hoti, tadā kappiyaṁ cīvaraṁ gaṇhāmāti attho.",
  "atk-vin01a5:149_0": "Veyyāvaccakaroti kiccakaro, kappiyakārakoti attho. Saññatto so mayāti āṇatto so mayā,",
  "atk-vin01a5:149_1": "yathā tumhākaṁ cīvarena atthe sati cīvaraṁ dassati, evaṁ vuttoti attho. Attho me",
  "atk-vin01a5:149_2": "āvuso cīvarenāti codanālakkhaṇanidassanametaṁ, idañhi vacanaṁ vattabbaṁ, assa vā",
  "atk-vin01a5:149_3": "attho yāya kāyaci bhāsāya; idaṁ codanālakkhaṇaṁ. ‘‘Dehi me cīvara’’ntiādīni pana",
  "atk-vin01a5:149_4": "navattabbākāradassanatthaṁ vuttāni, etāni hi vacanāni etesaṁ vā attho yāya kāyaci",
  "atk-vin01a5:149_5": "bhāsāya na vattabbo.",
  "atk-vin01a5:150_0": "Dutiyampi vattabbo tatiyampi vattabboti ‘‘attho me āvuso cīvarenā’’ti idameva yāvatatiyaṁ",
  "atk-vin01a5:150_1": "vattabboti. Evaṁ ‘‘dvattikkhattuṁ codetabbo sāretabbo’’ti ettha uddiṭṭhacodanāparicchedaṁ",
  "atk-vin01a5:150_2": "dassetvā idāni ‘‘dvattikkhattuṁ codayamāno sārayamāno taṁ cīvaraṁ abhinipphādeyya,",
  "atk-vin01a5:150_3": "iccetaṁ kusala’’nti imesaṁ padānaṁ saṅkhepato atthaṁ dassento ‘‘sace abhinipphādeti,",
  "atk-vin01a5:150_4": "iccetaṁ kusala’’nti āha. Evaṁ yāvatatiyaṁ codento taṁ cīvaraṁ yadi nipphādeti, sakkoti",
  "atk-vin01a5:150_5": "attano paṭilābhavasena nipphādetuṁ, iccetaṁ kusalaṁ sādhu suṭṭhu sundaraṁ.",
  "atk-vin01a5:151_0": "Catukkhattuṁ pañcakkhattuṁ chakkhattuparamaṁ tuṇhībhūtena uddissa ṭhātabbanti ṭhānalakkhaṇanidassanametaṁ.",
  "atk-vin01a5:151_1": "Chakkhattuparamanti ca bhāvanapuṁsakavacanametaṁ, chakkhattuparamañhi etena cīvaraṁ",
  "atk-vin01a5:151_2": "uddissa tuṇhībhūtena ṭhātabbaṁ, na aññaṁ kiñci kātabbaṁ, idaṁ ṭhānalakkhaṇaṁ. Tattha",
  "atk-vin01a5:151_3": "yo sabbaṭṭhānānaṁ sādhāraṇo tuṇhībhāvo, taṁ tāva dassetuṁ padabhājane ‘‘tattha gantvā",
  "atk-vin01a5:151_4": "tuṇhībhūtenā’’tiādi vuttaṁ. Tattha na āsane nisīditabbanti ‘‘idha, bhante, nisīdathā’’ti",
  "atk-vin01a5:151_5": "vuttenāpi na nisīditabbaṁ. Na āmisaṁ paṭiggahetabbanti yāgukhajjakādibhedaṁ kiñci",
  "atk-vin01a5:151_6": "āmisaṁ ‘‘gaṇhatha, bhante’’ti yāciyamānenāpi na gaṇhitabbaṁ. Na dhammo bhāsitabboti",
  "atk-vin01a5:151_7": "maṅgalaṁ vā anumodanaṁ vā bhāsathāti yāciyamānenāpi kiñci na bhāsitabbaṁ, kevalaṁ",
  "atk-vin01a5:151_8": "‘‘kiṁ kāraṇā āgatosī’’ti pucchiyamānena ‘‘jānāsi, āvuso’’ti vattabbo. Pucchiyamānoti",
  "atk-vin01a5:151_9": "idañhi karaṇatthe paccattavacanaṁ. Atha vā pucchaṁ kurumāno pucchiyamānoti evampettha",
  "atk-vin01a5:151_10": "attho daṭṭhabbo. Yo hi pucchaṁ karoti, so ettakaṁ vattabboti ṭhānaṁ bhañjatīti āgatakāraṇaṁ bhañjati.",
  "atk-vin01a5:152_0": "Idāni yā tisso codanā, cha ca ṭhānāni vuttāni. Tattha vuḍḍhiñca hāniñca dassento",
  "atk-vin01a5:152_1": "‘‘catukkhattuṁ codetvā’’tiādimāha. Yasmā ca ettha ekacodanāvuḍḍhiyā dvinnaṁ ṭhānānaṁ",
  "atk-vin01a5:152_2": "hāni vuttā, tasmā ‘‘ekā codanā diguṇaṁ ṭhāna’’nti lakkhaṇaṁ dassitaṁ hoti. Iti iminā",
  "atk-vin01a5:152_3": "lakkhaṇena tikkhattuṁ codetvā chakkhattuṁ ṭhātabbaṁ, dvikkhattuṁ codetvā aṭṭhakkhattuṁ",
  "atk-vin01a5:152_4": "ṭhātabbaṁ, sakiṁ codetvā dasakkhattuṁ ṭhātabbanti. Yathā ca ‘‘chakkhattuṁ codetvā",
  "atk-vin01a5:152_5": "na ṭhātabba’’nti vuttaṁ, evaṁ ‘‘dvādasakkhattuṁ ṭhatvā na codetabba’’ntipi vuttameva",
  "atk-vin01a5:152_6": "hoti. Tasmā sace codetiyeva na tiṭṭhati, cha codanā labbhanti. Sace tiṭṭhatiyeva",
  "atk-vin01a5:152_7": "na codeti, dvādasa ṭhānāni labbhanti. Sace codetipi tiṭṭhatipi, ekāya codanāya dve",
  "atk-vin01a5:152_8": "ṭhānāni hāpetabbāni. Tattha yo ekadivasameva punappunaṁ gantvā chakkhattuṁ codeti,",
  "atk-vin01a5:152_9": "sakiṁyeva vā gantvā ‘‘attho me, āvuso, cīvarenā’’ti chakkhattuṁ vadati. Tathā ekadivasameva",
  "atk-vin01a5:152_10": "punappunaṁ gantvā dvādasakkhattuṁ tiṭṭhati, sakiṁyeva vā gantvā tatra tatra ṭhāne",
  "atk-vin01a5:152_11": "tiṭṭhati, sopi sabbacodanāyo sabbaṭṭhānāni ca bhañjati. Ko pana vādo nānādivasesu",
  "atk-vin01a5:152_12": "evaṁ karontassāti evamettha vinicchayo veditabbo.",
  "atk-vin01a5:153_0": "Yatassa cīvaracetāpannaṁ ābhatanti yato rājato vā rājabhoggato vā assa bhikkhuno",
  "atk-vin01a5:153_1": "cīvaracetāpannaṁ ānītaṁ. Yatvassātipi pāṭho. Ayamevattho. ‘‘Yatthassā’’tipi paṭhanti,",
  "atk-vin01a5:153_2": "yasmiṁ ṭhāne assa cīvaracetāpannaṁ pesitanti ca atthaṁ kathenti, byañjanaṁ pana na",
  "atk-vin01a5:153_3": "sameti. Tatthāti tassa rañño vā rājabhoggassa vā santike; samīpatthe hi idaṁ bhummavacanaṁ.",
  "atk-vin01a5:153_4": "Na taṁ tassa bhikkhuno kiñci atthaṁ anubhotīti taṁ cīvaracetāpannaṁ tassa bhikkhuno",
  "atk-vin01a5:153_5": "kiñci appamattakampi kammaṁ na nipphādeti. Yuñjantāyasmanto sakanti āyasmanto attano",
  "atk-vin01a5:153_6": "santakaṁ dhanaṁ pāpuṇantu. Mā vo sakaṁ vinassāti tumhākaṁ santakaṁ mā vinassatu.",
  "atk-vin01a5:153_7": "Yo pana neva sāmaṁ gacchati, na dūtaṁ pāheti, vattabhede dukkaṭaṁ āpajjati.",
  "atk-vin01a5:154_0": "Kiṁ pana sabbakappiyakārakesu evaṁ paṭipajjitabbanti? Na paṭipajjitabbaṁ. Ayañhi",
  "atk-vin01a5:154_1": "kappiyakārako nāma saṅkhepato duvidho niddiṭṭho ca aniddiṭṭho ca. Tattha niddiṭṭho",
  "atk-vin01a5:154_2": "duvidho – bhikkhunā niddiṭṭho, dūtena niddiṭṭhoti. Aniddiṭṭhopi duvidho – mukhavevaṭika",
  "atk-vin01a5:154_3": "kappiyakārako, parammukhakappiyakārakoti. Tesu bhikkhunā niddiṭṭho sammukhāsammukhavasena",
  "atk-vin01a5:154_4": "catubbidho hoti. Tathā dūtena niddiṭṭhopi.",
  "atk-vin01a5:155_0": "Kathaṁ? Idhekacco bhikkhussa cīvaratthāya dūtena akappiyavatthuṁ pahiṇati, dūto taṁ",
  "atk-vin01a5:155_1": "bhikkhuṁ upasaṅkamitvā ‘‘idaṁ, bhante, itthannāmena tumhākaṁ cīvaratthāya pahitaṁ,",
  "atk-vin01a5:155_2": "gaṇhatha na’’nti vadati, bhikkhu ‘‘nayidaṁ kappatī’’ti paṭikkhipati, dūto ‘‘atthi",
  "atk-vin01a5:155_3": "pana te, bhante, veyyāvaccakaro’’ti pucchati, puññatthikehi ca upāsakehi ‘‘bhikkhūnaṁ",
  "atk-vin01a5:155_4": "veyyāvaccaṁ karothā’’ti āṇattā vā, bhikkhūnaṁ vā sandiṭṭhā sambhattā keci veyyāvaccakarā",
  "atk-vin01a5:155_5": "honti, tesaṁ aññataro tasmiṁ khaṇe bhikkhussa santike nisinno hoti, bhikkhu taṁ niddisati",
  "atk-vin01a5:155_6": "‘‘ayaṁ bhikkhūnaṁ veyyāvaccakaro’’ti. Dūto tassa hatthe akappiyavatthuṁ datvā ‘‘therassa",
  "atk-vin01a5:155_7": "cīvaraṁ kiṇitvā dehī’’ti gacchati, ayaṁ bhikkhunā sammukhāniddiṭṭho.",
  "atk-vin01a5:156_0": "No ce bhikkhussa santike nisinno hoti, apica kho bhikkhu niddisati – ‘‘asukasmiṁ",
  "atk-vin01a5:156_1": "nāma gāme itthannāmo bhikkhūnaṁ veyyāvaccakaro’’ti, so gantvā tassa hatthe akappiyavatthuṁ",
  "atk-vin01a5:156_2": "datvā ‘‘therassa cīvaraṁ kiṇitvā dadeyyāsī’’ti āgantvā bhikkhussa ārocetvā gacchati,",
  "atk-vin01a5:156_3": "ayameko bhikkhunā asammukhāniddiṭṭho.",
  "atk-vin01a5:157_0": "Na heva kho so dūto attanā āgantvā āroceti, apica kho aññaṁ pahiṇati ‘‘dinnaṁ mayā,",
  "atk-vin01a5:157_1": "bhante, tassa hatthe cīvaracetāpannaṁ, cīvaraṁ gaṇheyyāthā’’ti, ayaṁ dutiyo bhikkhunā asammukhāniddiṭṭho.",
  "atk-vin01a5:158_0": "Na heva kho aññaṁ pahiṇati, apica kho gacchantova bhikkhuṁ vadati ‘‘ahaṁ tassa hatthe",
  "atk-vin01a5:158_1": "cīvaracetāpannaṁ dassāmi, tumhe cīvaraṁ gaṇheyyāthā’’ti, ayaṁ tatiyo bhikkhunā asammukhāniddiṭṭhoti",
  "atk-vin01a5:158_2": "evaṁ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā",
  "atk-vin01a5:158_3": "nāma. Etesu imasmiṁ rājasikkhāpade vuttanayeneva paṭipajjitabbaṁ.",
  "atk-vin01a5:159_0": "Aparo bhikkhu purimanayeneva dūtena pucchito natthitāya vā, avicāretukāmatāya vā",
  "atk-vin01a5:159_1": "‘‘natthamhākaṁ kappiyakārako’’ti vadati, tasmiñca khaṇe koci manusso āgacchati, dūto",
  "atk-vin01a5:159_2": "tassa hatthe akappiyavatthuṁ datvā ‘‘imassa hatthato cīvaraṁ gaṇheyyāthā’’ti vatvā",
  "atk-vin01a5:159_3": "gacchati, ayaṁ dūtena sammukhāniddiṭṭho.",
  "atk-vin01a5:160_0": "Aparo dūto gāmaṁ pavisitvā attanā abhirucitassa kassaci hatthe akappiyavatthuṁ datvā",
  "atk-vin01a5:160_1": "purimanayeneva āgantvā āroceti, aññaṁ vā pahiṇati, ‘‘ahaṁ asukassa nāma hatthe cīvaracetāpannaṁ",
  "atk-vin01a5:160_2": "dassāmi, tumhe cīvaraṁ gaṇheyyāthā’’ti vatvā vā gacchati, ayaṁ tatiyo dūtena asammukhāniddiṭṭhoti",
  "atk-vin01a5:160_3": "evaṁ eko sammukhāniddiṭṭho, tayo asammukhāniddiṭṭhāti ime cattāro dūtena niddiṭṭhaveyyāvaccakarā",
  "atk-vin01a5:160_4": "nāma. Etesu meṇḍakasikkhāpade vuttanayena paṭipajjitabbaṁ. Vuttañhetaṁ – ‘‘santi,",
  "atk-vin01a5:160_5": "bhikkhave, manussā saddhā pasannā, te kappiyakārakānaṁ hatthe hiraññaṁ upanikkhipanti",
  "atk-vin01a5:160_6": "– ‘iminā ayyassa yaṁ kappiyaṁ taṁ dethā’ti. Anujānāmi, bhikkhave, yaṁ tato kappiyaṁ",
  "atk-vin01a5:160_7": "taṁ sādituṁ, na tvevāhaṁ, bhikkhave, kenaci pariyāyena jātarūparajataṁ sāditabbaṁ",
  "atk-vin01a5:160_8": "pariyesitabbanti vadāmī’’ti (mahāva. 299). Ettha ca codanāya pamāṇaṁ natthi, mūlaṁ",
  "atk-vin01a5:160_9": "asādiyantena sahassakkhattumpi codanāya vā ṭhānena vā kappiyabhaṇḍaṁ sādituṁ vaṭṭati.",
  "atk-vin01a5:160_10": "No ce deti, aññaṁ kappiyakārakaṁ ṭhapetvāpi āharāpetabbaṁ. Sace icchati mūlasāmikānampi",
  "atk-vin01a5:160_11": "kathetabbaṁ; no ce icchati na kathetabbaṁ.",
  "atk-vin01a5:161_0": "Aparo bhikkhu purimanayeneva dūtena pucchito ‘‘natthamhākaṁ kappiyakārako’’ti vadati,",
  "atk-vin01a5:161_1": "tadañño samīpe ṭhito sutvā ‘‘āhara bho ahaṁ ayyassa cīvaraṁ cetāpetvā dassāmī’’ti",
  "atk-vin01a5:161_2": "vadati. Dūto ‘‘handa bho dadeyyāsī’’ti tassa hatthe datvā bhikkhussa anārocetvāva",
  "atk-vin01a5:161_3": "gacchati, ayaṁ mukhavevaṭikakappiyakārako. Aparo bhikkhuno upaṭṭhākassa vā aññassa",
  "atk-vin01a5:161_4": "vā hatthe akappiyavatthuṁ datvā ‘‘therassa cīvaraṁ dadeyyāsī’’ti ettova pakkamati,",
  "atk-vin01a5:161_5": "ayaṁ parammukhakappiyakārakoti ime dve aniddiṭṭhakappiyakārakā nāma. Etesu aññātakaappavāritesu",
  "atk-vin01a5:161_6": "viya paṭipajjitabbaṁ. Sace sayameva cīvaraṁ ānetvā dadanti, gahetabbaṁ. No ce, kiñci",
  "atk-vin01a5:161_7": "na vattabbā. Desanāmattameva cetaṁ ‘‘dūtena cīvaracetāpannaṁ pahiṇeyyā’’ti sayaṁ",
  "atk-vin01a5:161_8": "āharitvāpi piṇḍapātādīnaṁ atthāya dadantesupi eseva nayo. Na kevalañca attanoyeva",
  "atk-vin01a5:161_9": "atthāya sampaṭicchituṁ na vaṭṭati, sacepi koci jātarūparajataṁ ānetvā ‘‘idaṁ saṅghassa",
  "atk-vin01a5:161_10": "dammi, ārāmaṁ vā karotha cetiyaṁ vā bhojanasālādīnaṁ vā aññatara’’nti vadati, idampi",
  "atk-vin01a5:161_11": "sampaṭicchituṁ na vaṭṭati. Yassa kassaci hi aññassatthāya sampaṭicchantassa dukkaṭaṁ",
  "atk-vin01a5:161_12": "hotīti mahāpaccariyaṁ vuttaṁ.",
  "atk-vin01a5:162_0": "Sace pana ‘‘nayidaṁ bhikkhūnaṁ sampaṭicchituṁ vaṭṭatī’’ti paṭikkhitte ‘‘vaḍḍhakīnaṁ",
  "atk-vin01a5:162_1": "vā kammakarānaṁ vā hatthe bhavissati, kevalaṁ tumhe sukatadukkaṭaṁ jānāthā’’ti vatvā",
  "atk-vin01a5:162_2": "tesaṁ hatthe datvā pakkamati, vaṭṭati. Athāpi ‘‘mama manussānaṁ hatthe bhavissati",
  "atk-vin01a5:162_3": "mayhameva vā hatthe bhavissati, kevalaṁ tumhe yaṁ yassa dātabbaṁ, tadatthāya peseyyāthā’’ti",
  "atk-vin01a5:162_4": "vadati, evampi vaṭṭati.",
  "atk-vin01a5:163_0": "Sace pana saṅghaṁ vā gaṇaṁ vā puggalaṁ vā anāmasitvā ‘‘idaṁ hiraññasuvaṇṇaṁ cetiyassa",
  "atk-vin01a5:163_1": "dema, vihārassa dema, navakammassa demā’’ti vadanti, paṭikkhipituṁ na vaṭṭati. ‘‘Ime",
  "atk-vin01a5:163_2": "idaṁ bhaṇantī’’ti kappiyakārakānaṁ ācikkhitabbaṁ. ‘‘Cetiyādīnaṁ atthāya tumhe gahetvā",
  "atk-vin01a5:163_3": "ṭhapethā’’ti vuttena pana ‘‘amhākaṁ gahetuṁ na vaṭṭatī’’ti paṭikkhipitabbaṁ.",
  "atk-vin01a5:164_0": "Sace pana koci bahuṁ hiraññasuvaṇṇaṁ ānetvā ‘‘idaṁ saṅghassa dammi, cattāro paccaye",
  "atk-vin01a5:164_1": "paribhuñjathā’’ti vadati, taṁ ce saṅgho sampaṭicchati, paṭiggahaṇepi paribhogepi",
  "atk-vin01a5:164_2": "āpatti. Tatra ce eko bhikkhu ‘‘nayidaṁ kappatī’’ti paṭikkhipati, upāsako ca ‘‘yadi",
  "atk-vin01a5:164_3": "na kappati, mayhameva bhavissatī’’ti gacchati. So bhikkhu ‘‘tayā saṅghassa lābhantarāyo",
  "atk-vin01a5:164_4": "kato’’ti na kenaci kiñci vattabbo. Yo hi taṁ codeti, sveva sāpattiko hoti, tena pana",
  "atk-vin01a5:164_5": "ekena bahū anāpattikā katā. Sace pana bhikkhūhi ‘‘na vaṭṭatī’’ti paṭikkhitte ‘‘kappiyakārakānaṁ",
  "atk-vin01a5:164_6": "vā hatthe bhavissati, mama purisānaṁ vā mayhaṁ vā hatthe bhavissati, kevalaṁ tumhe",
  "atk-vin01a5:164_7": "paccaye paribhuñjathā’’ti vadati, vaṭṭati.",
  "atk-vin01a5:165_0": "Catupaccayatthāya ca dinnaṁ yena yena paccayena attho hoti, tadatthaṁ upanetabbaṁ,",
  "atk-vin01a5:165_1": "cīvaratthāya dinnaṁ cīvareyeva upanetabbaṁ. Sace cīvarena tādiso attho natthi, piṇḍapātādīhi",
  "atk-vin01a5:165_2": "saṅgho kilamati, saṅghasuṭṭhutāya apaloketvā tadatthāyapi upanetabbaṁ. Esa nayo piṇḍapātagilānapaccayatthāya",
  "atk-vin01a5:165_3": "dinnepi, senāsanatthāya dinnaṁ pana senāsanassa garubhaṇḍattā senāsaneyeva upanetabbaṁ.",
  "atk-vin01a5:165_4": "Sace pana bhikkhūsu senāsanaṁ chaḍḍetvā gatesu senāsanaṁ vinassati, īdise kāle senāsanaṁ",
  "atk-vin01a5:165_5": "vissajjetvāpi bhikkhūnaṁ paribhogo anuññāto, tasmā senāsanajagganatthaṁ mūlacchejjaṁ",
  "atk-vin01a5:165_6": "akatvā yāpanamattaṁ paribhuñjitabbaṁ.",
  "atk-vin01a5:166_0": "Na kevalañca hiraññasuvaṇṇameva, aññampi khettavatthādi akappiyaṁ na sampaṭicchitabbaṁ.",
  "atk-vin01a5:166_1": "Sace hi koci ‘‘mayhaṁ tisassasampādanakaṁ mahātaḷākaṁ atthi, taṁ saṅghassa dammī’’ti",
  "atk-vin01a5:166_2": "vadati, taṁ ce saṅgho sampaṭicchati, paṭiggahaṇepi paribhogepi āpattiyeva. Yo pana",
  "atk-vin01a5:166_3": "taṁ paṭikkhipati, so purimanayeneva na kenaci kiñci vattabbo. Yo hi taṁ codeti, sveva",
  "atk-vin01a5:166_4": "sāpattiko hoti, tena pana ekena bahū anāpattikā katā.",
  "atk-vin01a5:167_0": "Yo pana ‘‘tādisaṁyeva taḷākaṁ dammī’’ti vatvā bhikkhūhi ‘‘na vaṭṭatī’’ti paṭikkhitto",
  "atk-vin01a5:167_1": "vadati ‘‘asukañca asukañca saṅghassa taḷākaṁ atthi, taṁ kathaṁ vaṭṭatī’’ti. So vattabbo",
  "atk-vin01a5:167_2": "– ‘‘kappiyaṁ katvā dinnaṁ bhavissatī’’ti. Kathaṁ dinnaṁ kappiyaṁ hotīti? ‘‘Cattāro",
  "atk-vin01a5:167_3": "paccaye paribhuñjathā’’ti vatvā dinnanti. So sace ‘‘sādhu, bhante, cattāro paccaye",
  "atk-vin01a5:167_4": "saṅgho paribhuñjatū’’ti deti, vaṭṭati. Athāpi ‘‘taḷākaṁ gaṇhathā’’ti vatvā ‘‘na vaṭṭatī’’ti",
  "atk-vin01a5:167_5": "paṭikkhitto ‘‘kappiyakārako atthī’’ti pucchitvā ‘‘natthī’’ti vutte ‘‘idaṁ asuko nāma",
  "atk-vin01a5:167_6": "vicāressati, asukassa vā hatthe, mayhaṁ vā hatthe bhavissati, saṅgho kappiyabhaṇḍaṁ",
  "atk-vin01a5:167_7": "paribhuñjatū’’ti vadati, vaṭṭati. Sacepi ‘‘na vaṭṭatī’’ti paṭikkhitto ‘‘udakaṁ paribhuñjissati,",
  "atk-vin01a5:167_8": "bhaṇḍakaṁ dhovissati, migapakkhino pivissantī’’ti vadati, evampi vaṭṭati. Athāpi",
  "atk-vin01a5:167_9": "‘‘na vaṭṭatī’’ti paṭikkhitto vadati ‘‘kappiyasīsena gaṇhathā’’ti. ‘‘Sādhu, upāsaka,",
  "atk-vin01a5:167_10": "saṅgho pānīyaṁ pivissati, bhaṇḍakaṁ dhovissati, migapakkhino pivissantī’’ti vatvā",
  "atk-vin01a5:167_11": "paribhuñjituṁ vaṭṭati.",
  "atk-vin01a5:168_0": "Athāpi ‘‘mama taḷākaṁ vā pokkharaṇiṁ vā saṅghassa dammī’’ti ‘‘vutte, sādhu, upāsaka,",
  "atk-vin01a5:168_1": "saṅgho pānīyaṁ pivissatī’’tiādīni vatvā paribhuñjituṁ vaṭṭatiyeva. Yadi pana bhikkhūhi",
  "atk-vin01a5:168_2": "hatthakammaṁ yācitvā sahatthena ca kappiyapathaviṁ khanitvā udakaparibhogatthāya",
  "atk-vin01a5:168_3": "taḷākaṁ kāritaṁ hoti, taṁ ce nissāya sassaṁ nipphādetvā manussā vihāre kappiyabhaṇḍaṁ",
  "atk-vin01a5:168_4": "denti, vaṭṭati. Atha manussā eva saṅghassa upakāratthāya saṅghikabhūmiṁ khanitvā",
  "atk-vin01a5:168_5": "taṁ nissāya nipphannasassato kappiyabhaṇḍaṁ denti, evampi vaṭṭati. ‘‘Amhākaṁ ekaṁ",
  "atk-vin01a5:168_6": "kappiyakārakaṁ ṭhapethā’’ti vutte ca ṭhapetumpi labbhati. Atha pana te manussā rājabalinā",
  "atk-vin01a5:168_7": "upaddutā pakkamanti, aññe paṭipajjanti, na ca bhikkhūnaṁ kiñci denti, udakaṁ vāretuṁ",
  "atk-vin01a5:168_8": "labbhati. Tañca kho kasikammakāleyeva, na sassakāle. Sace te vadanti ‘‘nanu, bhante,",
  "atk-vin01a5:168_9": "pubbepi manussā imaṁ nissāya sassaṁ akaṁsū’’ti . Tato vattabbā – ‘‘te saṅghassa imañca",
  "atk-vin01a5:168_10": "imañca upakāraṁ akaṁsu, idañcidañca kappiyabhaṇḍaṁ adaṁsū’’ti. Sace vadanti – ‘‘mayampi",
  "atk-vin01a5:168_11": "dassāmā’’ti, evampi vaṭṭati.",
  "atk-vin01a5:169_0": "Sace pana koci abyatto akappiyavohārena taḷākaṁ paṭiggaṇhāti vā kāreti vā, taṁ bhikkhūhi",
  "atk-vin01a5:169_1": "na paribhuñjitabbaṁ, taṁ nissāya laddhaṁ kappiyabhaṇḍampi akappiyameva. Sace bhikkhūhi",
  "atk-vin01a5:169_2": "pariccattabhāvaṁ ñatvā sāmiko vā tassa puttadhītaro vā añño vā koci vaṁse uppanno",
  "atk-vin01a5:169_3": "puna kappiyavohārena deti, vaṭṭati. Pacchinne kulavaṁse yo tassa janapadassa sāmiko,",
  "atk-vin01a5:169_4": "so acchinditvā puna deti, cittalapabbate bhikkhunā nīhaṭaudakavāhakaṁ aḷanāgarājamahesī",
  "atk-vin01a5:169_5": "viya, evampi vaṭṭati.",
  "atk-vin01a5:170_0": "Kappiyavohārepi udakavasena paṭiggahitataḷāke suddhacittānaṁ mattikuddharaṇapāḷibandhanādīni",
  "atk-vin01a5:170_1": "ca kātuṁ vaṭṭati. Taṁ nissāya pana sassaṁ karonte disvā kappiyakārakaṁ ṭhapetuṁ na",
  "atk-vin01a5:170_2": "vaṭṭati. Yadi te sayameva kappiyabhaṇḍaṁ denti, gahetabbaṁ. No ce denti, na codetabbaṁ,",
  "atk-vin01a5:170_3": "na sāretabbaṁ. Paccayavasena paṭiggahitataḷāke kappiyakārakaṁ ṭhapetuṁ vaṭṭati. Mattikuddharaṇapāḷibandhanādīni",
  "atk-vin01a5:170_4": "pana kātuṁ na vaṭṭati. Sace kappiyakārakā sayameva karonti, vaṭṭati. Abyattena pana",
  "atk-vin01a5:170_5": "lajjibhikkhunā kārāpitesu kiñcāpi paṭiggahaṇe kappiyaṁ, bhikkhussa payogapaccayā",
  "atk-vin01a5:170_6": "uppannena missakattā visagatapiṇḍapāto viya akappiyamaṁsarasamissakabhojanaṁ viya",
  "atk-vin01a5:170_7": "ca dubbinibbhogaṁ hoti, sabbesaṁ akappiyameva.",
  "atk-vin01a5:171_0": "Sace pana ‘‘udakassa okāso atthi, taḷākassa pāḷi thirā, yathā bahuṁ udakaṁ gaṇhāti,",
  "atk-vin01a5:171_1": "evaṁ karohi, tīrasamīpe udakaṁ karohī’’ti evaṁ udakameva vicāreti, vaṭṭati. Uddhane",
  "atk-vin01a5:171_2": "aggiṁ na pātenti, ‘‘udakakammaṁ labbhatu upāsakā’’ti vattuṁ vaṭṭati. ‘‘Sassaṁ katvā",
  "atk-vin01a5:171_3": "āharathā’’ti vattuṁ pana na vaṭṭati. Sace pana taḷāke atibahuṁ udakaṁ disvā passato",
  "atk-vin01a5:171_4": "vā piṭṭhito vā mātikaṁ nīharāpeti, vanaṁ chindāpetvā kedāre kārāpeti, porāṇakedāresu",
  "atk-vin01a5:171_5": "vā pakatibhāgaṁ aggahetvā atirekaṁ gaṇhāti, navasasse vā akālasasse vā aparicchinnabhāge",
  "atk-vin01a5:171_6": "‘‘ettake kahāpaṇe dethā’’ti kahāpaṇe uṭṭhāpeti, sabbesaṁ akappiyaṁ.",
  "atk-vin01a5:172_0": "Yo pana ‘‘kassatha vapathā’’ti avatvā ‘‘ettakāya bhūmiyā, ettako nāma bhāgo’’ti evaṁ",
  "atk-vin01a5:172_1": "bhūmiṁ vā patiṭṭhapeti, ‘‘ettake bhūmibhāge amhehi sassaṁ kataṁ, ettakaṁ nāma bhāgaṁ",
  "atk-vin01a5:172_2": "gaṇhathā’’ti vadantesu kassakesu bhūmippamāṇaggahaṇatthaṁ rajjuyā vā daṇḍena vā mināti,",
  "atk-vin01a5:172_3": "khale vā ṭhatvā rakkhati, khalato vā nīharāpeti, koṭṭhāgāre vā paṭisāmeti, tasseva taṁ akappiyaṁ.",
  "atk-vin01a5:173_0": "Sace kassakā kahāpaṇe āharitvā ‘‘ime saṅghassa āhaṭā’’ti vadanti, aññataro ca bhikkhu",
  "atk-vin01a5:173_1": "‘‘na saṅgho kahāpaṇe khādatī’’ti saññāya ‘‘ettakehi kahāpaṇehi sāṭake āhara, ettakehi",
  "atk-vin01a5:173_2": "yāguādīni sampādehī’’ti vadati. Yaṁ te āharanti, sabbesaṁ akappiyaṁ. Kasmā? Kahāpaṇānaṁ vicāritattā.",
  "atk-vin01a5:174_0": "Sace dhaññaṁ āharitvā idaṁ saṅghassa āhaṭanti vadanti, aññataro ca bhikkhu purimanayeneva",
  "atk-vin01a5:174_1": "‘‘ettakehi vīhīhi idañcidañca āharathā’’ti vadati. Yaṁ te āharanti, tasseva akappiyaṁ.",
  "atk-vin01a5:174_2": "Kasmā? Dhaññassa vicāritattā.",
  "atk-vin01a5:175_0": "Sace taṇḍulaṁ vā aparaṇṇaṁ vā āharitvā ‘‘idaṁ saṅghassa āhaṭa’’nti vadanti, aññataro",
  "atk-vin01a5:175_1": "ca bhikkhu purimanayeneva ‘‘ettakehi taṇḍulehi idañcidañca āharathā’’ti vadati. Yaṁ",
  "atk-vin01a5:175_2": "te āharanti, sabbesaṁ kappiyaṁ. Kasmā? Kappiyānaṁ taṇḍulādīnaṁ vicāritattā. Kayavikkayepi",
  "atk-vin01a5:175_3": "anāpatti, kappiyakārakassa ācikkhitattā.",
  "atk-vin01a5:176_0": "Pubbe pana cittalapabbate eko bhikkhu catusāladvāre ‘‘aho vata sve saṅghassa ettakappamāṇe",
  "atk-vin01a5:176_1": "pūve paceyyu’’nti ārāmikānaṁ saññājananatthaṁ bhūmiyaṁ maṇḍalaṁ akāsi, taṁ disvā",
  "atk-vin01a5:176_2": "cheko ārāmiko tatheva katvā dutiyadivase bheriyā ākoṭitāya sannipatite saṅghe pūvaṁ",
  "atk-vin01a5:176_3": "gahetvā saṅghattheraṁ āha – ‘‘bhante, amhehi ito pubbe neva pitūnaṁ na pitāmahānaṁ",
  "atk-vin01a5:176_4": "evarūpaṁ sutapubbaṁ, ekena ayyena catussāladvāre pūvatthāya saññā katā, ito dāni",
  "atk-vin01a5:176_5": "pabhuti ayyā attano attano cittānurūpaṁ vadantu, amhākampi phāsuvihāro bhavissatī’’ti.",
  "atk-vin01a5:176_6": "Mahāthero tatova nivatti, ekabhikkhunāpi pūvo na gahito. Evaṁ pubbe tatruppādampi",
  "atk-vin01a5:176_7": "na paribhuñjiṁsu. Tasmā –",
  "atk-vin01a5:177": "Sallekhaṁ accajantena, appamattena bhikkhunā;",
  "atk-vin01a5:178": "Kappiyepi na kātabbā, āmisatthāya lolatāti.",
  "atk-vin01a5:179": "Yo cāyaṁ taḷāke vutto, pokkharaṇī-udakavāhakamātikādīsupi eseva nayo.",
  "atk-vin01a5:180_0": "Pubbaṇṇāparaṇṇaucchuphalāphalādīnaṁ viruhanaṭṭhānaṁ yaṁ kiñci khettaṁ vā vatthuṁ",
  "atk-vin01a5:180_1": "vā dammīti vuttepi ‘‘na vaṭṭatī’’ti paṭikkhipitvā taḷāke vuttanayeneva yadā kappiyavohārena",
  "atk-vin01a5:180_2": "‘‘catupaccayaparibhogatthāya dammī’’ti vadati, tadā sampaṭicchitabbaṁ, ‘‘vanaṁ dammi,",
  "atk-vin01a5:180_3": "araññaṁ dammī’’ti vutte pana vaṭṭati. Sace manussā bhikkhūhi anāṇattāyeva tattha",
  "atk-vin01a5:180_4": "rukkhe chinditvā aparaṇṇādīni sampādetvā bhikkhūnaṁ bhāgaṁ denti, vaṭṭati; adentā",
  "atk-vin01a5:180_5": "na codetabbā. Sace kenacideva antarāyena tesu pakkantesu aññe karonti, na ca bhikkhūnaṁ",
  "atk-vin01a5:180_6": "kiñci denti, te vāretabbā. Sace vadanti – ‘‘nanu, bhante, pubbepi manussā idha sassāni",
  "atk-vin01a5:180_7": "akaṁsū’’ti, tato te vattabbā – ‘‘te saṅghassa idañcidañca kappiyabhaṇḍaṁ adaṁsū’’ti.",
  "atk-vin01a5:180_8": "Sace vadanti – ‘‘mayampi dassāmā’’ti evaṁ vaṭṭati.",
  "atk-vin01a5:181_0": "Kañci sassuṭṭhānakaṁ bhūmippadesaṁ sandhāya ‘‘sīmaṁ demā’’ti vadanti, vaṭṭati. Sīmā",
  "atk-vin01a5:181_1": "paricchedanatthaṁ pana thambhā vā pāsāṇā vā sayaṁ na ṭhapetabbā. Kasmā? Bhūmi nāma",
  "atk-vin01a5:181_2": "anagghā appakenāpi pārājiko bhaveyya, ārāmikānaṁ pana vattabbaṁ – ‘‘iminā ṭhānena",
  "atk-vin01a5:181_3": "amhākaṁ sīmā gatā’’ti. Sacepi hi te adhikaṁ gaṇhanti, pariyāyena kathitattā anāpatti.",
  "atk-vin01a5:181_4": "Yadi pana rājarājamahāmattādayo sayameva thambhe ṭhapāpetvā ‘‘cattāro paccaye paribhuñjathā’’ti denti, vaṭṭatiyeva.",
  "atk-vin01a5:182_0": "Sace koci antosīmāya taḷākaṁ khanati, vihāramajjhena vā mātikaṁ neti, cetiyaṅgaṇabodhiyaṅgaṇādīni",
  "atk-vin01a5:182_1": "dussanti, vāretabbo. Sace saṅgho kiñci labhitvā āmisagarukatāya na vāreti, eko bhikkhu",
  "atk-vin01a5:182_2": "vāreti, sova bhikkhu issaro. Sace eko bhikkhu na vāreti, ‘‘netha tumhe’’ti tesaṁyeva",
  "atk-vin01a5:182_3": "pakkho hoti, saṅgho vāreti, saṅghova issaro. Saṅghikesu hi kammesu yo dhammakammaṁ",
  "atk-vin01a5:182_4": "karoti, sova issaro. Sace vāriyamānopi karoti, heṭṭhā gahitaṁ paṁsuṁ heṭṭhā pakkhipitvā,",
  "atk-vin01a5:182_5": "upari gahitaṁ paṁsuṁ upari pakkhipitvā pūretabbā.",
  "atk-vin01a5:183_0": "Sace koci yathājātameva ucchuṁ vā aparaṇṇaṁ vā alābukumbhaṇḍādikaṁ vā valliphalaṁ",
  "atk-vin01a5:183_1": "dātukāmo ‘‘etaṁ sabbaṁ ucchukhettaṁ aparaṇṇavatthuṁ valliphalāvāṭaṁ dammī’’ti vadati,",
  "atk-vin01a5:183_2": "saha vatthunā parāmaṭṭhattā ‘‘na vaṭṭatī’’ti mahāsumatthero āha. Mahāpadumatthero",
  "atk-vin01a5:183_3": "pana ‘‘abhilāpamattametaṁ sāmikānaṁyeva hi so bhūmibhāgo tasmā vaṭṭatī’’ti āha.",
  "atk-vin01a5:184_0": "‘‘Dāsaṁ dammī’’ti vadati, na vaṭṭati. ‘‘Ārāmikaṁ dammi, veyyāvaccakaraṁ dammi, kappiyakārakaṁ",
  "atk-vin01a5:184_1": "dammī’’ti vutte vaṭṭati. Sace so ārāmiko purebhattampi pacchābhattampi saṅghasseva",
  "atk-vin01a5:184_2": "kammaṁ karoti, sāmaṇerassa viya sabbaṁ bhesajjapaṭijagganampi tassa kātabbaṁ. Sace",
  "atk-vin01a5:184_3": "purebhattameva saṅghassa kammaṁ karoti, pacchābhattaṁ attano kammaṁ karoti, sāyaṁ",
  "atk-vin01a5:184_4": "nivāpo na dātabbo. Yepi pañcadivasavārena vā pakkhavārena vā saṅghassa kammaṁ katvā",
  "atk-vin01a5:184_5": "sesakāle attano kammaṁ karonti, tesampi karaṇakāleyeva bhattañca nivāpo ca dātabbo.",
  "atk-vin01a5:184_6": "Sace saṅghassa kammaṁ natthi, attanoyeva kammaṁ katvā jīvanti, te ce hatthakammamūlaṁ",
  "atk-vin01a5:184_7": "ānetvā denti, gahetabbaṁ. No ce denti, na kiñci vattabbā. Yaṁ kiñci rajakadāsampi",
  "atk-vin01a5:184_8": "pesakāradāsampi ārāmikanāmena sampaṭicchituṁ vaṭṭati.",
  "atk-vin01a5:185_0": "Sace ‘‘gāvo demā’’ti vadanti, ‘‘na vaṭṭatī’’ti paṭikkhipitabbā. Imā gāvo kutoti paṇḍitehi",
  "atk-vin01a5:185_1": "pañca gorasaparibhogatthāya dinnāti, ‘‘mayampi pañcagorasaparibhogatthāya demā’’ti",
  "atk-vin01a5:185_2": "vutte vaṭṭati. Ajikādīsupi eseva nayo. ‘‘Hatthiṁ dema, assaṁ mahisaṁ kukkuṭaṁ sūkaraṁ",
  "atk-vin01a5:185_3": "demā’’ti vadanti, sampaṭicchituṁ na vaṭṭati. Sace keci manussā ‘‘appossukkā, bhante,",
  "atk-vin01a5:185_4": "tumhe hotha, mayaṁ ime gahetvā tumhākaṁ kappiyabhaṇḍaṁ dassāmā’’ti gaṇhanti, vaṭṭati.",
  "atk-vin01a5:185_5": "‘‘Kukkuṭasūkarā sukhaṁ jīvantū’’ti araññe vissajjetuṁ vaṭṭati. ‘‘Imaṁ taḷākaṁ, imaṁ",
  "atk-vin01a5:185_6": "khettaṁ, imaṁ vatthuṁ, vihārassa demā’’ti vutte paṭikkhipituṁ na labbhatīti. Sesamettha uttānatthameva.",
  "atk-vin01a5:186": "Samuṭṭhānādīsu idampi chasamuṭṭhānaṁ kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ , ticittaṁ, tivedananti.",
  "atk-vin01a5:187": "Rājasikkhāpadavaṇṇanā niṭṭhitā.",
  "atk-vin01a5:188": "Niṭṭhito cīvaravaggo paṭhamo.",
  "atk-vin01a5:189": "2. Kosiyavaggo",
  "atk-vin01a5:190": "1. Kosiyasikkhāpadavaṇṇanā",
  "atk-vin01a5:191_0": "542.Tenasamayenāti kosiyasikkhāpadaṁ. Tattha santharitvā kataṁ hotīti same bhūmibhāge",
  "atk-vin01a5:191_1": "kosiyaṁsūni uparūpari santharitvā kañjikādīhi siñcitvā kataṁ hoti. Ekenapi kosiyaṁsunā",
  "atk-vin01a5:191_2": "missitvāti tiṭṭhatu attano rucivasena missitaṁ, sacepi tassa karaṇaṭṭhāne vāto ekaṁ",
  "atk-vin01a5:191_3": "kosiyaṁsuṁ ānetvā pāteti, evampi missetvā katameva hotīti. Sesaṁ uttānatthameva.",
  "atk-vin01a5:192": "Chasamuṭṭhānaṁ, kiriyaṁ, nosaññāvimokkhaṁ, acittakaṁ paṇṇattivajjaṁ, kāyakammavacīkammaṁ,",
  "atk-vin01a5:193": "Ticittaṁ, tivedananti.",
  "atk-vin01a5:194": "Kosiyasikkhāpadavaṇṇanā niṭṭhitā.",
  "atk-vin01a5:195": "2. Suddhakāḷakasikkhāpadavaṇṇanā",
  "atk-vin01a5:196_0": "547.Tena samayenāti suddhakāḷakasikkhāpadaṁ. Tattha suddhakāḷakānanti suddhānaṁ kāḷakānaṁ",
  "atk-vin01a5:196_1": ", aññehi amissitakāḷakānanti attho. Sesaṁ uttānatthameva. Samuṭṭhānādīnipi kosiyasikkhāpadasadisānevāti.",
  "atk-vin01a5:197": "Suddhakāḷakasikkhāpadavaṇṇanā niṭṭhitā.",
  "atk-vin01a5:198": "3. Dvebhāgasikkhāpadavaṇṇanā",
  "atk-vin01a5:199": "552.Tena samayenāti dvebhāgasikkhāpadaṁ. Tattha ante ādiyitvāti santhatassa ante anuvātaṁ viya dassetvā odātaṁ alliyāpetvā.",
  "atk-vin01a5:200_0": "Dve bhāgāti dve koṭṭhāsā. Ādātabbāti gahetabbā. Gocariyānanti kapilavaṇṇānaṁ. Dve",
  "atk-vin01a5:200_1": "tulā ādātabbāti catūhi tulāhi kāretukāmaṁ sandhāya vuttaṁ. Atthato pana yattakehi",
  "atk-vin01a5:200_2": "eḷakalomehi kātukāmo hoti, tesu dve koṭṭhāsā kāḷakānaṁ eko odātānaṁ, eko gocariyānanti",
  "atk-vin01a5:200_3": "idameva dassitaṁ hotīti veditabbaṁ. Sesaṁ uttānatthameva.",
  "atk-vin01a5:201": "Samuṭṭhānādīnipi kosiyasikkhāpadasadisāneva. Kevalaṁ idaṁ ādāya anādāya ca karaṇato kiriyākiriyaṁ veditabbanti.",
  "atk-vin01a5:202": "Dvebhāgasikkhāpadavaṇṇanā niṭṭhitā.",
  "atk-vin01a5:203": "4. Chabbassasikkhāpadavaṇṇanā",
  "atk-vin01a5:204": "557.Tenasamayenāti chabbassasikkhāpadaṁ. Tattha ūhadantipi ummihantipīti santhatānaṁ upari vaccampi passāvampi karontīti vuttaṁ hoti.",
  "atk-vin01a5:205_0": "Dinnā saṅghena itthannāmassa bhikkhuno santhatasammutīti evaṁ laddhasammutiko bhikkhu",
  "atk-vin01a5:205_1": "yāva rogo na vūpasammati, tāva yaṁ yaṁ ṭhānaṁ gacchati, tattha tattha santhataṁ kātuṁ",
  "atk-vin01a5:205_2": "labhati. Sace arogo hutvā puna mūlabyādhināva gilāno hoti, soyeva parihāro, natthaññaṁ",
  "atk-vin01a5:205_3": "sammutikiccanti phussadevatthero āha. Upatissatthero pana ‘‘so vā byādhi paṭikuppatu,",
  "atk-vin01a5:205_4": "añño vā, ‘sakiṁ gilāno’ti nāmaṁ laddhaṁ laddhameva, puna sammutikiccaṁ natthī’’ti āha.",
  "atk-vin01a5:206": "Orenace channaṁ vassānanti channaṁ vassānaṁ orimabhāge, antoti attho. Padabhājane pana saṅkhyāmattadassanatthaṁ ‘‘ūnakachabbassānī’’ti vuttaṁ.",
  "atk-vin01a5:207_0": "Anāpatti chabbassāni karotīti yadā chabbassāni paripuṇṇāni honti, tadā santhataṁ",
  "atk-vin01a5:207_1": "karoti. Dutiyapadepi ‘‘yadā atirekachabbassāni honti, tadā karotī’’ti evamattho daṭṭhabbo.",
  "atk-vin01a5:207_2": "Na hi so chabbassāni karotīti. Sesaṁ uttānatthameva.",
  "atk-vin01a5:208": "Samuṭṭhānādīni kosiyasikkhāpadasadisānevāti.",
  "atk-vin01a5:209": "Chabbassasikkhāpadavaṇṇanā niṭṭhitā.",
  "atk-vin01a5:210": "5. Nisīdanasanthatasikkhāpadavaṇṇanā",
  "atk-vin01a5:211_0": "565.Tena samayenāti nisīdanasanthatasikkhāpadaṁ. Tattha icchāmahaṁ bhikkhaveti bhagavā",
  "atk-vin01a5:211_1": "kira taṁ temāsaṁ na kiñci bodhaneyyasattaṁ addasa, tasmā evamāha. Evaṁ santepi tantivasena",
  "atk-vin01a5:211_2": "dhammadesanā kattabbā siyā. Yasmā panassa etadahosi – ‘‘mayi okāsaṁ kāretvā paṭisallīne",
  "atk-vin01a5:211_3": "bhikkhū adhammikaṁ katikavattaṁ karissanti, taṁ upaseno bhindissati. Ahaṁ tassa pasīditvā",
  "atk-vin01a5:211_4": "bhikkhūnaṁ dassanaṁ anujānissāmi, tato maṁ passitukāmā bahū bhikkhū dhutaṅgāni samādiyissanti,",
  "atk-vin01a5:211_5": "ahañca tehi ujjhitasanthatapaccayā sikkhāpadaṁ paññapessāmī’’ti, tasmā evamāha. Evaṁ",
  "atk-vin01a5:211_6": "bahūni hi ettha ānisaṁsānīti.",
  "atk-vin01a5:212_0": "Sapariso yena bhagavā tenupasaṅkamīti thero kira ‘‘na, bhikkhave, ūnadasavassena",
  "atk-vin01a5:212_1": "upasampādetabbo, yo upasampādeyya, āpatti dukkaṭassā’’ti (mahāva. 75) imasmiṁ khandhakasikkhāpade",
  "atk-vin01a5:212_2": "‘‘kathañhi nāma tvaṁ moghapurisa aññehi ovadiyo anusāsiyo aññaṁ ovadituṁ anusāsituṁ",
  "atk-vin01a5:212_3": "maññissasī’’ti evamādinā nayena garahaṁ labhitvā ‘‘satthā mayhaṁ parisaṁ nissāya",
  "atk-vin01a5:212_4": "garahaṁ adāsi, so dānāhaṁ bhagavantaṁ teneva puṇṇacandasassirīkena sabbākāraparipuṇṇena",
  "atk-vin01a5:212_5": "mukhena brahmaghosaṁ nicchāretvā parisaṁyeva nissāya sādhukāraṁ dāpessāmī’’ti suhadayo",
  "atk-vin01a5:212_6": "kulaputto atirekayojanasataṁ paṭikkamitvā parisaṁ cinitvā pañcamattehi bhikkhusatehi",
  "atk-vin01a5:212_7": "parivuto puna bhagavantaṁ upasaṅkamanto. Tena vuttaṁ – ‘‘sapariso yena bhagavā tenupasaṅkamī’’ti.",
  "atk-vin01a5:212_8": "Na hi sakkā buddhānaṁ aññathā ārādhetuṁ aññatra vattasampattiyā.",
  "atk-vin01a5:213_0": "Bhagavatoavidūre nisinnoti vattasampattiyā parisuddhabhāvena nirāsaṅko sīho viya",
  "atk-vin01a5:213_1": "kañcanapabbatassa bhagavato avidūre nisinno. Etadavocāti kathāsamuṭṭhāpanatthaṁ etaṁ",
  "atk-vin01a5:213_2": "avoca. Manāpāni te bhikkhu paṁsukūlānīti bhikkhu tava imāni paṁsukūlāni manāpāni,",
  "atk-vin01a5:213_3": "attano ruciyā khantiyā gahitānīti attho. Na kho me, bhante, manāpānīti, bhante na",
  "atk-vin01a5:213_4": "mayā attano ruciyā gahitāni, galaggāhena viya matthakatāḷanena viya ca gāhitomhīti dasseti.",
  "atk-vin01a5:214_0": "Paññāyissatīti paññāto abhiññāto bhavissati, tattha sandississatīti vuttaṁ hoti.",
  "atk-vin01a5:214_1": "Na mayaṁ apaññattaṁ paññapessāmāti mayaṁ sāvakā nāma apaññattaṁ na paññapessāma,",
  "atk-vin01a5:214_2": "buddhavisayo hi eso yadidaṁ ‘‘pācittiyaṁ dukkaṭa’’ntiādinā nayena apaññattasikkhāpadapaññapanaṁ",
  "atk-vin01a5:214_3": "paññattasamucchindanaṁ vā. Samādāyāti taṁ taṁ sikkhāpadaṁ samādiyitvā, ‘‘sādhu suṭṭhū’’ti",
  "atk-vin01a5:214_4": "sampaṭicchitvā yathāpaññattesu sabbasikkhāpadesu sikkhissāmāti dasseti. Tassa āraddhacitto",
  "atk-vin01a5:214_5": "punapi ‘‘sādhu sādhū’’ti sādhukāramadāsi.",
  "atk-vin01a5:215_0": "566.Anuññātāvusoti anuññātaṁ, āvuso. Pihentāti pihayantā. Santhatāni ujjhitvāti santhate",
  "atk-vin01a5:215_1": "catutthacīvarasaññitāya sabbasanthatāni ujjhitvā. Dhammiṁ kathaṁ katvā bhikkhū āmantesīti",
  "atk-vin01a5:215_2": "bhagavā santhatāni vippakiṇṇāni disvā ‘‘saddhādeyyavinipātane kāraṇaṁ natthi, paribhogupāyaṁ",
  "atk-vin01a5:215_3": "nesaṁ dassessāmī’’ti dhammiṁ kathaṁ katvā bhikkhū āmantesi.",
  "atk-vin01a5:216_0": "567.Sakiṁ nivatthampi sakiṁ pārutampīti sakiṁ nisinnañceva nipannañca. Sāmantāti",
  "atk-vin01a5:216_1": "ekapassato vaṭṭaṁ vā caturassaṁ vā chinditvā gahitaṭṭhānaṁ yathā vidatthimattaṁ hoti,",
  "atk-vin01a5:216_2": "evaṁ gahetabbaṁ, santharantena pana pāḷiyaṁ vuttanayeneva ekadese vā santharitabbaṁ,",
  "atk-vin01a5:216_3": "vijaṭetvā vā missakaṁ katvā santharitabbaṁ, evaṁ thirataraṁ hotīti. Sesaṁ uttānatthameva.",
  "atk-vin01a5:217": "Samuṭṭhānādīni kiriyākiriyattā imassa sikkhāpadassa dvebhāgasikkhāpadasadisānīti.",
  "atk-vin01a5:218": "Imesu pana pañcasu santhatesu purimāni tīṇi vinayakammaṁ katvā paṭilabhitvā paribhuñjituṁ na vaṭṭanti, pacchimāni dve vaṭṭantīti veditabbānīti.",
  "atk-vin01a5:219": "Nisīdanasanthatasikkhāpadavaṇṇanā niṭṭhitā.",
  "atk-vin01a5:220": "6. Eḷakalomasikkhāpadavaṇṇanā",
  "atk-vin01a5:221_0": "571.Tenasamayenāti eḷakalomasikkhāpadaṁ. Tattha uppaṇḍesunti ‘‘kittakena, bhante,",
  "atk-vin01a5:221_1": "kītānī’’tiādīni vadantā avahasiṁsu. Ṭhitakova āsumbhīti yathā manussā araññato mahantaṁ",
  "atk-vin01a5:221_2": "dārubhāraṁ ānetvā kilantā ṭhitakāva pātenti, evaṁ pātesīti attho.",
  "atk-vin01a5:222_0": "572.Sahatthāti sahatthena, attanā haritabbānīti vuttaṁ hoti. Bahitiyojanaṁ pātetīti",
  "atk-vin01a5:222_1": "tiyojanato bahi pāteti. Anantarāyena patanake hatthato muttamatte lomagaṇanāya nissaggiyapācittiyāni.",
  "atk-vin01a5:222_2": "Sace bahitiyojane rukkhe vā thambhe vā paṭihaññitvā puna anto patanti, anāpatti .",
  "atk-vin01a5:222_3": "Bhūmiyaṁ patitvā ṭhatvā ṭhatvā vaṭṭamānā eḷakalomabhaṇḍikā puna anto pavisati, āpattiyeva.",
  "atk-vin01a5:222_4": "Anto ṭhatvā hatthena vā pādena vā yaṭṭhiyā vā vaṭṭeti ṭhatvā vā aṭhatvā vā vaṭṭamānā",
  "atk-vin01a5:222_5": "bhaṇḍikā gacchatu, āpattiyeva. ‘‘Añño harissatī’’ti ṭhapeti, tena haritepi āpattiyeva.",
  "atk-vin01a5:222_6": "Suddhacittena ṭhapitaṁ vāto vā añño vā attano dhammatāya bahi pāteti, āpattiyeva.",
  "atk-vin01a5:222_7": "Saussāhattā acittakattā ca sikkhāpadassa. Kurundiyādīsu pana ‘‘ettha anāpattī’’ti",
  "atk-vin01a5:222_8": "vuttā, sā anāpatti pāḷiyā na sameti. Ubhatobhaṇḍikaṁ ekābaddhaṁ katvā ekaṁ bhaṇḍikaṁ",
  "atk-vin01a5:222_9": "antosīmāya ekaṁ bahisīmāya karonto ṭhapeti, rakkhati tāva. Ekābaddhe kājepi eseva",
  "atk-vin01a5:222_10": "nayo. Yadi pana abandhitvā kājakoṭiyaṁ ṭhapitamattameva hoti, na rakkhati. Ekābaddhepi",
  "atk-vin01a5:222_11": "parivattetvā ṭhapite āpattiyeva.",
  "atk-vin01a5:223_0": "Aññassa yāne vāti ettha gacchante yāne vā hatthipiṭṭhiādīsu vā sāmikassa ajānantasseva",
  "atk-vin01a5:223_1": "harissatīti ṭhapeti, tasmiṁ tiyojanaṁ atikkante āpatti. Agacchantepi eseva nayo.",
  "atk-vin01a5:223_2": "Sace pana agacchante yāne vā hatthipiṭṭhiyādīsu vā ṭhapetvā abhiruhitvā sāreti, heṭṭhā",
  "atk-vin01a5:223_3": "vā gacchanto codeti, pakkosanto vā anubandhāpeti, ‘‘aññaṁ harāpetī’’ti vacanato anāpatti.",
  "atk-vin01a5:223_4": "Kurundiyādīsu pana ‘‘āpattī’’ti vuttaṁ, taṁ ‘‘aññaṁ harāpetī’’ti iminā na sameti.",
  "atk-vin01a5:223_5": "Adinnādāne pana suṅkaghāte āpatti hoti. Yā hi tattha āpatti, sā idha anāpatti. Yā",
  "atk-vin01a5:223_6": "idha āpatti, sā tattha anāpatti. Taṁ ṭhānaṁ patvā aññavihito vā corādīhi vā upadduto",
  "atk-vin01a5:223_7": "gacchati, āpattiyeva. Sabbattha lomagaṇanāya āpattiparicchedo veditabbo.",
  "atk-vin01a5:224_0": "575. Tiyojanaṁ vāsādhippāyo gantvā tato paraṁ haratīti yattha gato, tattha uddesaparipucchādīnaṁ",
  "atk-vin01a5:224_1": "vā paccayādīnaṁ vā alābhena tato paraṁ aññattha gacchati, tatopi aññatthāti evaṁ",
  "atk-vin01a5:224_2": "yojanasatampi harantassa anāpatti. Acchinnaṁ paṭilabhitvāti corā acchinditvā niratthakabhāvaṁ",
  "atk-vin01a5:224_3": "ñatvā paṭidenti, taṁ harantassa anāpatti. Nissaṭṭhaṁ paṭilabhitvāti vinayakammakataṁ",
  "atk-vin01a5:224_4": "paṭilabhitvāti attho.",
  "atk-vin01a5:225_0": "Katabhaṇḍanti kataṁbhaṇḍaṁ kambalakojavasanthatādiṁ yaṁ kiñci antamaso suttakena",
  "atk-vin01a5:225_1": "baddhamattampi. Yo pana tanukapattatthavikantare vā āyogaaṁsabaddhakakāyabandhanādīnaṁ",
  "atk-vin01a5:225_2": "antaresu vā pipphalikādīnaṁ malarakkhaṇatthaṁ sipāṭikāya vā antamaso vātābādhiko",
  "atk-vin01a5:225_3": "kaṇṇacchiddepi lomāni pakkhipitvā gacchati, āpattiyeva. Suttakena pana bandhitvā",
  "atk-vin01a5:225_4": "pakkhittaṁ katabhaṇḍaṭṭhāne tiṭṭhati, veṇiṁ katvā harati, idaṁ nidhānamukhaṁ nāma,",
  "atk-vin01a5:225_5": "āpattiyevāti. Sesaṁ uttānatthameva.",
  "atk-vin01a5:226": "Samuṭṭhānādīsu idaṁ eḷakalomasamuṭṭhānaṁ nāma, kāyato ca kāyacittato ca samuṭṭhāti, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammaṁ, ticittaṁ, tivedananti.",
  "atk-vin01a5:227": "Eḷakalomasikkhāpadavaṇṇanā niṭṭhitā.",
  "atk-vin01a5:228": "7. Eḷakalomadhovāpanasikkhāpadavaṇṇanā",
  "atk-vin01a5:229_0": "576.Tena samayenāti eḷakalomadhovāpanasikkhāpadaṁ. Tattha riñcantīti ujjhanti vissajjenti,",
  "atk-vin01a5:229_1": "na sakkonti anuyuñjitunti vuttaṁ hoti. Sesamettha purāṇacīvarasikkhāpade vuttanayeneva",
  "atk-vin01a5:229_2": "saddhiṁ samuṭṭhānādīhīti.",
  "atk-vin01a5:230": "Eḷakalomadhovāpanasikkhāpadavaṇṇanā niṭṭhitā.",
  "atk-vin01a5:231": "8. Rūpiyasikkhāpadavaṇṇanā",
  "atk-vin01a5:232": "582.Tena samayenāti rūpiyasikkhāpadaṁ. Tattha paṭivisoti koṭṭhāso.",
  "atk-vin01a5:233_0": "583-4.Jātarūparajatanti ettha jātarūpanti suvaṇṇassa nāmaṁ. Taṁ pana yasmā tathāgatassa",
  "atk-vin01a5:233_1": "vaṇṇasadisaṁ hoti, tasmā ‘‘satthuvaṇṇo vuccatī’’ti padabhājane vuttaṁ. Tassattho",
  "atk-vin01a5:233_2": "– ‘‘yo satthuvaṇṇo lohaviseso, idaṁ jātarūpaṁ nāmā’’ti rajataṁ pana ‘‘saṅkho, silā,",
  "atk-vin01a5:233_3": "pavāla, rajataṁ, jātarūpa’’ntiādīsu (pāci. 506) rūpiyaṁ vuttaṁ. Idha pana yaṁ kiñci",
  "atk-vin01a5:233_4": "vohāragamanīyaṁ kahāpaṇādi adhippetaṁ. Tenevassa padabhājane ‘‘kahāpaṇo lohamāsako’’tiādi",
  "atk-vin01a5:233_5": "vuttaṁ. Tattha kahāpaṇoti sovaṇṇamayo vā rūpiyamayo vā pākatiko vā. Lohamāsakoti",
  "atk-vin01a5:233_6": "tambalohādīhi katamāsako. Dārumāsakoti sāradārunā vā veḷupesikāya vā antamaso tālapaṇṇenāpi",
  "atk-vin01a5:233_7": "rūpaṁ chinditvā katamāsako. Jatumāsakoti lākhāya vā niyyāsena vā rūpaṁ samuṭṭhāpetvā",
  "atk-vin01a5:233_8": "katamāsako. ‘‘Ye vohāraṁ gacchantī’’ti iminā pana padena yo yo yattha yattha janapade",
  "atk-vin01a5:233_9": "yadā yadā vohāraṁ gacchati, antamaso aṭṭhimayopi cammamayopi rukkhaphalabījamayopi",
  "atk-vin01a5:233_10": "samuṭṭhāpitarūpopi asamuṭṭhāpitarūpopi sabbo saṅgahito.",
  "atk-vin01a5:234_0": "Iccetaṁ sabbampi rajataṁ jātarūpaṁ jātarūpamāsako, vuttappabhedo sabbopi rajatamāsakoti",
  "atk-vin01a5:234_1": "catubbidhaṁ nissaggiyavatthu hoti. Muttā, maṇi, veḷuriyo, saṅkho, silā, pavāla, lohitaṅko,",
  "atk-vin01a5:234_2": "masāragallaṁ, satta dhaññāni, dāsidāsakhettavatthupupphārāmaphalārāmādayoti idaṁ",
  "atk-vin01a5:234_3": "dukkaṭavatthu. Suttaṁ phālo paṭako kappāso anekappakāraṁ aparaṇṇaṁ sappinavanītatelamadhuphāṇitādibhesajjañca",
  "atk-vin01a5:234_4": "idaṁ kappiyavatthu. Tattha nissaggiyavatthuṁ attano vā saṅghagaṇapuggalacetiyānaṁ",
  "atk-vin01a5:234_5": "vā atthāya sampaṭicchituṁ na vaṭṭati. Attano atthāya sampaṭicchato nissaggiyaṁ pācittiyaṁ",
  "atk-vin01a5:234_6": "hoti, sesānaṁ atthāya dukkaṭaṁ. Dukkaṭavatthuṁ sabbesampi atthāya sampaṭicchato dukkaṭameva.",
  "atk-vin01a5:234_7": "Kappiyavatthumhi anāpatti. Sabbampi nikkhipanatthāya bhaṇḍāgārikasīsena sampaṭicchato",
  "atk-vin01a5:234_8": "upari ratanasikkhāpade āgatavasena pācittiyaṁ.",
  "atk-vin01a5:235": "Uggaṇheyyāti gaṇheyya. Yasmā pana gaṇhanto āpattiṁ āpajjati, tenassa padabhājane ‘‘sayaṁ gaṇhāti nissaggiyaṁ pācittiya’’nti vuttaṁ. Esa nayo sesapadesupi.",
  "atk-vin01a5:236_0": "Tattha jātarūparajatabhaṇḍesu kahāpaṇamāsakesu ca ekaṁ gaṇhato vā gaṇhāpayato vā",
  "atk-vin01a5:236_1": "ekā āpatti. Sahassaṁ cepi ekato gaṇhāti, gaṇhāpeti, vatthugaṇanāya āpattiyo. Mahāpaccariyaṁ",
  "atk-vin01a5:236_2": "pana kurundiyañca sithilabaddhāya thavikāya sithilapūrite vā bhājane rūpagaṇanāya",
  "atk-vin01a5:236_3": "āpatti. Ghanabaddhe pana ghanapūrite vā ekāva āpattīti vuttaṁ.",
  "atk-vin01a5:237_0": "Upanikkhittasādiyane pana ‘‘idaṁ ayyassa hotū’’ti vutte sacepi cittena sādiyati,",
  "atk-vin01a5:237_1": "gaṇhitukāmo hoti, kāyena vā vācāya vā ‘‘nayidaṁ kappatī’’ti paṭikkhipati, anāpatti.",
  "atk-vin01a5:237_2": "Kāyavācāhi vā appaṭikkhipitvāpi suddhacitto hutvā ‘‘nayidaṁ amhākaṁ kappatī’’ti na",
  "atk-vin01a5:237_3": "sādiyati, anāpattiyeva. Tīsu dvāresu hi yena kenaci paṭikkhittaṁ paṭikkhittameva",
  "atk-vin01a5:237_4": "hoti. Sace pana kāyavācāhi appaṭikkhipitvā cittena adhivāseti, kāyavācāhi kattabbassa",
  "atk-vin01a5:237_5": "paṭikkhepassa akaraṇato akiriyasamuṭṭhānaṁ kāyadvāre ca vacīdvāre ca āpattiṁ āpajjati,",
  "atk-vin01a5:237_6": "manodvāre pana āpatti nāma natthi.",
  "atk-vin01a5:238_0": "Eko sataṁ vā sahassaṁ vā pādamūle ṭhapeti ‘‘tuyhidaṁ hotū’’ti, bhikkhū ‘‘nayidaṁ",
  "atk-vin01a5:238_1": "kappatī’’ti paṭikkhipati, upāsako pariccattaṁ mayā tumhākanti gato, añño tattha āgantvā",
  "atk-vin01a5:238_2": "pucchati – ‘‘kiṁ, bhante, ida’’nti? Yaṁ tena attanā ca vuttaṁ, taṁ ācikkhitabbaṁ.",
  "atk-vin01a5:238_3": "So ce vadati – ‘‘gopayissāmi, bhante, guttaṭṭhānaṁ dassethā’’ti, sattabhūmikampi",
  "atk-vin01a5:238_4": "pāsādaṁ abhiruhitvā ‘‘idaṁ guttaṭṭhāna’’nti ācikkhitabbaṁ, ‘‘idha nikkhipāhī’’ti",
  "atk-vin01a5:238_5": "na vattabbaṁ. Ettāvatā kappiyañca akappiyañca nissāya ṭhitaṁ hoti. Dvāraṁ pidahitvā",
  "atk-vin01a5:238_6": "rakkhantena vasitabbaṁ. Sace kiñci vikkāyikabhaṇḍaṁ pattaṁ vā cīvaraṁ vā āgacchati,",
  "atk-vin01a5:238_7": "‘‘idaṁ gahessatha bhante’’ti vutte ‘‘upāsaka atthi amhākaṁ iminā attho, vatthu ca",
  "atk-vin01a5:238_8": "evarūpaṁ nāma saṁvijjati, kappiyakārako natthī’’ti vattabbaṁ. Sace so vadati, ‘‘ahaṁ",
  "atk-vin01a5:238_9": "kappiyakārako bhavissāmi, dvāraṁ vivaritvā dethā’’ti, dvāraṁ vivaritvā ‘‘imasmiṁ",
  "atk-vin01a5:238_10": "okāse ṭhapita’’nti vattabbaṁ, ‘‘idaṁ gaṇhā’’ti na vattabbaṁ. Evampi kappiyañca akappiyañca",
  "atk-vin01a5:238_11": "nissāya ṭhitameva hoti, so ce taṁ gahetvā tassa kappiyabhaṇḍaṁ deti, vaṭṭati. Sace",
  "atk-vin01a5:238_12": "adhikaṁ gaṇhāti, ‘‘na mayaṁ tava bhaṇḍaṁ gaṇhāma, ‘‘nikkhamāhī’’ti vattabbo.",
  "atk-vin01a5:239_0": "Saṅghamajjhe nissajjitabbanti ettha yasmā rūpiyaṁ nāma akappiyaṁ, ‘‘tasmā nissajjitabbaṁ",
  "atk-vin01a5:239_1": "saṅghassa vā gaṇassa vā puggalassa vā’’ti na vuttaṁ. Yasmā pana taṁ paṭiggahitamattameva",
  "atk-vin01a5:239_2": "na tena kiñci kappiyabhaṇḍaṁ cetāpitaṁ, tasmā upāyena paribhogadassanatthaṁ ‘‘saṅghamajjhe",
  "atk-vin01a5:239_3": "nissajjitabba’’nti vuttaṁ. Kappiyaṁ ācikkhitabbaṁ sappi vāti ‘‘pabbajitānaṁ sappi",
  "atk-vin01a5:239_4": "vā telaṁ vā vaṭṭati upāsakā’’ti evaṁ ācikkhitabbaṁ.",
  "atk-vin01a5:240_0": "Rūpiyapaṭiggāhakaṁ ṭhapetvā sabbeheva paribhuñjitabbanti sabbehi bhājetvā paribhuñjitabbaṁ.",
  "atk-vin01a5:240_1": "Rūpiyapaṭiggāhakena bhāgo na gahetabbo. Aññesaṁ bhikkhūnaṁ vā ārāmikānaṁ vā pattabhāgampi",
  "atk-vin01a5:240_2": "labhitvā paribhuñjituṁ na vaṭṭati, antamaso makkaṭādīhi tato haritvā araññe ṭhapitaṁ",
  "atk-vin01a5:240_3": "vā tesaṁ hatthato gaḷitaṁ vā tiracchānagatapariggahitampi paṁsukūlampi na vaṭṭatiyeva,",
  "atk-vin01a5:240_4": "tato āhaṭena phāṇitena senāsanadhūpanampi na vaṭṭati. Sappinā vā telena vā padīpaṁ",
  "atk-vin01a5:240_5": "katvā dīpāloke nipajjituṁ kasiṇaparikammampi kātuṁ, potthakampi vācetuṁ na vaṭṭati.",
  "atk-vin01a5:240_6": "Telamadhuphāṇitehi pana sarīre vaṇaṁ makkhetuṁ na vaṭṭatiyeva. Tena vatthunā mañcapīṭhādīni",
  "atk-vin01a5:240_7": "vā gaṇhanti, uposathāgāraṁ vā bhojanasālaṁ vā karonti, paribhuñjituṁ na vaṭṭati.",
  "atk-vin01a5:240_8": "Chāyāpi gehaparicchedena ṭhitā na vaṭṭati, paricchedātikkantā āgantukattā vaṭṭati.",
  "atk-vin01a5:240_9": "Taṁ vatthuṁ vissajjetvā katena maggenapi setunāpi nāvāyapi uḷumpenapi gantuṁ na vaṭṭati,",
  "atk-vin01a5:240_10": "tena vatthunā khanāpitāya pokkharaṇiyā ubbhidodakaṁ pātuṁ vā paribhuñjituṁ vā na",
  "atk-vin01a5:240_11": "vaṭṭati. Anto udake pana asati aññaṁ āgantukaṁ udakaṁ vā vassodakaṁ vā paviṭṭhaṁ",
  "atk-vin01a5:240_12": "vaṭṭati. Kītāya yena udakena saddhiṁ kītā taṁ āgantukampi na vaṭṭati, taṁ vatthuṁ",
  "atk-vin01a5:240_13": "upanikkhepaṁ ṭhapetvā saṅgho paccaye paribhuñjati, tepi paccayā tassa na vaṭṭanti.",
  "atk-vin01a5:240_14": "Ārāmo gahito hoti, sopi paribhuñjituṁ na vaṭṭati. Yadi bhūmipi bījampi akappiyaṁ",
  "atk-vin01a5:240_15": "neva bhūmiṁ na phalaṁ paribhuñjituṁ vaṭṭati. Sace bhūmiṁyeva kiṇitvā aññāni bījāni",
  "atk-vin01a5:240_16": "ropitāni phalaṁ vaṭṭati, atha bījāni kiṇitvā kappiyabhūmiyaṁ ropitāni, phalaṁ na",
  "atk-vin01a5:240_17": "vaṭṭati, bhūmiyaṁ nisīdituṁ vā nipajjituṁ vā vaṭṭati.",
  "atk-vin01a5:241_0": "Sace so chaḍḍetīti yattha katthaci khipati, athāpi na chaḍḍeti, sayaṁ gahetvā gacchati,",
  "atk-vin01a5:241_1": "na vāretabbo. No ce chaḍḍetīti atha neva gahetvā gacchati, na chaḍḍeti, kiṁ mayhaṁ",
  "atk-vin01a5:241_2": "iminā byāpārenāti yena kāmaṁ pakkamati, tato yathāvuttalakkhaṇo rūpiyachaḍḍako sammannitabbo.",
  "atk-vin01a5:242_0": "Yona chandāgatintiādīsu lobhavasena taṁ vatthuṁ attano vā karonto attānaṁ vā ukkaṁsento",
  "atk-vin01a5:242_1": "chandāgatiṁ nāma gacchati . Dosavasena ‘‘nevāyaṁ mātikaṁ jānāti, na vinaya’’nti paraṁ",
  "atk-vin01a5:242_2": "apasādento dosāgatiṁ nāma gacchati. Mohavasena muṭṭhapamuṭṭhassatibhāvaṁ āpajjanto",
  "atk-vin01a5:242_3": "mohāgatiṁ nāma gacchati. Rūpiyapaṭiggāhakassa bhayena chaḍḍetuṁ avisahanto bhayāgatiṁ",
  "atk-vin01a5:242_4": "nāma gacchati. Evaṁ akaronto na chandāgatiṁ gacchati, na dosāgatiṁ gacchati, na mohāgatiṁ",
  "atk-vin01a5:242_5": "gacchati, na bhayāgatiṁ gacchatīti veditabbo.",
  "atk-vin01a5:243_0": "585.Animittaṁ katvāti nimittaṁ akatvā, akkhīni nimmīletvā nadiyā vā papāte vā vanagahane",
  "atk-vin01a5:243_1": "vā gūthaṁ viya anapekkhena patitokāsaṁ asamannāharantena pātetabbanti attho. Evaṁ",
  "atk-vin01a5:243_2": "jigucchitabbepi rūpiye bhagavā pariyāyena bhikkhūnaṁ paribhogaṁ ācikkhi. Rūpiyapaṭiggāhakassa",
  "atk-vin01a5:243_3": "pana kenaci pariyāyena tato uppannapaccayaparibhogo na vaṭṭati. Yathā cāyaṁ etassa",
  "atk-vin01a5:243_4": "na vaṭṭati, evaṁ asantasambhāvanāya vā kuladūsakakammena vā kuhanādīhi vā uppannapaccayā",
  "atk-vin01a5:243_5": "neva tassa na aññassa vaṭṭanti, dhammena samena uppannāpi appaccavekkhitvā paribhuñjituṁ na vaṭṭanti.",
  "atk-vin01a5:244_0": "Cattāro hi paribhogā – theyyaparibhogo, iṇaparibhogo, dāyajjaparibhogo, sāmiparibhogoti.",
  "atk-vin01a5:244_1": "Tattha saṅghamajjhepi nisīditvā paribhuñjantassa dussīlassa paribhogo ‘‘theyyaparibhogo’’",
  "atk-vin01a5:244_2": "nāma. Sīlavato appaccavekkhitaparibhogo ‘‘iṇaparibhogo’’ nāma. Tasmā cīvaraṁ paribhoge",
  "atk-vin01a5:244_3": "paribhoge paccavekkhitabbaṁ, piṇḍapāto ālope ālope. Tathā asakkontena purebhattapacchābhattapurimayāmapacchimayāmesu.",
  "atk-vin01a5:244_4": "Sacassa appaccavekkhatova aruṇo uggacchati, iṇaparibhogaṭṭhāne tiṭṭhati. Senāsanampi",
  "atk-vin01a5:244_5": "paribhoge paribhoge paccavekkhitabbaṁ, bhesajjassa paṭiggahaṇepi paribhogepi satipaccayatā",
  "atk-vin01a5:244_6": "vaṭṭati, evaṁ santepi paṭiggahaṇe satiṁ katvā paribhoge akarontasseva āpatti, paṭiggahaṇe",
  "atk-vin01a5:244_7": "pana satiṁ akatvā paribhoge karontassa anāpatti.",
  "atk-vin01a5:245_0": "Catubbidhā hi suddhi – desanāsuddhi, saṁvarasuddhi, pariyeṭṭhisuddhi, paccavekkhaṇasuddhīti.",
  "atk-vin01a5:245_1": "Tattha desanāsuddhi nāma pātimokkhasaṁvarasīlaṁ , tañhi desanāya sujjhanato ‘‘desanāsuddhī’’ti",
  "atk-vin01a5:245_2": "vuccati. Saṁvarasuddhi nāma indriyasaṁvarasīlaṁ, tañhi na puna evaṁ karissāmīti cittādhiṭṭhānasaṁvareneva",
  "atk-vin01a5:245_3": "sujjhanato ‘‘saṁvarasuddhī’’ti vuccati. Pariyeṭṭhisuddhi nāma ājīvapārisuddhisīlaṁ,",
  "atk-vin01a5:245_4": "tañhi anesanaṁ pahāya dhammena samena paccaye uppādentassa pariyesanāya suddhattā",
  "atk-vin01a5:245_5": "‘‘pariyeṭṭhisuddhī’’ti vuccati. Paccavekkhaṇasuddhi nāma paccayaparibhogasannissitasīlaṁ,",
  "atk-vin01a5:245_6": "tañhi ‘‘paṭisaṅkhā yoniso cīvaraṁ paṭisevatī’’tiādinā (ma. ni. 1.23; a. ni. 6.58)",
  "atk-vin01a5:245_7": "nayena vuttena paccavekkhaṇena sujjhanato ‘‘paccavekkhaṇasuddhī’’ti vuccati. Tena",
  "atk-vin01a5:245_8": "vuttaṁ – ‘‘paṭiggahaṇe pana satiṁ akatvā paribhoge karontassa anāpattī’’ti.",
  "atk-vin01a5:246_0": "Sattannaṁ sekkhānaṁ paccayaparibhogo dāyajjaparibhogo nāma, te hi bhagavato puttā,",
  "atk-vin01a5:246_1": "tasmā pitusantakānaṁ paccayānaṁ dāyādā hutvā te paccaye paribhuñjanti. Kiṁ pana te",
  "atk-vin01a5:246_2": "bhagavato paccaye paribhuñjanti, gihīnaṁ paccaye paribhuñjantīti? Gihīhi dinnāpi",
  "atk-vin01a5:246_3": "bhagavatā anuññātattā bhagavato santakā honti, tasmā te bhagavato paccaye paribhuñjantīti",
  "atk-vin01a5:246_4": "(ma. ni. 1.29) veditabbaṁ, dhammadāyādasuttañcettha sādhakaṁ.",
  "atk-vin01a5:247_0": "Khīṇāsavānaṁ paribhogo sāmiparibhogo nāma, te hi taṇhāya dāsabyaṁ atītattā sāmino",
  "atk-vin01a5:247_1": "hutvā paribhuñjantīti. Imesu paribhogesu sāmiparibhogo ca dāyajjaparibhogo ca sabbesampi",
  "atk-vin01a5:247_2": "vaṭṭati. Iṇaparibhogo na vaṭṭati, theyyaparibhoge kathāyeva natthi.",
  "atk-vin01a5:248": "Aparepi cattāro paribhogā – lajjiparibhogo, alajjiparibhogo, dhammiyaparibhogo, adhammiyaparibhogoti.",
  "atk-vin01a5:249_0": "Tattha alajjino lajjinā saddhiṁ paribhogo vaṭṭati, āpattiyā na kāretabbo. Lajjino",
  "atk-vin01a5:249_1": "alajjinā saddhiṁ yāva na jānāti, tāva vaṭṭati. Ādito paṭṭhāya hi alajjī nāma natthi,",
  "atk-vin01a5:249_2": "tasmā yadāssa alajjībhāvaṁ jānāti tadā vattabbo ‘‘tumhe kāyadvāre ca vacīdvāre ca",
  "atk-vin01a5:249_3": "vītikkamaṁ karotha, taṁ appatirūpaṁ mā evamakatthā’’ti. Sace anādiyitvā karotiyeva,",
  "atk-vin01a5:249_4": "yadi tena saddhiṁ paribhogaṁ karoti, sopi alajjīyeva hoti. Yopi attano bhārabhūtena",
  "atk-vin01a5:249_5": "alajjinā saddhiṁ paribhogaṁ karoti, sopi nivāretabbo. Sace na oramati, ayampi alajjīyeva",
  "atk-vin01a5:249_6": "hoti. Evaṁ eko alajjī alajjīsatampi karoti. Alajjino pana alajjināva saddhiṁ paribhoge",
  "atk-vin01a5:249_7": "āpatti nāma natthi. Lajjino lajjinā saddhiṁ paribhogo dvinnaṁ khattiyakumārānaṁ suvaṇṇapātiyaṁ bhojanasadisoti.",
  "atk-vin01a5:250_0": "Dhammiyādhammiyaparibhogo paccayavasena veditabbo. Tattha sace puggalopi alajjī piṇḍapātopi",
  "atk-vin01a5:250_1": "adhammiyo, ubho jegucchā. Puggalo alajjī piṇḍapāto dhammiyo, puggalaṁ jigucchitvā",
  "atk-vin01a5:250_2": "piṇḍapāto na gahetabbo. Mahāpaccariyaṁ pana dussīlo saṅghato uddesabhattādīni labhitvā",
  "atk-vin01a5:250_3": "saṅghasseva deti, etāni yathādānameva gatattā vaṭṭantīti vuttaṁ. Puggalo lajjī piṇḍapāto",
  "atk-vin01a5:250_4": "adhammiyo, piṇḍapāto jeguccho na gahetabbo. Puggalo lajjī, piṇḍapātopi dhammiyo, vaṭṭati.",
  "atk-vin01a5:251": "Apare dve paggahā; dve ca paribhogā – lajjipaggaho, alajjipaggaho; dhammaparibhogo āmisaparibhogoti.",
  "atk-vin01a5:252_0": "Tattha alajjino lajjiṁ paggahetuṁ vaṭṭati, na so āpattiyā kāretabbo. Sace pana lajjī",
  "atk-vin01a5:252_1": "alajjiṁ paggaṇhāti, anumodanāya ajjhesati, dhammakathāya ajjhesati, kulesu upatthambheti",
  "atk-vin01a5:252_2": ". Itaropi ‘‘amhākaṁ ācariyo īdiso ca īdiso cā’’ti tassa parisati vaṇṇaṁ bhāsati,",
  "atk-vin01a5:252_3": "ayaṁ sāsanaṁ osakkāpeti antaradhāpetīti veditabbo.",
  "atk-vin01a5:253_0": "Dhammaparibhoga-āmisaparibhogesu pana yattha āmisaparibhogo vaṭṭati, tattha dhammaparibhogopi",
  "atk-vin01a5:253_1": "vaṭṭati. Yo pana koṭiyaṁ ṭhito gantho tassa puggalassa accayena nassissati, taṁ dhammānuggahena",
  "atk-vin01a5:253_2": "uggaṇhituṁ vaṭṭatīti vuttaṁ.",
  "atk-vin01a5:254_0": "Tatridaṁ vatthu – mahābhaye kira ekasseva bhikkhuno mahāniddeso paguṇo ahosi. Atha",
  "atk-vin01a5:254_1": "catunikāyikatissattherassa upajjhāyo mahātipiṭakatthero nāma mahārakkhitattheraṁ",
  "atk-vin01a5:254_2": "āha – ‘‘āvuso mahārakkhita, etassa santike mahāniddesaṁ gaṇhāhī’’ti. ‘‘Pāpo kirāyaṁ,",
  "atk-vin01a5:254_3": "bhante, na gaṇhāmī’’ti. ‘‘Gaṇhāvuso, ahaṁ te santike nisīdissāmī’’ti. ‘‘Sādhu, bhante,",
  "atk-vin01a5:254_4": "tumhesu nisinnesu gaṇhissāmī’’ti paṭṭhapetvā rattindivaṁ nirantaraṁ pariyāpuṇanto",
  "atk-vin01a5:254_5": "osānadivase heṭṭhāmañce itthiṁ disvā ‘‘bhante, sutaṁyeva me pubbe, sacāhaṁ evaṁ jāneyyaṁ,",
  "atk-vin01a5:254_6": "na īdisassa santike dhammaṁ pariyāpuṇeyya’’nti āha. Tassa pana santike bahū mahātherā",
  "atk-vin01a5:254_7": "uggaṇhitvā mahāniddesaṁ patiṭṭhāpesuṁ.",
  "atk-vin01a5:255": "586.Rūpiye rūpiyasaññīti ettha sabbampi jātarūparajataṁ rūpiyasaṅgahameva gatanti veditabbaṁ.",
  "atk-vin01a5:256": "Rūpiye vematikoti ‘‘suvaṇṇaṁ nu kho, kharapattaṁ nu kho’’tiādinā nayena saṁsayajāto.",
  "atk-vin01a5:257_0": "Rūpiye arūpiyasaññīti suvaṇṇādīsu kharapattādisaññī. Apica puññakāmā rājorodhādayo",
  "atk-vin01a5:257_1": "bhattakhajjakagandhapiṇḍādīsu pakkhipitvā hiraññasuvaṇṇaṁ denti, coḷabhikkhāya carantānaṁ",
  "atk-vin01a5:257_2": "dassante baddhakahāpaṇādīhiyeva saddhiṁ coḷakāni denti, bhikkhū bhattādisaññāya vā",
  "atk-vin01a5:257_3": "coḷakasaññāya vā paṭiggaṇhanti, evampi rūpiye arūpiyasaññī rūpiyaṁ gaṇhātīti veditabbo.",
  "atk-vin01a5:257_4": "Paṭiggaṇhantena pana ‘‘imasmiṁ gehe idaṁ laddha’’nti sallakkhetabbaṁ. Yena hi assatiyā",
  "atk-vin01a5:257_5": "dinnaṁ hoti, so satiṁ paṭilabhitvā puna āgacchati, athassa vattabbaṁ – ‘‘tava coḷakaṁ",
  "atk-vin01a5:257_6": "passāhī’’ti. Sesamettha uttānatthameva.",
  "atk-vin01a5:258_0": "Samuṭṭhānādīsu chasamuṭṭhānaṁ, siyā kiriyaṁ gahaṇena āpajjanato, siyā akiriyaṁ paṭikkhepassa",
  "atk-vin01a5:258_1": "akaraṇato rūpiyaaññavādakaupassutisikkhāpadāni hi tīṇi ekaparicchedāni, nosaññāvimokkhaṁ,",
  "atk-vin01a5:258_2": "acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:259": "Rūpiyasikkhāpadavaṇṇanā niṭṭhitā.",
  "atk-vin01a5:260": "9. Rūpiyasaṁvohārasikkhāpadavaṇṇanā",
  "atk-vin01a5:261_0": "587.Tena samayenāti rūpiyasaṁvohārasikkhāpadaṁ. Tattha nānappakārakanti katākatādivasena",
  "atk-vin01a5:261_1": "anekavidhaṁ. Rūpiyasaṁvohāranti jātarūparajataparivattanaṁ. Samāpajjantīti paṭiggahaṇasseva",
  "atk-vin01a5:261_2": "paṭikkhitattā paṭiggahitaparivattane dosaṁ apassantā karonti.",
  "atk-vin01a5:262_0": "589.Sīsūpagantiādīsu sīsaṁ upagacchatīti sīsūpagaṁ, potthakesu pana ‘‘sīsūpaka’’nti",
  "atk-vin01a5:262_1": "likhitaṁ, yassa kassaci sīsālaṅkārassetaṁ adhivacanaṁ. Esa nayo sabbattha. Katena",
  "atk-vin01a5:262_2": "katantiādīsu suddho rūpiyasaṁvohāroyeva.",
  "atk-vin01a5:263_0": "Rūpiye rūpiyasaññītiādimhi purimasikkhāpade vuttavatthūsu nissaggiyavatthunā nissaggiyavatthuṁ",
  "atk-vin01a5:263_1": "cetāpentassa mūlaggahaṇe purimasikkhāpadena nissaggiyaṁ pācittiyaṁ, aparāparaparivattane",
  "atk-vin01a5:263_2": "iminā nissaggiyapācittiyameva. Nissaggiyavatthunā dukkaṭavatthuṁ vā kappiyavatthuṁ",
  "atk-vin01a5:263_3": "vā cetāpentassapi eseva nayo. Yo hi ayaṁ arūpiye rūpiyasaññī rūpiyaṁ cetāpetītiādi",
  "atk-vin01a5:263_4": "dutiyo tiko vutto, tassānulomattā avuttopi ayamaparopi rūpiye rūpiyasaññī arūpiyaṁ",
  "atk-vin01a5:263_5": "cetāpetītiādi tiko veditabbo. Attano vā hi arūpiyena parassa rūpiyaṁ cetāpeyya attano",
  "atk-vin01a5:263_6": "vā rūpiyena parassa arūpiyaṁ, ubhayathāpi rūpiyasaṁvohāro katoyeva hoti, tasmā pāḷiyaṁ",
  "atk-vin01a5:263_7": "ekantena rūpiyapakkhe ekoyeva tiko vuttoti.",
  "atk-vin01a5:264_0": "Dukkaṭavatthunā pana nissaggiyavatthuṁ cetāpentassa mūlaggahaṇe purimasikkhāpadena",
  "atk-vin01a5:264_1": "dukkaṭaṁ, pacchā parivattane iminā nissaggiyaṁ pācittiyaṁ, garukassa cetāpitattā.",
  "atk-vin01a5:264_2": "Dukkaṭavatthunā dukkaṭavatthumeva, kappiyavatthuṁ vā cetāpentassa mūlaggahaṇe purimasikkhāpadena",
  "atk-vin01a5:264_3": "dukkaṭaṁ, pacchā parivattanepi iminā dukkaṭameva. Kasmā? Akappiyavatthunā cetāpitattā.",
  "atk-vin01a5:264_4": "Andhakaṭṭhakathāyaṁ pana ‘‘sace kayavikkayaṁ samāpajjeyya, nissaggiyaṁ pācittiya’’nti",
  "atk-vin01a5:264_5": "bhāsitaṁ, taṁ dubbhāsitaṁ. Kasmā? Na hi dānaggahaṇato añño kayavikkayo nāma atthi,",
  "atk-vin01a5:264_6": "kayavikkayasikkhāpadañca kappiyavatthunā kappiyavatthuparivattanameva sandhāya vuttaṁ,",
  "atk-vin01a5:264_7": "tañca kho aññatra sahadhammikehi. Idaṁ sikkhāpadaṁ rūpiyena ca rūpiyārūpiyacetāpanaṁ",
  "atk-vin01a5:264_8": "arūpiyena ca rūpiyacetāpanaṁ. Dukkaṭavatthunā pana dukkaṭavatthuno cetāpanaṁ neva",
  "atk-vin01a5:264_9": "idha na tattha pāḷiyaṁ vuttaṁ, na cettha anāpatti bhavituṁ arahati. Tasmā yatheva",
  "atk-vin01a5:264_10": "dukkaṭavatthuno paṭiggahaṇe dukkaṭaṁ, tatheva tassa vā tena vā cetāpanepi dukkaṭaṁ",
  "atk-vin01a5:264_11": "yuttanti bhagavato adhippāyaññūhi vuttaṁ.",
  "atk-vin01a5:265_0": "Kappiyavatthunā pana nissaggiyavatthuṁ cetāpentassa mūlaggahaṇe purimasikkhāpadena",
  "atk-vin01a5:265_1": "anāpatti, pacchā parivattane iminā nissaggiyaṁ pācittiyaṁ. Vuttañhetaṁ – ‘‘arūpiye",
  "atk-vin01a5:265_2": "arūpiyasaññī rūpiyaṁ cetāpeti nissaggiyaṁ pācittiya’’nti . Teneva kappiyavatthunā",
  "atk-vin01a5:265_3": "dukkaṭavatthuṁ cetāpentassa mūlapaṭiggahaṇe tatheva anāpatti, pacchā parivattane",
  "atk-vin01a5:265_4": "iminā dukkaṭaṁ. Kasmā? Akappiyassa cetāpitattā. Kappiyavatthunā pana kappiyavatthuṁ",
  "atk-vin01a5:265_5": "aññatra sahadhammikehi cetāpentassa mūlaggahaṇe purimasikkhāpadena anāpatti, pacchā",
  "atk-vin01a5:265_6": "parivattane upari kayavikkayasikkhāpadena nissaggiyaṁ pācittiyaṁ. Kayavikkayaṁ mocetvā",
  "atk-vin01a5:265_7": "gaṇhantassa uparisikkhāpadenapi anāpatti, vaḍḍhiṁ payojentassa dukkaṭaṁ.",
  "atk-vin01a5:266_0": "Imassa ca rūpiyasaṁvohārassa garukabhāvadīpakaṁ idaṁ pattacatukkaṁ veditabbaṁ. Yo",
  "atk-vin01a5:266_1": "hi rūpiyaṁ uggaṇhitvā tena ayabījaṁ samuṭṭhāpeti, taṁ koṭṭāpetvā tena lohena pattaṁ",
  "atk-vin01a5:266_2": "kāreti, ayaṁ patto mahāakappiyo nāma, na sakkā kenaci upāyena kappiyo kātuṁ. Sace",
  "atk-vin01a5:266_3": "hi taṁ vināsetvā thālakaṁ kāreti, tampi akappiyaṁ. Vāsiṁ kāreti, tāya chinnaṁ dantakaṭṭhampi",
  "atk-vin01a5:266_4": "akappiyaṁ. Baḷisaṁ kāroti, tena māritā macchāpi akappiyā. Vāsiphalaṁ tāpetvā udakaṁ",
  "atk-vin01a5:266_5": "vā khīraṁ vā uṇhāpeti, tampi akappiyameva.",
  "atk-vin01a5:267_0": "Yo pana rūpiyaṁ uggaṇhitvā tena pattaṁ kiṇāti, ayampi patto akappiyo. ‘‘Pañcannampi",
  "atk-vin01a5:267_1": "sahadhammikānaṁ na kappatī’’ti mahāpaccariyaṁ vuttaṁ. Sakkā pana kappiyo kātuṁ, so",
  "atk-vin01a5:267_2": "hi mūle mūlasāmikānaṁ patte ca pattasāmikānaṁ dinne kappiyo hoti. Kappiyabhaṇḍaṁ",
  "atk-vin01a5:267_3": "datvā gahetvā paribhuñjituṁ vaṭṭati.",
  "atk-vin01a5:268_0": "Yopi rūpiyaṁ uggaṇhāpetvā kappiyakārakena saddhiṁ kammārakulaṁ gantvā pattaṁ disvā",
  "atk-vin01a5:268_1": "‘‘ayaṁ mayhaṁ ruccatī’’ti vadati. Kappiyakārako ca taṁ rūpiyaṁ datvā kammāraṁ saññāpeti,",
  "atk-vin01a5:268_2": "ayampi patto kappiyavohārena gahitopi dutiyapattasadisoyeva, mūlassa sampaṭicchitattā",
  "atk-vin01a5:268_3": "akappiyo. Kasmā sesānaṁ na kappatīti? Mūlassa anissaṭṭhattā.",
  "atk-vin01a5:269_0": "Yo pana rūpiyaṁ asampaṭicchitvā ‘‘therassa pattaṁ kiṇitvā dehī’’ti pahitakappiyakārakena",
  "atk-vin01a5:269_1": "saddhiṁ kammārakulaṁ gantvā pattaṁ disvā ‘‘ime kahāpaṇe gahetvā imaṁ dehī’’ti kahāpaṇe",
  "atk-vin01a5:269_2": "dāpetvā gahito, ayaṁ patto etasseva bhikkhuno na vaṭṭati dubbicāritattā, aññesaṁ",
  "atk-vin01a5:269_3": "pana vaṭṭati, mūlassa asampaṭicchitattā.",
  "atk-vin01a5:270_0": "Mahāsumattherassa kira upajjhāyo anuruddhatthero nāma ahosi. So attano evarūpaṁ pattaṁ",
  "atk-vin01a5:270_1": "sappissa pūretvā saṅghassa nissajji. Tipiṭakacūḷanāgattherassapi saddhivihārikānaṁ",
  "atk-vin01a5:270_2": "evarūpo patto ahosi. Taṁ theropi sappissa pūrāpetvā saṅghassa nissajjāpesīti. Idaṁ",
  "atk-vin01a5:270_3": "akappiyapattacatukkaṁ.",
  "atk-vin01a5:271_0": "Sace pana rūpiyaṁ asampaṭicchitvā ‘‘therassa pattaṁ kiṇitvā dehī’’ti pahitakappiyakārakena",
  "atk-vin01a5:271_1": "saddhiṁ kammārakulaṁ gantvā pattaṁ disvā ‘‘ayaṁ mayhaṁ ruccatī’’ti vā ‘‘imāhaṁ gahessāmī’’ti",
  "atk-vin01a5:271_2": "vā vadati, kappiyakārako ca taṁ rūpiyaṁ datvā kammāraṁ saññāpeti, ayaṁ patto sabbakappiyo",
  "atk-vin01a5:271_3": "buddhānampi paribhogārahoti.",
  "atk-vin01a5:272_0": "591.Arūpiye rūpiyasaññīti kharapattādīsu suvaṇṇādisaññī. Āpatti dukkaṭassāti sace",
  "atk-vin01a5:272_1": "tena arūpiyaṁ cetāpeti dukkaṭāpatti hoti. Esa nayo vematike. Arūpiyasaññissa pana",
  "atk-vin01a5:272_2": "pañcahi sahadhammikehi saddhi ‘‘idaṁ gahetvā idaṁ dethā’’ti kayavikkayaṁ karontassāpi",
  "atk-vin01a5:272_3": "anāpatti. Sesaṁ uttānameva.",
  "atk-vin01a5:273": "Chasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:274": "Rūpiyasaṁvohārasikkhāpadavaṇṇanā niṭṭhitā.",
  "atk-vin01a5:275": "10. Kayavikkayasikkhāpadavaṇṇanā",
  "atk-vin01a5:276_0": "593.Tenasamayenāti kayavikkayasikkhāpadaṁ. Tattha kati hipi tyāyanti kati te ayaṁ,",
  "atk-vin01a5:276_1": "hikāro panettha padapūraṇo, pikāro garahāyaṁ, ayaṁ dubbalasaṅghāṭi tava kati divasāni",
  "atk-vin01a5:276_2": "bhavissatīti attho. Atha vā katihampi tyāyantipi pāṭho. Tattha katihanti kati ahāni,",
  "atk-vin01a5:276_3": "kati divasānīti vuttaṁ hoti. Sesaṁ vuttanayameva. Katihipi myāyanti idampi eteneva",
  "atk-vin01a5:276_4": "nayena veditabbaṁ. Gihīpi naṁ gihissāti ettha nanti nāmatthe nipāto, gihī nāma gihissāti vuttaṁ hoti.",
  "atk-vin01a5:277_0": "594.Nānappakārakanti cīvarādīnaṁ kappiyabhaṇḍānaṁ vasena anekavidhaṁ. Tenevassa padabhājane",
  "atk-vin01a5:277_1": "cīvaraṁ ādiṁ katvā dasikasuttapariyosānaṁ kappiyabhaṇḍameva dassitaṁ. Akappiyabhaṇḍaparivattanañhi",
  "atk-vin01a5:277_2": "kayavikkayasaṅgahaṁ na gacchati. Kayavikkayanti kayañceva vikkayañca. ‘‘Iminā imaṁ",
  "atk-vin01a5:277_3": "dehī’’tiādinā hi nayena parassa kappiyabhaṇḍaṁ gaṇhanto kayaṁ samāpajjati, attano",
  "atk-vin01a5:277_4": "kappiyabhaṇḍaṁ dento vikkayaṁ .",
  "atk-vin01a5:278_0": "595.Ajjhācaratīti abhibhavitvā carati, vītikkamavācaṁ bhāsatīti attho. Yato kayitañca",
  "atk-vin01a5:278_1": "hoti vikkayitañcāti yadā kayitañca hoti parabhaṇḍaṁ attano hatthagataṁ karontena,",
  "atk-vin01a5:278_2": "vikkītañca attano bhaṇḍaṁ parahatthagataṁ karontena. ‘‘Iminā ima’’ntiādivacanānurūpato",
  "atk-vin01a5:278_3": "pana pāṭhe paṭhamaṁ attano bhaṇḍaṁ dassitaṁ.",
  "atk-vin01a5:279_0": "Nissajjitabbanti evaṁ parassa hatthato kayavasena gahitakappiyabhaṇḍaṁ nissajjitabbaṁ.",
  "atk-vin01a5:279_1": "Ayañhi kayavikkayo ṭhapetvā pañca sahadhammike avasesehi gihipabbajitehi antamaso",
  "atk-vin01a5:279_2": "mātāpitūhipi saddhiṁ na vaṭṭati.",
  "atk-vin01a5:280_0": "Tatrāyaṁ vinicchayo – vatthena vā vatthaṁ hotu bhattena vā bhattaṁ, yaṁ kiñci kappiyaṁ",
  "atk-vin01a5:280_1": "‘‘iminā imaṁ dehī’’ti vadati, dukkaṭaṁ. Evaṁ vatvā mātuyāpi attano bhaṇḍaṁ deti,",
  "atk-vin01a5:280_2": "dukkaṭaṁ. ‘‘Iminā imaṁ dehī’’ti vutto vā ‘‘imaṁ dehi, imaṁ te dassāmī’’ti vatvā vā",
  "atk-vin01a5:280_3": "mātuyāpi bhaṇḍaṁ attanā gaṇhāti, dukkaṭaṁ. Attano bhaṇḍe parahatthaṁ parabhaṇḍe ca",
  "atk-vin01a5:280_4": "attano hatthaṁ sampatte nissaggiyaṁ. Mātaraṁ pana pitaraṁ vā ‘‘imaṁ dehī’’ti vadato",
  "atk-vin01a5:280_5": "viññatti na hoti. ‘‘Imaṁ gaṇhāhī’’ti vadato saddhādeyyavinipātanaṁ na hoti. Aññātakaṁ",
  "atk-vin01a5:280_6": "‘‘imaṁ dehī’’ti vadato viññatti hoti. ‘‘Imaṁ gaṇhāhī’’ti vadato saddhādeyyavinipātanaṁ",
  "atk-vin01a5:280_7": "hoti. ‘‘Iminā imaṁ dehī’’ti kayavikkayaṁ āpajjato nissaggiyaṁ. Tasmā kappiyabhaṇḍaṁ",
  "atk-vin01a5:280_8": "parivattentena mātāpitūhipi saddhiṁ kayavikkayaṁ aññātakehi saddhiṁ tisso āpattiyo",
  "atk-vin01a5:280_9": "mocentena parivattetabbaṁ.",
  "atk-vin01a5:281_0": "Tatrāyaṁ parivattanavidhi – bhikkhussa pātheyyataṇḍulā honti, so antarāmagge bhattahatthaṁ",
  "atk-vin01a5:281_1": "purisaṁ disvā ‘‘amhākaṁ taṇḍulā atthi, na ca no imehi attho, bhattena pana attho’’ti",
  "atk-vin01a5:281_2": "vadati. Puriso taṇḍule gahetvā bhattaṁ deti, vaṭṭati. Tissopi āpattiyo na honti.",
  "atk-vin01a5:281_3": "Antamaso nimittakammamattampi na hoti. Kasmā? Mūlassa atthitāya. Parato ca vuttameva",
  "atk-vin01a5:281_4": "‘‘idaṁ amhākaṁ atthi, amhākañca iminā ca iminā ca atthoti bhaṇatī’’ti. Yo pana evaṁ",
  "atk-vin01a5:281_5": "akatvā ‘‘iminā imaṁ dehī’’ti parivatteti; yathāvatthukameva . Vighāsādaṁ disvā ‘‘imaṁ",
  "atk-vin01a5:281_6": "odanaṁ bhuñjitvā, rajanaṁ vā dārūni vā āharā’’ti vadati, rajanachalligaṇanāya dārugaṇanāya",
  "atk-vin01a5:281_7": "ca nissaggiyāni honti. ‘‘Imaṁ odanaṁ bhuñjitvā idaṁ nāma karothā’’ti dantakārādīhi",
  "atk-vin01a5:281_8": "sippikehi dhamakaraṇādīsu taṁ taṁ parikkhāraṁ kāreti, rajakehi vā vatthaṁ dhovāpeti;",
  "atk-vin01a5:281_9": "yathāvatthukameva. Nhāpitena kese chindāpeti, kammakārehi navakammaṁ kāreti; yathāvatthukameva.",
  "atk-vin01a5:281_10": "Sace pana ‘‘idaṁ bhattaṁ bhuñjitvā idaṁ karothā’’ti na vadati ‘‘idaṁ bhattaṁ bhuñja",
  "atk-vin01a5:281_11": "bhuttosi bhuñjissasi, idaṁ nāma karohī’’ti vadati, vaṭṭati. Ettha ca kiñcāpi vatthadhovane",
  "atk-vin01a5:281_12": "vā kesacchedane vā bhūmisodhanādinavakamme vā parabhaṇḍaṁ attano hatthagataṁ nissajjitabbaṁ",
  "atk-vin01a5:281_13": "nāma natthi. Mahāaṭṭhakathāyaṁ pana daḷhaṁ katvā vuttattā na sakkā etaṁ paṭikkhipituṁ,",
  "atk-vin01a5:281_14": "tasmā yathā nissaggiyavatthumhi paribhutte vā naṭṭhe vā pācittiyaṁ deseti, evamidhāpi desetabbaṁ.",
  "atk-vin01a5:282_0": "596.Kayavikkaye kayavikkayasaññītiādimhi yo kayavikkayaṁ samāpajjati, so tasmiṁ kayavikkayasaññī",
  "atk-vin01a5:282_1": "vā bhavatu vematiko vā, na kayavikkayasaññī vā nissaggiyapācittiyameva. Cūḷattike",
  "atk-vin01a5:282_2": "dvīsu padesu dukkaṭamevāti evamattho daṭṭhabbo.",
  "atk-vin01a5:283_0": "597.Agghaṁ pucchatīti ‘‘ayaṁ tava patto kiṁ agghatī’’ti pucchati. ‘‘Idaṁ nāmā’’ti",
  "atk-vin01a5:283_1": "vutte pana sace tassa kappiyabhaṇḍaṁ mahagghaṁ hoti, evañca naṁ paṭivadati ‘‘upāsaka,",
  "atk-vin01a5:283_2": "mama idaṁ vatthu mahagghaṁ, tava pattaṁ aññassa dehī’’ti. Taṁ sutvā itaro ‘‘aññaṁ",
  "atk-vin01a5:283_3": "thālakampi dassāmī’’ti vadati gaṇhituṁ vaṭṭati, ‘‘idaṁ amhākaṁ atthī’’ti vuttalakkhaṇe",
  "atk-vin01a5:283_4": "patati . Sace so patto mahaggho, bhikkhuno vatthu appagghaṁ, pattasāmiko cassa appagghabhāvaṁ",
  "atk-vin01a5:283_5": "na jānāti, patto na gahetabbo, ‘‘mama vatthu appaggha’’nti ācikkhitabbaṁ. Mahagghabhāvaṁ",
  "atk-vin01a5:283_6": "ñatvā vañcetvā gaṇhanto hi gahitabhaṇḍaṁ agghāpetvā kāretabbataṁ āpajjati. Sace pattasāmiko",
  "atk-vin01a5:283_7": "‘‘hotu, bhante, sesaṁ mama puññaṁ bhavissatī’’ti deti, vaṭṭati.",
  "atk-vin01a5:284_0": "Kappiyakārakassaācikkhatīti yassa hatthato bhaṇḍaṁ gaṇhāti, taṁ ṭhapetvā aññaṁ antamaso",
  "atk-vin01a5:284_1": "tassa puttabhātikampi kappiyakārakaṁ katvā ‘‘iminā imaṁ nāma gahetvā dehī’’ti ācikkhati.",
  "atk-vin01a5:284_2": "So ce cheko hoti, punappunaṁ apanetvā vivaditvā gaṇhāti, tuṇhībhūtena ṭhātabbaṁ.",
  "atk-vin01a5:284_3": "No ce cheko hoti, na jānāti gahetuṁ, vāṇijako taṁ vañceti, ‘‘mā gaṇhā’’ti vattabbo.",
  "atk-vin01a5:285_0": "Idaṁ amhākantiādimhi ‘‘idaṁ paṭiggahitaṁ telaṁ vā sappi vā amhākaṁ atthi, amhākañca",
  "atk-vin01a5:285_1": "aññena appaṭiggahitakena attho’’ti bhaṇati. Sace so taṁ gahetvā aññaṁ deti, paṭhamaṁ",
  "atk-vin01a5:285_2": "attano telaṁ na mināpetabbaṁ. Kasmā? Nāḷiyañhi avasiṭṭhatelaṁ hoti, taṁ pacchā minantassa",
  "atk-vin01a5:285_3": "appaṭiggahitakaṁ dūseyyāti. Sesaṁ uttānameva.",
  "atk-vin01a5:286": "Chasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:287": "Kayavikkayasikkhāpadavaṇṇanā niṭṭhitā.",
  "atk-vin01a5:288": "Niṭṭhito kosiyavaggo dutiyo.",
  "atk-vin01a5:289": "3. Pattavaggo",
  "atk-vin01a5:290": "1. Pattasikkhāpadavaṇṇanā",
  "atk-vin01a5:291_0": "598.Tena samayenāti pattasikkhāpadaṁ. Tattha pattavāṇijjanti gāmanigamādīsu vicarantā",
  "atk-vin01a5:291_1": "pattavāṇijjaṁ vā karissanti. Āmattikāpaṇaṁ vāti amattāni vuccanti bhājanāni, tāni",
  "atk-vin01a5:291_2": "yesaṁ bhaṇḍaṁ te āmattikā, tesaṁ āmattikānaṁ āpaṇaṁ āmattikāpaṇaṁ, kulālabhaṇḍavāṇijakāpaṇanti attho.",
  "atk-vin01a5:292_0": "602.Tayopattassa vaṇṇāti tīṇi pattassa pamāṇāni. Aḍḍhāḷhakodanaṁ gaṇhātīti magadhanāḷiyā",
  "atk-vin01a5:292_1": "dvinnaṁ taṇḍulanāḷīnaṁ odanaṁ gaṇhāti. Magadhanāḷi nāma aḍḍhaterasapalā hotīti andhakaṭṭhakathāyaṁ",
  "atk-vin01a5:292_2": "vuttaṁ. Sīhaḷadīpe pakatināḷi mahantā, damiḷanāḷi khuddakā, magadhanāḷi pamāṇayuttā,",
  "atk-vin01a5:292_3": "tāya magadhanāḷiyā diyaḍḍhanāḷi ekā sīhaḷanāḷi hotīti mahāaṭṭhakathāyaṁ vuttaṁ. Catubhāgaṁ",
  "atk-vin01a5:292_4": "khādananti odanassa catutthabhāgappamāṇaṁ khādanaṁ, taṁ hatthahāriyassa muggasūpassa",
  "atk-vin01a5:292_5": "vasena veditabbaṁ. Tadupiyaṁ byañjananti tassa odanassa anurūpaṁ macchamaṁsasākaphalakaḷīrādibyañjanaṁ.",
  "atk-vin01a5:293_0": "Tatrāyaṁ vinicchayo – anupahatapurāṇasālitaṇḍulānaṁ sukoṭṭitaparisuddhānaṁ dve magadhanāḷiyo",
  "atk-vin01a5:293_1": "gahetvā tehi taṇḍulehi anuttaṇḍulaṁ akilinnaṁ apiṇḍitaṁ suvisadaṁ kundamakuḷarāsisadisaṁ",
  "atk-vin01a5:293_2": "avassāvitodanaṁ pacitvā niravasesaṁ patte pakkhipitvā tassa odanassa catutthabhāgappamāṇo",
  "atk-vin01a5:293_3": "nātighano nātitanuko hatthahāriyo sabbasambhārasaṅkhato muggasūpo pakkhipitabbo.",
  "atk-vin01a5:293_4": "Tato ālopassa ālopassa anurūpaṁ yāvacarimālopappahonakaṁ macchamaṁsādibyañjanaṁ pakkhipitabbaṁ,",
  "atk-vin01a5:293_5": "sappitelatakkarasakañjikādīni pana gaṇanūpagāni na honti, tāni hi odanagatikāneva,",
  "atk-vin01a5:293_6": "neva hāpetuṁ na vaḍḍhetuṁ sakkonti. Evametaṁ sabbampi pakkhittaṁ sace pattassa mukhavaṭṭiyā",
  "atk-vin01a5:293_7": "heṭṭhimarājisamaṁ tiṭṭhati, suttena vā hīrena vā chindantassa suttassa vā hīrassa",
  "atk-vin01a5:293_8": "vā heṭṭhimantaṁ phusati, ayaṁ ukkaṭṭho nāma patto. Sace taṁ rājiṁ atikkamma thūpīkataṁ",
  "atk-vin01a5:293_9": "tiṭṭhati, ayaṁ ukkaṭṭhomako nāma patto. Sace taṁ rājiṁ na sampāpuṇāti, antogatameva",
  "atk-vin01a5:293_10": "hoti, ayaṁ ukkaṭṭhukkaṭṭho nāma patto.",
  "atk-vin01a5:294_0": "Nāḷikodananti magadhanāḷiyā ekāya taṇḍulanāḷiyā odanaṁ. Patthodananti magadhanāḷiyā",
  "atk-vin01a5:294_1": "upaḍḍhanāḷikodanaṁ. Sesaṁ vuttanayeneva veditabbaṁ. Ayaṁ pana nāmamatte viseso –",
  "atk-vin01a5:294_2": "sace nāḷikodanādi sabbampi pakkhittaṁ vuttanayeneva heṭṭhimarājisamaṁ tiṭṭhati, ayaṁ",
  "atk-vin01a5:294_3": "majjhimo nāma patto. Sace taṁ rājiṁ atikkamma thūpīkataṁ tiṭṭhati, ayaṁ majjhimomako",
  "atk-vin01a5:294_4": "nāma patto. Sace taṁ rājiṁ na sampāpuṇāti antogatameva hoti, ayaṁ majjhimukkaṭṭho",
  "atk-vin01a5:294_5": "nāma patto. Sace patthodanādi sabbampi pakkhittaṁ heṭṭhimarājisamaṁ tiṭṭhati, ayaṁ",
  "atk-vin01a5:294_6": "omako nāma patto. Sace taṁ rājiṁ atikkamma thūpīkataṁ tiṭṭhati, ayaṁ omakomako nāma",
  "atk-vin01a5:294_7": "patto. Sace taṁ rājiṁ na pāpuṇāti antogatameva hoti, ayaṁ omakukkaṭṭho nāma pattoti",
  "atk-vin01a5:294_8": "evamete nava pattā. Tesu dve apattā ukkaṭṭhukkaṭṭho ca omakomako ca. ‘‘Tato ukkaṭṭho",
  "atk-vin01a5:294_9": "apatto omako apatto’’ti idañhi ete sandhāya vuttaṁ. Ukkaṭṭhukkaṭṭho hi ettha ukkaṭṭhato",
  "atk-vin01a5:294_10": "ukkaṭṭhattā ‘‘tato ukkaṭṭho apatto’’ti vutto. Omakomako ca omakato omakattā tato",
  "atk-vin01a5:294_11": "omako apattoti vutto. Tasmā ete bhājanaparibhogena paribhuñjitabbā, na adhiṭṭhānupagā,",
  "atk-vin01a5:294_12": "na vikappanupagā. Itare pana satta adhiṭṭhahitvā vā vikappetvā vā paribhuñjitabbā,",
  "atk-vin01a5:294_13": "evaṁ akatvā taṁ dasāhaṁ atikkāmayato nissaggiyaṁ pācittiyanti taṁ sattavidhampi pattaṁ",
  "atk-vin01a5:294_14": "dasāhaparamaṁ kālaṁ atikkāmayato nissaggiyaṁ pācittiyaṁ.",
  "atk-vin01a5:295": "607.Nissaggiyaṁ pattaṁ anissajjitvā paribhuñjatīti yāguṁ pivitvā dhote dukkaṭaṁ, khañjakaṁ khāditvā bhattaṁ bhuñjitvā dhote dukkaṭanti evaṁ payoge payoge dukkaṭaṁ.",
  "atk-vin01a5:296_0": "608.Anāpatti antodasāhaṁ adhiṭṭheti vikappetīti ettha pana pamāṇayuttassapi adhiṭṭhānavikappanupagattaṁ",
  "atk-vin01a5:296_1": "evaṁ veditabbaṁ – ayopatto pañcahi pākehi mattikāpatto dvīhi pākehi pakko adhiṭṭhānupago,",
  "atk-vin01a5:296_2": "ubhopi yaṁ mūlaṁ dātabbaṁ, tasmiṁ dinneyeva. Sace ekopi pāko ūno hoti, kākaṇikamattampi",
  "atk-vin01a5:296_3": "vā mūlaṁ adinnaṁ, na adhiṭṭhānupago. Sacepi pattasāmiko vadati ‘‘yadā tumhākaṁ mūlaṁ",
  "atk-vin01a5:296_4": "bhavissati, tadā dassatha, adhiṭṭhahitvā paribhuñjathā’’ti neva adhiṭṭhānupago hoti,",
  "atk-vin01a5:296_5": "pākassa hi ūnattā pattasaṅkhaṁ na gacchati, mūlassa sakalassa vā ekadesassa vā adinnattā",
  "atk-vin01a5:296_6": "sakabhāvaṁ na upeti, aññasseva santako hoti, tasmā pāke ca mūle ca niṭṭhiteyeva adhiṭṭhānupago",
  "atk-vin01a5:296_7": "hoti. Yo adhiṭṭhānupago, sveva vikappanupago, so hatthaṁ āgatopi anāgatopi adhiṭṭhātabbo",
  "atk-vin01a5:296_8": "vikappetabbo vā. Yadi hi pattakārako mūlaṁ labhitvā sayaṁ vā dātukāmo hutvā ‘‘ahaṁ,",
  "atk-vin01a5:296_9": "bhante, tumhākaṁ pattaṁ katvā asukadivase nāma pacitvā ṭhapessāmī’’ti vadati, bhikkhu",
  "atk-vin01a5:296_10": "ca tena paricchinnadivasato dasāhaṁ atikkāmeti, nissaggiyaṁ pācittiyaṁ. Sace pana",
  "atk-vin01a5:296_11": "pattakārako ‘‘ahaṁ tumhākaṁ pattaṁ katvā pacitvā sāsanaṁ pesessāmī’’ti vatvā tatheva",
  "atk-vin01a5:296_12": "karoti, tena pesitabhikkhu pana tassa bhikkhuno na āroceti, añño disvā vā sutvā vā",
  "atk-vin01a5:296_13": "‘‘tumhākaṁ, bhante, patto niṭṭhito’’ti āroceti, etassa ārocanaṁ napamāṇaṁ. Yadā pana",
  "atk-vin01a5:296_14": "tena pesitoyeva āroceti, tassa vacanaṁ sutadivasato paṭṭhāya dasāhaṁ atikkāmayato",
  "atk-vin01a5:296_15": "nissaggiyaṁ pācittiyaṁ. Sace pattakārako ‘‘ahaṁ tumhākaṁ pattaṁ katvā pacitvā kassaci",
  "atk-vin01a5:296_16": "hatthe pahiṇissāmī’’ti vatvā tatheva karoti, pattaṁ gahetvā āgatabhikkhu pana attano",
  "atk-vin01a5:296_17": "pariveṇe ṭhapetvā tassa na āroceti, añño koci bhaṇati ‘‘api, bhante, adhunā ābhato",
  "atk-vin01a5:296_18": "patto sundaro’’ti! ‘‘Kuhiṁ, āvuso, patto’’ti? ‘‘Itthannāmassa hatthe pesito’’ti.",
  "atk-vin01a5:296_19": "Etassapi vacanaṁ na pamāṇaṁ. Yadā pana so bhikkhu pattaṁ deti , laddhadivasato paṭṭhāya",
  "atk-vin01a5:296_20": "dasāhaṁ atikkāmayato nissaggiyaṁ pācittiyaṁ. Tasmā dasāhaṁ anatikkāmetvāva adhiṭṭhātabbo vikappetabbo vā.",
  "atk-vin01a5:297_0": "Tattha dve pattassa adhiṭṭhānā – kāyena vā adhiṭṭhāti, vācāya vā adhiṭṭhāti. Tesaṁ",
  "atk-vin01a5:297_1": "vasena adhiṭṭhahantena ca ‘‘imaṁ pattaṁ paccuddharāmī’’ti vā ‘‘etaṁ pattaṁ paccuddharāmī’’ti",
  "atk-vin01a5:297_2": "vā evaṁ sammukhe vā parammukhe vā ṭhitaṁ purāṇapattaṁ paccuddharitvā aññassa vā datvā",
  "atk-vin01a5:297_3": "navaṁ pattaṁ yattha katthaci ṭhitaṁ hatthena parāmasitvā ‘‘imaṁ pattaṁ adhiṭṭhāmī’’ti",
  "atk-vin01a5:297_4": "cittena ābhogaṁ katvā kāyavikāraṁ karontena kāyena vā adhiṭṭhātabbo, vacībhedaṁ katvā",
  "atk-vin01a5:297_5": "vācāya vā adhiṭṭhātabbo. Tatra duvidhaṁ adhiṭṭhānaṁ – sace hatthapāse hoti ‘‘imaṁ",
  "atk-vin01a5:297_6": "pattaṁ adhiṭṭhāmī’’ti vācā bhinditabbā. Atha antogabbhe vā uparipāsāde vā sāmantavihāre",
  "atk-vin01a5:297_7": "vā hoti, ṭhapitaṭṭhānaṁ sallakkhetvā ‘‘etaṁ pattaṁ adhiṭṭhāmī’’ti vācā bhinditabbā.",
  "atk-vin01a5:298_0": "Adhiṭṭhahantena pana ekakena adhiṭṭhātumpi vaṭṭati, aññassa santike adhiṭṭhātumpi",
  "atk-vin01a5:298_1": "vaṭṭati. Aññassa santike ayamānisaṁso – sacassa ‘‘adhiṭṭhito nu kho me, no’’ti vimati",
  "atk-vin01a5:298_2": "uppajjati, itaro sāretvā vimatiṁ chindissatīti. Sace koci dasa patte labhitvā sabbeva",
  "atk-vin01a5:298_3": "attanāva paribhuñjitukāmo hoti, na sabbe adhiṭṭhātabbā. Ekaṁ pattaṁ adhiṭṭhāya punadivase",
  "atk-vin01a5:298_4": "taṁ paccuddharitvā añño adhiṭṭhātabbo. Etenupāyena vassasatampi pariharituṁ sakkā.",
  "atk-vin01a5:299_0": "Evaṁ appamattassa bhikkhuno siyā adhiṭṭhānavijahananti? Siyā. Sace hi ayaṁ pattaṁ",
  "atk-vin01a5:299_1": "aññassa vā deti, vibbhamati vā sikkhaṁ vā paccakkhāti, kālaṁ vā karoti, liṅgaṁ vāssa",
  "atk-vin01a5:299_2": "parivattati, paccuddharati vā, patte vā chiddaṁ hoti, adhiṭṭhānaṁ vijahati. Vuttampi cetaṁ –",
  "atk-vin01a5:300": "‘‘Dinnavibbhantapaccakkhā , kālaṁkiriyakatena ca;",
  "atk-vin01a5:301": "Liṅgapaccuddharā ceva, chiddena bhavati sattama’’nti.",
  "atk-vin01a5:302_0": "Coraharaṇavissāsaggāhehipi vijahatiyeva. Kittakena chiddena adhiṭṭhānaṁ bhijjati?",
  "atk-vin01a5:302_1": "Yena kaṅgusitthaṁ nikkhamati ceva pavisati ca. Idañhi sattannaṁ dhaññānaṁ lāmakadhaññasitthaṁ,",
  "atk-vin01a5:302_2": "tasmiṁ ayacuṇṇena vā āṇiyā vā paṭipākatike kate dasāhabbhantare puna adhiṭṭhātabbo.",
  "atk-vin01a5:302_3": "Ayaṁ tāva ‘‘antodasāhaṁ adhiṭṭheti vikappetī’’ti ettha adhiṭṭhāne vinicchayo.",
  "atk-vin01a5:303_0": "Vikappane pana dve vikappanā – sammukhāvikappanā ca parammukhāvikappanā ca. Kathaṁ",
  "atk-vin01a5:303_1": "sammukhāvikappanā hoti? Pattānaṁ ekabahubhāvaṁ sannihitāsannihitabhāvañca ñatvā ‘‘imaṁ",
  "atk-vin01a5:303_2": "patta’’nti vā ‘‘ime patte’’ti vā ‘‘etaṁ patta’’nti vā ‘‘ete patte’’ti vā vatvā ‘‘tuyhaṁ",
  "atk-vin01a5:303_3": "vikappemī’’ti vattabbaṁ. Ayamekā sammukhāvikappanā. Ettāvatā nidhetuṁ vaṭṭati, paribhuñjituṁ",
  "atk-vin01a5:303_4": "vā vissajjetuṁ vā adhiṭṭhātuṁ vā na vaṭṭati. ‘‘Mayhaṁ santakaṁ paribhuñja vā vissajjehi",
  "atk-vin01a5:303_5": "vā yathāpaccayaṁ vā karohī’’ti evaṁ pana vutte paccuddhāro nāma hoti, tatopabhuti",
  "atk-vin01a5:303_6": "paribhogādayopi vaṭṭanti.",
  "atk-vin01a5:304_0": "Aparo nayo – tatheva pattānaṁ ekabahubhāvaṁ sannihitāsannihitabhāvañca ñatvā tasseva",
  "atk-vin01a5:304_1": "bhikkhuno santike ‘‘imaṁ patta’’nti vā ‘‘ime patte’’ti vā ‘‘etaṁ patta’’nti vā ‘‘ete",
  "atk-vin01a5:304_2": "patte’’ti vā vatvā pañcasu sahadhammikesu aññatarassa attanā abhirucitassa yassa",
  "atk-vin01a5:304_3": "kassaci nāmaṁ gahetvā ‘‘tissassa bhikkhuno vikappemī’’ti vā ‘‘tissāya bhikkhuniyā",
  "atk-vin01a5:304_4": "sikkhamānāya sāmaṇerassa tissāya sāmaṇeriyā vikappemī’’ti vā vattabbaṁ, ayaṁ aparāpi",
  "atk-vin01a5:304_5": "sammukhāvikappanā. Ettāvatā nidhetuṁ vaṭṭati, paribhogādīsu pana ekampi na vaṭṭati.",
  "atk-vin01a5:304_6": "Tena pana bhikkhunā ‘‘tissassa bhikkhuno santakaṁ…pe… tissāya sāmaṇeriyā santakaṁ",
  "atk-vin01a5:304_7": "paribhuñja vā vissajjehi vā yathāpaccayaṁ vā karohī’’ti vutte paccuddhāro nāma hoti.",
  "atk-vin01a5:304_8": "Tatopabhuti paribhogādayopi vaṭṭanti.",
  "atk-vin01a5:305_0": "Kathaṁ parammukhāvikappanā hoti? Pattānaṁ tatheva ekabahubhāvaṁ sannihitāsannihitabhāvañca",
  "atk-vin01a5:305_1": "ñatvā ‘‘imaṁ patta’’nti vā ‘‘ime patte’’ti vā ‘‘etaṁ patta’’nti vā ‘‘ete patte’’ti",
  "atk-vin01a5:305_2": "vā vatvā ‘‘tuyhaṁ vikappanatthāya dammī’’ti vattabbaṁ. Tena vattabbo – ‘‘ko te mitto",
  "atk-vin01a5:305_3": "vā sandiṭṭho vā’’ti? Tato itarena purimanayeneva ‘‘tisso bhikkhūti vā…pe… tissā sāmaṇerī’’ti",
  "atk-vin01a5:305_4": "vā vattabbaṁ. Puna tena bhikkhunā ‘‘ahaṁ tissassa bhikkhuno dammī’’ti vā…pe… ‘‘tissāya",
  "atk-vin01a5:305_5": "sāmaṇeriyā dammī’’ti vā vattabbaṁ, ayaṁ parammukhāvikappanā. Ettāvattā nidhetuṁ vaṭṭati,",
  "atk-vin01a5:305_6": "paribhogādīsu pana ekampi na vaṭṭati. Tena pana bhikkhunā dutiyasammukhāvikappanāyaṁ",
  "atk-vin01a5:305_7": "vuttanayeneva ‘‘itthannāmassa santakaṁ paribhuñja vā vissajjehi vā yathāpaccayaṁ",
  "atk-vin01a5:305_8": "vā karohī’’ti vutte paccuddhāro nāma hoti. Tatopabhuti paribhogādayopi vaṭṭanti.",
  "atk-vin01a5:306": "Imāsaṁ pana dvinnaṁ vikappanānaṁ nānākaraṇaṁ, avaseso ca vacanakkamo sabbo paṭhamakathinasikkhāpadavaṇṇanāyaṁ vuttanayeneva veditabbo saddhiṁ samuṭṭhānādīhīti.",
  "atk-vin01a5:307": "Pattasikkhāpadavaṇṇanā niṭṭhitā.",
  "atk-vin01a5:308": "2. Ūnapañcabandhanasikkhāpadavaṇṇanā",
  "atk-vin01a5:309_0": "609.Tena samayenāti ūnapañcabandhanasikkhāpadaṁ. Tattha na yāpetīti so kira yadi",
  "atk-vin01a5:309_1": "ariyasāvako nābhavissā, aññathattampi agamissā, evaṁ tehi ubbāḷho, sotāpannattā pana",
  "atk-vin01a5:309_2": "kevalaṁ sarīreneva na yāpeti, tena vuttaṁ – ‘‘attanāpi na yāpeti, puttadārāpissa kilamantī’’ti.",
  "atk-vin01a5:310_0": "612-3.Ūnapañcabandhanenāti ettha ūnāni pañca bandhanāni assāti ūnapañcabandhano,",
  "atk-vin01a5:310_1": "nāssa pañca bandhanāni pūrentīti attho, tena ūnapañcabandhanena. Itthambhūtassa lakkhaṇe",
  "atk-vin01a5:310_2": "karaṇavacanaṁ. Tattha yasmā abandhanassāpi pañca bandhanāni na pūrenti, sabbaso natthitāya,",
  "atk-vin01a5:310_3": "tasmā padabhājane ‘‘abandhano vā’’tiādi vuttaṁ . ‘‘Ūnapañcabandhanenā’’ti ca vuttattā",
  "atk-vin01a5:310_4": "yassa pañcabandhano patto hoti, tassa so apatto, tasmā aññaṁ viññāpetuṁ vaṭṭati.",
  "atk-vin01a5:310_5": "Bandhanañca nāmetaṁ yasmā bandhanokāse sati hoti, asati na hoti, tasmā tassa lakkhaṇaṁ",
  "atk-vin01a5:310_6": "dassetuṁ ‘‘abandhanokāso nāmā’’tiādi vuttaṁ.",
  "atk-vin01a5:311_0": "Dvaṅgulā rāji na hotīti mukhavaṭṭito heṭṭhā dvaṅgulappamāṇā ekāpi rāji na hoti. Yassa",
  "atk-vin01a5:311_1": "dvaṅgulā rāji hotīti yassa pana tādisā ekā rāji hoti, so tassā rājiyā heṭṭhimapariyante",
  "atk-vin01a5:311_2": "pattavedhakena vijjhitvā pacitvā suttarajjuka-makacirajjukādīhi vā tipusuttakena",
  "atk-vin01a5:311_3": "vā bandhitabbo, taṁ bandhanaṁ āmisassa alagganatthaṁ tipupaṭṭakena vā kenaci baddhasilesena",
  "atk-vin01a5:311_4": "vā paṭicchādetabbaṁ. So ca patto adhiṭṭhahitvā paribhuñjitabbo, sukhumaṁ vā chiddaṁ",
  "atk-vin01a5:311_5": "katvā bandhitabbo. Suddhehi pana madhusitthakalākhāsajjulasādīhi bandhituṁ na vaṭṭati.",
  "atk-vin01a5:311_6": "Phāṇitaṁ jhāpetvā pāsāṇacuṇṇena bandhituṁ vaṭṭati. Mukhavaṭṭisamīpe pana pattavedhakena",
  "atk-vin01a5:311_7": "vijjhiyamāno kapālassa bahalattā bhijjati, tasmā heṭṭhā vijjhitabbo. Yassa pana dve",
  "atk-vin01a5:311_8": "rājiyo ekāyeva vā caturaṅgulā, tassa dve bandhanāni dātabbāni. Yassa tisso ekāyeva",
  "atk-vin01a5:311_9": "vā chaḷaṅgulā, tassa tīṇi. Yassa catasso ekāyeva vā aṭṭhaṅgulā, tassa cattāri. Yassa",
  "atk-vin01a5:311_10": "pañca ekāyeva vā dasaṅgulā, so baddhopi abaddhopi apattoyeva, añño viññāpetabbo.",
  "atk-vin01a5:311_11": "Esa tāva mattikāpatte vinicchayo.",
  "atk-vin01a5:312_0": "Ayopatte pana sacepi pañca vā atirekāni vā chiddāni honti, tāni ce ayacuṇṇena vā",
  "atk-vin01a5:312_1": "āṇiyā vā lohamaṇḍalakena vā baddhāni maṭṭhāni honti, sveva patto paribhuñjitabbo,",
  "atk-vin01a5:312_2": "na añño viññāpetabbo. Atha pana ekampi chiddaṁ mahantaṁ hoti, lohamaṇḍalakena baddhampi",
  "atk-vin01a5:312_3": "maṭṭhaṁ na hoti, patte āmisaṁ laggati, akappiyo hoti, ayaṁ apatto. Añño viññāpetabbo.",
  "atk-vin01a5:313_0": "615.Thero vattabboti patte ānisaṁsaṁ dassetvā ‘‘ayaṁ, bhante, patto pamāṇayutto sundaro",
  "atk-vin01a5:313_1": "therānurūpo, taṁ gaṇhathā’’ti vattabbo. Yo na gaṇheyyāti anukampāya na gaṇhantassa",
  "atk-vin01a5:313_2": "dukkaṭaṁ. Yo pana santuṭṭhiyā ‘‘kiṁ me aññena pattenā’’ti na gaṇhāti, tassa anāpatti.",
  "atk-vin01a5:313_3": "Pattapariyantoti evaṁ parivattetvā pariyante ṭhitapatto.",
  "atk-vin01a5:314_0": "Na adeseti mañcapīṭhachattanāgadantakādike adese, na nikkhipitabbo. Yattha purimaṁ",
  "atk-vin01a5:314_1": "sundaraṁ pattaṁ ṭhapeti, tattheva ṭhapetabbo. Pattassa hi nikkhipanadeso ‘‘anujānāmi,",
  "atk-vin01a5:314_2": "bhikkhave, ādhāraka’’ntiādinā nayena khandhake vuttoyeva.",
  "atk-vin01a5:315_0": "Naabhogenāti yāgurandhanarajanapacanādinā aparibhogena na paribhuñjitabbo. Antarāmagge",
  "atk-vin01a5:315_1": "pana byādhimhi uppanne aññasmiṁ bhājane asati mattikāya limpetvā yāguṁ vā pacituṁ",
  "atk-vin01a5:315_2": "udakaṁ vā tāpetuṁ vaṭṭati.",
  "atk-vin01a5:316_0": "Na vissajjetabboti aññassa na dātabbo. Sace pana saddhivihāriko vā antevāsiko vā",
  "atk-vin01a5:316_1": "aññaṁ varapattaṁ ṭhapetvā ‘‘ayaṁ mayhaṁ sāruppo, ayaṁ therassā’’ti gaṇhāti, vaṭṭati.",
  "atk-vin01a5:316_2": "Añño vā taṁ gahetvā attano pattaṁ deti, vaṭṭati. ‘‘Mayhameva pattaṁ āharā’’ti vattabbakiccaṁ natthi.",
  "atk-vin01a5:317_0": "617.Pavāritānanti ettha saṅghavasena pavāritaṭṭhāne pañcabandhaneneva vaṭṭati. Puggalavasena",
  "atk-vin01a5:317_1": "pavāritaṭṭhāne ūnapañcabandhanenāpi vaṭṭatīti kurundiyaṁ vuttaṁ. Sesamettha uttānatthameva.",
  "atk-vin01a5:318": "Chasamuṭṭhānaṁ , kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:319": "Ūnapañcabandhanasikkhāpadavaṇṇanā niṭṭhitā.",
  "atk-vin01a5:320": "3. Bhesajjasikkhāpadavaṇṇanā",
  "atk-vin01a5:321": "618.Tena samayenāti bhesajjasikkhāpadaṁ. Tattha attho, bhanteti rājā bhikkhū uyyuttappayutte therassa leṇatthāya pabbhāraṁ sodhente disvā ārāmikaṁ dātukāmo pucchi.",
  "atk-vin01a5:322_0": "619-21.Pāṭiyekkoti visuṁ eko. Mālākiteti katamāle mālādhare, kusumamālāpaṭimaṇḍiteti",
  "atk-vin01a5:322_1": "attho. Tiṇaṇḍupakanti tiṇacumbaṭakaṁ. Paṭimuñcīti ṭhapesi. Sā ahosi suvaṇṇamālāti",
  "atk-vin01a5:322_2": "dārikāya sīse ṭhapitamattāyeva therassa adhiṭṭhānavasena suvaṇṇapadumamālā ahosi.",
  "atk-vin01a5:322_3": "Tañhi tiṇaṇḍupakaṁ sīse ṭhapitamattameva ‘‘suvaṇṇamālā hotū’’ti thero adhiṭṭhāsi.",
  "atk-vin01a5:322_4": "Dutiyampi kho…pe…. Tenupasaṅkamīti dutiyadivaseyeva upasaṅkami.",
  "atk-vin01a5:323_0": "Suvaṇṇantiadhimuccīti ‘‘sovaṇṇamayo hotū’’ti adhiṭṭhāsi. Pañcannaṁ bhesajjānanti",
  "atk-vin01a5:323_1": "sappiādīnaṁ. Bāhulikāti paccayabāhulikatāya paṭipannā. Kolambepi ghaṭepītiettha kolambā",
  "atk-vin01a5:323_2": "nāma mahāmukhacāṭiyo vuccanti. Olīnavilīnānīti heṭṭhā ca ubhatopassesu ca gaḷitāni.",
  "atk-vin01a5:323_3": "Okiṇṇavikiṇṇāti sappiādīnaṁ gandhena bhūmiṁ khanantehi okiṇṇā, bhittiyo khanantehi",
  "atk-vin01a5:323_4": "upari sañcarantehi ca vikiṇṇā. Antokoṭṭhāgārikāti abbhantare saṁvihitakoṭṭhāgārā.",
  "atk-vin01a5:324_0": "622.Paṭisāyanīyānīti paṭisāyitabbāni, paribhuñjitabbānīti attho. Bhesajjānīti bhesajjakiccaṁ",
  "atk-vin01a5:324_1": "karontu vā mā vā, evaṁ laddhavohārāni. ‘‘Gosappī’’tiādīhi loke pākaṭaṁ dassetvā ‘‘yesaṁ",
  "atk-vin01a5:324_2": "maṁsaṁ kappatī’’ti iminā aññesampi migarohitasasādīnaṁ sappiṁ saṅgahetvā dassesi.",
  "atk-vin01a5:324_3": "Yesañhi khīraṁ atthi, sappipi tesaṁ atthiyeva, taṁ pana sulabhaṁ vā hotu dullabhaṁ",
  "atk-vin01a5:324_4": "vā, asammohatthaṁ vuttaṁ. Evaṁ navanītampi.",
  "atk-vin01a5:325_0": "Sannidhikārakaṁ paribhuñjitabbānīti sannidhiṁ katvā nidahitvā paribhuñjitabbāni.",
  "atk-vin01a5:325_1": "Kathaṁ? Pāḷiyā āgatasappiādīsu sappi tāva purebhattaṁ paṭiggahitaṁ tadahupurebhattaṁ",
  "atk-vin01a5:325_2": "sāmisampi nirāmisampi paribhuñjituṁ vaṭṭati, pacchābhattato paṭṭhāya sattāhaṁ nirāmisaṁ",
  "atk-vin01a5:325_3": "paribhuñjitabbaṁ. Sattāhātikkame sace ekabhājane ṭhapitaṁ, ekaṁ nissaggiyaṁ. Sace",
  "atk-vin01a5:325_4": "bahūsu vatthugaṇanāya nissaggiyāni, pacchābhattaṁ paṭiggahitaṁ sattāhaṁ nirāmisameva",
  "atk-vin01a5:325_5": "vaṭṭati. Purebhattaṁ vā pacchābhattaṁ vā uggahitakaṁ katvā nikkhittaṁ ajjhoharituṁ",
  "atk-vin01a5:325_6": "na vaṭṭati; abbhañjanādīsu upanetabbaṁ. Sattāhātikkamepi anāpatti, anajjhoharaṇīyataṁ",
  "atk-vin01a5:325_7": "āpannattā. ‘‘Paṭisāyanīyānī’’ti hi vuttaṁ. Sace anupasampanno purebhattaṁ paṭiggahitanavanītena",
  "atk-vin01a5:325_8": "sappiṁ katvā deti, purebhattaṁ sāmisaṁ vaṭṭati. Sace sayaṁ karoti, sattāhampi nirāmisameva",
  "atk-vin01a5:325_9": "vaṭṭati. Pacchābhattaṁ paṭiggahitanavanītena pana yena kenaci katasappi sattāhampi",
  "atk-vin01a5:325_10": "nirāmisameva vaṭṭati. Uggahitakena kate pubbe vuttasuddhasappinayeneva vinicchayo veditabbo.",
  "atk-vin01a5:326_0": "Purebhattaṁ paṭiggahitakhīrena vā dadhinā vā katasappi anupasampannena kataṁ sāmisampi",
  "atk-vin01a5:326_1": "tadahupurebhattaṁ vaṭṭati. Sayaṁkataṁ nirāmisameva vaṭṭati . Navanītaṁ tāpentassa",
  "atk-vin01a5:326_2": "hi sāmaṁpāko na hoti, sāmaṁpakkena pana tena saddhiṁ āmisaṁ na vaṭṭati. Pacchābhattato",
  "atk-vin01a5:326_3": "paṭṭhāya ca na vaṭṭatiyeva. Sattāhātikkamepi anāpatti, savatthukassa paṭiggahitattā,",
  "atk-vin01a5:326_4": "‘‘tāni paṭiggahetvā’’ti hi vuttaṁ. Pacchābhattaṁ paṭiggahitehi kataṁ pana abbhañjanādīsu",
  "atk-vin01a5:326_5": "upanetabbaṁ. Purebhattampi ca uggahitakehi kataṁ ubhayesampi sattāhātikkame anāpatti.",
  "atk-vin01a5:326_6": "Eseva nayo akappiyamaṁsasappimhi. Ayaṁ pana viseso – yattha pāḷiyaṁ āgatasappinā",
  "atk-vin01a5:326_7": "nissaggiyaṁ, tattha iminā dukkaṭaṁ. Andhakaṭṭhakathāyaṁ kāraṇapatirūpakaṁ vatvā manussasappi",
  "atk-vin01a5:326_8": "ca navanītañca paṭikkhittaṁ, taṁ duppaṭikkhittaṁ, sabbaaṭṭhakathāsu anuññātattā.",
  "atk-vin01a5:326_9": "Parato cassa vinicchayopi āgacchissati.",
  "atk-vin01a5:327_0": "Pāḷiyaṁ āgataṁ navanītampi purebhattaṁ paṭiggahitaṁ tadahupurebhattaṁ sāmisampi vaṭṭati,",
  "atk-vin01a5:327_1": "pacchābhattato paṭṭhāya nirāmisameva. Sattāhātikkame nānābhājanesu ṭhapite bhājanagaṇanāya",
  "atk-vin01a5:327_2": "ekabhājanepi amissetvā piṇḍapiṇḍavasena ṭhapite piṇḍagaṇanāya nissaggiyāni. Pacchābhattaṁ",
  "atk-vin01a5:327_3": "paṭiggahitaṁ sappinayeneva veditabbaṁ. Ettha pana dadhiguḷikāyopi takkabindūnipi",
  "atk-vin01a5:327_4": "honti, tasmā taṁ dhotaṁ vaṭṭatīti upaḍḍhattherā āhaṁsu. Mahāsīvatthero pana ‘‘bhagavatā",
  "atk-vin01a5:327_5": "anuññātakālato paṭṭhāya takkato uddhaṭamattameva khādiṁsū’’ti āha. Tasmā navanītaṁ",
  "atk-vin01a5:327_6": "paribhuñjantena dhovitvā dadhitakkamakkhikākipillikādīni apanetvā paribhuñjitabbaṁ.",
  "atk-vin01a5:327_7": "Pacitvā sappiṁ katvā paribhuñjitukāmena adhotampi pacituṁ vaṭṭati. Yaṁ tattha dadhigataṁ",
  "atk-vin01a5:327_8": "vā takkagataṁ vā taṁ khayaṁ gamissati, ettāvatā hi savatthukapaṭiggahitaṁ nāma na",
  "atk-vin01a5:327_9": "hotīti ayamettha adhippāyo. Āmisena saddhiṁ pakkattā pana tasmimpi kukkuccāyanti",
  "atk-vin01a5:327_10": "kukkuccakā. Idāni uggahetvā ṭhapitanavanīte ca purebhattaṁ khīradadhīni paṭiggahetvā",
  "atk-vin01a5:327_11": "katanavanīte ca pacchābhattaṁ tāni paṭiggahetvā katanavanīte ca uggahitehi katanavavīte",
  "atk-vin01a5:327_12": "ca akappiyamaṁsanavanīte ca sabbo āpattānāpattiparibhogāparibhoganayo sappimhi vuttakkameneva gahetabbo.",
  "atk-vin01a5:328_0": "Telabhikkhāya paviṭṭhānaṁ pana bhikkhūnaṁ tattheva sappimpi navanītampi pakkatelampi",
  "atk-vin01a5:328_1": "apakkatelampi ākiranti, tattha takkadadhibindūnipi bhattasitthānipi taṇḍulakaṇāpi",
  "atk-vin01a5:328_2": "makkhikādayopi honti. Ādiccapākaṁ katvā parissāvetvā gahitaṁ sattāhakālikaṁ hoti,",
  "atk-vin01a5:328_3": "paṭiggahetvā ṭhapitabhesajjehi saddhiṁ pacitvā natthupānampi kātuṁ vaṭṭati. Sace",
  "atk-vin01a5:328_4": "vaddalisamaye lajji sāmaṇero yathā tattha patitataṇḍulakaṇādayo na paccanti, evaṁ",
  "atk-vin01a5:328_5": "sāmisapākaṁ mocento aggimhi vilīyāpetvā parissāvetvā puna pacitvā deti, purimanayeneva sattāhaṁ vaṭṭati.",
  "atk-vin01a5:329_0": "Telesu tilatelaṁ tāva purebhattaṁ paṭiggahitaṁ purebhattaṁ sāmisampi vaṭṭati, pacchābhattato",
  "atk-vin01a5:329_1": "paṭṭhāya nirāmisameva. Sattāhātikkame panassa bhājanagaṇanāya nissaggiyabhāvo veditabbo.",
  "atk-vin01a5:329_2": "Pacchābhattaṁ paṭiggahitaṁ sattāhaṁ nirāmisameva vaṭṭati. Uggahitakaṁ katvā nikkhittaṁ",
  "atk-vin01a5:329_3": "ajjhoharituṁ na vaṭṭati, sīsamakkhanādīsu upanetabbaṁ, sattāhātikkamepi anāpatti.",
  "atk-vin01a5:329_4": "Purebhattaṁ tile paṭiggahetvā katatelaṁ purebhattaṁ sāmisampi vaṭṭati, pacchābhattato",
  "atk-vin01a5:329_5": "paṭṭhāya anajjhoharaṇīyaṁ hoti, sīsamakkhanādīsu upanetabbaṁ, sattāhātikkamepi anāpatti.",
  "atk-vin01a5:329_6": "Pacchābhattaṁ tile paṭiggahetvā katatelaṁ anajjhoharaṇīyameva, savatthukapaṭiggahitattā,",
  "atk-vin01a5:329_7": "sattāhātikkamepi anāpatti, sīsamakkhanādīsu upanetabbaṁ. Purebhattaṁ vā pacchābhattaṁ",
  "atk-vin01a5:329_8": "vā uggahitakatilehi katatelepi eseva nayo.",
  "atk-vin01a5:330_0": "Purebhattaṁ paṭiggahitakatile bhajjitvā vā tilapiṭṭhaṁ vā sedetvā uṇhodakena vā temetvā",
  "atk-vin01a5:330_1": "katatelaṁ sace anupasampannena kataṁ purebhattaṁ sāmisampi vaṭṭati. Attanā katatelaṁ",
  "atk-vin01a5:330_2": "pana nibbaṭṭitattā purebhattaṁ nirāmisameva vaṭṭati. Sāmaṁpakkattā sāmisaṁ na vaṭṭati,",
  "atk-vin01a5:330_3": "savatthukapaṭiggahitattā pana pacchābhattato paṭṭhāya ubhayampi anajjhoharaṇīyaṁ,",
  "atk-vin01a5:330_4": "sīsamakkhanādīsu upanetabbaṁ, sattāhātikkamepi anāpatti. Yadi pana appaṁ uṇhodakaṁ",
  "atk-vin01a5:330_5": "hoti abbhukkiraṇamattaṁ, abbohārikaṁ hoti, sāmapākagaṇanaṁ na gacchati. Sāsapatelādīsupi",
  "atk-vin01a5:330_6": "avatthukapaṭiggahitesu avatthukatilatele vuttasadisova vinicchayo.",
  "atk-vin01a5:331_0": "Sace pana purebhattaṁ paṭiggahitānaṁ sāsapādīnaṁ cuṇṇehi ādiccapākena sakkā telaṁ",
  "atk-vin01a5:331_1": "kātuṁ, taṁ purebhattaṁ sāmisampi vaṭṭati, pacchābhattato paṭṭhāya nirāmisameva, sattāhātikkame",
  "atk-vin01a5:331_2": "nissaggiyaṁ. Yasmā pana sāsapamadhukacuṇṇādīni sedetvā eraṇḍakaṭṭhīni ca bhajjitvā",
  "atk-vin01a5:331_3": "eva telaṁ karonti, tasmā tesaṁ telaṁ anupasampannehi kataṁ purebhattaṁ sāmisampi",
  "atk-vin01a5:331_4": "vaṭṭati. Vatthūnaṁ yāvajīvikattā pana savatthukapaṭiggahaṇe doso natthīti. Attanā",
  "atk-vin01a5:331_5": "kataṁ sattāhaṁ nirāmisaparibhogeneva paribhuñjitabbaṁ. Uggahitakehi kataṁ anajjhoharaṇīyaṁ",
  "atk-vin01a5:331_6": "bāhiraparibhoge vaṭṭati, sattāhātikkamepi anāpatti.",
  "atk-vin01a5:332_0": "Telakaraṇatthāya sāsapamadhukaeraṇḍakaṭṭhīni vā paṭiggahetvā kataṁ telaṁ sattāhakālikaṁ.",
  "atk-vin01a5:332_1": "Dutiyadivase kataṁ chāhaṁ vaṭṭati. Tatiyadivase kataṁ pañcāhaṁ vaṭṭati. Catuttha-pañcama-chaṭṭhasattāmadivase",
  "atk-vin01a5:332_2": "kataṁ tadaheva vaṭṭati. Sace yāva aruṇassa uggamanā tiṭṭhati, nissaggiyaṁ. Aṭṭhame",
  "atk-vin01a5:332_3": "divase kataṁ anajjhoharaṇīyaṁ. Anissaggiyattā pana bāhiraparibhoge vaṭṭati. Sacepi",
  "atk-vin01a5:332_4": "na karoti, telatthāya gahitasāsapādīnaṁ sattāhātikkamane dukkaṭameva. Pāḷiyaṁ pana",
  "atk-vin01a5:332_5": "anāgatāni aññānipi nāḷikeranimbakosambakakaramandaatasīādīnaṁ telāni atthi, tāni",
  "atk-vin01a5:332_6": "paṭiggahetvā sattāhaṁ atikkāmayato dukkaṭaṁ hoti. Ayametesu viseso. Sesaṁ yāvakālikavatthuṁ",
  "atk-vin01a5:332_7": "yāvajīvikavatthuñca sallakkhetvā sāmaṁpākasavatthukapurebhattapacchābhattapaṭiggahitauggahitakavatthuvidhānaṁ",
  "atk-vin01a5:332_8": "sabbaṁ vuttanayeneva veditabbaṁ.",
  "atk-vin01a5:333_0": "623.Vasātelanti ‘‘anujānāmi, bhikkhave, vasāni bhesajjāni, acchavasaṁ, macchavasaṁ,",
  "atk-vin01a5:333_1": "susukāvasaṁ, sūkaravasaṁ, gadrabhavasa’’nti (mahāva. 262) evaṁ anuññātavasānaṁ telaṁ.",
  "atk-vin01a5:333_2": "Ettha ca ‘‘acchavasa’’nti vacanena ṭhapetvā manussavasaṁ sabbesaṁ akappiyamaṁsāna",
  "atk-vin01a5:333_3": "vasā anuññātā. Macchaggahaṇena ca susukāpi gahitā honti, vāḷamacchattā pana visuṁ",
  "atk-vin01a5:333_4": "vuttaṁ. Macchādiggahaṇena cettha sabbesampi kappiyamaṁsānaṁ vasā anuññātā. Maṁsesu",
  "atk-vin01a5:333_5": "hi dasamanaussa-hatthi-assa-sunakha-ahi-sīha-byaggha-dīpi-accha-taracchānaṁ maṁsāni",
  "atk-vin01a5:333_6": "akappiyāni. Vasāsu ekā manussavasāva. Khīrādīsu akappiyaṁ nāma natthi.",
  "atk-vin01a5:334_0": "Anupasampannehi katanibbaṭṭitavasātelaṁ purebhattaṁ paṭiggahitaṁ purebhattaṁ sāmisampi",
  "atk-vin01a5:334_1": "vaṭṭati. Pacchābhattato paṭṭhāya sattāhaṁ nirāmisameva vaṭṭati. Yaṁ pana tattha sukhumarajasadisaṁ",
  "atk-vin01a5:334_2": "maṁsaṁ vā nhāru vā aṭṭhi vā lohitaṁ vā hoti, taṁ abbohārikaṁ. Sace pana vasaṁ paṭiggahetvā",
  "atk-vin01a5:334_3": "sayaṁ karoti, purebhattaṁ paṭiggahetvā pacitvā parissāvetvā sattāhaṁ nirāmisaparibhogena",
  "atk-vin01a5:334_4": "paribhuñjitabbaṁ . Nirāmisaparibhogañhi sandhāya idaṁ vuttaṁ – ‘‘kāle paṭiggahitaṁ",
  "atk-vin01a5:334_5": "kāle nippakkaṁ kāle saṁsaṭṭhaṁ telaparibhogena paribhuñjitu’’nti (mahāva. 262). Tatrāpi",
  "atk-vin01a5:334_6": "abbohārikaṁ abbohārikameva. Pacchābhattaṁ pana paṭiggahituṁ vā kātuṁ vā na vaṭṭatiyeva. Vuttañhetaṁ –",
  "atk-vin01a5:335_0": "‘‘Vikāle ce, bhikkhave, paṭiggahitaṁ vikāle nippakkaṁ vikāle saṁsaṭṭhaṁ, taṁ ce paribhuñjeyya,",
  "atk-vin01a5:335_1": "āpatti tiṇṇaṁ dukkaṭānaṁ. Kāle ce, bhikkhave, paṭiggahitaṁ vikāle nippakkaṁ vikāle",
  "atk-vin01a5:335_2": "saṁsaṭṭhaṁ, taṁ ce paribhuñjeyya, āpatti dvinnaṁ dukkaṭānaṁ. Kāle ce, bhikkhave,",
  "atk-vin01a5:335_3": "paṭiggahitaṁ kāle nippakkaṁ vikāle saṁsaṭṭhaṁ, taṁ ce paribhuñjeyya, āpatti dukkaṭassa.",
  "atk-vin01a5:335_4": "Kāle ce, bhikkhave, paṭiggahitaṁ kāle nippakkaṁ kāle saṁsaṭṭhaṁ, taṁ ce paribhuñjeyya, anāpattī’’ti.",
  "atk-vin01a5:336_0": "Upatissattheraṁ pana antevāsikā pucchiṁsu – ‘‘bhante, sappinavanītavasāni ekato pacitvā",
  "atk-vin01a5:336_1": "nibbaṭṭitāni vaṭṭanti, na vaṭṭantī’’ti? ‘‘Na vaṭṭanti, āvuso’’ti. Thero kirettha",
  "atk-vin01a5:336_2": "pakkatelakasaṭe viya kukkuccāyati. Tato naṁ uttari pucchiṁsu – ‘‘bhante, navanīte",
  "atk-vin01a5:336_3": "dadhiguḷikā vā takkabindu vā hoti, etaṁ vaṭṭatī’’ti? ‘‘Etampi, āvuso, na vaṭṭatī’’ti.",
  "atk-vin01a5:336_4": "Tato naṁ āhaṁsu – ‘‘bhante, ekato pacitvā saṁsaṭṭhāni tejavantāni honti, rogaṁ niggaṇhantī’’ti?",
  "atk-vin01a5:336_5": "‘‘Sādhāvuso’’ti thero sampaṭicchi.",
  "atk-vin01a5:337_0": "Mahāsumatthero panāha – ‘‘kappiyamaṁsavasā sāmisaparibhoge vaṭṭati, itarā nirāmisaparibhoge",
  "atk-vin01a5:337_1": "vaṭṭatī’’ti. Mahāpadumatthero pana ‘‘idaṁ ki’’nti paṭikkhipitvā ‘‘nanu vātābādhikā",
  "atk-vin01a5:337_2": "bhikkhū pañcamūlakasāvayāguyaṁ acchasūkaratelādīni pakkhipitvā yāguṁ pivanti, sā",
  "atk-vin01a5:337_3": "tejussadattā rogaṁ niggaṇhātī’’ti vatvā ‘‘vaṭṭatī’’ti āha.",
  "atk-vin01a5:338_0": "Madhu nāma makkhikāmadhūti madhukarīhi nāma madhumakkhikāhi khuddakamakkhikāhi bhamaramakkhikāhi",
  "atk-vin01a5:338_1": "ca kataṁ madhu. Taṁ purebhattaṁ paṭiggahitaṁ purebhattaṁ sāmisaparibhogampi vaṭṭati,",
  "atk-vin01a5:338_2": "pacchābhattato paṭṭhāya sattāhaṁ nirāmisaparibhogameva vaṭṭati. Sattāhātikkame sace",
  "atk-vin01a5:338_3": "silesasadisaṁ mahāmadhuṁ khaṇḍaṁ khaṇḍaṁ katvā ṭhapitaṁ, itaraṁ vā nānābhājanesu,",
  "atk-vin01a5:338_4": "vatthugaṇanāya nissaggiyāni. Sace ekameva khaṇḍaṁ, ekabhājane vā itaraṁ ekameva nissaggiyaṁ.",
  "atk-vin01a5:338_5": "Uggahitakaṁ vuttanayeneva veditabbaṁ, arumakkhanādīsu upanetabbaṁ. Madhupaṭalaṁ vā",
  "atk-vin01a5:338_6": "madhusitthakaṁ vā sace madhunā amakkhitaṁ parisuddhaṁ, yāvajīvikaṁ. Madhumakkhitaṁ",
  "atk-vin01a5:338_7": "pana madhugatikameva. Cīrikā nāma sapakkhā dīghamakkhikā, tumbalanāmikā ca aṭṭhipakkhā",
  "atk-vin01a5:338_8": "kāḷamahābhamarā honti, tesaṁ āsayesu niyyāsasadisaṁ madhu hoti, taṁ yāvajīvikaṁ.",
  "atk-vin01a5:339_0": "Phāṇitaṁ nāma ucchumhā nibbattanti ucchurasaṁ upādāya apakkā vā avatthukapakkā vā",
  "atk-vin01a5:339_1": "sabbāpi avatthukā ucchuvikati phāṇitanti veditabbā. Taṁ phāṇitaṁ purebhattaṁ paṭiggahitaṁ",
  "atk-vin01a5:339_2": "purebhattaṁ sāmisampi vaṭṭati, pacchābhattato paṭṭhāya sattāhaṁ nirāmisameva vaṭṭati.",
  "atk-vin01a5:339_3": "Sattāhātikkame vatthugaṇanāya nissaggiyaṁ. Bahū piṇḍā cuṇṇetvā ekabhājane pakkhittā",
  "atk-vin01a5:339_4": "honti ghanasannivesā, ekameva nissaggiyaṁ. Uggahitakaṁ vuttanayeneva veditabbaṁ,",
  "atk-vin01a5:339_5": "gharadhūpanādīsu upanetabbaṁ. Purebhattaṁ paṭiggahitena aparissāvitaucchurasena kataphāṇitaṁ",
  "atk-vin01a5:339_6": "sace anupasampannena kataṁ, sāmisampi vaṭṭati. Sayaṁkataṁ nirāmisameva vaṭṭati. Pacchābhattato",
  "atk-vin01a5:339_7": "paṭṭhāya pana savatthukapaṭiggahitattā anajjhoharaṇīyaṁ, sattāhātikkamepi anāpatti.",
  "atk-vin01a5:339_8": "Pacchābhattaṁ aparissāvitapaṭiggahitena katampi anajjhoharaṇīyameva, sattāhātikkamepi",
  "atk-vin01a5:339_9": "anāpatti. Esa nayo ucchuṁ paṭiggahetvā kataphāṇitepi. Purebhattaṁ pana parissāvitapaṭiggahitakena",
  "atk-vin01a5:339_10": "kataṁ sace anupasampannena kataṁ purebhattaṁ sāmisampi vaṭṭati, pacchābhattato paṭṭhāya",
  "atk-vin01a5:339_11": "sattāhaṁ nirāmisameva. Sayaṁkataṁ purebhattampi nirāmisameva. Pacchābhattaṁ parissāvitapaṭiggahitena",
  "atk-vin01a5:339_12": "kataṁ pana nirāmisameva sattāhaṁ vaṭṭati. Uggahitakakataṁ vuttanayameva. ‘‘Jhāmaucchuphāṇitaṁ",
  "atk-vin01a5:339_13": "vā koṭṭitaucchuphāṇitaṁ vā purebhattameva vaṭṭatī’’ti mahāaṭṭhakathāyaṁ vuttaṁ.",
  "atk-vin01a5:340_0": "Mahāpaccariyaṁ pana ‘‘etaṁ savatthukapakkaṁ vaṭṭati, no vaṭṭatī’’ti pucchaṁ katvā",
  "atk-vin01a5:340_1": "‘‘ucchuphāṇitaṁ pacchābhattaṁ novaṭṭanakaṁ nāma natthī’’ti vuttaṁ, taṁ yuttaṁ. Sītudakena",
  "atk-vin01a5:340_2": "kataṁ madhukapupphaphāṇitaṁ purebhattaṁ sāmisaṁ vaṭṭati, pacchābhattato paṭṭhāya",
  "atk-vin01a5:340_3": "sattāhaṁ nirāmisameva. Sattāhātikkame vatthugaṇanāya dukkaṭaṁ. Khīraṁ pakkhipitvā",
  "atk-vin01a5:340_4": "kataṁ madhukaphāṇitaṁ yāvakālikaṁ. Khaṇḍasakkharaṁ pana khīrajallikaṁ apanetvā sodhenti,",
  "atk-vin01a5:340_5": "tasmā vaṭṭati. Madhukapupphaṁ pana purebhattaṁ allaṁ vaṭṭati, bhajjitampi vaṭṭati.",
  "atk-vin01a5:340_6": "Bhajjitvā tilādīhi missaṁ vā amissaṁ vā katvā koṭṭitampi vaṭṭati. Yadi pana taṁ gahetvā",
  "atk-vin01a5:340_7": "merayatthāya yojenti, yojitaṁ bījato paṭṭhāya na vaṭṭati. Kadalī-khajjūrī-amba-labuja-panasa-ciñcādīnaṁ",
  "atk-vin01a5:340_8": "sabbesaṁ yāvakālikaphalānaṁ phāṇitaṁ yāvakālikameva. Maricapakkehi phāṇitaṁ karonti, taṁ yāvajīvikaṁ.",
  "atk-vin01a5:341_0": "Tāni paṭiggahetvāti sacepi sabbānipi paṭiggahetvā eka ghaṭe avinibbhogāni katvā nikkhipati",
  "atk-vin01a5:341_1": ", sattāhātikkame ekameva nissaggiyaṁ. Vinibhuttesu pañca nissaggiyāni. Sattāhaṁ pana",
  "atk-vin01a5:341_2": "anatikkāmetvā gilānenapi agilānenapi vuttanayeneva yathāsukhaṁ paribhuñjitabbaṁ.",
  "atk-vin01a5:341_3": "Sattavidhañhi odissaṁ nāma – byādhiodissaṁ, puggalodissaṁ, kālodissaṁ, samayodissaṁ,",
  "atk-vin01a5:341_4": "desodissaṁ, vasodissaṁ, bhesajjodissanti.",
  "atk-vin01a5:342_0": "Tattha byādhiodissaṁ nāma – ‘‘anujānāmi, bhikkhave, amanussikābādhe āmakamaṁsaṁ āmakalohita’’nti",
  "atk-vin01a5:342_1": "(mahāva. 264) evaṁ byādhiṁ uddissa anuññātaṁ, taṁ teneva ābādhena ābādhikassa vaṭṭati,",
  "atk-vin01a5:342_2": "na aññassa. Tañca kho kālepi vikālepi kappiyampi akappiyampi vaṭṭatiyeva.",
  "atk-vin01a5:343_0": "Puggalodissaṁ nāma – ‘‘anujānāmi, bhikkhave, romanthakassa romanthanaṁ. Na ca, bhikkhave,",
  "atk-vin01a5:343_1": "bahimukhadvāraṁ nīharitvā ajjhoharitabba’’nti (cūḷava. 273) evaṁ puggalaṁ uddissa",
  "atk-vin01a5:343_2": "anuññātaṁ, taṁ tasseva vaṭṭati, na aññassa.",
  "atk-vin01a5:344_0": "Kālodissaṁ nāma – ‘‘anujānāmi, bhikkhave, cattāri mahāvikaṭāni dātuṁ – gūthaṁ, muttaṁ,",
  "atk-vin01a5:344_1": "chārikaṁ, mattika’’nti (mahāva. 268) evaṁ ahinā daṭṭhakālaṁ uddissa anuññātaṁ, taṁ",
  "atk-vin01a5:344_2": "tasmiṁyeva kāle appaṭiggahitakampi vaṭṭati, na aññasmiṁ.",
  "atk-vin01a5:345": "Samayodissaṁ nāma – ‘‘gaṇabhojane aññatra samayā’’tiādinā (pāci. 217) nayena taṁ taṁ samayaṁ uddissa anuññātā anāpattiyo, tā tasmiṁ tasmiṁyeva samaye anāpattiyo honti, na aññadā.",
  "atk-vin01a5:346_0": "Desodissaṁ nāma – ‘‘anujānāmi, bhikkhave, evarūpesu paccantimesu janapadesu vinayadharapañcamena",
  "atk-vin01a5:346_1": "gaṇena upasampada’’nti (mahāva. 259) evaṁ paccantadese uddissa anuññātāni upasampadādīni,",
  "atk-vin01a5:346_2": "tāni tattheva vaṭṭanti, na majjhimadese.",
  "atk-vin01a5:347_0": "Vasodissaṁ nāma – ‘‘anujānāmi, bhikkhave, vasāni bhesajjānī’’ti (mahāva. 262) evaṁ",
  "atk-vin01a5:347_1": "vasānāmena anuññātaṁ , taṁ ṭhapetvā manussavasaṁ sabbesaṁ kappiyākappiyavasānaṁ telaṁ",
  "atk-vin01a5:347_2": "taṁtadatthikānaṁ telaparibhogena paribhuñjituṁ vaṭṭati.",
  "atk-vin01a5:348_0": "Bhesajjodissaṁ nāma – ‘‘anujānāmi, bhikkhave, pañca bhesajjānī’’ti (mahāva. 260-261)",
  "atk-vin01a5:348_1": "evaṁ bhesajjanāmena anuññātāni āhāratthaṁ pharituṁ samatthāni sappinavanītatelamadhuphāṇitanti.",
  "atk-vin01a5:348_2": "Tāni paṭiggahetvā tadahupurebhattaṁ yathāsukhaṁ pacchābhattato paṭṭhāya sati paccaye",
  "atk-vin01a5:348_3": "vuttanayeneva sattāhaṁ paribhuñjitabbāni.",
  "atk-vin01a5:349": "624.Sattāhātikkante atikkantasaññī nissaggiyaṁ pācittiyanti sacepi sāsapamattaṁ hoti sakiṁ vā aṅguliyā gahetvā jivhāya sāyanamattaṁ nissajjitabbameva, pācittiyañca desetabbaṁ.",
  "atk-vin01a5:350_0": "Na kāyikena paribhogena paribhuñjitabbanti kāyo vā kāye aru vā na makkhetabbaṁ. Tehi",
  "atk-vin01a5:350_1": "makkhitāni kāsāvakattarayaṭṭhiupāhanapādakathalikamañcapīṭhādīnipi aparibhogāni.",
  "atk-vin01a5:350_2": "‘‘Dvāravātapānakavāṭesupi hatthena gahaṇaṭṭhānaṁ na makkhetabba’’nti mahāpaccariyaṁ",
  "atk-vin01a5:350_3": "vuttaṁ. ‘‘Kasāve pana pakkhipitvā dvāravātapānakavāṭāni makkhetabbānī’’ti mahāaṭṭhakathāyaṁ vuttaṁ.",
  "atk-vin01a5:351_0": "Anāpatti antosattāhaṁ adhiṭṭhetīti sattāhabbhantare sappiñca telañca vasañca muddhanitelaṁ",
  "atk-vin01a5:351_1": "vā abbhañjanaṁ vā madhuṁ arumakkhanaṁ phāṇitaṁ gharadhūpanaṁ adhiṭṭheti, anāpatti.",
  "atk-vin01a5:351_2": "Sace adhiṭṭhitatelaṁ anadhiṭṭhitatelabhājane ākiritukāmo hoti, bhājane ce sukhumaṁ",
  "atk-vin01a5:351_3": "chiddaṁ paviṭṭhaṁ paviṭṭhaṁ telaṁ purāṇatelena ajjhottharīyati, puna adhiṭṭhātabbaṁ.",
  "atk-vin01a5:351_4": "Atha mahāmukhaṁ hoti, sahasāva bahutelaṁ pavisitvā purāṇatelaṁ ajjhottharati, puna",
  "atk-vin01a5:351_5": "adhiṭṭhānakiccaṁ natthi. Adhiṭṭhitagatikameva hi taṁ hoti, etena nayena adhiṭṭhitatelabhājane",
  "atk-vin01a5:351_6": "anadhiṭṭhitatelākiraṇampi veditabbaṁ.",
  "atk-vin01a5:352_0": "625.Vissajjetīti ettha sace dvinnaṁ santakaṁ ekena paṭiggahitaṁ avibhattaṁ hoti,",
  "atk-vin01a5:352_1": "sattāhātikkame dvinnampi anāpatti, paribhuñjituṁ pana na vaṭṭati. Sace yena paṭiggahitaṁ,",
  "atk-vin01a5:352_2": "so itaraṁ bhaṇati – ‘‘āvuso, imaṁ telaṁ sattāhamattaṁ paribhuñja tva’’nti. So ca",
  "atk-vin01a5:352_3": "paribhogaṁ na karoti, kassa āpatti? Na kassacipi āpatti . Kasmā? Yena paṭiggahitaṁ",
  "atk-vin01a5:352_4": "tena vissajjitattā, itarassa appaṭiggahitattā.",
  "atk-vin01a5:353_0": "Vinassatīti aparibhogaṁ hoti. Cattenātiādīsu yena cittena bhesajjaṁ cattañca vantañca",
  "atk-vin01a5:353_1": "muttañca hoti, taṁ cittaṁ cattaṁ vantaṁ muttanti vuccati. Tena cittena puggalo anapekkhoti",
  "atk-vin01a5:353_2": "vuccatti, evaṁ anapekkho sāmaṇerassa datvāti attho. Idaṁ kasmā vuttaṁ? ‘‘Evaṁ antosattāhe",
  "atk-vin01a5:353_3": "datvā pacchā labhitvā paribhuñjantassa anāpattidassanattha’’nti mahāsumatthero āha.",
  "atk-vin01a5:353_4": "Mahāpadumatthero panāha – ‘‘nayidaṁ yācitabbaṁ, antosattāhe dinnassa hi puna paribhoge",
  "atk-vin01a5:353_5": "āpattiyeva natthi. Sattāhātikkantassa pana paribhoge anāpattidassanatthamidaṁ vutta’’nti.",
  "atk-vin01a5:353_6": "Tasmā evaṁ dinnaṁ bhesajjaṁ sace sāmaṇero abhisaṅkharitvā vā anabhisaṅkharitvā vā",
  "atk-vin01a5:353_7": "tassa bhikkhuno natthukammatthaṁ dadeyya, gahetvā natthukammaṁ kātabbaṁ. Sace bālo",
  "atk-vin01a5:353_8": "hoti, dātuṁ na jānāti, aññena bhikkhunā vattabbo – ‘‘atthi te, sāmaṇera, tela’’nti",
  "atk-vin01a5:353_9": "‘‘āma, bhante, atthī’’ti. ‘‘Āhara, therassa bhesajjaṁ karissāmā’’ti. Evampi vaṭṭati.",
  "atk-vin01a5:353_10": "Sesaṁ uttānatthameva.",
  "atk-vin01a5:354": "Kathinasamuṭṭhānaṁ, akiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ,",
  "atk-vin01a5:355": "Ticittaṁ, tivedananti.",
  "atk-vin01a5:356": "Bhesajjasikkhāpadavaṇṇanā niṭṭhitā.",
  "atk-vin01a5:357": "4. Vassikasāṭikasikkhāpadavaṇṇanā",
  "atk-vin01a5:358": "626.Tena samayenāti vassikasāṭikasikkhāpadaṁ. Tattha vassikasāṭikā anuññātāti cīvarakkhandhake visākhāvatthusmiṁ (mahāva. 349 ādayo) anuññātā. Paṭikaccevāti pureyeva.",
  "atk-vin01a5:359_0": "627.Māso seso gimhānanti catunnaṁ gimhamāsānaṁ eko pacchimamāso seso. Katvāti sibbanarajanakappapariyosānena",
  "atk-vin01a5:359_1": "niṭṭhapetvā. Karontena ca ekameva katvā samaye adhiṭṭhātabbaṁ, dve adhiṭṭhātuṁ na vaṭṭanti.",
  "atk-vin01a5:360": "Atirekamāse sese gimhāneti gimhānanāmake atirekamāse sese.",
  "atk-vin01a5:361_0": "Atirekaddhamāsesese gimhāne katvā nivāsetīti ettha pana ṭhatvā vassikasāṭikāya pariyesanakkhettaṁ",
  "atk-vin01a5:361_1": "karaṇakkhettaṁ nivāsanakkhettaṁ adhiṭṭhānakkhettanti catubbidhaṁ khettaṁ, kucchisamayo",
  "atk-vin01a5:361_2": "piṭṭhisamayoti duvidho samayo, piṭṭhisamayacatukkaṁ kucchisamayacatukkanti dve catukkāni ca veditabbāni.",
  "atk-vin01a5:362_0": "Tattha jeṭṭhamūlapuṇṇamāsiyā pacchimapāṭipadadivasato paṭṭhāya yāva kāḷapakkhuposathā,",
  "atk-vin01a5:362_1": "ayameko addhamāso pariyesanakkhettañceva karaṇakkhettañca. Etasmiñhi antare vassikasāṭikaṁ",
  "atk-vin01a5:362_2": "aladdhaṁ pariyesituṁ laddhaṁ kātuñca vaṭṭati, nivāsetuṁ adhiṭṭhātuñca na vaṭṭati.",
  "atk-vin01a5:362_3": "Kāḷapakkhuposathassa pacchimapāṭipadadivasato paṭṭhāya yāva āsāḷhīpuṇṇamā, ayameko",
  "atk-vin01a5:362_4": "addhamāso pariyesanakaraṇanivāsanānaṁ tiṇṇampi khettaṁ. Etasmiñhi antare pariyesituṁ",
  "atk-vin01a5:362_5": "kātuṁ nivāsetuñca vaṭṭati, adhiṭṭhātuṁyeva na vaṭṭati. Āsāḷhīpuṇṇamāsiyā pacchimapāṭipadadivasato",
  "atk-vin01a5:362_6": "paṭṭhāya yāva kattikapuṇṇamā, ime cattāro māsā pariyesanakaraṇanivāsanādhiṭṭhānānaṁ",
  "atk-vin01a5:362_7": "catunnaṁ khettaṁ. Etasmiñhi antare aladdhaṁ pariyesituṁ laddhaṁ kātuṁ nivāsetuṁ adhiṭṭhātuñca",
  "atk-vin01a5:362_8": "vaṭṭati. Idaṁ tāva catubbidhaṁ khettaṁ veditabbaṁ.",
  "atk-vin01a5:363_0": "Kattikapuṇṇamāsiyā pana pacchimapāṭipadadivasato paṭṭhāya yāva jeṭṭhamūlapuṇṇamā,",
  "atk-vin01a5:363_1": "ime satta māsā piṭṭhisamayo nāma. Etasmiñhi antare ‘‘kālo vassikasāṭikāyā’’tiādinā",
  "atk-vin01a5:363_2": "nayena satuppādaṁ katvā aññātakaappavāritaṭṭhānato vassikasāṭikacīvaraṁ nipphādentassa",
  "atk-vin01a5:363_3": "iminā sikkhāpadena nissaggiyaṁ pācittiyaṁ. ‘‘Detha me vassikasāṭikacīvara’’ntiādinā",
  "atk-vin01a5:363_4": "nayena viññattiṁ katvā nipphādentassa aññātakaviññattisikkhāpadena nissaggiyaṁ pācittiyaṁ.",
  "atk-vin01a5:363_5": "Vuttanayeneva satuppādaṁ katvā ñātakapavāritaṭṭhānato nipphādentassa imināva sikkhāpadena",
  "atk-vin01a5:363_6": "nissaggiyaṁ pācittiyaṁ . Viññattiṁ katvā nipphādentassa aññātakaviññattisikkhāpadena",
  "atk-vin01a5:363_7": "anāpatti. Vuttañhetaṁ parivāre –",
  "atk-vin01a5:364": "‘‘Mātaraṁ cīvaraṁ yāce, no ca saṅghe pariṇataṁ;",
  "atk-vin01a5:365": "Kenassa hoti āpatti, anāpatti ca ñātake;",
  "atk-vin01a5:366": "Pañhā mesā kusalehi cintitā’’ti. (pari. 481);",
  "atk-vin01a5:367": "Ayañhi pañho imamatthaṁ sandhāya vuttoti. Evaṁ piṭṭhisamayacatukkaṁ veditabbaṁ.",
  "atk-vin01a5:368_0": "Jeṭṭhamūlapuṇṇamāsiyā pana pacchimapāṭipadadivasato paṭṭhāya yāva kattikapuṇṇamā,",
  "atk-vin01a5:368_1": "ime pañca māsā kucchisamayo nāma. Etasmiñhi antare vuttanayena satuppādaṁ katvā aññātakaappavāritaṭṭhānato",
  "atk-vin01a5:368_2": "vassikasāṭikacīvaraṁ nipphādentassa vattabhede dukkaṭaṁ. Ye manussā pubbepi vassikasāṭikacīvaraṁ",
  "atk-vin01a5:368_3": "denti, ime pana sacepi attano aññātakaappavāritā honti, vattabhedo natthi, tesu satuppādakaraṇassa",
  "atk-vin01a5:368_4": "anuññātattā. Viññatiṁ katvā nipphādentassa aññātakaviññattisikkhāpadena nissaggiyaṁ",
  "atk-vin01a5:368_5": "pācittiyaṁ. Idaṁ pana pakatiyā vassikasāṭikadāyakesupi hotiyeva. Vuttanayeneva satuppādaṁ",
  "atk-vin01a5:368_6": "katvā ñātakapavāritaṭṭhānato nipphādentassa iminā sikkhāpadena anāpatti. Viññattiṁ",
  "atk-vin01a5:368_7": "katvā nipphādentassa aññātakaviññattisikkhāpadena anāpatti. ‘‘Na vattabbā detha me’’ti",
  "atk-vin01a5:368_8": "idañhi pariyesanakāle aññātakaappavāriteyeva sandhāya vuttaṁ. Evaṁ kucchisamayacatukkaṁ veditabbaṁ.",
  "atk-vin01a5:369_0": "Naggo kāyaṁ ovassāpeti, āpatti dukkaṭassāti ettha udakaphusitagaṇanāya akatvā nhānapariyosānavasena",
  "atk-vin01a5:369_1": "payoge payoge dukkaṭena kāretabbo. So ca kho vivaṭaṅgaṇe ākāsato patitaudakeneva",
  "atk-vin01a5:369_2": "nhāyanto. Nhānakoṭṭhakavāpiādīsu ghaṭehi āsittaudakena vā nhāyantassa anāpatti.",
  "atk-vin01a5:370_0": "Vassaṁ ukkaḍḍhiyatīti ettha sace katapariyesitāya vassikasāṭikāya gimhānaṁ pacchima",
  "atk-vin01a5:370_1": "māsaṁ khepetvā puna vassānassa paṭhamamāsaṁ ukkaḍḍhitvā gimhānaṁ pacchimamāsameva",
  "atk-vin01a5:370_2": "karonti, vassikasāṭikā dhovitvā nikkhipitabbā. Anadhiṭṭhitā avikappitā dve māse parihāraṁ",
  "atk-vin01a5:370_3": "labhati, vassūpanāyikadivase adhiṭṭhātabbā. Sace satisammosena vā appahonakabhāvena",
  "atk-vin01a5:370_4": "vā akatā hoti, te ca dve māse vassānassa ca cātumāsanti cha māse parihāraṁ labhati.",
  "atk-vin01a5:370_5": "Sace pana kattikamāse kathinaṁ attharīyati, aparepi cattāro māse labhati, evaṁ dasa",
  "atk-vin01a5:370_6": "māsā honti. Tato parampi satiyā paccāsāya mūlacīvaraṁ katvā ṭhapentassa ekamāsanti",
  "atk-vin01a5:370_7": "evaṁ ekādasa māse parihāraṁ labhati. Sace pana ekāhadvīhādivasena yāva dasāhānāgatāya",
  "atk-vin01a5:370_8": "vassūpanāyikāya antovasse vā laddhā ceva niṭṭhitā ca, kadā adhiṭṭhātabbāti etaṁ aṭṭhakathāsu",
  "atk-vin01a5:370_9": "na vicāritaṁ. Laddhadivasato paṭṭhāya antodasāhe niṭṭhitā pana tasmiṁyeva antodasāhe",
  "atk-vin01a5:370_10": "adhiṭṭhātabbā. Dasāhātikkame niṭṭhitā tadaheva adhiṭṭhātabbā. Dasāhe appahonte cīvarakālaṁ",
  "atk-vin01a5:370_11": "nātikkametabbāti ayaṁ no attanomati. Kasmā? ‘‘Anujānāmi, bhikkhave, ticīvaraṁ adhiṭṭhātuṁ",
  "atk-vin01a5:370_12": "na vikappetuṁ; vassikasāṭikaṁ vassānaṁ cātumāsaṁ adhiṭṭhātuṁ, tato paraṁ vikappetu’’nti",
  "atk-vin01a5:370_13": "(mahāva. 358) hi vuttaṁ. Tasmā vassūpanāyikato pubbe dasāhātikkamepi anāpatti. ‘‘Dasāhaparamaṁ",
  "atk-vin01a5:370_14": "atirekacīvaraṁ dhāretabba’’nti (pārā. 462) ca vuttaṁ. Tasmā ekāhadvīhādivasena yāva",
  "atk-vin01a5:370_15": "dasāhānāgatāya vassūpanāyikāya antovasse vā laddhā ceva niṭṭhitā ca vuttanayeneva",
  "atk-vin01a5:370_16": "antodasāhe vā tadahu vā adhiṭṭhātabbā, dasāhe appahonte cīvarakālaṁ nātikkametabbā.",
  "atk-vin01a5:371_0": "Tattha siyā ‘‘vassānaṁ cātumāsaṁ adhiṭṭhātu’’nti vacanato ‘‘cātumāsabbhantare yadā",
  "atk-vin01a5:371_1": "vā tadā vā adhiṭṭhātuṁ vaṭṭatī’’ti. Yadi evaṁ, ‘‘kaṇḍuppaṭicchādiṁ yāva ābādhā adhiṭṭhātu’’nti",
  "atk-vin01a5:371_2": "vuttaṁ sāpi, ca dasāhaṁ atikkāmetabbā siyā. Evañca sati ‘‘dasāhaparamaṁ atirekacīvaraṁ",
  "atk-vin01a5:371_3": "dhāretabba’’nti idaṁ virujjhati. Tasmā yathāvuttameva gahetabbaṁ, aññaṁ vā acalaṁ",
  "atk-vin01a5:371_4": "kāraṇaṁ labhitvā chaḍḍetabbaṁ. Apica kurundiyampi nissaggiyāvasāne vuttaṁ – ‘‘kadā",
  "atk-vin01a5:371_5": "adhiṭṭhātabbā? Laddhadivasato paṭṭhāya antodasāhe niṭṭhitā pana tasmiṁyeva antodasāhe",
  "atk-vin01a5:371_6": "adhiṭṭhātabbā. Yadi nappahoti yāva kattikapuṇṇamā parihāraṁ labhatī’’ti.",
  "atk-vin01a5:372_0": "630.Acchinnacīvarassāti etaṁ vassikasāṭikameva sandhāya vuttaṁ. Tesañhi naggānaṁ",
  "atk-vin01a5:372_1": "kāyovassāpane anāpatti. Ettha ca mahagghavassikasāṭikaṁ nivāsetvā nhāyantassa corupaddavo",
  "atk-vin01a5:372_2": "āpadā nāma. Sesamettha uttānameva.",
  "atk-vin01a5:373": "Chasamuṭṭhānaṁ , kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:374": "Vassikasāṭikasikkhāpadavaṇṇanā niṭṭhitā.",
  "atk-vin01a5:375": "5. Cīvaraacchindanasikkhāpadavaṇṇanā",
  "atk-vin01a5:376_0": "631.Tena samayenāti cīvaraacchindanasikkhāpadaṁ. Tattha yampi tyāhanti yampi te ahaṁ.",
  "atk-vin01a5:376_1": "So kira ‘‘mama pattacīvaraupāhanapaccattharaṇāni vahanto mayā saddhiṁ cārikaṁ pakkamissatī’’ti",
  "atk-vin01a5:376_2": "adāsi. Tenevamāha. Acchindīti balakkārena aggahesi, sakasaññāya gahitattā panassa",
  "atk-vin01a5:376_3": "pārājikaṁ natthi, kilametvā gahitattā āpatti paññattā.",
  "atk-vin01a5:377_0": "633.Sayaṁ acchindati nissaggiyaṁ pācittiyanti ekaṁ cīvaraṁ ekābaddhāni ca bahūni",
  "atk-vin01a5:377_1": "acchindato ekā āpatti. Ekato abaddhāni visuṁ visuṁ ṭhitāni ca bahūni acchindato ‘‘saṅghāṭiṁ",
  "atk-vin01a5:377_2": "āhara, uttarāsaṅgaṁ āharā’’ti evaṁ āharāpayato ca vatthugaṇanāya āpattiyo. ‘‘Mayā",
  "atk-vin01a5:377_3": "dinnāni sabbāni āharā’’ti vadatopi ekavacaneneva sambahulā āpattiyo.",
  "atk-vin01a5:378_0": "Aññaṁ āṇāpeti āpatti dukkaṭassāti ‘‘cīvaraṁ gaṇhā’’ti āṇāpeti, ekaṁ dukkaṭaṁ. Āṇatto",
  "atk-vin01a5:378_1": "bahūni gaṇhāti, ekaṁ pācittiyaṁ ‘‘saṅghāṭiṁ gaṇha, uttarāsaṅgaṁ gaṇhā’’ti vadato",
  "atk-vin01a5:378_2": "vācāya vācāya dukkaṭaṁ. ‘‘Mayā dinnāni sabbāni gaṇhā’’ti vadato ekavācāya sambahulā āpattiyo.",
  "atk-vin01a5:379_0": "634.Aññaṁ parikkhāranti vikappanupagapacchimacīvaraṁ ṭhapetvā yaṁ kiñci antamaso",
  "atk-vin01a5:379_1": "sūcimpi. Veṭhetvā ṭhapitasūcīsupi vatthugaṇanāya dukkaṭāni. Sithilaveṭhitāsu evaṁ.",
  "atk-vin01a5:379_2": "Gāḷhaṁ katvā baddhāsu pana ekameva dukkaṭanti mahāpaccariyaṁ vuttaṁ. Sūcighare pakkhittāsupi",
  "atk-vin01a5:379_3": "eseva nayo. Thavikāya pakkhipitvā sithilabaddha gāḷhabaddhesu tikaṭukādīsu bhesajjesupi eseva nayo.",
  "atk-vin01a5:380_0": "635.Sovā detīti ‘‘bhante, tumhākaṁyeva idaṁ sāruppa’’nti evaṁ vā deti, atha vā pana",
  "atk-vin01a5:380_1": "‘‘āvuso, mayaṁ tuyhaṁ ‘vattapaṭipattiṁ karissati, amhākaṁ santike upajjhaṁ gaṇhissati,",
  "atk-vin01a5:380_2": "dhammaṁ pariyāpuṇissatī’ti cīvaraṁ adamha, so dāni tvaṁ na vattaṁ karosi, na upajjhaṁ",
  "atk-vin01a5:380_3": "gaṇhāsi, na dhammaṁ pariyāpuṇāsī’’ti evamādīni vutto ‘‘bhante, cīvaratthāya maññe",
  "atk-vin01a5:380_4": "bhaṇatha, idaṁ vo cīvara’’nti deti, evampi so vā deti. Disāpakkantaṁ vā pana daharaṁ",
  "atk-vin01a5:380_5": "‘‘nivattetha na’’nti bhaṇati, so na nivattati. Cīvaraṁ gahetvā rundhathāti, evaṁ",
  "atk-vin01a5:380_6": "ce nivattati, sādhu. Sace ‘‘pattacīvaratthāya maññe tumhe bhaṇatha, gaṇhatha na’’nti",
  "atk-vin01a5:380_7": "deti. Evampi so vā deti, vibbhantaṁ vā disvā ‘‘mayaṁ tuyhaṁ ‘vattaṁ karissatī’ti",
  "atk-vin01a5:380_8": "pattacīvaraṁ adamha, so dāni tvaṁ vibbhamitvā carasī’’ti vadati. Itaro ‘‘gaṇhatha",
  "atk-vin01a5:380_9": "tumhākaṁ pattacīvara’’nti deti, evampi so vā deti. ‘‘Mama santike upajjhaṁ gaṇhantasseva",
  "atk-vin01a5:380_10": "demi, aññattha gaṇhantassa na demi. Vattaṁ karontasseva demi, akarontassa na demi,",
  "atk-vin01a5:380_11": "dhammaṁ pariyāpuṇantasseva demi, apariyāpuṇantassa na demi, avibbhamantasseva demi,",
  "atk-vin01a5:380_12": "vibbhamantassa na demī’’ti evaṁ pana dātuṁ na vaṭṭati, dadato dukkaṭaṁ. Āharāpetuṁ",
  "atk-vin01a5:380_13": "pana vaṭṭati. Cajitvā dinnaṁ acchinditvā gaṇhanto bhaṇḍagghena kāretabbo. Sesamettha uttānamevāti.",
  "atk-vin01a5:381": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammavacīkammaṁ, akusalacittaṁ, dukkhavedananti.",
  "atk-vin01a5:382": "Cīvaraacchindanasikkhāpadavaṇṇanā niṭṭhitā.",
  "atk-vin01a5:383": "6. Suttaviññattisikkhāpadavaṇṇanā",
  "atk-vin01a5:384_0": "636.Tenasamayenāti suttaviññattisikkhāpadaṁ. Tattha khomanti khomavākehi katasuttaṁ.",
  "atk-vin01a5:384_1": "Kappāsikanti kappāsato nibbattaṁ. Koseyyanti kosiyaṁsūhi kantitvā katasuttaṁ. Kambalanti",
  "atk-vin01a5:384_2": "eḷakalomasuttaṁ. Sāṇanti sāṇavākasuttaṁ. Bhaṅganti pāṭekkaṁ vākasuttamevāti eke.",
  "atk-vin01a5:384_3": "Etehi pañcahi missetvā katasuttaṁ pana ‘‘bhaṅga’’nti veditabbaṁ.",
  "atk-vin01a5:385_0": "Vāyāpeti payoge payoge dukkaṭanti sace tantavāyassa turivemādīni natthi, tāni ‘‘araññato",
  "atk-vin01a5:385_1": "āharissāmī’’ti vāsiṁ vā pharasuṁ vā niseti, tato paṭṭhāya yaṁ yaṁ upakaraṇatthāya",
  "atk-vin01a5:385_2": "vā cīvaravāyanatthāya vā karoti, sabbattha tantavāyassa payoge payoge bhikkhussa",
  "atk-vin01a5:385_3": "dukkaṭaṁ. Dīghato vidatthimatte tiriyañca hatthamatte vīte nissaggiyaṁ pācittiyaṁ.",
  "atk-vin01a5:385_4": "Mahāpaccariyaṁ pana ‘‘yāva pariyosānaṁ vāyāpentassa phalake phalake nissaggiyaṁ pācittiya’’nti",
  "atk-vin01a5:385_5": "vuttaṁ. Tampi idameva pamāṇaṁ sandhāya vuttanti veditabbaṁ. Vikappanupagapacchimañhi",
  "atk-vin01a5:385_6": "cīvarasaṅkhyaṁ gacchatīti.",
  "atk-vin01a5:386_0": "Apicettha evaṁ vinicchayo veditabbo – suttaṁ tāva sāmaṁ viññāpitaṁ akappiyaṁ, sesaṁ",
  "atk-vin01a5:386_1": "ñātakādivasena uppannaṁ kappiyaṁ. Tantavāyopi aññātakaappavārito viññattiyā laddho",
  "atk-vin01a5:386_2": "akappiyo, seso kappiyo. Tattha akappiyasuttaṁ akappiyatantavāyena vāyāpentassa pubbe",
  "atk-vin01a5:386_3": "vuttanayena nissaggiyaṁ. Teneva pana kappiyasuttaṁ vāyāpentassa yathā pubbe nissaggiyaṁ,",
  "atk-vin01a5:386_4": "evaṁ dukkaṭaṁ. Teneva kappiyaṁ akappiyañca suttaṁ vāyāpentassa yadi pacchimacīvarappamāṇena",
  "atk-vin01a5:386_5": "eko paricchedo suddhakappiyasuttamayo, eko akappiyasuttamayoti evaṁ kedārabaddhaṁ",
  "atk-vin01a5:386_6": "viya cīvaraṁ hoti, akappiyasuttamaye paricchede pācittiyaṁ, itarasmiṁ tatheva dukkaṭaṁ.",
  "atk-vin01a5:386_7": "Yadi tato ūnaparicchedā honti, antamaso acchimaṇḍalappamāṇāpi, sabbaparicchedesu",
  "atk-vin01a5:386_8": "paricchedagaṇanāya dukkaṭaṁ. Atha ekantarikena vā suttena dīghato vā kappiyaṁ tiriyaṁ",
  "atk-vin01a5:386_9": "akappiyaṁ katvā vītaṁ hoti, phalake phalake dukkaṭaṁ. Kappiyatantavāyenapi akappiyasuttaṁ",
  "atk-vin01a5:386_10": "vāyāpentassa yathā pubbe nissaggiyaṁ, evaṁ dukkaṭaṁ. Teneva kappiyañca akappiyañca",
  "atk-vin01a5:386_11": "suttaṁ vāyāpentassa sace pacchimacīvarappamāṇā ūnakā vā akappiyasuttaparicchedā honti,",
  "atk-vin01a5:386_12": "tesu paricchedagaṇanāya dukkaṭaṁ. Kappiyasuttaparicchedesu anāpatti. Atha ekantarikena",
  "atk-vin01a5:386_13": "vā suttena dīghato vā kappiyaṁ tiriyaṁ akappiyaṁ katvā vītaṁ hoti, phalake phalake dukkaṭaṁ.",
  "atk-vin01a5:387_0": "Yadi pana dve tantavāyā honti, eko kappiyo eko akappiyo, suttañca akappiyaṁ, te ce",
  "atk-vin01a5:387_1": "vārena vinanti, akappiyatantavāyena vīte phalake phalake pācittiyaṁ, ūnatare dukkaṭaṁ.",
  "atk-vin01a5:387_2": "Itarena vīte ubhayattha dukkaṭaṁ. Sace dvepi vemaṁ gahetvā ekato vinanti, phalake",
  "atk-vin01a5:387_3": "phalake pācittiyaṁ. Atha suttaṁ kappiyaṁ, cīvarañca kedārabaddhādīhi saparicchedaṁ,",
  "atk-vin01a5:387_4": "akappiyatantavāyena vīte paricchede paricchede dukkaṭaṁ, itarena vīte anāpatti. Sace",
  "atk-vin01a5:387_5": "dvepi vemaṁ gahetvā ekato vinanti, phalake phalake dukkaṭaṁ. Atha suttampi kappiyañca",
  "atk-vin01a5:387_6": "akappiyañca, te ce vārena vinanti, akappiyatantavāyena akappiyasuttamayesu pacchimacīvarappamāṇesu",
  "atk-vin01a5:387_7": "paricchedesu vītesu paricchedagaṇanāya pācittiyaṁ. Ūnakataresu kappiyasuttamayesu",
  "atk-vin01a5:387_8": "ca dukkaṭaṁ. Kappiyatantavāyena akappiyasuttamayesu pamāṇayuttesu vā ūnakesu vā dukkaṭameva.",
  "atk-vin01a5:387_9": "Kappiyasuttamayesu anāpatti.",
  "atk-vin01a5:388_0": "Atha ekantarikena vā suttena dīghato vā akappiyaṁ tiriyaṁ kappiyaṁ katvā vinanti,",
  "atk-vin01a5:388_1": "ubhopi vā te vemaṁ gahetvā ekato vinanti, aparicchede cīvare phalake phalake dukkaṭaṁ,",
  "atk-vin01a5:388_2": "saparicchede paricchedavasena dukkaṭānīti. Ayaṁ pana attho mahāaṭṭhakathāyaṁ apākaṭo,",
  "atk-vin01a5:388_3": "mahāpaccariyādīsu pākaṭo. Idha sabbākāreneva pākaṭo.",
  "atk-vin01a5:389_0": "Sace suttampi kappiyaṁ, tantavāyopi kappiyo ñātakappavārito vā mūlena vā payojito,",
  "atk-vin01a5:389_1": "vāyāpanapaccayā anāpatti. Dasāhātikkamanapaccayā pana āpattiṁ rakkhantena vikappanupagappamāṇamatte",
  "atk-vin01a5:389_2": "vīte tante ṭhitaṁyeva adhiṭṭhātabbaṁ. Dasāhātikkamena niṭṭhāpiyamānañhi nissaggiyaṁ",
  "atk-vin01a5:389_3": "bhaveyyāti. Ñātakādīhi tantaṁ āropetvā ‘‘tumhākaṁ, bhante, idaṁ cīvaraṁ gaṇheyyāthā’’ti",
  "atk-vin01a5:389_4": "niyyātitepi eseva nayo.",
  "atk-vin01a5:390_0": "Sace tantavāyo evaṁ payojito vā sayaṁ dātukāmo vā hutvā ‘‘ahaṁ, bhante, tumhākaṁ",
  "atk-vin01a5:390_1": "cīvaraṁ asukadivase nāma vāyitvā ṭhapessāmī’’ti vadati, bhikkhu ca tena paricchinnadivasato",
  "atk-vin01a5:390_2": "dasāhaṁ atikkāmeti, nissaggiyaṁ pācittiyaṁ.",
  "atk-vin01a5:391_0": "Sace pana tantavāyo ‘‘ahaṁ tumhākaṁ cīvaraṁ vāyitvā sāsanaṁ pesessāmī’’ti vatvā tatheva",
  "atk-vin01a5:391_1": "karoti, tena pesitabhikkhu pana tassa bhikkhuno na āroceti, añño disvā vā sutvā vā",
  "atk-vin01a5:391_2": "‘‘tumhākaṁ, bhante, cīvaraṁ niṭṭhita’’nti āroceti, etassa ārocanaṁ na pamāṇaṁ. Yadā",
  "atk-vin01a5:391_3": "pana tena pesitoyeva āroceti, tassa vacanaṁ sutadivasato paṭṭhāya dasāhaṁ atikkāmayato",
  "atk-vin01a5:391_4": "nissaggiyaṁ pācittiyaṁ.",
  "atk-vin01a5:392_0": "Sace tantavāyo ‘‘ahaṁ tumhākaṁ cīvaraṁ vāyitvā kassaci hatthe pahiṇissāmī’’ti vatvā",
  "atk-vin01a5:392_1": "tatheva karoti, cīvaraṁ gahetvā gatabhikkhu pana attano pariveṇe ṭhapetvā tassa na",
  "atk-vin01a5:392_2": "āroceti, añño koci bhaṇati ‘‘api, bhante, adhunā ābhataṁ cīvaraṁ sundara’’nti? ‘‘Kuhiṁ,",
  "atk-vin01a5:392_3": "āvuso, cīvara’’nti? ‘‘Itthannāmassa hatthe pesita’’nti. Etassapi vacanaṁ na pamāṇaṁ.",
  "atk-vin01a5:392_4": "Yadā pana so bhikkhu cīvaraṁ deti, laddhadivasato paṭṭhāya dasāhaṁ atikkāmayato nissaggiyaṁ",
  "atk-vin01a5:392_5": "pācittiyaṁ. Sace pana vāyāpanamūlaṁ adinnaṁ hoti, yāva kākaṇikamattampi avasiṭṭhaṁ, tāva rakkhati.",
  "atk-vin01a5:393_0": "640.Anāpatti cīvaraṁ sibbetunti cīvarasibbanatthāya suttaṁ viññāpentassa anāpattīti",
  "atk-vin01a5:393_1": "attho. Āyogetiādīsupi nimittatthe bhummavacanaṁ, āyogādinimittaṁ viññāpentassa anāpattīti",
  "atk-vin01a5:393_2": "vuttaṁ hoti. Sesamettha uttānatthamevāti.",
  "atk-vin01a5:394": "Chasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:395": "Suttaviññattisikkhāpadavaṇṇanā niṭṭhitā.",
  "atk-vin01a5:396": "7. Mahāpesakārasikkhāpadavaṇṇanā",
  "atk-vin01a5:397_0": "641.Tena samayenāti mahāpesakārasikkhāpadaṁ. Tattha suttaṁ dhārayitvāti suttaṁ tuletvā",
  "atk-vin01a5:397_1": "palaparicchedaṁ katvā. Appitanti ghanaṁ. Suvītanti suṭṭhu vītaṁ, sabbaṭṭhānesu samaṁ",
  "atk-vin01a5:397_2": "katvā vītaṁ. Suppavāyitanti suṭṭhu pavāyitaṁ sabbaṭṭhānesu samaṁ katvā tante pasāritaṁ.",
  "atk-vin01a5:397_3": "Suvilekhitanti lekhaniyā suṭṭhu vilikhitaṁ. Suvitacchitanti kocchena suṭṭhu vitacchitaṁ,",
  "atk-vin01a5:397_4": "suniddhotanti attho. Paṭibaddhanti vekallaṁ . Tanteti tante dīghato pasāraṇeyeva upanetvāti attho.",
  "atk-vin01a5:398_0": "642.Tatra ce so bhikkhūti yatra gāme vā nigame vā te tantavāyā tatra. Vikappaṁ āpajjeyyāti",
  "atk-vin01a5:398_1": "visiṭṭhaṁ kappaṁ adhikavidhānaṁ āpajjeyya. Pāḷiyaṁ pana yenākārena vikappaṁ āpanno",
  "atk-vin01a5:398_2": "hoti, taṁ dassetuṁ ‘‘idaṁ kho, āvuso’’tiādi vuttaṁ.",
  "atk-vin01a5:399": "Dhammampi bhaṇatīti dhammakathampi katheti, ‘‘tassa vacanena āyataṁ vā vitthataṁ vā appitaṁ vā’’ti suttavaḍḍhanaākārameva dasseti.",
  "atk-vin01a5:400": "Pubbeappavāritoti cīvarasāmikehi pubbe appavārito hutvā. Sesaṁ uttānatthamevāti.",
  "atk-vin01a5:401": "Chasamuṭṭhānaṁ, kiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ,",
  "atk-vin01a5:402": "Ticittaṁ, tivedananti.",
  "atk-vin01a5:403": "Mahāpesakārasikkhāpadavaṇṇanā niṭṭhitā.",
  "atk-vin01a5:404": "8. Accekacīvarasikkhāpadavaṇṇanā",
  "atk-vin01a5:405_0": "646-9.Tena samayenāti accekacīvarasikkhāpadaṁ. Tattha dasāhānāgatanti dasa ahāni",
  "atk-vin01a5:405_1": "dasāhaṁ, tena dasāhena anāgatā dasāhānāgatā, dasāhena asampattāti attho, taṁ dasāhānāgataṁ,",
  "atk-vin01a5:405_2": "accantasaṁyogavasena bhummatthe upayogavacanaṁ, tenevassa padabhājane ‘‘dasāhānāgatāyā’’ti",
  "atk-vin01a5:405_3": "vuttaṁ. Pavāraṇāyāti idaṁ pana yā sā dasāhānāgatāti vuttā, taṁ sarūpato dassetuṁ",
  "atk-vin01a5:405_4": "asammohatthaṁ anupayogavacanaṁ.",
  "atk-vin01a5:406_0": "Kattikatemāsikapuṇṇamanti paṭhamakattikatemāsikapuṇṇamaṁ. Idhāpi paṭhamapadassa anupayogattā",
  "atk-vin01a5:406_1": "purimanayeneva bhummatthe upayogavacanaṁ. Idaṁ vuttaṁ hoti – ‘‘‘yato paṭṭhāya paṭhamamahāpavāraṇā",
  "atk-vin01a5:406_2": "dasāhānāgatā’ti vuccati, sacepi tāni divasāni accantameva bhikkhuno accekacīvaraṁ",
  "atk-vin01a5:406_3": "uppajjeyya, ‘accekaṁ ida’nti jānamānena bhikkhunā sabbampi paṭiggahetabba’’nti. Tena",
  "atk-vin01a5:406_4": "pavāraṇāmāsassa juṇhapakkhapañcamito paṭhāya uppannassa cīvarassa nidhānakālo dassito",
  "atk-vin01a5:406_5": "hoti. Kāmañcesa ‘‘dasāhaparamaṁ atirekacīvaraṁ dhāretabba’’nti imināva siddho, atthuppattivasena",
  "atk-vin01a5:406_6": "pana apubbaṁ viya atthaṁ dassetvā sikkhāpadaṁ ṭhapitaṁ.",
  "atk-vin01a5:407_0": "Accekacīvaranti accāyikacīvaraṁ vuccati, tassa pana accāyikabhāvaṁ dassetuṁ ‘‘senāya",
  "atk-vin01a5:407_1": "vā gantukāmo hotī’’tiādi vuttaṁ. Tattha saddhāti iminā saddhāmattakameva dassitaṁ.",
  "atk-vin01a5:407_2": "Pasādoti iminā suppasannā balavasaddhā. Etaṁ accekacīvaraṁ nāmāti etaṁ imehi kāraṇehi",
  "atk-vin01a5:407_3": "dātukāmena dūtaṁ vā pesetvā sayaṁ vā āgantvā ‘‘vassāvāsikaṁ dassāmī’’ti evaṁ ārocitaṁ",
  "atk-vin01a5:407_4": "cīvaraṁ accekacīvaraṁ nāma hotī. Chaṭṭhito paṭṭhāya pana uppannaṁ anaccekacīvarampi",
  "atk-vin01a5:407_5": "paccuddharitvā ṭhapitacīvarampi etaṁ parihāraṁ labhatiyeva.",
  "atk-vin01a5:408_0": "Saññāṇaṁ katvā nikkhipitabbanti kiñci nimittaṁ katvā ṭhapetabbaṁ. Kasmā etaṁ vuttaṁ?",
  "atk-vin01a5:408_1": "Yadi hi taṁ pure pavāraṇāya vibhajanti. Yena gahitaṁ, tena chinnavassena na bhavitabbaṁ.",
  "atk-vin01a5:408_2": "Sace pana hoti, taṁ cīvaraṁ saṅghikameva hoti. Tato sallakkhetvā sukhaṁ dātuṁ bhavissatīti.",
  "atk-vin01a5:409_0": "650.Accekacīvare accekacīvarasaññīti evamādi vibhajitvā gahitameva sandhāya vuttaṁ.",
  "atk-vin01a5:409_1": "Sace pana avibhattaṁ hoti, saṅghassa vā bhaṇḍāgāre, cīvarasamayātikkamepi anāpatti.",
  "atk-vin01a5:409_2": "Iti atirekacīvarassa dasāhaṁ parihāro. Akatassa vassikasāṭikacīvarassa anatthate",
  "atk-vin01a5:409_3": "kathine pañca māsā, vasse ukkaḍḍhite cha māsā, atthate kathine apare cattāro māsā.",
  "atk-vin01a5:409_4": "Hemantassa pacchime divase mūlacīvarādhiṭṭhānavasena aparopi eko māsoti ekādasa māsā",
  "atk-vin01a5:409_5": "parihāro. Satiyā paccāsāya mūlacīvarassa eko māso, accekacīvarassa anatthate kathine",
  "atk-vin01a5:409_6": "ekādasadivasādhiko māso, atthate kathine ekādasadivasādhikā pañca māsā, tato paraṁ",
  "atk-vin01a5:409_7": "ekadivasampi parihāro natthīti veditabbaṁ.",
  "atk-vin01a5:410": "Anaccekacīvareti accekacīvarasadise aññasmiṁ. Sesamettha uttānatthamevāti.",
  "atk-vin01a5:411": "Kathinasamuṭṭhānaṁ – akiriyaṁ, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:412": "Accekacīvarasikkhāpadavaṇṇanā niṭṭhitā.",
  "atk-vin01a5:413": "9. Sāsaṅkasikkhāpadavaṇṇanā",
  "atk-vin01a5:414_0": "652.Tenasamayenāti sāsaṅkasikkhāpadaṁ. Tattha vutthavassā āraññakesūti te pubbepi",
  "atk-vin01a5:414_1": "araññeyeva vihariṁsu. Dubbalacīvarattā pana paccayavasena gāmantasenāsane vassaṁ",
  "atk-vin01a5:414_2": "vasitvā niṭṭhitacīvarā hutvā ‘‘idāni nippalibodhā samaṇadhammaṁ karissāmā’’ti āraññakesu",
  "atk-vin01a5:414_3": "senāsanesu viharanti. Kattikacorakāti kattikamāse corā. Paripātentīti upaddavanti,",
  "atk-vin01a5:414_4": "tattha tattha ādhāvitvā uttāsenti palāpenti. Antaraghare nikkhipitunti antogāme nikkhipituṁ.",
  "atk-vin01a5:414_5": "Bhagavā yasmā paccayā nāma dhammena samena dullabhā, sallekhavā hi bhikkhu mātarampi",
  "atk-vin01a5:414_6": "viññāpetuṁ na sakkoti. Tasmā cīvaraguttatthaṁ antaraghare nikkhipituṁ anujānāti.",
  "atk-vin01a5:414_7": "Bhikkhūnaṁ pana anurūpattā araññavāsaṁ na paṭikkhipi.",
  "atk-vin01a5:415_0": "653.Upavassaṁ kho panāti ettha upavassanti upavassa; upavasitvāti vuttaṁ hoti. Upasampajjantiādīsu",
  "atk-vin01a5:415_1": "viya hi ettha anunāsiko daṭṭhabbo. Vassaṁ upagantvā vasitvā cāti attho. Imassa ca",
  "atk-vin01a5:415_2": "padassa ‘‘tathārūpesu bhikkhu senāsanesu viharanto’’ti iminā sambandho. Kiṁ vuttaṁ",
  "atk-vin01a5:415_3": "hoti? Vassaṁ upagantvā vasitvā ca tato paraṁ pacchimakattikapuṇṇamapariyosānakālaṁ",
  "atk-vin01a5:415_4": "yāni kho pana tāni āraññakāni senāsanāni sāsaṅkasammatāni sappaṭibhayāni; tathārūpesu",
  "atk-vin01a5:415_5": "bhikkhu senāsanesu viharanto ākaṅkhamāno tiṇṇaṁ cīvarānaṁ aññataraṁ cīvaraṁ antaraghare",
  "atk-vin01a5:415_6": "nikkhipeyyāti. Yasmā pana yo vassaṁ upagantvā yāva paṭhamakattikapuṇṇamaṁ vasati,",
  "atk-vin01a5:415_7": "so vuṭṭhavassānaṁ abbhantaro hoti, tasmā idaṁ atigahanaṁ byañjanavicāraṇaṁ akatvā",
  "atk-vin01a5:415_8": "padabhājane kevalaṁ cīvaranikkhepārahaṁ puggalaṁ dassetuṁ ‘‘vuṭṭhavassāna’’nti vuttaṁ.",
  "atk-vin01a5:415_9": "Tassāpi ‘‘bhikkhu senāsanesu viharanto’’ti iminā sambandho. Ayañhi ettha attho ‘‘vuṭṭhavassānaṁ",
  "atk-vin01a5:415_10": "bhikkhu senāsanesu viharanto’’ti evarūpānaṁ bhikkhūnaṁ abbhantare yo koci bhikkhūti vuttaṁ hoti.",
  "atk-vin01a5:416_0": "Araññalakkhaṇaṁ adinnādānavaṇṇanāyaṁ vuttaṁ. Ayaṁ pana viseso – sace vihāro parikkhitto",
  "atk-vin01a5:416_1": "hoti, parikkhittassa gāmassa indakhīlato aparikkhittassa parikkhepārahaṭṭhānato paṭṭhāya",
  "atk-vin01a5:416_2": "yāva vihāraparikkhepā minitabbaṁ. Sace vihāro aparikkhitto hoti, yaṁ sabbapaṭhamaṁ",
  "atk-vin01a5:416_3": "senāsanaṁ vā bhattasālā vā dhuvasannipātaṭṭhānaṁ vā bodhivā cetiyaṁ vā dūre cepi",
  "atk-vin01a5:416_4": "senāsanato hoti, taṁ paricchedaṁ katvā minitabbaṁ. Sacepi āsanne gāmo hoti, vihāre",
  "atk-vin01a5:416_5": "ṭhitehi gharamānusakānaṁ saddo sūyati, pabbatanadīādīhi pana antaritattā na sakkā",
  "atk-vin01a5:416_6": "ujuṁ gantuṁ, yo cassa pakatimaggo hoti, sacepi nāvāya sañcaritabbo, tena maggena",
  "atk-vin01a5:416_7": "gāmato pañcadhanusatikaṁ gahetabbaṁ. Yo āsannagāmassa aṅgasampādanatthaṁ tato tato",
  "atk-vin01a5:416_8": "maggaṁ pidahati, ayaṁ ‘‘dhutaṅgacoro’’ti veditabbo.",
  "atk-vin01a5:417": "Sāsaṅkasammatānīti ‘‘sāsaṅkānī’’ti sammatāni; evaṁ saññātānīti attho. Padabhājane pana yena kāraṇena tāni sāsaṅkasammatāni, taṁ dassetuṁ ‘‘ārāme ārāmūpacāre’’tiādi vuttaṁ.",
  "atk-vin01a5:418": "Saha paṭibhayena sappaṭibhayāni, sannihitabalavabhayānīti attho. Padabhājane pana yena kāraṇena tāni sappaṭibhayāni; taṁ dassetuṁ ‘‘ārāme ārāmūpacāre’’tiādi vuttaṁ.",
  "atk-vin01a5:419": "Samantā gocaragāme nikkhipeyyāti āraññakassa senāsanassa samantā sabbadisābhāgesu attanā abhirucite gocaragāme satiyā aṅgasampattiyā nikkhipeyya.",
  "atk-vin01a5:420_0": "Tatrāyaṁ aṅgasampatti – purimikāya upagantvā mahāpavāraṇāya pavārito hoti, idamekaṁ",
  "atk-vin01a5:420_1": "aṅgaṁ. Sace pacchimikāya vā upagato hoti chinnavasso vā, nikkhipituṁ na labhati.",
  "atk-vin01a5:420_2": "Kattikamāsoyeva hoti, idaṁ dutiyaṁ aṅgaṁ. Kattikamāsato paraṁ na labhati, pañcadhanusatikaṁ",
  "atk-vin01a5:420_3": "pacchimameva pamāṇayuttaṁ senāsanaṁ hoti, idaṁ tatiyaṁ aṅgaṁ. Ūnappamāṇe vā gāvutato",
  "atk-vin01a5:420_4": "atirekappamāṇe vā na labhati, yatra hi piṇḍāya caritvā puna vihāraṁ bhattavelāyaṁ",
  "atk-vin01a5:420_5": "sakkā āgantuṁ, tadeva idha adhippetaṁ. Nimantito pana addhayojanampi yojanampi gantvā",
  "atk-vin01a5:420_6": "vasituṁ pacceti, idamappamāṇaṁ. Sāsaṅkasappaṭibhayameva hoti, idaṁ catutthaṁ aṅgaṁ.",
  "atk-vin01a5:420_7": "Anāsaṅkaappaṭibhaye hi aṅgayuttepi senāsane vasanto nikkhipituṁ na labhatīti.",
  "atk-vin01a5:421": "Aññatra bhikkhusammutiyāti yā udositasikkhāpade kosambakasammuti (pārā. 475) anuññātā tassā sammutiyā aññatra; sace sā laddhā hoti, chārattātirekampi vippavasituṁ vaṭṭati.",
  "atk-vin01a5:422_0": "Puna gāmasīmaṁ okkamitvāti sace gocaragāmato puratthimāya disāya senāsanaṁ; ayañca",
  "atk-vin01a5:422_1": "pacchimadisaṁ gato hoti, senāsanaṁ āgantvā sattamaṁ aruṇaṁ uṭṭhāpetuṁ asakkontena",
  "atk-vin01a5:422_2": "gāmasīmampi okkamitvā sabhāyaṁ vā yattha katthaci vā vasitvā cīvarappavattiṁ ñatvā",
  "atk-vin01a5:422_3": "pakkamituṁ vaṭṭatīti attho. Evaṁ asakkontena tattheva ṭhitena paccuddharitabbaṁ,",
  "atk-vin01a5:422_4": "atirekacīvaraṭṭhāne ṭhassatīti. Sesaṁ uttānameva.",
  "atk-vin01a5:423": "Kathinasamuṭṭhānaṁ – kāyavācato kāyavācācittato ca samuṭṭhāti, akiriyā, nosaññāvimokkhaṁ, acittakaṁ, paṇṇattivajjaṁ, kāyakammavacīkammaṁ, ticittaṁ, tivedananti.",
  "atk-vin01a5:424": "Sāsaṅkasikkhāpadavaṇṇanā niṭṭhitā.",
  "atk-vin01a5:425": "10. Pariṇatasikkhāpadavaṇṇanā",
  "atk-vin01a5:426_0": "657.Tena samayenāti pariṇatasikkhāpadaṁ. Tattha pūgassāti samūhassa; dhammagaṇassāti",
  "atk-vin01a5:426_1": "attho. Paṭiyattanti paṭiyāditaṁ. Bahū saṅghassa bhattāti saṅghassa bahūni bhattāni",
  "atk-vin01a5:426_2": "anekāni lābhamukhāni; na saṅghassa kenaci parihānīti dīpenti. Oṇojethāti detha. Kiṁ",
  "atk-vin01a5:426_3": "panevaṁ vattuṁ vaṭṭatīti kasmā na vaṭṭati? Ayañhi abhihaṭabhikkhā abhiharitvā ekasmiṁ",
  "atk-vin01a5:426_4": "okāse saṅghassatthāya paṭiyattā abhihaṭapaṭiyatte ca uddissa ṭhapitabhāge ca payuttavācā nāma natthi.",
  "atk-vin01a5:427_0": "658.Saṅghikanti saṅghassa santakaṁ. So hi saṅghassa pariṇatattā hatthaṁ anārūḷhopi",
  "atk-vin01a5:427_1": "ekena pariyāyena saṅghassa santako hoti, padabhājane pana ‘‘saṅghikaṁ nāma saṅghassa",
  "atk-vin01a5:427_2": "dinnaṁ hoti pariccatta’’nti evaṁ atthuddhāravasena nippariyāyatova saṅghikaṁ dassitaṁ.",
  "atk-vin01a5:427_3": "Lābhanti paṭilabhitabbavatthuṁ āha. Tenevassa niddese ‘‘cīvarampī’’tiādi vuttaṁ.",
  "atk-vin01a5:427_4": "Pariṇatanti saṅghassa ninnaṁ saṅghassa poṇaṁ saṅghassa pabbhāraṁ hutvā ṭhitaṁ. Yena",
  "atk-vin01a5:427_5": "pana kāraṇena so pariṇato hoti, taṁ dassetuṁ ‘‘dassāma karissāmāti vācā bhinnā hotī’’ti",
  "atk-vin01a5:427_6": "padabhājanaṁ vuttaṁ.",
  "atk-vin01a5:428_0": "659.Payogedukkaṭanti pariṇatalābhassa attano pariṇāmanapayoge dukkaṭaṁ, paṭilābhena",
  "atk-vin01a5:428_1": "tasmiṁ hatthaṁ ārūḷhe nissaggiyaṁ. Sace pana saṅghassa dinnaṁ hoti, taṁ gahetuṁ na",
  "atk-vin01a5:428_2": "vaṭṭati, saṅghasseva dātabbaṁ. Yopi ārāmikehi saddhiṁ ekato khādati, bhaṇḍaṁ agghāpetvā",
  "atk-vin01a5:428_3": "kāretabbo. Pariṇataṁ pana sahadhammikānaṁ vā gihīnaṁ vā antamaso mātusantakampi ‘‘idaṁ",
  "atk-vin01a5:428_4": "mayhaṁ dehī’’ti saṅghassa pariṇatabhāvaṁ ñatvā attano pariṇāmetvā gaṇhantassa nissaggiyaṁ",
  "atk-vin01a5:428_5": "pācittiyaṁ. ‘‘Imassa bhikkhuno dehī’’ti evaṁ aññassa pariṇāmentassa suddhikapācittiyaṁ.",
  "atk-vin01a5:428_6": "Ekaṁ pattaṁ vā cīvaraṁ vā attano, ekaṁ aññassa pariṇāmeti, nissaggiyaṁ pācittiyañceva",
  "atk-vin01a5:428_7": "suddhikapācittiyañca. Eseva nayo bahūsu. Vuttampi cetaṁ –",
  "atk-vin01a5:429": "‘‘Nissaggiyena āpattiṁ, suddhikena pācittiyaṁ;",
  "atk-vin01a5:430": "Āpajjeyya ekato;",
  "atk-vin01a5:431": "Pañhā mesā kusalehi cintitā’’ti. (pari. 480);",
  "atk-vin01a5:432_0": "Ayañhi pariṇāmanaṁ sandhāya vutto. Yopi vassikasāṭikasamaye mātugharepi saṅghassa",
  "atk-vin01a5:432_1": "pariṇataṁ vassikasāṭikaṁ ñatvā attano pariṇāmeti, nissaggiyaṁ pācittiyaṁ. Parassa",
  "atk-vin01a5:432_2": "pariṇāmeti, suddhikapācittiyaṁ. Manussā ‘‘saṅghabhattaṁ karissāmā’’ti sappitelādīni",
  "atk-vin01a5:432_3": "āharanti, gilāno cepi bhikkhu saṅghassa pariṇatabhāvaṁ ñatvā kiñci yācati, nissaggiyaṁ",
  "atk-vin01a5:432_4": "pācittiyameva. Sace pana so ‘‘tumhākaṁ sappiādīni ābhaṭāni atthī’’ti pucchitvā ‘‘āma,",
  "atk-vin01a5:432_5": "atthī’’ti vutte ‘‘mayhampi dethā’’ti vadati, vaṭṭati. Athāpi naṁ kukkuccāyantaṁ upāsakā",
  "atk-vin01a5:432_6": "vadanti – ‘‘saṅghopi amhehi dinnameva labhati; gaṇhatha, bhante’’ti evampi vaṭṭati.",
  "atk-vin01a5:433": "660.Saṅghassa pariṇataṁ aññasaṅghassāti ekasmiṁ vihāre saṅghassa pariṇataṁ aññaṁ vihāraṁ uddisitvā ‘‘asukasmiṁ nāma mahāvihāre saṅghassa dethā’’ti pariṇāmeti .",
  "atk-vin01a5:434": "Cetiyassa vāti ‘‘kiṁ saṅghassa dinnena, cetiyassapūjaṁ karothā’’ti evaṁ cetiyassa vā pariṇāmeti.",
  "atk-vin01a5:435_0": "Cetiyassapariṇatanti ettha niyametvā aññacetiyassatthāya ropitamālāvacchato aññacetiyamhi",
  "atk-vin01a5:435_1": "pupphampi āropetuṁ na vaṭṭati. Ekassa cetiyassa pana chattaṁ vā paṭākaṁ vā āropetvā",
  "atk-vin01a5:435_2": "ṭhitaṁ disvā sesaṁ aññassa cetiyassa dāpetuṁ vaṭṭati.",
  "atk-vin01a5:436_0": "Puggalassa pariṇatanti antamaso sunakhassāpi pariṇataṁ ‘‘imassa sunakhassa mā dehi,",
  "atk-vin01a5:436_1": "etassa dehī’’ti evaṁ aññapuggalassa pariṇāmeti, dukkaṭaṁ. Sace pana dāyakā ‘‘mayaṁ",
  "atk-vin01a5:436_2": "saṅghassa bhattaṁ dātukāmā, cetiyassa pūjaṁ kātukāmā, ekassa bhikkhuno parikkhāraṁ",
  "atk-vin01a5:436_3": "dātukāmā, tumhākaṁ ruciyā dassāma; bhaṇatha, kattha demā’’ti vadanti. Evaṁ vutte",
  "atk-vin01a5:436_4": "tena bhikkhunā ‘‘yattha icchatha, tattha dethā’’ti vattabbā. Sace pana kevalaṁ ‘‘kattha",
  "atk-vin01a5:436_5": "demā’’ti pucchanti, pāḷiyaṁ āgatanayeneva vattabbaṁ. Sesamettha uttānatthameva.",
  "atk-vin01a5:437": "Tisamuṭṭhānaṁ – kāyacittato vācācittato kāyavācācittato ca samuṭṭhāti, kiriyaṁ, saññāvimokkhaṁ, sacittakaṁ, lokavajjaṁ, kāyakammavacīkammaṁ, akusalacittaṁ, tivedananti.",
  "atk-vin01a5:438": "Samantapāsādikāya vinayasaṁvaṇṇanāya",
  "atk-vin01a5:439": "Pariṇatasikkhāpadavaṇṇanā niṭṭhitā.",
  "atk-vin01a5:440": "Niṭṭhito pattavaggo tatiyo.",
  "atk-vin01a5:441": "Nissaggiyavaṇṇanā niṭṭhitā.",
  "atk-vin01a5:442": "Pārājikakaṇḍa-aṭṭhakathā niṭṭhitā."
}