{
  "anya-e0803n6:0": "6. Ākārantapulliṅganāmikapadamālā",
  "anya-e0803n6:1_0": "Atha pubbācariyamataṁ purecaraṁ katvā ākārantapulliṅgānaṁ pakatirūpesu abhibhavitu",
  "anya-e0803n6:1_1": "iccetassa pakatirūpassa nāmikapadamālaṁ vakkhāma – satthā, satthā, satthāro. Satthāraṁ,",
  "anya-e0803n6:1_2": "satthāro. Satthārā, satthārehi, satthārebhi. Satthu, satthussa, satthuno, satthānaṁ,",
  "anya-e0803n6:1_3": "satthārānaṁ. Satthārā, satthārehi, satthārebhi. Satthu, satthussa, satthuno, satthānaṁ,",
  "anya-e0803n6:1_4": "satthārānaṁ. Satthari, satthāresu. Bho sattha, bho satthā, bhavanto satthāro.",
  "anya-e0803n6:2_0": "Ayaṁ yamakamahātherena katāya cūḷaniruttiyā āgato nayo. Ettha ca niruttipiṭake ca",
  "anya-e0803n6:2_1": "kaccāyane ca “satthunā”ti padaṁ anāgatampi gahetabbameva “dhammarājena satthunā”ti",
  "anya-e0803n6:2_2": "dassanato. “Satthārā, satthunā, satthārehi, satthārebhī”ti kamo ca veditabbo. Ettha",
  "anya-e0803n6:2_3": "ca asatipi atthavisese byañjanavisesavasena, byañjanavisesābhāvepi atthanānatthatāvasena",
  "anya-e0803n6:2_4": "saddantarasandassanaṁ niruttikkamoti “satthā”ti padaṁ ekavacanabahuvacanavasena dvikkhattuṁ",
  "anya-e0803n6:2_5": "vuttanti veditabbaṁ. Niruttipiṭakādīsu pana “satthā”ti paṭhamābahuvacanaṁ na āgataṁ.",
  "anya-e0803n6:2_6": "Kiñcāpi na āgataṁ, tathāpi “avitakkitā maccumupabbajantī”ti pāḷiyaṁ “avitakkitā”ti",
  "anya-e0803n6:2_7": "paṭhamābahuvacanassa dassanato “satthā”ti padassa paṭhamābahuvacanattaṁ avassamicchitabbaṁ.",
  "anya-e0803n6:2_8": "Tathā vattā, dhātā, gantādīnampi taggatikattā. Tathā niruttipiṭake “satthāre”ti dutiyābahuvacanañca",
  "anya-e0803n6:2_9": "“satthussa, satthāna”nti catutthīchaṭṭhekavacanabahuvacanāni ca āgatāni, cūḷaniruttiyaṁ",
  "anya-e0803n6:2_10": "pana na āgatāni. Tattha “mātāpitaro poseti. Bhātaro atikkamatī”ti dassanato “satthāre”ti",
  "anya-e0803n6:2_11": "dutiyābahuvacanarūpaṁ ayuttaṁ viya dissati. Kaccāyanādīsu “bho sattha, bho satthā”",
  "anya-e0803n6:2_12": "iti rassadīghavasena ālapanekavacanadvayaṁ vuttaṁ. Niruttipiṭake “bho sattha” itirassavasena",
  "anya-e0803n6:2_13": "ālapanekavacanaṁ vatvā “bhavanto satthāro”ti ārādesavasena ālapanabahuvacanaṁ vuttaṁ.",
  "anya-e0803n6:2_14": "Cūḷaniruttiyaṁ “bho sattha” iti rassavasena ālapanekavacanaṁ vatvā “bho satthā” iti",
  "anya-e0803n6:2_15": "dīghavasena ālapanabahuvacanaṁ lapitaṁ. Sabbametaṁ āgame upaparikkhitvā yathā na",
  "anya-e0803n6:2_16": "virujjhati, tathā gahetabbaṁ.",
  "anya-e0803n6:3_0": "Idāni satthusaddassa yaṁ rūpantaraṁ amhehi diṭṭhaṁ, taṁ dassessāma – tathā hi “imesaṁ",
  "anya-e0803n6:3_1": "mahānāma tiṇṇaṁ satthūnaṁ ekā niṭṭhā udāhu puthu niṭṭhā”ti pāḷiyaṁ “satthūna”nti",
  "anya-e0803n6:3_2": "padaṁ diṭṭhaṁ, tasmā ayampi kamo veditabbo “satthu, satthussa, satthuno, satthānaṁ,",
  "anya-e0803n6:3_3": "satthārānaṁ, satthūna”nti. Abhibhavitā, abhibhavitā, abhibhavitāro. Abhibhavitāraṁ,",
  "anya-e0803n6:3_4": "abhibhavitāro. Abhibhavitārā, abhibhavitunā, abhibhavitārehi, abhibhavitārebhi. Abhibhavitu,",
  "anya-e0803n6:3_5": "abhibhavitussa, abhibhavituno, abhibhavitānaṁ, abhibhavitārānaṁ, abhibhavitūnaṁ.",
  "anya-e0803n6:3_6": "Abhibhavitārā, abhibhavitārehi, abhibhavitārebhi. Abhibhavitu, abhibhavitussa, abhibhavituno,",
  "anya-e0803n6:3_7": "abhibhavitānaṁ, abhibhavitārānaṁ. Abhibhavitari, abhibhavitāresu. Bho abhibhavita,",
  "anya-e0803n6:3_8": "bho abhibhavitā, bhavanto abhibhavitāro. Yathā panettha abhibhavitu iccetassa pakatirūpassa",
  "anya-e0803n6:3_9": "nāmikapadamālā satthunayena yojitā, evaṁ paribhavituādīnañca aññesañca taṁsadisānaṁ",
  "anya-e0803n6:3_10": "nāmikapadamālā satthunayena yojetabbā. Etthaññāni taṁsadisāni nāma “vattā, dhātā”iccādīnaṁ",
  "anya-e0803n6:3_11": "padānaṁ vattudhātu iccādīni pakatirūpāni.",
  "anya-e0803n6:4": "Vattā dhātā gantā netā,",
  "anya-e0803n6:5": "Dātā kattā cetā tātā;",
  "anya-e0803n6:6": "Chettā bhettā hantā metā,",
  "anya-e0803n6:7": "Jetā boddhā ñātā sotā.",
  "anya-e0803n6:8": "Gajjitā vassitā bhattā, mucchitā paṭisedhitā;",
  "anya-e0803n6:9": "Bhāsitā pucchitā khantā, uṭṭhātokkamitā tatā.",
  "anya-e0803n6:10": "Nattā panattā akkhātā, sahitā paṭisevitā;",
  "anya-e0803n6:11": "Netā vinetā iccādī, vattare suddhakattari.",
  "anya-e0803n6:12": "Uppādetā viññāpetā, sandassetā pabrūhetā;",
  "anya-e0803n6:13": "Bodhetādī caññe saddā, ñeyyā hetusmiṁ atthasmiṁ.",
  "anya-e0803n6:14": "Kattā khattā nettā bhattā, pitā bhātātime pana;",
  "anya-e0803n6:15": "Kiñci bhijjanti suttasmiṁ, taṁ pabhedaṁ kathessahaṁ.",
  "anya-e0803n6:16": "Satthātiādīsu keci, upayogena sāminā;",
  "anya-e0803n6:17": "Saheva niccaṁ vattanti, neva vattanti keci tu.",
  "anya-e0803n6:18_0": "Tatra kattusaddādayo rūpantaravasena satthusaddato kiñci bhijjanti. Tathā hi “uṭṭhehi",
  "anya-e0803n6:18_1": "katte taramāno, gantvā vessantaraṁvadā”ti ettha “katte”ti idaṁ ālapanekavacanarūpaṁ,",
  "anya-e0803n6:18_2": "evañhi “bho kattā”ti rūpato rūpantaraṁ nāma. “Tena hi bho khatte yena campeyyakā",
  "anya-e0803n6:18_3": "brāhmaṇagahapatikā tenupasaṅkamā”ti ettha “khatte”ti idañcālapanekavacanarūpaṁ. Evampi",
  "anya-e0803n6:18_4": "“bho khattā”ti rūpato rūpantaraṁ nāma. “Nette ujuṁ gate satī”ti ettha “nette”ti idaṁ",
  "anya-e0803n6:18_5": "sattamiyā ekavacanarūpaṁ, etampi “nettarī”ti rūpato rūpantaraṁ. “Ārādhayati rājānaṁ,",
  "anya-e0803n6:18_6": "pūjaṁ labhati bhattusū”ti ettha “bhattūsū”ti idaṁ sattamiyā bahuvacanarūpaṁ. “Bhattāresū”ti",
  "anya-e0803n6:18_7": "rūpato rūpantaraṁ, atra “bhattūsū”ti dassanato, “mātāpitūsu paṇḍitā”ti ettha “pitūsū”ti",
  "anya-e0803n6:18_8": "dassanato ca “vattūsu dhātūsu gantūsu netūsu dātūsu kattūsū”ti evamādinayopi gahetabbo.",
  "anya-e0803n6:18_9": "Ayaṁ nayo satthusaddepi icchitabbo viya amhe paṭibhāti.",
  "anya-e0803n6:19_0": "Pitā, pitā, pitaro. Pitaraṁ, pitaro. Pitarā, pitunā, petyā, pitarehi, pitarebhi,",
  "anya-e0803n6:19_1": "pitūhi, pitūbhi. Pitu, pitussa, pituno, pitānaṁ, pitarānaṁ, pitūnaṁ. Pitarā, petyā,",
  "anya-e0803n6:19_2": "pitarehi, pitarebhi, pitūhi, pitūbhi. Pitu, pitussa, pituno, pitānaṁ, pitarānaṁ,",
  "anya-e0803n6:19_3": "pitūnaṁ. Pitari, pitaresu, pitūsu. Bho pita, bho pitā, bhavanto pitaro. Ettha pana",
  "anya-e0803n6:19_4": "“petyā, pitūna”nti imaṁ nayadvayaṁ vajjetvā bhātusaddassa ca padamālā yojetabbā.",
  "anya-e0803n6:19_5": "Tattha “matyā ca petyā ca kataṁ susādhu, anuññātosi mātāpitūhi, mātāpitūnaṁ accayenā”ti",
  "anya-e0803n6:19_6": "ca dassanato pitusaddassa “petyā, pitūhi, pitūbhi. Pitūna”nti rūpabhedo ca, “pitaro”",
  "anya-e0803n6:19_7": "iccādīsu rassattañca satthusaddato viseso. Tattha ca “petyā”ti idaṁ “jantuyo, hetuyo,",
  "anya-e0803n6:19_8": "hetuyā, adhipatiyā”ti padāni viya acinteyyaṁ pulliṅgarūpanti daṭṭhabbaṁ.",
  "anya-e0803n6:20_0": "Codanā sodhanā cātra bhavati – satthā pitā iccevamādīni nipphannattamupādāya ākārantānīti",
  "anya-e0803n6:20_1": "ca, paṭhamaṁ ṭhapetabbaṁ pakatirūpamupādāya ukārantānīti ca tumhe bhaṇatha, “hetu",
  "anya-e0803n6:20_2": "satthāradassanaṁ. Amātāpitarasaṁvaḍḍho. Kattāraniddeso”tiādīsu pana satthāra iccādīni",
  "anya-e0803n6:20_3": "kathaṁ tumhe bhaṇathāti? Etānipi mayaṁ pakatirūpamupādāya ukārantānīti bhaṇāmāti.",
  "anya-e0803n6:20_4": "Nanu ca bho etāni akārantānīti? Na, ukārantāniyeva tāni. Nanu ca bho yo aṁ nādīni",
  "anya-e0803n6:20_5": "parabhūtāni vacanāni na dissanti yehi ukārantasaddānamantassa ārādeso siyā, tasmā",
  "anya-e0803n6:20_6": "akārantānīti? Na, īdise ṭhāne parabhūtānaṁ yo aṁ nādīnaṁ vacanānamanokāsattā. Tathā",
  "anya-e0803n6:20_7": "hi samāsavisayo eso. Samāsavisayasmiñhi acinteyyānipi rūpāni dissantīti. Evaṁ santepi",
  "anya-e0803n6:20_8": "bho “gāmato nikkhamatī”ti payogassa viya asamāsavisaye “satthārato satthāraṁ gacchatī”ti",
  "anya-e0803n6:20_9": "niddesapāḷidassanato “hetu satthāradassana”ntiādīsu satthāra iccādīni akārantānīti",
  "anya-e0803n6:20_10": "cintetabbānīti? Na cintetabbāni “satthārato satthāraṁ gacchatī”ti etthāpi ukārantattā.",
  "anya-e0803n6:20_11": "Ettha hi asamāsattepi topaccayaṁ paṭicca satthusaddassa ukāro ārādesaṁ labhati. Yāni",
  "anya-e0803n6:20_12": "pana tumhe ukārassa ārādesanimittāni yo aṁnādīni vacanāni icchatha, tāni īdise ṭhāne",
  "anya-e0803n6:20_13": "viññūnaṁ pamāṇaṁ na honti. Kāni pana hontīti ce? Asamāsavisaye topaccayo ca samāsavisaye",
  "anya-e0803n6:20_14": "parapadāni ca parapadābhāve syādivibhattiyo cāti imāneva īdise ṭhāne ekantena pamāṇaṁ",
  "anya-e0803n6:20_15": "honti. Tathā hi dhammapadaṭṭhakathāyaṁ “yāvadeva anatthāya, ñattaṁ bālassa jāyatī”ti",
  "anya-e0803n6:20_16": "imissā pāḷiyā atthasaṁvaṇṇanāyaṁ “ayaṁ nimmātāpitaroti imasmiṁ pahaṭe daṇḍo natthī”ti",
  "anya-e0803n6:20_17": "ettha nimmātāpitaroti imassa samāsavisayattā simhi pare ukāro ārādesaṁ labhati, tato",
  "anya-e0803n6:20_18": "sissa okārādeso, iccetaṁ padaṁ pakatirūpavasena ukārantaṁ bhavati. Nipphannattamupādāya",
  "anya-e0803n6:20_19": "“puriso, urago”ti padāni viya okārantañca bhavati. Ayaṁ panettha samāsaviggaho “mātā",
  "anya-e0803n6:20_20": "ca pitā ca mātāpitaro, natthi mātāpitaro etassāti nimmātāpitaro”ti. Pakatirūpavasena",
  "anya-e0803n6:20_21": "hi “nimmātāpitu” iti ṭhite sivacanasmiṁ pare ukārassa ārādeso hoti. Katthaci pana",
  "anya-e0803n6:20_22": "dhammapadaṭṭhakathāpotthake “ayaṁ nimmātāpitiko”ti pāṭho dissati, eso pana “ayaṁ",
  "anya-e0803n6:20_23": "nimmātāpitaro”ti padassa ayuttataṁ maññamānehi ṭhapitoti maññāma, na so ayutto aṭṭhakathāpāṭho.",
  "anya-e0803n6:20_24": "So hi umaṅgajātakaṭṭhakathāyaṁ ekapitaroti simhi ārādesapayogena sameti. Tathā hi –",
  "anya-e0803n6:21": "“Yathāpi niyako bhātā,",
  "anya-e0803n6:22": "Saudariyo ekamātuko;",
  "anya-e0803n6:23": "Evaṁ pañcālacando te,",
  "anya-e0803n6:24": "Dayitabbo rathesabhā”ti",
  "anya-e0803n6:25_0": "Imissā pāḷiyā atthaṁ saṁvaṇṇentehi pāḷinayaññūhi garūhi “niyakoti ajjhattiko ekapitaro",
  "anya-e0803n6:25_1": "ekamātuyā jāto”ti simhi ārādesapayogaracanā katā. Na kevalañca simhi ārādese pulliṅgappayogoyevamhehi",
  "anya-e0803n6:25_2": "diṭṭho, atha kho itthiliṅgappayogopi sāsane diṭṭho. Tathā hi vinayapiṭake cūḷavagge",
  "anya-e0803n6:25_3": "“assamaṇī hoti asakyadhītarā”ti padaṁ dissati. Ayaṁ panettha samāsaviggaho “sakyakule",
  "anya-e0803n6:25_4": "uppannattā sakyassa bhagavato dhītā sakyadhītarā, na sakyadhītarā asakyadhītarā”ti.",
  "anya-e0803n6:25_5": "Idhāpi simhi pare ukārassa ārādeso kato, itthiliṅgabhāvassa icchitattā āpaccayo,",
  "anya-e0803n6:25_6": "tato silopo ca daṭṭhabbo. Evaṁ samāsapadatte satthu pitu kattusaddānaṁ nāmikapadamālāyaṁ",
  "anya-e0803n6:25_7": "vuttarūpato koci koci rūpaviseso dissati. Aññesampi rūpaviseso nayaññunā maggitabbo",
  "anya-e0803n6:25_8": "suttantesu. Ko hi nāma samattho nissesato buddhavacanasāgare saṁkiṇṇāni vicitrāni",
  "anya-e0803n6:25_9": "paṇḍitajanānaṁ hadayavimhāpanakarāni padarūparatanāni samuddharitvā dassetuṁ, tasmā",
  "anya-e0803n6:25_10": "amhehi appamattakāniyeva dassitāni.",
  "anya-e0803n6:26": "Adandhajātiko viññu-jātiko satataṁ idha;",
  "anya-e0803n6:27": "Yogaṁ karoti ce satthu, pāḷiyaṁ so na kaṅkhati.",
  "anya-e0803n6:28_0": "Ye panidha amhehi “satthā, abhibhavitā, vattā, kattā”dayo saddā pakāsitā, tesu keci",
  "anya-e0803n6:28_1": "upayogavacanena saddhiṁ niccaṁ vattanti “pucchitā, okkamitā”iccādayo. Tathā hi “abhijānāsi",
  "anya-e0803n6:28_2": "no tvaṁ mahārāja imaṁ pañhaṁ aññe samaṇabrāhmaṇe pucchitā. Niddaṁ okkamitā”tiādipayogā",
  "anya-e0803n6:28_3": "bahū dissanti. Keci sāmivacanena saddhiṁ niccaṁ vattanti “abhibhavitā, vattā”iccādayo.",
  "anya-e0803n6:28_4": "Tathā hi “paccāmittānaṁ abhibhavitā, tassa bhavanti vattāro. Amatassa dātā. Parissayānaṁ",
  "anya-e0803n6:28_5": "sahitā. Anuppannassa maggassa, uppādetā naruttamo”tiādipayogā bahū dissanti. Keci",
  "anya-e0803n6:28_6": "pana upayogavacanenapi saddhiṁ neva vattanti niyogā paññattiyaṁ pavattanato. Taṁ",
  "anya-e0803n6:28_7": "yathā? “Satthā, pitā, bhātā, nattā”iccādayo. Ettha pana “upayogavacanena saddhiṁ",
  "anya-e0803n6:28_8": "niccaṁ vattantī”tiādivacanaṁ kammabhūtaṁ atthaṁ sandhāya katanti veditabbaṁ.",
  "anya-e0803n6:29_0": "Evaṁ ukārantatāpakatikānaṁ ākārantapadānaṁ pavattiṁ viditvā saddesu atthesu ca kosallamicchantehi",
  "anya-e0803n6:29_1": "puna liṅgaantavasena “satthā, sattho, sattha”nti tikaṁ katvā padānamattho ca pakatirūpassa",
  "anya-e0803n6:29_2": "nāmikapadamālā ca padānaṁ sadisāsadisatā ca vavatthapetabbā. Tatra hi “satthā”ti",
  "anya-e0803n6:29_3": "idaṁ paṭhamaṁ ukārantatāpakatiyaṁ ṭhatvā pacchā ākārantabhūtaṁ pulliṅgaṁ, “sattho”ti",
  "anya-e0803n6:29_4": "idaṁ paṭhamaṁ akārantatāpakatiyaṁ ṭhatvā pacchā okārantabhūtaṁ pulliṅgaṁ, “sattha”ntidaṁ",
  "anya-e0803n6:29_5": "pana paṭhamaṁ akārantatāpakatiyaṁ ṭhatvā pacchā niggahītantabhūtaṁ napuṁsakaliṅgaṁ.",
  "anya-e0803n6:29_6": "Tatra satthāti sadevakaṁ lokaṁ sāsati anusāsatīti satthā, ko so? Bhagavā. Satthoti",
  "anya-e0803n6:29_7": "saha atthenāti sattho, bhaṇḍamūlaṁ gahetvā vāṇijjāya desantaraṁ gato janasamūho.",
  "anya-e0803n6:29_8": "Satthanti sāsati ācikkhati atthe etenāti satthaṁ, byākaraṇādigantho, atha vā sasati",
  "anya-e0803n6:29_9": "hiṁsati satte etenāti satthaṁ, asiādi. “Satthā, satthā, satthāro. Satthāraṁ, satthāro”ti",
  "anya-e0803n6:29_10": "pure viya padamālā. “Sattho, satthā. Satthaṁ, satthe”ti purisanayena padamālā. “Satthaṁ,",
  "anya-e0803n6:29_11": "satthāni, satthā. Satthaṁ, satthāni, satthe”ti napuṁsake vattamāna cittanayena padamālā",
  "anya-e0803n6:29_12": "yojetabbā. Evaṁ tidhā bhinnāsu nāmikapadamālāsu padānaṁ sadisāsadisatā vavatthapetabbā.",
  "anya-e0803n6:30": "Satthā tiṭṭhati sabbaññū, satthā yanti dhanatthikā;",
  "anya-e0803n6:31": "Satthā apeti puriso, bhonto satthā dadātha saṁ.",
  "anya-e0803n6:32": "Evaṁ sutisāmaññavasena sadisatā bhavati.",
  "anya-e0803n6:33": "Satthaṁ yaṁ tikhiṇaṁ tena, sattho katvāna kappiyaṁ;",
  "anya-e0803n6:34": "Phalaṁ satthussa pādāsi, satthā taṁ paribhuñjati.",
  "anya-e0803n6:35_0": "Evaṁ asutisāmaññavasena asadisatā bhavati, tathā liṅgaantavasena. “Cetā ceto”ti ca",
  "anya-e0803n6:35_1": "“tātā tāto”ti ca dukaṁ katvā padānamattho ca pakatirūpassa nāmikapadamālā ca padānaṁ",
  "anya-e0803n6:35_2": "sadisāsadisatā ca vavatthapetabbā.",
  "anya-e0803n6:36_0": "Tatra hi “cetā”ti paṭhamaṁ ukārantatāpakatiyaṁ ṭhatvā pacchā ākārantabhūtaṁ pulliṅgaṁ,",
  "anya-e0803n6:36_1": "tathā “tātā”ti padampi. “Ceto”ti idaṁ pana paṭhamaṁ akārantatāpakatiyaṁ ṭhatvā pacchā",
  "anya-e0803n6:36_2": "okārantabhūtaṁ pulliṅgaṁ, tathā “tāto”ti padampi. Tatra cetāti cinoti rāsiṁ karotīti",
  "anya-e0803n6:36_3": "cetā, pākāracinanako puggalo, iṭṭhakavaḍḍhakīti attho. Cetoti cittaṁ, evaṁnāmako",
  "anya-e0803n6:36_4": "vā luddo. Ettha ca cittaṁ “cetayati cintetī”ti atthavasena ceto, luddo pana paṇṇattivasena.",
  "anya-e0803n6:36_5": "Tātāti tāyatīti tātā. “Aghassa tātā hitassa vidhātā”tissa payogo. “Tāto”ti etthāpi",
  "anya-e0803n6:36_6": "tāyatīti tāto, puttānaṁ pitūsu, pitarānaṁ puttesu, aññesañca aññesu piyapuggalesu",
  "anya-e0803n6:36_7": "vattabbavohāro eso. “So nūna kapaṇo tāto, ciraṁ ruccati assame. Kicchenādhigatā bhogā,",
  "anya-e0803n6:36_8": "te tāto vidhamaṁ dhamaṁ. Ehi tātā”tiādīsu cassa payogo veditabbo. “Cetā, cetā, cetāro.",
  "anya-e0803n6:36_9": "Cetāraṁ, cetāro”ti satthunayena padamālā. “Ceto, cetā. Cetaṁ, cete. Cetasā, cetenā”ti",
  "anya-e0803n6:36_10": "manogaṇanayena ñeyyā. Ayaṁ cittavācakassa cetasaddassa nāmikapadamālā. “Ceto, cetā.",
  "anya-e0803n6:36_11": "Cetaṁ, cete. Cetenā”ti purisanayena ñeyyā. Ayaṁ paṇṇattivācakassa cetasaddassa nāmikapadamālā.",
  "anya-e0803n6:36_12": "“Tātā, tātā, tātāro. Tātāra”nti satthunayena ñeyyā. “Tāto, tātā, tāta”nti purisanayena",
  "anya-e0803n6:36_13": "ñeyyā. Evamimāsupi nāmikapadamālāsu padānaṁ sadisāsadisatā vavatthapetabbā, tathā",
  "anya-e0803n6:36_14": "liṅgaantavasena “ñātā, ñāto, ñātaṁ, ñātā”ti catukkaṁ katvā padānamattho ca pakatirūpassa",
  "anya-e0803n6:36_15": "nāmikapadamālā ca padānaṁ sadisāsadisatā ca vavatthapetabbā.",
  "anya-e0803n6:37_0": "Tatra hi “ñātā”ti idaṁ paṭhamaṁ ukārantatāpakatiyaṁ ṭhatvā pacchā ākārantabhūtaṁ",
  "anya-e0803n6:37_1": "pulliṅgaṁ. “Ñāto ñāta”nti imāni yathākkamaṁ paṭhamaṁ akārantatāpakatiyaṁ ṭhatvā pacchokārantaniggahītantabhūtāni",
  "anya-e0803n6:37_2": "vāccaliṅgesu punnapuṁsakaliṅgāni. Tathā hi “ñāto attho sukhāvaho. Ñātametaṁ kuraṅgassā”ti",
  "anya-e0803n6:37_3": "nesaṁ payogā dissanti. “Ñātā”ti idaṁ pana paṭhamaṁ ākārantatāpakatiyaṁ ṭhatvā pacchāpi",
  "anya-e0803n6:37_4": "ākārantabhūtaṁ vāccaliṅgesu itthiliṅgaṁ. Tathā hi “esā itthimayā ñātā”ti payogo.",
  "anya-e0803n6:37_5": "Tatra pulliṅgapakkhe “jānātīti ñātā”ti kattukārakavattamānakālavasena attho gahetabbo.",
  "anya-e0803n6:37_6": "Itthiliṅgādipakkhe “ñāyitthāti ñātā ñāto ñāta”nti kammakārakātītakālavasena attho",
  "anya-e0803n6:37_7": "gahetabbo. Esa nayo aññatthāpi yathāsambhavaṁ daṭṭhabbo. “Ñātā, ñātā, ñātāro. Ñātāra”nti",
  "anya-e0803n6:37_8": "satthunayena ñeyyā. “Ñāto, ñātā. Ñāta”nti purisanayena ñeyyā. “Ñātaṁ, ñātāni, ñātā.",
  "anya-e0803n6:37_9": "Ñātaṁ, ñātāni, ñāte”ti vakkhamānacittanayena ñeyyā. “Ñātā, ñātā, ñātāyo. Ñātaṁ, ñātā,",
  "anya-e0803n6:37_10": "ñātāyo”ti vakkhamānakaññānayena ñeyyā. Evamimāsupi nāmikapadamālāsu padānaṁ sadisāsadisatā",
  "anya-e0803n6:37_11": "vavatthapetabbā. Aññesupi ṭhānesu yathārahaṁ iminā nayena sadisāsadisatā upaparikkhitabbā.",
  "anya-e0803n6:37_12": "Vattā dhātā gantādīnampi “vadatīti vattā, dhāretīti dhātā, gacchatīti gantā”tiādinā",
  "anya-e0803n6:37_13": "yathāsambhavaṁ nibbacanāni ñeyyāni.",
  "anya-e0803n6:38_0": "Yaṁ panettha amhehi pakiṇṇakavacanaṁ kathitaṁ, taṁ “aṭṭhāne idaṁ kathita”nti na vattabbaṁ.",
  "anya-e0803n6:38_1": "Yasmā ayaṁ saddanīti nāma saddānamatthānañca yuttāyuttipakāsanatthaṁ katārambhattā",
  "anya-e0803n6:38_2": "nānappakārena sabbaṁ māgadhavohāraṁ saṅkhobhetvā kathitāyeva sobhati, na itarathā,",
  "anya-e0803n6:38_3": "tasmā nānappabhedena vattumicchāya sambhavato “aṭṭhāne idaṁ kathita”nti na vattabbaṁ.",
  "anya-e0803n6:38_4": "Nānāupāyehi viññūnaṁ ñāpanatthaṁ katārambhattā ca pana punaruttidosopettha na cintetabbo,",
  "anya-e0803n6:38_5": "aññadatthu saddhāsampannehi kulaputtehi ayaṁ saddanīti piṭakattayopakārāya sakkaccaṁ pariyāpuṇitabbā.",
  "anya-e0803n6:39": "Iti abhibhavitāpadasadisāni vattā, dhātā, gantādīni padāni dassitāni. Idāni ataṁsadisāni dassessāma. Seyyathidaṁ –",
  "anya-e0803n6:40": "Guṇavā gaṇavā ceva, balavā yasavā tathā;",
  "anya-e0803n6:41": "Dhanavā sutavā vidvā, dhutavā katavāpi ca.",
  "anya-e0803n6:42": "Hitavā bhagavā ceva, dhitavā thāmavā tathā;",
  "anya-e0803n6:43": "Yatavā cāgavā cātha, himaviccādayo ravā.",
  "anya-e0803n6:44": "Punnapuṁsakaliṅgehi, akārantehi pāyato;",
  "anya-e0803n6:45": "Vantusaddo paro hoti, tadantā guṇavādayo.",
  "anya-e0803n6:46": "Saññāvā rasmivā ceva, massuvā ca yasassivā;",
  "anya-e0803n6:47": "Iccādidassanāpeso, ākārivaṇṇukārato;",
  "anya-e0803n6:48": "Itthiliṅgādīsu hoti, katthacīti pakāsaye.",
  "anya-e0803n6:49": "Satimā gatimā attha-dassimā dhitimā tathā;",
  "anya-e0803n6:50": "Mutimā matimā ceva, jutimā hirimāpi ca.",
  "anya-e0803n6:51": "Thutimā ratimā ceva, yatimā balimā tathā;",
  "anya-e0803n6:52": "Kasimā sucimā dhīmā, rucimā cakkhumāpi ca.",
  "anya-e0803n6:53": "Bandhumā hetumā’yasmā, ketumā rāhumā tathā;",
  "anya-e0803n6:54": "Khāṇumā bhāṇumā gomā, vijjumā vasumādayo.",
  "anya-e0803n6:55": "Pāpimā puttimā ceva, candimiccādayopi ca;",
  "anya-e0803n6:56": "Ataṁsadisasaddāti, viññātabbā vibhāvinā.",
  "anya-e0803n6:57": "Ivaṇṇukārokārehi, mantusaddo paro bhave;",
  "anya-e0803n6:58": "Ākārantā cikārantā, imantūti vibhāvaye.",
  "anya-e0803n6:59_0": "Guṇavā, guṇavā, guṇavanto. Guṇavantaṁ, guṇavante. Guṇavatā, guṇavantena, guṇavantehi,",
  "anya-e0803n6:59_1": "guṇavantebhi. Guṇavato, guṇavantassa, guṇavataṁ, guṇavantānaṁ. Guṇavatā, guṇavantā,",
  "anya-e0803n6:59_2": "guṇavantasmā, guṇavantamhā, guṇavantehi, guṇavantebhi. Guṇavato, guṇavantassa, guṇavataṁ,",
  "anya-e0803n6:59_3": "guṇavantānaṁ. Guṇavati, guṇavante, guṇavantasmiṁ, guṇavantamhi, guṇavantesu. Bho",
  "anya-e0803n6:59_4": "guṇavā, bhavanto guṇavā, bhonto guṇavanto.",
  "anya-e0803n6:60": "Ettha pana “etha tumhe āvuso sīlavāhothā”ti ca,",
  "anya-e0803n6:61": "“Balavanto dubbalā honti, thāmavantopi hāyare;",
  "anya-e0803n6:62": "Cakkhumā andhikā honti, mātugāmavasaṁ gatā”ti ca",
  "anya-e0803n6:63_0": "Pāḷiyaṁ “sīlavā, cakkhumā”ti paṭhamābahuvacanassa dassanato “guṇavā”ti paccattālapanaṭṭhāne",
  "anya-e0803n6:63_1": "bahuvacanaṁ vuttaṁ. “Guṇavā satimā”tiādīsupi eseva nayo. Cūḷaniruttiyampi hi “guṇavā”ti",
  "anya-e0803n6:63_2": "paccattālapanabahuvacanāni āgatāni, niruttipiṭake paccattekavacanabhāveneva āgataṁ,",
  "anya-e0803n6:63_3": "cūḷaniruttiyaṁ pana niruttipiṭake ca “bho guṇava”iti rassavasena ālapanekavacanaṁ",
  "anya-e0803n6:63_4": "āgataṁ. Mayaṁ pana “taggha bhagavā bojjhaṅgā. Kathaṁ nu bhagavā tuyhaṁ sāvako sāsane",
  "anya-e0803n6:63_5": "rato”tievamādīsu anekasatesu pāṭhesu “bhagavā”iti ālapanekavacanassa dīghabhāvadassanato",
  "anya-e0803n6:63_6": "vantupaccayaṭṭhāne “bho guṇavā”iccādi dīghavasena vacanaṁ yuttataraṁ viya maññāma,",
  "anya-e0803n6:63_7": "mantupaccayaṭṭhāne pana imantupaccayaṭṭhāne ca “sabbaverabhayātīta, pāde vandāmi",
  "anya-e0803n6:63_8": "cakkhuma. Evaṁ jānāhi pāpima”iccādīsu pāḷipadesesu “cakkhuma”iccādiālapanekavacanassa",
  "anya-e0803n6:63_9": "rassabhāvadassanato “bho satima, bho gatima”iccādi rassavasena vacanaṁ yuttataraṁ",
  "anya-e0803n6:63_10": "viya maññāma, atha vā mahāparinibbānasuttaṭṭhakathāyaṁ “āyasmā tissa” itidīghavasena",
  "anya-e0803n6:63_11": "vuttālapanekavacanassa dassanato “bhagavā, āyasmā” itidīghavasena vuttapadamattaṁ",
  "anya-e0803n6:63_12": "ṭhapetvā vantupaccayaṭṭhānepi mantupaccayanayo netabbo, mantupaccayaṭṭhānepi vantupaccayanayo",
  "anya-e0803n6:63_13": "netabbo. Tathā hi kaccāyanādīsu “bho guṇavaṁ, bho guṇava, bho guṇavā”iti niggahītarassadīghavasena",
  "anya-e0803n6:63_14": "tīṇi ālapanekavacanāni vuttāni, iminā “bho satimaṁ, bho satima, bho satimā”ti evamādinayopi",
  "anya-e0803n6:63_15": "dassito. Paṭhamābahuvacanaṭṭhāne pana “guṇavanto, guṇavantā, guṇavantī”ti tīṇi padāni",
  "anya-e0803n6:63_16": "vuttāni, imināpi “satimanto, satimantā, satimantī”ti evamādinayopi dassito. Tesu",
  "anya-e0803n6:63_17": "“bho guṇavaṁ bho satimaṁ, guṇavantā, guṇavantī”ti imāni padāni evaṁgatikāni ca aññāni",
  "anya-e0803n6:63_18": "padāni pāḷiyaṁ appasiddhāni yathā “āyasmantā”ti padaṁ pasiddhaṁ, tasmā yaṁ cūḷaniruttiyaṁ",
  "anya-e0803n6:63_19": "vuttaṁ, yañca niruttipiṭake, yañca kaccāyanādīsu, taṁ sabbaṁ pāḷiyā aṭṭhakathāhi",
  "anya-e0803n6:63_20": "ca saddhiṁ yathā na virujjhati, gaṅgodakena yamunodakaṁ viya aññadatthu saṁsandati",
  "anya-e0803n6:63_21": "sameti, tathā gahetabbaṁ.",
  "anya-e0803n6:64": "Apicettha ayampi viseso gahetabbo. Taṁ yathā? “Tuyhaṁ dhītā mahāvīra, paññavanta jutindharā”ti pāḷiyaṁ “paññavanta”iti ālapanekavacanassa dassanato.",
  "anya-e0803n6:65": "“Sabbā kirevaṁ pariniṭṭhitāni,",
  "anya-e0803n6:66": "Yasassi naṁ paññavantaṁ visayha;",
  "anya-e0803n6:67": "Yaso ca laddhā purimaṁ uḷāraṁ,",
  "anya-e0803n6:68": "Nappajjahe vaṇṇabalaṁ purāṇa”nti.",
  "anya-e0803n6:69_0": "Imissā jātakapāḷiyā aṭṭhakathāyaṁ “paññavanta”iti ālapanekavacanassa dassanato ca",
  "anya-e0803n6:69_1": "“bho guṇavanta, bho guṇavantā, bho satimanta, bho satimantā”tiādīnipi ālapanekavacanāni",
  "anya-e0803n6:69_2": "avassamicchitabbāni. Tathā hi tissaṁ pāḷiyaṁ “yasassi paññavanta” iccālapanavacanaṁ",
  "anya-e0803n6:69_3": "aṭṭhakathācariyā icchanti. Nanti hi padapūraṇe nipātamattaṁ. Paññavantanti pana chandānurakkhaṇatthaṁ",
  "anya-e0803n6:69_4": "anusārāgamaṁ katvā vuttaṁ. Evaṁ pāvacane vantupaccayādisahitānaṁ saddānaṁ “bhagavā,",
  "anya-e0803n6:69_5": "āyasmā, paññavanta, cakkhuma, pāpima”itidassitanayena ālapanappavatti veditabbā.",
  "anya-e0803n6:69_6": "Ettha ca “gaṅgābhāgīrathī nāma, himavantā pabhāvitā”ti ca “kuto āgatattha bhanteti,",
  "anya-e0803n6:69_7": "himavantā mahārājā”ti ca dassanato “guṇavantā”ti pañcamiyā ekavacanaṁ kathitaṁ. Yathā",
  "anya-e0803n6:69_8": "guṇavantu saddassa nāmikapadamālā yojitā, evaṁ dhanavantubalavantādīnaṁ satimantu",
  "anya-e0803n6:69_9": "gatimantādīnañca nāmikapadamālā yojetabbā.",
  "anya-e0803n6:70_0": "Idāni vidvādipadānaṁ guṇavāpadena samānagatikattampi sotūnaṁ payogesu sammohāpagamatthaṁ",
  "anya-e0803n6:70_1": "ekadesato nibbacanādīhi saddhiṁ vidvantuiccādipakatirūpassa nāmikapadamālā vuccate",
  "anya-e0803n6:70_2": "– ñāṇasaṅkhāto vedo assa atthīti vidvā, paṇḍito. Ettha ca vidvāsaddassa atthibhāve",
  "anya-e0803n6:70_3": "“iti vidvā samaṁ care”tiādi āhaccapāṭho nidassanaṁ. Atrāyaṁ padamālā – vidvā, vidvā,",
  "anya-e0803n6:70_4": "vidvanto. Vidvantaṁ, vidvante. Vidvatā, vidvantena. Sesaṁ sabbaṁ neyyaṁ. Vedanāvā,",
  "anya-e0803n6:70_5": "vedanāvā, vedanāvanto. Vedanāvantaṁ, vedanāvante. Vedanāvatā, vedanāvantena. Sesaṁ",
  "anya-e0803n6:70_6": "sabbaṁ neyyaṁ. Evaṁ “saññāvācetanāvā saddhāvā paññavā sabbāvā”iccādīsupi. Ettha ca",
  "anya-e0803n6:70_7": "“vedanāvantaṁ vā attānaṁ sabbāvantaṁ loka”ntiādīni nidassanapadāni. Tattha sabbāvantanti",
  "anya-e0803n6:70_8": "sabbasattavantaṁ, sabbasattayuttanti attho. Majjhedīghañhi idaṁ padaṁ. Yebhuyyena",
  "anya-e0803n6:70_9": "pana “paññavāpaññavanto”tiādīni majjherassānipi bhavanti. Yasassino parivārabhūtā",
  "anya-e0803n6:70_10": "janā assa atthīti yasassivā, atha vā yasassī ca yasassivā cāti yasassivā. Ekadesasarūpekasesoyaṁ.",
  "anya-e0803n6:70_11": "“Yasassivā”ti padassa pana atthibhāve –",
  "anya-e0803n6:71": "“Khattiyo jātisampanno, abhijāto yasassivā;",
  "anya-e0803n6:72": "Dhammarājā videhānaṁ, putto uppajjate tavā”ti",
  "anya-e0803n6:73_0": "Idaṁ nidassanaṁ. “Yasassivā, yasassivā, yasassivanto. Yasassivantaṁ” iccādi netabbaṁ.",
  "anya-e0803n6:73_1": "Atthe dassanasīlaṁ atthadassi, kiṁ taṁ? Ñāṇaṁ. Atthadassi assa atthīti atthadassimā, ettha ca –",
  "anya-e0803n6:74": "“Taṁ tattha gatimā dhitimā, mutimā atthadassimā;",
  "anya-e0803n6:75": "Saṅkhātā sabbadhammānaṁ, vidhuro etadabravī”ti",
  "anya-e0803n6:76_0": "Idametassatthassa sādhakaṁ vacanaṁ. “Atthadassimā, atthadassimā, atthadassimanto.",
  "anya-e0803n6:76_1": "Atthadassimantaṁ” iccādi netabbaṁ. Pāpaṁ assa atthīti pāpimā, akusalarāsisamannāgato",
  "anya-e0803n6:76_2": "māro. Puttā assa atthīti puttimā, bahuputto. “Socati puttehi puttimā”ti ettha hi",
  "anya-e0803n6:76_3": "bahuputto “puttimā”ti vuccati. Cando assa atthīti candimā. Candoti cettha candavimānamadhippetaṁ,",
  "anya-e0803n6:76_4": "candavimānavāsī pana devaputto “candimā”ti. Tathā hi “cando uggato, pamāṇato cando",
  "anya-e0803n6:76_5": "āyāmavitthārato ubbedhato ca ekūnapaññāsayojano, parikkhepato tīhi yojanehi ūnadiyaḍḍhasatayojano”tiādīsu",
  "anya-e0803n6:76_6": "candavimānaṁ “cando”ti vuttaṁ. “Tathāgataṁ arahantaṁ, candimā saraṇaṁ gato”tiādīsu",
  "anya-e0803n6:76_7": "pana candadevaputto “candimā”ti. Aparo nayo – cando assa atthīti candimā. Candoti",
  "anya-e0803n6:76_8": "cettha candadevaputto adhippeto, tannivāsaṭṭhānabhūtaṁ pana candavimānaṁ “candimā”ti.",
  "anya-e0803n6:76_9": "Tathā hi “rāhu candaṁ pamuñcassu, cando maṇimayavimāne vasatī”tiādīsu candadevaputto “cando”ti vutto.",
  "anya-e0803n6:77": "“Yo have daharo bhikkhu, yuñjati buddhasāsane;",
  "anya-e0803n6:78": "Somaṁlokaṁpabhāseti, abbhā muttova candimā”ti",
  "anya-e0803n6:79_0": "Ādīsu pana tannivāsaṭṭhānabhūtaṁ candavimānaṁ “candimā”ti vuttaṁ. Iti “cando”ti ca",
  "anya-e0803n6:79_1": "“candimā”ti ca candadevaputtassapi candavimānassapi nāmanti veditabbaṁ. Tatra “pāpimā",
  "anya-e0803n6:79_2": "puttimā candimā”ti imāni pāpasaddādito “tadassatthi” iccetasmiṁ atthe pavattassa",
  "anya-e0803n6:79_3": "imantupaccayassa vasena siddhimupāgatānīti gahetabbāni.",
  "anya-e0803n6:80_0": "Nanu ca bho mantupaccayavaseneva sādhetabbānīti? Na, katthacipi akārantato mantuno",
  "anya-e0803n6:80_1": "abhāvā. Nanu ca bho evaṁ santepi pāpa putta candato paṭhamaṁ ikārāgamaṁ katvā tato",
  "anya-e0803n6:80_2": "mantupaccayaṁ katvā sakkā sādhetunti? Sakkā rūpamattasijjhanato, nayo pana sobhano",
  "anya-e0803n6:80_3": "na hoti. Tathā hi pāpa puttādito akārantato ikārāgamaṁ katvā mantupaccaye vidhiyamāne",
  "anya-e0803n6:80_4": "aññehi guṇayasādīhi akārantehi ikārāgamaṁ katvā mantupaccayassa kātabbatāpasaṅgo",
  "anya-e0803n6:80_5": "siyā. Na hi anekesu pāḷisatasahassesu katthacipi akārantato guṇa yasādito ikārāgamena",
  "anya-e0803n6:80_6": "saddhiṁ mantupaccayo dissati, aṭṭhānattā pana pāpa puttādito akārantato ikārāgamaṁ",
  "anya-e0803n6:80_7": "akatvā imantupaccaye kateyeva “pāpimā puttimā”tiādīni sijjhantīti.",
  "anya-e0803n6:81_0": "Evaṁ santepi bho kasmā kaccāyanappakaraṇe mantupaccayova vutto, na imantupaccayoti?",
  "anya-e0803n6:81_1": "Dvayampi vuttameva. Kathaṁ ñāyatīti ce? Yasmā tattha “tapādito sī, daṇḍādito ika",
  "anya-e0803n6:81_2": "ī, madhvādito ro, guṇādito vantū”ti imāni cattāri suttāni sannihitatodantasaddabhāvena",
  "anya-e0803n6:81_3": "vatvā majjhe “satyādīhi mantū”ti aññathā suttaṁ vatvā tato sannihitatodantavasena",
  "anya-e0803n6:81_4": "“saddhādito ṇā”ti suttaṁ vuttaṁ, tasmā tattha “satyādīhimantū”ti visadisaṁ katvā",
  "anya-e0803n6:81_5": "vuttassa suttassa vasena imantu paccayo ca vuttoti viññāyati. Pakati hesācariyānaṁ",
  "anya-e0803n6:81_6": "yena kenaci ākārena attano adhippāyaviññāpanaṁ. Ettha ca dutiyo attho sarasandhivasena",
  "anya-e0803n6:81_7": "gahetabbo. Tathā hissa “satyādīhi mantū”ti paṭhamo attho, “satyādīhi imantū”ti dutiyo",
  "anya-e0803n6:81_8": "attho. Iti “seto dhāvatī”ti payoge viya “satyādīhi mantū”ti sutte bhinnasattisamavetavasena",
  "anya-e0803n6:81_9": "atthadvayapaṭipatti bhavati, tasmā paramasukhumasugambhīratthavatā anena suttena",
  "anya-e0803n6:81_10": "katthaci sati gati setu goiccādito mantupaccayo icchito. Katthaci sati pāpa puttaiccādito",
  "anya-e0803n6:81_11": "imantupaccayo icchitoti daṭṭhabbaṁ.",
  "anya-e0803n6:82_0": "Yasmā pana satisaddo mantuvasena gatidhīsethugo iccādīhi, imantuvasena pāpaputtādīhi",
  "anya-e0803n6:82_1": "ca samānagatikattā tesaṁ pakārabhāvena gahito, tasmā evaṁ suttattho bhavati “satyādīhi",
  "anya-e0803n6:82_2": "mantu satippakārehi saddehi mantupaccayo hoti imantupaccayo ca yathārahaṁ ‘tadassatthi’",
  "anya-e0803n6:82_3": "iccetasmiṁ atthe”ti. Ayaṁ panettha adhippāyo – yathā “satimā”ti ettha satīti ikārantato",
  "anya-e0803n6:82_4": "mantupaccayo hoti, tathā “gatimā, dhīmā, setumā, gomā”tiādīsu ikāranta īkāranta ukārantaniccokārantato",
  "anya-e0803n6:82_5": "mantupaccayo hoti. Yathā ca “satimā”ti ettha “satī”ti ikārantato imantupaccayo hoti,",
  "anya-e0803n6:82_6": "tathā “gatimā, pāpimā, puttimā”tiādīsu ikāranta akārantato imantupaccayo hoti. Evaṁ",
  "anya-e0803n6:82_7": "satippakārehi saddehi yathāsambhavaṁ mantu imantupaccayā hontīti.",
  "anya-e0803n6:83_0": "Yajjevaṁ paccayadvayavidhāyakaṁ “daṇḍādito ika ī”ti suttaṁ viya “satyādito imantu",
  "anya-e0803n6:83_1": "mantū”ti vattabbaṁ, kasmā nāvocāti? Tathā avacane kāraṇamatthi. Yadi hi “daṇḍādito",
  "anya-e0803n6:83_2": "ika ī”ti suttaṁ viya “satyādito imantu mantū”ti suttaṁ vuttaṁ siyā, ekakkhaṇeyeva",
  "anya-e0803n6:83_3": "imantu mantūnaṁ vacanena daṇḍasaddato sambhūtaṁ “daṇḍiko daṇḍī”ti rūpadvayamiva satigatiāditopi",
  "anya-e0803n6:83_4": "visadisarūpadvayamicchitabbaṁ siyā, tañca natthi, tasmā “satyādito imantu mantū”ti",
  "anya-e0803n6:83_5": "na vuttaṁ. Apica tathā vutte bavhakkharatāya ganthagarutā siyā. Yasmā ca suttena",
  "anya-e0803n6:83_6": "nāma appakkharena asandiddhena sāravantena gūḷhaninnayena sabbatomukhena anavajjena",
  "anya-e0803n6:83_7": "bhavitabbaṁ. Kaccāyane ca yebhuyyena tādisāni gambhīratthāni suvisadañāṇavisayabhūtāni",
  "anya-e0803n6:83_8": "suttāni dissanti “upājhadhikissaravacane, sarā sare lopa”ntiādīni, idampi tesamaññataraṁ,",
  "anya-e0803n6:83_9": "tasmā “satyādito imantu mantū”ti na vuttaṁ. Evaṁ suttopadese akatepi imantunopi gahaṇatthaṁ",
  "anya-e0803n6:83_10": "bhinnasattisamavetavasena “satyādīhi mantū”ti vuttanti daṭṭhabbaṁ.",
  "anya-e0803n6:84_0": "Aparo nayo – “tapādito sī”tiādīsu todantasaddassa bahuvacanantatā na suṭṭhu pākaṭā",
  "anya-e0803n6:84_1": "topaccayassa ekatthabavhatthesu vattanato, “satyādīhi mantū”ti ettha pana hisaddassa",
  "anya-e0803n6:84_2": "bahuvacanatthatā atīva pākaṭā, tasmā bahuvacanaggahaṇena imantu paccayo hotītipi",
  "anya-e0803n6:84_3": "daṭṭhabbaṁ. Nanu ca bho vināpi imantupaccayena pāpamassatthīti pāpī, pāpī eva pāpimāti",
  "anya-e0803n6:84_4": "sakatthe māpaccaye kateyeva “pāpimā puttimā”tiādīni sijjhanti “chaṭṭhamo so parābhavo”ti",
  "anya-e0803n6:84_5": "ettha mapaccayena “chaṭṭhamo”ti padaṁ viyāti? Atinayaññū bhavaṁ, atinayaññū nāmāti",
  "anya-e0803n6:84_6": "bhavaṁ vattabbo, na pana bhavaṁ saddagatiṁ jānāti, saddagatiyo ca nāma bahuvidhā.",
  "anya-e0803n6:84_7": "Tathā hi chaṭṭhoyeva chaṭṭhamo, “suttameva suttanto”tiādīsu purisanayena yojetabbā",
  "anya-e0803n6:84_8": "saddagati, “devoyeva devatā”tiādīsu kaññānayena yojetabbā saddagati, “diṭṭhi eva",
  "anya-e0803n6:84_9": "diṭṭhigata”ntiādīsu cittanayena yojetabbā saddagati. Evaṁvidhāsu saddagatīsu “pāpī",
  "anya-e0803n6:84_10": "eva pāpimā”tiādikaṁ kataraṁ saddagatiṁ vadesi? “Satthā rājā brahmā sakhā attā sā",
  "anya-e0803n6:84_11": "pumā”tiādīsu ca kataraṁ saddagatiṁ vadesi? Katarasaddantogadhaṁ katarāya ca nāmikapadamālāyaṁ",
  "anya-e0803n6:84_12": "yojetabbaṁ maññasīti? So evaṁ puṭṭho addhā uttari kiñci adisvā tuṇhī bhavissati,",
  "anya-e0803n6:84_13": "tasmā tādiso nayo na gahetabbo. Tādisasmiñhi naye “pāpimatā pāpimato”tiādīni rūpāni",
  "anya-e0803n6:84_14": "na sijjhanti, imantupaccayanayena pana sijjhanti, tasmā ayameva nayo pasatthataro",
  "anya-e0803n6:84_15": "āyasmantehi sammā citte ṭhapetabbo. Atridaṁ nidassanaṁ –",
  "anya-e0803n6:85": "“Jayo hi buddhassa sirīmato ayaṁ,",
  "anya-e0803n6:86": "Mārassa ca pāpimato parājayo;",
  "anya-e0803n6:87": "Ugghosayuṁ bodhimaṇḍe pamoditā,",
  "anya-e0803n6:88": "Jayaṁ tadā devagaṇā mahesino”ti ca,",
  "anya-e0803n6:89": "“Sākhāpattaphalūpeto, khandhimāvamahādumo”ti ca.",
  "anya-e0803n6:90": "Pāpimā, pāpimā, pāpimanto. Pāpimantaṁ. Sesaṁ neyyaṁ, esa nayo “khandhimā, puttimā”tiādīsupi.",
  "anya-e0803n6:91_0": "Idāni yathāpāvacanaṁ kiñcideva himavantu satimantādīnaṁ visesaṁ brūma. Himavantova",
  "anya-e0803n6:91_1": "pabbato. Satimaṁ bhikkhuṁ. Bandhumaṁ rājānaṁ. Candimaṁ devaputtaṁ. Satimassa bhikkhuno.",
  "anya-e0803n6:91_2": "Bandhumassa rañño. Iddhimassa ca parassa ca ekakkhaṇe cittaṁ uppajjati. Iccādi viseso",
  "anya-e0803n6:91_3": "veditabbo. Apicettha “āyasmantā”ti dvinnaṁ vattabbavacanaṁ, “āyasmanto”ti bahūnaṁ",
  "anya-e0803n6:91_4": "vattabbavacananti ayampi viseso veditabbo. Tathā hi “dvinnaṁ ārocentena ‘āyasmantā",
  "anya-e0803n6:91_5": "dhārentū’ti, tiṇṇaṁ ārocentena ‘āyasmanto dhārentū’ti vattabba”nti vuttaṁ. “Tiṇṇa”nti",
  "anya-e0803n6:91_6": "cettha kathāsīsamattaṁ, tena catunnampi pañcannampi atirekasatānampīti dassitaṁ hoti.",
  "anya-e0803n6:91_7": "Bahavohi upādāya “uddiṭṭhā kho āyasmanto cattāro pārājikā dhammā”tiādikā pāḷiyo ṭhapitā.",
  "anya-e0803n6:91_8": "Tattha “āyasmantā”tidaṁ vinayavohāravasena dveyeva sandhāya vuttattā na sabbasādhāraṇaṁ.",
  "anya-e0803n6:91_9": "Vinayavohārañhi vajjetvā aññasmiṁ vohāre na pavattati. “Āyasmanto”tidaṁ pana sabbattha",
  "anya-e0803n6:91_10": "pavattatīti dvinnaṁ viseso veditabbo.",
  "anya-e0803n6:92_0": "Tatra “himavanto”ti idaṁ yebhuyyenekavacanaṁ bhavati, katthaci bahuvacanampi, tenāha",
  "anya-e0803n6:92_1": "niruttipiṭake thero “himavā tiṭṭhati, himavanto tiṭṭhantī”ti. “Himavantova pabbato”ti",
  "anya-e0803n6:92_2": "ayaṁ ekavacananayo yathārutapāḷivasena gahetabbo. Yathārutapāḷi ca nāma –",
  "anya-e0803n6:93": "“Dūre santo pakāsanti, himavantova pabbato;",
  "anya-e0803n6:94": "Asantettha na dissanti, rattiṁ khittā yathā sarā.",
  "anya-e0803n6:95": "Ahaṁ tena samayena, nāgarājā mahiddhiko;",
  "anya-e0803n6:96": "Atulo nāma nāmena, puññavanto jutindharo.",
  "anya-e0803n6:97": "Gatimanto satimanto, dhitimanto ca so isi;",
  "anya-e0803n6:98": "Saddhammadhārako thero, ānando ratanākaro”",
  "anya-e0803n6:99_0": "Iccādi. Ettha “puññavanto”tiādīni anekesu ṭhānesu bahuvacanabhāvena punappunaṁ vadantānipi",
  "anya-e0803n6:99_1": "katthaci ekavacanāni honti, ekavacanabhāvo ca nesaṁ gāthāvisaye dissati, tasmā tāni",
  "anya-e0803n6:99_2": "yathāpāvacanaṁ gahetabbāni.",
  "anya-e0803n6:100": "Evaṁ himavantusatimantusaddādīnaṁ visesaṁ ñatvā puna liṅgantavasena dviliṅgakapadānamattho ca pakatirūpassa nāmikapadamālā ca padānaṁ sadisāsadisatā ca vavatthapetabbā.",
  "anya-e0803n6:101_0": "Tatra hi “sirimā”ti padaṁ sutisāmaññavasena liṅgadvaye vattanato dvidhā bhijjati.",
  "anya-e0803n6:101_1": "“Sirimā puriso”ti hi atthe ākārantaṁ pulliṅgaṁ, “sirimā nāma devī”ti atthe ākārantaṁ",
  "anya-e0803n6:101_2": "itthiliṅgaṁ, ubhayampetaṁ ukārantatāpakatikā. Atha vā pana pacchimaṁ ākārantatāpakatikaṁ,",
  "anya-e0803n6:101_3": "sirī yassa atthi so sirimāti pulliṅgavasena nibbacanaṁ, sirī yassā atthi sā sirimāti",
  "anya-e0803n6:101_4": "itthiliṅgavasena nibbacanaṁ. Atrimāni kiñcāpi sutivasena nibbacanatthavasena ca aññamaññaṁ",
  "anya-e0803n6:101_5": "samānatthāni, tathāpi purisapadatthaitthipadatthavācakattā bhinnatthānīti veditabbāni.",
  "anya-e0803n6:101_6": "Esa nayo aññesupi īdisesu ṭhānesu netabbo. Sirimā, sirimā, sirimanto. Sirimantaṁ,",
  "anya-e0803n6:101_7": "sirimante. Sirimatā, sirimantena. Guṇavantusaddasseva nāmikapadamālā. Sirimā, sirimā,",
  "anya-e0803n6:101_8": "sirimāyo. Sirimaṁ, sirimā, sirimāyo. Sirimāya. Vakkhamānakaññānayena ñeyyā. Evaṁ",
  "anya-e0803n6:101_9": "dvidhā bhinnānaṁ samānasutikasaddānaṁ nāmikapadamālāsu padānaṁ sadisāsadisatā vavatthapetabbā.",
  "anya-e0803n6:101_10": "Samānanibbacanatthassapi hi asamānasutikassa “sirimā”ti saddassa nāmikapadamālāyaṁ",
  "anya-e0803n6:101_11": "padānaṁ imehi padehi kācipi samānatā na labbhati. Atridaṁ vuccati –",
  "anya-e0803n6:102": "“Sirimā”ti padaṁ dvedhā, pumitthīsu pavattito;",
  "anya-e0803n6:103": "Bhijjatīti vibhāveyya, ettha pulliṅgamicchitaṁ.",
  "anya-e0803n6:104": "Iti abhibhavitā padena visadisāni guṇavāsatimādīni padāni dassitāni saddhiṁ nāmikapadamālāhi. Idāni aparānipi tabbisadisāni padāni dassessāma saddhiṁ nāmikapadamālāhi. Seyyathidaṁ?",
  "anya-e0803n6:105": "Rājā brahmā sakhā attā, ātumā sā pumā rahā;",
  "anya-e0803n6:106": "Daḷhadhammā ca paccakkha-dhammā ca vivaṭacchadā.",
  "anya-e0803n6:107": "Vattahā ca tathā vutta-sirā ceva yuvāpi ca;",
  "anya-e0803n6:108": "Maghava addha muddhādi, viññātabbā vibhāvinā.",
  "anya-e0803n6:109": "Ettha “sā”ti padameva ākārantatāpakatikamākārantaṁ, sesāni pana akārantatāpakatikāni ākārantāni.",
  "anya-e0803n6:110_0": "Rājā, rājā, rājāno. Rājānaṁ, rājaṁ, rājāno. Raññā, rājinā, rājūhi, rājūbhi. Rañño,",
  "anya-e0803n6:110_1": "rājino, raññaṁ, rājūnaṁ, rājānaṁ. Raññā, rājūhi, rājūbhi. Rañño, rājino, raññaṁ,",
  "anya-e0803n6:110_2": "rājūnaṁ, rājānaṁ. Raññe, rājini, rājūsu. Bho rāja, bhavanto rājāno, bhavanto rājā",
  "anya-e0803n6:110_3": "iti vā, ayamamhākaṁ ruci.",
  "anya-e0803n6:111_0": "Niruttipiṭakādīsu “rājā”ti bahuvacanaṁ na āgataṁ, cūḷaniruttiyaṁ pana āgataṁ. Kiñcāpi",
  "anya-e0803n6:111_1": "niruttipiṭakādīsu na āgataṁ, tathāpi “netādisā sakhā honti, labbhā me jīvato sakhā”ti",
  "anya-e0803n6:111_2": "pāḷiyaṁ bahuvacanekavacanavasena “sakhā”ti padassa dassanato “rājā”ti bahuvacanaṁ",
  "anya-e0803n6:111_3": "icchitabbameva. Tathā “brahmā, attā”iccādīnipi bahuvacanāni taggatikattā vinā kenaci rūpavisesena.",
  "anya-e0803n6:112_0": "Ettha ca “gahapatiko nāma ṭhapetvā rājaṁ rājabhogaṁ brāhmaṇaṁ avaseso gahapatiko",
  "anya-e0803n6:112_1": "nāmā”ti dassanato rājanti vuttaṁ, idaṁ pana niruttipiṭake na āgataṁ. “Sabbadattena",
  "anya-e0803n6:112_2": "rājinā”ti dassanato “rājinā”ti vuttaṁ. “Ārādhayati rājānaṁ, pūjaṁ labhati bhattusū”ti",
  "anya-e0803n6:112_3": "dassanato catutthīchaṭṭhīvasena “rājāna”nti vuttaṁ. Kaccāyanarūpasiddhiganthesu pana",
  "anya-e0803n6:112_4": "“rājena, rājehi, rājebhi. Rājesū”ti padāni vuttāni. Cūḷaniruttiniruttipiṭakesu tāni",
  "anya-e0803n6:112_5": "nāgatāni, anāgatabhāvoyeva tesaṁ yuttataro pāḷiyaṁ adassanato, tasmā etthetāni amhehi",
  "anya-e0803n6:112_6": "na vuttāni. Pāḷinaye hi upaparikkhiyamāne īdisāni padāni samāseyeva passāma, na panāññatra,",
  "anya-e0803n6:112_7": "atrime payogā – “āvutthaṁ dhammarājenā”ti ca, “sivirājena pesito”ti ca, “pajāpatissa",
  "anya-e0803n6:112_8": "devarājassa dhajagga”nti ca, “nikkhamante mahārāje, sivīnaṁ raṭṭhavaḍḍhane”ti ca,",
  "anya-e0803n6:112_9": "evaṁ pāḷinaye upaparikkhiyamāne “rājenā”tiādīni samāseyeva passāma, na kevalaṁ pāḷinaye",
  "anya-e0803n6:112_10": "porāṇaṭṭhakathānayepi upaparikkhiyamāne samāseyeva passāma, na panāññatra, evaṁ santepi",
  "anya-e0803n6:112_11": "suṭṭhu upaparikkhitabbamidaṁ ṭhānaṁ. Ko hi nāma sāṭṭhakathe tepiṭake buddhavacane",
  "anya-e0803n6:112_12": "sabbaso nayaṁ sallakkhetuṁ samattho aññatra pabhinnapaṭisambhidehi khīṇāsavehi.",
  "anya-e0803n6:113_0": "Ettha ca samāsantagatarāja-saddassa nāmikapadamālāyo dvidhā vuccante okārantākārantavasena.",
  "anya-e0803n6:113_1": "Tatrokārantā “mahārājo yuvarājo sivirājo dhammarājo”iccevamādayo bhavanti. Ākārantā",
  "anya-e0803n6:113_2": "pana “mahārājā yuvarājā sivirājā dhammarājā”iccevamādayo. Ettha kiñcāpi pāḷiyaṁ porāṇaṭṭhakathāsu",
  "anya-e0803n6:113_3": "ca “mahārājo”tiādīni na santi, tathāpi “sabbamitto sabbasakho, sabbabhūtānukampako”ti",
  "anya-e0803n6:113_4": "pāḷiyaṁ “sabbasakho”ti dassanato “mahārājo”tiādīnipi avassamicchitabbāni. Tathā hi",
  "anya-e0803n6:113_5": "samāsesu “dhammarājena, dhammarājassā”tiādīni dissanti. Etāni okārantarūpāni eva,",
  "anya-e0803n6:113_6": "nākārantarūpāni. Mahārājo, mahārājā. Mahārājaṁ, mahārāje. Mahārājena, mahārājehi,",
  "anya-e0803n6:113_7": "mahārājebhi. Mahārājassa, mahārājānaṁ. Mahārājā, mahārājasmā, mahārājamhā, mahārājehi,",
  "anya-e0803n6:113_8": "mahārājebhi. Mahārājassa, mahārājānaṁ. Mahārāje, mahārājasmiṁ, mahārājamhi, mahārājesu.",
  "anya-e0803n6:113_9": "Bho mahārāja, bhavanto mahārājā. Kaccāyanacūḷaniruttinayehi pana “bho mahārājā”iti",
  "anya-e0803n6:113_10": "ekavacanabahuvacanānipi daṭṭhabbāni. Yathā “mahārājo”ti okārantapadassa vasena, evaṁ",
  "anya-e0803n6:113_11": "“sivirājo dhammarājo devarājo”tiādīnampi okārantapadānaṁ vasena pakatirūpassa nāmikapadamālā yojetabbā.",
  "anya-e0803n6:114": "Ayaṁ panākārantavasena nāmikapadamālā –",
  "anya-e0803n6:115_0": "Mahārājā, mahārājā, mahārājāno. Mahārājānaṁ, mahārājaṁ, mahārājāno. Mahāraññā, mahārājinā,",
  "anya-e0803n6:115_1": "mahārājūhi, mahārājūbhi. Mahārañño, mahārājino, mahāraññaṁ, mahārājūnaṁ. Mahāraññā,",
  "anya-e0803n6:115_2": "mahārājūhi, mahārājūbhi. Mahārañño, mahārājino, mahāraññaṁ, mahārājūnaṁ. Mahāraññe,",
  "anya-e0803n6:115_3": "mahārājini, mahārājūsu. Bho mahārāja, bhavanto mahārājāno.",
  "anya-e0803n6:116_0": "Idhāpi pakaraṇadvayanayena “bho mahārājā” iti ekavacanabahuvacanānipi daṭṭhabbāni.",
  "anya-e0803n6:116_1": "Yathā ca “mahārājā”ti ākārantapadassa vasena, evaṁ “sivirājā, dhammarājā, devarājā”tiādīnampi",
  "anya-e0803n6:116_2": "ākārantapadānaṁ vasena pakatirūpassa nāmikapadamālā yojetabbā.",
  "anya-e0803n6:117": "Idha aparāpi atthassa pākaṭīkaraṇatthaṁ kriyāpadehi saddhiṁ yojetvā ākārantokārantānaṁ missakavasena nāmikapadamālā vuccate –",
  "anya-e0803n6:118_0": "Mahārājā, mahārājo tiṭṭhati, mahārājāno, mahārājā tiṭṭhanti. Mahārājānaṁ, mahārājaṁ",
  "anya-e0803n6:118_1": "passati, mahārājāno, mahārāje passati. Mahāraññā, mahārājinā, mahārājena kataṁ, mahārājūhi,",
  "anya-e0803n6:118_2": "mahārājūbhi, mahārājehi, mahārājebhi kataṁ. Mahārañño, mahārājino, mahārājassa dīyate,",
  "anya-e0803n6:118_3": "mahāraññā, mahārājā, mahārājasmā, mahārājamhā nissaṭaṁ, mahārājūhi, mahārājūbhi,",
  "anya-e0803n6:118_4": "mahārājehi, mahārājebhi nissaṭaṁ. Mahārañño, mahārājino, mahārājassa pariggaho, mahāraññaṁ,",
  "anya-e0803n6:118_5": "mahārājūnaṁ, mahārājānaṁ pariggaho. Mahāraññe, mahārājini, mahārāje, mahārājasmiṁ,",
  "anya-e0803n6:118_6": "mahārājamhi patiṭṭhitaṁ, mahārājūsu, mahārājesu patiṭṭhitaṁ. Bho mahārāja tvaṁ tiṭṭha,",
  "anya-e0803n6:118_7": "bhonto mahārājāno, mahārājā tumhe tiṭṭhathāti. Evaṁ “yuvarājā, yuvarājo”tiādīsupi.",
  "anya-e0803n6:119_0": "Kecettha vadeyyuṁ “kasmā pakaraṇakattunā imasmiṁ ṭhāne mahanto vāyāmo ca mahanto",
  "anya-e0803n6:119_1": "ca parakkamo kato, nanvetesupi padesu kānici buddhavacane vijjanti, kānici na vijjantīti?",
  "anya-e0803n6:119_2": "Viññūhi te evaṁ vattabbā “pakaraṇakattārenettha so ca mahanto vāyāmo so ca mahanto",
  "anya-e0803n6:119_3": "parakkamo sāṭṭhakathe navaṅge satthusāsane saddesu ca atthesu ca sotārānaṁ suṭṭhu",
  "anya-e0803n6:119_4": "kosalluppādanena sāsanassopakāratthaṁ kato, yāni cetāni tena padāni dassitāni, etesu",
  "anya-e0803n6:119_5": "kānici buddhavacane vijjanti, kānici na vijjanti. Ettha yāni buddhavacane vijjanti,",
  "anya-e0803n6:119_6": "tāni vijjamānavasena gahitāni. Yāni na vijjanti, tāni porāṇaṭṭhakathādīsu vijjamānavasena",
  "anya-e0803n6:119_7": "pāḷinayavasena ca gahitānī”ti. Atrāyaṁ saṅkhepato adhippāyavibhāvanā –",
  "anya-e0803n6:120": "“Idaṁ vatvā mahārājā, kaṁso bārāṇasiggaho;",
  "anya-e0803n6:121": "Dhanuṁ tūṇiñca nikkhippa, saṁyamaṁ ajjhupāgamī”ti",
  "anya-e0803n6:122_0": "Idaṁ ākārantassa mahārājasaddassa nidassanaṁ. Yasmā “sabbasakho”ti pāḷi vijjati,",
  "anya-e0803n6:122_1": "tasmā tena nayena “mahārājo”tipi okāranto diṭṭho nāma hoti purisanayena yojetabbo",
  "anya-e0803n6:122_2": "ca. Teneva ca “tamabravi mahārājā. Nikkhamante mahārāje”tiādīni dissanti.",
  "anya-e0803n6:123_0": "Evaṁ mahārājasaddassa okārantatte siddhe “mahārājā, mahārājasmā, mahārājamhā”ti pañcamiyā",
  "anya-e0803n6:123_1": "ekavacanañca “mahārāje, mahārājasmiṁ, mahārājamhī”ti sattamiyā ekavacanañca siddhāni",
  "anya-e0803n6:123_2": "eva honti pāḷiyaṁ avijjamānānampi nayavasena gahetabbattā. “Rājena, rājassā”tiādīni",
  "anya-e0803n6:123_3": "pana nayavasena gahetabbāni na honti. Kasmāti ce? Yasmā “rājā brahmā sakhā attā”iccevamādīni",
  "anya-e0803n6:123_4": "“puriso urago”tiādīni viya aññamaññaṁ sabbathā sadisāni na honti. Tathā hi nesaṁ",
  "anya-e0803n6:123_5": "“raññā brahmunā sakhinā attanā attena sānā pumunā”tiādīni visadisānipi rūpāni bhavanti,",
  "anya-e0803n6:123_6": "tasmā tāni na sakkā nayavasena jānituṁ. Evaṁ dujjānattā pana pāḷiyaṁ porāṇaṭṭhakathāsu",
  "anya-e0803n6:123_7": "ca yathārutapadāneva gahetabbāni. Mahārājasaddādīnaṁ pana okārantabhāve siddheyeva",
  "anya-e0803n6:123_8": "“purisanayogadhā ime saddā”ti nayaggahaṇaṁ dissati, tasmā amhehi nayavasena “mahārājā,",
  "anya-e0803n6:123_9": "mahārājasmā”tiādīni vuttāni. Yathā hi –",
  "anya-e0803n6:124": "“Etañhi te durājānaṁ, yaṁ sesi matasāyikaṁ;",
  "anya-e0803n6:125": "Yassa te kaḍḍhamānassa, hatthā daṇḍona muccatī”ti",
  "anya-e0803n6:126_0": "Ettha “hatthā”ti, “attadaṇḍā bhayaṁ jāta”nti ettha pana “daṇḍā”ti ca okārantassa",
  "anya-e0803n6:126_1": "pañcamiyekavacanassa dassanato “uragā, paṭaṅgā, vihagā”tiādīnipi okārantāni pañcamiyekavacanāni",
  "anya-e0803n6:126_2": "gahetabbāni honti. Yathā ca “dāṭhini mātimaññavho, siṅgālo mama pāṇado”ti ettha “maññavho”ti,",
  "anya-e0803n6:126_3": "“suddhā suddhehi saṁvāsaṁ, kappayavho patissatā”ti ettha pana “kappayavho”ti ca kriyāpadassa",
  "anya-e0803n6:126_4": "dassanato “gacchavho, bhuñjavho, sayavho”tiādīnipi gahetabbāni honti. Gaṇhanti ca",
  "anya-e0803n6:126_5": "tādisāni padarūpāni sāsane sukusalā kusalā, tasmā amhehipi nayaggāhavasena “mahārājā,",
  "anya-e0803n6:126_6": "mahārājasmā”tiādīni vuttāni. Nayaggāhavasena pana gahaṇe asati kathaṁ nāmikapadamālā",
  "anya-e0803n6:126_7": "paripuṇṇā bhavissanti, satiyeva tasmiṁ paripuṇṇā bhavanti.",
  "anya-e0803n6:127_0": "Tathā hi buddhavacane anekasatasahassāni nāmikapadāni kriyāpadāni ca pāṭiekkaṁ pāṭiekkaṁ",
  "anya-e0803n6:127_1": "ekavacanabahuvacanakāhi sattahi aṭṭhahi vā nāmavibhattīhi channavutiyā ca ākhyātikavacanehi",
  "anya-e0803n6:127_2": "yojitāni na santi, nayavasena pana santiyeva, iti nayavasena “mahārājā, mahārājasmā”tiādīni",
  "anya-e0803n6:127_3": "amhehi ṭhapitāni. “Mahārājā tiṭṭhanti, mahārājā tumhe tiṭṭhathā”ti imāni pana “atha",
  "anya-e0803n6:127_4": "kho cattāro mahārājā mahatiyā ca yakkhasenāya mahatiyā ca kumbhaṇḍasenāyā”ti dassanato,",
  "anya-e0803n6:128": "“Cattāro te mahārājā, samantā caturo disā;",
  "anya-e0803n6:129": "Daddaḷhamānā aṭṭhaṁsu, vane kāpilavatthave”ti",
  "anya-e0803n6:130_0": "Dassanato ca vuttāni. “Mahārāja”ntiādīnipi pāḷiñca pāḷinayañca disvā eva vuttāni.",
  "anya-e0803n6:130_1": "Asamāse “rājaṁ, rājenā”tiādīni na passāma, tasmā suṭṭhu vicāretabbamidaṁ ṭhānaṁ.",
  "anya-e0803n6:130_2": "Idañhi duddasaṁ vīrajātinā jānitabbaṭṭhānaṁ. Sace panāyasmanto buddhavacane vā porāṇikāsu",
  "anya-e0803n6:130_3": "vā aṭṭhakathāsu asamāse “rājaṁ, rājenā”tiādīni passeyyātha, tadā sādhukaṁ manasi",
  "anya-e0803n6:130_4": "karotha. Ko hi nāma sabbappakārena buddhavacane vohārappabhedaṁ jānituṁ samattho",
  "anya-e0803n6:130_5": "aññatra pabhinnapaṭisambhidehi mahākhīṇāsavehi.",
  "anya-e0803n6:131": "Vuttañhetaṁ bhagavatā –",
  "anya-e0803n6:132": "“Vītataṇho anādāno, niruttipadakovido;",
  "anya-e0803n6:133": "Akkharānaṁ sannipātaṁ, jaññā pubbāparāni cā”ti.",
  "anya-e0803n6:134_0": "Brahmā, brahmā, brahmāno. Brahmānaṁ, brahmaṁ, brahmāno. Brahmunā, brahmehi, brahmebhi,",
  "anya-e0803n6:134_1": "brahmūhi, brahmūbhi. Brahmassa, brahmuno, brahmānaṁ, brahmūnaṁ. Brahmunā, brahmehi,",
  "anya-e0803n6:134_2": "brahmebhi, brahmūhi, brahmūbhi. Brahmassa, brahmuno, brahmānaṁ, brahmūnaṁ. Brahmani,",
  "anya-e0803n6:134_3": "brahmesu, bho brahma, bho brahme, bhavanto brahmāno.",
  "anya-e0803n6:135_0": "Yamakamahātheraruciyā “bho brahmā”iti bahuvacanaṁ vā. Ettha pana “paṇḍitapurisehi",
  "anya-e0803n6:135_1": "devehi brahmūhī”ti ṭīkāvacanassa dassanato, “brahmūnaṁ vacīghoso hotī”ti ca “brahmūnaṁ",
  "anya-e0803n6:135_2": "vimānādīsu chandarāgo kāmāsavo na hotī”ti ca aṭṭhakathāvacanassa dassanato, “vihiṁsasaññī",
  "anya-e0803n6:135_3": "paguṇaṁ na bhāsiṁ, dhammaṁ paṇītaṁ manujesu brahme”ti āhaccabhāsitassa ca dassanato",
  "anya-e0803n6:135_4": "“brahmūhi, brahmūbhi, brahmūnaṁ, brahme”ti padāni vuttāni, etāni cūḷaniruttiniruttipiṭakakaccāyanesu na āgatāni.",
  "anya-e0803n6:136_0": "Sakhā, sakhā, sakhino, sakhāno, sakhāyo. Sakhaṁ, sakhāraṁ, sakhānaṁ, sakhino, sakhāno,",
  "anya-e0803n6:136_1": "sakhāyo. Sakhinā, sakhārehi, sakhārebhi, sakhehi, sakhebhi. Sakhissa, sakhino, sakhīnaṁ,",
  "anya-e0803n6:136_2": "sakhārānaṁ, sakhānaṁ. Sakhārasmā, sakhinā, sakhārehi, sakhārebhi, sakhehi, sakhebhi.",
  "anya-e0803n6:136_3": "Sakhissa, sakhino, sakhīnaṁ, sakhārānaṁ, sakhānaṁ. Sakhe, sakhesu, sakhāresu. Bho",
  "anya-e0803n6:136_4": "sakha, bho sakhā, bho sakhi, bho sakhī, bho sakhe, bhavanto sakhino, sakhāno, sakhāyo.",
  "anya-e0803n6:137_0": "Yamakamahātheramatena “bho sakhā”iti bahuvacanaṁ vā. Pāḷiyaṁ pana suvaṇṇakakkaṭajātake",
  "anya-e0803n6:137_1": "“hare sakhā kissa nu maṁ jahāsī”ti dīghavasena vutto sakhāsaddo ālapanekavacanaṁ,",
  "anya-e0803n6:137_2": "tasmā yamakamahātheranayo na yujjatīti ce ? No na yujjati. Yasmā “netādisā sakhā",
  "anya-e0803n6:137_3": "honti, labbhā me jīvato sakhā”ti manojajātake sakhāsaddo ekavacanampi hoti bahuvacanampi.",
  "anya-e0803n6:137_4": "Tathā hi tattha paṭhamapāde bahuvacanaṁ, dutiyapāde panekavacanaṁ, tasmā yamakamahātherena",
  "anya-e0803n6:137_5": "paccattālapanabahuvacanaṭṭhāne sakhāsaddo vutto. Ettha ca “sabbamitto sabbasakho,",
  "anya-e0803n6:137_6": "sabbabhūtānukampako”ti pāṭhānulomena samāse labbhamānassa sakhasaddassa nāmikapadamālā",
  "anya-e0803n6:137_7": "bhavati “sabbasakho, sabbasakhā, sabbasakhaṁ, sabbasakhe”tiādinā purisanayena. Tatrāyaṁ",
  "anya-e0803n6:137_8": "samāsaviggaho – sabbesaṁ janānaṁ sakhā, sabbe vā janā sakhino etassāti sabbasakho, yathā sabbaverīti.",
  "anya-e0803n6:138_0": "Attā, attā, attāno. Attānaṁ, attaṁ, attāno. Attanā, attena, attanehi, attanebhi.",
  "anya-e0803n6:138_1": "Attano, attānaṁ. Attanā, attanehi, attanebhi. Attano, attānaṁ. Attani, attanesu.",
  "anya-e0803n6:138_2": "Bho atta, bhavanto attā, bhonto attāno.",
  "anya-e0803n6:139": "Ettha pana attaṁ niraṅkatvāna piyāni sevati.",
  "anya-e0803n6:140": "“Sace gacchasi pañcālaṁ, khippa’mattaṁ jahissasi;",
  "anya-e0803n6:141": "Migaṁ panthānupannaṁva, mahantaṁ bhayamessatī”ti",
  "anya-e0803n6:142_0": "Pāḷīsu “atta”nti dassanato “atta”nti idha vuttaṁ, “attena vā attaniyena vā”ti pāḷidassanato",
  "anya-e0803n6:142_1": "pana “attenā”ti. Cūḷaniruttiyaṁ pana “attassā”ti catutthīchaṭṭhīnamekavacanaṁ āgataṁ,",
  "anya-e0803n6:142_2": "etaṁ kaccāyane niruttipiṭake ca na dissati. Katthaci pana “attesū”ti āgataṁ. Sabbānetāni",
  "anya-e0803n6:142_3": "sāṭṭhakathaṁ jinatantiṁ oloketvā gahetabbāni.",
  "anya-e0803n6:143": "“Ātumā, ātumā, ātumāno. Ātumānaṁ, ātumaṁ, ātumāno. Ātumena, ātumehi, ātumebhī”tiādinā purisanayena vatvā “bho ātuma, bhavanto ātumā, ātumāno”ti vattabbaṁ.",
  "anya-e0803n6:144": "Tatra attasaddassa samāse “bhāvitatto, bhāvitattā. Bhāvitattaṁ, bhāvitatte. Bhāvitattena, bhāvitattehi, bhāvitattebhī”ti purisanayeneva nāmikapadamālā yojetabbā.",
  "anya-e0803n6:145": "Sā, sā, sāno. Sānaṁ, sāne. Sānā, sānehi, sānebhi. Sāssa, sānaṁ. Sānā, sānehi, sānebhi. Sāssa, sānaṁ. Sāne, sānesu. Bho sā, bhavanto sāno. Sā vuccati sunakho.",
  "anya-e0803n6:146_0": "Ettha ca “na yattha sā upaṭṭhito hoti. Sāva vārenti sūkara”nti nidassanapadāni. Keci",
  "anya-e0803n6:146_1": "pana sāsaddassa dutiyātatiyādīsu “saṁ, se. Senā”tiādīni rūpāni vadanti, taṁ na yuttaṁ.",
  "anya-e0803n6:146_2": "Na hi tāni “saṁ, se. Senā”tiādīni rūpāni buddhavacane ceva aṭṭhakathādīsu ca niruttipiṭake",
  "anya-e0803n6:146_3": "ca dissanti. Evaṁ pana niruttipiṭake vuttaṁ “sā tiṭṭhati, sāno tiṭṭhanti. Sānaṁ passati,",
  "anya-e0803n6:146_4": "sāne passati. Sānā kataṁ, sānehi kataṁ, sānebhi kataṁ. Sāssa dīyate, sānaṁ dīyate.",
  "anya-e0803n6:146_5": "Sānā nissaṭaṁ, sānehi nissaṭaṁ, sānebhi nissaṭaṁ. Sāssa pariggaho, sānaṁ pariggaho.",
  "anya-e0803n6:146_6": "Sāne patiṭṭhitaṁ, sānesu patiṭṭhitaṁ. Bho sā, bhavanto sāno”ti, tasmā niruttipiṭake",
  "anya-e0803n6:146_7": "vuttanayeneva nāmikapadamālā gahetabbā.",
  "anya-e0803n6:147_0": "Atridaṁ vattabbaṁ – yathā “sehi dārehi asantuṭṭho”tiādīsu pulliṅge vattamānassa “sako”iti",
  "anya-e0803n6:147_1": "atthavācakassa sasaddassa “attano ayanti so”ti etasmiṁ atthe “so, sā. Saṁ, se. Sena,",
  "anya-e0803n6:147_2": "sehi, sebhi. Sassa, sānaṁ. Sā, sasmā, samhā, sehi, sebhi. Sassa, sānaṁ. Se, sasmiṁ,",
  "anya-e0803n6:147_3": "samhi, sesū”ti purisanayena rūpāni bhavanti, na tathā sunakhavācakassa sāsaddassa",
  "anya-e0803n6:147_4": "rūpāni bhavanti. Yathā vā “hiṁsanti attasambhūtā, tacasāraṁva saṁ phalaṁ. Sāni kammāni",
  "anya-e0803n6:147_5": "tappenti, kosalaṁ sena’santuṭṭhaṁ, jīvaggāhaṁ agāhayī”tiādīsu napuṁsakaliṅge vattamānassa",
  "anya-e0803n6:147_6": "sakamiccatthavācakassa sasaddassa “saṁ, sāni, sā. Saṁ, sāni, se. Sena, sehi, sebhi.",
  "anya-e0803n6:147_7": "Sassa, sānaṁ. Sā, sasmā, samhā, sehi, sebhi. Sassa, sānaṁ. Se, sasmiṁ, samhi, sesū”ti",
  "anya-e0803n6:147_8": "cittanayena rūpāni bhavanti, na tathā sunakhavācakassa sāsaddassa rūpāni bhavanti.",
  "anya-e0803n6:147_9": "Evaṁ sante kasmā tehi ācariyehi dutiyātatiyāṭhāne “saṁ, se. Senā”ti vuttaṁ, kasmā",
  "anya-e0803n6:147_10": "ca pañcamīṭhāne “sā, sasmā, samhā”ti vuttaṁ, sattamīṭhāne ca “se, sasmiṁ, samhī”ti",
  "anya-e0803n6:147_11": "ca vuttaṁ? Sabbametaṁ akāraṇaṁ, takkagāhamattena gahitaṁ akāraṇaṁ. Sunakhavācako",
  "anya-e0803n6:147_12": "hi sāsaddo ākārantatāpakatiko, na purisa cittasaddādayo viya akārantatāpakatiko.",
  "anya-e0803n6:147_13": "Yāya imassa īdisāni rūpāni siyuṁ, sā ca pakati natthi. Na ceso “rājā, brahmā, sakhā,",
  "anya-e0803n6:147_14": "attā” iccevamādayo viya paṭhamaṁ akārantabhāve ṭhatvā pacchā paṭiladdhaākārantatā,",
  "anya-e0803n6:147_15": "atha kho niccamokārantatāpakatiko gosaddo viya niccamākārantatāpakatiko. Niccamākārantatāpakatikassa",
  "anya-e0803n6:147_16": "ca evarūpāni rūpāni na bhavanti, tasmā niruttipiṭake pabhinnapaṭisambhidena āyasmatā",
  "anya-e0803n6:147_17": "mahākaccāyanena na vuttāni. Sacepi maññeyyuṁ “attaṁ, attenā’ti ca dassanato ‘saṁ,",
  "anya-e0803n6:147_18": "senā’ti imāni pana gahetabbānī”ti. Na gahetabbāni “rājā, brahmā, sakhā, attā, sā,",
  "anya-e0803n6:147_19": "pumā”iccevamādīnaṁ aññamaññaṁ padamālāvasena visadisattā nayavasena gahetabbākārassa",
  "anya-e0803n6:147_20": "asambhavato. Īdise hi ṭhāne nayaggāhavasena gahaṇaṁ nāma sadosaṁyeva siyā, tasmā",
  "anya-e0803n6:147_21": "nayaggāhavasenapi na gahetabbāni.",
  "anya-e0803n6:148_0": "Aparampi atra vattabbaṁ – yathā hi “sāhi nārīhi te yantī”ti vutte “attano nārī”ti,",
  "anya-e0803n6:148_1": "“sā nārī”ti evaṁ atthavato itthiliṅgassa kaññāsaddena sadisassa sāsaddassa “sā, sā,",
  "anya-e0803n6:148_2": "sāyo. Saṁ, sā, sāyo. Sāya, sāhi, sābhi. Sāya, sānaṁ. Sāya, sāhi, sābhi. Sāya, sānaṁ.",
  "anya-e0803n6:148_3": "Sāya, sāyaṁ, sāsū”ti kaññānayena rūpāni bhavanti, na tathā imassa sunakhavācakassa",
  "anya-e0803n6:148_4": "sāsaddassa rūpāni bhavanti. Evaṁ sante kasmā te ācariyā tatiyābahuvacanaṭṭhāne ca",
  "anya-e0803n6:148_5": "“sāhi, sābhī”ti rūpāni icchanti, kasmā ca sattamībahuvacanaṭṭhāne “sāsū”ti? Idampi",
  "anya-e0803n6:148_6": "akāraṇaṁ ākārantapulliṅgattā. Kasmā ca pana catutthīchaṭṭhekavacanaṭṭhāne pubbakkharassa",
  "anya-e0803n6:148_7": "rassavasena “sassa”iti rūpaṁ icchanti? Idampi akāraṇaṁ sunakhavācakassa sāsaddassa",
  "anya-e0803n6:148_8": "ākārantatāpakatikattā. Ākārantatāpakatikassa ca sāsaddassa yathā akārantatāpakatikassa",
  "anya-e0803n6:148_9": "purisasaddassa “purisassā”ti catutthīchaṭṭhekavacanarūpaṁ bhavati evarūpassa rūpassa",
  "anya-e0803n6:148_10": "abhāvato. Teneva āyasmā kaccāno niruttipiṭake sunakhavācakassa sāsaddassa rūpaṁ dassento",
  "anya-e0803n6:148_11": "catutthīchaṭṭhekavacanaṭṭhāne pubbakkharassa dīghavasena “sāssa”iti rūpamāha. Kasmā",
  "anya-e0803n6:148_12": "ca pana te ācariyā catutthekavacanaṭṭhāne “sāya”iti rūpaṁ icchanti? Idampi akāraṇaṁ,",
  "anya-e0803n6:148_13": "ṭhapetvā hi ākārantitthiliṅge ghasaññato ākārato paresaṁ nādīnaṁ āyādesañca akārantato",
  "anya-e0803n6:148_14": "punnapuṁsakaliṅgato parassa catutthekavacanassa āyādesañca ākārantapulliṅge aghato",
  "anya-e0803n6:148_15": "ākārantato parassa catutthekavacanassa katthacipi āyādeso na dissati. Niruttipiṭake",
  "anya-e0803n6:148_16": "ca tādisaṁ rūpaṁ na vuttaṁ, avacanaṁyeva yuttataraṁ buddhavacane aṭṭhakathādīsu ca",
  "anya-e0803n6:148_17": "anāgamanato. Yā panamhehi niruttipiṭakaṁ nissāya buddhavacanañca sunakhavācakassa",
  "anya-e0803n6:148_18": "sāsaddassa nāmikapadamālā vuttā, sāyeva sārato paccetabbā. Etthāpi nānāatthesu vattamānānaṁ",
  "anya-e0803n6:148_19": "liṅgattayapariyāpannānaṁ sā so saṁiccetesaṁ tiṇṇaṁ padānaṁ pakatirūpassa nāmikapadamālāsu",
  "anya-e0803n6:148_20": "padānaṁ sadisāsadisatā daṭṭhabbā.",
  "anya-e0803n6:149_0": "Ettha siyā – yo tumhehi sāsaddo “taṁsaddatthe ca sunakhe ca sakamiccatthe ca vattatī”ti",
  "anya-e0803n6:149_1": "icchito, kathaṁ taṁ “sā”ti vutteyeva “imassa atthassa vācako”ti jānantīti? Na jānanti,",
  "anya-e0803n6:149_2": "payogavasena pana jānanti lokiyajanā ceva paṇḍitā ca. Payogavasena hi “sā maddī nāgamāruhi,",
  "anya-e0803n6:149_3": "nātibaddhaṁva kuñjara”ntiādīsu sāsaddassa taṁsaddatthatā viññāyati, evaṁ sāsaddo",
  "anya-e0803n6:149_4": "taṁsaddatthe ca vattati. “Na yattha sā upaṭṭhito hoti. Bhagavato sājātimpi sutvā",
  "anya-e0803n6:149_5": "sattā amatarasabhāgino bhavantī”tiādīsu sāsaddassa sunakhavācakatā viññāyati.",
  "anya-e0803n6:150": "“Annaṁ tavedaṁ pakataṁ yasassi,",
  "anya-e0803n6:151": "Taṁ khajjare bhuñjare piyyare ca;",
  "anya-e0803n6:152": "Jānāsi maṁ tvaṁ paradattūpajīviṁ,",
  "anya-e0803n6:153": "Uttiṭṭhapiṇḍaṁ labhataṁ sapāko”ti",
  "anya-e0803n6:154_0": "Ettha pana sāsaddassa rassabhāvakaraṇena “sapāko”ti pāḷi ṭhitāti atthaṁ aggahetvā",
  "anya-e0803n6:154_1": "“sānaṁ sunakhānaṁ idaṁ maṁsanti sa”miti atthaṁ gahetvā “saṁ pacatīti sapāko”ti vuttanti",
  "anya-e0803n6:154_2": "daṭṭhabbaṁ. Aṭṭhakathāyaṁ pana “sapākoti sapākacaṇḍālo” icceva vuttaṁ. Tampi etadevatthaṁ",
  "anya-e0803n6:154_3": "dīpeti. Evaṁ sāsaddo sunakhe ca vattati. “Sā dārā jantūnaṁ piyā”ti vutte pana “sakā",
  "anya-e0803n6:154_4": "dārā sattānaṁ piyā”ti atthadīpanavasena sāsaddassa sakavācakatā paññāyati. Evaṁ sāsaddo",
  "anya-e0803n6:154_5": "sakamiccatthe ca vattati. Iti sāsaddaṁ payogavasena īdisatthassa vācakoti jānanti. Atridaṁ vuccati –",
  "anya-e0803n6:155": "Taṁsaddatthe ca sunakhe,",
  "anya-e0803n6:156": "Sakasmimpi ca vattati;",
  "anya-e0803n6:157": "Sāsaddo so ca kho ñeyyo,",
  "anya-e0803n6:158": "Payogānaṁ vasena ve.",
  "anya-e0803n6:159": "Ettha ca pāḷiyaṁ “na yattha sā upaṭṭhito hotī”ti ekavacanappayogadassanato ca,",
  "anya-e0803n6:160": "“Asantā kira maṁ jammā, tāta tātāti bhāsare;",
  "anya-e0803n6:161": "Rakkhasā puttarūpena, sāva vārenti sūkara”nti",
  "anya-e0803n6:162": "Bahuvacanappayogadassanato ca, niruttipiṭake “sāno”iccādidassanato ca “sā, sā, sāno. Sānaṁ, sāne. Sānā”tiādinā sunakhavācakassa sāsaddassa nāmikapadamālā kathitā.",
  "anya-e0803n6:163": "Idāni pumasaddassa nāmikapadamālā vuccate –",
  "anya-e0803n6:164_0": "Pumā, pumā, pumāno. Pumānaṁ, pumāne. Pumānā, pumunā, pumena, pumānehi, pumānebhi.",
  "anya-e0803n6:164_1": "Pumassa, pumuno, pumānaṁ. Pumānā, pumunā, pumānehi, pumānebhi. Pumassa, pumuno, pumānaṁ.",
  "anya-e0803n6:164_2": "Pumāne, pumānesu. Bho puma, bhavanto pumā, pumāno. “Bho pumā”iti bahuvacane nayopi ñeyyo.",
  "anya-e0803n6:165": "Ettha pana –",
  "anya-e0803n6:166": "“Thiyo tassa pajāyanti, na pumā jāyare kule;",
  "anya-e0803n6:167": "Yo jānaṁ pucchito pañhaṁ, aññathā naṁ viyākare”ti",
  "anya-e0803n6:168_0": "Ayaṁ pāḷi pumasaddassa bahuvacanabhāvasādhikā, kaccāyane “he pumaṁ”iti sānusāraṁ",
  "anya-e0803n6:168_1": "ālapanekavacanaṁ dissati. Tadanekesu pāḷippadesesu ca aṭṭhakathāsu ca sānusārānaṁ",
  "anya-e0803n6:168_2": "ālapanavacanānaṁ adassanato idha na vadāmi. Upaparikkhitvā yuttaṁ ce, gahetabbaṁ.",
  "anya-e0803n6:168_3": "“Yasassi naṁ paññavantaṁ visayhā”ti ettha pana chandānurakkhaṇatthaṁ āgamavasenevānusāro",
  "anya-e0803n6:168_4": "hoti, na sabhāvatoti daṭṭhabbaṁ. Ayamākārantavasena nāmikapadamālā.",
  "anya-e0803n6:169": "“Soḷasitthisahassānaṁ,",
  "anya-e0803n6:170": "Na vijjati pumo tadā;",
  "anya-e0803n6:171": "Ahorattānamaccayena,",
  "anya-e0803n6:172": "Nibbatto ahamekako”ti ca,",
  "anya-e0803n6:173": "“Yathā balākayonimhi, na vijjati pumo sadā;",
  "anya-e0803n6:174": "Meghesu gajjamānesu, gabbhaṁ gaṇhanti tā tadā”ti ca",
  "anya-e0803n6:175": "Pāḷidassanato pana okārantavasenapi nāmikapadamālā veditabbā.",
  "anya-e0803n6:176_0": "Pumo, pumā. Pumaṁ, pume. Pumena, pumehi, pumebhi. Pumassa, pumānaṁ. Pumā, pumasmā,",
  "anya-e0803n6:176_1": "pumamhā, pumehi, pumebhi. Pumassa, pumānaṁ. Pume, pumasmiṁ, pumamhi, pumesu. Bho",
  "anya-e0803n6:176_2": "puma, bhavanto pumā. “Bho pumā”iti vā, evaṁ pumasaddassa dvidhā nāmikapadamālā bhavati.",
  "anya-e0803n6:177": "Idāni missakanayo vuccate –",
  "anya-e0803n6:178_0": "Pumā, pumo, pumā, pumāno. Pumānaṁ, pumaṁ, pumāne, pume. Pumānā, pumunā, pumena, pumānehi,",
  "anya-e0803n6:178_1": "pumānebhi, pumehi, pumebhi. Pumassa, pumuno, pumānaṁ. Pumānā, pumunā, pumā, pumasmā,",
  "anya-e0803n6:178_2": "pumamhā, pumānehi, pumānebhi, pumehi, pumebhi. Pumassa, pumuno, pumānaṁ. Pumāne,",
  "anya-e0803n6:178_3": "pume, pumasmiṁ, pumamhi, pumānesu, pumesu. Bho puma, bhavanto pumāno, bhavanto pumā.",
  "anya-e0803n6:178_4": "“Bho pumāno, bho pumā”iti vā.",
  "anya-e0803n6:179": "Idāni rahasaddassa nāmikapadamālā vuccate –",
  "anya-e0803n6:180_0": "Rahā vuccati pāpadhammo. Rahā, rahā, rahino. Rahānaṁ, rahāne. Rahinā, rahinehi, rahinebhi.",
  "anya-e0803n6:180_1": "Rahassa, rahānaṁ. Rahā, rahānehi, rahānebhi. Rahassa, rahānaṁ. Rahāne, rahānesu.",
  "anya-e0803n6:180_2": "Bho raha, bhavanto rahino, bhavanto rahā.",
  "anya-e0803n6:181": "Idāni daḷhadhammasaddassa nāmikapadamālā vuccate –",
  "anya-e0803n6:182_0": "Daḷhadhammā, daḷhadhammā, daḷhadhammāno. Daḷhadhammānaṁ, daḷhadhammāne. Daḷhadhamminā,",
  "anya-e0803n6:182_1": "daḷhadhammehi, daḷhadhammebhi. Daḷhadhammassa, daḷhadhammānaṁ. Daḷhadhamminā, daḷhadhammehi,",
  "anya-e0803n6:182_2": "daḷhadhammebhi. Daḷhadhammassa, daḷhadhammānaṁ. Daḷhadhamme daḷhadhammesu. Bho daḷhadhamma,",
  "anya-e0803n6:182_3": "bhavanto daḷhadhammāno, bhavanto daḷhadhammā. “Bho daḷhadhammāno, bho daḷhadhammā”iti",
  "anya-e0803n6:182_4": "puthuvacanampi ñeyyaṁ, evaṁ paccakkhadhammasaddassa nāmikapadamālā yojetabbā.",
  "anya-e0803n6:183_0": "Ettha ca “seyyathāpi bhikkhave cattāro dhanuggahā daḷhadhammā”ti idaṁ nidassanaṁ.",
  "anya-e0803n6:183_1": "Imissaṁ pana pāḷiyaṁ “daḷhadhammā” iti bahuvacanavasena āgatattā daḷhadhammasaddo",
  "anya-e0803n6:183_2": "ākārantotipi okārantotipi appasiddho tadantānaṁ bahuvacanabhāve tulyarūpattā. Tathāpi",
  "anya-e0803n6:183_3": "amhehi padamālā ākārantavaseneva yojitā. Īdisesu hi ṭhānesu daḷhadhammasaddo ākārantotipi",
  "anya-e0803n6:183_4": "okārantotipi vattuṁ yujjateva aparibyattarūpattā. Aññasmiṁ pana pāḷippadese atīva",
  "anya-e0803n6:183_5": "paribyatto hutvā okāranta daḷhadhammasaddo dvidhā dissati guṇasaddapaṇṇattivācakasaddavasena.",
  "anya-e0803n6:183_6": "Tattha “issatte casmi kusalo, daḷhadhammoti vissuto”ti ettha daḷhadhammasaddo okāranto",
  "anya-e0803n6:183_7": "guṇasaddo. “Bārāṇasiyaṁ daḷhadhammo nāma rājā rajjaṁ kāresī”ti ettha pana paṇṇattivācakasaddo.",
  "anya-e0803n6:183_8": "Evaṁ okāranto daḷhadhammasaddo dvidhā diṭṭho. Tassa pana “daḷhadhammo, daḷhadhammā.",
  "anya-e0803n6:183_9": "Daḷhadhammaṁ, daḷhadhamme”ti purisanayena nāmikapadamālā ñeyyā, ākārantokārantānaṁ",
  "anya-e0803n6:183_10": "vasena missakapadamālā ca. Kathaṁ?",
  "anya-e0803n6:184_0": "Daḷhadhammā, daḷhadhammo, daḷhadhammāno, daḷhadhammā. Daḷhadhammānaṁ, daḷhadhammaṁ,",
  "anya-e0803n6:184_1": "daḷhadhammāne, daḷhadhamme. Daḷhadhamminā, daḷhadhammena, daḷhadhammehi, daḷhadhammebhi.",
  "anya-e0803n6:184_2": "Daḷhadhammassa, daḷhadhammānaṁ. Daḷadhamminā, daḷhadhammā, daḷhadhammasmā, daḷhadhammamhā,",
  "anya-e0803n6:184_3": "daḷhadhammehi, daḷhadhammebhi. Daḷhadhammassa, daḷhadhammānaṁ. Daḷhadhamme, daḷhadhammasmiṁ,",
  "anya-e0803n6:184_4": "daḷhadhammamhi, daḷhadhammesu. Bho daḷhadhamma, bhavanto daḷhadhammāno, bhavanto",
  "anya-e0803n6:184_5": "daḷhadhammāti. Evaṁ paccakkhadhammā, paccakkhadhammoti missakapadamālā ca yojetabbā.",
  "anya-e0803n6:185": "Idāni vivaṭacchadasaddassa nāmikapadamālā vuccate –",
  "anya-e0803n6:186_0": "Vivaṭacchadā, vivaṭacchadā, vivaṭacchadāno. Vivaṭacchadānaṁ, vivaṭacchadāne. Vivaṭacchadena,",
  "anya-e0803n6:186_1": "vivaṭacchadehi, vivaṭacchadebhi. Vivaṭacchadassa, vivaṭacchadānaṁ. Vivaṭacchadā,",
  "anya-e0803n6:186_2": "vivaṭacchadehi, vivaṭacchadebhi. Vivaṭacchadassa, vivaṭacchadānaṁ. Vivaṭacchade,",
  "anya-e0803n6:186_3": "vivaṭacchadesu. Bho vivaṭacchada, bhavanto vivaṭacchadā, bhavanto vivaṭacchadāno.",
  "anya-e0803n6:187_0": "Ayaṁ nāmikapadamālā “sace pana agārasmā anagāriyaṁ pabbajati arahaṁ hoti sammāsambuddho",
  "anya-e0803n6:187_1": "loke vivaṭacchadā”ti pāḷidassanato ākārantavasena kathitā. “Loke vivaṭacchado”tipi",
  "anya-e0803n6:187_2": "pāḷidassanato pana okārantavasenapi kathetabbā “vivaṭacchado, vivaṭacchadā, vivaṭacchadaṁ,",
  "anya-e0803n6:187_3": "vivaṭacchade”ti. Missakavasenapi kathetabbā “vivaṭacchadā, vivaṭacchado, vivaṭacchadāno,",
  "anya-e0803n6:187_4": "vivaṭacchadā. Vivaṭacchadānaṁ, vivaṭacchadaṁ, vivaṭacchadāne, vivaṭacchade”iti.",
  "anya-e0803n6:188": "Idāni vattahasaddassa nāmikapadamālā vuccate – vattahāti sakko.",
  "anya-e0803n6:189_0": "Vattahā, vattahāno. Vattahānaṁ, vattahāne. Vattahānā, vattahānehi, vattahānebhi.",
  "anya-e0803n6:189_1": "Vattahino, vattahānaṁ. Vattahānā, vattahānehi, vattahānebhi. Vattahino, vattahānaṁ.",
  "anya-e0803n6:189_2": "Vattahāne, vattahānesu. Bho vattaha, bhavanto vattahāno. Atha vā “bho vattahā, bho vattahāno”iccapi.",
  "anya-e0803n6:190": "Idāni vuttasirasaddassa nāmikapadamālā vuccate –",
  "anya-e0803n6:191_0": "Vuttasirā, vuttasirā, vuttasirāno. Vuttasirānaṁ, vuttasirāne. Vuttasirānā, vuttasirānehi,",
  "anya-e0803n6:191_1": "vuttasirānebhi. Vuttasirassa, vuttasirānaṁ, vuttasirā, vuttasirehi, vuttasirebhi.",
  "anya-e0803n6:191_2": "Vuttasirassa, vuttasirānaṁ. Vuttasire, vuttasiresu. Bho vuttasira, bhānto vuttasirānoti.",
  "anya-e0803n6:191_3": "“Vuttasiro”ti okārantapāṭhopi dissati.",
  "anya-e0803n6:192": "Idāni yuvasaddassa nāmikapadamālā vuccate –",
  "anya-e0803n6:193_0": "Yuvā, yuvā, yuvāno, yuvānā. Yuvānaṁ, yuvaṁ, yuvāne, yuve. Yuvānā, yuvena, yuvānena,",
  "anya-e0803n6:193_1": "yuvānehi, yuvānebhi, yuvehi, yuvebhi. Yuvānassa, yuvassa, yuvānānaṁ, yuvānaṁ. Yuvānā,",
  "anya-e0803n6:193_2": "yuvānasmā, yuvānamhā, yuvānehi, yuvānebhi, yuvehi, yuvebhi. Yuvānassa, yuvassa, yuvānānaṁ,",
  "anya-e0803n6:193_3": "yuvānaṁ. Yuvāne, yuvānasmiṁ, yuvānamhi, yuve, yuvasmiṁ, yuvamhi, yuvānesu, yuvāsu,",
  "anya-e0803n6:193_4": "yuvesu. Bho yuva, yuvāna, bhavanto yuvānā.",
  "anya-e0803n6:194": "Imasmiṁ ṭhāne ekadesena ākārantanayo ca sabbathā okārantanayo ca ekadesena ca okārantanayoti tayo nayā dissanti.",
  "anya-e0803n6:195_0": "Maghavasaddassapi “maghavā, maghavā, maghavāno, maghavānā”tiādinā yuvasaddasseva",
  "anya-e0803n6:195_1": "nāmikapadamālāyojanaṁ kubbanti garū. Niruttipiṭake pana “maghavā tiṭṭhati, maghavanto",
  "anya-e0803n6:195_2": "tiṭṭhanti. Maghavantaṁ passati, maghavante passati. Maghavatā kataṁ, maghavantehi",
  "anya-e0803n6:195_3": "kataṁ, maghavantebhi kataṁ. Maghavato dīyate, maghavantānaṁ dīyate. Maghavatā nissaṭaṁ,",
  "anya-e0803n6:195_4": "maghavantehi nissaṭaṁ, maghavantebhi nissaṭaṁ. Maghavato pariggaho, maghavantānaṁ",
  "anya-e0803n6:195_5": "pariggaho. Maghavati patiṭṭhitaṁ, maghavantesu patiṭṭhitaṁ. Bho maghavā, bhavanto",
  "anya-e0803n6:195_6": "maghavanto”ti guṇavāpadanayena vuttaṁ, tathā cūḷaniruttiyampi. Taṁ pāḷiyā saṁsandati",
  "anya-e0803n6:195_7": "sameti. Pāḷiyañhi “sakko mahāli devānamindo pubbe manussabhūto samāno magho nāma",
  "anya-e0803n6:195_8": "māṇavo ahosi, tasmā maghavāti vuccatī”ti vuttaṁ. Etena “maghoti nāmaṁ assa atthīti",
  "anya-e0803n6:195_9": "maghavā”ti atthi atthavācakavantupaccayavasena padasiddhi dassitā hoti, tasmāssa",
  "anya-e0803n6:195_10": "guṇavantusaddassa viya ca nāmikapadamālā yojetabbā.",
  "anya-e0803n6:196_0": "Idāni addhasaddassa nāmikapadamālā vuccate – addhasaddassa hi yaṁ kāle magge ca vattamānassa",
  "anya-e0803n6:196_1": "“atīto addhā. Dīgho addhā suduggamo”tiādīsu “addhā”ti paṭhamantaṁ rūpaṁ dissati,",
  "anya-e0803n6:196_2": "taṁ “addhā idaṁ mantapadaṁ sududdasa”ntiādīsu ekaṁsatthe vattamānena “addhā”ti nipātapadena",
  "anya-e0803n6:196_3": "samānaṁ. Nipātānaṁ pana padamālā na rūhati, nāmikānaṁyeva rūhati.",
  "anya-e0803n6:197_0": "Addhā, addhā, addhāno. Addhānaṁ, addhāne. Addhunā, addhānehi, addhānebhi. Addhuno,",
  "anya-e0803n6:197_1": "addhānaṁ. Addhunā, addhānehi, addhānebhi. Addhuno, addhānaṁ. Addhani, addhāne, addhānesu.",
  "anya-e0803n6:197_2": "Bho addha, bhavanto addhā, addhāno.",
  "anya-e0803n6:198_0": "Ettha kiñci payogaṁ dassessāma – tayo addhā. Addhānaṁ vītivatto. Iminā dīghena addhunā.",
  "anya-e0803n6:198_1": "Dīghassa addhuno accayena. Pathaddhuno pannaraseva cando. Ahū atītamaddhāne, samaṇo",
  "anya-e0803n6:198_2": "khantidīpano. Addhāne gacchante paññāyissati. Iccādayo ñeyyā. Ayampi panettha nīti",
  "anya-e0803n6:198_3": "veditabbā “addhānanti dutiyekavacanantavasena catutthīchaṭṭhībahuvacanavasena ca",
  "anya-e0803n6:198_4": "vuttaṁ rūpaṁ. “Addhānamaggapaṭippanno hotī”tiādīsu dīghamaggavācakena “addhāna”nti",
  "anya-e0803n6:198_5": "napuṁsakena sadisaṁ sutisāmaññavasenāti.",
  "anya-e0803n6:199": "Idāni muddhasaddassa nāmikapadamālā vuccate –",
  "anya-e0803n6:200_0": "Muddhā, muddhā, muddhāno. Muddhaṁ, muddhe, muddhāne. Muddhānā, muddhehi, muddhebhi.",
  "anya-e0803n6:200_1": "Muddhassa, muddhānaṁ. Muddhānā, muddhehi, muddhebhi. Muddhassa, muddhānaṁ. Muddhani,",
  "anya-e0803n6:200_2": "muddhanesu. Bho muddha, bhavanto muddhā, muddhāno.",
  "anya-e0803n6:201_0": "Evaṁ abhibhavitāpadena visadisapadāni bhavanti. Iti nānānayehi abhibhavitāpadena",
  "anya-e0803n6:201_1": "sadisāni vattādīni visadisāni guṇavādīni rājasāiccādīni ca ākārantapadāni dassitāni",
  "anya-e0803n6:201_2": "saddhiṁ nāmikapadamālāhi.",
  "anya-e0803n6:202": "Ettha yogaṁ sace poso, kare paṇḍitajātiko;",
  "anya-e0803n6:203": "Tassa vohārabhedesu, vijambhe ñāṇamuttamaṁ.",
  "anya-e0803n6:204": "Iti navaṅge sāṭṭhakathe piṭakattaye byappathagatīsu viññūnaṁ",
  "anya-e0803n6:205": "Kosallatthāya kate saddanītippakaraṇe",
  "anya-e0803n6:206": "Savinicchayo ākārantapulliṅgānaṁ pakatirūpassa",
  "anya-e0803n6:207": "Nāmikapadamālāvibhāgo nāma",
  "anya-e0803n6:208": "Chaṭṭho paricchedo.",
  "anya-e0803n6:209": "Ukāranta avaṇṇantatāpakatikaṁ",
  "anya-e0803n6:210": "Ākārantapulliṅgaṁ niṭṭhitaṁ."
}