{
  "atk-s0501a3:0": "3. Dvattiṁsākāravaṇṇanā",
  "atk-s0501a3:1": "Padasambandhavaṇṇanā",
  "atk-s0501a3:2_0": "Idāni yadidaṁ evaṁ dasahi sikkhāpadehi parisuddhapayogassa sīle patiṭṭhitassa kulaputtassa",
  "atk-s0501a3:2_1": "āsayaparisuddhatthaṁ cittabhāvanatthañca aññatra buddhuppādā appavattapubbaṁ sabbatitthiyānaṁ",
  "atk-s0501a3:2_2": "avisayabhūtaṁ tesu tesu suttantesu –",
  "atk-s0501a3:3_0": "‘‘Ekadhammo, bhikkhave, bhāvito bahulīkato mahato saṁvegāya saṁvattati. Mahato atthāya",
  "atk-s0501a3:3_1": "saṁvattati. Mahato yogakkhemāya saṁvattati. Mahato satisampajaññāya saṁvattati. Ñāṇadassanappaṭilābhāya",
  "atk-s0501a3:3_2": "saṁvattati. Diṭṭhadhammasukhavihārāya saṁvattati. Vijjāvimuttiphalasacchikiriyāya",
  "atk-s0501a3:3_3": "saṁvattati. Katamo ekadhammo? Kāyagatā sati. Amataṁ te, bhikkhave, na paribhuñjanti,",
  "atk-s0501a3:3_4": "ye kāyagatāsatiṁ na paribhuñjanti. Amataṁ te, bhikkhave, paribhuñjanti, ye kāyagatāsatiṁ",
  "atk-s0501a3:3_5": "paribhuñjanti. Amataṁ tesaṁ, bhikkhave, aparibhuttaṁ paribhuttaṁ, parihīnaṁ aparihīnaṁ,",
  "atk-s0501a3:3_6": "viraddhaṁ āraddhaṁ, yesaṁ kāyagatā sati āraddhā’’ti. (A. ni. 1.564-570) –",
  "atk-s0501a3:4": "Evaṁ bhagavatā anekākārena pasaṁsitvā –",
  "atk-s0501a3:5": "‘‘Kathaṁ bhāvitā, bhikkhave, kāyagatāsati kathaṁ bahulīkatā mahabbalā hoti mahānisaṁsā? Idha, bhikkhave, bhikkhu araññagato vā’’ti (ma. ni. 3.154) –",
  "atk-s0501a3:6_0": "Ādinā nayena ānāpānapabbaṁ iriyāpathapabbaṁ catusampajaññapabbaṁ paṭikūlamanasikārapabbaṁ",
  "atk-s0501a3:6_1": "dhātumanasikārapabbaṁ nava sivathikapabbānīti imesaṁ cuddasannaṁ pabbānaṁ vasena",
  "atk-s0501a3:6_2": "kāyagatāsatikammaṭṭhānaṁ niddiṭṭhaṁ. Tassa bhāvanāniddeso anuppatto. Tattha yasmā",
  "atk-s0501a3:6_3": "iriyāpathapabbaṁ catusampajaññapabbaṁ dhātumanasikārapabbanti imāni tīṇi vipassanāvasena",
  "atk-s0501a3:6_4": "vuttāni. Nava sivathikapabbāni vipassanāñāṇesuyeva ādīnavānupassanāvasena vuttāni.",
  "atk-s0501a3:6_5": "Yāpi cettha uddhumātakādīsu samādhibhāvanā iccheyya, sā visuddhimagge vitthārato",
  "atk-s0501a3:6_6": "asubhabhāvanāniddese pakāsitā eva. Ānāpānapabbaṁ pana paṭikūlamanasikārapabbañceti",
  "atk-s0501a3:6_7": "imānettha dve samādhivasena vuttāni. Tesu ānāpānapabbaṁ ānāpānassativasena visuṁ",
  "atk-s0501a3:6_8": "kammaṭṭhānaṁyeva. Yaṁ panetaṁ –",
  "atk-s0501a3:7_0": "‘‘Puna caparaṁ, bhikkhave, bhikkhu imameva kāyaṁ uddhaṁ pādatalā adho kesamatthakā",
  "atk-s0501a3:7_1": "tacapariyantaṁ pūraṁ nānappakārassa asucino paccavekkhati ‘atthi imasmiṁ kāye kesā,",
  "atk-s0501a3:7_2": "lomā…pe… mutta’’nti (ma. ni. 3.154).",
  "atk-s0501a3:8": "Evaṁ tattha tattha matthaluṅgaṁ aṭṭhimiñjena saṅgahetvā desitaṁ kāyagatāsatikoṭṭhāsabhāvanāpariyāyaṁ dvattiṁsākārakammaṭṭhānaṁ āraddhaṁ, tassāyaṁ atthavaṇṇanā –",
  "atk-s0501a3:9_0": "Tattha atthīti saṁvijjanti. Imasminti yvāyaṁ uddhaṁ pādatalā adho kesamatthakā tacapariyanto",
  "atk-s0501a3:9_1": "pūro nānappakārassa asucinoti vuccati, tasmiṁ . Kāyeti sarīre. Sarīrañhi asucisañcayato,",
  "atk-s0501a3:9_2": "kucchitānaṁ vā kesādīnañceva cakkhurogādīnañca rogasatānaṁ āyabhūtato kāyoti vuccati.",
  "atk-s0501a3:9_3": "Kesā…pe… muttanti ete kesādayo dvattiṁsākārā, tattha ‘‘atthi imasmiṁ kāye kesā atthi",
  "atk-s0501a3:9_4": "lomā’’ti evaṁ sambandho veditabbo . Tena kiṁ kathitaṁ hoti? Imasmiṁ pādatalā paṭṭhāya",
  "atk-s0501a3:9_5": "upari, kesamatthakā paṭṭhāya heṭṭhā, tacato paṭṭhāya paritoti ettake byāmamatte kaḷevare",
  "atk-s0501a3:9_6": "sabbākārenāpi vicinanto na koci kiñci muttaṁ vā maṇiṁ vā veḷuriyaṁ vā agaruṁ vā candanaṁ",
  "atk-s0501a3:9_7": "vā kuṅkumaṁ vā kappūraṁ vā vāsacuṇṇādiṁ vā aṇumattampi sucibhāvaṁ passati, atha kho",
  "atk-s0501a3:9_8": "paramaduggandhajegucchaṁ assirikadassanaṁ nānappakāraṁ kesalomādibhedaṁ asucimeva passatīti.",
  "atk-s0501a3:10": "Ayaṁ tāvettha padasambandhato vaṇṇanā.",
  "atk-s0501a3:11": "Asubhabhāvanā",
  "atk-s0501a3:12_0": "Asubhabhāvanāvasena panassa evaṁ vaṇṇanā veditabbā – evametasmiṁ pāṇātipātāveramaṇisikkhāpadādibhede",
  "atk-s0501a3:12_1": "sīle patiṭṭhitena payogasuddhena ādikammikena kulaputtena āsayasuddhiyā adhigamanatthaṁ",
  "atk-s0501a3:12_2": "dvattiṁsākārakammaṭṭhānabhāvanānuyogamanuyuñjitukāmena paṭhamaṁ tāvassa āvāsakulalābhagaṇakammaddhānañātigantharogaiddhipalibodhena",
  "atk-s0501a3:12_3": "kittipalibodhena vā saha dasa palibodhā honti. Athānena āvāsakulalābhagaṇañātikittīsu",
  "atk-s0501a3:12_4": "saṅgappahānena, kammaddhānaganthesu abyāpārena, rogassa tikicchāyāti evaṁ te dasa",
  "atk-s0501a3:12_5": "palibodhā upacchinditabbā, athānena upacchinnapalibodhena anupacchinnanekkhammābhilāsena",
  "atk-s0501a3:12_6": "koṭippattasallekhavuttitaṁ pariggahetvā khuddānukhuddakampi vinayācāraṁ appajahantena",
  "atk-s0501a3:12_7": "āgamādhigamasamannāgato tato aññataraṅgasamannāgato vā kammaṭṭhānadāyako ācariyo",
  "atk-s0501a3:12_8": "vinayānurūpena vidhinā upagantabbo, vattasampadāya ca ārādhitacittassa tassa attano",
  "atk-s0501a3:12_9": "adhippāyo nivedetabbo. Tena tassa nimittajjhāsayacariyādhimuttibhedaṁ ñatvā yadi",
  "atk-s0501a3:12_10": "etaṁ kammaṭṭhānamanurūpaṁ, atha yasmiṁ vihāre attanā vasati, yadi tasmiṁyeva sopi",
  "atk-s0501a3:12_11": "vasitukāmo hoti, tato saṅkhepato kammaṭṭhānaṁ dātabbaṁ. Atha aññatra vasitukāmo hoti,",
  "atk-s0501a3:12_12": "tato pahātabbapariggahetabbādikathanavasena sapurekkhāraṁ rāgacaritānukulādikathanavasena",
  "atk-s0501a3:12_13": "sappabhedaṁ vitthārena kathetabbaṁ. Tena taṁ sapurekkhāraṁ sappabhedaṁ kammaṭṭhānaṁ",
  "atk-s0501a3:12_14": "uggahetvā ācariyaṁ āpucchitvā yāni tāni –",
  "atk-s0501a3:13": "‘‘Mahāvāsaṁ navāvāsaṁ, jarāvāsañca panthaniṁ;",
  "atk-s0501a3:14": "Soṇḍiṁ paṇṇañca pupphañca, phalaṁ patthitameva ca.",
  "atk-s0501a3:15": "‘‘Nagaraṁ dārunā khettaṁ, visabhāgena paṭṭanaṁ;",
  "atk-s0501a3:16": "Paccantasīmāsappāyaṁ, yattha mitto na labbhati.",
  "atk-s0501a3:17": "‘‘Aṭṭhārasetāni ṭhānāni, iti viññāya paṇḍito;",
  "atk-s0501a3:18": "Ārakā parivajjeyya, maggaṁ sappaṭibhayaṁ yathā’’ti. (visuddhi. 1.52) –",
  "atk-s0501a3:19": "Evaṁ aṭṭhārasa senāsanāni parivajjetabbānīti vuccanti. Tāni vajjetvā, yaṁ taṁ –",
  "atk-s0501a3:20_0": "‘‘Kathañca, bhikkhave, senāsanaṁ pañcaṅgasamannāgataṁ hoti? Idha, bhikkhave, senāsanaṁ",
  "atk-s0501a3:20_1": "nātidūraṁ hoti, naccāsannaṁ, gamanāgamanasampannaṁ, divā appākiṇṇaṁ, rattiṁ appasaddaṁ",
  "atk-s0501a3:20_2": "appanigghosaṁ appaḍaṁsamakasavātātapasarīsapasamphassaṁ. Tasmiṁ kho pana senāsane",
  "atk-s0501a3:20_3": "viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā.",
  "atk-s0501a3:20_4": "Tasmiṁ kho pana senāsane therā bhikkhū viharanti bahussutā āgatāgamā dhammadharā",
  "atk-s0501a3:20_5": "vinayadharā mātikādharā, te kālena kālaṁ upasaṅkamitvā paripucchati paripañhati ‘idaṁ,",
  "atk-s0501a3:20_6": "bhante, kathaṁ, imassa ko attho’ti? Tassa, te āyasmanto avivaṭañceva vivaranti, anuttānīkatañca",
  "atk-s0501a3:20_7": "uttāniṁ karonti, anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "atk-s0501a3:20_8": "Evaṁ kho, bhikkhave, senāsanaṁ pañcaṅgasamannāgataṁ hotī’’ti (a. ni. 10.11). –",
  "atk-s0501a3:21_0": "Evaṁ pañcaṅgasamannāgataṁ senāsanaṁ vuttaṁ. Tathārūpaṁ senāsanaṁ upagamma katasabbakiccena",
  "atk-s0501a3:21_1": "kāmesu ādīnavaṁ, nekkhamme ca ānisaṁsaṁ paccavekkhitvā buddhasubuddhatāya dhammasudhammatāya",
  "atk-s0501a3:21_2": "saṅghasuppaṭipannatāya ca anussaraṇena cittaṁ pasādetvā yaṁ taṁ –",
  "atk-s0501a3:22": "‘‘Vacasā manasā ceva, vaṇṇasaṇṭhānato disā;",
  "atk-s0501a3:23": "Okāsato paricchedā, sattadhuggahaṇaṁ vidū’’ti. –",
  "atk-s0501a3:24_0": "Evaṁ sattavidhaṁ uggahakosallaṁ; anupubbato, nātisīghato, nātisaṇikato, vikkhepappaṭibāhanato,",
  "atk-s0501a3:24_1": "paṇṇattisamatikkamato, anupubbamuñcanato, appanāto, tayo ca suttantāti evaṁ dasavidhaṁ",
  "atk-s0501a3:24_2": "manasikārakosallañca vuttaṁ. Taṁ apariccajantena dvattiṁsākārabhāvanā ārabhitabbā.",
  "atk-s0501a3:24_3": "Evañhi ārabhato sabbākārena dvattiṁsākārabhāvanā sampajjati no aññathā.",
  "atk-s0501a3:25_0": "Tattha āditova tacapañcakaṁ tāva gahetvā api tepiṭakena ‘‘kesā lomā’’tiādinā nayena",
  "atk-s0501a3:25_1": "anulomato, tasmiṁ paguṇībhūte ‘‘taco dantā’’ti evamādinā nayena paṭilomato, tasmimpi",
  "atk-s0501a3:25_2": "paguṇībhūte tadubhayanayeneva anulomappaṭilomato bahi visaṭavitakkavicchedanatthaṁ",
  "atk-s0501a3:25_3": "pāḷipaguṇībhāvatthañca vacasā koṭṭhāsasabhāvapariggahatthaṁ manasā ca addhamāsaṁ",
  "atk-s0501a3:25_4": "bhāvetabbaṁ. Vacasā hissa bhāvanā bahi visaṭavitakke vicchinditvā manasā bhāvanāya",
  "atk-s0501a3:25_5": "pāḷipaguṇatāya ca paccayo hoti, manasā bhāvanā asubhavaṇṇalakkhaṇānaṁ aññataravasena",
  "atk-s0501a3:25_6": "pariggahassa, atha teneva nayena vakkapañcakaṁ addhamāsaṁ, tato tadubhayamaddhamāsaṁ,",
  "atk-s0501a3:25_7": "tato papphāsapañcakamaddhamāsaṁ, tato taṁ pañcakattayampi addhamāsaṁ, atha ante avuttampi",
  "atk-s0501a3:25_8": "matthaluṅgaṁ pathavīdhātuākārehi saddhiṁ ekato bhāvanatthaṁ idha pakkhipitvā matthaluṅgapañcakaṁ",
  "atk-s0501a3:25_9": "addhamāsaṁ, tato pañcakacatukkampi addhamāsaṁ, atha medachakkamaddhamāsaṁ, tato medachakkena",
  "atk-s0501a3:25_10": "saha pañcakacatukkampi addhamāsaṁ, atha muttachakkamaddhamāsaṁ, tato sabbameva dvattiṁsākāramaddhamāsanti",
  "atk-s0501a3:25_11": "evaṁ cha māse vaṇṇasaṇṭhānadisokāsaparicchedato vavatthapentena bhāvetabbaṁ. Etaṁ",
  "atk-s0501a3:25_12": "majjhimapaññaṁ puggalaṁ sandhāya vuttaṁ. Mandapaññena tu yāvajīvaṁ bhāvetabbaṁ tikkhapaññassa",
  "atk-s0501a3:25_13": "na cireneva bhāvanā sampajjatīti.",
  "atk-s0501a3:26_0": "Etthāha – ‘‘kathaṁ panāyamimaṁ dvattiṁsākāraṁ vaṇṇādito vavatthapetī’’ti? Ayañhi",
  "atk-s0501a3:26_1": "‘‘atthi imasmiṁ kāye kesā’’ti evamādinā nayena tacapañcakādivibhāgato dvattiṁsākāraṁ",
  "atk-s0501a3:26_2": "bhāvento kesā tāva vaṇṇato kāḷakāti vavatthapeti, yādisakā vānena diṭṭhā honti. Saṇṭhānato",
  "atk-s0501a3:26_3": "dīghavaṭṭalikā tulādaṇḍamivāti vavatthapeti. Disato pana yasmā imasmiṁ kāye nābhito",
  "atk-s0501a3:26_4": "uddhaṁ uparimā disā adho heṭṭhimāti vuccati, tasmā imassa kāyassa uparimāya disāya",
  "atk-s0501a3:26_5": "jātāti vavatthapeti. Okāsato nalāṭantakaṇṇacūḷikagalavāṭakaparicchinne sīsacamme",
  "atk-s0501a3:26_6": "jātāti. Tattha yathā vammikamatthake jātāni kuṇṭhatiṇāni na jānanti ‘‘mayaṁ vammikamatthake",
  "atk-s0501a3:26_7": "jātānī’’ti; napi vammikamatthako jānāti ‘‘mayi kuṇṭhatiṇāni jātānī’’ti; evameva na",
  "atk-s0501a3:26_8": "kesā jānanti ‘‘mayaṁ sīsacamme jātā’’ti, napi sīsacammaṁ jānāti ‘‘mayi kesā jātā’’ti.",
  "atk-s0501a3:26_9": "Ābhogapaccavekkhaṇavirahitā hi ete dhammā acetanā abyākatā suññā paramaduggandhajegucchappaṭikūlā,",
  "atk-s0501a3:26_10": "na satto na puggaloti vavatthapeti. Paricchedatoti duvidho paricchedo sabhāgavisabhāgavasena.",
  "atk-s0501a3:26_11": "Tattha kesā heṭṭhā patiṭṭhitacammatalena tattha vīhaggamattaṁ pavisitvā patiṭṭhitena",
  "atk-s0501a3:26_12": "attano mūlatalena ca upari ākāsena tiriyaṁ aññamaññena paricchinnāti evaṁ sabhāgaparicchedato,",
  "atk-s0501a3:26_13": "kesā na avasesaekatiṁsākārā. Avasesā ekatiṁsā na kesāti evaṁ visabhāgaparicchedato",
  "atk-s0501a3:26_14": "ca vavatthapeti. Evaṁ tāva kese vaṇṇādito vavatthapeti.",
  "atk-s0501a3:27_0": "Avasesesu lomā vaṇṇato yebhuyyena nīlavaṇṇāti vavatthapeti, yādisakā vānena diṭṭhā",
  "atk-s0501a3:27_1": "honti. Saṇṭhānato oṇatacāpasaṇṭhānā, upari vaṅkatālahīrasaṇṭhānā vā, disato dvīsu",
  "atk-s0501a3:27_2": "disāsu jātā, okāsato hatthatalapādatale ṭhapetvā yebhuyyena avasesasarīracamme jātāti.",
  "atk-s0501a3:28_0": "Tattha yathā purāṇagāmaṭṭhāne jātāni dabbatiṇāni na jānanti ‘‘mayaṁ purāṇagāmaṭṭhāne",
  "atk-s0501a3:28_1": "jātānī’’ti, na ca purāṇagāmaṭṭhānaṁ jānāti ‘‘mayi dabbatiṇāni jātānī’’ti, evameva",
  "atk-s0501a3:28_2": "na lomā jānanti ‘‘mayaṁ sarīracamme jātā’’ti, napi sarīracammaṁ jānāti ‘‘mayi lomā",
  "atk-s0501a3:28_3": "jātā’’ti. Ābhogapaccavekkhaṇavirahitā hi ete dhammā acetanā abyākatā suññā paramaduggandhajegucchapaṭikūlā,",
  "atk-s0501a3:28_4": "na satto na puggaloti vavatthapeti. Paricchedato heṭṭhā patiṭṭhitacammatalena tattha",
  "atk-s0501a3:28_5": "likkhāmattaṁ pavisitvā patiṭṭhitena attano mūlena ca upari ākāsena tiriyaṁ aññamaññena",
  "atk-s0501a3:28_6": "paricchinnāti vavatthapeti. Ayametesaṁ sabhāgaparicchedo, visabhāgaparicchedo pana",
  "atk-s0501a3:28_7": "kesasadiso evāti evaṁ lome vaṇṇādito vavatthapeti.",
  "atk-s0501a3:29_0": "Tato paraṁ nakhā yassa paripuṇṇā, tassa vīsati. Te sabbepi vaṇṇato maṁsavinimuttokāse",
  "atk-s0501a3:29_1": "setā, maṁsasambandhe tambavaṇṇāti vavatthapeti. Saṇṭhānato yathāsakapatiṭṭhitokāsasaṇṭhānā,",
  "atk-s0501a3:29_2": "yebhuyyena madhukaphalaṭṭhikasaṇṭhānā, macchasakalikasaṇṭhānā vāti vavatthapeti.",
  "atk-s0501a3:29_3": "Disato dvīsu disāsu jātā, okāsato aṅgulīnaṁ aggesu patiṭṭhitāti.",
  "atk-s0501a3:30_0": "Tattha yathā nāma gāmadārakehi daṇḍakaggesu madhukaphalaṭṭhikā ṭhapitā na jānanti",
  "atk-s0501a3:30_1": "‘‘mayaṁ daṇḍakaggesu ṭhapitā’’ti, napi daṇḍakā jānanti ‘‘amhesu madhukaphalaṭṭhikā",
  "atk-s0501a3:30_2": "ṭhapitā’’ti; evameva nakhā na jānanti ‘‘mayaṁ aṅgulīnaṁ aggesu patiṭṭhitā’’ti, napi",
  "atk-s0501a3:30_3": "aṅguliyo jānanti ‘‘amhākaṁ aggesu nakhā patiṭṭhitā’’ti. Ābhogapaccavekkhaṇavirahitā",
  "atk-s0501a3:30_4": "hi ete dhammā acetanā…pe… na puggaloti vavatthapeti. Paricchedato heṭṭhā mūle ca",
  "atk-s0501a3:30_5": "aṅgulimaṁsena, tattha patiṭṭhitatalena vā upari agge ca ākāsena, ubhatopassesu aṅgulīnaṁ",
  "atk-s0501a3:30_6": "ubhatokoṭicammena paricchinnāti vavatthapeti. Ayametesaṁ sabhāgaparicchedo, visabhāgaparicchedo",
  "atk-s0501a3:30_7": "pana kesasadiso evāti evaṁ nakhe vaṇṇādito vavatthapeti.",
  "atk-s0501a3:31_0": "Tato paraṁ dantā yassa paripuṇṇā, tassa dvattiṁsa. Te sabbepi vaṇṇato setavaṇṇāti",
  "atk-s0501a3:31_1": "vavatthapeti. Yassa samasaṇṭhitā honti, tassa kharapattacchinnasaṅkhapaṭalamiva samaganthitasetakusumamakuḷamālā",
  "atk-s0501a3:31_2": "viya ca khāyanti. Yassa visamasaṇṭhitā, tassa jiṇṇaāsanasālāpīṭhakapaṭipāṭi viya",
  "atk-s0501a3:31_3": "nānāsaṇṭhānāti saṇṭhānato vavatthapeti. Tesañhi ubhayadantapantipariyosānesu heṭṭhato",
  "atk-s0501a3:31_4": "uparito ca dve dve katvā aṭṭha dantā catukoṭikā catumūlikā āsandikasaṇṭhānā, tesaṁ",
  "atk-s0501a3:31_5": "orato teneva kamena sanniviṭṭhā aṭṭha dantā tikoṭikā timūlikā siṅghāṭakasaṇṭhānā.",
  "atk-s0501a3:31_6": "Tesampi orato teneva kamena heṭṭhato uparito ca ekamekaṁ katvā cattāro dantā dvikoṭikā",
  "atk-s0501a3:31_7": "dvimūlikā yānakūpatthambhinīsaṇṭhānā. Tesampi orato teneva kamena sanniviṭṭhā cattāro",
  "atk-s0501a3:31_8": "dāṭhādantā ekakoṭikā ekamūlikā mallikāmakuḷasaṇṭhānā. Tato ubhayadantapantivemajjhe",
  "atk-s0501a3:31_9": "heṭṭhā cattāro upari cattāro katvā aṭṭha dantā ekakoṭikā ekamūlikā tumbabījasaṇṭhānā.",
  "atk-s0501a3:31_10": "Disato uparimāya disāya jātā. Okāsato uparimā uparimahanukaṭṭhike adhokoṭikā, heṭṭhimā",
  "atk-s0501a3:31_11": "heṭṭhimahanukaṭṭhike uddhaṁkoṭikā hutvā patiṭṭhitāti.",
  "atk-s0501a3:32_0": "Tattha yathā navakammikapurisena heṭṭhā silātale patiṭṭhāpitā uparimatale pavesitā",
  "atk-s0501a3:32_1": "thambhā na jānanti ‘‘mayaṁ heṭṭhāsilātale patiṭṭhāpitā, uparimatale pavesitā’’ti,",
  "atk-s0501a3:32_2": "na heṭṭhāsilātalaṁ jānāti ‘‘mayi thambhā patiṭṭhāpitā’’ti, na uparimatalaṁ jānāti",
  "atk-s0501a3:32_3": "‘‘mayi thambhā paviṭṭhā’’ti; evameva dantā na jānanti ‘‘mayaṁ heṭṭhāhanukaṭṭhike",
  "atk-s0501a3:32_4": "patiṭṭhitā, uparimahanukaṭṭhike paviṭṭhā’’ti, nāpi heṭṭhāhanukaṭṭhikaṁ jānāti ‘‘mayi",
  "atk-s0501a3:32_5": "dantā patiṭṭhitā’’ti, na uparimahanukaṭṭhikaṁ jānāti ‘‘mayi dantā paviṭṭhā’’ti. Ābhogapaccavekkhaṇavirahitā",
  "atk-s0501a3:32_6": "hi ete dhammā…pe… na puggaloti. Paricchedato heṭṭhā hanukaṭṭhikūpena hanukaṭṭhikaṁ",
  "atk-s0501a3:32_7": "pavisitvā patiṭṭhitena attano mūlatalena ca upari ākāsena tiriyaṁ aññamaññena paricchinnāti",
  "atk-s0501a3:32_8": "vavatthapeti. Ayametesaṁ sabhāgaparicchedo, visabhāgaparicchedo pana kesasadiso evāti",
  "atk-s0501a3:32_9": "evaṁ dante vaṇṇādito vavatthapeti .",
  "atk-s0501a3:33_0": "Tato paraṁ antosarīre nānākuṇapasañcayappaṭicchādakaṁ taco vaṇṇato setoti vavatthapeti.",
  "atk-s0501a3:33_1": "So hi yadipi chavirāgarañjitattā kāḷakodātādivaṇṇavasena nānāvaṇṇo viya dissati,",
  "atk-s0501a3:33_2": "tathāpi sabhāgavaṇṇena seto eva. So panassa setabhāvo aggijālābhighātapaharaṇapahārādīhi",
  "atk-s0501a3:33_3": "viddhaṁsitāya chaviyā pākaṭo hoti. Saṇṭhānato saṅkhepena kañcukasaṇṭhāno, vitthārena",
  "atk-s0501a3:33_4": "nānāsaṇṭhānoti. Tathā hi pādaṅgulittaco kosakārakakosasaṇṭhāno, piṭṭhipādattaco puṭabaddhūpāhanasaṇṭhāno,",
  "atk-s0501a3:33_5": "jaṅghattaco bhattapuṭakatālapaṇṇasaṇṭhāno , ūruttaco taṇḍulabharitadīghatthavikasaṇṭhāno,",
  "atk-s0501a3:33_6": "ānisadattaco udakapūritapaṭaparissāvanasaṇṭhāno, piṭṭhittaco phalakonaddhacammasaṇṭhāno,",
  "atk-s0501a3:33_7": "kucchittaco vīṇādoṇikonaddhacammasaṇṭhāno, urattaco yebhuyyena caturassasaṇṭhāno,",
  "atk-s0501a3:33_8": "dvibāhuttaco tūṇīronaddhacammasaṇṭhāno, piṭṭhihatthattaco khurakosasaṇṭhāno phaṇakatthavikasaṇṭhāno",
  "atk-s0501a3:33_9": "vā, hatthaṅgulittaco kuñcikākosasaṇṭhāno, gīvattaco galakañcukasaṇṭhāno, mukhattaco",
  "atk-s0501a3:33_10": "chiddāvachiddakimikulāvakasaṇṭhāno, sīsattaco pattatthavikasaṇṭhānoti.",
  "atk-s0501a3:34_0": "Tacapariggaṇhakena ca yogāvacarena uttaroṭṭhato paṭṭhāya tacassa maṁsassa ca antarena",
  "atk-s0501a3:34_1": "cittaṁ pesentena paṭhamaṁ tāva mukhattaco vavatthapetabbo, tato sīsattaco, atha bahigīvattaco,",
  "atk-s0501a3:34_2": "tato anulomena paṭilomena ca dakkhiṇahatthattaco. Atha teneva kamena vāmahatthattaco,",
  "atk-s0501a3:34_3": "tato piṭṭhittaco, atha ānisadattaco, tato anulomena paṭilomena ca dakkhiṇapādattaco,",
  "atk-s0501a3:34_4": "atha vāmapādattaco, tato vatthiudarahadayaabbhantaragīvattaco, tato heṭṭhimahanukattaco,",
  "atk-s0501a3:34_5": "atha adharoṭṭhattaco. Evaṁ yāva puna upari oṭṭhattacoti . Disato dvīsu disāsu jāto.",
  "atk-s0501a3:34_6": "Okāsato sakalasarīraṁ pariyonandhitvā ṭhitoti.",
  "atk-s0501a3:35_0": "Tattha yathā allacammapariyonaddhāya peḷāya na allacammaṁ jānāti ‘‘mayā peḷā pariyonaddhā’’ti,",
  "atk-s0501a3:35_1": "napi peḷā jānāti ‘‘ahaṁ allacammena pariyonaddhā’’ti; evameva na taco jānāti ‘‘mayā",
  "atk-s0501a3:35_2": "idaṁ cātumahābhūtikaṁ sarīraṁ onaddha’’nti, napi idaṁ cātumahābhūtikaṁ sarīraṁ jānāti",
  "atk-s0501a3:35_3": "‘‘ahaṁ tacena onaddha’’nti. Ābhogapaccavekkhaṇavirahitā hi ete dhammā…pe… na puggaloti. Kevalaṁ tu –",
  "atk-s0501a3:36": "‘‘Allacammapaṭicchanno, navadvāro mahāvaṇo;",
  "atk-s0501a3:37": "Samantato paggharati, asucipūtigandhiyo’’ti.",
  "atk-s0501a3:38_0": "Paricchedato heṭṭhā maṁsena tattha patiṭṭhitatalena vā upari chaviyā paricchinnoti",
  "atk-s0501a3:38_1": "vavatthapeti. Ayametassa sabhāgaparicchedo, visabhāgaparicchedo pana kesasadiso evāti",
  "atk-s0501a3:38_2": "evaṁ tacaṁ vaṇṇādito vavatthapeti.",
  "atk-s0501a3:39_0": "Tato paraṁ sarīre navapesisatappabhedaṁ maṁsaṁ vaṇṇato rattaṁ pālibhaddakapupphasannibhanti",
  "atk-s0501a3:39_1": "vavatthapeti. Saṇṭhānato nānāsaṇṭhānanti. Tathā hi tattha jaṅghamaṁsaṁ tālapattapuṭabhattasaṇṭhānaṁ,",
  "atk-s0501a3:39_2": "avikasitaketakīmakuḷasaṇṭhānantipi keci. Ūrumaṁsaṁ sudhāpisananisadapotakasaṇṭhānaṁ,",
  "atk-s0501a3:39_3": "ānisadamaṁsaṁ uddhanakoṭisaṇṭhānaṁ, piṭṭhimaṁsaṁ tālaguḷapaṭalasaṇṭhānaṁ, phāsukadvayamaṁsaṁ",
  "atk-s0501a3:39_4": "vaṁsamayakoṭṭhakucchipadesamhi tanumattikālepasaṇṭhānaṁ, thanamaṁsaṁ vaṭṭetvā avakkhittaddhamattikāpiṇḍasaṇṭhānaṁ,",
  "atk-s0501a3:39_5": "dvebāhumaṁsaṁ naṅguṭṭhasīsapāde chetvā niccammaṁ katvā ṭhapitamahāmūsikasaṇṭhānaṁ,",
  "atk-s0501a3:39_6": "maṁsasūnakasaṇṭhānantipi eke. Gaṇḍamaṁsaṁ gaṇḍappadese ṭhapitakarañjabījasaṇṭhānaṁ,",
  "atk-s0501a3:39_7": "maṇḍūkasaṇṭhānantipi eke. Jivhāmaṁsaṁ nuhīpattasaṇṭhānaṁ, nāsāmaṁsaṁ omukhanikkhittapaṇṇakosasaṇṭhānaṁ,",
  "atk-s0501a3:39_8": "0.akkhikūpamaṁsaṁ addhapakkaudumbarasaṇṭhānaṁ, sīsamaṁsaṁ pattapacanakaṭāhatanulepasaṇṭhānanti",
  "atk-s0501a3:39_9": ". Maṁsapariggaṇhakena ca yogāvacarena etāneva oḷārikamaṁsāni saṇṭhānato vavatthapetabbāni.",
  "atk-s0501a3:39_10": "Evañhi vavatthāpayato sukhumāni maṁsāni ñāṇassa āpāthaṁ āgacchantīti. Disato dvīsu",
  "atk-s0501a3:39_11": "disāsu jātaṁ. Okāsato sādhikāni tīṇi aṭṭhisatāni anulimpitvā ṭhitanti.",
  "atk-s0501a3:40_0": "Tattha yathā thūlamattikānulittāya bhittiyā na thūlamattikā jānāti ‘‘mayā bhitti",
  "atk-s0501a3:40_1": "anulittā’’ti, napi bhitti jānāti ‘‘ahaṁ thūlamattikāya anulittā’’ti, evamevaṁ na",
  "atk-s0501a3:40_2": "navapesisatappabhedaṁ maṁsaṁ jānāti ‘‘mayā aṭṭhisatattayaṁ anulitta’’nti, napi aṭṭhisatattayaṁ",
  "atk-s0501a3:40_3": "jānāti ‘‘ahaṁ navapesisatappabhedena maṁsena anulitta’’nti. Ābhogapaccavekkhaṇavirahitā",
  "atk-s0501a3:40_4": "hi ete dhammā…pe… na puggaloti. Kevalaṁ tu –",
  "atk-s0501a3:41": "‘‘Navapesisatā maṁsā, anulittā kaḷevaraṁ;",
  "atk-s0501a3:42": "Nānākimikulākiṇṇaṁ, mīḷhaṭṭhānaṁva pūtika’’nti.",
  "atk-s0501a3:43_0": "Paricchedato heṭṭhā aṭṭhisaṅghāṭena tattha patiṭṭhitatalena vā upari tacena tiriyaṁ",
  "atk-s0501a3:43_1": "aññamaññena paricchinnanti vavatthapeti. Ayametassa sabhāgaparicchedo, visabhāgaparicchedo",
  "atk-s0501a3:43_2": "pana kesasadiso evāti evaṁ maṁsaṁ vaṇṇādito vavatthapeti.",
  "atk-s0501a3:44_0": "Tato paraṁ sarīre navasatappabhedā nhārū vaṇṇato setāti vavatthapeti, madhuvaṇṇātipi",
  "atk-s0501a3:44_1": "eke. Saṇṭhānato nānāsaṇṭhānāti. Tathā hi tattha mahantā mahantā nhārū kandalamakuḷasaṇṭhānā,",
  "atk-s0501a3:44_2": "tato sukhumatarā sūkaravāgurarajjusaṇṭhānā, tato aṇukatarā pūtilatāsaṇṭhānā, tato",
  "atk-s0501a3:44_3": "aṇukatarā sīhaḷamahāvīṇātantisaṇṭhānā, tato aṇukatarā thūlasuttakasaṇṭhānā, hatthapiṭṭhipādapiṭṭhīsu",
  "atk-s0501a3:44_4": "nhārū sakuṇapādasaṇṭhānā, sīse nhārū gāmadārakānaṁ sīse ṭhapitaviraḷataradukūlasaṇṭhānā,",
  "atk-s0501a3:44_5": "piṭṭhiyā nhārū temetvā ātape pasāritamacchajālasaṇṭhānā, avasesā imasmiṁ sarīre taṁtaṁaṅgapaccaṅgānugatā",
  "atk-s0501a3:44_6": "nhārū sarīre paṭimukkajālakañcukasaṇṭhānāti. Disato dvīsu disāsu jātā. Tesu ca dakkhiṇakaṇṇacūḷikato",
  "atk-s0501a3:44_7": "paṭṭhāya pañca kaṇḍaranāmakā mahānhārū purato ca pacchato ca vinandhamānā vāmapassaṁ",
  "atk-s0501a3:44_8": "gatā, vāmakaṇṇacūḷikato paṭṭhāya pañca purato ca pacchato ca vinandhamānā dakkhiṇapassaṁ",
  "atk-s0501a3:44_9": "gatā, dakkhiṇagalavāṭakato paṭṭhāya pañca purato ca pacchato ca vinandhamānā vāmapassaṁ",
  "atk-s0501a3:44_10": "gatā, vāmagalavāṭakato paṭṭhāya pañca purato ca pacchato ca vinandhamānā dakkhiṇapassaṁ",
  "atk-s0501a3:44_11": "gatā, dakkhiṇahatthaṁ vinandhamānā purato ca pacchato ca pañca pañcāti dasa kaṇḍaranāmakā",
  "atk-s0501a3:44_12": "eva mahānhārū āruḷhā. Tathā vāmahatthaṁ, dakkhiṇapādaṁ, vāmapādañcāti evamete saṭṭhi",
  "atk-s0501a3:44_13": "mahānhārū sarīradhārakā sarīraniyāmakātipi vavatthapeti. Okāsato sakalasarīre aṭṭhicammānaṁ",
  "atk-s0501a3:44_14": "aṭṭhimaṁsānañca antare aṭṭhīni ābandhamānā ṭhitāti.",
  "atk-s0501a3:45_0": "Tattha yathā vallisantānabaddhesu kuṭṭadārūsu na vallisantānā jānanti ‘‘amhehi kuṭṭadārūni",
  "atk-s0501a3:45_1": "ābaddhānī’’ti, napi kuṭṭadārūni jānanti ‘‘mayaṁ vallisantānehi ābaddhānī’’ti; evameva",
  "atk-s0501a3:45_2": "na nhārū jānanti ‘‘amhehi tīṇi aṭṭhisatāni ābaddhānī’’ti, napi tīṇi aṭṭhisatāni jānanti",
  "atk-s0501a3:45_3": "‘‘mayaṁ nhārūhi ābaddhānī’’ti. Ābhogapaccavekkhaṇavirahitā hi ete dhammā…pe… na puggaloti. Kevalaṁ tu –",
  "atk-s0501a3:46": "‘‘Navanhārusatā honti, byāmamatte kaḷevare;",
  "atk-s0501a3:47": "Bandhanti aṭṭhisaṅghāṭaṁ, agāramiva valliyo’’ti.",
  "atk-s0501a3:48_0": "Paricchedato heṭṭhā tīhi aṭṭhisatehi tattha patiṭṭhitatalehi vā upari tacamaṁsehi",
  "atk-s0501a3:48_1": "tiriyaṁ aññamaññena paricchinnāti vavatthapeti. Ayametesaṁ sabhāgaparicchedo, visabhāgaparicchedo",
  "atk-s0501a3:48_2": "pana kesasadiso evāti evaṁ nhārū vaṇṇādito vavatthapeti.",
  "atk-s0501a3:49_0": "Tato paraṁ sarīre dvattiṁsadantaṭṭhikānaṁ visuṁ gahitattā sesāni catusaṭṭhi hatthaṭṭhikāni",
  "atk-s0501a3:49_1": "catusaṭṭhi pādaṭṭhikāni catusaṭṭhi mudukaṭṭhikāni maṁsanissitāni dve paṇhikaṭṭhīni",
  "atk-s0501a3:49_2": "ekekasmiṁ pāde dve dve gopphakaṭṭhikāni dve jaṅghaṭṭhikāni ekaṁ jaṇṇukaṭṭhi ekaṁ",
  "atk-s0501a3:49_3": "ūruṭṭhi dve kaṭiṭṭhīni aṭṭhārasa piṭṭhikaṇṭakaṭṭhīni catuvīsati phāsukaṭṭhīni cuddasa",
  "atk-s0501a3:49_4": "uraṭṭhīni ekaṁ hadayaṭṭhi dve akkhakaṭṭhīni dve piṭṭhibāhaṭṭhīni dve bāhaṭṭhīni dve",
  "atk-s0501a3:49_5": "dve aggabāhaṭṭhīni satta gīvaṭṭhīni dve hanukaṭṭhīni ekaṁ nāsikaṭṭhi dve akkhiṭṭhīni",
  "atk-s0501a3:49_6": "dve kaṇṇaṭṭhīni ekaṁ nalāṭaṭṭhi ekaṁ muddhaṭṭhi nava sīsakapālaṭṭhīnīti evamādinā",
  "atk-s0501a3:49_7": "nayena vuttappabhedāni aṭṭhīni sabbāneva vaṇṇato setānīti vavatthapeti.",
  "atk-s0501a3:50_0": "Saṇṭhānato nānāsaṇṭhānāni. Tathā hi tattha aggapādaṅguliyaṭṭhīni katakabījasaṇṭhānāni,",
  "atk-s0501a3:50_1": "tadanantarāni aṅgulīnaṁ majjhapabbaṭṭhīni aparipuṇṇapanasaṭṭhisaṇṭhānāni, mūlapabbaṭṭhīni",
  "atk-s0501a3:50_2": "paṇavasaṇṭhānāni, morasakalisaṇṭhānānītipi eke. Piṭṭhipādaṭṭhīni koṭṭitakandalakandarāsisaṇṭhānāni",
  "atk-s0501a3:50_3": "paṇhikaṭṭhīni ekaṭṭhitālaphalabījasaṇṭhānāni, gopphakaṭṭhīni ekatobaddhakīḷāgoḷakasaṇṭhānāni,",
  "atk-s0501a3:50_4": "jaṅghaṭṭhikesu khuddakaṁ dhanudaṇḍasaṇṭhānaṁ, mahantaṁ khuppipāsāmilātadhamanipiṭṭhisaṇṭhānaṁ,",
  "atk-s0501a3:50_5": "jaṅghaṭṭhikassa gopphakaṭṭhikesu patiṭṭhitaṭṭhānaṁ apanītatacakhajjūrīkaḷīrasaṇṭhānaṁ,",
  "atk-s0501a3:50_6": "jaṅghaṭṭhikassa jaṇṇukaṭṭhike patiṭṭhitaṭṭhānaṁ mudiṅgamatthakasaṇṭhānaṁ jaṇṇukaṭṭhi",
  "atk-s0501a3:50_7": "ekapassato ghaṭṭitapheṇasaṇṭhānaṁ, ūruṭṭhīni duttacchitavāsipharasudaṇḍasaṇṭhānāni,",
  "atk-s0501a3:50_8": "ūruṭṭhikassa kaṭaṭṭhike patiṭṭhitaṭṭhānaṁ suvaṇṇakārānaṁ aggijālanakasalākābundisaṇṭhānaṁ",
  "atk-s0501a3:50_9": ", tappatiṭṭhitokāso aggacchinnapunnāgaphalasaṇṭhāno, kaṭiṭṭhīni dvepi ekābaddhāni",
  "atk-s0501a3:50_10": "hutvā kumbhakārehi katacullisaṇṭhānāni, tāpasabhisikāsaṇṭhānānītipi eke. Ānisadaṭṭhīni",
  "atk-s0501a3:50_11": "heṭṭhāmukhaṭhapitasappaphaṇasaṇṭhānāni, sattaṭṭhaṭṭhānesu chiddāvachiddāni aṭṭhārasa",
  "atk-s0501a3:50_12": "piṭṭhikaṇṭakaṭṭhīni abbhantarato uparūpari ṭhapitasīsakapaṭṭaveṭhakasaṇṭhānāni, bāhirato",
  "atk-s0501a3:50_13": "vaṭṭanāvalisaṇṭhānāni, tesaṁ antarantarā kakacadantasadisāni dve tīṇi kaṇṭakāni honti,",
  "atk-s0501a3:50_14": "catuvīsatiyā phāsukaṭṭhīsu paripuṇṇāni paripuṇṇasīhaḷadāttasaṇṭhānāni , aparipuṇṇāni",
  "atk-s0501a3:50_15": "aparipuṇṇasīhaḷadāttasaṇṭhānāni, sabbāneva odātakukkuṭassa pasāritapakkhadvayasaṇṭhānānītipi",
  "atk-s0501a3:50_16": "eke. Cuddasa uraṭṭhīni jiṇṇasandamānikaphalakapantisaṇṭhānāni, hadayaṭṭhi dabbiphaṇasaṇṭhānaṁ,",
  "atk-s0501a3:50_17": "akkhakaṭṭhīni khuddakalohavāsidaṇḍasaṇṭhānāni, tesaṁ heṭṭhā aṭṭhi addhacandasaṇṭhānaṁ,",
  "atk-s0501a3:50_18": "piṭṭhibāhaṭṭhīni pharasuphaṇasaṇṭhānāni, upaḍḍhacchinnasīhaḷakudālasaṇṭhānānītipi",
  "atk-s0501a3:50_19": "eke. Bāhaṭṭhīni ādāsadaṇḍasaṇṭhānāni, mahāvāsidaṇḍasaṇṭhānānītipi eke. Aggabāhaṭṭhīni",
  "atk-s0501a3:50_20": "yamakatālakandasaṇṭhānāni, maṇibandhaṭṭhīni ekato alliyāpetvā ṭhapitasīsakapaṭṭaveṭhakasaṇṭhānāni,",
  "atk-s0501a3:50_21": "piṭṭhihatthaṭṭhīni koṭṭitakandalakandarāsisaṇṭhānāni, hatthaṅgulimūlapabbaṭṭhīni",
  "atk-s0501a3:50_22": "paṇavasaṇṭhānāni, majjhapabbaṭṭhīni aparipuṇṇapanasaṭṭhisaṇṭhānāni, aggapabbaṭṭhīni",
  "atk-s0501a3:50_23": "katakabījasaṇṭhānāni, satta gīvaṭṭhīni daṇḍe vijjhitvā paṭipāṭiyā ṭhapitavaṁsakaḷīrakhaṇḍasaṇṭhānāni,",
  "atk-s0501a3:50_24": "heṭṭhimahanukaṭṭhi kammārānaṁ ayokūṭayottakasaṇṭhānaṁ, uparimahanukaṭṭhi avalekhanasatthakasaṇṭhānaṁ,",
  "atk-s0501a3:50_25": "akkhināsakūpaṭṭhīni apanītamiñjataruṇatālaṭṭhisaṇṭhānāni , nalāṭaṭṭhi adhomukhaṭhapitabhinnasaṅkhakapālasaṇṭhānaṁ,",
  "atk-s0501a3:50_26": "kaṇṇacūḷikaṭṭhīni nhāpitakhurakosasaṇṭhānāni, nalāṭakaṇṇacūḷikānaṁ upari paṭṭabandhanokāse",
  "atk-s0501a3:50_27": "aṭṭhibahalaghaṭapuṇṇapaṭapilotikakhaṇḍasaṇṭhānaṁ, muddhanaṭṭhi mukhacchinnavaṅkanāḷikerasaṇṭhānaṁ,",
  "atk-s0501a3:50_28": "sīsaṭṭhīni sibbetvā ṭhapitajajjarālābukaṭāhasaṇṭhānānīti. Disato dvīsu disāsu jātāni.",
  "atk-s0501a3:51_0": "Okāsato avisesena sakalasarīre ṭhitāni, visesena tu sīsaṭṭhīni gīvaṭṭhikesu patiṭṭhitāni,",
  "atk-s0501a3:51_1": "gīvaṭṭhīni piṭṭhikaṇṭakaṭṭhīsu patiṭṭhitāni, piṭṭhikaṇṭakaṭṭhīni kaṭiṭṭhīsu patiṭṭhitāni,",
  "atk-s0501a3:51_2": "kaṭiṭṭhīni ūruṭṭhikesu patiṭṭhitāni, uruṭṭhīni jaṇṇukaṭṭhikesu, jaṇṇukaṭṭhīni jaṅghaṭṭhikesu,",
  "atk-s0501a3:51_3": "jaṅghaṭṭhīni gopphakaṭṭhikesu, gopphakaṭṭhīni piṭṭhipādaṭṭhikesu patiṭṭhitāni, piṭṭhipādaṭṭhikāni",
  "atk-s0501a3:51_4": "ca gopphakaṭṭhīni ukkhipitvā ṭhitāni, gopphakaṭṭhīni jaṅghaṭṭhīni…pe… gīvaṭṭhīni",
  "atk-s0501a3:51_5": "sīsaṭṭhīni ukkhipitvā ṭhitānīti etenānusārena avasesānipi aṭṭhīni veditabbāni.",
  "atk-s0501a3:52_0": "Tattha yathā iṭṭhakagopānasicayādīsu na uparimā iṭṭhakādayo jānanti ‘‘mayaṁ heṭṭhimesu",
  "atk-s0501a3:52_1": "patiṭṭhitā’’ti, napi heṭṭhimā jānanti ‘‘mayaṁ uparimāni ukkhipitvā ṭhitā’’ti; evameva",
  "atk-s0501a3:52_2": "na sīsaṭṭhikāni jānanti ‘‘mayaṁ gīvaṭṭhikesu patiṭṭhitānī’’ti…pe… na gopphakaṭṭhikāni",
  "atk-s0501a3:52_3": "jānanti ‘‘mayaṁ piṭṭhipādaṭṭhikesu patiṭṭhitānī’’ti, napi piṭṭhipādaṭṭhikāni jānanti",
  "atk-s0501a3:52_4": "‘‘mayaṁ gopphakaṭṭhīni ukkhipitvā ṭhitānī’’ti. Ābhogapaccavekkhaṇavirahitā hi ete",
  "atk-s0501a3:52_5": "dhammā…pe… na puggaloti. Kevalaṁ tu imāni sādhikāni tīṇi aṭṭhisatāni navahi nhārusatehi",
  "atk-s0501a3:52_6": "navahi ca maṁsapesisatehi ābaddhānulittāni, ekaghanacammapariyonaddhāni, sattarasaharaṇīsahassānugatasinehasinehitāni,",
  "atk-s0501a3:52_7": "navanavutilomakūpasahassaparissavamānasedajallikāni asītikimikulāni, kāyotveva saṅkhyaṁ",
  "atk-s0501a3:52_8": "gatāni, yaṁ sabhāvato upaparikkhanto yogāvacaro na kiñci gayhūpagaṁ passati, kevalaṁ",
  "atk-s0501a3:52_9": "tu nhārusambandhaṁ nānākuṇapasaṅkiṇṇaṁ aṭṭhisaṅghāṭameva passati. Yaṁ disvā dasabalassa",
  "atk-s0501a3:52_10": "puttabhāvaṁ upeti. Yathāha –",
  "atk-s0501a3:53": "‘‘Paṭipāṭiyaṭṭhīni ṭhitāni koṭiyā,",
  "atk-s0501a3:54": "Anekasandhiyamito na kehici;",
  "atk-s0501a3:55": "Baddho nahārūhi jarāya codito,",
  "atk-s0501a3:56": "Acetano kaṭṭhakaliṅgarūpamo.",
  "atk-s0501a3:57": "‘‘Kuṇapaṁ kuṇape jātaṁ, asucimhi ca pūtini;",
  "atk-s0501a3:58": "Duggandhe cāpi duggandhaṁ, bhedanamhi ca vayadhammaṁ.",
  "atk-s0501a3:59": "‘‘Aṭṭhipuṭe aṭṭhipuṭo, nibbatto pūtini pūtikāyamhi;",
  "atk-s0501a3:60": "Tamhi ca vinetha chandaṁ, hessatha puttā dasabalassā’’ti ca.",
  "atk-s0501a3:61_0": "Paricchedato anto aṭṭhimiñjena uparito maṁsena agge mūle ca aññamaññena paricchinnānīti",
  "atk-s0501a3:61_1": "vavatthapeti. Ayametesaṁ sabhāgaparicchedo, visabhāgaparicchedo pana kesasadiso evāti",
  "atk-s0501a3:61_2": "evaṁ aṭṭhīni vaṇṇādito vavatthapeti.",
  "atk-s0501a3:62_0": "Tato paraṁ sarīre yathāvuttappabhedānaṁ aṭṭhīnaṁ abbhantaragataṁ aṭṭhimiñjaṁ vaṇṇato",
  "atk-s0501a3:62_1": "setanti vavatthapeti. Saṇṭhānato attano okāsasaṇṭhānanti. Seyyathidaṁ – mahantamahantānaṁ",
  "atk-s0501a3:62_2": "aṭṭhīnaṁ abbhantaragataṁ sedetvā vaṭṭetvā mahantesu vaṁsanaḷakapabbesu pakkhittamahāvettaṅkurasaṇṭhānaṁ,",
  "atk-s0501a3:62_3": "khuddānukhuddakānaṁ abbhantaragataṁ sedetvā vaṭṭetvā khuddānukhuddakesu vaṁsanaḷakapabbesu",
  "atk-s0501a3:62_4": "pakkhittatanuvettaṅkurasaṇṭhānanti. Disato dvīsu disāsu jātaṁ. Okāsato aṭṭhīnaṁ abbhantare patiṭṭhitanti.",
  "atk-s0501a3:63_0": "Tattha yathā veḷunaḷakādīnaṁ antogatāni dadhiphāṇitāni na jānanti ‘‘mayaṁ veḷunaḷakādīnaṁ",
  "atk-s0501a3:63_1": "antogatānī’’ti, napi veḷunaḷakādayo jānanti ‘‘dadhiphāṇitāni amhākaṁ antogatānī’’ti;",
  "atk-s0501a3:63_2": "evameva na aṭṭhimiñjaṁ jānāti ‘‘ahaṁ aṭṭhīnaṁ antogata’’nti, napi aṭṭhīni jānanti",
  "atk-s0501a3:63_3": "‘‘aṭṭhimiñjaṁ amhākaṁ antogata’’nti. Ābhogapaccavekkhaṇavirahitā hi ete dhammā…pe…",
  "atk-s0501a3:63_4": "na puggaloti. Paricchedato aṭṭhīnaṁ abbhantaratalehi aṭṭhimiñjabhāgena ca paricchinnanti",
  "atk-s0501a3:63_5": "vavatthapeti. Ayametassa sabhāgaparicchedo, visabhāgaparicchedo pana kesasadiso evāti",
  "atk-s0501a3:63_6": "evaṁ aṭṭhimiñjaṁ vaṇṇādito vavatthapeti.",
  "atk-s0501a3:64_0": "Tato paraṁ sarīrassa abbhantare dvigoḷakappabhedaṁ vakkaṁ vaṇṇato mandarattaṁ pāḷibhaddakaṭṭhivaṇṇanti",
  "atk-s0501a3:64_1": "vavatthapeti. Saṇṭhānato gāmadārakānaṁ suttāvutakīḷāgoḷakasaṇṭhānaṁ, ekavaṇṭasahakāradvayasaṇṭhānantipi",
  "atk-s0501a3:64_2": "eke. Disato uparimāya disāya jātaṁ. Okāsato galavāṭakā vinikkhantena ekamūlena thokaṁ",
  "atk-s0501a3:64_3": "gantvā dvidhā bhinnena thūlanhārunā vinibaddhaṁ hutvā hadayamaṁsaṁ parikkhipitvā ṭhitanti.",
  "atk-s0501a3:65_0": "Tattha yathā vaṇṭūpanibaddhaṁ sahakāradvayaṁ na jānāti ‘‘ahaṁ vaṇṭena upanibaddha’’nti,",
  "atk-s0501a3:65_1": "napi vaṇṭaṁ jānāti ‘‘mayā sahakāradvayaṁ upanibaddha’’nti; evameva na vakkaṁ jānāti",
  "atk-s0501a3:65_2": "‘‘ahaṁ thūlanhārunā upanibaddha’’nti, napi thūlanhāru jānāti ‘‘mayā vakkaṁ upanibaddha’’nti.",
  "atk-s0501a3:65_3": "Ābhogapaccavekkhaṇavirahitā hi ete dhammā…pe… na puggaloti. Paricchedato vakkaṁ vakkabhāgena",
  "atk-s0501a3:65_4": "paricchinnanti vavatthapeti. Ayametassa sabhāgaparicchedo, visabhāgaparicchedo pana",
  "atk-s0501a3:65_5": "kesasadiso evāti evaṁ vakkaṁ vaṇṇādito vavatthapeti.",
  "atk-s0501a3:66_0": "Tato paraṁ sarīrassa abbhantare hadayaṁ vaṇṇato rattaṁ rattapadumapattapiṭṭhivaṇṇanti",
  "atk-s0501a3:66_1": "vavatthapeti. Saṇṭhānato bāhirapattāni apanetvā adhomukhaṭhapitapadumamakuḷasaṇṭhānaṁ,",
  "atk-s0501a3:66_2": "tañca aggacchinnapunnāgaphalamiva vivaṭekapassaṁ bahi maṭṭhaṁ anto kosātakīphalassa",
  "atk-s0501a3:66_3": "abbhantarasadisaṁ. Paññābahulānaṁ thokaṁ vikasitaṁ, mandapaññānaṁ makuḷitameva. Yaṁ",
  "atk-s0501a3:66_4": "rūpaṁ nissāya manodhātu ca manoviññāṇadhātu ca pavattanti, taṁ apanetvā avasesamaṁsapiṇḍasaṅkhātahadayabbhantare",
  "atk-s0501a3:66_5": "addhapasatamattaṁ lohitaṁ saṇṭhāti, taṁ rāgacaritassa rattaṁ, dosacaritassa kāḷakaṁ,",
  "atk-s0501a3:66_6": "mohacaritassa maṁsadhovanodakasadisaṁ, vitakkacaritassa kulatthayūsavaṇṇaṁ, saddhācaritassa",
  "atk-s0501a3:66_7": "kaṇikārapupphavaṇṇaṁ, paññācaritassa acchaṁ vippasannamanāvilaṁ, niddhotajātimaṇi",
  "atk-s0501a3:66_8": "viya jutimantaṁ khāyati. Disato uparimāya disāya jātaṁ. Okāsato sarīrabbhantare dvinnaṁ",
  "atk-s0501a3:66_9": "thanānaṁ majjhe patiṭṭhitanti.",
  "atk-s0501a3:67_0": "Tattha yathā dvinnaṁ vātapānakavāṭakānaṁ majjhe ṭhito aggaḷatthambhako na jānāti",
  "atk-s0501a3:67_1": "‘‘ahaṁ dvinnaṁ vātapānakavāṭakānaṁ majjhe ṭhito’’ti, napi vātapānakavāṭakāni jānanti",
  "atk-s0501a3:67_2": "‘‘amhākaṁ majjhe aggaḷatthambhako ṭhito’’ti; evamevaṁ na hadayaṁ jānāti ‘‘ahaṁ dvinnaṁ",
  "atk-s0501a3:67_3": "thanānaṁ majjhe ṭhita’’nti, napi thanāni jānanti ‘‘hadayaṁ amhākaṁ majjhe ṭhita’’nti.",
  "atk-s0501a3:67_4": "Ābhogapaccavekkhaṇavirahitā hi ete dhammā…pe… na puggaloti. Paricchedato hadayaṁ",
  "atk-s0501a3:67_5": "hadayabhāgena paricchinnanti vavatthapeti. Ayametassa sabhāgaparicchedo, visabhāgaparicchedo",
  "atk-s0501a3:67_6": "pana kesasadiso evāti evaṁ hadayaṁ vaṇṇādito vavatthapeti.",
  "atk-s0501a3:68_0": "Tato paraṁ sarīrassa abbhantare yakanasaññitaṁ yamakamaṁsapiṇḍaṁ vaṇṇato rattaṁ rattakumudabāhirapattapiṭṭhivaṇṇanti",
  "atk-s0501a3:68_1": "vavatthapeti. Saṇṭhānato ekamūlaṁ hutvā agge yamakaṁ koviḷārapattasaṇṭhānaṁ, tañca",
  "atk-s0501a3:68_2": "dandhānaṁ ekaṁyeva hoti mahantaṁ, paññavantānaṁ dve vā tīṇi vā khuddakānīti. Disato",
  "atk-s0501a3:68_3": "uparimāya disāya jātaṁ. Okāsato dvinnaṁ thanānaṁ abbhantare dakkhiṇapassaṁ nissāya ṭhitanti.",
  "atk-s0501a3:69_0": "Tattha yathā piṭharakapasse laggā maṁsapesi na jānāti ‘‘ahaṁ piṭharakapasse laggā’’ti,",
  "atk-s0501a3:69_1": "napi piṭharakapassaṁ jānāti ‘‘mayi maṁsapesi laggā’’ti; evameva na yakanaṁ jānāti",
  "atk-s0501a3:69_2": "‘‘ahaṁ dvinnaṁ thanānaṁ abbhantare dakkhiṇapassaṁ nissāya ṭhita’’nti, napi thanānaṁ",
  "atk-s0501a3:69_3": "abbhantare dakkhiṇapassaṁ jānāti ‘‘maṁ nissāya yakanaṁ ṭhita’’nti. Ābhogapaccavekkhaṇavirahitā",
  "atk-s0501a3:69_4": "hi ete dhammā…pe… na puggaloti. Paricchedato pana yakanaṁ yakanabhāgena paricchinnanti",
  "atk-s0501a3:69_5": "vavatthapeti . Ayametassa sabhāgaparicchedo, visabhāgaparicchedo pana kesasadiso",
  "atk-s0501a3:69_6": "evāti evaṁ yakanaṁ vaṇṇādito vavatthapeti.",
  "atk-s0501a3:70_0": "Tato paraṁ sarīre paṭicchannāpaṭicchannabhedato duvidhaṁ kilomakaṁ vaṇṇato setaṁ",
  "atk-s0501a3:70_1": "dukūlapilotikavaṇṇanti vavatthapeti. Saṇṭhānato attano okāsasaṇṭhānaṁ. Disato dvīsu",
  "atk-s0501a3:70_2": "disāsu jātaṁ. Okāsato paṭicchannakilomakaṁ hadayañca vakkañca parivāretvā, appaṭicchannakilomakaṁ",
  "atk-s0501a3:70_3": "sakalasarīre cammassa heṭṭhato maṁsaṁ pariyonandhitvā ṭhitanti.",
  "atk-s0501a3:71_0": "Tattha yathā pilotikāya paliveṭhite maṁse na pilotikā jānāti ‘‘mayā maṁsaṁ paliveṭhita’’nti,",
  "atk-s0501a3:71_1": "napi maṁsaṁ jānāti ‘‘ahaṁ pilotikāya paliveṭhita’’nti; evameva na kilomakaṁ jānāti",
  "atk-s0501a3:71_2": "‘‘mayā hadayavakkāni sakalasarīre ca cammassa heṭṭhato maṁsaṁ paliveṭhita’’nti. Napi",
  "atk-s0501a3:71_3": "hadayavakkāni sakalasarīre ca maṁsaṁ jānāti ‘‘ahaṁ kilomakena paliveṭhita’’nti .",
  "atk-s0501a3:71_4": "Ābhogapaccavekkhaṇavirahitā hi ete dhammā…pe… na puggaloti. Paricchedato heṭṭhā maṁsena",
  "atk-s0501a3:71_5": "upari cammena tiriyaṁ kilomakabhāgena paricchinnanti vavatthapeti. Ayametassa sabhāgaparicchedo,",
  "atk-s0501a3:71_6": "visabhāgaparicchedo pana kesasadiso evāti evaṁ kilomakaṁ vaṇṇādito vavatthapeti.",
  "atk-s0501a3:72_0": "Tato paraṁ sarīrassa abbhantare pihakaṁ vaṇṇato nīlaṁ mīlātanigguṇḍīpupphavaṇṇanti",
  "atk-s0501a3:72_1": "vavatthapeti. Saṇṭhānato yebhuyyena sattaṅgulappamāṇaṁ abandhanaṁ kāḷavacchakajivhāsaṇṭhānaṁ.",
  "atk-s0501a3:72_2": "Disato uparimāya disāya jātaṁ. Okāsato hadayassa vāmapasse udarapaṭalassa matthakapassaṁ",
  "atk-s0501a3:72_3": "nissāya ṭhitaṁ, yamhi paharaṇapahārena bahi nikkhante sattānaṁ jīvitakkhayo hotīti.",
  "atk-s0501a3:73_0": "Tattha yathā koṭṭhakamatthakapassaṁ nissāya ṭhitā na gomayapiṇḍi jānāti ‘‘ahaṁ koṭṭhakamatthakapassaṁ",
  "atk-s0501a3:73_1": "nissāya ṭhitā’’ti, napi koṭṭhakamatthakapassaṁ jānāti ‘‘gomayapiṇḍi maṁ nissāya ṭhitā’’ti;",
  "atk-s0501a3:73_2": "evameva na pihakaṁ jānāti ‘‘ahaṁ udarapaṭalassa matthakapassaṁ nissāya ṭhita’’nti,",
  "atk-s0501a3:73_3": "napi udarapaṭalassa matthakapassaṁ jānāti ‘‘pihakaṁ maṁ nissāya ṭhita’’nti. Ābhogapaccavekkhaṇavirahitā",
  "atk-s0501a3:73_4": "hi ete dhammā…pe… na puggaloti. Paricchedato pihakaṁ pihakabhāgena paricchinnanti",
  "atk-s0501a3:73_5": "vavatthapeti. Ayametassa sabhāgaparicchedo, visabhāgaparicchedo pana kesasadiso evāti",
  "atk-s0501a3:73_6": "evaṁ pihakaṁ vaṇṇādito vavatthapeti.",
  "atk-s0501a3:74_0": "Tato paraṁ sarīrassa abbhantare dvattiṁsamaṁsakhaṇḍappabhedaṁ papphāsaṁ vaṇṇato rattaṁ",
  "atk-s0501a3:74_1": "nātiparipakkaudumbaravaṇṇanti vavatthapeti. Saṇṭhānato visamacchinnapūvasaṇṭhānaṁ,",
  "atk-s0501a3:74_2": "chadaniṭṭhakakhaṇḍapuñjasaṇṭhānantipi eke. Tadetaṁ abbhantare asitapītādīnaṁ abhāve",
  "atk-s0501a3:74_3": "uggatena kammajatejusmanā abbhāhatattā saṅkhāditapalālapiṇḍamiva nirasaṁ nirojaṁ",
  "atk-s0501a3:74_4": "hoti. Disato uparimāya disāya jātaṁ. Okāsato sarīrabbhantare dvinnaṁ thanānaṁ abbhantare",
  "atk-s0501a3:74_5": "hadayañca yakanañca upari chādetvā olambantaṁ ṭhitanti.",
  "atk-s0501a3:75_0": "Tattha yathā jiṇṇakoṭṭhabbhantare lambamāno sakuṇakulāvako na jānāti ‘‘ahaṁ jiṇṇakoṭṭhabbhantare",
  "atk-s0501a3:75_1": "lambamāno ṭhito’’ti, napi jiṇṇakoṭṭhabbhantaraṁ jānāti ‘‘sakuṇakulāvako mayi lambamāno",
  "atk-s0501a3:75_2": "ṭhito’’ti; evameva na papphāsaṁ jānāti ‘‘ahaṁ sarīrabbhantare dvinnaṁ thanānaṁ antare",
  "atk-s0501a3:75_3": "lambamānaṁ ṭhita’’nti, napi sarīrabbhantare dvinnaṁ thanānaṁ antaraṁ jānāti ‘‘mayi",
  "atk-s0501a3:75_4": "papphāsaṁ lambamānaṁ ṭhita’’nti. Ābhogapaccavekkhaṇavirahitā hi ete dhammā…pe… na",
  "atk-s0501a3:75_5": "puggaloti. Paricchedato papphāsaṁ papphāsabhāgena paricchinnanti vavatthapeti. Ayametassa",
  "atk-s0501a3:75_6": "sabhāgaparicchedo, visabhāgaparicchedo pana kesasadiso evāti evaṁ papphāsaṁ vaṇṇādito vavatthapeti.",
  "atk-s0501a3:76_0": "Tato paraṁ antosarīre purisassa dvattiṁsahatthaṁ, itthiyā aṭṭhavīsatihatthaṁ, ekavīsatiyā",
  "atk-s0501a3:76_1": "ṭhānesu obhaggaṁ antaṁ vaṇṇato setaṁ sakkharasudhāvaṇṇanti vavatthapeti. Saṇṭhānato",
  "atk-s0501a3:76_2": "sīsaṁ chinditvā lohitadoṇiyaṁ saṁvelletvā ṭhapitadhammanisaṇṭhānaṁ. Disato dvīsu",
  "atk-s0501a3:76_3": "disāsu jātaṁ. Okāsato upari galavāṭake heṭṭhā ca karīsamagge vinibandhattā galavāṭakakarīsamaggapariyante",
  "atk-s0501a3:76_4": "sarīrabbhantare ṭhitanti.",
  "atk-s0501a3:77_0": "Tattha yathā lohitadoṇiyaṁ ṭhapitaṁ chinnasīsaṁ dhammanikaḷevaraṁ na jānāti ‘‘ahaṁ",
  "atk-s0501a3:77_1": "lohitadoṇiyaṁ ṭhita’’nti, napi lohitadoṇi jānāti ‘‘mayi chinnasīsaṁ dhammanikaḷevaraṁ",
  "atk-s0501a3:77_2": "ṭhita’’nti; evameva na antaṁ jānāti ‘‘ahaṁ sarīrabbhantare ṭhita’’nti, napi sarīrabbhantaraṁ",
  "atk-s0501a3:77_3": "jānāti ‘‘mayi antaṁ ṭhita’’nti. Ābhogapaccavekkhaṇavirahitā hi ete dhammā…pe… na",
  "atk-s0501a3:77_4": "puggaloti. Paricchedato antaṁ antabhāgena paricchinnanti vavatthapeti. Ayametassa",
  "atk-s0501a3:77_5": "sabhāgaparicchedo, visabhāgaparicchedo pana kesasadiso evāti evaṁ antaṁ vaṇṇādito vavatthapeti.",
  "atk-s0501a3:78_0": "Tato paraṁ antosarīre antantare antaguṇaṁ vaṇṇato setaṁ dakasītalikamūlavaṇṇanti",
  "atk-s0501a3:78_1": "vavatthapeti. Saṇṭhānato dakasītalikamūlasaṇṭhānamevāti, gomuttasaṇṭhānantipi eke.",
  "atk-s0501a3:78_2": "Disato dvīsu disāsu jātaṁ. Okāsato kudālapharasukammādīni karontānaṁ yantākaḍḍhanakāle",
  "atk-s0501a3:78_3": "yantasuttakamiva yantaphalakāni antabhoge ekato aggaḷante ābandhitvā pādapuñchanarajjumaṇḍalakassa",
  "atk-s0501a3:78_4": "antarā taṁ sibbitvā ṭhitarajjukā viya ekavīsatiyā antabhogānaṁ antarā ṭhitanti.",
  "atk-s0501a3:79_0": "Tattha yathā pādapuñchanarajjumaṇḍalakaṁ sibbitvā ṭhitarajjukā na jānāti ‘‘mayā pādapuñchanarajjumaṇḍalakaṁ",
  "atk-s0501a3:79_1": "sibbita’’nti, napi pādapuñchanarajjumaṇḍalakaṁ jānāti ‘‘rajjukā maṁ sibbitvā ṭhitā’’ti,",
  "atk-s0501a3:79_2": "evameva antaguṇaṁ na jānāti ‘‘ahaṁ antaṁ ekavīsatibhogabbhantare ābandhitvā ṭhita’’nti,",
  "atk-s0501a3:79_3": "napi antaṁ jānāti ‘‘antaguṇaṁ maṁ ābandhitvā ṭhita’’nti. Ābhogapaccavekkhaṇavirahitā",
  "atk-s0501a3:79_4": "hi ete dhammā…pe… na puggaloti. Paricchedato antaguṇaṁ antaguṇabhāgena paricchinnanti",
  "atk-s0501a3:79_5": "vavatthapeti. Ayametassa sabhāgaparicchedo, visabhāgaparicchedo pana kesasadiso evāti",
  "atk-s0501a3:79_6": "evaṁ antaguṇaṁ vaṇṇādito vavatthapeti.",
  "atk-s0501a3:80_0": "Tato paraṁ antosarīre udariyaṁ vaṇṇato ajjhohaṭāhāravaṇṇanti vavatthapeti. Saṇṭhānato",
  "atk-s0501a3:80_1": "parissāvane sithilabaddhataṇḍulasaṇṭhānaṁ. Disato uparimāya disāya jātaṁ. Okāsato",
  "atk-s0501a3:80_2": "udare ṭhitanti . Udaraṁ nāma ubhato nippīḷiyamānassa allasāṭakassa majjhe sañjātaphoṭakasadisaṁ",
  "atk-s0501a3:80_3": "antapaṭalaṁ, bahi maṭṭhaṁ, anto maṁsakasambupaliveṭhitaṁ, kiliṭṭhapāvārapupphasadisaṁ,",
  "atk-s0501a3:80_4": "kuthitapanasaphalassa abbhantarasadisantipi eke. Tattha takkolakā gaṇḍuppādakātālahīrakāsūcimukhakāpaṭatantusuttakāti",
  "atk-s0501a3:80_5": "evamādidvattiṁsakulappabhedā kimayo ākulabyākulā saṇḍasaṇḍacārino hutvā nivasanti,",
  "atk-s0501a3:80_6": "ye pānabhojanādimhi avijjamāne ullaṅghitvā viravantā hadayamaṁsaṁ abhitudanti pānabhojanādīni",
  "atk-s0501a3:80_7": "ajjhoharaṇavelāyañca uddhaṁmukhā hutvā paṭhamajjhohaṭe dve tayo ālope turitaturitā",
  "atk-s0501a3:80_8": "vilumpanti. Yaṁ etesaṁ kimīnaṁ pasūtigharaṁ vaccakuṭi gilānasālā susānañca hoti,",
  "atk-s0501a3:80_9": "yattha seyyathāpi nāma caṇḍālagāmadvāre candanikāya saradasamaye thūlaphusitake deve",
  "atk-s0501a3:80_10": "vassante udakena āvūḷhaṁ muttakarīsacammaṭṭhinhārukhaṇḍakheḷasiṅghāṇikālohitappabhutinānākuṇapajātaṁ",
  "atk-s0501a3:80_11": "nipatitvā kaddamodakāluḷitaṁ sañjātakimikulākulaṁ hutvā dvīhatīhaccayena sūriyātapasantāpavegakuthitaṁ",
  "atk-s0501a3:80_12": "upari pheṇapupphuḷake muñcantaṁ abhinīlavaṇṇaṁ paramaduggandhajegucchaṁ upagantuṁ",
  "atk-s0501a3:80_13": "vā daṭṭhuṁ vā anaraharūpataṁ āpajjitvā tiṭṭhati, pageva ghāyituṁ vā sāyituṁ vā; evameva",
  "atk-s0501a3:80_14": "nānappakārapānabhojanādi dantamusalasaṁcuṇṇitaṁ jivhāhatthasamparivattitaṁ kheḷalālāpalibuddhaṁ",
  "atk-s0501a3:80_15": "taṅkhaṇavigatavaṇṇagandharasādisampadaṁ koliyakhalisuvānavamathusadisaṁ nipatitvā",
  "atk-s0501a3:80_16": "pittasemhavātapaliveṭhitaṁ hutvā udaraggisantāpavegakuthitaṁ kimikulākulaṁ uparūpari",
  "atk-s0501a3:80_17": "pheṇapupphuḷakāni muñcantaṁ paramakasambuduggandhajegucchabhāvamāpajjitvā tiṭṭhati.",
  "atk-s0501a3:80_18": "Yaṁ sutvāpi pānabhojanādīsu amanuññatā saṇṭhāti, pageva paññācakkhunā oloketvā. Yattha",
  "atk-s0501a3:80_19": "ca patitaṁ pānabhojanādi pañcadhā vivekaṁ gacchati, ekaṁ bhāgaṁ pāṇakā khādanti,",
  "atk-s0501a3:80_20": "ekaṁ bhāgaṁ udaraggi jhāpeti, eko bhāgo muttaṁ hoti, eko bhāgo karīsaṁ hoti, eko",
  "atk-s0501a3:80_21": "bhāgo rasabhāvaṁ āpajjitvā soṇitamaṁsādīni upabrūhayatīti.",
  "atk-s0501a3:81_0": "Tattha yathā paramajegucchāya suvānadoṇiyā ṭhito suvānavamathu na jānāti ‘‘ahaṁ suvānadoṇiyā",
  "atk-s0501a3:81_1": "ṭhito’’ti; napi suvānadoṇi jānāti ‘‘mayi suvānavamathu ṭhito’’ti. Evameva na udariyaṁ",
  "atk-s0501a3:81_2": "jānāti ‘‘ahaṁ imasmiṁ paramaduggandhajegucche udare ṭhita’’nti; napi udaraṁ jānāti",
  "atk-s0501a3:81_3": "‘‘mayi udariyaṁ ṭhita’’nti. Ābhogapaccavekkhaṇavirahitā hi ete dhammā…pe… na puggaloti",
  "atk-s0501a3:81_4": ". Paricchedato udariyaṁ udariyabhāgena paricchinnanti vavatthapeti. Ayametassa sabhāgaparicchedo,",
  "atk-s0501a3:81_5": "visabhāgaparicchedo pana kesasadiso evāti evaṁ udariyaṁ vaṇṇādito vavatthapeti.",
  "atk-s0501a3:82_0": "Tato paraṁ antosarīre karīsaṁ vaṇṇato yebhuyyena ajjhohaṭāhāravaṇṇanti vavatthapeti.",
  "atk-s0501a3:82_1": "Saṇṭhānato okāsasaṇṭhānaṁ, disato heṭṭhimāya disāya jātaṁ, okāsato pakkāsaye ṭhitanti.",
  "atk-s0501a3:82_2": "Pakkāsayo nāma heṭṭhā nābhipiṭṭhikaṇṭakamūlānaṁ antare antāvasāne ubbedhena aṭṭhaṅgulamatto",
  "atk-s0501a3:82_3": "vaṁsanaḷakabbhantarasadiso padeso, yattha seyyathāpi nāma uparibhūmibhāge patitaṁ",
  "atk-s0501a3:82_4": "vassodakaṁ ogaḷitvā heṭṭhābhūmibhāgaṁ pūretvā tiṭṭhati, evameva yaṁkiñci āmāsaye",
  "atk-s0501a3:82_5": "patitaṁ pānabhojanādikaṁ udaragginā pheṇuddehakaṁ pakkaṁ pakkaṁ saṇhakaraṇiyā piṭṭhamiva",
  "atk-s0501a3:82_6": "saṇhabhāvaṁ āpajjitvā antabilena ogaḷitvā omadditvā vaṁsanaḷake pakkhittapaṇḍumattikā",
  "atk-s0501a3:82_7": "viya sannicitaṁ hutvā tiṭṭhati.",
  "atk-s0501a3:83_0": "Tattha yathā vaṁsanaḷake omadditvā pakkhittapaṇḍumattikā na jānāti ‘‘ahaṁ vaṁsanaḷake",
  "atk-s0501a3:83_1": "ṭhitā’’ti, napi vaṁsanaḷako jānāti ‘‘mayi paṇḍumattikā ṭhitā’’ti; evameva na karīsaṁ",
  "atk-s0501a3:83_2": "jānāti ‘‘ahaṁ pakkāsaye ṭhita’’nti, napi pakkāsayo jānāti ‘‘mayi karīsaṁ ṭhita’’nti.",
  "atk-s0501a3:83_3": "Ābhogapaccavekkhaṇavirahitā hi ete dhammā…pe… na puggaloti. Paricchedato karīsaṁ",
  "atk-s0501a3:83_4": "karīsabhāgena paricchinnanti vavatthapeti. Ayametassa sabhāgaparicchedo, visabhāgaparicchedo",
  "atk-s0501a3:83_5": "pana kesasadiso evāti evaṁ karīsaṁ vaṇṇādito vavatthapeti.",
  "atk-s0501a3:84_0": "Tato paraṁ sarīre sīsakaṭāhabbhantare matthaluṅgaṁ vaṇṇato setaṁ ahichattakapiṇḍivaṇṇanti",
  "atk-s0501a3:84_1": "vavatthapeti. Pakkuthitaduddhavaṇṇantipi eke. Saṇṭhānato okāsasaṇṭhānaṁ. Disato uparimāya",
  "atk-s0501a3:84_2": "disāya jātaṁ. Okāsato sīsakaṭāhassa abbhantare cattāro sibbinimagge nissāya samodhāya",
  "atk-s0501a3:84_3": "ṭhapitā cattāro piṭṭhapiṇḍikā viya samohitaṁ catumatthaluṅgapiṇḍappabhedaṁ hutvā ṭhitanti.",
  "atk-s0501a3:85_0": "Tattha yathā purāṇalābukaṭāhe pakkhittapiṭṭhapiṇḍi pakkuthitaduddhaṁ vā na jānāti",
  "atk-s0501a3:85_1": "‘‘ahaṁ purāṇalābukaṭāhe ṭhita’’nti, napi purāṇalābukaṭāhaṁ jānāti ‘‘mayi piṭṭhapiṇḍi",
  "atk-s0501a3:85_2": "pakkuthitaduddhaṁ vā ṭhita’’nti; evameva na matthaluṅgaṁ jānāti ‘‘ahaṁ sīsakaṭāhabbhantare",
  "atk-s0501a3:85_3": "ṭhita’’nti, napi sīsakaṭāhabbhantaraṁ jānāti ‘‘mayi matthaluṅgaṁ ṭhita’’nti. Ābhogapaccavekkhaṇavirahitā",
  "atk-s0501a3:85_4": "hi ete dhammā…pe… na puggaloti. Paricchedato matthaluṅgaṁ matthaluṅgabhāgena paricchinnanti",
  "atk-s0501a3:85_5": "vavatthapeti. Ayametassa sabhāgaparicchedo, visabhāgaparicchedo pana kesasadiso evāti",
  "atk-s0501a3:85_6": "evaṁ matthaluṅgaṁ vaṇṇādito vavatthapeti.",
  "atk-s0501a3:86_0": "Tato paraṁ sarīre baddhābaddhabhedato duvidhampi pittaṁ vaṇṇato bahalamadhukatelavaṇṇanti",
  "atk-s0501a3:86_1": "vavatthapeti. Abaddhapittaṁ milātabakulapupphavaṇṇantipi eke. Saṇṭhānato okāsasaṇṭhānaṁ.",
  "atk-s0501a3:86_2": "Disato dvīsu disāsu jātaṁ. Okāsato abaddhapittaṁ kesalomanakhadantānaṁ maṁsavinimuttaṭṭhānaṁ",
  "atk-s0501a3:86_3": "thaddhasukkhacammañca vajjetvā udakamiva telabindu avasesasarīraṁ byāpetvā ṭhitaṁ,",
  "atk-s0501a3:86_4": "yamhi kupite akkhīni pītakāni honti bhamanti, gattaṁ kampati kaṇḍūyati. Baddhapittaṁ",
  "atk-s0501a3:86_5": "hadayapapphāsānamantare yakanamaṁsaṁ nissāya patiṭṭhite mahākosātakikosakasadise",
  "atk-s0501a3:86_6": "pittakosake ṭhitaṁ, yamhi kupite sattā ummattakā honti, vipallatthacittā hirottappaṁ",
  "atk-s0501a3:86_7": "chaḍḍetvā akattabbaṁ karonti, abhāsitabbaṁ bhāsanti, acintitabbaṁ cintenti.",
  "atk-s0501a3:87_0": "Tattha yathā udakaṁ byāpetvā ṭhitaṁ telaṁ na jānāti ‘‘ahaṁ udakaṁ byāpetvā ṭhita’’nti,",
  "atk-s0501a3:87_1": "napi udakaṁ jānāti ‘‘telaṁ maṁ byāpetvā ṭhita’’nti; evameva na abaddhapittaṁ jānāti",
  "atk-s0501a3:87_2": "‘‘ahaṁ sarīraṁ byāpetvā ṭhita’’nti, napi sarīraṁ jānāti ‘‘abaddhapittaṁ maṁ byāpetvā",
  "atk-s0501a3:87_3": "ṭhita’’nti. Yathā ca kosātakikosake ṭhitaṁ vassodakaṁ na jānāti ‘‘ahaṁ kosātakikosake",
  "atk-s0501a3:87_4": "ṭhita’’nti, napi kosātakikosako jānāti ‘‘mayi vassodakaṁ ṭhita’’nti; evameva na baddhapittaṁ",
  "atk-s0501a3:87_5": "jānāti ‘‘ahaṁ pittakosake ṭhita’’nti, napi pittakosako jānāti ‘‘mayi baddhapittaṁ",
  "atk-s0501a3:87_6": "ṭhita’’nti. Ābhogapaccavekkhaṇavirahitā hi ete dhammā…pe… na puggaloti. Paricchedato",
  "atk-s0501a3:87_7": "pittaṁ pittabhāgena paricchinnanti vavatthapeti. Ayametassa sabhāgaparicchedo, visabhāgaparicchedo",
  "atk-s0501a3:87_8": "pana kesasadiso evāti evaṁ pittaṁ vaṇṇādito vavatthapeti.",
  "atk-s0501a3:88_0": "Tato paraṁ sarīrabbhantare ekapattapūrappamāṇaṁ semhaṁ vaṇṇato setaṁ kacchakapaṇṇarasavaṇṇanti",
  "atk-s0501a3:88_1": "vavatthapeti. Saṇṭhānato okāsasaṇṭhānaṁ. Disato uparimāya disāya jātaṁ. Okāsato udarapaṭale",
  "atk-s0501a3:88_2": "ṭhitanti. Yaṁ pānabhojanādiajjhoharaṇakāle seyyathāpi nāma udake sevālapaṇakaṁ kaṭṭhe",
  "atk-s0501a3:88_3": "vā kathale vā patante chijjitvā dvidhā hutvā puna ajjhottharitvā tiṭṭhati, evameva",
  "atk-s0501a3:88_4": "pānabhojanādimhi nipatante chijjitvā dvidhā hutvā puna ajjhottharitvā tiṭṭhati, yamhi",
  "atk-s0501a3:88_5": "ca mandībhūte pakkamiva gaṇḍaṁ pūtikamiva kukkuṭaṇḍaṁ udarapaṭalaṁ paramajegucchakuṇapagandhaṁ",
  "atk-s0501a3:88_6": "hoti. Tato uggatena ca gandhena uggāropi mukhampi duggandhaṁ pūtikuṇapasadisaṁ hoti,",
  "atk-s0501a3:88_7": "so ca puriso ‘‘apehi duggandhaṁ vāyasī’’ti vattabbataṁ āpajjati, yañca abhivaḍḍhitaṁ",
  "atk-s0501a3:88_8": "bahalattamāpannaṁ paṭikujjanaphalakamiva vaccakuṭiyā udarapaṭalabbhantare eva kuṇapagandhaṁ",
  "atk-s0501a3:88_9": "sannirumbhitvā tiṭṭhati.",
  "atk-s0501a3:89_0": "Tattha yathā candanikāya uparipheṇapaṭalaṁ na jānāti ‘‘ahaṁ candanikāya ṭhita’’nti,",
  "atk-s0501a3:89_1": "napi candanikā jānāti ‘‘mayi pheṇapaṭalaṁ ṭhita’’nti; evameva na semhaṁ jānāti ‘‘ahaṁ",
  "atk-s0501a3:89_2": "udarapaṭale ṭhita’’nti, napi udarapaṭalaṁ jānāti ‘‘mayi semhaṁ ṭhitanti. Ābhogapaccavekkhaṇavirahitā",
  "atk-s0501a3:89_3": "hi ete dhammā…pe… na puggaloti. Paricchedato semhaṁ semhabhāgena paricchinnanti vavatthapeti.",
  "atk-s0501a3:89_4": "Ayametassa sabhāgaparicchedo, visabhāgaparicchedo pana kesasadiso evāti evaṁ semhaṁ",
  "atk-s0501a3:89_5": "vaṇṇādito vavatthapeti.",
  "atk-s0501a3:90_0": "Tato paraṁ sarīre pubbo vaṇṇato paṇḍupalāsavaṇṇoti vavatthapeti. Saṇṭhānato okāsasaṇṭhāno.",
  "atk-s0501a3:90_1": "Disato dvīsu disāsu jāto. Okāsato pubbassa okāso nāma nibaddho natthi. Yattha pubbo",
  "atk-s0501a3:90_2": "sannicito tiṭṭheyya, yatra yatra khāṇukaṇṭakappaharaṇaggijālādīhi abhihate sarīrappadese",
  "atk-s0501a3:90_3": "lohitaṁ saṇṭhahitvā paccati, gaṇḍapiḷakādayo vā uppajjanti, tatra tatra tiṭṭhati.",
  "atk-s0501a3:91_0": "Tattha yathā rukkhassa tattha tattha pharasudhārādīhi pahatappadese avagaḷitvā ṭhito",
  "atk-s0501a3:91_1": "niyyāso na jānāti ‘‘ahaṁ rukkhassa pahatappadese ṭhito’’ti, napi rukkhassa pahatappadeso",
  "atk-s0501a3:91_2": "jānāti ‘‘mayi niyyāso ṭhito’’ti; evameva na pubbo jānāti ‘‘ahaṁ sarīrassa tattha",
  "atk-s0501a3:91_3": "tattha khāṇukaṇṭakādīhi abhihatappadese gaṇḍapiḷakādīnaṁ uṭṭhitappadese vā ṭhito’’ti,",
  "atk-s0501a3:91_4": "napi sarīrappadeso jānāti ‘‘mayi pubbo ṭhito’’ti. Ābhogapaccavekkhaṇavirahitā hi",
  "atk-s0501a3:91_5": "ete dhammā…pe… na puggaloti. Paricchedato pubbo pubbabhāgena paricchinnoti vavatthapeti.",
  "atk-s0501a3:91_6": "Ayametassa sabhāgaparicchedo, visabhāgaparicchedo pana kesasadiso evāti evaṁ pubbaṁ",
  "atk-s0501a3:91_7": "vaṇṇādito vavatthapeti.",
  "atk-s0501a3:92_0": "Tato paraṁ sarīre sannicitalohitaṁ saṁsaraṇalohitanti evaṁ duvidhe lohite sannicitalohitaṁ",
  "atk-s0501a3:92_1": "tāva vaṇṇato bahalakuthitalākhārasavaṇṇanti vavatthapeti, saṁsaraṇalohitaṁ acchalākhārasavaṇṇanti.",
  "atk-s0501a3:92_2": "Saṇṭhānato sabbampi attano okāsasaṇṭhānaṁ. Disato sannicitalohitaṁ uparimāya disāya",
  "atk-s0501a3:92_3": "jātaṁ, saṁsaraṇalohitaṁ dvīsupīti. Okāsato saṁsaraṇalohitaṁ kesalomanakhadantānaṁ",
  "atk-s0501a3:92_4": "maṁsavinimuttaṭṭhānañceva thaddhasukkhacammañca vajjetvā dhamanijālānusārena sabbaṁ",
  "atk-s0501a3:92_5": "upādinnakasarīraṁ pharitvā ṭhitaṁ. Sannicitalohitaṁ yakanassa heṭṭhābhāgaṁ pūretvā",
  "atk-s0501a3:92_6": "ekapattapūraṇamattaṁ vakkahadayapapphāsānaṁ upari thokaṁ thokaṁ binduṁ pātentaṁ vakkahadayayakanapapphāse",
  "atk-s0501a3:92_7": "tementaṁ ṭhitaṁ, yamhi vakkahadayādīni atemente sattā pipāsitā honti.",
  "atk-s0501a3:93_0": "Tattha yathā jajjarakapāle ṭhitaṁ udakaṁ heṭṭhā leḍḍukhaṇḍādīni tementaṁ na jānāti",
  "atk-s0501a3:93_1": "‘‘ahaṁ jajjarakapāle ṭhitaṁ heṭṭhā leḍḍukhaṇḍādīni tememī’’ti, napi jajjarakapālaṁ",
  "atk-s0501a3:93_2": "heṭṭhā leḍḍukhaṇḍādīni vā jānanti ‘‘mayi udakaṁ ṭhitaṁ, amhe vā tementaṁ ṭhita’’nti;",
  "atk-s0501a3:93_3": "evameva na lohitaṁ jānāti ‘‘ahaṁ yakanassa heṭṭhābhāge vakkahadayādīni tementaṁ ṭhita’’nti,",
  "atk-s0501a3:93_4": "napi yakanassa heṭṭhābhāgaṭṭhānaṁ vakkahadayādīni vā jānanti ‘‘mayi lohitaṁ ṭhitaṁ,",
  "atk-s0501a3:93_5": "amhe vā tementaṁ ṭhita’’nti. Ābhogapaccavekkhaṇavirahitā hi ete dhammā…pe… na puggaloti.",
  "atk-s0501a3:93_6": "Paricchedato lohitaṁ lohitabhāgena paricchinnanti vavatthapeti. Ayametassa sabhāgaparicchedo,",
  "atk-s0501a3:93_7": "visabhāgaparicchedo pana kesasadiso evāti evaṁ lohitaṁ vaṇṇādito vavatthapeti.",
  "atk-s0501a3:94_0": "Tato paraṁ sarīre sedo vaṇṇato pasannatilatelavaṇṇoti vavatthapeti. Saṇṭhānato okāsasaṇṭhāno.",
  "atk-s0501a3:94_1": "Disato dvīsu disāsu jāto. Okāsato sedassa okāso nāma nibaddho natthi, yattha sedo",
  "atk-s0501a3:94_2": "lohitaṁ viya sadā tiṭṭheyya. Yasmā vā yadā aggisantāpasūriyasantāpautuvikārādīhi",
  "atk-s0501a3:94_3": "sarīraṁ santapati, atha udakato abbūḷhamattavisamacchinnabhisamuḷālakumudanālakalāpaudakamiva",
  "atk-s0501a3:94_4": "sabbakesalomakūpavivarehi paggharati. Tasmā tesaṁ kesalomakūpavivarānaṁ vasena taṁ",
  "atk-s0501a3:94_5": "saṇṭhānato vavatthapeti. ‘‘Sedapariggaṇhakena ca yogāvacarena kesalomakūpavivare",
  "atk-s0501a3:94_6": "pūretvā ṭhitavaseneva sedo manasikātabbo’’ti vuttaṁ pubbācariyehi.",
  "atk-s0501a3:95_0": "Tattha yathā bhisamuḷālakumudanālakalāpavivarehi paggharantaṁ udakaṁ na jānāti ‘‘ahaṁ",
  "atk-s0501a3:95_1": "bhisamuḷālakumudanālakalāpavivarehi paggharāmī’’ti, napi bhisamuḷālakumudanālakalāpavivarā",
  "atk-s0501a3:95_2": "jānanti ‘‘amhehi udakaṁ paggharatī’’ti; evameva na sedo jānāti ‘‘ahaṁ kesalomakūpavivarehi",
  "atk-s0501a3:95_3": "paggharāmī’’ti, napi kesalomakūpavivarā jānanti ‘‘amhehi sedo paggharatī’’ti. Ābhogapaccavekkhaṇavirahitā",
  "atk-s0501a3:95_4": "hi ete dhammā…pe… na puggaloti. Paricchedato sedo sedabhāgena paricchinnoti vavatthapeti.",
  "atk-s0501a3:95_5": "Ayametassa sabhāgaparicchedo, visabhāgaparicchedo pana kesasadiso evāti evaṁ sedaṁ",
  "atk-s0501a3:95_6": "vaṇṇādito vavatthapeti.",
  "atk-s0501a3:96_0": "Tato paraṁ sarīre cammamaṁsantare medo vaṇṇato phālitahaliddivaṇṇoti vavatthapeti.",
  "atk-s0501a3:96_1": "Saṇṭhānato okāsasaṇṭhāno. Tathā hi sukhino thūlasarīrassa cammamaṁsantare pharitvā",
  "atk-s0501a3:96_2": "ṭhito haliddirattadukūlapilotikasaṇṭhāno, kisasarīrassa jaṅghamaṁsaūrumaṁsapiṭṭhikaṇṭakanissitapiṭṭhimaṁsaudarapaṭalamaṁsāni",
  "atk-s0501a3:96_3": "nissāya saṁvellitvā ṭhapitahaliddirattadukūlapilotikakhaṇḍasaṇṭhāno. Disato dvīsu",
  "atk-s0501a3:96_4": "disāsu jāto. Okāsato thūlasarīrassa sakalasarīraṁ pharitvā kisassa jaṅghāmaṁsādīni",
  "atk-s0501a3:96_5": "nissāya ṭhito, yo sinehasaṅkhātopi hutvā paramajegucchattā na matthakatelatthaṁ na",
  "atk-s0501a3:96_6": "gaṇḍūsatelatthaṁ na dīpajālanatthaṁ saṅgayhati.",
  "atk-s0501a3:97_0": "Tattha yathā maṁsapuñjaṁ nissāya ṭhitā haliddirattadukūlapilotikā na jānāti ‘‘ahaṁ",
  "atk-s0501a3:97_1": "maṁsapuñjaṁ nissāya ṭhitā’’ti, napi maṁsapuñjo jānāti ‘‘haliddirattadukūlapilotikā",
  "atk-s0501a3:97_2": "maṁ nissāya ṭhitā’’ti; evameva na medo jānāti ‘‘ahaṁ sakalasarīraṁ jaṅghādīsu vā",
  "atk-s0501a3:97_3": "maṁsaṁ nissāya ṭhito’’ti, napi sakalasarīraṁ jānāti jaṅghādīsu vā maṁsaṁ ‘‘medo maṁ",
  "atk-s0501a3:97_4": "nissāya ṭhito’’ti. Ābhogapaccavekkhaṇavirahitā hi ete dhammā…pe… na puggaloti. Paricchedato",
  "atk-s0501a3:97_5": "medo heṭṭhā maṁsena, upari cammena, samantato medabhāgena paricchinnoti vavatthapeti.",
  "atk-s0501a3:97_6": "Ayametassa sabhāgaparicchedo, visabhāgaparicchedo pana kesasadiso evāti evaṁ medaṁ",
  "atk-s0501a3:97_7": "vaṇṇādito vavatthapeti.",
  "atk-s0501a3:98_0": "Tato paraṁ sarīre assu vaṇṇato pasannatilatelavaṇṇanti vavatthapeti. Saṇṭhānato okāsasaṇṭhānaṁ.",
  "atk-s0501a3:98_1": "Disato uparimāya disāya jātaṁ. Okāsato akkhikūpakesu ṭhitanti. Na cetaṁ pittakosake",
  "atk-s0501a3:98_2": "pittamiva akkhikūpakesu sadā sannicitaṁ hutvā tiṭṭhati, kintu yadā somanassajātā",
  "atk-s0501a3:98_3": "sattā mahāhasitaṁ hasanti, domanassajātā rodanti paridevanti, tathārūpaṁ visamāhāraṁ",
  "atk-s0501a3:98_4": "vā haranti, yadā ca tesaṁ akkhīni dhūmarajapaṁsukādīhi abhihaññanti, tadā etehi somanassadomanassavisamāhārādīhi",
  "atk-s0501a3:98_5": "samuṭṭhahitvā assu akkhikūpakesu pūretvā tiṭṭhati paggharati ca. ‘‘Assupariggaṇhakena",
  "atk-s0501a3:98_6": "ca yogāvacarena akkhikūpake pūretvā ṭhitavaseneva taṁ manasikātabba’’nti pubbācariyā vaṇṇayanti.",
  "atk-s0501a3:99_0": "Tattha yathā matthakacchinnataruṇatālaṭṭhikūpakesu ṭhitaṁ udakaṁ na jānāti ‘‘ahaṁ",
  "atk-s0501a3:99_1": "matthakacchinnataruṇatālaṭṭhikūpakesu ṭhita’’nti, napi matthakacchinnataruṇatālaṭṭhikūpakā",
  "atk-s0501a3:99_2": "jānanti ‘‘amhesu udakaṁ ṭhita’’nti; evameva na assu jānāti ‘‘ahaṁ akkhikūpakesu ṭhita’’nti,",
  "atk-s0501a3:99_3": "napi akkhikūpakā jānanti ‘‘amhesu assu ṭhita’’nti. Ābhogapaccavekkhaṇavirahitā hi",
  "atk-s0501a3:99_4": "ete dhammā…pe… na puggaloti. Paricchedato assu assubhāgena paricchinnanti vavatthapeti.",
  "atk-s0501a3:99_5": "Ayametassa sabhāgaparicchedo, visabhāgaparicchedo pana kesasadiso evāti evaṁ assuṁ",
  "atk-s0501a3:99_6": "vaṇṇādito vavatthapeti.",
  "atk-s0501a3:100_0": "Tato paraṁ sarīre vilīnasinehasaṅkhātā vasā vaṇṇato ācāme āsittatelavaṇṇāti vavatthapeti.",
  "atk-s0501a3:100_1": "Saṇṭhānato okāsasaṇṭhānā. Disato dvīsu disāsu jātā. Okāsato hatthatalahatthapiṭṭhipādatalapādapiṭṭhināsāpuṭanalāṭaaṁsakūṭesu",
  "atk-s0501a3:100_2": "ṭhitāti. Na cesā etesu okāsesu sadā vilīnā eva hutvā tiṭṭhati, kintu yadā aggisantāpasūriyasantāpautuvisabhāgadhātuvisabhāgehi",
  "atk-s0501a3:100_3": "te padesā usmājātā honti, tadā tattha vilīnāva hutvā pasannasalilāsu udakasoṇḍikāsu nīhāro viya sarati.",
  "atk-s0501a3:101_0": "Tattha yathā udakasoṇḍiyo ajjhottharitvā ṭhito nīhāro na jānāti ‘‘ahaṁ udakasoṇḍiyo",
  "atk-s0501a3:101_1": "ajjhottharitvā ṭhito’’ti, napi udakasoṇḍiyo jānanti ‘‘nīhāro amhe ajjhottharitvā",
  "atk-s0501a3:101_2": "ṭhito’’ti; evameva na vasā jānāti ‘‘ahaṁ hatthatalādīni ajjhottharitvā ṭhitā’’ti,",
  "atk-s0501a3:101_3": "napi hatthatalādīni jānanti ‘‘vasā amhe ajjhottharitvā ṭhitā’’ti. Ābhogapaccavekkhaṇavirahitā",
  "atk-s0501a3:101_4": "hi ete dhammā…pe… na puggaloti. Paricchedato vasā vasābhāgena paricchinnāti vavatthapeti.",
  "atk-s0501a3:101_5": "Ayametissā sabhāgaparicchedo, visabhāgaparicchedo pana kesasadiso evāti evaṁ vasaṁ",
  "atk-s0501a3:101_6": "vaṇṇādito vavatthapeti.",
  "atk-s0501a3:102_0": "Tato paraṁ sarīre mukhassabbhantare kheḷo vaṇṇato seto pheṇavaṇṇoti vavatthapeti.",
  "atk-s0501a3:102_1": "Saṇṭhānato okāsasaṇṭhānoti, samuddapheṇasaṇṭhānotipi eke. Disato uparimāya disāya",
  "atk-s0501a3:102_2": "jāto. Okāsato ubhohi kapolapassehi orohitvā jivhāya ṭhitoti. Na ceso ettha sadā sannicito",
  "atk-s0501a3:102_3": "hutvā tiṭṭhati, kintu yadā sattā tathārūpaṁ āhāraṁ passanti vā saranti vā, uṇhatittakaṭukaloṇambilānaṁ",
  "atk-s0501a3:102_4": "vā kiñci mukhe ṭhapenti. Yadā ca tesaṁ hadayaṁ āgilāyati, kismiñcideva vā jigucchā",
  "atk-s0501a3:102_5": "uppajjati, tadā kheḷo uppajjitvā ubhohi kapolapassehi orohitvā jivhāya saṇṭhāti.",
  "atk-s0501a3:102_6": "Aggajivhāya cesa kheḷo tanuko hoti, mūlajivhāya bahalo, mukhe pakkhittañca puthukaṁ",
  "atk-s0501a3:102_7": "vā taṇḍulaṁ vā aññaṁ vā kiñci khādanīyaṁ nadipuline khatakūpasalilamiva parikkhayamagacchantova",
  "atk-s0501a3:102_8": "sadā temanasamattho hoti.",
  "atk-s0501a3:103_0": "Tattha yathā nadipuline khatakūpatale saṇṭhitaṁ udakaṁ na jānāti ‘‘ahaṁ kūpatale",
  "atk-s0501a3:103_1": "saṇṭhita’’nti , napi kūpatalaṁ jānāti ‘‘mayi udakaṁ ṭhita’’nti; evameva na kheḷo",
  "atk-s0501a3:103_2": "jānāti ‘‘ahaṁ ubhohi kapolapassehi orohitvā jivhātale saṇṭhito’’ti, napi jivhātalaṁ",
  "atk-s0501a3:103_3": "jānāti ‘‘mayi ubhohi kapolapassehi orohitvā kheḷo saṇṭhito’’ti. Ābhogapaccavekkhaṇavirahitā",
  "atk-s0501a3:103_4": "hi ete dhammā…pe… na puggaloti. Paricchedato kheḷo kheḷabhāgena paricchinnoti vavatthapeti.",
  "atk-s0501a3:103_5": "Ayametassa sabhāgaparicchedo, visabhāgaparicchedo pana kesasadiso evāti evaṁ kheḷaṁ",
  "atk-s0501a3:103_6": "vaṇṇādito vavatthapeti.",
  "atk-s0501a3:104_0": "Tato paraṁ sarīre siṅghāṇikā vaṇṇato setā taruṇatālamiñjavaṇṇāti vavatthapeti. Saṇṭhānato",
  "atk-s0501a3:104_1": "okāsasaṇṭhānā, sedetvā sedetvā nāsāpuṭe nirantaraṁ pakkhittavettaṅkurasaṇṭhānātipi",
  "atk-s0501a3:104_2": "eke. Disato uparimāya disāya jātā. Okāsato nāsāpuṭe pūretvā ṭhitāti. Na cesā ettha",
  "atk-s0501a3:104_3": "sadā sannicitā hutvā tiṭṭhati, kintu seyyathāpi nāma puriso paduminipatte dadhiṁ",
  "atk-s0501a3:104_4": "bandhitvā heṭṭhā paduminipattaṁ kaṇṭakena vijjheyya, atha tena chiddena dadhipiṇḍaṁ",
  "atk-s0501a3:104_5": "gaḷitvā bahi papateyya; evameva yadā sattā rodanti, visabhāgāhārautuvasena vā sañjātadhātukkhobhā",
  "atk-s0501a3:104_6": "honti, tadā antosīsato pūtisemhabhāvaṁ āpannaṁ matthaluṅgaṁ gaḷitvā tālumatthakavivarena",
  "atk-s0501a3:104_7": "otaritvā nāsāpuṭe pūretvā tiṭṭhati.",
  "atk-s0501a3:105_0": "Tattha yathā sippikāya pakkhittaṁ pūtidadhi na jānāti ‘‘ahaṁ sippikāya ṭhita’’nti,",
  "atk-s0501a3:105_1": "napi sippikā jānāti ‘‘mayi pūtikaṁ dadhi ṭhita’’nti; evameva na siṅghāṇikā jānāti",
  "atk-s0501a3:105_2": "‘‘ahaṁ nāsāpuṭesu ṭhitā’’ti, napi nāsāpuṭā jānanti ‘‘amhesu siṅghāṇikā ṭhitā’’ti.",
  "atk-s0501a3:105_3": "Ābhogapaccavekkhaṇavirahitā hi ete dhammā…pe… na puggaloti. Paricchedato siṅghāṇikā",
  "atk-s0501a3:105_4": "siṅghāṇikabhāgena paricchinnāti vavatthapeti. Ayametissā sabhāgaparicchedo, visabhāgaparicchedo",
  "atk-s0501a3:105_5": "pana kesasadiso evāti evaṁ siṅghāṇikaṁ vaṇṇādito vavatthapeti.",
  "atk-s0501a3:106_0": "Tato paraṁ antosarīre lasikāti sarīrasandhīnaṁ abbhantare picchilakuṇapaṁ. Sā vaṇṇato",
  "atk-s0501a3:106_1": "kaṇikāraniyyāsavaṇṇāti vavatthapeti. Saṇṭhānato okāsasaṇṭhānā. Disato dvīsu disāsu",
  "atk-s0501a3:106_2": "jātā. Okāsato aṭṭhisandhīnaṁ abbhañjanakiccaṁ sādhayamānā asītisatasandhīnaṁ abbhantare",
  "atk-s0501a3:106_3": "ṭhitāti. Yassa cesā mandā hoti, tassa uṭṭhahantassa nisīdantassa abhikkamantassa",
  "atk-s0501a3:106_4": "paṭikkamantassa samiñjantassa pasārentassa aṭṭhikāni kaṭakaṭāyanti, accharikāsaddaṁ",
  "atk-s0501a3:106_5": "karonto viya vicarati , ekayojanadviyojanamattampi addhānaṁ gatassa vāyodhātu kuppati,",
  "atk-s0501a3:106_6": "gattāni dukkhanti yassa pana cesā bahukā hoti, tassa uṭṭhānanisajjādīsu na aṭṭhīni",
  "atk-s0501a3:106_7": "kaṭakaṭāyanti, dīghampi addhānaṁ gatassa na vāyodhātu kuppati, na gattāni dukkhanti.",
  "atk-s0501a3:107_0": "Tattha yathā abbhañjanatelaṁ na jānāti ‘‘ahaṁ akkhaṁ abbhañjitvā ṭhita’’nti, napi",
  "atk-s0501a3:107_1": "akkho jānāti ‘‘maṁ telaṁ abbhañjitvā ṭhita’’nti; evameva na lasikā jānāti ‘‘ahaṁ",
  "atk-s0501a3:107_2": "asītisatasandhiyo abbhañjitvā ṭhitā’’ti, napi asītisatasandhiyo jānanti ‘‘lasikā",
  "atk-s0501a3:107_3": "amhe abbhañjitvā ṭhitā’’ti. Ābhogapaccavekkhaṇavirahitā hi ete dhammā…pe… na puggaloti.",
  "atk-s0501a3:107_4": "Paricchedato lasikā lasikabhāgena paricchinnāti vavatthapeti. Ayametissā sabhāgaparicchedo,",
  "atk-s0501a3:107_5": "visabhāgaparicchedo pana kesasadiso evāti evaṁ lasikaṁ vaṇṇādito vavatthapeti.",
  "atk-s0501a3:108_0": "Tato paraṁ antosarīre muttaṁ vaṇṇato māsakhārodakavaṇṇanti vavatthapeti. Saṇṭhānato",
  "atk-s0501a3:108_1": "udakaṁ pūretvā adhomukhaṭhapitaudakakumbhaantaragataudakasaṇṭhānaṁ. Disato heṭṭhimāya",
  "atk-s0501a3:108_2": "disāya jātaṁ. Okāsato vatthissabbhantare ṭhitanti. Vatthi nāma vatthipuṭo vuccati,",
  "atk-s0501a3:108_3": "yattha seyyathāpi nāma candanikāya pakkhitte amukhe peḷāghaṭe candanikāraso pavisati,",
  "atk-s0501a3:108_4": "na cassa pavisanamaggo paññāyati; evameva sarīrato muttaṁ pavisati, na cassa pavisanamaggo",
  "atk-s0501a3:108_5": "paññāyati nikkhamanamaggo eva tu pākaṭo hoti, yamhi ca muttassa bharite ‘‘passāvaṁ",
  "atk-s0501a3:108_6": "karomā’’ti sattānaṁ āyūhanaṁ hoti. Tattha yathā candanikāya pakkhitte amukhe peḷāghaṭe",
  "atk-s0501a3:108_7": "ṭhito candanikāraso na jānāti ‘‘ahaṁ amukhe peḷāghaṭe ṭhito’’ti, napi peḷāghaṭo jānāti",
  "atk-s0501a3:108_8": "‘‘mayi candanikāraso ṭhito’’ti; evameva muttaṁ na jānāti ‘‘ahaṁ vatthimhi ṭhita’’nti,",
  "atk-s0501a3:108_9": "napi vatthi jānāti ‘‘mayi muttaṁ ṭhita’’nti. Ābhogapaccavekkhaṇavirahitā hi ete dhammā…pe…",
  "atk-s0501a3:108_10": "na puggaloti. Paricchedato vatthiabbhantarena ceva muttabhāgena ca paricchinnanti",
  "atk-s0501a3:108_11": "vavatthapeti. Ayametassa sabhāgaparicchedo, visabhāgaparicchedo pana kesasadiso evāti",
  "atk-s0501a3:108_12": "evaṁ muttaṁ vaṇṇādito vavatthapeti. Evamayaṁ imaṁ dvattiṁsākāraṁ vaṇṇādito vavatthapeti.",
  "atk-s0501a3:109_0": "Tassevaṁ imaṁ dvattiṁsākāraṁ vaṇṇādivasena vavatthapentassa taṁ taṁ bhāvanānuyogaṁ",
  "atk-s0501a3:109_1": "āgamma kesādayo paguṇā honti, koṭṭhāsabhāvena upaṭṭhahanti. Tato pabhuti seyyathāpi",
  "atk-s0501a3:109_2": "nāma cakkhumato purisassa dvattiṁsavaṇṇānaṁ pupphānaṁ ekasuttaganthitaṁ mālaṁ olokentassa",
  "atk-s0501a3:109_3": "sabbapupphāni apubbāpariyamiva pākaṭāni honti; evameva ‘‘atthi imasmiṁ kāye kesā’’ti",
  "atk-s0501a3:109_4": "imaṁ kāyaṁ satiyā olokentassa sabbe te dhammā apubbāpariyamiva pākaṭā honti. Kesesu",
  "atk-s0501a3:109_5": "āvajjitesu asaṇṭhahamānāva sati yāva muttaṁ, tāva pavattati. Tato pabhuti tassa āhiṇḍantā",
  "atk-s0501a3:109_6": "manussatiracchānādayo ca sattākāraṁ vijahitvā koṭṭhāsarāsivaseneva upaṭṭhahanti,",
  "atk-s0501a3:109_7": "tehi ca ajjhohariyamānaṁ pānabhojanādi koṭṭhāsarāsimhi pakkhippamānamiva upaṭṭhātīti.",
  "atk-s0501a3:110_0": "Etthāha ‘‘athānena tato paraṁ kiṁ kātabba’’nti? Vuccate – tadeva nimittaṁ āsevitabbaṁ",
  "atk-s0501a3:110_1": "bhāvetabbaṁ bahulīkātabbaṁ suvavatthitaṁ vavatthapetabbaṁ. Kathaṁ panāyaṁ taṁ nimittaṁ",
  "atk-s0501a3:110_2": "āsevati bhāveti bahulīkaroti suvavatthitaṁ vavatthapetīti? Ayañhi taṁ kesādīnaṁ koṭṭhāsabhāvena",
  "atk-s0501a3:110_3": "upaṭṭhānanimittaṁ āsevati, satiyā alliyati bhajati upagacchati, satigabbhaṁ gaṇhāpeti.",
  "atk-s0501a3:110_4": "Tattha laddhaṁ vā satiṁ vaḍḍhento taṁ bhāvetīti vuccati. Bahulīkarotīti punappunaṁ",
  "atk-s0501a3:110_5": "satisampayuttaṁ vitakkavicārabbhāhataṁ karoti. Suvavatthitaṁ vavatthapetīti yathā",
  "atk-s0501a3:110_6": "suṭṭhu vavatthitaṁ hoti, na puna antaradhānaṁ gacchati, tathā taṁ satiyā vavatthapeti,",
  "atk-s0501a3:110_7": "upadhāreti upanibandhati.",
  "atk-s0501a3:111_0": "Atha vā yaṁ pubbe anupubbato, nātisīghato, nātisaṇikato, vikkhepappahānato, paṇṇattisamatikkamanato,",
  "atk-s0501a3:111_1": "anupubbamuñcanato, lakkhaṇato, tayo ca suttantāti evaṁ dasavidhaṁ manasikārakosallaṁ",
  "atk-s0501a3:111_2": "vuttaṁ. Tattha anupubbato manasikaronto āsevati, nātisīghato nātisaṇikato ca manasikaronto",
  "atk-s0501a3:111_3": "bhāveti, vikkhepappahānato manasikaronto bahulī karoti, paṇṇattisamatikkamanādito",
  "atk-s0501a3:111_4": "manasikaronto suvavatthitaṁ vavatthapetīti veditabbo.",
  "atk-s0501a3:112_0": "Etthāha ‘‘kathaṁ panāyaṁ anupubbādivasena ete dhamme manasi karotī’’ti? Vuccate –",
  "atk-s0501a3:112_1": "ayañhi kese manasi karitvā tadanantaraṁ lome manasi karoti, na nakhe. Tathā lome",
  "atk-s0501a3:112_2": "manasi karitvā tadanantaraṁ nakhe manasi karoti, na dante. Esa nayo sabbattha. Kasmā?",
  "atk-s0501a3:112_3": "Uppaṭipāṭiyā hi manasikaronto seyyathāpi nāma akusalo puriso dvattiṁsapadaṁ nisseṇiṁ",
  "atk-s0501a3:112_4": "uppaṭipāṭiyā ārohanto kilantakāyo tato nisseṇito papatati, na ārohanaṁ sampādeti;",
  "atk-s0501a3:112_5": "evameva bhāvanāsampattivasena adhigantabbassa assādassa anadhigamanato kilantacitto",
  "atk-s0501a3:112_6": "dvattiṁsākārabhāvanāto papatati, na bhāvanaṁ sampādetīti.",
  "atk-s0501a3:113_0": "Anupubbato manasikarontopi ca kesā lomāti nātisīghatopi manasi karoti. Atisīghato",
  "atk-s0501a3:113_1": "hi manasikaronto seyyathāpi nāma addhānaṁ gacchanto puriso samavisamarukkhathalaninnadvedhāpathādīni",
  "atk-s0501a3:113_2": "magganimittāni upalakkhetuṁ na sakkoti, tato na maggakusalo hoti, addhānañca parikkhayaṁ",
  "atk-s0501a3:113_3": "neti; evameva vaṇṇasaṇṭhānādīni dvattiṁsākāranimittāni upalakkhetuṁ na sakkoti, tato",
  "atk-s0501a3:113_4": "na dvattiṁsākāre kusalo hoti, kammaṭṭhānañca parikkhayaṁ neti.",
  "atk-s0501a3:114_0": "Yathā ca nātisīghato, evaṁ nātisaṇikatopi manasi karoti. Atisaṇikato hi manasikaronto",
  "atk-s0501a3:114_1": "seyyathāpi nāma puriso addhānamaggaṁ paṭipanno antarāmagge rukkhapabbatataḷākādīsu",
  "atk-s0501a3:114_2": "vilambamāno icchitappadesaṁ apāpuṇanto antarāmaggeyeva sīhabyagghādīhi anayabyasanaṁ",
  "atk-s0501a3:114_3": "pāpuṇāti; evameva dvattiṁsākārabhāvanāsampadaṁ apāpuṇanto bhāvanāvicchedena antarāyeva",
  "atk-s0501a3:114_4": "kāmavitakkādīhi anayabyasanaṁ pāpuṇāti.",
  "atk-s0501a3:115_0": "Nātisaṇikato manasikarontopi ca vikkhepappahānatopi manasi karoti. Vikkhepappahānato",
  "atk-s0501a3:115_1": "nāma yathā aññesu navakammādīsu cittaṁ na vikkhipati, tathā manasi karoti. Bahiddhā",
  "atk-s0501a3:115_2": "vikkhepamānacitto hi kesādīsveva asamāhitacetovitakko bhāvanāsampadaṁ apāpuṇitvā",
  "atk-s0501a3:115_3": "antarāva anayabyasanaṁ āpajjati takkasilāgamane bodhisattassa sahāyakā viya. Avikkhipamānacitto",
  "atk-s0501a3:115_4": "pana kesādīsveva samāhitacetovitakko bhāvanāsampadaṁ pāpuṇāti bodhisatto viya takkasilarajjasampadanti.",
  "atk-s0501a3:115_5": "Tassevaṁ vikkhepappahānato manasikaroto adhikāracariyādhimuttīnaṁ vasena te dhammā",
  "atk-s0501a3:115_6": "asubhato vā vaṇṇato vā suññato vā upaṭṭhahanti.",
  "atk-s0501a3:116_0": "Atha paṇṇattisamatikkamanato te dhamme manasi karoti. Paṇṇattisamatikkamanatoti kesā",
  "atk-s0501a3:116_1": "lomāti evamādivohāraṁ samatikkamitvā vissajjetvā yathūpaṭṭhitānaṁ asubhādīnaṁyeva",
  "atk-s0501a3:116_2": "vasena manasi karoti. Kathaṁ ? Yathā araññanivāsūpagatā manussā aparicitabhūmibhāgattā",
  "atk-s0501a3:116_3": "udakaṭṭhānasañjānanatthaṁ sākhābhaṅgādinimittaṁ katvā tadanusārena gantvā udakaṁ",
  "atk-s0501a3:116_4": "paribhuñjanti, yadā pana paricitabhūmibhāgā honti, atha taṁ nimittaṁ vissajjetvā",
  "atk-s0501a3:116_5": "amanasikatvāva udakaṭṭhānaṁ upasaṅkamitvā udakaṁ paribhuñjanti, evamevāyaṁ kesā lomātiādinā",
  "atk-s0501a3:116_6": "taṁtaṁvohārassa vasena paṭhamaṁ te dhamme manasākāsi, tesu dhammesu asubhādīnaṁ aññataravasena",
  "atk-s0501a3:116_7": "upaṭṭhahantesu taṁ vohāraṁ samatikkamitvā vissajjetvā asubhāditova manasi karoti.",
  "atk-s0501a3:117_0": "Etthāha ‘‘kathaṁ panassa ete dhammā asubhādito upaṭṭhahanti, kathaṁ vaṇṇato, kathaṁ",
  "atk-s0501a3:117_1": "suññato vā, kathañcāyamete asubhato manasi karoti, kathaṁ vaṇṇato, kathaṁ suññato",
  "atk-s0501a3:117_2": "vā’’ti? Kesā tāvassa vaṇṇasaṇṭhānagandhāsayokāsavasena pañcadhā asubhato upaṭṭhahanti,",
  "atk-s0501a3:117_3": "pañcadhā eva ayamete asubhato manasi karoti. Seyyathidaṁ – kesā nāmete vaṇṇato asubhā",
  "atk-s0501a3:117_4": "paramappaṭikūlajegucchā . Tathā hi manussā divā pānabhojane patitaṁ kesavaṇṇaṁ vākaṁ",
  "atk-s0501a3:117_5": "vā suttaṁ vā disvā kesasaññāya manoramampi pānabhojanaṁ chaḍḍenti vā jigucchanti",
  "atk-s0501a3:117_6": "vā. Saṇṭhānatopi asubhā. Tathā hi rattiṁ pānabhojane patitaṁ kesasaṇṭhānaṁ vākaṁ",
  "atk-s0501a3:117_7": "vā suttaṁ vā phusitvā kesasaññāya manoramampi pānabhojanaṁ chaḍḍenti vā jigucchanti",
  "atk-s0501a3:117_8": "vā. Gandhatopi asubhā. Tathā hi telamakkhanapupphadhūmādisaṅkhārehi virahitānaṁ kesānaṁ",
  "atk-s0501a3:117_9": "gandho paramajeguccho hoti, aggīsu pakkhittassa kesassa gandhaṁ ghāyitvā sattā nāsikaṁ",
  "atk-s0501a3:117_10": "pidhenti, mukhampi vikujjenti. Āsayatopi asubhā. Tathā hi nānāvidhena manussāsucinissandena",
  "atk-s0501a3:117_11": "saṅkāraṭṭhāne taṇḍuleyyakādīni viya pittasemhapubbalohitanissandena te ācitā vuddhiṁ",
  "atk-s0501a3:117_12": "virūḷhiṁ vepullaṁ gamitāti. Okāsatopi asubhā. Tathā hi saṅkāraṭṭhāne viya taṇḍuleyyakādīni",
  "atk-s0501a3:117_13": "paramajegucche lomādiekatiṁsakuṇaparāsimatthake manussānaṁ sīsapaliveṭhake allacamme",
  "atk-s0501a3:117_14": "jātāti. Esa nayo lomādīsu. Evaṁ tāva ayamete dhamme asubhato upaṭṭhahante asubhato manasi karoti.",
  "atk-s0501a3:118_0": "Yadi panassa vaṇṇato upaṭṭhahanti, atha kesā nīlakasiṇavasena upaṭṭhahanti. Tathā",
  "atk-s0501a3:118_1": "lomā dantā odātakasiṇavasenāti. Esa nayo sabbattha . Taṁtaṁkasiṇavaseneva ayamete",
  "atk-s0501a3:118_2": "manasi karoti, evaṁ vaṇṇato upaṭṭhahante vaṇṇato manasi karoti. Yadi panassa suññato",
  "atk-s0501a3:118_3": "upaṭṭhahanti, atha kesā ghanavinibbhogavavatthānena ojaṭṭhamakasamūhavasena upaṭṭhahanti.",
  "atk-s0501a3:118_4": "Tathā lomādayo, yathā upaṭṭhahanti. Ayamete tatheva manasi karoti. Evaṁ suññato upaṭṭhahante",
  "atk-s0501a3:118_5": "suññato manasi karoti.",
  "atk-s0501a3:119_0": "Evaṁ manasikaronto ayamete dhamme anupubbamuñcanato manasi karoti. Anupubbamuñcanatoti",
  "atk-s0501a3:119_1": "asubhādīnaṁ aññataravasena upaṭṭhite kese muñcitvā lome manasikaronto seyyathāpi",
  "atk-s0501a3:119_2": "nāma jalūkā naṅguṭṭhena gahitappadese sāpekkhāva hutvā tuṇḍena aññaṁ padesaṁ gaṇhāti,",
  "atk-s0501a3:119_3": "gahite ca tasmiṁ itaraṁ muñcati, evameva kesesu sāpekkhova hutvā lome manasi karoti,",
  "atk-s0501a3:119_4": "lomesu ca patiṭṭhite manasikāre kese muñcati. Esa nayo sabbattha. Evaṁ hissa anupubbamuñcanato",
  "atk-s0501a3:119_5": "manasikaroto asubhādīsu aññataravasena te dhammā upaṭṭhahantā anavasesato upaṭṭhahanti,",
  "atk-s0501a3:119_6": "pākaṭatarūpaṭṭhānā ca honti.",
  "atk-s0501a3:120_0": "Atha yassa te dhammā asubhato upaṭṭhahanti, pākaṭatarūpaṭṭhānā ca honti, tassa seyyathāpi",
  "atk-s0501a3:120_1": "nāma makkaṭo dvattiṁsatālake tālavane byādhena paripātiyamāno ekarukkhepi asaṇṭhahanto",
  "atk-s0501a3:120_2": "paridhāvitvā yadā nivatto hoti kilanto, atha ekameva ghanatālapaṇṇapariveṭhitaṁ tālasuciṁ",
  "atk-s0501a3:120_3": "nissāya tiṭṭhati; evameva cittamakkaṭo dvattiṁsakoṭṭhāsake imasmiṁ kāye teneva yoginā",
  "atk-s0501a3:120_4": "paripātiyamāno ekakoṭṭhāsakepi asaṇṭhahanto paridhāvitvā yadā anekārammaṇavidhāvane",
  "atk-s0501a3:120_5": "abhilāsābhāvena nivatto hoti kilanto. Atha yvāssa kesādīsu dhammo paguṇataro caritānurūpataro",
  "atk-s0501a3:120_6": "vā, yattha vā pubbe katādhikāro hoti, taṁ nissāya upacāravasena tiṭṭhati. Atha tameva",
  "atk-s0501a3:120_7": "nimittaṁ punappunaṁ takkāhataṁ vitakkāhataṁ karitvā yathākkamaṁ paṭhamaṁ jhānaṁ uppādeti,",
  "atk-s0501a3:120_8": "tattha patiṭṭhāya vipassanamārabhitvā ariyabhūmiṁ pāpuṇāti.",
  "atk-s0501a3:121_0": "Yassa pana te dhammā vaṇṇato upaṭṭhahanti, tassāpi seyyathāpi nāma makkaṭo…pe… atha",
  "atk-s0501a3:121_1": "yvāssa kesādīsu dhammo paguṇataro caritānurūpataro vā, yattha vā pubbe katādhikāro",
  "atk-s0501a3:121_2": "hoti, taṁ nissāya upacāravasena tiṭṭhati. Atha tameva nimittaṁ punappunaṁ takkāhataṁ",
  "atk-s0501a3:121_3": "vitakkāhataṁ karitvā yathākkamaṁ nīlakasiṇavasena pītakasiṇavasena vā pañcapi rūpāvacarajjhānāni",
  "atk-s0501a3:121_4": "uppādeti, tesañca yattha katthaci patiṭṭhāya vipassanaṁ ārabhitvā ariyabhūmiṁ pāpuṇāti.",
  "atk-s0501a3:122_0": "Yassa pana te dhammā suññato upaṭṭhahanti, so lakkhaṇato manasi karoti, lakkhaṇato",
  "atk-s0501a3:122_1": "manasikaronto tattha catudhātuvavatthānavasena upacārajjhānaṁ pāpuṇāti. Atha manasikaronto",
  "atk-s0501a3:122_2": "te dhamme aniccadukkhānattasuttattayavasena manasi karoti . Ayamassa vipassanānayo.",
  "atk-s0501a3:122_3": "So imaṁ vipassanaṁ ārabhitvā yathākkamañca paṭipajjitvā ariyabhūmiṁ pāpuṇātīti.",
  "atk-s0501a3:123_0": "Ettāvatā ca yaṁ vuttaṁ – ‘‘kathaṁ panāyaṁ anupubbādivasena ete dhamme manasi karotī’’ti,",
  "atk-s0501a3:123_1": "taṁ byākataṁ hoti. Yañcāpi vuttaṁ – ‘‘bhāvanāvasena panassa evaṁ vaṇṇanā veditabbā’’ti,",
  "atk-s0501a3:123_2": "tassattho pakāsito hotīti.",
  "atk-s0501a3:124": "Pakiṇṇakanayo",
  "atk-s0501a3:125": "Idāni imasmiṁyeva dvattiṁsākāre vaṇṇanāparicayapāṭavatthaṁ ayaṁ pakiṇṇakanayo veditabbo –",
  "atk-s0501a3:126": "‘‘Nimittato lakkhaṇato, dhātuto suññatopi ca;",
  "atk-s0501a3:127": "Khandhādito ca viññeyyo, dvattiṁsākāranicchayo’’ti.",
  "atk-s0501a3:128_0": "Tattha nimittatoti evaṁ vuttappakāre imasmiṁ dvattiṁsākāre saṭṭhisataṁ nimittāni",
  "atk-s0501a3:128_1": "honti, yesaṁ vasena yogāvacaro dvattiṁsākāraṁ koṭṭhāsato pariggaṇhāti. Seyyathidaṁ",
  "atk-s0501a3:128_2": "– kesassa vaṇṇanimittaṁ, saṇṭhānanimittaṁ, disānimittaṁ, okāsanimittaṁ, paricchedanimittanti",
  "atk-s0501a3:128_3": "pañca nimittāni honti. Evaṁ lomādīsu.",
  "atk-s0501a3:129_0": "Lakkhaṇatoti dvattiṁsākāre aṭṭhavīsatisataṁ lakkhaṇāni honti, yesaṁ vasena yogāvacaro",
  "atk-s0501a3:129_1": "dvattiṁsākāraṁ lakkhaṇato manasi karoti . Seyyathidaṁ – kesassa thaddhalakkhaṇaṁ,",
  "atk-s0501a3:129_2": "ābandhanalakkhaṇaṁ, uṇhattalakkhaṇaṁ, samudīraṇalakkhaṇanti cattāri lakkhaṇāni honti. Evaṁ lomādīsu.",
  "atk-s0501a3:130_0": "Dhātutoti dvattiṁsākāre ‘‘chadhāturo, bhikkhave, ayaṁ purisapuggalo’’ti (ma. ni.",
  "atk-s0501a3:130_1": "3.343-344) ettha vuttāsu dhātūsu aṭṭhavīsatisataṁ dhātuyo honti, yāsaṁ vasena yogāvacaro",
  "atk-s0501a3:130_2": "dvattiṁsākāraṁ dhātuto pariggaṇhāti. Seyyathidaṁ – yā kese thaddhatā, sā pathavīdhātu;",
  "atk-s0501a3:130_3": "yā ābandhanatā, sā āpodhātu; yā paripācanatā, sā tejodhātu; yā vitthambhanatā, sā",
  "atk-s0501a3:130_4": "vāyodhātūti catasso dhātuyo honti. Evaṁ lomādīsu.",
  "atk-s0501a3:131_0": "Suññatoti dvattiṁsākāre aṭṭhavīsatisataṁ suññatā honti, yāsaṁ vasena yogāvacaro dvattiṁsākāraṁ",
  "atk-s0501a3:131_1": "suññato vipassati. Seyyathidaṁ – kese tāva pathavīdhātu āpodhātvādīhi suññā, tathā",
  "atk-s0501a3:131_2": "āpodhātvādayo pathavīdhātvādīhīti catasso suññatā honti. Evaṁ lomādīsu.",
  "atk-s0501a3:132_0": "Khandhāditoti dvattiṁsākāre kesādīsu khandhādivasena saṅgayhamānesu ‘‘kesā kati khandhā",
  "atk-s0501a3:132_1": "honti, kati āyatanāni, kati dhātuyo, kati saccāni, kati satipaṭṭhānānī’’ti evamādinā",
  "atk-s0501a3:132_2": "nayena vinicchayo veditabbo. Evañcassa vijānato tiṇakaṭṭhasamūho viya kāyo khāyati. Yathāha –",
  "atk-s0501a3:133": "‘‘Natthi satto naro poso, puggalo nūpalabbhati;",
  "atk-s0501a3:134": "Suññabhūto ayaṁ kāyo, tiṇakaṭṭhasamūpamo’’ti.",
  "atk-s0501a3:135": "Athassa yā sā –",
  "atk-s0501a3:136": "‘‘Suññāgāraṁ paviṭṭhassa, santacittassa tādino;",
  "atk-s0501a3:137": "Amānusī rati hoti, sammā dhammaṁ vipassato’’ti. –",
  "atk-s0501a3:138": "Evaṁ amānusī rati vuttā, sā adūratarā hoti. Tato yaṁ taṁ –",
  "atk-s0501a3:139": "‘‘Yato yato sammasati, khandhānaṁ udayabbayaṁ;",
  "atk-s0501a3:140": "Labhatī pītipāmojjaṁ, amataṁ taṁ vijānata’’nti. (dha. pa. 373-374) –",
  "atk-s0501a3:141": "Evaṁ vipassanāmayaṁ pītipāmojjāmataṁ vuttaṁ. Taṁ anubhavanto na cireneva ariyajanasevitaṁ ajarāmaraṁ nibbānāmataṁ sacchikarotīti.",
  "atk-s0501a3:142": "Paramatthajotikāya khuddakapāṭha-aṭṭhakathāya",
  "atk-s0501a3:143": "Dvattiṁsākāravaṇṇanā niṭṭhitā."
}