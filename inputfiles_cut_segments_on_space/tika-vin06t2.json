{
  "tika-vin06t2:0": "Pācittiyavaṇṇanā",
  "tika-vin06t2:1": "5. Pācittiyakaṇḍo",
  "tika-vin06t2:2": "1. Musāvādavaggo",
  "tika-vin06t2:3": "1. Musāvādasikkhāpadavaṇṇanā",
  "tika-vin06t2:4_0": "1.Vādakkhittoti ettha avisesena vādajappavitaṇḍasaṅkhāto tividhopi kathāmaggo ‘‘vādo’’",
  "tika-vin06t2:4_1": "icceva vuttoti veditabbo. Tesu ‘‘titthiyehi saddhi’’nti vacanato ṭhapetvā vādaṁ ‘‘sesā’’ti",
  "tika-vin06t2:4_2": "vadanti. Chalajātiniggahaṭṭhānakusalatāya kadāci katthaci avajānitvā paṭijānāti,",
  "tika-vin06t2:4_3": "tathā pubbe kiñci vacanaṁ paṭijānitvā pacchā avajānāti. Evaṁ vā aññathā vā aññenaññaṁ",
  "tika-vin06t2:4_4": "paṭicarati. Evaṁ pavatto sampajānamusā bhāsaṁ paṭissuṇitvā asaccāyanto saṅketaṁ katvā",
  "tika-vin06t2:4_5": "visaṁvādento evaṁ so vādakkhitto samāno pācittiyavatthuñca paripūrento vicaratīti",
  "tika-vin06t2:4_6": "evamadhippāyo veditabbo. Attano vādeti ettha ‘‘sabbe dhammā anattā’’ti (dha. pa.",
  "tika-vin06t2:4_7": "279; cūḷani. ajitamāṇavapucchāniddesa 7; netti. 5; mahāni. 27) paṭhamamāraddhe attano",
  "tika-vin06t2:4_8": "vāde. ‘‘Yaṁ dukkhaṁ tadanattā’’ti (saṁ. ni. 3.15) no samayo. ‘‘Sabbe dhammā’’ti vutte",
  "tika-vin06t2:4_9": "nibbānampi saṅgahaṁ gacchati. ‘‘Nibbānaṁ paramaṁ sukha’’nti (dha. pa. 203-204; ma.",
  "tika-vin06t2:4_10": "ni. 2.215) vuttattā pana taṁ na dukkhaṁ. No ṭhānametaṁ vijjati. Ayaṁ paravādī ‘‘yaṁ",
  "tika-vin06t2:4_11": "dukkhaṁ tadanattā’’ti suttaṁ dassetvā siddhantaṁ sambhametvā ‘‘virodhi viruddho’’ti",
  "tika-vin06t2:4_12": "vuttaṁ dosaṁ āropessatīti tasmiṁ paṭhamavāde kañci dosaṁ sallakkhento āropite vā",
  "tika-vin06t2:4_13": "dose anāropite vā ‘‘nāyaṁ mama vādo’’ti taṁ avajānitvā ‘‘nibbānantveva sassata’’nti,",
  "tika-vin06t2:4_14": "‘‘anattā iti nicchayā’’ti ca suttaṁ disvā tassa paṭhamavādassa niddosataṁ sallakkhetvā",
  "tika-vin06t2:4_15": "‘‘mameva ayaṁ vādo’’ti tameva pacchā paṭijānāti. Evaṁ tattha yathāvuttamānisaṁsaṁ",
  "tika-vin06t2:4_16": "sallakkhento taṁ paṭijānitvā yadi anattā sabbe dhammā, dhammā eva na te bhavanti.",
  "tika-vin06t2:4_17": "Sabhāvaṁ dhārentīti hi ‘‘dhammā’’ti vuccanti.",
  "tika-vin06t2:5_0": "Ayañca atta-saddo sabhāvavācīti evaṁ āropite vā dose anāropite vā dosoti sallakkhetvā",
  "tika-vin06t2:5_1": "‘‘nāyaṁ mama vādo’’ti tameva paṭhamavādaṁ pacchā avajānāti. Atha so paravādī sapakkhaṁ",
  "tika-vin06t2:5_2": "paṭisedhe paṭijānanattāpanayanaṁ . Paṭijānāti patyāssa iti vacanato ‘‘paṭiññā aññā",
  "tika-vin06t2:5_3": "so nāma te niggaho’’ti vutto. Sabhāvātirittaṁ atthaṁ paṭisedhādhippāyato sabhāvato",
  "tika-vin06t2:5_4": "atirittaṁ bālaparikappitamattānaṁ sandhāya ‘‘anattā sabbe dhammā’’ti me paṭiññātakathā,",
  "tika-vin06t2:5_5": "sā ca tadavatthāyevāti na me taṁ paṭiññātattāpanayanaṁ atthi, ‘‘nāyaṁ mama vādo’’ti",
  "tika-vin06t2:5_6": "avajānanaṁ pana sabhāvasaṅkhātaṁ attānaṁ sandhāya ‘‘anattā sabbe dhammā’’ti na vadāmīti",
  "tika-vin06t2:5_7": "adhippāyena katanti iminā aññena kāraṇena taṁ pubbe paṭiññātattāpanayanaṁ kāraṇaṁ",
  "tika-vin06t2:5_8": "paṭicchādeti. ‘‘Anattā sabbeva dhammā’’ti na vattabbaṁ ‘‘atta-saddassa sabhāvavācittā’’ti",
  "tika-vin06t2:5_9": "idaṁ kāraṇaṁ paṭicca tena pubbe paṭiññātattāpanayanaṁ kataṁ. Tamaññakāraṇaṁ pacchā",
  "tika-vin06t2:5_10": "dassitena aññena kāraṇena paṭicchādetīti adhippāyo.",
  "tika-vin06t2:6_0": "Yasmā na kevalaṁ yathādassitanayena so atthameva avajānāti, paṭijānāti ca, kintu",
  "tika-vin06t2:6_1": "vacanampi, tasmā aṭṭhakathāyaṁ (pāci. aṭṭha. 1) ‘‘jānitabbato’’ti paṭhamaṁ kāraṇaṁ",
  "tika-vin06t2:6_2": "vatvā paravādinā ‘‘yadi jānitabbato aniccaṁ, nibbānaṁ te aniccaṁ siyā’’ti vutte ‘‘na",
  "tika-vin06t2:6_3": "mayā ‘jānitabbato’ti kāraṇaṁ vuttaṁ, ‘jātidhammato’ti mayā vuttaṁ, taṁ tayā badhiratāya",
  "tika-vin06t2:6_4": "aññena sallakkhitantiādīni vadatīti adhippāyo. ‘Jānitabbato’ti vatvā puna ‘jātidhammato’tiādīni",
  "tika-vin06t2:6_5": "vadatī’’ti vuttaṁ. ‘‘Avajānitvā puna paṭijānanto taṁ avajānanaṁ iminā paṭicchādeti nāmā’’ti likhitaṁ.",
  "tika-vin06t2:7": "2.Jānitvā jānantassa cāti jānitvā vā jānantassa vāti atthadvayaṁ dīpetīti.",
  "tika-vin06t2:8_0": "3. Apica micchāvācāpariyāpannāti catubbidhamicchāvācāpariyāpannā. Sīhaḷādināmabhedagatāti",
  "tika-vin06t2:8_1": "keci, tasmā evaṁ vadato vacanaṁ, taṁsamuṭṭhāpikā cetanāti ubhayaṁ vuttanti mātikāyaṁ",
  "tika-vin06t2:8_2": "ubhinnaṁ saṅgahitattā. Vibhaṅge taṁ vacanaṁ yasmā vinā viññattiyā natthi, tasmā ‘‘vācasikā",
  "tika-vin06t2:8_3": "viññattī’’ti viññatti ca dassitā. ‘‘Evaṁ vadato vacana’’nti lokavohārena vatvā paramatthato",
  "tika-vin06t2:8_4": "dassento ‘‘taṁsamuṭṭhāpikā vā cetanāti vutta’’nti ca vadati. Oḷārikenevāti cetanāsamuṭṭhānavācānaṁ",
  "tika-vin06t2:8_5": "sukhumattā visayavaseneva katāti.",
  "tika-vin06t2:9_0": "9.Diṭṭhassahotīti diṭṭho assa, anena vā upacārajjhānavasena na mayā abyāvaṭo mato,",
  "tika-vin06t2:9_1": "‘‘na mayā pavanto paṭo diṭṭho’’tiādiṁ bhaṇantassa ca paramatthasuññataṁ upādāya eva",
  "tika-vin06t2:9_2": "‘‘itthiṁ na passāmi, na ca purisa’’nti bhaṇantassa ca na musāvādo.",
  "tika-vin06t2:10": "11.Āpattiṁ āpajjatiyevāti ettha ‘‘dubbhāsitāpattī’’ti vadanti. Kasmā? ‘‘Keḷiṁ kurumāno’’ti vuttattā. ‘‘Vācā girā…pe… vācasikā viññattī’’ti ujukaṁ sandhāya, kāyo na ujuko.",
  "tika-vin06t2:11": "Musāvādasikkhāpadavaṇṇanā niṭṭhitā.",
  "tika-vin06t2:12": "2. Omasavādasikkhāpadavaṇṇanā",
  "tika-vin06t2:13_0": "13.‘‘Puna are patteti puna taṁ ṭhānaṁ parivaṭṭetvā āgate aññasmiṁ are’’ti likhitaṁ.",
  "tika-vin06t2:13_1": "Patiṭṭhitārappadesanti bhūmiṁ. Puna areti puna tasmiṁyeva are bhūmiṁ patteti atthoti",
  "tika-vin06t2:13_2": "keci, taṁ na sundaraṁ viya. Jāpitoti parājito, ‘‘parājito’’ti vā pāṭho. Pāpesīti",
  "tika-vin06t2:13_3": "abhibhavasi. Manāpaṁ bhāsamānassa brāhmaṇassa garuṁ bhāraṁ. Udabbahīti ākaḍḍhīti",
  "tika-vin06t2:13_4": "attho, anādaratthe vā sāmivacanaṁ. Dhanañca naṁ alābhesīti yathā so dhanaṁ alabhi,",
  "tika-vin06t2:13_5": "tathā akāsīti adhippāyo.",
  "tika-vin06t2:14_0": "15.Pubbeti nidāne. Avakaṇṇakanti chinnakaṇṇakanāmaṁ. Javakaṇṇakanti vaṅkakaṇṇakanāmaṁ.",
  "tika-vin06t2:14_1": "Dhaniṭṭhakaṁ dhanavaḍḍhakanāmaṁ, sirivaḍḍhakanāmaṁ kulavaḍḍhakasseva nāmaṁ. Tacchakakammanti",
  "tika-vin06t2:14_2": "khaṇanakammakārā koṭṭhakā, pāsāṇakammakārāti keci. ‘‘Muddāti pabbagaṇanā. Gaṇanāti",
  "tika-vin06t2:14_3": "mahāgaṇanā’’ti porāṇagaṇṭhipade vuttaṁ. ‘‘Madhumehaṁ omeha’’nti likhitaṁ. Thūlakāyassa",
  "tika-vin06t2:14_4": "maṁsūpacayoti eke. Yabha methune. Vītarāgatādīhi akkosantopi kileseheva kira akkosati",
  "tika-vin06t2:14_5": "nāma, tathā ‘‘sotāpanno’’ti akkosanto āpattiyā akkosati nāmāti eke. Liṅgāyattattā",
  "tika-vin06t2:14_6": "accodātādipi liṅgameva jātaṁ.",
  "tika-vin06t2:15": "16. Sabbattha vadetīti uddeso. Bhaṇatīti vitthāro. Vadetīti vā iminā paraviññāpanaṁ dīpeti.",
  "tika-vin06t2:16_0": "26. Aññāpadesavāresu pana ‘‘evaṁ vadetī’’ti vuttaṁ. Kasmā? Pubbe dassitauddesakkamanidassanatthaṁ.",
  "tika-vin06t2:16_1": "Pubbepi ‘‘hīnena hīnaṁ, hīnena ukkaṭṭhaṁ, ukkaṭṭhena hīnaṁ, ukkaṭṭhena ukkaṭṭha’’nti",
  "tika-vin06t2:16_2": "jātyādīsu ekekasmiṁ catudhā catudhā dassitauddesakkamassa nidassanaṁ ‘‘eva’’nti iminā",
  "tika-vin06t2:16_3": "karoti. ‘‘Hīnena hīnaṁ vadetī’’ti vuttaṭṭhāneyeva hi ‘‘evaṁ vadetī’’ti vutte so ākāro",
  "tika-vin06t2:16_4": "nidassito hotīti adhippāyo. Aññathā aññāpadesena so ākāro na sambhavatīti āpajjati.",
  "tika-vin06t2:16_5": "Na sambhavati evāti ce? Na, visesakāraṇābhāvā, tattha anāpattippasaṅgato, aniyamaniddesena",
  "tika-vin06t2:16_6": "aniyamatthasambhavato ca. ‘‘Santi idhekacce caṇḍālā’’tiādinā hi aniyamaniddesena",
  "tika-vin06t2:16_7": "caṇḍālaṁ vā acaṇḍālaṁ vā sandhāya bhaṇantassa āpattīti aniyamattho sambhavatīti adhippāyo.",
  "tika-vin06t2:16_8": "Yadi evaṁ ettakameva vattabbaṁ tāvatā pubbe dassitauddesakkamanidassanasiddhitoti?",
  "tika-vin06t2:16_9": "Na, ‘‘vadetī’’ti iminā ayojite ‘‘eva’’nti pade imaṁ nāma ākāraṁ dassetīti anavabodhato.",
  "tika-vin06t2:16_10": "Aññāpadesanayepi paraviññāpaneyeva dukkaṭapācittiyaṁ viyāti niyamanapayojanaṁ vā",
  "tika-vin06t2:16_11": "‘‘vadetī’’ti padanti veditabbaṁ. Atha vā attano samīpe ṭhatvā aññaṁ bhikkhuṁ āṇāpento",
  "tika-vin06t2:16_12": "hīnena hīnaṁ vadeti bhaṇati, āpatti pācittiyassa. Sace sayaṁ hīno hīnena hīnaṁ caṇḍālaṁ…pe…",
  "tika-vin06t2:16_13": "pukkusaṁ ‘‘pukkuso’’ti bhaṇati āpatti vācāya vācāya pācittiyassa, esa nayo aññāpadesavāresupīti",
  "tika-vin06t2:16_14": "yojanā veditabbā. Ayamattho duṭṭhadosesu pariyesitabbo. Aññathā ‘‘vadeti bhaṇatī’’ti",
  "tika-vin06t2:16_15": "etesaṁ aññataraṁ ubhayattha anaññāpadesavāraaññāpadesavāresu, visesena vā aññāpadesavāresu",
  "tika-vin06t2:16_16": "niratthakaṁ āpajjati vināyeva tena vacanasiliṭṭhatāsambhavato. Attato pāḷiyaṁ avuttattā",
  "tika-vin06t2:16_17": "panettha ‘‘sāṇattika’’nti vuttanti veditabbaṁ. Tatrāyaṁ padasandhi vadetīti vada",
  "tika-vin06t2:16_18": "itīti. Asammukhā vadantassa dukkaṭaṁ ‘‘sammukhā pana sattahipi āpattikkhandhehi vadantassa",
  "tika-vin06t2:16_19": "dukkaṭa’’nti andhakaṭṭhakathāyaṁ vuttattā. Davakamyatā nāma keḷi, taṁ dassetuṁ ‘‘hasādhippāyatā’’ti",
  "tika-vin06t2:16_20": "vuttaṁ. ‘‘Asammukhāpi davakamyatāya vadantassa dubbhāsitamevā’’ti ācariyā vadanti.",
  "tika-vin06t2:16_21": "Pāpagarahitāya kujjhitvāpi vadantassa dukkaṭaṁ, asammukhā anāpattīti.",
  "tika-vin06t2:17": "Omasavādasikkhāpadavaṇṇanā niṭṭhitā.",
  "tika-vin06t2:18": "3. Pesuññasikkhāpadavaṇṇanā",
  "tika-vin06t2:19": "36-7. ‘‘Imassa sutvā amussā’’ti pāṭho. ‘‘Imesaṁ sutvā’’ti na sundaraṁ. Bhedāyapīti bhedāya. Tiṇṇampi bhikkhubhāvatoyeva nipajjanato ‘‘bhikkhūnaṁ pesuññe’’ti bahuvacanaṁ kataṁ.",
  "tika-vin06t2:20_0": "38-9. ‘‘Itthannāmo āyasmā caṇḍālo…pe… pukkusoti bhaṇatī’’ti vatvā pesuññaṁ upasaṁharatīti",
  "tika-vin06t2:20_1": "yojanā. Aññathā ‘‘pukkusoti bhaṇatī’’ti vattabbatā āpajjati. Ettha anupasampannavāro",
  "tika-vin06t2:20_2": "labbhamānopi na uddhaṭo omasavāde dassitanayattā, saṅkhepato ante dassetukāmatāya",
  "tika-vin06t2:20_3": "vā. Tathā hi ante tīṇi dukkaṭāni dassitāni. Tāni pana dassento bhagavā yasmā ‘‘upasampannassa",
  "tika-vin06t2:20_4": "sutvā upasampannassa pesuññaṁ upasaṁharatī’’ti vuttānaṁ dvinnaṁ padānaṁ aññataravipallāsavasena",
  "tika-vin06t2:20_5": "vā ubhayavipallāsavasena vā pācittiyanti katvā dvepi tāni ekato vuttānīti dassetukāmo,",
  "tika-vin06t2:20_6": "tasmā sabbapaṭhamaṁyeva ‘‘upasampanno upasampannassa sutvā upasampannassa pesuññaṁ",
  "tika-vin06t2:20_7": "upasaṁharati, āpatti pācittiyassā’’ti āha. ‘‘Dvīsu panetesu yasmā pārājikaṁ ajjhāpannopi",
  "tika-vin06t2:20_8": "upasampanno tādisaṁyeva upasampannaṁ khuṁsetukāmo omasati, tādisassa sutvā tādisassa",
  "tika-vin06t2:20_9": "pesuññaṁ upasaṁharati, āpatti pācittiyassa, tasmā ‘upasampanno’ti idaṁ ādipadaṁ sabbattha",
  "tika-vin06t2:20_10": "vutta’’nti keci vadanti, taṁ na yuttaṁ, anavasesaāpattiṁ āpannassa puna āpattiyā",
  "tika-vin06t2:20_11": "asambhavato, tasmā kevalaṁ mātikāyaṁ bhikkhupadābhāvatoyeva ‘‘bhaṇati upasaṁharatī’’ti",
  "tika-vin06t2:20_12": "padānaṁ kārakaniddesābhāve asambhavato eva taṁ ādipadaṁ vuttanti veditabbaṁ. Idaṁ",
  "tika-vin06t2:20_13": "pāḷilesābhāvato anāṇattikameva. ‘‘Na piyakamyassa, na bhedādhippāyassā’’ti upasaṁharaṇāpekkhaṁ",
  "tika-vin06t2:20_14": "sāmivacanaṁ tuṇhībhūtassa vacanappayojanābhāvato, tena vuttaṁ ‘‘pāpagarahitāya bhaṇantassa anāpattī’’ti.",
  "tika-vin06t2:21": "Pesuññasikkhāpadavaṇṇanā niṭṭhitā.",
  "tika-vin06t2:22": "4. Padasodhammasikkhāpadavaṇṇanā",
  "tika-vin06t2:23_0": "45-6.Sabbametaṁpadaso dhammo nāmāti ettha dhammo nāma buddhabhāsitoti evaṁ sambandho.",
  "tika-vin06t2:23_1": "Akkharasamūhoti asamattapade. Paccekabuddhabhāsitaṁ buddhabhāsite eva. Anupāsakagahaṭṭhehi",
  "tika-vin06t2:23_2": "bhāsito isibhāsitādisaṅgahaṁ gacchatīti veditabbaṁ. Katthaci potthake ‘‘devatābhāsito’’ti",
  "tika-vin06t2:23_3": "padaṁ natthi, yattha atthi, sā pāḷi. Gāthābandhepi ca esa nayoti ekameva akkharaṁ",
  "tika-vin06t2:23_4": "vatvā ṭhānaṁ labbhati eva. ‘‘Evaṁ me suta’’ntiādisuttaṁ bhaṇāpiyamāno ekāraṁ vatvā",
  "tika-vin06t2:23_5": "tiṭṭhati ce, anvakkharena pācittiyaṁ, aparipuṇṇapadaṁ vatvā ṭhite anubyañjanena.",
  "tika-vin06t2:23_6": "Padesu ekaṁ paṭhamapadaṁ virujjhati ce, anupadena pācittiyaṁ. Aṭṭhakathānissitoti",
  "tika-vin06t2:23_7": "aṭṭhakathānissitavasena ṭhito. Pubbe pakatibhāsāya vuttaṁ aṭṭhakathaṁ sandhāya. Pāḷinissitoti",
  "tika-vin06t2:23_8": "pāḷiyaṁ evāgato. Maggakathādīnipi pakaraṇāni.",
  "tika-vin06t2:24_0": "48.Upacāranti dvādasahatthaṁ. ‘‘Opātetīti ekato bhaṇati samāgacchatī’’ti likhitaṁ.",
  "tika-vin06t2:24_1": "Kiñcāpi apalāladamanampi sīlupadesopi bhagavato kāle uppanno, atha kho tesu yaṁ yaṁ",
  "tika-vin06t2:24_2": "buddhavacanato āharitvā vuttaṁ, taṁ tadeva āpattivatthu hotīti viññāpanatthaṁ mahāaṭṭhakathāyaṁ",
  "tika-vin06t2:24_3": "‘‘vadantī’’ti vacanehi sithilaṁ kataṁ. Buddhavacanato āharitvā vuttassa bahulatāya",
  "tika-vin06t2:24_4": "tabbahulanayena tesu āpatti vuttā, tasmā mahāpaccariyaṁ tassādhippāyo pakāsitoti",
  "tika-vin06t2:24_5": "attho. ‘‘Sabbesameva vacananti apare’’ti vuttaṁ. Sace ācariyo ṭhito nisinnānaṁ pāṭhaṁ",
  "tika-vin06t2:24_6": "deti, ‘‘na ṭhito nisinnassa dhammaṁ desessāmī’’ti vuttāpattiṁ nāpajjatīti eke. Tesampi",
  "tika-vin06t2:24_7": "pāṭhadānaṁ dhammadesanato na aññanti taṁ na yuttaṁ, chattapāṇikādīnaṁ pāṭhadānena",
  "tika-vin06t2:24_8": "anāpattippasaṅgato, āpattibhāvo ca siddho. Vuttañhetaṁ –",
  "tika-vin06t2:25": "‘‘Ubho atthaṁ na jānanti, ubho dhammaṁ na passare;",
  "tika-vin06t2:26": "Yo cāyaṁ mantaṁ vāceti, yo cādhammenadhīyatī’’ti. (pāci. 647);",
  "tika-vin06t2:27_0": "Ettha adhīyatīti attho, tasmā pāṭhadānampi dhammadesanāva. Sekhiyaṭṭhakathāyaṁ (pāci.",
  "tika-vin06t2:27_1": "aṭṭha. 634) ‘‘dhammaparicchedo panettha padasodhamme vuttanayena veditabbo’’ti vuttaṁ",
  "tika-vin06t2:27_2": ", tasmā ayameva dhammo sabbattha dhammapaṭisaṁyuttasikkhāpadesu veditabbo. Yadi evaṁ",
  "tika-vin06t2:27_3": "saṅkhārabhāsādivasena cittadhammaṁ desentassa sekhiyavasena anāpatti siyā, tato chapakajātakavirodho.",
  "tika-vin06t2:27_4": "Tattha mantānaṁ bāhiraganthattāti ce? Na, tadadhippāyājānanato. Ayañhi tattha adhippāyo",
  "tika-vin06t2:27_5": "‘‘bāhirakaganthasaṅkhātampi mantaṁ ucce āsane nisinnassa vācetuṁ me bhikkhave amanāpaṁ,",
  "tika-vin06t2:27_6": "pageva dhammaṁ desetu’’nti. ‘‘Tadāpi me, bhikkhave, amanāpaṁ nīce āsane nisīditvā",
  "tika-vin06t2:27_7": "ucce āsane nisinnassa mantaṁ vācetuṁ, kimaṅgaṁ pana etarahi…pe… dhammaṁ desetu’’nti",
  "tika-vin06t2:27_8": "(pāci. 647) hi ayaṁ pāḷi yathāvuttameva adhippāyaṁ dīpeti, na aññaṁ. Teneva ‘‘mantaṁ",
  "tika-vin06t2:27_9": "vācetuṁ dhammaṁ desetu’’nti vacanabhedo kato. Aññathā ubhayattha ‘‘dhammaṁ desetu’’micceva vattabbanti.",
  "tika-vin06t2:28_0": "Mayāsaddhiṁ mā vadātiādimhi pana anugaṇṭhipade evaṁ vutto ‘‘sace bhikkhu sāmaṇerena",
  "tika-vin06t2:28_1": "saddhiṁ vattukāmo, tathā sāmaṇeropi bhikkhunā saddhiṁ vattukāmo sahasā opāteti, ‘yebhuyyena",
  "tika-vin06t2:28_2": "paguṇaṁ ganthaṁ bhaṇantaṁ opātetī’’tiādīsu viya anāpatti, na hi ettāvatā bhikkhu",
  "tika-vin06t2:28_3": "sāmaṇerassa uddisati nāma hoti. Yasmā mahāaṭṭhakathāyaṁ natthi, tasmāpi yuttamevetaṁ.",
  "tika-vin06t2:28_4": "Sace tattha vicāretvā paṭikkhittaṁ siyā āpatti, kiriyākiriyañca nāpajjati. Kasmā?",
  "tika-vin06t2:28_5": "Yasmā cittena ekato vattukāmo, atha kho naṁ ‘ekato mā vadā’ti paṭikkhipitvāpi ekato",
  "tika-vin06t2:28_6": "vadanto āpajjati. Avattukāmassa sahasā virajjhitvā ekato vadantassa anāpatti, tena",
  "tika-vin06t2:28_7": "vuttaṁ ‘mayā saddhiṁ mā vadāti vutto yadi vadati, anāpattī’ti. Tathāpi ācariyānaṁ",
  "tika-vin06t2:28_8": "matimanuvattantena evarūpesu ṭhānesu yathāvuttanayeneva paṭipajjitabbaṁ. Kasmā? Yasmā",
  "tika-vin06t2:28_9": "mahāaṭṭhakathāyaṁ natthi, natthibhāvatoyeva āpatti. Sace tattha anāpattiavacanaṁ",
  "tika-vin06t2:28_10": "na sambhavati ayamaṭṭhānattā’’ti.",
  "tika-vin06t2:29_0": "Tatrāyaṁ vicāraṇā – ‘‘mayā saddhiṁ mā vadā’’ti vutto yadi vadati, bhikkhuno anāpattīti",
  "tika-vin06t2:29_1": "yuttametaṁ bhikkhuno vattukāmatāyābhāvato, bhāvepi sajjhāyakaraṇādīsu tīsu anāpattito",
  "tika-vin06t2:29_2": "ca. Atha sāmaṇerena byattatāya ‘‘mayā saddhiṁ mā vadā’’ti vutto bhikkhu abyattatāya",
  "tika-vin06t2:29_3": "vadati, āpatti eva vattukāmatāsabbhāvato. Sahasā ce vadati, anāpatti tadabhāvato.",
  "tika-vin06t2:29_4": "Sace bhikkhu evaṁ ‘‘mayā saddhiṁ mā vadā’’ti vatvā tena saddhiṁ sayaṁ vadati, āpatti",
  "tika-vin06t2:29_5": "eva. Na hi etaṁ sikkhāpadaṁ kiriyākiriyaṁ. Yadi etaṁ sikkhāpadaṁ kiriyākiriyaṁ bhaveyya,",
  "tika-vin06t2:29_6": "yuttaṁ. Tattha anāpattīti adhippāyo. Mahāpaccariyaṁ imināva adhippāyena ‘‘mayā saddhiṁ",
  "tika-vin06t2:29_7": "mā vadā’’ti vuttaṁ siyā. Na hi sāmaṇerassa kiriyā idha pamāṇanti, imasmiṁ pana adhippāye",
  "tika-vin06t2:29_8": "vutte atiyuttaṁvāti attho. Akkharattho byañjanattho. Kiñcāpi ‘‘yañca padaṁ yañca",
  "tika-vin06t2:29_9": "anupadaṁ yañca anvakkharaṁ yañca anubyañjanaṁ, sabbametaṁ padasodhammo nāmā’’ti vuttaṁ,",
  "tika-vin06t2:29_10": "tathāpi ‘‘padena vāceti, pade pade āpatti pācittiyassa, akkharāya vāceti, akkharakkharāya",
  "tika-vin06t2:29_11": "āpatti pācittiyassā’’ti idameva dvayaṁ yojitaṁ, taṁ kasmāti ce? Padena anupadaanubyañjanānaṁ",
  "tika-vin06t2:29_12": "saṅgahitattā. Vuttañhetaṁ ‘‘anupadanti dutiyapādo. Anubyañjananti purimabyañjanena",
  "tika-vin06t2:29_13": "sadisaṁ pacchābyañjana’’nti (pāci. aṭṭha. 45), tasmā anupadekadesamattameva anubyañjananti",
  "tika-vin06t2:29_14": "siddhaṁ. ‘‘Akkharānubyañjanasamūho pada’’nti ca vuttattā padamattameva vattabbaṁ",
  "tika-vin06t2:29_15": "tena anupadādittayaggahaṇatoti ce? Na vattabbaṁ vacanavisesato. Padena vācento hi",
  "tika-vin06t2:29_16": "pade vā anupade vā anubyañjane vā āpattiṁ āpajjati. Na akkharena. Akkharena vācento",
  "tika-vin06t2:29_17": "pana padādīsu aññatarasmiṁ āpajjati. Na hi ‘‘varo varaññū varado varāharo’’tiādimhi",
  "tika-vin06t2:29_18": "paṭhamaṁ va-kāraṁ vācento dutiyādiva-kāre opāteti, paṭhamaṁ ro-kāraṁ vācento dutiyaro-kāre",
  "tika-vin06t2:29_19": "opāteti, paṭhamaṁ ra-kāraṁ vācento dutiyara-kāre opāteti, āpatti pācittiyassāti sambhavati.",
  "tika-vin06t2:29_20": "Anubyañjanānulomato sambhavati evāti ce? Na, ‘‘pade pade āpatti pācittiyassā’’ti",
  "tika-vin06t2:29_21": "iminā viruddhattā. Idañhi vacanaṁ ekasmiṁ pade ekā āpattīti dīpeti. ‘‘Rūpaṁ aniccanti",
  "tika-vin06t2:29_22": "vuccamāno rūti opātetī’’ti vacanato sakalaṁ pādaṁ vācentassa paṭhamaakkharamatte",
  "tika-vin06t2:29_23": "ekato vutte āpattīti siddhanti ce? Na, ‘‘akkharakkharāya āpatti pācittiyassā’’ti",
  "tika-vin06t2:29_24": "iminā viruddhattā, tasmā rūti opātetīti vattuṁ asambhavato rū-kārassa yathāvuttadhammapariyāpannabhāvasiddhito",
  "tika-vin06t2:29_25": "taṁ avatvā kevalaṁ akkharāya vācentassa yathāvuttadhammapariyāpannaakkharabhāvadassanatthaṁ",
  "tika-vin06t2:29_26": "‘‘rūpaṁ aniccanti vuccamāno’’ti vuttaṁ, vacanasiliṭṭhatāvasena vā anubyañjane vedanāvacanaṁ viyāti veditabbaṁ.",
  "tika-vin06t2:30": "Padasodhammasikkhāpadavaṇṇanā niṭṭhitā.",
  "tika-vin06t2:31": "5. Paṭhamasahaseyyasikkhāpadavaṇṇanā",
  "tika-vin06t2:32_0": "50. ‘‘Na sahaseyyaṁ kappetabba’’nti bhāvavasena vuttaṁ, kesuci ‘‘na sahaseyyā kappetabbā’’ti",
  "tika-vin06t2:32_1": "pāṭho, na kappetabbā bhikkhunāti paññattanti adhippāyo. ‘‘Apassenaṁ vāti vāyimamañcakameva",
  "tika-vin06t2:32_2": "hotī’’ti likhitaṁ. Yaṁ etesaṁ na kappati, taṁ tesampīti upajjhāyādīnaṁ santikaṁ agantvā",
  "tika-vin06t2:32_3": "sahaseyyaṁ kappeyyāti pāṭhaseso.",
  "tika-vin06t2:33_0": "52. ‘‘Anupasampanno nāma bhikkhuṁ ṭhapetvā avaseso’ti vuttattā mātugāmo anupasampannoti",
  "tika-vin06t2:33_1": "catuttharattiyaṁ mātugāmo dvepi sahaseyyāpattiyo janetīti apare’’ti vuttaṁ, ‘‘bhikkhuṁ",
  "tika-vin06t2:33_2": "ṭhapetvā…pe… pannoti pārājikavatthubhūto tiracchānapuriso adhippeto’’ti ca, ubhayampi",
  "tika-vin06t2:33_3": "vīmaṁsitabbaṁ. Dutiyasikkhāpade mātugāmo nāmāti manussitthiṁyeva gahetvā yakkhī petī",
  "tika-vin06t2:33_4": "tiracchānagatā pārājikavatthubhūtā na gahitā tesu dukkaṭattā. ‘‘Sace pana attanopi",
  "tika-vin06t2:33_5": "sikkhāpade dukkaṭaṁ bhaveyya, atha kasmā paṭhamasikkhāpade pācittiya’’nti ca vuttaṁ.",
  "tika-vin06t2:33_6": "‘‘Aparikkhitte pamukhe anāpattī’’ti sīhaḷaṭṭhakathāvacanaṁ, tassatthaṁ dīpetuṁ andhakaṭṭhakathāyaṁ",
  "tika-vin06t2:33_7": "‘‘bhūmiyaṁ vinā jagatiyā pamukhaṁ sandhāya kathita’’nti vuttaṁ. Puna vasatīti catutthadivase",
  "tika-vin06t2:33_8": "vasati. Bhikkhunipanneti bhikkhumhi nipanne. Sannipatitamaṇḍapaṁ nāma mahāvihāre",
  "tika-vin06t2:33_9": "sannipātaṭṭhānaṁ. ‘‘Tīṇi ca divasāni dukkaṭakhette vasitvā catutthe divase sahaseyyāpattipahonake",
  "tika-vin06t2:33_10": "sayati, pācittiyevā’’ti ekacce vadanti kira, taṁ na yuttaṁ.",
  "tika-vin06t2:34": "Paṭhamasahaseyyasikkhāpadavaṇṇanā niṭṭhitā.",
  "tika-vin06t2:35": "6. Dutiyasahaseyyasikkhāpadavaṇṇanā",
  "tika-vin06t2:36_0": "55. ‘‘Atha kho te manussā’’ti ca ‘‘te addhikā’’ti ca pāṭho. ‘‘Ekaratta’’ntipi atthi,",
  "tika-vin06t2:36_1": "so na sundaro. Paṇḍake pāḷiyaṁ dukkaṭassa vuttattā ‘‘ubhatobyañjanehi mūlāpattīti",
  "tika-vin06t2:36_2": "dissatī’’ti, ‘‘animittādayo itthiyovā’’ti ca vadanti ubhatobyañjanake vuttaṁ viya.",
  "tika-vin06t2:36_3": "Kiñcāpi matitthī pārājikavatthu hoti, anupādinnapakkhe ṭhitattā pana idha āpattiṁ",
  "tika-vin06t2:36_4": "na karoti. Pārājikāpattiṭṭhānañcettha na oloketabbaṁ.",
  "tika-vin06t2:37": "Dutiyasahaseyyasikkhāpadavaṇṇanā niṭṭhitā.",
  "tika-vin06t2:38": "7. Dhammadesanāsikkhāpadavaṇṇanā",
  "tika-vin06t2:39_0": "66. ‘‘Viññū paṭibalā’’ti vacanato aviññū itthiyāpi desentassa anāpatti. Idha yakkhīādayo",
  "tika-vin06t2:39_1": "manussitthī viya anoḷārikattā dukkaṭavatthukā jātā. Tiracchānagatamanussaviggahitthiyā",
  "tika-vin06t2:39_2": "paṭibalatāya vuttattā itarāpi dukkaṭavatthuyevāti eke. ‘‘Mātugāmāyā’’ti liṅgavipallāsena",
  "tika-vin06t2:39_3": "vuttaṁ. ‘‘Aṭṭhakathādipāṭhaṁ ṭhapetvā damiḷādinā yathāruci kathetuṁ labhati kirā’’ti",
  "tika-vin06t2:39_4": "likhitaṁ, yathā yakkhīādayo dukkaṭavatthukā jātā, tathā purisaviggahaṁ gahetvā ṭhitena",
  "tika-vin06t2:39_5": "yakkhādinā saddhiṁ ṭhitassa mātugāmassa dhammaṁ desento dukkaṭaṁ anāpajjitvā kasmā",
  "tika-vin06t2:39_6": "pācittiyamāpajjatīti ce? Īsakampi dutiyapakkhaṁ abhajanato. Manussamātugāmopi na",
  "tika-vin06t2:39_7": "dutiyo, pageva yakkhādayoti. Na dutiyāniyate tassa dutiyattāti ce? Na tattha duṭṭhullavācāpekkhā",
  "tika-vin06t2:39_8": "dutiyatā, kintu nisajjāpekkhā, idha ca na nisajjamattaṁ, kintu desanā idhādhippetā.",
  "tika-vin06t2:39_9": "Sā ca nipajjanato oḷārikā, tasmā asamatthanidassanaṁ.",
  "tika-vin06t2:40": "Dhammadesanāsikkhāpadavaṇṇanā niṭṭhitā.",
  "tika-vin06t2:41": "8. Bhūtārocanasikkhāpadavaṇṇanā",
  "tika-vin06t2:42_0": "67. ‘‘Catutthapārājikavatthu ca idañca ekamevā’’ti vuttaṁ, na yuttaṁ. Kasmā? Tattha",
  "tika-vin06t2:42_1": "‘‘moghapurisā’’ti vuttattā. Te ariyamissakā na hontīti dvepi ekasadisānīti mama takko.",
  "tika-vin06t2:42_2": "‘‘Ariyāpi paṭijāniṁsu, tesampi abbhantare vijjamānattā uttarimanussadhammassā’’ti",
  "tika-vin06t2:42_3": "likhitaṁ. ‘‘Sabbepi bhūtaṁ bhagavāti puthujjanaariyānaṁ uttarimanussadhammassa ārocitattā",
  "tika-vin06t2:42_4": "‘bhūta’nti vuttaṁ, na attano uttarimanussadhammaṁ sandhāyāti apare’’ti vuttaṁ.",
  "tika-vin06t2:43": "77.Pubbe avuttehīti catutthapārājike avuttehīti.",
  "tika-vin06t2:44": "Bhūtārocanasikkhāpadavaṇṇanā niṭṭhitā.",
  "tika-vin06t2:45": "9. Duṭṭhullārocanasikkhāpadavaṇṇanā",
  "tika-vin06t2:46_0": "78-80. ‘‘Teneva hatthena upakkamitvā asuciṁ mocesī’’ti pāṭho sampatipāṭho sundaro.",
  "tika-vin06t2:46_1": "Apaloketvāva kātabbā. No ce, pāḷiyaṁyeva vuttaṁ siyā. ‘‘Ottappenā’’ti vattabbe ruḷhīvasena",
  "tika-vin06t2:46_2": "paresu ‘‘hirottappenā’’ti vuttaṁ. Mahāaṭṭhakathāyaṁ uttānattā na vuttaṁ, pācittiyāsambhavadassaneneva",
  "tika-vin06t2:46_3": "hi dukkaṭanti siddhaṁ.",
  "tika-vin06t2:47_0": "83. Tattha ‘‘kamma’’nti vuttaajjhācārepi pariyāpannattā taṁ tassa daṇḍakammavatthu.",
  "tika-vin06t2:47_1": "‘‘Tattha kammaṁ āpanno’’ti pubbepi likhitaṁ. Mahāaṭṭhakathāyaṁ ‘‘attakāmaṁ āpanno’’ti",
  "tika-vin06t2:47_2": "pāṭho, ‘‘ayameva gahetabbo’’ti vadanti, vīmaṁsitabbaṁ.",
  "tika-vin06t2:48": "Duṭṭhullārocanasikkhāpadavaṇṇanā niṭṭhitā.",
  "tika-vin06t2:49": "10. Pathavīkhaṇanasikkhāpadavaṇṇanā",
  "tika-vin06t2:50_0": "86.Kaṭasakkharā setamattikā viya mudukā sakkharajāti. ‘‘Akatapabbhāreti avalañjitabbaṭṭhānadassanatthaṁ",
  "tika-vin06t2:50_1": "vutta’’nti likhitaṁ. ‘‘Anovassakaṭṭhānadassanattha’’nti vattabbaṁ. Mūsikukkuranti",
  "tika-vin06t2:50_2": "mūsikāhi uddhaṭapaṁsu. Suddhacittāti kiñcāpi ‘‘evaṁ pavaṭṭite pathavī bhijjissatī’’ti",
  "tika-vin06t2:50_3": "jānanti, no pana ce pathavībhedatthikā, suddhacittā nāma honti. Paṁsuādayo dve koṭṭhāsā",
  "tika-vin06t2:50_4": "āpattikarā. Keci ‘‘sabbacchannādīsu upaḍḍhe dukkaṭassa vuttattā sace dukkaṭaṁ, yutta’’nti",
  "tika-vin06t2:50_5": "vadanti. Tattha yuttaṁ tādisassa vatthuno sambhavā, idha pana jātapathavī ca ajātapathavī",
  "tika-vin06t2:50_6": "cāti dveyeva vatthūni, tasmā dvinnaṁ ekena bhavitabbanti na yuttaṁ. Etthāpi dukkaṭavacanaṁ",
  "tika-vin06t2:50_7": "atthīti ce? Taṁ pana saññāvasena, na vatthuvasenāti na yuttameva.",
  "tika-vin06t2:51_0": "87.Aggiṁ kātuṁ vaṭṭatīti ettha ettāvatā usumaṁ gaṇhāti, tasmā vaṭṭatīti keci. Evaṁ",
  "tika-vin06t2:51_1": "sati pathaviyā aggimhi kate dūratopi bhūmi uṇhā hoti, tattakaṁ kopetabbaṁ siyā, na",
  "tika-vin06t2:51_2": "ca kappati, tasmā yasmiṁ ṭhāne patati, taṁ so aggi ḍahati, tasmā vaṭṭatīti eke. Aḍahitepi",
  "tika-vin06t2:51_3": "‘‘adaḍḍhāyapathaviyā aggiṁ ṭhapetuṁ na vaṭṭatī’’ti vuttattā attanā pātanāyeva doso",
  "tika-vin06t2:51_4": "patite upadāheti veditabbaṁ.",
  "tika-vin06t2:52": "Pathavīkhaṇanasikkhāpadavaṇṇanā niṭṭhitā.",
  "tika-vin06t2:53": "Samatto vaṇṇanākkamena musāvādavaggo paṭhamo.",
  "tika-vin06t2:54": "2. Bhūtagāmavaggo",
  "tika-vin06t2:55": "1. Bhūtagāmasikkhāpadavaṇṇanā",
  "tika-vin06t2:56_0": "89.Pharasuṁ niggahetuṁ asakkontoti dassitabhāvaṁ jānāpeti. Kasmā ayaṁ pharasuṁ uggirīti",
  "tika-vin06t2:56_1": "ce? Manussānantiādi tassa parihāro. ‘‘Ākoṭesi chindīti ca vacanato rukkhadevatānaṁ",
  "tika-vin06t2:56_2": "hatthāni chijjanti, na cātumahārājikādīnaṁ viya acchejjānī’’ti vadanti.",
  "tika-vin06t2:57_0": "90-92.Bhavanti ahuvuñcāti dvikāliko bhūtasaddo. Yadi bījato nibbattena bījaṁ dassitaṁ,",
  "tika-vin06t2:57_1": "tadeva santakaṁ yadidaṁ. Sova kukkuṭo maṁsimakkhitoti ayameva hi parihāro. Aṭṭhakathāsupi",
  "tika-vin06t2:57_2": "hi ‘‘bīje bījasaññī’’ti likhitaṁ. Yaṁ bījaṁ bhūtagāmo nāma hoti, tasmiṁ bīje bhūtagāmabījeti",
  "tika-vin06t2:57_3": "yojetvā. Amūlakattā kira sampuṇṇabhūtagāmo na hoti, ‘‘samūlapatto eva hi bhūtagāmo",
  "tika-vin06t2:57_4": "nāmā’’ti kāraṇaṁ vadanti. ‘‘Abhūtagāmamūlattāti bhūtagāmato anuppannattā abhūtagāmamūlaṁ,",
  "tika-vin06t2:57_5": "bhūtagāmassa amūlakattā vā. Na hi tato añño bhūtagāmo uppajjatī’’ti dvidhāpi likhitaṁ.",
  "tika-vin06t2:57_6": "Piyaṅgu asanarukkho vaḍḍhanattaco khajjaphalo, ‘‘pītasālo’’tipi vuccati. Amūlakabhūtagāme",
  "tika-vin06t2:57_7": "saṅgahaṁ gacchatīti nāḷikerassevāyaṁ. Ghaṭapiṭṭhijātattā, bījagāmānulomattā ca dukkaṭavatthu.",
  "tika-vin06t2:57_8": "Na vāsetabbaṁ ‘‘durūpaciṇṇattā’’ti likhitaṁ, ‘‘yesaṁ rukkhānaṁ sākhā ruhatīti vacanato",
  "tika-vin06t2:57_9": "yesaṁ na ruhati, tesaṁ sākhāya kappiyakaraṇakiccaṁ natthīti siddha’’nti vuttaṁ. Muddatiṇanti",
  "tika-vin06t2:57_10": "tassa nāmaṁ. ‘‘Muñjatiṇanti pāṭho’’ti likhitaṁ.",
  "tika-vin06t2:58_0": "Samaṇakappehīti samaṇavohārehi, tasmā vattabbaṁ bhikkhunā ‘‘kappiyaṁ karohī’’ti.",
  "tika-vin06t2:58_1": "Tassa āṇattiyā karontenāpi sāmaṇerādinā ‘‘kappiya’’nti vatvāva aggiparijitaṁ kātabbanti",
  "tika-vin06t2:58_2": "siddhaṁ. Aggiparijitādīni viya kappiyattā abījanibbaṭṭabījānipi ‘‘pañcahi samaṇakappehī’’ti",
  "tika-vin06t2:58_3": "(cūḷava. 250) ettha paviṭṭhāni, yathālābhato vā samaṇakappavacanaṁ gahetabbaṁ. ‘‘Kappiya’nti",
  "tika-vin06t2:58_4": "vattukāmo ‘kappa’nti ce vadati, ‘vaṭṭatī’ti vadantī’’ti vuttaṁ. ‘‘Kappiya’nti vacanaṁ",
  "tika-vin06t2:58_5": "sakasakabhāsāyapi vaṭṭatī’’ti vadanti. ‘‘Kappiyanti vatvā’’ti vuttattā bhikkhunā",
  "tika-vin06t2:58_6": "‘kappiyaṁ’icceva vattabbaṁ, ‘‘itarena pana yāya kāyaci bhāsāyā’’ti vadanti, vīmaṁsitabbaṁ.",
  "tika-vin06t2:58_7": "‘‘Ucchuṁ kappiyaṁ karissāmīti dāruṁ vijjhatī’’ti vacanato kappiyaṁ kātabbaṁ sandhāya",
  "tika-vin06t2:58_8": "viraddheti vuttaṁ hoti, ācariyā pana ‘‘kappiyaṁ kāretabbaṁ sandhāya kappiyanti sitthādiṁ",
  "tika-vin06t2:58_9": "kāreti, vaṭṭatī’’ti vadanti, tassa kāraṇaṁ vadantā kātuṁ vaṭṭanabhāveneva virajjhitvā",
  "tika-vin06t2:58_10": "katepi kappiyaṁ jātaṁ. Yadi na vaṭṭeyya, sitthādimhi kate na vaṭṭeyyāti, upaparikkhitabbaṁ.",
  "tika-vin06t2:58_11": "Uṭṭhitasevālaghaṭaṁ ātape nikkhipituṁ vaṭṭati, vikopetukāmatāya sati dukkaṭaṁ yuttaṁ",
  "tika-vin06t2:58_12": "viya. ‘‘Puppharajjubhājanagatikā, tasmā na vaṭṭati. Nāḷe vā baddhapupphakalāpe nāḷasmiṁ",
  "tika-vin06t2:58_13": "katepi vaṭṭati tasmiṁ pupphassa atthitāyā’’ti vadanti. Porāṇagaṇṭhipade ‘‘bījagāmena",
  "tika-vin06t2:58_14": "bhūtagāmo dassito anavasesapariyādānattha’’nti vuttaṁ.",
  "tika-vin06t2:59": "Bhūtagāmasikkhāpadavaṇṇanā niṭṭhitā.",
  "tika-vin06t2:60": "2. Aññavādakasikkhāpadavaṇṇanā",
  "tika-vin06t2:61": "98-9.Aññaṁ vadatīti aññavādakaṁ, ‘‘vacanaṁ kareyyā’’ti likhitaṁ. ‘‘Tuṇhībhūtassetaṁ nāma’’nti pāṭho. Ugghātetukāmoti samohanitukāmo, antarāyaṁ kattukāmoti porāṇā.",
  "tika-vin06t2:62": "100. ‘‘Sudiṭṭho bhante, na paneso kahāpaṇotiādīsu anāropite dukkaṭena musāvādapācittiyaṁ, aropite pācittiyadvayaṁ hotī’’ti vadanti, vīmaṁsitabbaṁ.",
  "tika-vin06t2:63_0": "102.Adhammena vā vaggena vā na kammārahassa vāti ettha ‘‘mayi vutte maṁ vā aññaṁ",
  "tika-vin06t2:63_1": "vā saṅgho adhammena vā kammaṁ, vaggena vā kammaṁ karissati, na kammārahassa vā me,",
  "tika-vin06t2:63_2": "aññassa vā kammaṁ karissatī’’ti na kathetīti yojetabbaṁ.",
  "tika-vin06t2:64": "Aññavādakasikkhāpadavaṇṇanā niṭṭhitā.",
  "tika-vin06t2:65": "3. Ujjhāpanakasikkhāpadavaṇṇanā",
  "tika-vin06t2:66": "103.‘‘Chandāyā’’ti akkharakkharāyātiādi viya liṅgavipallāsena vuttaṁ, chandatthanti vā attho. Yesaṁ senāsanāni paññapeti, tesaṁ attani chandatthanti adhippāyo.",
  "tika-vin06t2:67_0": "106.Anupasampannantiādīsu karaṇattho gahetabbo. Aññaṁ anupasampannanti aññena anupasampannena.",
  "tika-vin06t2:67_1": "Tassa vāti anupasampannassa. ‘‘Sammutikāle pañcaṅgavirahādayo asammatā nāmā’’ti,",
  "tika-vin06t2:67_2": "‘‘upasampannena laddhasammuti sikkhāpaccakkhānena vinassatī’’ti ca vuttaṁ. Saṅghenāti",
  "tika-vin06t2:67_3": "sabbena saṅghena kammavācāya assāvetvā ‘‘taveso bhāro’’ti kevalaṁ āropitabhāro. Kevala-saddo",
  "tika-vin06t2:67_4": "hettha kammavācāya assāvitabhāvamattameva dīpeti. Sayamevāti itaresaṁ bhikkhūnaṁ",
  "tika-vin06t2:67_5": "anumatiyā. Abhūtena khīyanakassa ādikammikassa kathaṁ anāpattīti ce? Iminā sikkhāpadena.",
  "tika-vin06t2:67_6": "Musāvāde āpattiyeva dve pācittiyo vuttā viya dissanti pubbapayoge rukkhādichindanādīsu viya, vicāretabbaṁ.",
  "tika-vin06t2:68": "Ujjhāpanakasikkhāpadavaṇṇanā niṭṭhitā.",
  "tika-vin06t2:69": "4. Paṭhamasenāsanasikkhāpadavaṇṇanā",
  "tika-vin06t2:70_0": "110. ‘‘Evañcidaṁ bhagavatā bhikkhūnaṁ sikkhāpadaṁ paññattaṁ hotī’’ti vacanato, parivāre",
  "tika-vin06t2:70_1": "‘‘ekā paññatti, ekā anupaññattī’’ti (pari. 226) vacanato ca idha atthi anupaññattīti",
  "tika-vin06t2:70_2": "siddhaṁ. Kiñcāpi siddhaṁ, ‘‘evañca pana, bhikkhave, imaṁ sikkhāpadaṁ uddiseyyāthā’’tiādinā",
  "tika-vin06t2:70_3": "pana paññattiṭṭhānaṁ na paññāyati, kevalaṁ ‘‘anujānāmi, bhikkhave, aṭṭhamāse…pe…",
  "tika-vin06t2:70_4": "nikkhipitu’’nti ettakameva vuttaṁ, taṁ kasmāti ce? Paṭhamapaññattiyaṁ vuttanayeneva",
  "tika-vin06t2:70_5": "vattabbato avisesattā na vuttaṁ. Yadi evaṁ kā ettha anupaññattīti? Ajjhokāseti. Ayamanupaññatti",
  "tika-vin06t2:70_6": "paññattiyampi atthīti ce? Atthi, taṁ pana okāsamattadīpanaṁ, dutiyaṁ cātuvassikamāsasaṅkhātakāladīpanaṁ.",
  "tika-vin06t2:70_7": "Yasmā ubhayampi ekaṁ kālokāsaṁ ekato katvā ‘‘ajjhokāse’’ti vuttanti dīpento bhagavā",
  "tika-vin06t2:70_8": "‘‘anujānāmi, bhikkhave…pe… nikkhipitu’’nti āhāti veditabbaṁ. Teneva mātikāṭṭhakathāyaṁ",
  "tika-vin06t2:70_9": "(kaṅkhā. aṭṭha. paṭhamasenāsanasikkhāpadavaṇṇanā) vuttaṁ ‘‘yattha ca yadā ca santharituṁ",
  "tika-vin06t2:70_10": "na vaṭṭati, taṁ sabbamidha ajjhokāsasaṅkhyameva gatanti veditabba’’nti. Hemantakālassa",
  "tika-vin06t2:70_11": "anāpattisamayattā idaṁ sikkhāpadaṁ nidānānapekkhanti siddhaṁ, tathā hi ajjhokāsapadasāmatthiyena",
  "tika-vin06t2:70_12": "ayaṁ viseso – vassānakāle ovassakaṭṭhāne ajjhokāse, maṇḍapādimhi ca na vaṭṭati. Hemantakāle",
  "tika-vin06t2:70_13": "pakatiajjhokāse na vaṭṭati, sabbamidha ovassakepi maṇḍapādimhi vaṭṭati, tañca kho",
  "tika-vin06t2:70_14": "yattha himavassena senāsanaṁ na temeti, gimhakāle pakatiajjhokāsepi vaṭṭati, tañca",
  "tika-vin06t2:70_15": "kho akālameghādassaneyevāti ayaṁ viseso ‘‘aṭṭha māse’’ti ca ‘‘avassikasaṅkete’’ti",
  "tika-vin06t2:70_16": "ca etesaṁ dvinnaṁ padānaṁ sāmatthiyatopi siddho.",
  "tika-vin06t2:71_0": "Kiñca bhiyyo – aṭṭhakathāyaṁ sandassitavisesova. Cammādinā onaddhako vā navavāyimo",
  "tika-vin06t2:71_1": "vā na sīghaṁ vinassati. Kāyānugatikattāti kāye yattha, tattha gatattā. Saṅghikamañcādimhi",
  "tika-vin06t2:71_2": "kāyaṁ phusāpetvā viharituṁ na vaṭṭatīti dhammasiritthero. ‘‘Saṅghikaṁ pana ‘ajjhokāsaparibhogena",
  "tika-vin06t2:71_3": "paribhuñjatha, bhante, yathāsukha’nti dāyakā denti senāsanaṁ, evarūpe anāpattī’’ti",
  "tika-vin06t2:71_4": "andhakaṭṭhakathāyaṁ vacanato, idha ca paṭikkhepābhāvato vaṭṭati. ‘‘Aññañca evarūpanti",
  "tika-vin06t2:71_5": "apare’’ti vuttaṁ. ‘‘Pādaṭṭhānābhimukhāti nisīdantassa pādapatanaṭṭhānābhimukhā’’ti",
  "tika-vin06t2:71_6": "likhitaṁ. Sammajjantassa pādaṭṭhānābhimukhanti ācariyassa takko.",
  "tika-vin06t2:72_0": "111.‘‘Pāduddhārenāti bahiupacāre ṭhitattā’’ti likhitaṁ. Gacchanti, dukkaṭaṁ dhammakathikassa",
  "tika-vin06t2:72_1": "viya. Kasmā na pācittiyaṁ? Pacchā āgatehi vuḍḍhatarehi uṭṭhāpetvā gahetabbato. Dhammakathikassa",
  "tika-vin06t2:72_2": "pana anuṭṭhapetabbattā. ‘‘Anāṇattiyā paññattiyampi tassa bhāro’’ti vuttaṁ.",
  "tika-vin06t2:73": "112.Pariharaṇeyevāti ettha gahetvā vicāraṇeti dhammasiritthero. Attano santakakaraṇeti upatissatthero. Bījanīpattakaṁ caturassabījanī.",
  "tika-vin06t2:74_0": "113. ‘‘Yo bhikkhu vā sāmaṇero vā…pe… lajjī hotī’ti vuttattā alajjiṁ āpucchitvā gantuṁ",
  "tika-vin06t2:74_1": "na vaṭṭatī’’ti vadanti. Pāṭhe ‘‘kenaci palibuddhaṁ hotī’’ti ca aṭṭhakathāyaṁ ‘‘palibuddha’’nti",
  "tika-vin06t2:74_2": "ca senāsanaṁyeva sandhāya vuttaṁ, tasmā tathāpi atthīti gahetabbaṁ. ‘‘Anāpucchaṁ vā’’ti pāṭho.",
  "tika-vin06t2:75": "Paṭhamasenāsanasikkhāpadavaṇṇanā niṭṭhitā.",
  "tika-vin06t2:76": "5. Dutiyasenāsanasikkhāpadavaṇṇanā",
  "tika-vin06t2:77_0": "116-7.Ettakameva vuttamaṭṭhakathāsu, tathāpi padaṭṭhādayopi labbhanti eva. Anugaṇṭhipade",
  "tika-vin06t2:77_1": "‘‘aññaṁ attharaṇādi akappiyattā na vutta’’nti vuttaṁ. ‘‘Mañcaṁ vā pīṭhaṁ vā vihāre",
  "tika-vin06t2:77_2": "vā vihārūpacāre vā’ti imināpi saṁsandanatthaṁ ‘kiñcāpi vutto, atha kho’tiādi āraddha’’nti",
  "tika-vin06t2:77_3": "ca vuttaṁ. Upacāramattañcetaṁ ‘‘rukkhamūle’’ti, tattha vattabbaṁ natthi.",
  "tika-vin06t2:78_0": "118.Anāpucchitvāpi gantuṁ vaṭṭatīti asatiyā gacchatopi anāpatti, āpucchanaṁ pana",
  "tika-vin06t2:78_1": "vattaṁ sañcicca anāpucchato vattabhedadukkaṭattā. Puggalikasenāsane saṅghikaseyyaṁ,",
  "tika-vin06t2:78_2": "saṅghikasenāsane vā puggalikaseyyaṁ attharitvā gacchantassa dukkaṭaṁ yuttaṁ viya.",
  "tika-vin06t2:78_3": "Kasmā? ‘‘Seyyāmattameva nasseyyā’’ti vuttattā. Idha pana ‘‘palibuddhaṁ palibuddho’’ti duvidhampi atthi.",
  "tika-vin06t2:79": "Dutiyasenāsanasikkhāpadavaṇṇanā niṭṭhitā.",
  "tika-vin06t2:80": "6. Anupakhajjasikkhāpadavaṇṇanā",
  "tika-vin06t2:81_0": "121. Chabbaggiyesuyeva therā bhikkhūti keci. Pāde dhovitvātiādimhi pavisantassa vā",
  "tika-vin06t2:81_1": "pādadhovanapāsāṇato yāva mañcapīṭhaṁ passāvatthāya nikkhamantassa vā yāva passāvaṭṭhānanti",
  "tika-vin06t2:81_2": "yojanā kātabbā. Evaṁ sante ‘‘passāvatthāya nikkhamantassa vā’’ti na vattabbaṁ, ‘‘passāvaṭṭhānato",
  "tika-vin06t2:81_3": "nikkhamantassa vā’’ti vattabbaṁ. Passāvaṭṭhānanti katthaci potthake. Tathā hi mātikāṭṭhakathāyaṁ",
  "tika-vin06t2:81_4": "(kaṅkhā. aṭṭha. anupakhajjasikkhāpadavaṇṇanā) ‘‘pavisantassa pādadhovanapāsāṇato",
  "tika-vin06t2:81_5": "yāva mañcapīṭhaṁ nikkhamantassa mañcapīṭhato yāva passāvaṭṭhānaṁ, tāva upacāro’’ti",
  "tika-vin06t2:81_6": "vuttaṁ, tasmā ‘‘pāde dhovitvā pavisantassa, passāvatthāya nikkhamantassa ca dvāre",
  "tika-vin06t2:81_7": "nikkhittapādadhovanapāsāṇato, passāvaṭṭhānato ca mañcapīṭha’’nti katthaci potthake",
  "tika-vin06t2:81_8": "pāṭho, so apāṭho. Kasmā? Mañcapīṭhānaṁ upacārassa vuttattā. Pavisantassa yāva mañcapīṭhānaṁ",
  "tika-vin06t2:81_9": "upacāro, nikkhamantassa tato paṭṭhāya yāva passāvaṭṭhānaṁ vaccakuṭicaṅkamaṭṭhānanti",
  "tika-vin06t2:81_10": "iminā atthena yathā saṁsandati, tathāvidho pāṭhoti ācariyo.",
  "tika-vin06t2:82": "122.Upacāraṁ ṭhapetvāti idha vuttaupacāraṁ ṭhapetvā. ‘‘Dassanasavanūpacārepi santharantassā’’ti likhitaṁ.",
  "tika-vin06t2:83": "Anupakhajjasikkhāpadavaṇṇanā niṭṭhitā.",
  "tika-vin06t2:84": "7. Nikkaḍḍhanasikkhāpadavaṇṇanā",
  "tika-vin06t2:85": "126-7.Chasattakoṭṭhakāni vāti ettha dvārakoṭṭhakaṁ adhippetaṁ. ‘‘Nikkhamā’’ti vacanaṁ sutvāpi attano ruciyā nikkhamati, anāpatti; idha aggisālādi eva upacāroti.",
  "tika-vin06t2:86": "Nikkaḍḍhanasikkhāpadavaṇṇanā niṭṭhitā.",
  "tika-vin06t2:87": "8. Vehāsakuṭisikkhāpadavaṇṇanā",
  "tika-vin06t2:88": "129. ‘‘Pamāṇamajjhimassa galappamāṇe dinnatulāpi vehāsakuṭiyevā’’ti likhitaṁ, ‘‘na sā idha adhippetā’’ti vuttaṁ.",
  "tika-vin06t2:89": "Vehāsakuṭisikkhāpadavaṇṇanā niṭṭhitā.",
  "tika-vin06t2:90": "9. Mahallakavihārasikkhāpadavaṇṇanā",
  "tika-vin06t2:91_0": "135.Yāvadvārakosāti dvārasamīpā, yāva bhittīti attho, taṁ suvuttaṁ. Kavāṭavitthārappamāṇoti",
  "tika-vin06t2:91_1": "hatthapāsassādhippetattā, samantā kavāṭavitthārappamāṇaupacārassa gahitattā aparipūraupacārāpi",
  "tika-vin06t2:91_2": "hoti. Ālokaṁ karotīti ālokaṁ sandheti pidhetīti sandhi eva ālokasandhināmakā honti.",
  "tika-vin06t2:91_3": "Vātapānakavāṭalepakamme appaharitaṭṭhānakiccaṁ natthi.",
  "tika-vin06t2:92_0": "136.Iṭṭhakāti chadanakapālāsilādiiṭṭhakā. Chadanūparīti ettha paṭhamaṁ tāva ekavāraṁ",
  "tika-vin06t2:92_1": "aparisesaṁ chādetvā puna chādanadaṇḍake bandhitvā dutiyavāraṁ tatheva chādetabbaṁ.",
  "tika-vin06t2:92_2": "‘‘Tatiyavāracatutthavāre sampatte dve magge adhiṭṭhahitvā tatiyamaggaṁ āṇāpetvā pakkamitabba’’nti",
  "tika-vin06t2:92_3": "vuttaṁ, taṁ ‘‘punappunaṁ chādāpetī’’ti iminā yujjati.",
  "tika-vin06t2:93_0": "Porāṇā pana ‘‘paṭhamavāreyeva tayo magge adhiṭṭhātuṁ vaṭṭati, catutthato paṭṭhāya",
  "tika-vin06t2:93_1": "āpatti pācittiyaṁ, catutthalepato paṭṭhāya āpattī’’ti vadanti. Tattha chadane vuttavidhinidānena",
  "tika-vin06t2:93_2": "sameti, lepe vuttavidhitikacchedena sameti. Tathāpi so na yuttova. Nidāne, aṭṭhakathāyañca",
  "tika-vin06t2:93_3": "siddhalepattā sabbasovāpi acchanne, channevāpi anekaso pariyāyassa tatiyasseva adhiṭṭhānanti",
  "tika-vin06t2:93_4": "no sametīti ācariyo. ‘‘Dve magge’’ti, ‘‘dve chadane’’ti ca ‘‘tatiyavārato paṭṭhāya",
  "tika-vin06t2:93_5": "evaṁ chādāpehī’ti āṇāpetvā pakkamitabba’’nti ca upatissatthero vadati kira.",
  "tika-vin06t2:94": "Mahallakavihārasikkhāpadavaṇṇanā niṭṭhitā.",
  "tika-vin06t2:95": "10. Sappāṇakasikkhāpadavaṇṇanā",
  "tika-vin06t2:96": "140. Sappāṇakasikkhāpadaṁ uttānatthameva.",
  "tika-vin06t2:97": "Samatto vaṇṇanākkamena bhūtagāmavaggo dutiyo.",
  "tika-vin06t2:98": "3. Ovādavaggo",
  "tika-vin06t2:99": "1. Ovādasikkhāpadavaṇṇanā",
  "tika-vin06t2:100_0": "144.Kathānusārenāti yo bhikkhunovādakatthiko kiṁsīlo kiṁsamācāro katarakulā pabbajitotiādi",
  "tika-vin06t2:100_1": "kathānusārenāti attho. Saggamaggagamanepīti api-saddena mokkhagamanepi. ‘‘Lakkhaṇappaṭivedhapaṭisaṁyutto’’ti",
  "tika-vin06t2:100_2": "aṭṭhagarudhammānusārena vattabbaṁ dhammakathaṁ sandhāya vuttaṁ.",
  "tika-vin06t2:101_0": "145-147.Nissīmanti vihāre baddhasīmato aññaṁ abaddhasīmaṁ, gāmasīmādinti attho. ‘‘Supinantenapī’’ti",
  "tika-vin06t2:101_1": "na sabbesanti idha bāhullanayena vuttaṁ. Chabbaggiyā hi keci vīsativassāpi atthi",
  "tika-vin06t2:101_2": "atirekavīsativassāpīti iminā imaṁ majjhimabodhikāle paññattanti viññāyati. ‘‘Sīlavā",
  "tika-vin06t2:101_3": "hotī’’ti vatvā tassa catubbidhattā idha adhippetasīlameva dassetuṁ ‘‘pātimokkhasaṁvarasaṁvuto’’tiādi",
  "tika-vin06t2:101_4": "vuttaṁ. Gaṇṭhānugaṇṭhipadesu ‘‘satisaṁvarādayo idha nādhippetā, tena vibhaṅgapāṭhaṁ",
  "tika-vin06t2:101_5": "dasseti aṭṭhakathācariyo’’ti vuttaṁ. Atthatoti pāḷiatthato. Kāraṇatoti kāraṇūpapattito,",
  "tika-vin06t2:101_6": "aṭṭhakathātoti adhippāyo. Atha vā kāraṇatoti dhammato, tena atthato dhammatoti vuttaṁ",
  "tika-vin06t2:101_7": "hoti. Atha vā atthatoti phalato. ‘‘Kāraṇatoti hetuto. Dhammapadampi jātakena sahā’’ti",
  "tika-vin06t2:101_8": "likhitaṁ. Pañhaṁ kathetunti ‘‘pañhaṁ puṭṭho kathetī’’ti ettha bhikkhuniyā puṭṭhena",
  "tika-vin06t2:101_9": "‘‘na jānāmī’’ti na sakkā kathetuṁ. ‘‘Na kho pana taṁ bhagavanta’’nti pāṭho. ‘‘Na",
  "tika-vin06t2:101_10": "kho paneta’’nti ca likhanti, taṁ na sundaraṁ. ‘‘Kāsāyavatthavasanāyā’’ti vacanato",
  "tika-vin06t2:101_11": "pārājikāyapi na vaṭṭati. Bhikkhuniyā kāyasaṁsaggameva vuttaṁ. Methunena hi bhikkhunīdūsako hoti.",
  "tika-vin06t2:102_0": "148-9. Bhikkhūnaṁ santike upasampannā nāma parivattaliṅgā, pañcasatā sākiyāniyo vā.",
  "tika-vin06t2:102_1": "‘‘Dhammadesanāpattimocanatthaṁ panā’’ti vacanato mātugāmaggahaṇena sabbattha bhikkhunīsaṅgahaṁ",
  "tika-vin06t2:102_2": "gacchatīti siddhaṁ. Bhikkhuniggahaṇena pana mātugāmo tiriyaṁ taraṇasikkhāpade (pāci.",
  "tika-vin06t2:102_3": "187-190) saṅgahito, na aññattha. ‘‘Osāretabbā’’ti pāḷipāṭho, pāḷi osāretabbāti attho",
  "tika-vin06t2:102_4": ". ‘‘Osāretabba’’nti aṭṭhakathāpāḷi. Ekasmiṁ ṭhāne vandite dosābhāvato bahūsu ekāya",
  "tika-vin06t2:102_5": "vandite vaṭṭatīti ce? Bhikkhūhi kattabbaṁ natthi, bhikkhuniyāyeva kattabbaṁ, tasmā",
  "tika-vin06t2:102_6": "na vaṭṭati . ‘‘Yattha katthaci nisinnāyāti antodvādasahatthe nisinnāyā’’ti vadanti.",
  "tika-vin06t2:102_7": "Na nimantitā hutvā gantukāmāti nimantitā hutvā gantukāmā bhikkhū idha nādhippetā,",
  "tika-vin06t2:102_8": "vassaṁ upagantukāmāva adhippetāti attho. Yato panāti bhikkhunīvihārato. Tatthāti",
  "tika-vin06t2:102_9": "bhikkhunīvihāre. Kiñcāpi ‘‘ovādadāyakā bhikkhū’’ti vacanato ovādadāyakeheva sabhikkhuko",
  "tika-vin06t2:102_10": "āvāso hoti, na sabbehīti āpanno, tathāpi asati bhikkhunovādake ovādasaṁvāsānaṁ atthāya",
  "tika-vin06t2:102_11": "yācanatthāya avassaṁ gantabbattā aññehipi bhikkhūhi sabhikkhukopi sabhikkhuko evāti",
  "tika-vin06t2:102_12": "veditabbo. Sā rakkhitabbāti vassacchedāpatti rakkhitabbā. Kasmā? Āpadāsu hītiādi.",
  "tika-vin06t2:102_13": "‘‘Ayaṁ uposatho cātuddasikoti pucchitabba’’nti vuttaṁ, tampi terasiyaṁyeva, etarahi",
  "tika-vin06t2:102_14": "pana bhikkhuniyo cātuddasiyaṁyeva gantvā ‘‘kadā ayya uposatho’’ti pucchanti. ‘‘Jāyāyo",
  "tika-vin06t2:102_15": "vā jāriyo vā’’ti adhippāyena vuttaṁ kira. ‘‘Gaccheyya ce, āpattī’’ti pāṭho. Dve tissoti",
  "tika-vin06t2:102_16": "dvīhi tīhi. Ekato āgatānaṁ vasena ‘‘tāhī’’ti bahuvacanaṁ vuttanti adhippāyo. ‘‘Ekā",
  "tika-vin06t2:102_17": "bhikkhunī vā bahū bhikkhunī vā bahūhi bhikkhunupassayehi ovādatthāya pesitā’’ti vacanassa",
  "tika-vin06t2:102_18": "vitthāro ‘‘bhikkhunisaṅgho ca ayya bhikkhuniyo cā’’tiādinā vutto. ‘‘Bhikkhunisaṅgho",
  "tika-vin06t2:102_19": "ca ayya bhikkhuniyo cā’tiādi nānāupassayehi pesitāya vacana’’nti ca ‘‘aparipuṇṇasaṅghapuggalanānāvāsadutiyavacanavasena",
  "tika-vin06t2:102_20": "pañcakkhattuṁ upasaṅkamanaṁ vutta’’nti ca likhitaṁ. Yasmiṁ āvāse pātimokkhuddeso",
  "tika-vin06t2:102_21": "na pavattati, tatthāpi yācanaṁ sampaṭicchitvā punadivase yena paṭiggahitaṁ, tena",
  "tika-vin06t2:102_22": "‘‘natthi koci bhikkhu bhikkhunovādako sammato’’tiādi vattabbaṁ. Atthi ce sammato,",
  "tika-vin06t2:102_23": "niddisitabbo. ‘‘Sayameva ce sammato, aha’nti vattabba’’nti vuttaṁ. Sace sammato vā",
  "tika-vin06t2:102_24": "ovādapaṭiggāhako vā pātimokkhaṁ uddisati, aññena ārocāpetabbanti eke, ‘‘attanāpi",
  "tika-vin06t2:102_25": "ārocetuṁ vaṭṭatī’’ti ca vadanti. Kesuci potthakesu ‘‘ayyānaṁ pavāretī’’ti likhitaṁ,",
  "tika-vin06t2:102_26": "evaṁ sati ‘‘ayyassa pavāremī’’ti vattabbaṁ, potthake natthi.",
  "tika-vin06t2:103": "Ovādasikkhāpadavaṇṇanā niṭṭhitā.",
  "tika-vin06t2:104": "2. Atthaṅgatasikkhāpadavaṇṇanā",
  "tika-vin06t2:105_0": "153.Munātīti jānāti. Antaradhāyatipīti ettha taduttamaṁ ce atthi, taṁ passāmi, yaṁ",
  "tika-vin06t2:105_1": "vicittaṁ vā, tadatthañca. Taggha kāraṇaṁ. Saha uppādamanantarā kiriyā. Yamā ca te",
  "tika-vin06t2:105_2": "manasā katatra netvāti. Yathā pāto siyā pāto bhavaṁ pātova udakato uggantvā ṭhitaṁ,",
  "tika-vin06t2:105_3": "tathā virocamānaṁ aṅgīrasaṁ buddhaṁ passa, na kevalaṁ padumaṁ viya, virocamānaṁ tapantamādiccamivantalikkheti",
  "tika-vin06t2:105_4": "sambandho. Atha vā aṅgīrasaṁ buddhaṁ padumaṁva virocamānaṁ sūriyaṁva tapantaṁ passa",
  "tika-vin06t2:105_5": "buddhaṁ. Yathā pāto siyā phullamavītagandhaṁ kokanudasaṅkhātaṁ padumaṁ passasi, tathā",
  "tika-vin06t2:105_6": "virocamānaṁ aṅgīrasaṁ buddhaṁ passa. Ubhayeneva hi bhagavato kanti dīpitāti katvā",
  "tika-vin06t2:105_7": "dīpitaguṇasubhaṁ buddhaṁ sakkatvā taṁ kantiṁ pūjeyya. Pūjaneyyatopi vītināmeyya iti",
  "tika-vin06t2:105_8": "lakkhaye. ‘‘Ekato upasampannāyā’’ti pāḷi.",
  "tika-vin06t2:106_0": "156. ‘‘Ekato upasampannāna’’nti aṭṭhakathāpāṭho. ‘‘Abhabbo tva’’ntiādivacanato anukampāvasena",
  "tika-vin06t2:106_1": "saddhivihārikādiṁ saṅghikā vihārā nikkaḍḍhāpentassa anāpatti viya dissati. Abhabbo",
  "tika-vin06t2:106_2": "hi thero sañcicca taṁ kātuṁ, gavesitabbāva ettha yuttīti keci. Therena sikkhāpadapaññattito",
  "tika-vin06t2:106_3": "pubbe katanti mama takko.",
  "tika-vin06t2:107": "Atthaṅgatasikkhāpadavaṇṇanā niṭṭhitā.",
  "tika-vin06t2:108": "3. Bhikkhunupassayasikkhāpadavaṇṇanā",
  "tika-vin06t2:109_0": "162. ‘‘Ekarattampi vasantī’’ti (pāci. 161) vacanato yattha rattiyaṁ na vasanti, tattha",
  "tika-vin06t2:109_1": "gantvā ovadituṁ vaṭṭatīti eke. Yadi evaṁ saṅketaṭṭhānaṁ gantvā ovadituṁ vaṭṭatīti",
  "tika-vin06t2:109_2": "siddhaṁ. ‘‘Tato addhayojaneyeva sabhikkhuko āvāso icchitabbo’’ti na vattabbaṁ. Bhikkhunovādako",
  "tika-vin06t2:109_3": "ce addhayojanaṁ gantvā ovaditukāmo hoti, bhikkhunisaṅgho ca addhayojanaṁ gantvā sotukāmo,",
  "tika-vin06t2:109_4": "‘‘vaṭṭatī’’ti vattabbaṁ siyā, tañca na vuttaṁ, tasmā na vaṭṭati. Heṭṭhimaparicchedena",
  "tika-vin06t2:109_5": "pana ‘‘ekarattampī’’ti vuttaṁ. Tato paṭṭhāya upassayaṁ hoti, na upassayasaṅkhepena",
  "tika-vin06t2:109_6": "katamattenāti vuttaṁ hoti. Yattha vāsūpagatā bhikkhuniyo, so upassayasaṅkhyaṁ gacchati,",
  "tika-vin06t2:109_7": "tattha na gantvā ovādo dātabbo. Ekāvāse divā vaṭṭatīti eke, vicāretvā yuttataraṁ gahetabbaṁ.",
  "tika-vin06t2:110": "Bhikkhunupassayasikkhāpadavaṇṇanā niṭṭhitā.",
  "tika-vin06t2:111": "4. Āmisasikkhāpadavaṇṇanā",
  "tika-vin06t2:112_0": "164. ‘‘Upasampannaṁ saṅghena asammata’’nti pāḷivacanato, ‘‘sammatena vā saṅghena",
  "tika-vin06t2:112_1": "vā bhāraṁ katvā ṭhapito’’ti aṭṭhakathāvacanato ca aṭṭhahaṅgehi samannāgato sammatena",
  "tika-vin06t2:112_2": "vā vippavasitukāmena ‘‘yāvāhaṁ āgamissāmi, tāva te bhāro hotū’’ti yācitvā ṭhapito,",
  "tika-vin06t2:112_3": "tassābhāvato saṅghena vā tatheva bhāraṁ katvā ṭhapito aṭṭhahi garudhammehi ovadituṁ",
  "tika-vin06t2:112_4": "labhati, pageva aññena dhammenāti siddhaṁ. ‘‘Yo pana bhikkhu asammato bhikkhuniyo",
  "tika-vin06t2:112_5": "ovadeyya, pācittiya’’nti pageva bhāraṁ katvā aṭṭhapitaṁ sandhāya vuttanti veditabbaṁ.",
  "tika-vin06t2:112_6": "Abhayagirivāsīnampi idameva mataṁ, anugaṇṭhipade pana imaṁ nayaṁ paṭikkhipitvā ‘‘natthi",
  "tika-vin06t2:112_7": "kocī’’tiādinā ‘‘etarahi ovādako asammato bhikkhunovādako nāmā’’ti vatvā ‘‘yaṁ pana",
  "tika-vin06t2:112_8": "andhakaṭṭhakathāyaṁ vuttaṁ ‘upasampannaṁ saṅghena kammavācāya asammataṁ, bhikkhusaṅghena",
  "tika-vin06t2:112_9": "pana bhikkhunisaṅghassa anuggahaṁ karotha, bhikkhuniyo ovadatha, bhikkhusaṅghassa",
  "tika-vin06t2:112_10": "ca karotha phāsuvihāranti evaṁ yācitvā ṭhapito bhikkhusaṅghaṁ āpucchitvā, tato so",
  "tika-vin06t2:112_11": "thero bhikkhuniyo ovadati, evarūpaṁ bhikkhusaṅghena asammatanti, tatra vuttanayeneva",
  "tika-vin06t2:112_12": "attho gahetabbo’’ti vuttaṁ. Porāṇagaṇṭhipade pana ‘‘asammato gāmaṁ ovādatthāya āgatānaṁ",
  "tika-vin06t2:112_13": "bhikkhunīnaṁ vacanaṁ sutvā paṭivacanaṁ dento saṅghānumatiyā, na ñatticatutthenā’’ti",
  "tika-vin06t2:112_14": "vuttaṁ, taṁ anugaṇṭhipadamatena sameti, andhakaṭṭhakathāyaṁ vuttavacanaṁ tena sameti,",
  "tika-vin06t2:112_15": "tañca pāḷivacanaṁ, na hi ovādapaṭiggāhako, pātimokkhuddesako vā ‘‘pāsādikena sampādetū’’ti",
  "tika-vin06t2:112_16": "vacanamattena bhikkhunovādako nāma hoti. Hotīti ce, anupasampannopi tattakena vacanena",
  "tika-vin06t2:112_17": "‘‘bhikkhunovādako hotū’’ti vattabbo. Hotīti ce, yaṁ vuttaṁ gaṇṭhānugaṇṭhipadesu ‘‘asammato",
  "tika-vin06t2:112_18": "nāma asammatabhāvena ‘bahussuto tvaṁ ovadāhī’ti saṅghena bhāraṁ katvā ṭhapito’’ti.",
  "tika-vin06t2:112_19": "Ettha bāhusaccena kiṁ payojanaṁ. Anugaṇṭhipadeyeva ‘‘abhayagirivāsī vadatīti sutvā",
  "tika-vin06t2:112_20": "sammatena vā āṇatto ovadituṁ labhatīti dhammasiritthero pacchā anujānātī’’ti vuttaṁ.",
  "tika-vin06t2:112_21": "Kiṁ bahukāya. ‘‘Pāsādikena sampādetū’’ti ettakamattena bhikkhunovādako hoti. Aṭṭhakathāyaṁ",
  "tika-vin06t2:112_22": "‘‘bhāraṁ katvā’’ti iminā kiṁ payojanaṁ, tattakampi vattuṁ añño na labhati, tena ca",
  "tika-vin06t2:112_23": "‘‘anujānāmi, bhikkhave, ṭhapetvā bālaṁ gilānaṁ gamikaṁ avasesehi ovādaṁ gahetu’’nti",
  "tika-vin06t2:112_24": "(cūḷava. 414) ayaṁ pāḷi virujjheyya. Kathaṁ? Tassa hi ‘‘na, bhikkhave, ovādo na paccāharitabbo’’ti",
  "tika-vin06t2:112_25": "(cūḷava. 415) canato sammatāsammatabhāvena natthi kocīti ‘‘pāsādikena sampādetū’’ti",
  "tika-vin06t2:112_26": "vattabbaṁ siyā, vadanto ca idha paṭhamena āpattiyā kāretabbo hotīti. Hotu asammatattā,",
  "tika-vin06t2:112_27": "akatabhārattā ca. Imassa ca bhikkhunovādakatte imassa khīyanena dukkaṭaṁ siyā, sabbametaṁ",
  "tika-vin06t2:112_28": "aniṭṭhaṁ, tasmā aṭṭhakathāyaṁ ‘‘ayamettha bhikkhunovādako nāmā’’ti avuttattā tathā",
  "tika-vin06t2:112_29": "bhāraṁ katvā ṭhapito ovadituṁ labhatiyeva, nāññoti ācariyo.",
  "tika-vin06t2:113": "Āmisasikkhāpadavaṇṇanā niṭṭhitā.",
  "tika-vin06t2:114": "5. Cīvaradānasikkhāpadavaṇṇanā",
  "tika-vin06t2:115": "169.Sādiyissasīti pucchā.",
  "tika-vin06t2:116": "Cīvaradānasikkhāpadavaṇṇanā niṭṭhitā.",
  "tika-vin06t2:117": "6. Cīvarasibbanasikkhāpadavaṇṇanā",
  "tika-vin06t2:118_0": "176.Vañcetvāti ‘‘tava ñātikāyā’’ti avatvā ‘‘ekissā bhikkhuniyā’’ti ettakameva vatvā,",
  "tika-vin06t2:118_1": "te hi ‘‘ekissā’’ti vacanaṁ sutvā aññātikāya santakasaññino sibbesuṁ. Imasmiṁ sikkhāpade",
  "tika-vin06t2:118_2": "‘‘cīvaraṁ nāma channaṁ cīvarānaṁ aññataraṁ cīvara’’nti ettakameva pāḷi, tena vuttaṁ",
  "tika-vin06t2:118_3": "‘‘cīvaranti yaṁ nivāsetuṁ vā pārupituṁ vā’’tiādi. ‘‘Vikappanupagaṁ pacchima’’nti",
  "tika-vin06t2:118_4": "ca likhitaṁ, so pamādalekho.",
  "tika-vin06t2:119": "Cīvarasibbanasikkhāpadavaṇṇanā niṭṭhitā.",
  "tika-vin06t2:120": "7. Saṁvidhānasikkhāpadavaṇṇanā",
  "tika-vin06t2:121": "181. Tā bhikkhuniyo dūsayiṁsūti vipariṇāmo kātabbo.",
  "tika-vin06t2:122_0": "182-4.Sampadantīti padasā gacchanti. Vuttanayenevāti ‘‘sampatanti etthāti sampāto’’tiādinā.",
  "tika-vin06t2:122_1": "Padagate upacāro na labbhati, accāsannattā missaṁ viya hotīti. Kukkuṭavassitaparicchinno",
  "tika-vin06t2:122_2": "mahāaṭṭhakathāyaṁ. ‘‘Tampi vohārenā’’ti likhitaṁ. ‘‘Yebhuyyena tathā sanniveso hotīti",
  "tika-vin06t2:122_3": "katvā aṭṭhakathāyaṁ vuttaṁ, tasmā na pamādalekho’’ti ca, ‘‘ukkaṭṭhaparicchedena vuttaṁ",
  "tika-vin06t2:122_4": "aṭṭhakathāyaṁ, tato uddhaṁ addhayojanalakkhaṇasampattaṁ nāma hotīti gahetabba’’nti",
  "tika-vin06t2:122_5": "ca vuttaṁ. ‘‘Kappiyabhūmi kirāyaṁ…pe… na vadantī’’ti vuttaṁ. Duddasañhettha kāraṇaṁ.",
  "tika-vin06t2:122_6": "Kataraṁ pana tanti? ‘‘Gacchāmāti saṁvidahati, āpatti dukkaṭassā’’ti vuttaṁ. Tattha",
  "tika-vin06t2:122_7": "‘‘gacchāmā’’ti vattamānavacanantañca, amagge bhikkhunupassayādimhi na sambhavatiyeva",
  "tika-vin06t2:122_8": "manussānaṁ antaragharādimhi maggasaṅkhepagamanato, uccāsayanādiuppattiṭṭhānattā ca.",
  "tika-vin06t2:122_9": "Na titthiyaseyyāya vā pabbajitāvāsattā. Dvāreti samīpatthe bhummaṁ, tasmā taṁ dassetuṁ",
  "tika-vin06t2:122_10": "puna ‘‘rathikāyā’’ti āha. Sesaaṭṭhakathāyaṁ ‘‘etthantare saṁvidahitepi bhikkhuno",
  "tika-vin06t2:122_11": "dukkaṭa’’nti āgatattā na sameti. ‘‘Gāmantare’’ti vacanato aññagāmassa upacārokkamane",
  "tika-vin06t2:122_12": "eva āpatti. ‘‘Addhayojane’’ti vacanato atikkamaneyeva yuttaṁ.",
  "tika-vin06t2:123_0": "185.Raṭṭhabhedeti vilope. Porāṇagaṇṭhipade ‘‘tayopi saṅketā kāladivasamaggavasena,",
  "tika-vin06t2:123_1": "tattha pacchimeneva āpattī’’ti vuttaṁ. ‘‘Iminā maggenā’’ti vissajjetvā aññena gacchanti",
  "tika-vin06t2:123_2": "ce, āpattiyevāti attho.",
  "tika-vin06t2:124": "Saṁvidhānasikkhāpadavaṇṇanā niṭṭhitā.",
  "tika-vin06t2:125": "8. Nāvābhiruhanasikkhāpadavaṇṇanā",
  "tika-vin06t2:126_0": "189. Nadiyā kuto gāmantaranti ce? ‘‘Yassā nadiyā’’tiādimāha. Gāmantaragaṇanāyāti",
  "tika-vin06t2:126_1": "yasmiṁ gāmatitthe āruḷho, taṁ ṭhapetvā aññagāmagaṇanāya. ‘‘Mātugāmopi idha saṅgahaṁ",
  "tika-vin06t2:126_2": "gacchatī’’ti ācariyassa takko, teneva ‘‘ubhayattha ekato upasampannāya dukkaṭaṁ,",
  "tika-vin06t2:126_3": "sikkhamānāya sāmaṇeriyā anāpattī’’ti ca na vuttaṁ. Eseva nayo aññesupi evarūpesu.",
  "tika-vin06t2:127_0": "191. ‘‘Lokassādamittasanthavavasena keḷipurekkhārā saṁvidahitvā’’ti vuttattā akusalacittaṁ",
  "tika-vin06t2:127_1": "lokavajjanti vattabbanti? Na vattabbaṁ, ‘‘keḷipurekkhārā’’ti vacanaṁ yebhuyyatāya",
  "tika-vin06t2:127_2": "vuttaṁ. Porāṇagaṇṭhipade ca ‘‘tīṇi cittāni tisso vedanā’’ti vuttaṁ, saṁvidahanakāle",
  "tika-vin06t2:127_3": "vā keḷipurekkhāro bhikkhu saṁvidahati, āpatti bhikkhuno gāmantarokkamane, addhayojanātikkame",
  "tika-vin06t2:127_4": "vā. Kusalacitto vā hoti paccavekkhanto, cetiyādīni vā passanto, abyākatacitto vā",
  "tika-vin06t2:127_5": "hoti kilamathavasena niddāyantoti ticittāni gahitānīti veditabbā.",
  "tika-vin06t2:128": "Nāvābhiruhanasikkhāpadavaṇṇanā niṭṭhitā.",
  "tika-vin06t2:129": "9. Paripācitasikkhāpadavaṇṇanā",
  "tika-vin06t2:130": "192.Ceṭaketi dārake. Taruṇapotaketi porāṇā. ‘‘Pāpabhikkhūnaṁ pakkhupacchedāya idaṁ paññattaṁ, tasmā pañca bhojaneyevāpatti vuttā’’ti likhitaṁ.",
  "tika-vin06t2:131_0": "194-7.Nipphāditanti viññattiyā na hoti, kintu parikathādīhi, tasmā iminā sikkhāpadena",
  "tika-vin06t2:131_1": "anāpatti, taṁ sandhāya ‘‘sabbattha anāpattī’’ti vuttaṁ. ‘‘Kathānusārena tattha pasīditvā",
  "tika-vin06t2:131_2": "denti, idaṁ paripācitaṁ na hoti, vaṭṭantī’’ti paṭhamasikkhāpade vuttattāti dhammasiritthero,",
  "tika-vin06t2:131_3": "upatissatthero pana ‘‘itarampi vaṭṭatiyevā’’ti āha. Porāṇagaṇṭhipade pana ‘‘yasmā",
  "tika-vin06t2:131_4": "devadatto pakatiyā tattha bhikkhuniparipācitaṁ bhuñjati, tasmā imaṁ aṭṭhuppattiṁ",
  "tika-vin06t2:131_5": "nidānaṁ katvā idaṁ sikkhāpadaṁ paññatta’’nti vuttaṁ.",
  "tika-vin06t2:132": "Paripācitasikkhāpadavaṇṇanā niṭṭhitā.",
  "tika-vin06t2:133": "10. Rahonisajjasikkhāpadavaṇṇanā",
  "tika-vin06t2:134": "198. ‘‘Upanandassa catutthasikkhāpadena cā’’ti pāṭho.",
  "tika-vin06t2:135": "Rahonisajjasikkhāpadavaṇṇanā niṭṭhitā.",
  "tika-vin06t2:136": "Samatto vaṇṇanākkamena ovādavaggo tatiyo.",
  "tika-vin06t2:137": "4. Bhojanavaggo",
  "tika-vin06t2:138": "1. Āvasathapiṇḍasikkhāpadavaṇṇanā",
  "tika-vin06t2:139_0": "203-4.Pūgassāti pūgena. Kukkuccāyantoti nissaraṇenettha bhavitabbaṁ, taṁ mayaṁ na",
  "tika-vin06t2:139_1": "jānāmāti sanniṭṭhānassa karaṇavasena ‘‘kukkuccāyanto’’ti vuccati. Yathā hi āyasmā",
  "tika-vin06t2:139_2": "upāli nayaggāhena ‘‘anāpatti āvuso supinantenā’’ti (pārā. 78) āha, tathā theropi",
  "tika-vin06t2:139_3": "‘‘anāpatti gilānassā’’ti kasmā na paricchindatīti? Anattādhikārattā vinayapaññattiyā,",
  "tika-vin06t2:139_4": "‘‘nāyaṁ attano okāso’’ti paṭikkhittattā, sikkhāpadassa aparipuṇṇattā. Paṭhamapārājikasikkhāpade",
  "tika-vin06t2:139_5": "paripuṇṇaṁ katvā paññatteyeva hi so thero ‘‘anāpatti supinantenā’’ti āha ‘‘aññatra",
  "tika-vin06t2:139_6": "supinantā’’ti vuttapadānusārenāti. Yasmā odissa ayāvadattheva dāyakānaṁ pīḷā natthi,",
  "tika-vin06t2:139_7": "tasmā ‘‘anodissa yāvadattho’’ti vuttaṁ.",
  "tika-vin06t2:140_0": "208. ‘‘Antarāmagge ekadivasa’nti ekaṁyeva sandhāya vutta’’nti ca ‘‘eseva nayoti vuttanayameva",
  "tika-vin06t2:140_1": "dassetuṁ gantvā paccāgacchanto hītiādimāhā’’ti ca ‘‘suddhacitto hutvā pakatigamaneva",
  "tika-vin06t2:140_2": "bhuñjituṁ labhatī’’ti ca ‘‘agilānassa gilānasaññino kāyena samuṭṭhātī’’ti ca likhitaṁ.",
  "tika-vin06t2:141": "Āvasathapiṇḍasikkhāpadavaṇṇanā niṭṭhitā.",
  "tika-vin06t2:142": "2. Gaṇabhojanasikkhāpadavaṇṇanā",
  "tika-vin06t2:143_0": "209-218.Guḷhapaṭicchannoti apākaṭova. Eko puttenāti ekassekaṁ bhattaṁ ‘‘ahaṁ aññena",
  "tika-vin06t2:143_1": "nimantito’’ti na vuccati. ‘‘Sace ekato gaṇhanti, gaṇabhojanaṁ hotī’’ti (pāci. aṭṭha.",
  "tika-vin06t2:143_2": "217-218) vuttattā cattāro upāsakā cattāro bhikkhū visuṁ visuṁ nimantetvā hatthapāse",
  "tika-vin06t2:143_3": "ṭhitānaṁ ce denti, gaṇabhojanaṁ hoti evāti eke, taṁ na yuttaṁ viya. ‘‘Viññattito",
  "tika-vin06t2:143_4": "pasavane gaṇassa ekato gahaṇe iminā sikkhāpadena āpatti, visuṁ gahaṇe paṇītabhojanasūpodanaviññattīhī’’ti",
  "tika-vin06t2:143_5": "likhitaṁ. ‘‘Viññattito pasavanaṁ aṭṭhuppattivasena aṭṭhakathāyaṁ anuññātaṁ. Sūpodanādivasena",
  "tika-vin06t2:143_6": "tattha āpatti evā’’ti vuttaṁ, taṁ na yuttaṁ. Kasmā? Parivāre (pari. 168) eva dvinnaṁ",
  "tika-vin06t2:143_7": "ākārānaṁ āgatattā, tasmā aṭṭhakathāyaṁ ‘‘anuññāta’’nti duvuttaṁ. Aṭṭhuppattiyaṁyeva",
  "tika-vin06t2:143_8": "pākaṭanti ‘‘padabhājane na vutta’’nti vattabbaṁ. Ekato gaṇhantīti gahitabhattāpi",
  "tika-vin06t2:143_9": "aññe yāva gaṇhanti, tāva ce tiṭṭhanti, ekato gaṇhantiyeva nāma. ‘‘Gacchati ce, anāpattī’’ti vadanti.",
  "tika-vin06t2:144_0": "Etthāha – ‘‘paṭiggahaṇameva hettha pamāṇa’’nti vuttaṁ, atha kasmā pāḷiyaṁ ‘‘gaṇabhojanaṁ",
  "tika-vin06t2:144_1": "nāma yattha cattāro…pe… bhuñjanti, etaṁ gaṇabhojanaṁ nāmā’’ti (pāci. 218) vuttanti?",
  "tika-vin06t2:144_2": "Vuccati – yatthāti upayogatthe bhummavacanaṁ. Cattāroti gaṇassa heṭṭhimaparicchedanidassanaṁ.",
  "tika-vin06t2:144_3": "Pañcannaṁ bhojanānanti āpattippahonakabhojananidassanaṁ. Aññatarena bhojanena nimantitāti",
  "tika-vin06t2:144_4": "akappiyanimantananidassanaṁ. Nimantanavaseneva pana gaṇabhojanassa vuttattā ‘‘nimantitā",
  "tika-vin06t2:144_5": "bhuñjantīti vutta’’nti vuttaṁ. ‘‘Aññataraṁ bhojanaṁ viññāpetvā bhuñjantī’’ti pana",
  "tika-vin06t2:144_6": "na vuttaṁ aṭṭhuppattiyaṁyeva pākaṭattā. Yaṁ bhuñjantīti evaṁ sambandho veditabbo.",
  "tika-vin06t2:144_7": "Tattha bhuñjantīti paṭiggāhakaniyamavacanaṁ. Na hi appaṭiggahitakaṁ bhikkhū bhuñjanti.",
  "tika-vin06t2:144_8": "Idaṁ vuttaṁ hoti ‘‘gaṇassa yato paṭiggahitāhārabhojanahetu pācittiya’’nti. Āgantukapaṭṭaṁ",
  "tika-vin06t2:144_9": "moghasuttena sibbitvā ṭhapenti, tattha anuvāte yathā ekatalaṁ hoti, tathā hatthehi",
  "tika-vin06t2:144_10": "ghaṭṭeti. Valetīti āvaṭṭeti. Parivattananti suttaṁ gaṇhantānaṁ sukhaggahaṇatthaṁ",
  "tika-vin06t2:144_11": "suttaparivattanaṁ karoti, paṭṭaṁ sibbantānaṁ sukhasibbanatthaṁ paṭṭaparivattanañca.",
  "tika-vin06t2:144_12": "Navacīvarakārako idhādhippeto, na itaroti. ‘‘Bimbisāraṁ āpucchitvā sambhāre kayiramāneyeva",
  "tika-vin06t2:144_13": "kālā atikkantā, pacchā gaṇabhojanasikkhāpade paññatte bhagavantaṁ upasaṅkamitvā pucchī’’ti",
  "tika-vin06t2:144_14": "vadanti, aññathā aṭṭhakathāya virujjhanato.",
  "tika-vin06t2:145_0": "220. ‘‘Dve tayo ekatoti yepi akappiyanimantanaṁ sādiyitvā’’tiādivacanena akappiyanimantanapaccayā",
  "tika-vin06t2:145_1": "eva anāpatti, viññattito āpattiyevāti dīpeti. Animantito catuttho yassa tadetaṁ animantitacatutthaṁ.",
  "tika-vin06t2:145_2": "Esa nayo sabbattha. Pavesetvāti nisīdāpetvā. Cīvaradānasamayaladdhakacatukkaṁ cīvarakārasamayaladdhakacatukkanti",
  "tika-vin06t2:145_3": "evamādīni. Tāni cāti yehi bhojanehi visaṅketo natthi, tāni. Mahāthereti upasampanne.",
  "tika-vin06t2:145_4": "Aṭṭhatvāti ṭhitena nimittaṁ dassitaṁ hoti. Tattha tattha gantvāti rathikādīsu bhikkhusamīpe",
  "tika-vin06t2:145_5": "gantvā. Imasmiṁ pana sikkhāpade katthaci potthake ‘‘anujānāmi, bhikkhave, cīvaradānasamaye",
  "tika-vin06t2:145_6": "gaṇabhojanaṁ bhuñjituṁ. Evañcidaṁ bhagavatā bhikkhūna’’nti pāṭho dissati. Katthaci",
  "tika-vin06t2:145_7": "‘‘bhuñjitu’’nti vatvā ‘‘evañca pana, bhikkhave, imaṁ sikkhāpadaṁ uddiseyyāthā’’ti",
  "tika-vin06t2:145_8": "pāṭho, ayaṁ sobhano.",
  "tika-vin06t2:146": "Gaṇabhojanasikkhāpadavaṇṇanā niṭṭhitā.",
  "tika-vin06t2:147": "3. Paramparabhojanasikkhāpadavaṇṇanā",
  "tika-vin06t2:148": "221.Adhiṭṭhitāti niccappavattā. Badaracuṇṇasakkarādīhi yojitaṁ badarasāḷavaṁ. Kirakammakārenāti kirassa kammakārena.",
  "tika-vin06t2:149_0": "226.‘‘Vikappetvā gaṇhāhī’’ti etthāhu porāṇattherā ‘‘bhagavato sammukhā avikappetvā",
  "tika-vin06t2:149_1": "gehato nikkhamitvā rathikāya aññatarassa bhikkhuno santike vikappesi, vikappentena",
  "tika-vin06t2:149_2": "pana ‘mayhaṁ bhattapaccāsaṁ itthannāmassa dammī’ti vattabbaṁ, itarena vattabbaṁ ‘tassa",
  "tika-vin06t2:149_3": "santakaṁ paribhuñja vā yathāpaccayaṁ vā karohī’’’ti. Pañcasusahadhammikesūti sammukhā",
  "tika-vin06t2:149_4": "ṭhitassa sahadhammikassa yassa vikappetukāmo, taṁ sahadhammikaṁ adisvā gahaṭṭhassa",
  "tika-vin06t2:149_5": "vā santike, sayameva vā ‘‘pañcasu sahadhammikesu itthannāmassa vikappemī’’ti vatvā",
  "tika-vin06t2:149_6": "bhuñjitabbanti eke, evaṁ sati thero tasmiṁyeva nisinnova tathā vācaṁ nicchāretvā",
  "tika-vin06t2:149_7": "paṭiggaṇhātīti takko dissati. Mahāpaccariyādīsu pana parammukhā vikappanāva vuttā,",
  "tika-vin06t2:149_8": "sā ‘‘tena hānanda, vikappetvā gaṇhāhī’’ti iminā sameti, tathāpi mātikāṭṭhakathāyaṁ",
  "tika-vin06t2:149_9": "(kaṅkhā. aṭṭha. paramparabhojanasikkhāpadavaṇṇanā) ‘‘tasmā yo bhikkhu pañcasu sahadhammikesu",
  "tika-vin06t2:149_10": "aññatarassa ‘mayhaṁ bhattapaccāsaṁ tuyhaṁ dammī’ti vā ‘vikappemī’ti vā evaṁ sammukhā",
  "tika-vin06t2:149_11": "vā ‘itthannāmassa dammī’ti vā ‘vikappemī’ti vā evaṁ parammukhā vā’’ti vacanato sahadhammikassa",
  "tika-vin06t2:149_12": "santike eva vattabbaṁ, na sayamevāti dissati. Yasmā ayaṁ pacchimanayo porāṇagaṇṭhipadenapi",
  "tika-vin06t2:149_13": "sameti, tasmā idha mātikāṭṭhakathānusārena attho veditabbo. Ettha kiñcāpi ‘‘te manussā…pe…",
  "tika-vin06t2:149_14": "bhojanamadaṁsū’’ti vacanato akappiyanimantanaṁ paññāyati, tathāpi therassa kukkuccuppattikāraṇena",
  "tika-vin06t2:149_15": "bhattena so nimantitoti veditabbo. Aññathā parato ‘‘dve tayo nimantane ekato bhuñjatī’’ti",
  "tika-vin06t2:149_16": "vacanena, anāpattivārena ca virujjhati.",
  "tika-vin06t2:150_0": "229. Etthāyaṁ vicāraṇā – ‘‘añño manusso pattaṁ gaṇhāti, na dātabba’’nti vacanato",
  "tika-vin06t2:150_1": "aparabhāge akappiyanimantanena natthi payojanaṁ, pubbabhāgeyeva akappiyanimantanena",
  "tika-vin06t2:150_2": "payojananti svepi bhante āgaccheyyāthāti ettha kataraṁ akappiyanimantanaṁ, tasmā",
  "tika-vin06t2:150_3": "adhippāyo cettha pamāṇanti. Na, ‘‘piṇḍāya caritvā laddhabhattaṁ bhuñjati, āpattī’’ti",
  "tika-vin06t2:150_4": "vacanatoti. Tattha ‘‘svepi bhante’’ti ettha yathā vacanamattaṁ aggahetvā akappiyanimantanakkamena",
  "tika-vin06t2:150_5": "attho gahito, tathā ‘‘piṇḍāya caritvā’’ti etthāpi antarā akappiyanimantanena laddhabhattaṁ",
  "tika-vin06t2:150_6": "sandhāya vuttanti attho gahetabbo. Piṇḍāya hi carantaṁ disvā ‘‘ettha, bhante, bhattaṁ",
  "tika-vin06t2:150_7": "gaṇhathā’’ti dinnampi akappiyanimantanena laddhaṁ nāma hoti. Vohārena pana ‘‘piṇḍāya",
  "tika-vin06t2:150_8": "caritvā laddhabhatta’’nti vuccati, evaṁsampadamidaṁ daṭṭhabbaṁ. Aññathā mātikāṭṭhakathāyaṁ",
  "tika-vin06t2:150_9": "‘‘gaṇabhojane vuttanayeneva pañcahi bhojanehi nimantitassa…pe… parassa parassa bhojane’’ti",
  "tika-vin06t2:150_10": "vuttavacanavirodho. Idañhi vacanaṁ yena paṭhamaṁ nimantito, tato paṭhamanimantitaṁ",
  "tika-vin06t2:150_11": "ādāya gato parassa parassa nimantanakadāyakassa bhojaneti atthaparidīpanato nimantanato",
  "tika-vin06t2:150_12": "laddhabhattassa bhojaneyeva āpattīti dīpeti. ‘‘Dve tayo nimantane ekato’’ti vacanenapi",
  "tika-vin06t2:150_13": "sameti, aññathā ‘‘yena nimantito, tassa bhojanato parassa bhojane’’ti ettakaṁ vattabbaṁ",
  "tika-vin06t2:150_14": "siyā, pāḷiyaṁ vā ‘‘nimantanena ekatobhuñjatī’’ti ettakaṁ vattabbaṁ siyā. Dutiyanimantanassa",
  "tika-vin06t2:150_15": "paṭhamabhojane āpattippasaṅganivāraṇatthaṁ ‘‘yena yenā’’tiādi vuttaṁ. Nimantanapaṭipāṭiyā",
  "tika-vin06t2:150_16": "bhuñjatīti pāḷīti ce? Na, ‘‘anāpatti niccabhatte’’tiādipāḷivirodhato.",
  "tika-vin06t2:151_0": "Gaṇṭhipade pana ‘‘piṇḍāya caritvā laddhabhattaṁ kasmā bhuñjituṁ na labhatīti ce?",
  "tika-vin06t2:151_1": "‘Paramparabhojanaṁ nāma pañcannaṁ bhojanānaṁ aññatarena bhojanena nimantito, taṁ",
  "tika-vin06t2:151_2": "ṭhapetvā pañcannaṁ bhojanānaṁ aññataraṁ bhojanaṁ bhuñjati, etaṁ paramparabhojanaṁ",
  "tika-vin06t2:151_3": "nāmā’ti vuttattā’’ti likhitaṁ. Yadi evaṁ niccabhattādikampi na vaṭṭatīti āpajjatīti",
  "tika-vin06t2:151_4": "niccabhattādi odissakanti ce? Taṁ na, tadaññassa attano dhanena nipphannassa, saṅghato",
  "tika-vin06t2:151_5": "laddhassa vā pāto pacanakayāgu ce ghanā hoti, tassāpi, ekakuṭikaṁ gāmaṁ upanissāya",
  "tika-vin06t2:151_6": "viharato bhikkhācariyavasena labhitabbaniccabhattassa ca akappiyabhāvappasaṅgato.",
  "tika-vin06t2:151_7": "Tattha bhikkhācariyavasena laddhaṁ na kappati nimantanakānaṁ appasādāvahanatoti ce?",
  "tika-vin06t2:151_8": "Na, ‘‘pañca bhojanāni ṭhapetvā sabbattha anāpattī’’ti vacanavirodhato. Khādanīyampi",
  "tika-vin06t2:151_9": "hi parassa khāditvā bhuttattā nimantanabhojanaṁ abhuñjanto appasādaṁ karoti eva,",
  "tika-vin06t2:151_10": "tasmā appasādāvahaṁ appamāṇaṁ, tasmā niccabhattādi odissakaṁ na sambhavati. Apica",
  "tika-vin06t2:151_11": "heṭṭhā vuttanayena saddhiṁ idha vuttanayena saṁsanditvā yaṁ yaṁ khamati, taṁ taṁ",
  "tika-vin06t2:151_12": "gahetabbanti sabbopi kesañci ācariyānaṁ vinicchayo. Ācariyassa pana vinicchayo ante",
  "tika-vin06t2:151_13": "āvi bhavissati. ‘‘Khīraṁ vā rasaṁ vā pivato amissampīti adhippāyo’’ti vuttaṁ. Gaṇṭhipade",
  "tika-vin06t2:151_14": "‘‘heṭṭhā odanenāmissetvā upari tiṭṭhatī’’ti likhitaṁ.",
  "tika-vin06t2:152_0": "Mahāupāsakoti gehasāmiko. Mahāaṭṭhakathāyaṁ ‘‘āpattī’’ti vacanena kurundiyaṁ ‘‘vaṭṭatī’’ti",
  "tika-vin06t2:152_1": "vacanaṁ viruddhaṁ viya dissati. ‘‘Dvinnampi adhippāyo mahāpaccariyaṁ vicārito’’ti",
  "tika-vin06t2:152_2": "likhitaṁ. ‘‘Cārittatoti ‘santaṁ bhikkhuṁ anāpucchā’ti parato vattabbato’’ti vuttaṁ.",
  "tika-vin06t2:152_3": "Vacīkammaṁ avikappanaṁ. Ettha ‘‘mahāupāsako bhikkhū nimanteti…pe… pacchā laddhaṁ",
  "tika-vin06t2:152_4": "bhattaṁ bhuñjantassa āpatti. Piṇḍāya caritvā laddhabhattaṁ bhuñjati, āpattī’’ti aṭṭhakathāyaṁ",
  "tika-vin06t2:152_5": "vacanato, ‘‘kālasseva piṇḍāya caritvā bhuñjimhā’’ti pāḷito, khandhake ‘‘na ca, bhikkhave,",
  "tika-vin06t2:152_6": "aññatra nimantane aññassa bhojjayāgu paribhuñjitabbā, yo paribhuñjeyya, yathādhammo",
  "tika-vin06t2:152_7": "kāretabbo’’ti (mahāva. 283) vacanato ca nimantetvā vā pavedetu animantetvā vā, paṭhamagahitanimantanassa",
  "tika-vin06t2:152_8": "bhikkhuno paṭhamanimantanabhojanato aññaṁ yaṁ kiñci parasantakaṁ bhojanaṁ paramparabhojanāpattiṁ",
  "tika-vin06t2:152_9": "karoti. Attano santakaṁ, saṅghagaṇato laddhaṁ vā agahaṭṭhasantakaṁ vaṭṭati, nimantanato",
  "tika-vin06t2:152_10": "paṭhamaṁ nibaddhattā pana niccabhattādi parasantakampi vaṭṭati. Khandhake ‘‘na ca",
  "tika-vin06t2:152_11": ", bhikkhave…pe… yathādhammo kāretabbo’’ti (mahāva. 283) vacanaṁ parasantakabhojanavuttaniyamanaṁ.",
  "tika-vin06t2:152_12": "Tato hatthakova no takkoti ācariyo.",
  "tika-vin06t2:153": "Paramparabhojanasikkhāpadavaṇṇanā niṭṭhitā.",
  "tika-vin06t2:154": "4. Kāṇamātāsikkhāpadavaṇṇanā",
  "tika-vin06t2:155_0": "31-3.Paṭiyālokanti pacchimaṁ desaṁ. Pūvagaṇanāyāti atirittapūvagaṇanāyāti attho.",
  "tika-vin06t2:155_1": "Sace ‘‘apātheyyādiatthāya sajjita’’nti saññāya gaṇhāti, acittakattā sikkhāpadassa",
  "tika-vin06t2:155_2": "āpatti eva. Atha uggahitaṁ gaṇhāti, na muccatiyeva. Asaṁvibhāge pana anāpatti akappiyattā.",
  "tika-vin06t2:155_3": "Acittakatā paññattijānanābhāveneva, na vatthujānanābhāvenāti eke. Na, mātikāṭṭhakathāyaṁ",
  "tika-vin06t2:155_4": "‘‘pātheyyādiatthāya sajjitabhāvajānana’’nti aṅgesu avuttattā. Porāṇagaṇṭhipade panevaṁ",
  "tika-vin06t2:155_5": "vuttaṁ ‘‘ekena vā anekehi vā dvattipattapūresu gahitesu tesaṁ anārocanena vā sayaṁ",
  "tika-vin06t2:155_6": "vā jānitvā yo aññaṁ gaṇhāti, tassa dukkaṭaṁ. Ekato tīsu, catūsu vā paviṭṭhesu ekena",
  "tika-vin06t2:155_7": "ce dvepattapūrā gahitā, dutiye dve gaṇhante paṭhamo ce na nivāreti, paṭhamassa pācittiyaṁ.",
  "tika-vin06t2:155_8": "Nivāreti ce, anāpatti, dutiyasseva dukkaṭa’’nti. Sace sañcicca na vadati, porāṇagaṇṭhipade",
  "tika-vin06t2:155_9": "vuttanayena pācittiyaṁ, mātikāṭṭhakathāvasena (kaṅkhā. aṭṭha. kāṇamātāsikkhāpadavaṇṇanā)",
  "tika-vin06t2:155_10": "dukkaṭaṁ. ‘‘Atirekapaṭiggahaṇa’’nti tattha pañcamaṁ aṅgaṁ vuttaṁ, tasmā appaṭiggahitattā",
  "tika-vin06t2:155_11": "na pācittiyaṁ, kattabbākaraṇato pana dukkaṭaṁ. Aññathā kiriyākiriyaṁ idaṁ āpajjati,",
  "tika-vin06t2:155_12": "anivāraṇaṁ, anārocanaṁ vā chaṭṭhaṅgaṁ vattabbaṁ siyā. Ekanikāyikānaṁ vāti ettha ‘‘āsannavihārabhikkhū,",
  "tika-vin06t2:155_13": "āsannaāsanasālāgatā vā sace visabhāgehi ānītaṁ na paṭiggaṇhanti, ‘ārāmikādīnaṁyeva",
  "tika-vin06t2:155_14": "vā dāpentī’ti jānāti, yattha paribhogaṁ gacchati, tattha dātuṁ vaṭṭatī’’ti vuttaṁ.",
  "tika-vin06t2:155_15": "‘‘Dvattipattapūrā’ti vacanato pacchiādīsu adhikampi gaṇhato anāpattī’’ti keci vinayadharamānino",
  "tika-vin06t2:155_16": "vadanti, taṁ tesaṁyeva nisīdatu, ācariyā pana ‘‘pacchiādīsupi ukkaṭṭhapattassa pamāṇavasena",
  "tika-vin06t2:155_17": "dvattipattapūrā gahetabbā. Ukkaṭṭhaparicchedakathā hesā’’ti vadanti.",
  "tika-vin06t2:156": "Kāṇamātāsikkhāpadavaṇṇanā niṭṭhitā.",
  "tika-vin06t2:157": "5. Paṭhamapavāraṇasikkhāpadavaṇṇanā",
  "tika-vin06t2:158": "236.Yāvadatthapavāraṇāyapavāritā kiñcāpi ‘‘pavāritā’’icceva adhippetā aṭṭhuppattiyāva, atha kho pacchimāva idhādhippetā.",
  "tika-vin06t2:159": "237.‘‘Alametaṁ sabba’’nti vuttattā atirittaṁ nāma hoti. Bhikkhussa idampi te adhikaṁ, ito aññaṁ na lacchatīti kira attho.",
  "tika-vin06t2:160_0": "238-9. ‘‘Asanaṁ paññāyatī’’ti eteneva ‘‘bhuttāvī’’ti etassa siddhattā visuṁ atthasiddhi",
  "tika-vin06t2:160_1": "natthi. Yadi atthi, aṅgānaṁ chakkattadassananti. Vuttampi cetantiādi pavāraṇaṅgānaṁ",
  "tika-vin06t2:160_2": "pañcakattadassanaṁ. Varakoti yo koci varako. ‘‘Pavāraṇaṁ pana janetiyevāti visuṁ",
  "tika-vin06t2:160_3": "sitthaṁ vodakaṁ karonti, pavāraṇaṁ na janeti. Yāguṁ vā pivanto paṭhamaṁ udakaṁ pivati,",
  "tika-vin06t2:160_4": "vaṭṭati. Avasiṭṭhaṁ heṭṭhāsitthaṁ pavāraṇaṁ na janetī’’ti likhitaṁ. Upatissatthero",
  "tika-vin06t2:160_5": "‘‘janetiyevā’’ti vadati, taṁ na icchanti ācariyā. Bhajjitapiṭṭhanti taṇḍulacuṇṇameva.",
  "tika-vin06t2:160_6": "Bhajjitasattuyo piṇḍetvā katamodako sattumodako.",
  "tika-vin06t2:161_0": "‘‘Yāgusitthamattāneva dve…pe… paṭikkhipati, na pavāretī’’ti vuttattā paracaṅkamacchādayo",
  "tika-vin06t2:161_1": "pakkhipitvā pakkayāguṁ pivanto sace aññaṁ tādisaṁyeva paṭikkhipati, pavāraṇā na hotīti",
  "tika-vin06t2:161_2": "kira dhammasiritthero. Sace aññaṁ paṭikkhipati, na pavāreti. Kasmā? Asanasaṅkhātassa",
  "tika-vin06t2:161_3": "vippakatabhojanassābhāvato. Bhojanasālāyaṁ bhuñjanto ce, attano apāpuṇanakoṭṭhāsaṁ",
  "tika-vin06t2:161_4": "abhihaṭaṁ paṭikkhipati, na pavāreti. Kāmaṁ paṭikkhipati, patte pana ārāmiko ākirati,",
  "tika-vin06t2:161_5": "tato bhuñjituṁ na vaṭṭati. Idañhi buddhappaṭikuṭṭhaanesanāya uppanneyeva saṅgahaṁ",
  "tika-vin06t2:161_6": "gacchati. Yathā hi saṅghato uddhaṭapiṇḍaṁ dussīlo deti, taṁ paṭikkhipati, na pavāreti,",
  "tika-vin06t2:161_7": "evaṁsampadamidaṁ. ‘‘Visabhāgo lajjī ce deti, taṁ tena sambhogaṁ akattukāmatāya paṭikkhipati,",
  "tika-vin06t2:161_8": "pavāretīti apare’’ti vuttaṁ. Parivesanāyāti bhattagge. ‘‘Maṁsena rasaṁ, maṁsañca",
  "tika-vin06t2:161_9": "rasañca maṁsarasanti āpajjanato ‘maṁsarasa’nti vutte paṭikkhepato hoti, maṁsassa",
  "tika-vin06t2:161_10": "rasaṁ maṁsarasanti viggaho nādhippeto’’ti vuttaṁ. Maṁsakarambako nāma…pe… vaṭṭatīti",
  "tika-vin06t2:161_11": "suddhayāgu eva hoti. Appavāraṇamissakakarambakoyeva hoti, tasmā na pavāreti, tena",
  "tika-vin06t2:161_12": "vuttaṁ parato ‘‘idañca karambakena na samānetabba’’ntiādi, tasmā ‘‘taṁ abhiharitvā",
  "tika-vin06t2:161_13": "kañjiyaṁ gaṇhathā’ti vadantaṁ paṭikkhipati, pavāraṇā na hotī’’ti ca ‘‘missakayāguṁ",
  "tika-vin06t2:161_14": "gaṇhathā’ti avuttattā ‘sammissitaṁ visuṁ katvā detī’ti vuttattā’’ti ca vuttaṁ, yasmā",
  "tika-vin06t2:161_15": "yāgumissakanti ettha padadvaye pavāraṇārahassa nāmaggahaṇaṁ natthi, tasmā tatra ce",
  "tika-vin06t2:161_16": "yāgu bahutarā vā hoti samasamā vā, na pavāreti. Kasmā? Tattha abhihārakapaṭikkhepakānaṁ",
  "tika-vin06t2:161_17": "yāgusaññattā. Yāgu ce mandā, bhattaṁ bahutaraṁ, pavāreti. Kasmā? Tesaṁ ubhinnampi",
  "tika-vin06t2:161_18": "tattha bhinnasaññattāti takko ācariyassa. Bhattamissake pavāraṇārahassa nāmassa sabbhāvato",
  "tika-vin06t2:161_19": "sabbadā pavāreti eva. Missake pana vuttanayena kāraṇaṁ vattabbaṁ. Visuṁ katvā detīti",
  "tika-vin06t2:161_20": "yathā bhattasiṭṭhaṁ na patati, tathā gāḷhaṁ hatthena pīḷetvā parissāvetvā deti.",
  "tika-vin06t2:162_0": "Akappiyakatanti ettha ‘‘kappiyaṁ akārāpitehi kadalipphalādīhi saddhiṁ atirittaṁ kappiyaṁ",
  "tika-vin06t2:162_1": "kārāpetvāpi taṁ kadalipphalādiṁ ṭhapetvā avasesaṁ bhuñjituṁ vaṭṭati. Amissakarasattā",
  "tika-vin06t2:162_2": "puna tāni kappiyaṁ kārāpetvā aññasmiṁ bhājane ṭhapetvā atirittaṁ kāretvā bhuñjituṁ",
  "tika-vin06t2:162_3": "vaṭṭati. Kasmā? Pubbe tesu vinayakammassa anāruḷhattā’’ti vadanti. ‘‘Bhuttāvinā ca",
  "tika-vin06t2:162_4": "pavāritena āsanā vuṭṭhitena kata’’nti vacanato bhuttāvinā appavāritena āsanā vuṭṭhitena",
  "tika-vin06t2:162_5": "kattabbanti siddhaṁ, tasmā ‘‘pātova addhānaṁ gacchantesu dvīsu eko pavārito avuṭṭhito",
  "tika-vin06t2:162_6": "tattha nisīdati, so itarena piṇḍāya caritvā laddhaṁ bhikkhaṁ attanā abhutvāpi ‘alametaṁ",
  "tika-vin06t2:162_7": "sabba’nti kātuṁ labhati evā’’ti vuttaṁ, taṁ sukkapakkhe ‘‘bhuttāvinā kataṁ hotī’’ti",
  "tika-vin06t2:162_8": "imināva siddhaṁ, tasmiṁ pakkhe attano sattaṅgāni na pūrenti, kaṇhapakkhe paṭibhāgena",
  "tika-vin06t2:162_9": "satta vuttānīti veditabbaṁ. Bhuttāvinā appavāritena āsanā vuṭṭhitena, avuṭṭhitena",
  "tika-vin06t2:162_10": "vā kataṁ hoti, vaṭṭati. ‘‘Pavāritena āsanā avuṭṭhitenevā’’ti imaṁ pana atthavikappaṁ",
  "tika-vin06t2:162_11": "dīpetuṁ ‘‘sattaṅgāni vuttānī’’tipi vattuṁ vaṭṭati. So puna kātuṁ na labhati paṭhamaṁ",
  "tika-vin06t2:162_12": "katassa puna teneva kattabbappasaṅgato. Yañca akataṁ, taṁ kattabbanti hi vuttaṁ.",
  "tika-vin06t2:162_13": "Atha sova paṭhamo puna kattukāmo hoti, aññasmiṁ bhājane pubbe akataṁ kātuṁ labhati.",
  "tika-vin06t2:162_14": "Dutiyo paṭhamabhājanepi kātuṁ labhati. ‘‘Yena akataṁ, tena kātabba’’nti hi vuttaṁ.",
  "tika-vin06t2:162_15": "Imamevatthaṁ sandhāya ‘‘yena yaṁ paṭhamaṁ kappiyaṁ kataṁ, tameva so puna kātuṁ na",
  "tika-vin06t2:162_16": "labhati, aññena kātabba’’nti likhitaṁ. Tattha tanti taṁ paṭhamaṁ katanti attho. Pesetvā",
  "tika-vin06t2:162_17": "kāretabbanti ettha anupasampanno ce gato, tatraṭṭhena ekena bhikkhunā paṭiggāhetvā",
  "tika-vin06t2:162_18": "aparena kāretabbanti tattha ekova evameva kātuṁ na labhatīti. ‘‘Yaṁ kiñci gilānaṁ",
  "tika-vin06t2:162_19": "uddissā’tiādivacanato vihārādīsu gilānassa pāpuṇanakoṭṭhāsampi gilānātirittaṁ nāma,",
  "tika-vin06t2:162_20": "tasmā vaṭṭatī’’ti vadanti. Āhāratthāyāti vikāle evāti eke.",
  "tika-vin06t2:163": "241. Kāyakammaṁ ajjhoharaṇato. Vacīkammaṁ vācāya ‘‘atirittaṁ karotha bhante’’ti akārāpanenāti veditabbaṁ.",
  "tika-vin06t2:164": "Paṭhamapavāraṇasikkhāpadavaṇṇanā niṭṭhitā.",
  "tika-vin06t2:165": "6. Dutiyapavāraṇasikkhāpadavaṇṇanā",
  "tika-vin06t2:166": "243.Sādhāraṇamevāti sabbapavāraṇānaṁ sādhāraṇaṁ ‘‘yāvattakaṁ icchasī’’ti idaṁ.",
  "tika-vin06t2:167": "Dutiyapavāraṇasikkhāpadavaṇṇanā niṭṭhitā.",
  "tika-vin06t2:168": "7. Vikālabhojanasikkhāpadavaṇṇanā",
  "tika-vin06t2:169_0": "247-9. Naṭānaṁ nāṭakāni naṭanāṭakāni, sītāharaṇādīni. Mūlañca taṁ khādanīyañcāti",
  "tika-vin06t2:169_1": "mūlakhādanīyaṁ. Esa nayo sabbattha. Piṭṭhanti cuṇṇaṁ. Khārakamūlanti yūpasamūlaṁ.",
  "tika-vin06t2:169_2": "Caccumūlaṁ neḷiyamūlaṁ. Tambakaṁ vacaṁ. Taṇḍuleyyakaṁ cūḷakuhu. Vatthuleyyakaṁ mahākuhu.",
  "tika-vin06t2:169_3": "Vajakali nikoṭṭhaṁ. Jajjharī hirato.",
  "tika-vin06t2:170": "Koṭṭhaṁ jaraṭṭhaṁ vuccati. Gaṇṭhi muhukulamudu vicayattha vajamuju vaduḷavi.",
  "tika-vin06t2:171_0": "Vajjayetime kiṁsukaṁ, haliddi. Kaseruko, kaṭibalavanti tassa nāmaṁ. Ambāṭakaṁ amūlakaṁ",
  "tika-vin06t2:171_1": "piḍhala kakkula. Masālu kinaḷa. Āluva kaḷi taḍḍhiaḷi alasa kaṭissala namedati mera.",
  "tika-vin06t2:171_2": "Siggu sīri koḷa kālakaṁ nekaḷavi. Khīravallikando tumūroriyo hoti. Saṅkhato dhovanameva.",
  "tika-vin06t2:171_3": "Ayaṁ ‘‘parisaṅkhāro’’ti likhitaṁ. Khīrakākolī kirikaveḷi. Jīvikaṁ jīvihi. Usabhaka ummasuviyi.",
  "tika-vin06t2:172_0": "Hintālaṁ kitili. Kuntāla toho tilisatā padikaḷiro paṭasevalakaḷi. Karamandakaṁ karamba",
  "tika-vin06t2:172_1": "daṇḍokira udakajoti kaṇḍako. ‘‘Siṅghatakotipi vuccatī’’ti likhitaṁ. Phaggava hakiḷi.",
  "tika-vin06t2:172_2": "Nattamālanti karañji.",
  "tika-vin06t2:173_0": "Sellu loholiyaṁ. Kāsamaddaka kuduvavali anasikina. Ummādiya melelidiya. Cīnamuggo",
  "tika-vin06t2:173_1": "venamutti huramugga. Rājamāso māhaviliti. Aggimanto muñci. Sunipaṇṇako tipilavanināḷikā",
  "tika-vin06t2:173_2": "tilaka. Bhūmiyaṁ jātaloṇīti ettha loṇīnāmassa sādhāraṇattā ‘‘bhūmiya’’nti visesetvā",
  "tika-vin06t2:173_3": "vuttaṁ. Brahmīpattaṁ demeteye paṇasā. ‘‘Dīpavāsino vadantī’’ti sithilaṁ katvā kasmā",
  "tika-vin06t2:173_4": "vuttanti ce? ‘‘Khādanīyatthaṁ pharatīti lakkhaṇena asamānattā’’ti vuttaṁ. Padeliviniteki.",
  "tika-vin06t2:173_5": "Sulasipaṇṇanti tasāpalikaṁ.",
  "tika-vin06t2:174": "Agandhikapupphaṁ karissayeti cekavādidapupphaṁ celepatimalaṁ. Jīvantīpupphaṁ jīvitandigamala. Bakula muthuvala. Kuyyaka punapunnāmapunnarā, jātisumana. Navamālikā cehemala.",
  "tika-vin06t2:175_0": "Tintiṇika kacinī vileyi. Mātuluṅga lavano. Pussaphala supuli. Timbarūsaka tigibberehiti",
  "tika-vin06t2:175_1": "susatudhuta. Tipusavātiṅgaṇa dhutatikeṇa paṭiyi. Coca variyiyeli. Moca atireli. Goṭṭhaphalaṁ",
  "tika-vin06t2:175_2": "pūvaphalanti eke. Koṭṭhase kira acchiva.",
  "tika-vin06t2:176": "Asamussi bimba iti keci. Kāsmarīti sepaṇṇi. Atitemeti kariyametissa. Jātiphalaṁ kataṁmeti. Kaṭukaphalaṁ tiriraka.",
  "tika-vin06t2:177": "Taruṇaphalaṁ kiriupulu. Pokkharaṭṭhi kiñcakkhaṭṭhi. Siddhatthakaṁ sāsapaṁ setavaṇṇaṁ. Rājikaṁ rattaṁ hoti.",
  "tika-vin06t2:178_0": "Hiṅguṁ hiṅgujatunti sabbāpi hiṅguvikatiyo. Ettha hiṅgujatu nāma pattasākhā pacitvā",
  "tika-vin06t2:178_1": "kātabbā. Sākhā pacitvā katā sipāṭikā. Aññehi missetvā katāti keci. Takaṁ kaṭṭhajanti",
  "tika-vin06t2:178_2": "aggikeḷini. Nikitissākālesayo. Timera, takapatti pasākhāpatte pacitvā kātabbā. ‘‘Takapaṇṇi",
  "tika-vin06t2:178_3": "sāvati eva kātabbā’’ti likhitaṁ.",
  "tika-vin06t2:179": "Vikālabhojanasikkhāpadavaṇṇanā niṭṭhitā.",
  "tika-vin06t2:180": "8. Sannidhikārakasikkhāpadavaṇṇanā",
  "tika-vin06t2:181_0": "253. Aparajju sannidhi nāma hotīti attho. Ajja paṭiggahitanti na kevalaṁ paṭiggahitameva,",
  "tika-vin06t2:181_1": "atha kho uggahitakampi, teneva aṭṭhakathāyaṁ ‘‘paṭiggaṇhāti, āpatti dukkaṭassāti",
  "tika-vin06t2:181_2": "evaṁ sannidhikataṁ yaṁ kiñci yāvakālikaṁ vā yāmakālikaṁ vā ajjhoharitukāmatāya gaṇhantassa",
  "tika-vin06t2:181_3": "paṭiggahaṇe tāva āpatti dukkaṭassā’’ti vuttaṁ. Yadi taṁ paṭhamameva paṭiggahitaṁ,",
  "tika-vin06t2:181_4": "‘‘paṭiggahaṇe tāvā’’ti na vattabbaṁ, tasmā veditabbametaṁ ‘‘attano kāle gahitaṁ ajja",
  "tika-vin06t2:181_5": "paṭiggahita’nti vutta’’nti.",
  "tika-vin06t2:182_0": "Etthāha – yathā pañca bhesajjāni uggahitakāni anadhippetāni. Sattāhātikkame anāpatti",
  "tika-vin06t2:182_1": "anajjhoharaṇīyattā, tathā idhāpi uggahitakaṁ nādhippetanti? Ettha vuccati – bhesajjasikkhāpade",
  "tika-vin06t2:182_2": "(pārā. 618 ādayo) uggahitakaṁ nādhippetanti yuttaṁ attano kālātikkamanamattena tattha",
  "tika-vin06t2:182_3": "āpattippasaṅgato. Ettha na yuttaṁ attano kālātikkamanamattena āpattippasaṅgābhāvato.",
  "tika-vin06t2:182_4": "Ajjhoharaṇeneva hi ettha āpattīti adhippāyo, tasmā anugaṇṭhipadamatena ajja uggahetvā",
  "tika-vin06t2:182_5": "punadivase bhuñjanto dve āpattiyo āpajjati.",
  "tika-vin06t2:183_0": "Tatrāyaṁ vicāraṇā – attanā bhuñjitukāmo ajja uggahetvā punadivase bhuñjati, dve āpattiyo",
  "tika-vin06t2:183_1": "āpajjati. Sāmaṇerādīnaṁyeva atthāya uggahetvā gahitaṁ punadivase paṭiggahetvā bhuñjanto",
  "tika-vin06t2:183_2": "āpattiyā na kāretabboti. Paṭiggaṇhāti, āpatti dukkaṭassāti etthāyamadhippāyo – sace",
  "tika-vin06t2:183_3": "belaṭṭhasīso viya dutiyatatiyādidivasatthāya ajja paṭiggahetvā sāmaṇerādīnaṁ gopanatthāya",
  "tika-vin06t2:183_4": "deti, tassa punadivase ajjhoharaṇatthaṁ paṭiggahaṇe āpatti dukkaṭassāti sambhavati.",
  "tika-vin06t2:183_5": "Sayameva sace taṁ gopetvā ṭhapeti, punadivase patitaṁ kacavaraṁ disvā vimativasena",
  "tika-vin06t2:183_6": "vā paṭiggaṇhato paṭiggahaṇatova āpatti dukkaṭassāti sambhavati. No ce paṭiggaṇhāti,",
  "tika-vin06t2:183_7": "taṁ dukkaṭaṁ natthi. ‘‘Idañhi ‘ekaṁ pādaṁ atikkāmeti, āpatti thullaccayassā’tiādi",
  "tika-vin06t2:183_8": "viyā’’ti vuttaṁ. Yo pana ekappahāreneva dvepi pāde atikkāmeti, tassa taṁ thullaccayaṁ",
  "tika-vin06t2:183_9": "natthi, evaṁsampadamidanti veditabbaṁ. Ettha paṭiggahitabhāvaṁ avijahantameva sannidhiṁ",
  "tika-vin06t2:183_10": "janetīti dhammasiritthero, taṁ ‘‘paṭiggaṇhāti, āpatti dukkaṭassā’’ti pāḷiyā virujjhati.",
  "tika-vin06t2:183_11": "Kapālena pīto pana sneho abbohāriko. Kiñcāpi uṇhe otāpentassa paggharati, tathāpi",
  "tika-vin06t2:183_12": "‘‘bhesajjasikkhāpade viyā’’ti vuttaṁ. Itarathā kapālena pītā sappiādayopi sattāhātikkame",
  "tika-vin06t2:183_13": "āpattiṁ janeyyunti. Sayaṁ paṭiggahetvāti idhāpi pubbe vuttavidhiyeva. Duddhotapattakathāpi",
  "tika-vin06t2:183_14": "etena sameti viya . Āhāratthāyāti kālepi labbhati. Pakatiāmiseti kappiyāmise. Sāmisena",
  "tika-vin06t2:183_15": "mukhena ajjhoharato dveti ‘‘hiyyo paṭiggahitayāmakālikaṁ ajja purebhattaṁ sāmisena",
  "tika-vin06t2:183_16": "mukhena ajjhoharato dve pācittiyānī’’ti likhitaṁ. Ajja paṭiggahitaṁ yāvakālikampi",
  "tika-vin06t2:183_17": "hi yāmātikkantapānakena saṁsaṭṭhaṁ sannidhiṁ karoti. Akappiyamaṁsesu manussamaṁse",
  "tika-vin06t2:183_18": "thullaccayaṁ, sesamaṁse dukkaṭañca vaḍḍhati.",
  "tika-vin06t2:184_0": "255.Sattāhakālikaṁ yāvajīvikaṁ āhāratthāyāti kālepi dukkaṭameva sannidhiṁ anāpajjanatoti",
  "tika-vin06t2:184_1": "keci. Tadahu paṭiggahitaṁ tadahu purebhattaṁ vaṭṭatīti ce? Na, pāḷiyampi aṭṭhakathāyampi",
  "tika-vin06t2:184_2": "visesassa natthitāya. Bhesajjasikkhāpade purebhattaṁ yathāsukhaṁ paribhuñjanaṁ vuttanti",
  "tika-vin06t2:184_3": "ce? Āhāre sappiādi saṅgahaṁ yāti, tena taggatikavasena vuttaṁ, na bhesajjavasena vuttanti upatisso.",
  "tika-vin06t2:185": "Sannidhikārakasikkhāpadavaṇṇanā niṭṭhitā.",
  "tika-vin06t2:186": "9. Paṇītabhojanasikkhāpadavaṇṇanā",
  "tika-vin06t2:187_0": "259.Akappiyasappināti yesaṁ maṁsaṁ na kappati, tesaṁ sappinā. ‘‘Vasātelañhi ṭhapetvā",
  "tika-vin06t2:187_1": "akappiyasappi nāma natthī’’ti likhitaṁ. Visaṅketanti ettha ‘‘sūpodanaviññattipi na",
  "tika-vin06t2:187_2": "hotī’’ti vuttaṁ. Kāyikānīti kāyena āpajjitabbāni.",
  "tika-vin06t2:188_0": "261.Mahānāmasikkhāpadena kāretabboti saṅghavasena pavārite bhesajjatthāya sappiādipañcakaṁ",
  "tika-vin06t2:188_1": "viññāpeti ce, tattha ‘‘na bhesajjena karaṇīyena bhesajja’’nti ettha saṅgahaṁ gacchati,",
  "tika-vin06t2:188_2": "tasmā ‘‘tena pācittiya’’nti vuttaṁ. Pāḷimuttakesu ‘‘bhikkhunīnampi dukkaṭa’’nti likhitaṁ.",
  "tika-vin06t2:189": "Paṇītabhojanasikkhāpadavaṇṇanā niṭṭhitā.",
  "tika-vin06t2:190": "10. Dantaponasikkhāpadavaṇṇanā",
  "tika-vin06t2:191_0": "264-5.Mukhadvāranti kaṇṭhanāḷi. Uccāraṇamattanti ukkhipitabbamattakaṁ. Kasaṭaṁ chaḍḍetvāti",
  "tika-vin06t2:191_1": "samudācāravasena, achaḍḍitepi ‘‘vaṭṭatī’’ti vuttaṁ. Hatthapāsātikkamanti dāyakassa.",
  "tika-vin06t2:191_2": "Bhikkhussa detīti aññassa bhikkhussa. Kañjikanti yaṁ kiñci dravaṁ. Patto paṭiggahetabboti",
  "tika-vin06t2:191_3": "bhūmiyaṁ ṭhapite abhihārābhāvato. ‘‘Yathā paṭhamataraṁ patitatheve doso natthi, tathā",
  "tika-vin06t2:191_4": "ākiritvā apanentānaṁ patitathevepi abhihaṭattā nevatthi doso’’ti likhitaṁ. Carukenāti",
  "tika-vin06t2:191_5": "khuddakapiṇḍena. Jāgarantassapīti ‘‘api-saddena suttassapī’’ti likhitaṁ. Kecīti abhayagirivāsino.",
  "tika-vin06t2:191_6": "Tehi kāyasaṁsagge kāyapaṭibaddhenāpi tappaṭibaddhenāpi thullaccayāpatti dassitā evāti",
  "tika-vin06t2:191_7": "attho. Kāyapaṭibaddhapaṭibaddhenāti vacanamattamevetaṁ. ‘‘Satthakenāti paṭiggahitakenā’’ti",
  "tika-vin06t2:191_8": "likhitaṁ, taṁ dullikhitaṁ satipi male puna paṭiggahetabbakiccābhāvato. Kesañci atthāyāti",
  "tika-vin06t2:191_9": "anupasampannānaṁ atthāya. ‘‘Sāmaṇerassa hatthaṁ phuṭṭhamattameva taṁ pariccatta’’nti likhitaṁ.",
  "tika-vin06t2:192_0": "Paṭiggahaṇupagabhāraṁ nāma majjhimapurisena ukkhipitabbakaṁ. Mūlapaṭiggahaṇameva",
  "tika-vin06t2:192_1": "vaṭṭatīti ettha ‘‘macchikavāraṇatthanti vuttattā ‘abhuñjanatthāyāpi paṭiggahetvā",
  "tika-vin06t2:192_2": "gahite vaṭṭatī’’’ti ye vadanti, te vattabbā ‘‘sīsamakkhanatelaṁ paṭiggahetvā ‘idaṁ",
  "tika-vin06t2:192_3": "sīsamakkhana’nti anābhogeneva sattāhaṁ atikkāmentassa kiṁ nissaggiyaṁ bhaveyyā’’tiādi,",
  "tika-vin06t2:192_4": "suttādhippāyo pana evaṁ gahetabbo ‘‘macchikavāraṇatthaṁ bījantassa tasmiṁ laggarajādimhi",
  "tika-vin06t2:192_5": "patte patite sukhaṁ paribhuñjituṁ sakkā’ti saññāya pubbe paṭiggahitabba’’nti vuttaṁ.",
  "tika-vin06t2:192_6": "Parivattanakathāyaṁ ‘‘amhākaṁ taṇḍulesu khīṇesu etehi amhākaṁ hatthagatehi sāmaṇerasantakehipi",
  "tika-vin06t2:192_7": "sakkā patiṭṭhapetu’nti bhikkhūnaṁ cittuppādo ce sambhavati, ‘parivattanaṁ sātthaka’nti",
  "tika-vin06t2:192_8": "upatissatthero’’ti vuttaṁ. Yadi evaṁ suddhacittānaṁ niratthakanti āpannameva, tathā",
  "tika-vin06t2:192_9": "‘‘paṇḍito esa sāmaṇero pattaparivattanaṁ katvā dassati, mayameva ca imassa vissāsena",
  "tika-vin06t2:192_10": "vā yācitvā vā bhuñjissāmā’’ti citte sati bhuñjituṁ na vaṭṭati katepi parivattaneti",
  "tika-vin06t2:192_11": "ca āpannaṁ, kiṁ bahunā. Nirapekkheheva gaṇhitabbaṁ, na sāpekkhehīti dassanatthaṁ",
  "tika-vin06t2:192_12": "vuttanti ācariyo. Ayamevattho ‘‘sace pana sakkoti vitakkaṁ sodhetuṁ, tato laddhaṁ",
  "tika-vin06t2:192_13": "khāditumpi vaṭṭatī’’ti vacanena siddhova. Ādhārake patto ṭhapito hoti yathāpaṭiggahitabhāve",
  "tika-vin06t2:192_14": "nirālayo. Samuddodakena appaṭiggahitakena. Meṇḍakassa khīraṁ khīrattāva vaṭṭati.",
  "tika-vin06t2:192_15": "‘‘Attano pana khīraṁ mukheneva pivantassa anāpattīti dassetuṁ vutta’’nti vuttaṁ.",
  "tika-vin06t2:192_16": "‘‘Sarīranissitamahābhūtāni hi idhādhippetānī’’ti likhitaṁ, tadubhayampi ‘‘kappiyamaṁsakhīraṁ",
  "tika-vin06t2:192_17": "vā’’tiādinā nayena virujjhati.",
  "tika-vin06t2:193_0": "Apica ‘‘appaṭiggahitabhājane aññabhikkhusantake attano piṇḍapātaṁ pakkhipati, ‘taṁ",
  "tika-vin06t2:193_1": "thoka’nti vā aññena vā kāraṇena vadati, taṁ sabbesaṁ na kappati. Kasmā? Vinayadukkaṭattā",
  "tika-vin06t2:193_2": ". Attanā paṭiggahetvā pakkhipitabbaṁ vinayavidhiṁ akatvā dukkaṭanti adhippāyo. Evaṁ",
  "tika-vin06t2:193_3": "tādisaṁ kimatthaṁ na bhuñjatīti? Aṭṭhakathāyaṁ ‘uggahitako hotī’ti vuttattā. Evañhi",
  "tika-vin06t2:193_4": "tattha vuttaṁ bhūmiyaṁ vā bhājane vā phalaṁ vā yaṁ kiñci āmisaṁ vā yāvajīvikampi",
  "tika-vin06t2:193_5": "appaṭiggahitakaṁ ajānanto āmasati, na vaṭṭati, uggahitakaṁ hotī’’ti anugaṇṭhipade",
  "tika-vin06t2:193_6": "vuttaṁ, tasmā imassa matena bhikkhu bhikkhussa sace patte appaṭiggahite piṇḍaṁ ṭhapeti,",
  "tika-vin06t2:193_7": "taṁ akappiyaṁ uggahitakanti siddhaṁ. Ayamevattho ‘‘sace attano vā bhikkhūnaṁ vā yāgupacanakabhājane…pe…",
  "tika-vin06t2:193_8": "nirāmisaṁ katvā paribhuñjitabba’’nti vacanena saṁsanditvā kathetabbo. ‘‘Kappiyamaṁsakhīraṁ",
  "tika-vin06t2:193_9": "vā’’ti pasaṅgavasena vuttaṁ. Dadhi ce paṭiladdhaṁ, tañca adhippetanti keci.",
  "tika-vin06t2:194": "Dantaponasikkhāpadavaṇṇanā niṭṭhitā.",
  "tika-vin06t2:195": "Samatto vaṇṇanākkamena bhojanavaggo catuttho.",
  "tika-vin06t2:196": "5. Acelakavaggo",
  "tika-vin06t2:197": "1. Acelakasikkhāpadavaṇṇanā",
  "tika-vin06t2:198": "269. Vighāsādānaṁ antarā pūvalābhena aññatarā paribbājikā pavisitvā ṭhitā. Dāpetīti anupasampannena.",
  "tika-vin06t2:199": "Acelakasikkhāpadavaṇṇanā niṭṭhitā.",
  "tika-vin06t2:200": "2. Uyyojanasikkhāpadavaṇṇanā",
  "tika-vin06t2:201": "276.Vijahantassāti anādaratthe sāmivacanaṁ. Uyyojakassa vijahantassa sato āpatti dukkaṭassātipi attho. Idha anupasampanno nāma sāmaṇerovādhippeto.",
  "tika-vin06t2:202": "Uyyojanasikkhāpadavaṇṇanā niṭṭhitā.",
  "tika-vin06t2:203": "3. Sabhojanasikkhāpadavaṇṇanā",
  "tika-vin06t2:204": "280.Sabhojaneti ettha paṭhamavikappo ‘‘itthī ca puriso cā’’ti iminā tatiyapadena yujjati, dutiyavikappo paṭhamehi dvīhi. Kuleti ghare. Anupavisitvā nisīdanacittena sacittakaṁ.",
  "tika-vin06t2:205": "Sabhojanasikkhāpadavaṇṇanā niṭṭhitā.",
  "tika-vin06t2:206": "4. Rahopaṭicchannasikkhāpadavaṇṇanā",
  "tika-vin06t2:207": "284. Idha pañcamaṁ upanandassa catutthaṁ hoti, tasmā bhikkhunivaggassa dasamaṭṭhakathāyaṁ upari upanandassa ‘‘tatiyasikkhāpadenā’’ti na pāṭho, ‘‘catutthenā’’ti pāṭhoti veditabbo.",
  "tika-vin06t2:208": "Rahopaṭicchannasikkhāpadavaṇṇanā niṭṭhitā.",
  "tika-vin06t2:209": "5. Rahonisajjasikkhāpadavaṇṇanā",
  "tika-vin06t2:210": "289. Rahonisajjasikkhāpadaṁ uttānatthameva.",
  "tika-vin06t2:211": "6. Cārittasikkhāpadavaṇṇanā",
  "tika-vin06t2:212": "294.Sabhattoti nimantanabhattoti porāṇā.",
  "tika-vin06t2:213": "Purebhattañca piṇḍāya, caritvā yadi bhuñjati;",
  "tika-vin06t2:214": "Siyā paramparāpatti, pacchābhattaṁ na sā siyā.",
  "tika-vin06t2:215": "Pacchābhattañca gamiko, pubbagehaṁ yadi gacche;",
  "tika-vin06t2:216": "Eke āpattiyevāti, anāpattīti ekacce.",
  "tika-vin06t2:217": "Kulantarassokkamane , āpattimatayo hi te;",
  "tika-vin06t2:218": "Samānabhattapaccāsā, iti āhu idhāpare.",
  "tika-vin06t2:219": "Matā gaṇikabhattena, samenti naṁ nimantane;",
  "tika-vin06t2:220": "Vissajjanaṁ samānanti, eke sammukhatāpare.",
  "tika-vin06t2:221": "Sanniṭṭhānatthikeheva, vicāretabbabhedato;",
  "tika-vin06t2:222": "Viññū cārittamicceva, sikkhāpadamidaṁ vidūti.",
  "tika-vin06t2:223": "Cārittasikkhāpadavaṇṇanā niṭṭhitā.",
  "tika-vin06t2:224": "7. Mahānāmasikkhāpadavaṇṇanā",
  "tika-vin06t2:225_0": "310. Kālanti so. Yasmā saṅghapavāraṇāyamevāyaṁ vidhi, tasmā ‘‘ñātakānaṁ pavāritāna’’nti",
  "tika-vin06t2:225_1": "vuttaṁ. ‘‘Iminā hi tayā pavāritamha, amhākañca iminā ca iminā ca attho’’ti yathābhūtaṁ",
  "tika-vin06t2:225_2": "ācikkhitvā viññāpetuṁ gilānova labhati. Yaṁ pana vuttaṁ paṇītabhojanasikkhāpade ‘‘mahānāmasikkhāpadena",
  "tika-vin06t2:225_3": "kāretabbo’’ti, taṁ saṅghavasena pavāritaṁ, bhesajjatthāya sappiādibhesajjapañcakaṁ",
  "tika-vin06t2:225_4": "viññāpeti ce, ‘‘na bhesajjena karaṇīyena bhesajjaṁ viññāpetī’ti vacanena pācittiyanti",
  "tika-vin06t2:225_5": "attho’’ti (pāci. 309) likhitaṁ.",
  "tika-vin06t2:226": "Mahānāmasikkhāpadavaṇṇanā niṭṭhitā.",
  "tika-vin06t2:227": "8. Uyyuttasenāsikkhāpadavaṇṇanā",
  "tika-vin06t2:228": "311-5.Maṁ diṭṭhenāti mayā diṭṭhena, mama dassanena vā. Ekampi sarahatthaṁ purisanti aṅgapariyāpannaṁ.",
  "tika-vin06t2:229": "Uyyuttasenāsikkhāpadavaṇṇanā niṭṭhitā.",
  "tika-vin06t2:230": "9. Senāvāsasikkhāpadavaṇṇanā",
  "tika-vin06t2:231": "319. Navame senāparikkhepena vā parikkhepārahaṭṭhānena vā sañcaraṇaṭṭhānapariyantena vā paricchinditabbā.",
  "tika-vin06t2:232": "Senāvāsasikkhāpadavaṇṇanā niṭṭhitā.",
  "tika-vin06t2:233": "10. Uyyodhikasikkhāpadavaṇṇanā",
  "tika-vin06t2:234_0": "324. Dasame ekamekaṁ dassanāya gacchati, āpatti dukkaṭassa. Yattha ṭhito passati,",
  "tika-vin06t2:234_1": "āpatti pācittiyassātiādi. Aṭṭhame pana ekamekaṁ dassanāya gacchati, āpatti dukkaṭassa.",
  "tika-vin06t2:234_2": "Yattha ṭhito passati, āpatti dukkaṭassāti pāḷi. Kasmā? Aṅgappamāṇābhedepi anīkavisesato.",
  "tika-vin06t2:234_3": "Dasame pana aṭṭhamaṅgassa dassanena dukkaṭaṁ siyāti.",
  "tika-vin06t2:235": "Uyyodhikasikkhāpadavaṇṇanā niṭṭhitā.",
  "tika-vin06t2:236": "Samatto vaṇṇanākkamena acelakavaggo pañcamo.",
  "tika-vin06t2:237": "6. Surāpānavaggo",
  "tika-vin06t2:238": "1. Surāpānasikkhāpadavaṇṇanā",
  "tika-vin06t2:239": "Āyasmato yaṁ muni sāgatassa,",
  "tika-vin06t2:240": "Mahiddhikattassa nidassanena;",
  "tika-vin06t2:241": "Pānassa doso tassa dassanatthaṁ,",
  "tika-vin06t2:242": "Pubbeva so bhaddavatiṁ payāto.",
  "tika-vin06t2:243": "Tasmā passaṁ nāgamapothayitvā,",
  "tika-vin06t2:244": "Vinissaṭaṁ sāgataṁ iddhiyā ca;",
  "tika-vin06t2:245": "Nato surāpānanisedhanatthaṁ,",
  "tika-vin06t2:246": "Kosambimevajjhagamāti ñeyyaṁ.",
  "tika-vin06t2:247_0": "326-8.Pasupālakāti ajapālakā. Yena majjati, tassa bījato paṭṭhāya. Keci ‘‘sacittakapakkhe",
  "tika-vin06t2:247_1": "cittaṁ akusalamevāti (kaṅkhā. aṭṭha. paṭhamapārājikavaṇṇanā) vuttattā vatthuṁ jānitvā",
  "tika-vin06t2:247_2": "pivato akusala’’nti vadanti. Evaṁ sati ‘‘akusaleneva pātabbatāyāti na vattabba’’nti",
  "tika-vin06t2:247_3": "vutte ‘‘sacittakapakkhameva sandhāyā’’ti vadanti. Evaṁ sati ‘‘kusalākusalābyākatacittanti",
  "tika-vin06t2:247_4": "vattabba’’nti vutte tampi ‘‘tabbahulanayena vutta’’nti vadanti. Kaṅkhāvitaraṇiyampi",
  "tika-vin06t2:247_5": "avisesetvā ‘‘akusalacitta’’nti (kaṅkhā. aṭṭha. surāpānasikkhāpadavaṇṇanā) vuttaṁ,",
  "tika-vin06t2:247_6": "tasmā ‘‘taṁ akusaleneva pivatī’’ti vadantīti.",
  "tika-vin06t2:248": "Surāpānasikkhāpadavaṇṇanā niṭṭhitā.",
  "tika-vin06t2:249": "2. Aṅgulipatodakasikkhāpadavaṇṇanā",
  "tika-vin06t2:250": "330. Aṅgulipatodakasikkhāpadaṁ uttānatthameva.",
  "tika-vin06t2:251": "3. Hasadhammasikkhāpadavaṇṇanā",
  "tika-vin06t2:252": "336. Tatiye kathaṁ tivedanaṁ? Hasādhippāyeneva ‘‘parassa dukkhaṁ uppādessāmī’’ti udakaṁ khipantassa dukkhavedanaṁ. Sesaṁ uttānaṁ.",
  "tika-vin06t2:253": "Idaṁ saññāvimokkhañce, tikapācittiyaṁ kathaṁ;",
  "tika-vin06t2:254": "Kīḷitaṁva akīḷāti, micchāgāhena taṁ siyā.",
  "tika-vin06t2:255": "Ettāvatā kathaṁ kīḷā, iti kīḷāyaṁ evāyaṁ;",
  "tika-vin06t2:256": "Akīḷāsaññī hotettha, vinayatthaṁ samādaye.",
  "tika-vin06t2:257": "Ekantākusalo yasmā, kīḷāyābhiratamano;",
  "tika-vin06t2:258": "Tasmā akusalaṁ cittaṁ, ekamevettha labbhatīti.",
  "tika-vin06t2:259": "Hasadhammasikkhāpadavaṇṇanā niṭṭhitā.",
  "tika-vin06t2:260": "4. Anādariyasikkhāpadavaṇṇanā",
  "tika-vin06t2:261_0": "344. ‘‘Lokavajjaṁ atikkamitvā ‘idaṁ amhākaṁ ācariyuggaho’ti vadantassa na vaṭṭatī’’ti",
  "tika-vin06t2:261_1": "likhitaṁ. Yaṁ saṁkiliṭṭheneva cittena āpajjati, yaṁ vā ariyapuggalo apaññatte sikkhāpade",
  "tika-vin06t2:261_2": "ajjhācarati, idaṁ lokavajjanti sabbatthikavādīādīni ācariyakulāni. Tattha dutiyatatiyavikappo",
  "tika-vin06t2:261_3": "idha na adhippeto sekhiyānaṁ lokavajjattā.",
  "tika-vin06t2:262_0": "Gārayho ācariyuggahoti ettha ‘‘yasmā ucchuraso sattāhakāliko, tassa kasaṭo yāvajīviko,",
  "tika-vin06t2:262_1": "dvinnaṁyeva samavāyo ucchuyaṭṭhi, tasmā vikāle ucchuyaṭṭhiṁ khādituṁ vaṭṭati guḷaharīṭakaṁ",
  "tika-vin06t2:262_2": "viyā’ti evamādiko sampati nibbatto gārayhācariyavādo na gahetabbo’’ti ca, paṇṇattivajje",
  "tika-vin06t2:262_3": "pana vaṭṭatīti ‘‘na pattahatthena kavāṭo paṇāmetabbo’ti imassa ‘yena hatthena patto",
  "tika-vin06t2:262_4": "gahito, tena hatthena na paṇāmetabbo, itarena paṇāmetabbo’ti atthaṁ gahetvā tathā",
  "tika-vin06t2:262_5": "ācaranto na āpattiyā kāretabbo. ‘Tathā buddhabodhicetiyānaṁ pupphaṁ gaṇhituṁ vaṭṭatīti",
  "tika-vin06t2:262_6": "tathā ācaranto’’ti ca. Tathā ācarati abhayagirivāsiko. Mahāvihāravāsino ce evaṁ vadanti,",
  "tika-vin06t2:262_7": "‘‘mā evaṁ vadā’’ti apasādetabbo. Tena vuttaṁ ‘‘suttaṁ suttānulomañca uggahitakānaṁyevā’’tiādi.",
  "tika-vin06t2:262_8": "‘‘Idaṁ sabbaṁ upatissatthero āhā’’ti ca vuttaṁ. ‘‘Suttānulomaṁ aṭṭhakathā’’ti likhitaṁ.",
  "tika-vin06t2:263": "Anādariyasikkhāpadavaṇṇanā niṭṭhitā.",
  "tika-vin06t2:264": "5. Bhiṁsāpanasikkhāpadavaṇṇanā",
  "tika-vin06t2:265": "345. Bhiṁsāpanasikkhāpadaṁ uttānatthameva.",
  "tika-vin06t2:266": "6. Jotisikkhāpadavaṇṇanā",
  "tika-vin06t2:267": "354.‘‘Visibbanāpekkho’’ti vacanato yassa apekkhā natthi, tassa anāpatti.",
  "tika-vin06t2:268": "Jotisikkhāpadavaṇṇanā niṭṭhitā.",
  "tika-vin06t2:269": "7. Nahānasikkhāpadavaṇṇanā",
  "tika-vin06t2:270": "364. Nahānasikkhāpadaṁ uttānatthameva.",
  "tika-vin06t2:271": "8. Dubbaṇṇakaraṇasikkhāpadavaṇṇanā",
  "tika-vin06t2:272_0": "368.Alabhītilabho. Yathā ‘‘pacatīti paco, pathatīti patho’’ti vuccati, evaṁ ‘‘labhatīti",
  "tika-vin06t2:272_1": "labho’’ti kasmā na vuttaṁ? Pariniṭṭhitalābhasseva idhādhippetattā. Maggeti sibbinimagge.",
  "tika-vin06t2:272_2": "Kappakatena saddhiṁ akappakataṁ sibbeti. Yāvatā adhiṭṭhānaṁ na vijahati, tāvatā pubbaṁ",
  "tika-vin06t2:272_3": "kappameva. Kappaṁ na vijahati ce, puna kappaṁ dātabbanti ācariyassa takko.",
  "tika-vin06t2:273": "Dubbaṇṇakaraṇasikkhāpadavaṇṇanā niṭṭhitā.",
  "tika-vin06t2:274": "9. Vikappanasikkhāpadavaṇṇanā",
  "tika-vin06t2:275": "374. Paribhogo ettha kāyakammaṁ. Apaccuddhāraṇaṁ vacīkammaṁ.",
  "tika-vin06t2:276": "Vikappanasikkhāpadavaṇṇanā niṭṭhitā.",
  "tika-vin06t2:277": "10. Cīvarāpanidhānasikkhāpadavaṇṇanā",
  "tika-vin06t2:278_0": "379. Dasame yasmā nisīdanasanthataṁ cīvaranisīdanampīti ubhayampi sadasameva, tasmā",
  "tika-vin06t2:278_1": "taṁ ubhayampi ekato katvā ‘‘nisīdanaṁ nāma sadasaṁ vuccatī’’ti āha. Tatthāpi cīvaraggahaṇena",
  "tika-vin06t2:278_2": "cīvaranisīdanaṁ gahitamevāti atthato santhatanisīdanameva vuttaṁ hoti. Yadi evaṁ",
  "tika-vin06t2:278_3": "‘‘nisīdanasanthataṁ nāma sadasaṁ vuccatī’’ti vattabbanti? Na, itarassa anisīdanaadasabhāvappasaṅgato.",
  "tika-vin06t2:278_4": "Ettha nisīdanasanthatassa pācittiyavatthuttā itarampi pācittiyavatthumevāti veditabbaṁ",
  "tika-vin06t2:278_5": "tajjātikattā. Sassāmike sūcighare sūcigaṇanāya āpattiyoti porāṇā.",
  "tika-vin06t2:279": "Cīvarāpanidhānasikkhāpadavaṇṇanā niṭṭhitā.",
  "tika-vin06t2:280": "Samatto vaṇṇanākkamena surāpānavaggo chaṭṭho.",
  "tika-vin06t2:281": "7. Sappāṇakavaggo",
  "tika-vin06t2:282": "1. Sañciccapāṇasikkhāpadavaṇṇanā",
  "tika-vin06t2:283": "382. Sañciccapāṇasikkhāpadaṁ uttānatthameva.",
  "tika-vin06t2:284": "2. Sappāṇakasikkhāpadavaṇṇanā",
  "tika-vin06t2:285": "387. ‘‘Pāṇo atthī’’ti jānantopi ‘‘marissantī’’ti avicāretvā pivatice, anāpatti.",
  "tika-vin06t2:286": "Jale pakkhipanaṁ pupphaṁ, jalappavesanaṁ idaṁ;",
  "tika-vin06t2:287": "Evaṁ ubhinnaṁ nānattaṁ, ñeyyaṁ ñāṇavatā sadāti.",
  "tika-vin06t2:288": "Sappāṇakasikkhāpadavaṇṇanā niṭṭhitā.",
  "tika-vin06t2:289": "3. Ukkoṭanasikkhāpadavaṇṇanā",
  "tika-vin06t2:290_0": "392. Tatiye dvādasa ukkoṭā veditabbā. Tattha akataṁ kammaṁ, dukkaṭaṁ kammaṁ, puna",
  "tika-vin06t2:290_1": "kātabbaṁ kammanti anuvādādhikaraṇe labbhanti. Anihaṭaṁ, dunnihaṭaṁ, na puna haritabbanti",
  "tika-vin06t2:290_2": "vivādādhikaraṇe labbhanti, avinicchitaṁ, duvinicchitaṁ, puna vinicchitabbanti āpattādhikaraṇe",
  "tika-vin06t2:290_3": "labbhanti. Avūpasantaṁ, duvūpasantaṁ, puna vūpasametabbanti kiccādhikaraṇe labbhantīti",
  "tika-vin06t2:290_4": "aṭṭhakathānayo, pāḷiyaṁ panettha mukhamattameva dassitaṁ.",
  "tika-vin06t2:291": "Ukkoṭanasikkhāpadavaṇṇanā niṭṭhitā.",
  "tika-vin06t2:292": "4. Duṭṭhullasikkhāpadavaṇṇanā",
  "tika-vin06t2:293_0": "399. ‘‘Pārājikānīti atthuddhāravasena dassitānī’’ti kathaṁ viññāyatīti ce? Parivārapāḷito.",
  "tika-vin06t2:293_1": "Vuttañhi tattha ‘‘āpattādhikaraṇapaccayā kati āpattiyo āpajjati. Āpattādhikaraṇapaccayā",
  "tika-vin06t2:293_2": "catasso āpattiyo āpajjati. Bhikkhunī jānaṁ pārājikaṁ dhammaṁ paṭicchādeti, āpatti",
  "tika-vin06t2:293_3": "pārājikassa. Vematikā paṭicchādeti, āpatti thullaccayassa. Bhikkhu saṅghādisesaṁ",
  "tika-vin06t2:293_4": "paṭicchādeti, āpatti pācittiyassa. Ācāravipattiṁ paṭicchādeti , āpatti dukkaṭassā’’ti",
  "tika-vin06t2:293_5": "(pari. 290). Pārājikaṁ paṭicchādento bhikkhu anāpatti, no āpattiṁ āpajjati avuttattāti",
  "tika-vin06t2:293_6": "ce? Na, saṁkiliṭṭhena cittena paṭicchādane vinā āpattiyā asambhavato. Dukkaṭavāre",
  "tika-vin06t2:293_7": "vattabbāpi pārājikāpattiyo paṭhamaṁ atthuddhāravasena saṅghādisesehi saha vuttattā",
  "tika-vin06t2:293_8": "na sakkā puna vattunti na vuttāti veditabbā.",
  "tika-vin06t2:294_0": "Yāva koṭi na chijjatīti cettha yo antamaso paṭicchādanatthaṁ aññassa ārocetu vā,",
  "tika-vin06t2:294_1": "mā vā, paṭicchādanacitteneva āpattiṁ āpanno. Tassa puna aññassa paṭicchādanatthaṁ",
  "tika-vin06t2:294_2": "anārocaneneva na koṭi chinnā hoti, kiṁ puna paṭinivattitvā vacanena payojananti na",
  "tika-vin06t2:294_3": "antimassa anārocanena chinnā hoti, appaṭicchādanena eva chinnā hoti, tato appaṭicchādanatthaṁ",
  "tika-vin06t2:294_4": "apubbassa ārocetabbaṁ, tato paṭṭhāya koṭi chinnā hoti, tadabhāvo paṭinivattitvā appaṭicchādanatthaṁ",
  "tika-vin06t2:294_5": "ārocetabbaṁ, evampi koṭi chinnā hotīti evaṁ no paṭibhātīti ācariyo. Tatiyena dutiyassāti",
  "tika-vin06t2:294_6": "ettha ‘‘dutiyo nāma paṭhamo’’ti vadantānaṁ ‘‘vatthu puggalo na vattabbo’’ti vāritattā",
  "tika-vin06t2:294_7": "na sundaraṁ. Aññassa catutthassa ārocanepi na sundaraṁ. Kasmā? Pubbeva sutvā aññassa",
  "tika-vin06t2:294_8": "anārocitattā. ‘‘Sutena aññassa ārocetabbaṁ siyā’’ti vadanti.",
  "tika-vin06t2:295": "Duṭṭhullasikkhāpadavaṇṇanā niṭṭhitā.",
  "tika-vin06t2:296": "5. Ūnavīsativassasikkhāpadavaṇṇanā",
  "tika-vin06t2:297_0": "404. Punappunaṁ uppajjanato bahudhā. Hāyanavaḍḍhananti mātukucchismiṁ ce dvādasannaṁ",
  "tika-vin06t2:297_1": "māsānaṁ ūnatāya hāyanaṁ kataṁ. Pasūtassa vaḍḍhanaṁ kātabbaṁ. Mātukucchismiṁ ce vaḍḍhanaṁ",
  "tika-vin06t2:297_2": "kataṁ. Pasūtassa hāyanaṁ kātabbaṁ. Nikkhamanīyapuṇṇamāsī nāma sāvaṇamāsassa puṇṇamāsī.",
  "tika-vin06t2:297_3": "‘‘Pāṭipadadivaseti dutiye upagacchati divase’’ti likhitaṁ. So hi pasūtadivasato paṭṭhāya",
  "tika-vin06t2:297_4": "paripuṇṇavīsativasso hoti. Avasesānaṁ dvinnaṁ vassānaṁ adhikadivasāni honteva, tasmā",
  "tika-vin06t2:297_5": "nikkaṅkhā hutvā upasampādenti. Taṁ sandhāyāti gabbhavassañca pavāretvā laddhavassañca",
  "tika-vin06t2:297_6": "agaṇetvā jātadivasato paṭṭhāya gaṇetvā ekūnavīsativassaṁ. Ekūnavīsativassoti ‘‘gabbhavassaṁ",
  "tika-vin06t2:297_7": "eva pahāyā’’ti likhitaṁ, taṁ dullikhitaṁ.",
  "tika-vin06t2:298_0": "406.Aññaṁ upasampādetīti upajjhāyo vā ācariyo vā hutvā upasampādeti. ‘‘Opapātikassa",
  "tika-vin06t2:298_1": "soḷasavassuddesikabhāvato puna cattāro vasse atikkamitvā upasampadā kātabbā’’ti ācariyā vadantīti keci.",
  "tika-vin06t2:299": "Ūnavīsativassasikkhāpadavaṇṇanā niṭṭhitā.",
  "tika-vin06t2:300": "6. Theyyasatthasikkhāpadavaṇṇanā",
  "tika-vin06t2:301_0": "409. Theyyasattho ce suddhamātugāmo dve āpattiyo. Atha bhikkhuniyo, samayo rakkhati.",
  "tika-vin06t2:301_1": "Theyyasatthabhāvassa ṭhānaṁ katvā rakkhaṇīyattā sahadhammikānaṁ rakkhatiyevāti eke.",
  "tika-vin06t2:301_2": "Theyyabhāve na sahadhammikatā, tasmā na rakkhati evāti eke. Apārājikatheyyabhāve",
  "tika-vin06t2:301_3": "sati sahadhammikabhāvoti ce? Itarasmiṁ itaranti samayo anissaṭo āpajjati. Bhikkhu",
  "tika-vin06t2:301_4": "theyyasattho ce, yathāvatthukameva. Theyyasatthe theyyasatthasaññī saddhiṁ saṁvidhāyāti",
  "tika-vin06t2:301_5": "ca. ‘‘Saddhi’’nti padaṁ kesuci natthi, taṁ ananurūpaṁ. Tathā dutiyepi.",
  "tika-vin06t2:302": "Theyyasatthasikkhāpadavaṇṇanā niṭṭhitā.",
  "tika-vin06t2:303": "7. Saṁvidhānasikkhāpadavaṇṇanā",
  "tika-vin06t2:304_0": "412. ‘‘Tena kho pana samayena aññatarā itthī’’ti ca pāṭho atthi, kesuci natthi. Natthibhāvo",
  "tika-vin06t2:304_1": "sundaro ‘‘tena kho samayenā’’ti adhikārattāti keci. Idha ekatoupasampannā, sikkhamānā,",
  "tika-vin06t2:304_2": "sāmaṇerīti imāpi tisso saṅgahaṁ gacchanti. Imāsaṁ pana samayo rakkhati, ayamimāsaṁ,",
  "tika-vin06t2:304_3": "mātugāmassa ca viseso.",
  "tika-vin06t2:305_0": "414. Apicettha ‘‘viññū paṭibalā’’ti vacanato appaṭibalā anāpattivatthukāti eke, taṁ",
  "tika-vin06t2:305_1": "na yuttaṁ dukkaṭavatthukattā. ‘‘Bhikkhu saṁvidahati, mātugāmo na saṁvidahati, āpatti",
  "tika-vin06t2:305_2": "dukkaṭassā’’ti hi vuttaṁ. Tathā hi upaparikkhitabbaṁ.",
  "tika-vin06t2:306": "Saṁvidhānasikkhāpadavaṇṇanā niṭṭhitā.",
  "tika-vin06t2:307": "8. Ariṭṭhasikkhāpadavaṇṇanā",
  "tika-vin06t2:308_0": "417. Gahaṭṭhassāpi bhikkhunīdūsakakammaṁ mokkhantarāyikameva, tasmā tassa pabbajjāpi",
  "tika-vin06t2:308_1": "paṭikkhittā. Vipākantarāyikā ahetukattā. Pubbe sañcicca āpannā sammuṭṭhā suddhasaññino",
  "tika-vin06t2:308_2": "antarāyikā eva. Sesāti jātikā. Rasenāti bhāvena. Adhikuṭṭanaṭṭhenāti adhikaraṇaṁ",
  "tika-vin06t2:308_3": "katvā kuṭṭanaṭṭhena chindanaṭṭhena. Asisūnūpamā kusaladhammacchedanaṭṭhena. Sattisūlūpamā",
  "tika-vin06t2:308_4": "cittavitudanaṭṭhenāti porāṇā. Anāpattipāḷiyaṁ ‘‘ādikammikassā’’ti mukhāruḷhavasena likhitaṁ.",
  "tika-vin06t2:309": "Ariṭṭhasikkhāpadavaṇṇanā niṭṭhitā.",
  "tika-vin06t2:310": "9. Ukkhittasambhogasikkhāpadavaṇṇanā",
  "tika-vin06t2:311_0": "425. ‘‘Taṁ diṭṭhiṁ appaṭinissaṭṭhenāti iminā laddhinānāsaṁvāsakataṁ dīpetī’’ti vuttaṁ.",
  "tika-vin06t2:311_1": "Ticittanti ettha vipākābyākatacittena sahavāseyyaṁ kappeyyāti evamattho daṭṭhabbo.",
  "tika-vin06t2:311_2": "Aññathā sacittakattā sikkhāpadassa kiriyābyākataṁ sandhāya na yujjati.",
  "tika-vin06t2:312": "Ukkhittasambhogasikkhāpadavaṇṇanā niṭṭhitā.",
  "tika-vin06t2:313": "10. Kaṇṭakasikkhāpadavaṇṇanā",
  "tika-vin06t2:314_0": "428.Yatthate na passāmāti teti taṁ. Atha vā tava rūpādiṁ na passāma. Ayaṁ samaṇuddeso",
  "tika-vin06t2:314_1": "pārājiko hoti. ‘‘Sace taṁ diṭṭhiṁ paṭinissajjati, saṅghassa ārocetvā saṅghānumatiyā",
  "tika-vin06t2:314_2": "pabbājetabbo’’ti porāṇagaṇṭhipade vuttaṁ, taṁ na yuttaṁ, daṇḍakammanāsanā hi idhādhippetā.",
  "tika-vin06t2:314_3": "Yadi so pārājiko, liṅganāsanā nāma siyā. Te paṭisevato nālaṁ antarāyāyāti ca diṭṭhi",
  "tika-vin06t2:314_4": "satthari asatthādidiṭṭhi na hoti. Sace sā yassa uppajjati, so pārājiko hoti, tasmimpi",
  "tika-vin06t2:314_5": "evameva paṭipajjitabbaṁ saṁvare atiṭṭhanto liṅganāsanāyeva nāsetabboti ācariyassa takko.",
  "tika-vin06t2:315": "Kaṇṭakasikkhāpadavaṇṇanā niṭṭhitā.",
  "tika-vin06t2:316": "Samatto vaṇṇanākkamena sappāṇakavaggo sattamo.",
  "tika-vin06t2:317": "8. Sahadhammikavaggo",
  "tika-vin06t2:318": "1. Sahadhammikasikkhāpadavaṇṇanā",
  "tika-vin06t2:319": "434. Sahadhammikasikkhāpadaṁ uttānatthameva.",
  "tika-vin06t2:320": "2. Vilekhanasikkhāpadavaṇṇanā",
  "tika-vin06t2:321_0": "438.Āpattiñca satisammosāyāti ettha ca-saddo kattabbañca na karotīti dīpeti, na cattāri",
  "tika-vin06t2:321_1": "evāti vuttaṁ hoti. Raṭṭhekadeso janapado. Buddhakāle ariṭṭhakaṇṭakā sāsanapaccatthikā.",
  "tika-vin06t2:321_2": "‘‘Nālaṁ antarāyāyā’’ti vacanena hi te bhagavato asabbaññutaṁ dīpenti. Parinibbute",
  "tika-vin06t2:321_3": "bhagavati dasavatthudīpakā vajjiputtakā. Te hi vinayasāsanapaccatthikā. Parūpahārādivādā",
  "tika-vin06t2:321_4": "pana suttantābhidhammappaccatthikā. Ke pana te? Ekacce mahāsaṅghikādayo, na sabbeti",
  "tika-vin06t2:321_5": "dīpanatthaṁ ‘‘parūpahārā…pe… vādā’’ti visesanavacanamāha. Tattha ye kuhakā pāpicchakā",
  "tika-vin06t2:321_6": "abhūtaṁ ullapitvā paṭiladdhavarabhojanāni bhuñjitvā muṭṭhassatī niddaṁ okkamitvā",
  "tika-vin06t2:321_7": "sukkavissaṭṭhiṁ pattā, aññehi taṁ disvā ‘‘atthi arahato sukkavissaṭṭhī’’ti vutte",
  "tika-vin06t2:321_8": "‘‘mārakāyikā upasaṁharantī’’ti vatvā janaṁ vañcenti. Ye ca sammāpaṭipannā akuhakā,",
  "tika-vin06t2:321_9": "tepi taṁ vacanaṁ sutvā keci taṁdiṭṭhikā honti adhimānino ca. Attano sukkavissaṭṭhiṁ",
  "tika-vin06t2:321_10": "passitvāpi nādhimuccanti, anadhigate adhikatasaññinova honti. Tathā atthi arahato",
  "tika-vin06t2:321_11": "aññāṇakaṅkhāvitaraṇā nāmagottādīsu viya saccesu paravitaraṇā parehi paññattā nāmānīti",
  "tika-vin06t2:321_12": "adhippāyo yathāsambhavaṁ yojetabbo. Tattha vinayadharo ‘‘aṭṭhānametaṁ, bhikkhave,",
  "tika-vin06t2:321_13": "anavakāso , yaṁ arahato asuci mucceyya (kathā. 313; mahāva. 353). Diṭṭhadhammā…pe…",
  "tika-vin06t2:321_14": "aparappaccayā satthusāsane’’tiādīni (mahāva. 30) suttapadāni dassetvā te sāsanapaccatthikesu",
  "tika-vin06t2:321_15": "niggahitaṁ niggaṇhātīti adhippāyo. Itare ‘‘pariyatti mūla’’nti vādino. ‘‘Pātimokkhe",
  "tika-vin06t2:321_16": "uddissamāne’’ti nidānavasena vuttaṁ. Tathāgatassa vibhaṅgapadāni siddhāni. Siddheyeva",
  "tika-vin06t2:321_17": "kiṁ imassa aṅgāni? Garahitukāmatā upasampannassa santike sikkhāpadavivaṇṇanañcāti.",
  "tika-vin06t2:322": "Vilekhanasikkhāpadavaṇṇanā niṭṭhitā.",
  "tika-vin06t2:323": "3. Mohanasikkhāpadavaṇṇanā",
  "tika-vin06t2:324": "444. Mohanasikkhāpadaṁ uttānatthameva.",
  "tika-vin06t2:325": "4. Pahārasikkhāpadavaṇṇanā",
  "tika-vin06t2:326_0": "452.Rattacittoti kāyasaṁsaggarāgena. Viheṭhetukāmaṁ pana disvā ‘‘sace ahaṁ imaṁ māremi,",
  "tika-vin06t2:326_1": "natthi me mokkho’’ti cintetvā kupito sattasaññaṁ purekkhatvā pahāraṁ deti, tassa yathāvatthukameva.",
  "tika-vin06t2:327": "Pahārasikkhāpadavaṇṇanā niṭṭhitā.",
  "tika-vin06t2:328": "5. Talasattikasikkhāpadavaṇṇanā",
  "tika-vin06t2:329_0": "456. ‘‘Kāyaṁ vā kāyapaṭibaddhaṁ vā’’ti (pāci. 456) vacanato kāyādīsu yaṁ uccāreti",
  "tika-vin06t2:329_1": ", taṁ talaṁ nāma. Talameva talasattikaṁ. Pothanasamatthaṭṭhena sattikanti eke. Taṁ",
  "tika-vin06t2:329_2": "‘‘uppalapattampī’’ti iminā niyameti. Evaṁ kupitā hi kopavasena pothanāsamatthataṁ",
  "tika-vin06t2:329_3": "avicāretvā yaṁ kiñci hatthagataṁ paṭikkhipanti, sukhasamphassampi hotu, pācittiyameva.",
  "tika-vin06t2:329_4": "Yasmā paharitukāmatāya pahaṭe purimena pācittiyaṁ. Kevalaṁ uccāretukāmatāya uggiraṇamatte",
  "tika-vin06t2:329_5": "kate iminā pācittiyaṁ. Iminā pana virajjhitvā pahāro dinno, tasmā na paharitukāmatāya",
  "tika-vin06t2:329_6": "dinnattā dukkaṭaṁ. Kimidaṁ dukkaṭaṁ pahārapaccayā, udāhu uggiraṇapaccayāti? Pahārapaccayā",
  "tika-vin06t2:329_7": "eva dukkaṭaṁ. Purimaṁ uggiraṇapaccayā pācittiyanti sadukkaṭaṁ pācittiyaṁ yujjati.",
  "tika-vin06t2:329_8": "Purimañhi uggiraṇaṁ, pacchā pahāro. Na ca pacchimapahāraṁ nissāya purimaṁ uggiraṇaṁ",
  "tika-vin06t2:329_9": "anāpattivatthukaṁ bhavitumarahatīti no takkoti ācariyo. ‘‘Tena pahārena hatthādīsu",
  "tika-vin06t2:329_10": "yaṁ kiñci bhijjati, dukkaṭamevā’’ti imināpi pahārapaccayā dukkaṭaṁ. Uggiraṇaṁ yathāvatthukamevāti",
  "tika-vin06t2:329_11": "siddhaṁ, suṭṭhu vīmaṁsitabbaṁ. ‘‘Tiracchānādīnaṁ asucikaraṇādīni disvā kujjhitvāpi",
  "tika-vin06t2:329_12": "uggirantassa mokkhādhippāyo evā’’ti vadanti.",
  "tika-vin06t2:330": "Talasattikasikkhāpadavaṇṇanā niṭṭhitā.",
  "tika-vin06t2:331": "6. Amūlakasikkhāpadavaṇṇanā",
  "tika-vin06t2:332_0": "462.Upasampanne anupasampannasaññī amūlakena saṅghādisesenāti sukkavissaṭṭhikāyasaṁsaggādinā",
  "tika-vin06t2:332_1": "saṅghādisesāpattiyā vatthunāti veditabbaṁ. Na hi anupasampannassa saṅghādisesāpatti nāma atthi.",
  "tika-vin06t2:333": "Amūlakasikkhāpadavaṇṇanā niṭṭhitā.",
  "tika-vin06t2:334": "7. Sañciccasikkhāpadavaṇṇanā",
  "tika-vin06t2:335_0": "468.Ūnavīsativasso maññeti ettha sayaṁ saññāya tathā amaññanto kukkuccuppādanatthaṁ",
  "tika-vin06t2:335_1": "‘‘maññe’’ti vadanto kiṁ musāvādena kāretabboti? Na siyā aṅgasampattiyā, na ca kevalaṁ",
  "tika-vin06t2:335_2": "‘‘maññe’’ti iminā niyamato aṅgasampatti hoti. Paramatthavihitaṁ katthaci hoti. ‘‘Udakaṁ",
  "tika-vin06t2:335_3": "maññe āditta’’ntiādimhi paro kukkuccaṁ uppādetu vā , mā vā, taṁ appamāṇanti mātikāṭṭhakathāyaṁ",
  "tika-vin06t2:335_4": "(kaṅkhā. aṭṭha. sañciccasikkhāpadavaṇṇanā) ‘‘kukkuccuppādana’’nti tassa adhippāyavasena vuttanti.",
  "tika-vin06t2:336": "Sañciccasikkhāpadavaṇṇanā niṭṭhitā.",
  "tika-vin06t2:337": "8. Upassutisikkhāpadavaṇṇanā",
  "tika-vin06t2:338_0": "473.Imesaṁsutvāti ettha ‘‘vacana’’nti pāṭhaseso. Ekaparicchedānīti siyā kiriyā siyā",
  "tika-vin06t2:338_1": "akiriyāti iminā nayena ekaparicchedāni. Ettha kiñcāpi aññavādakapaccayāpatti kiriyā",
  "tika-vin06t2:338_2": "ca vihesakapaccayāpatti akiriyā ca, tadubhayaṁ pana ekasikkhāpadanti katvā taṁ aññavādakasaṅkhātaṁ",
  "tika-vin06t2:338_3": "sikkhāpadaṁ siyā kiriyā paṭhamassa vasena, siyā akiriyā dutiyassa vasenāti evamattho daṭṭhabbo.",
  "tika-vin06t2:339": "Upassutisikkhāpadavaṇṇanā niṭṭhitā.",
  "tika-vin06t2:340": "9. Kammapaṭibāhanasikkhāpadavaṇṇanā",
  "tika-vin06t2:341_0": "474. ‘‘Dhammikānaṁ kammāna’’nti (pāci. 475) vacanato ekacce bhikkhū dhammikānaṁ kammānaṁ",
  "tika-vin06t2:341_1": "‘‘chandaṁ dammī’’ti chandaṁ denti, taṁ tesaṁ matimattameva, na paṭipatti. Adhammaṁ",
  "tika-vin06t2:341_2": "nissāya khiyyati, taṁ vā ukkoṭeti, anāpatti neva hotīti? Na, tathā chandadānakāle",
  "tika-vin06t2:341_3": "akatvā pacchā adhammakammakhiyyanādipaccayā anāpattivāre vuttattā. Adhammena vā vaggena",
  "tika-vin06t2:341_4": "vā na kammārahassa vā kammakaraṇapaccayā āpattimokkhakaraṇato avisesameva tathāvacananti",
  "tika-vin06t2:341_5": "ce? Na, chandadānakāle adhammakammakaraṇānumatiyā abhāvato, kārakasseva vajjappasaṅgato",
  "tika-vin06t2:341_6": "ca. Gaṇassa dukkaṭanti ce? Pārisuddhichandadāyakāva te, na gaṇo akammappattattā,",
  "tika-vin06t2:341_7": "parivārepi (pari. 482 ādayo) kammavagge kammappattachandadāyakā visuṁ vuttā. Tathāpi",
  "tika-vin06t2:341_8": "adhammakammassa chando na dātabbo dente akappiyānumatidukkaṭato. Tattha hi yojanadukkaṭato",
  "tika-vin06t2:341_9": "na muccantīti no takkoti ācariyo.",
  "tika-vin06t2:342": "Kammapaṭibāhanasikkhāpadavaṇṇanā niṭṭhitā.",
  "tika-vin06t2:343": "10. Chandaṁadatvāgamanasikkhāpadavaṇṇanā",
  "tika-vin06t2:344_0": "481. Sannipātaṁ anāgantvā ce chandaṁ na deti, anāpattīti eke. Dukkaṭanti eke dhammakammantarāyakaraṇādhippāyattā.",
  "tika-vin06t2:344_1": "Saṅghamajjhe chandaṁ dātuṁ labhatīti keci. Dinnachande saṅghamajjhaṁ pavisitvā puna",
  "tika-vin06t2:344_2": "gatepi chando na paṭippassambheyyāti ce? Paṭippassambhati. Kasmā? ‘‘Ahatthapāso chandāraho’’tiādīhi",
  "tika-vin06t2:344_3": "virujjhanato. Pāḷiyaṁ pana dātukāmatāya hatthapāsaṁ atikkamantaṁ sandhāya vuttanti keci.",
  "tika-vin06t2:345": "Chandaṁadatvāgamanasikkhāpadavaṇṇanā niṭṭhitā.",
  "tika-vin06t2:346": "11. Dubbalasikkhāpadavaṇṇanā",
  "tika-vin06t2:347_0": "484-5.Adāsīti apaloketvā adāsi. Bhikkhūti ettha te chabbaggiyā attānaṁ parivajjayitvā",
  "tika-vin06t2:347_1": "‘‘saṅgho’’ti avatvā ‘‘bhikkhū’’ti āhaṁsu. Pariṇāmentīti nenti. Tattha lābhoti paduddhārakaraṇaṁ",
  "tika-vin06t2:347_2": "idha anadhippetassapi yassa kassaci atthuddhāravasena lābhadīpanatthaṁ. Cīvarameva",
  "tika-vin06t2:347_3": "hi idhādhippetaṁ, teneva ‘‘aññaṁ parikkhāraṁ dinnaṁ khīyati, āpatti dukkaṭassā’’ti",
  "tika-vin06t2:347_4": "vuttaṁ. Dinnanti ca parikkhāranti ca bhummatthe upayogavacanaṁ.",
  "tika-vin06t2:348": "Dubbalasikkhāpadavaṇṇanā niṭṭhitā.",
  "tika-vin06t2:349": "12. Pariṇāmanasikkhāpadavaṇṇanā",
  "tika-vin06t2:350": "491. Ñātakampi parassa dātukāmaṁ aññassa dāpeti, āpatti eva. Sabbattha āpucchitvā dātukāmaṁ yathāsukhaṁ vicāretuṁ labhati.",
  "tika-vin06t2:351": "Pariṇāmanasikkhāpadavaṇṇanā niṭṭhitā.",
  "tika-vin06t2:352": "Samatto vaṇṇanākkamena sahadhammikavaggo aṭṭhamo.",
  "tika-vin06t2:353": "9. Ratanavaggo",
  "tika-vin06t2:354": "1. Antepurasikkhāpadavaṇṇanā",
  "tika-vin06t2:355_0": "494-7. Yathā bhagavantaṁ payirupāsati, evamākārena nārahatāyaṁ puriso pāpo hotuṁ,",
  "tika-vin06t2:355_1": "na hoti pāpoti attho, kāraṇatthaṁ vā. Tanti nipātamattaṁ, yatoti vā attho. Hatthisammaddanti",
  "tika-vin06t2:355_2": "saṅghāṭasammaddo, akkamanaṁ cuṇṇatāti attho.",
  "tika-vin06t2:356_0": "498.Ratanaṁ nāma aggamahesī, tathāpi idha aññāpi devigottā na rakkhati, anāpattivāre",
  "tika-vin06t2:356_1": "‘‘na mahesī hotī’’ti vacanābhāvato. Sace khattiyova hoti, nābhisitto. Abhisittoyeva",
  "tika-vin06t2:356_2": "hoti, na khattiyo rakkhatīti ācariyo. Anāpattivāre mātikāṭṭhakathāyaṁ aṅgabhāvena",
  "tika-vin06t2:356_3": "ca vuttattā abhisittabhāvovapamāṇaṁ. Sesaṁ ukkaṭṭhaparicchedoti eke.",
  "tika-vin06t2:357": "500-501. ‘‘Na sayanighare sayanigharasaññī’’ti tikacchedopi ettha labbhati. Na sayanigharaṁ nāma aparikkhittarukkhamūlādi.",
  "tika-vin06t2:358": "Antepurasikkhāpadavaṇṇanā niṭṭhitā.",
  "tika-vin06t2:359": "2. Ratanasikkhāpadavaṇṇanā",
  "tika-vin06t2:360": "504. ‘‘Adhivāsentu gahapatino bhatta’’nti ca ‘‘me gahapatino’’ti ca atthi.",
  "tika-vin06t2:361_0": "506.Kurundivacanena gharepi yadi bhikkhū āsaṅkanti, tattha ṭhatvā ācikkhitabbanti",
  "tika-vin06t2:361_1": "vuttaṁ hoti. Patirūpāti ‘‘ratanasammate paṁsukūlaggahaṇaṁ vā ratane nirussukkagamanaṁ",
  "tika-vin06t2:361_2": "vā’’ti likhitaṁ. ‘‘Tāvakālikavasenapi anāmāsaṁ paṭiggaṇhituṁ na labhatī’’ti vadanti.",
  "tika-vin06t2:361_3": "Samādapetvāti yācitvā ‘‘uddissa ariyā tiṭṭhanti, esā ariyāna yācanā’’ti (jā. 1.7.59) vuttanayena.",
  "tika-vin06t2:362": "Ratanasikkhāpadavaṇṇanā niṭṭhitā.",
  "tika-vin06t2:363": "3. Vikālagāmappavisanasikkhāpadavaṇṇanā",
  "tika-vin06t2:364": "511-2. Ahinā ḍaṭṭhavatthumhi so bhikkhu santaṁ bhikkhuṁ anāpucchā gato, tassa kukkuccaṁ udapādi. Adinnādāne vuttanayenāti gāmo gāmūpacāroti idaṁ sandhāya vuttaṁ.",
  "tika-vin06t2:365": "Vikālagāmappavisanasikkhāpadavaṇṇanā niṭṭhitā.",
  "tika-vin06t2:366": "4. Sūcigharasikkhāpadavaṇṇanā",
  "tika-vin06t2:367": "517.Tanti bhedanakaṁ. Assāti pācittiyassa paṭhamaṁ bhedanakaṁ katvā pacchā desetabbattā. Esa nayo itaresupi.",
  "tika-vin06t2:368": "520.Vāsijaṭeti vāsidaṇḍake.",
  "tika-vin06t2:369": "Sūcigharasikkhāpadavaṇṇanā niṭṭhitā.",
  "tika-vin06t2:370": "5. Mañcasikkhāpadavaṇṇanā",
  "tika-vin06t2:371": "521-2. ‘‘Ucce mañce’’ti ca ‘‘uccā mañce’’ti ca katthaci. Āyatoti vitthato. Aṭṭhaṅgulapādakanti bhāvanapuṁsakaṁ, aṭṭhaṅgulappamāṇaṁ pādakaṁ vā.",
  "tika-vin06t2:372": "Mañcasikkhāpadavaṇṇanā niṭṭhitā.",
  "tika-vin06t2:373": "6. Tūlonaddhasikkhāpadavaṇṇanā",
  "tika-vin06t2:374_0": "528.Poṭakitūlanti yaṁ kiñci tiṇatūlaṁ. Paṭilābhena uddāletvā pācittiyaṁ desetabbanti",
  "tika-vin06t2:374_1": "ettha kiñcāpi paṭilābhamatteneva pācittiyanti viya dissati, paribhogeyeva pana āpatti",
  "tika-vin06t2:374_2": "daṭṭhabbā, ‘‘aññena kataṁ paṭilabhitvā paribhuñjati, āpatti dukkaṭassā’’ti vacanaṁ ettha sādhakaṁ.",
  "tika-vin06t2:375": "Tūlonaddhasikkhāpadavaṇṇanā niṭṭhitā.",
  "tika-vin06t2:376": "7. Nisīdanasikkhāpadavaṇṇanā",
  "tika-vin06t2:377_0": "531. Kiñcāpi nisīdanassa jāti na dissati ettha, tathāpi cīvarakkhandhake anuññātattā,",
  "tika-vin06t2:377_1": "‘‘nava cīvarāni adhiṭṭhātabbānī’’ti ettha ca pariyāpannattā cīvarajātiyevassa jātīti",
  "tika-vin06t2:377_2": "veditabbā. ‘‘Santhatasadisaṁ santharitvāti sadasa’’nti pubbe vuttanisīdanasanthatattā",
  "tika-vin06t2:377_3": "upameti. Lābhe sadasaṁ, alābhe adasampi vaṭṭatīti eke, taṁ na yuttaṁ. ‘‘Nisīdanaṁ",
  "tika-vin06t2:377_4": "nāma sadasaṁ vuccatī’’ti tassa saṇṭhānaniyamanato.",
  "tika-vin06t2:378": "Nisīdanasikkhāpadavaṇṇanā niṭṭhitā.",
  "tika-vin06t2:379": "8. Kaṇḍupaṭicchādisikkhāpadavaṇṇanā",
  "tika-vin06t2:380_0": "539. Yadi kaṇḍupaṭicchādi nāma adhonābhi ubbhajāṇumaṇḍalā uppannakaṇḍupīḷakādipaṭicchādikā",
  "tika-vin06t2:380_1": "adhippetā, tassa sugatassa sugatavidatthiyā dīghaso catasso vidatthiyo tiriyaṁ dveti",
  "tika-vin06t2:380_2": "idampi atimahantaṁ pamāṇaṁ dissati. Sabbo hi puriso attano attano vidatthiyā sattavidatthiko",
  "tika-vin06t2:380_3": "hoti, sugatassa ca ekāvidatthi majjhimassa purisassa tisso vidatthiyo honti, tasmā",
  "tika-vin06t2:380_4": "kaṇḍupaṭicchādi pakatipurisassa pamāṇaṁ āpajjati tiriyaṁ, dīghaso pana diguṇaṁ āpajjatīti.",
  "tika-vin06t2:380_5": "Āpajjatu, ukkaṭṭhaparicchedo tassā, ce icchati, sabbampi sarīraṁ paṭicchādessati,",
  "tika-vin06t2:380_6": "sabbasarīragatasaṅghāṭi viya bahuguṇaṁ katvā nivāsetukāmo nivāsessatīti ayaṁ bhagavato adhippāyo siyā.",
  "tika-vin06t2:381": "Kaṇḍupaṭicchādisikkhāpadavaṇṇanā niṭṭhitā.",
  "tika-vin06t2:382": "9. Vassikasāṭikasikkhāpadavaṇṇanā",
  "tika-vin06t2:383_0": "542.Vassikasāṭikāpi ukkaṭṭhapaṭicchedavasena anuññātā. Vassakāle keci saṅghāṭiparibhogeneva",
  "tika-vin06t2:383_1": "paribhuñjissantīti ayaṁ bhagavato adhippāyo siyā. Kiñcāpi iminā takkena anuññātā,",
  "tika-vin06t2:383_2": "‘‘appamāṇikāyo kaṇḍupaṭicchādiyo dhārenti, vassikasāṭikāyo dhārentī’’ti imasmiṁ vatthusmiṁ",
  "tika-vin06t2:383_3": "paññattattā pana aññathā puṇṇaparicchedato adhikappamāṇāyo te bhikkhū dhāresunti",
  "tika-vin06t2:383_4": "katvā etaparamatā tāsaṁ anuññātāti veditabbā. Eseva nayo dasamepi.",
  "tika-vin06t2:384": "Vassikasāṭikasikkhāpadavaṇṇanā niṭṭhitā.",
  "tika-vin06t2:385": "10. Nandattherasikkhāpadavaṇṇanā",
  "tika-vin06t2:386": "551. Tattha bhisiṁ vā bibbohanaṁ vā karotīti dīghaso bahūnaṁ bhikkhūnaṁ sādhāraṇatthaṁ karotīti yujjati.",
  "tika-vin06t2:387": "Nandattherasikkhāpadavaṇṇanā niṭṭhitā.",
  "tika-vin06t2:388": "Samatto vaṇṇanākkamena ratanavaggo navamo.",
  "tika-vin06t2:389": "Pācittiyakaṇḍavaṇṇanā niṭṭhitā.",
  "tika-vin06t2:390": "6. Pāṭidesanīyakaṇḍo",
  "tika-vin06t2:391": "1. Paṭhamapāṭidesanīyasikkhāpadavaṇṇanā",
  "tika-vin06t2:392_0": "553-5. ‘‘Paṭidesetabbākāradassana’’nti aṭṭhakathāyaṁ vuttattā pāḷiyaṁ āgatavaseneva",
  "tika-vin06t2:392_1": "āpatti desetabbā, na aññathā. ‘‘Antaraghare antaragharasaññī’’tiādinā ca ‘‘khādanīyabhojanīye",
  "tika-vin06t2:392_2": "akhādanīyaabhojanīyasaññī’’tiādinā ca ‘‘bhikkhuniyā abhikkhunisaññī’’tiādinā ca nayena",
  "tika-vin06t2:392_3": "aparepi tayo tikacchedā yojetvā dassetabbā.",
  "tika-vin06t2:393": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin06t2:394": "2. Dutiyapāṭidesanīyasikkhāpadavaṇṇanā",
  "tika-vin06t2:395_0": "559. ‘‘Nimantitā bhuñjantīti pañcannaṁ bhojanānaṁ aññatarena bhojanena nimantitā",
  "tika-vin06t2:395_1": "bhuñjantī’’ti kiñcāpi vuttaṁ, atha kho akappiyanimantanena nimantitatā ettha na aṅgaṁ,",
  "tika-vin06t2:395_2": "mātikāṭṭhakathāyaṁ vā idha vā anāpattivāre lesābhāvato, tasmā ‘‘nimantitā’’ti padassa",
  "tika-vin06t2:395_3": "attho pubbe āciṇṇavaseneva vutto. Aparepi tayo tikacchedā yojetvā dassetabbā padabhājane",
  "tika-vin06t2:395_4": "vuttattāti veditabbaṁ. Yathā tathā hi bhuñjantānaṁ tādisaṁ bhikkhuniṁ avārentānaṁ",
  "tika-vin06t2:395_5": "pāṭidesanīyameva. ‘‘Esā vosāsati nāma, vosāsantī’’ti ca duvidho pāṭho. ‘‘Ajjhohāre",
  "tika-vin06t2:395_6": "ajjhohāre’’ti vacanena puna ‘‘gārayhaṁ āvuso dhamma’’nti ekavacanaṁ viruddhanti.",
  "tika-vin06t2:395_7": "Paṭhamaṁ ajjhohāreyeva āpannaṁ sandhāya vuttaṁ, tathā aññatrāpi āgacchati ‘‘āpajjimhā’’ti",
  "tika-vin06t2:395_8": "vacanato. Ekena bahūnampi vaṭṭatīti keci, taṁ na sundaraṁ. ‘‘Tehi bhikkhūhī’’tiādinā",
  "tika-vin06t2:395_9": "pāṭhe vuttattāti mama takko. Ekena saheva ‘‘ahaṁ āpajji’’ntipi vattabbanti ekena",
  "tika-vin06t2:395_10": "dvīhi tīhi desetabbato, sabbehi evaṁ vattuṁ vaṭṭati. ‘‘Āpajjimhāti sahevā’’ti vadanti.",
  "tika-vin06t2:395_11": "Ekena ce avārito, ‘‘ahaṁ, āvuso, gārayhaṁ dhammaṁ āpajji’’ntipi vattabbaṁ.",
  "tika-vin06t2:396": "Dutiyapāṭidesanīyasikkhāpadavaṇṇanā niṭṭhitā.",
  "tika-vin06t2:397": "562-570. Tatiyacatutthasikkhāpadāni uttānatthāniyeva.",
  "tika-vin06t2:398": "Pāṭidesanīyakaṇḍavaṇṇanā niṭṭhitā.",
  "tika-vin06t2:399": "7. Sekhiyakaṇḍo",
  "tika-vin06t2:400": "1. Parimaṇḍalavaggavaṇṇanā",
  "tika-vin06t2:401_0": "576.‘‘Sikkhitasikkhenāti catūhi maggehī’’ti vuttaṁ. Yasmā aṭṭhaṅgulamattaṁ otāretvā",
  "tika-vin06t2:401_1": "nivatthameva nisinnassa caturaṅgulamattaṁ hoti, tasmā ubhopete aṭṭhakathāvādā ekaparicchedā,",
  "tika-vin06t2:401_2": "‘‘aḍḍhateyyahattha’’nti sukhumaṁ, ekapattaṁ vā sandhāya vuttaṁ. Tañhi yathāṭhānena",
  "tika-vin06t2:401_3": "tiṭṭhati. Dupaṭṭaṁ sandhāya ‘‘dvihatthappamāṇampī’’ti vuttanti upatissatthero. Ekapaṭṭaṁ,",
  "tika-vin06t2:401_4": "dvipaṭṭaṁ vā heṭṭhimaparicchedena ‘‘dvihatthappamāṇa’’nti vuttanti veditabbaṁ. Vuttañhi",
  "tika-vin06t2:401_5": "nissaggiyaaṭṭhakathāyaṁ ‘‘tiriyaṁ dvihatthopi vaṭṭatī’’ti, tañca kho alābhe eva ‘‘alābhe",
  "tika-vin06t2:401_6": "tiriyaṁ dvihatthappamāṇampi vaṭṭatī’’ti vuttattā. Idaṁ sabbaṁ adhiṭṭhānupagaṁ sandhāya",
  "tika-vin06t2:401_7": "vuttaṁ. Viruddhaṁ disvā sajjetabbaṁ. No ce sajjeti, dukkaṭaṁ. Sacittakaṁ paṇṇattivijānanacitteneva",
  "tika-vin06t2:401_8": "‘‘anādariyaṁ paṭiccā’’ti vuttattā, na vatthuvijānanacittena ‘‘idamevaṁ kata’’nti",
  "tika-vin06t2:401_9": "jānatopi āpattiyā abhāvato. Phussadevattheravādopi ekena pariyāyena yujjati. Tathā",
  "tika-vin06t2:401_10": "upatissattheravādopi. Paññattepi sikkhāpade apaññattepi yaṁ pakatiyā vajjaṁ, taṁ",
  "tika-vin06t2:401_11": "lokavajjaṁ. Idaṁ pana paññatteyeva vajjaṁ, nāpaññatte, tasmā itaralokavajjena asadisattā",
  "tika-vin06t2:401_12": "na lokavajjaṁ. Paṇṇattito paṭṭhāya vajjato paṇṇattivajjaṁ. Anādariyacitteneva āpajjitabbattā",
  "tika-vin06t2:401_13": "sacittakaṁ, tassa cittassa tivedanattā tivedanaṁ. Yasmā anādariyacittatā nāma kevalaṁ",
  "tika-vin06t2:401_14": "akusalameva, tañca pakatiyā vajjaṁ, tasmā idaṁ lokavajjaṁ. Sañcicca vītikkamanaṁ",
  "tika-vin06t2:401_15": "nāma domanassikasseva hotīti dukkhavedanaṁ. Gaṇṭhipade pana ‘‘pāṇātipātādi viya nivāsanādidoso",
  "tika-vin06t2:401_16": "lokagarahito na hotīti paṇṇattivajjanti phussadevatthero’’ti likhitaṁ.",
  "tika-vin06t2:402": "577.Vihārepīti buddhupaṭṭhānādikāle, tasmā ‘‘pārupitabba’’nti uttarāsaṅgakiccavasena vuttaṁ. Paṭhamadutiyasikkhāpadesu pariḷāhādipaccayā kappati, na antaragharapaṭisaṁyuttesu.",
  "tika-vin06t2:403_0": "582.‘‘Ekasmiṁpana ṭhāne ṭhatvā’’ti ettha ‘‘gacchantopi parissayābhāvaṁ oloketuṁ labhatiyeva.",
  "tika-vin06t2:403_1": "Tathā gāme pūja’’nti likhitaṁ, taṁ pana ‘‘ekasmiṁ ṭhāne ṭhatvā’’ti vuttattā tādisaṁ",
  "tika-vin06t2:403_2": "antarāyaṁ sandhāya vuttanti veditabbaṁ.",
  "tika-vin06t2:404": "Parimaṇḍalavaggavaṇṇanā niṭṭhitā.",
  "tika-vin06t2:405": "2. Ujjagghikavaggavaṇṇanā",
  "tika-vin06t2:406_0": "586.Hasanīyasminti hetvatthe bhummaṁ, hasitabbavatthukāraṇāti attho. Antaraghare",
  "tika-vin06t2:406_1": "uccāsaddena anumodanādiṁ karontassa anāpatti kira. Tathā hi mahindattheropi hatthisālādīsu",
  "tika-vin06t2:406_2": "mahājanassa kathesi.",
  "tika-vin06t2:407_0": "591. Keci bhikkhū ‘‘parikkhāraṭṭhapanamattena vāsūpagato hotī’’ti vadanti, taṁ tesaṁ",
  "tika-vin06t2:407_1": "matimattameva. Bhikkhuniyo ce vāsūpagā honti, bhikkhunupassayova kappiyabhūmi. ‘‘Yattha",
  "tika-vin06t2:407_2": "bhikkhuniyo ekarattampi vasanti, ayaṁ bhikkhunupassayo’’ti (pāci. 161) vacanato tāsaṁ",
  "tika-vin06t2:407_3": "samīpaṁ vā tāhi gahitavāsāgāraṁ vā ‘‘gacchāmī’’ti gacchato yathāsukhaṁ gantuṁ vaṭṭati.",
  "tika-vin06t2:407_4": "Na hi tāvatā taṁ gharaṁ antaragharasaṅkhyaṁ gacchatīti no takkoti ācariyo.",
  "tika-vin06t2:408": "Ujjagghikavaggavaṇṇanā niṭṭhitā.",
  "tika-vin06t2:409": "3. Khambhakatavaggavaṇṇanā",
  "tika-vin06t2:410": "604. Sūpo pattappamāṇavaṇṇanāyaṁ vuttākāro. Oloṇī vuccati kudhitaṁ, gorasato pūrā thūpitoti attho.",
  "tika-vin06t2:411_0": "605.Heṭṭhā orohatīti ettha ‘‘orohanappamāṇe sati ekadese thūpīkatepi anāpattī’’ti",
  "tika-vin06t2:411_1": "vadanti. ‘‘Pattassa pana heṭṭhā ca upari ca paduminipaṇṇādīhi paṭicchādetvā odahantiyā",
  "tika-vin06t2:411_2": "laddhaṁ nāma vaṭṭatī’’ti ca vadanti. Ettha ‘‘yasmā ‘samatittiko piṇḍapāto paṭiggahetabbo’ti",
  "tika-vin06t2:411_3": "vacanaṁ piṇḍapāto samapuṇṇo paṭiggahetabboti dīpeti, tasmā attano hatthagate patte",
  "tika-vin06t2:411_4": "piṇḍapāto diyyamāno thūpīkatopi ce hoti, vaṭṭatīti dīpeti. ‘Thūpīkataṁ piṇḍapātaṁ",
  "tika-vin06t2:411_5": "paṭiggaṇhāti, āpatti dukkaṭassā’ti hi vacanaṁ paṭhamaṁ thūpīkataṁ piṇḍapātaṁ pacchā",
  "tika-vin06t2:411_6": "paṭiggaṇhato, āpattīti dīpeti. Pattena paṭiggaṇhato cepi thūpīkataṁ hoti, vaṭṭati",
  "tika-vin06t2:411_7": "athūpīkatassa paṭiggahitattā. Payogo pana natthi aññatra pubbadesā’’ti ca ‘‘samatittikanti",
  "tika-vin06t2:411_8": "vā bhāvanapuṁsaka’’nti ca vadanti, tasmā vicāretvā gahetabbaṁ.",
  "tika-vin06t2:412": "Khambhakatavaggavaṇṇanā niṭṭhitā.",
  "tika-vin06t2:413": "4. Sakkaccavaggavaṇṇanā",
  "tika-vin06t2:414_0": "609.Sūpodanaviññattisikkhāpade ‘‘sūpo nāma dve sūpā’’ti na vuttaṁ sūpaggahaṇena paṇītabhojanehi",
  "tika-vin06t2:414_1": "avasesānaṁ sabbabhojanānaṁ saṅgaṇhanatthaṁ. Anāpattivāre cassa ‘‘ñātakānaṁ pavāritānaṁ",
  "tika-vin06t2:414_2": "aññassatthāya attano dhanenā’’ti idaṁ adhikaṁ. Katthaci potthake ‘‘anāpatti asañcicca",
  "tika-vin06t2:414_3": "asatiyā ajānantassa gilānassa āpadāsū’’ti ettakameva vuttaṁ, taṁ na, ‘‘samasūpakaṁ",
  "tika-vin06t2:414_4": "piṇḍapātaṁ bhuñjissāmī’’ti imassa anāpattivāre ‘‘aññassatthāyā’’ti katthaci likhitaṁ,",
  "tika-vin06t2:414_5": "tañca pamādavasena likhitaṁ. ‘‘Mukhe pakkhipitvā puna vippaṭisārī hutvā ogilitukāmassapi",
  "tika-vin06t2:414_6": "sahasā ce pavisati, ettha ‘asañciccā’ti vuccati. Viññattampi aviññattampi ekasmiṁ",
  "tika-vin06t2:414_7": "ṭhāne ṭhitaṁ sahasā anupadhāretvā gahetvā bhuñjanto ‘asatiyā’ti vuccatī’’ti likhitaṁ,",
  "tika-vin06t2:414_8": "anāpattivāre ekaccesu potthakesu ‘‘rasaraseti likhitaṁ, taṁ gahetabba’’nti vuttaṁ.",
  "tika-vin06t2:415": "Sakkaccavaggavaṇṇanā niṭṭhitā.",
  "tika-vin06t2:416": "5. Kabaḷavaggavaṇṇanā",
  "tika-vin06t2:417": "618.‘‘Sabbaṁ hattha’’nti vacanato ekadesaṁ mukhe pakkhipantassa anāpattīti ekacce. ‘‘Sabbanti vacanato ekadesampi na vaṭṭatī’’ti vadanti, taṁ yuttaṁ anāpattivāre avisesitattā.",
  "tika-vin06t2:418": "624.Sitthāvakārake ‘‘kacavaraṁ chaḍḍentaṁ sitthaṁ chaḍḍiyyatī’’ti ca ‘‘kacavaraṁ chaḍḍento’’ti ca pāṭho.",
  "tika-vin06t2:419": "Kabaḷavaggavaṇṇanā niṭṭhitā.",
  "tika-vin06t2:420": "6. Surusuruvaggavaṇṇanā",
  "tika-vin06t2:421": "627. ‘‘Surusuru’’nti ca ‘‘surosuro’’ti ca pāṭho. Sītīkatoti sītaṅko. ‘‘Silakabuddhoti ariyānaṁ parihāsavacanameveta’’nti likhitaṁ.",
  "tika-vin06t2:422_0": "631.Paṭikkūlavasenāti ettha yadi paṭikkūlavasena paṭikkhittaṁ, ‘‘seyyathāpi kāmabhogino’’ti",
  "tika-vin06t2:422_1": "na vattabbaṁ. Na hi te paṭikkūlaṁ karontīti ce? Na, issariyaliṅgavasena gahaṇasambhavato.",
  "tika-vin06t2:422_2": "Te hi anādarā honti. Pattadhovananti pattadhovanodakaṁ bhojanapaṭisaṁyuttaṁ.",
  "tika-vin06t2:423": "634. ‘‘Chattapādukāya’’nti ca ‘‘chattapāde’’ti ca pāṭho.",
  "tika-vin06t2:424": "637.Cāpoti sattakhādanavadho. ‘‘Sesā sabbā dhanuvikati kodaṇḍe paviṭṭhā’’ti ca likhitaṁ, paṭimukkanti pavesitaṁ, laggitaṁ hotīti attho.",
  "tika-vin06t2:425": "Surusuruvaggavaṇṇanā niṭṭhitā.",
  "tika-vin06t2:426": "7. Pādukavaggavaṇṇanā",
  "tika-vin06t2:427": "640. Sayaṁ yānagato hutvā, yathā yānagatassa ve.",
  "tika-vin06t2:428": "Alaṁ vattuṁ tathā nālaṁ, sachatto chattapāṇino.",
  "tika-vin06t2:429": "Yathā ettha, evaṁ aññatrāpi.",
  "tika-vin06t2:430_0": "647.Chapakavatthusmiṁ ‘‘sacāhaṁ na labhissāmī’’ti pāṭho, ‘‘dasa ce na labhissāmī’’ti",
  "tika-vin06t2:430_1": "ca atthi, ‘‘vatthusmiṁ agilānassā’’ti ca āgacchati, taṁ na sundaraṁ, sikkhāpadeyeva",
  "tika-vin06t2:430_2": "sundaraṁ. Thomitoti ahampi jānāmīti sambandho . Yā dhanayasalābhasaṅkhātā vutti vinipātena",
  "tika-vin06t2:430_3": "hoti samparāye apāyesu vinipātahetu hutvā pavattati. Atha vā vinipātenāti hetvatthe",
  "tika-vin06t2:430_4": "karaṇavacanaṁ, vinipātanāya pavattatīti adhippāyo. Adhammacaraṇena adhammacaraṇāya.",
  "tika-vin06t2:430_5": "‘‘Asmā kumbhimivā’’ti ca paṭhanti.",
  "tika-vin06t2:431": "Pādukavaggavaṇṇanā niṭṭhitā.",
  "tika-vin06t2:432": "Pakiṇṇakavaṇṇanā",
  "tika-vin06t2:433_0": "Kāyavācācittato samuṭṭhahantīti katvā ‘‘samanubhāsanasamuṭṭhānānī’’ti vuttāni. Samanubhāsanaṁ",
  "tika-vin06t2:433_1": "kiriyaṁ. Imāni kiriyāni. Dhammadesanasamuṭṭhānāni vācācittatoti ettha kāyavacīviññattibhāvato",
  "tika-vin06t2:433_2": "ujjagghikauccāsaddādīsu viya ‘‘kāyavācācittato’’ti vattabbānīti ce? Na vattabbāni.",
  "tika-vin06t2:433_3": "Nisīdanagamanāhārapakkhipanādikāyaviññattiyā sabbhāvā tattha yuttaṁ, na dhammadesane tādisassābhāvā.",
  "tika-vin06t2:434": "Pakiṇṇakavaṇṇanā niṭṭhitā.",
  "tika-vin06t2:435": "Sekhiyakaṇḍavaṇṇanā niṭṭhitā.",
  "tika-vin06t2:436": "8. Sattādhikaraṇasamathavaṇṇanā",
  "tika-vin06t2:437": "‘‘Yebhuyyasikā kātabbā…pe… tiṇavatthārako kātabbo, so puggalo’’ti ca likhitaṁ.",
  "tika-vin06t2:438": "Sattādhikaraṇasamathavaṇṇanā niṭṭhitā.",
  "tika-vin06t2:439": "Bhikkhuvibhaṅgo niṭṭhito.",
  "tika-vin06t2:440": " Namo tassa bhagavato arahato sammāsambuddhassa",
  "tika-vin06t2:441": "Bhikkhunīvibhaṅgavaṇṇanā",
  "tika-vin06t2:442": "1. Pārājikakaṇḍavaṇṇanā",
  "tika-vin06t2:443": "Ganthārambhavaṇṇanā",
  "tika-vin06t2:444": "Vibhaṅge viya bhikkhūnaṁ, vitthāramabhisaṅkhataṁ;",
  "tika-vin06t2:445": "Akatvā bhikkhunīnampi, vakkhe gaṇṭhipadakkamaṁ.",
  "tika-vin06t2:446": "Yo bhikkhunīnaṁ vibhaṅgo assa, tassa saṁvaṇṇanākkamo pattoti attho.",
  "tika-vin06t2:447": "Ganthārambhavaṇṇanā niṭṭhitā.",
  "tika-vin06t2:448": "1. Paṭhamapārājikasikkhāpadavaṇṇanā",
  "tika-vin06t2:449": "656-7. Tattha tattha ṭhānuppattikapaññā vīmaṁsā. Padapaṭipāṭiyā evāti mātikāpadapaṭipāṭiyā eva. ‘‘Vuttanti saṅgītikānaṁ upasaṅkappanānaṁ vibhājanaṁ vutta’’nti likhitaṁ.",
  "tika-vin06t2:450_0": "658. ‘‘Ehibhikkhunīti bhikkhunī, tīhi saraṇagamanehi upasampannāti bhikkhunī’’ti",
  "tika-vin06t2:450_1": "idaṁ pana desanāvilāsavasena vuttanti eke. Aññabuddhakāle atthīti eke, taṁ na yuttaṁ",
  "tika-vin06t2:450_2": "viya dissati amhākampi buddhakāle sambhavappasaṅgato, ehibhikkhuniyā paṭisedhachāyādissanato",
  "tika-vin06t2:450_3": "ca. Yathāha dhammapade visākhāvatthusmiṁ (dha. pa. aṭṭha. 1. visākhāvatthu) ‘‘tassa",
  "tika-vin06t2:450_4": "cīvaradānassa nissandena imaṁ mahālatāpasādhanaṁ labhi. Itthīnañhi cīvaradānaṁ mahālatāpasādhanabhaṇḍena",
  "tika-vin06t2:450_5": "matthakaṁ pappoti, purisānaṁ iddhimayapattacīvarenā’’ti. Tīhi saraṇagamanehi upasampannāya",
  "tika-vin06t2:450_6": "pana bhikkhuniyā sambhavo aññabuddhakāle kadāci siyā, nattheva amhākaṁ buddhakāle.",
  "tika-vin06t2:450_7": "Desanāvilāsena pana bhikkhudesanākkameneva bhikkhuniniddeso vutto, teneva bhikkhusaṅghavasena",
  "tika-vin06t2:450_8": "ekatoupasampannā bhikkhuniyo vijjamānāpi tattha na vuttā. Tāsaṁ atthitā imāya parivārakathāya veditabbā –",
  "tika-vin06t2:451": "‘‘Ubho ekato upasampannā,",
  "tika-vin06t2:452": "Ubhinnaṁ hatthato cīvaraṁ paṭiggaṇheyya;",
  "tika-vin06t2:453": "Siyā āpattiyo nānā,",
  "tika-vin06t2:454": "Pañhā mesā kusalehi cintitā’’ti. (pari. 479);",
  "tika-vin06t2:455_0": "Atha vā puthujjanakāle ehibhikkhusaraṇagamanena upasampannova itthiliṅgapātubhāvena",
  "tika-vin06t2:455_1": "bhikkhunibhāve ṭhitā purisūpasampannaṁ upādāya ‘‘ehibhikkhunī’’ti, ‘‘tīhi saraṇagamanehi",
  "tika-vin06t2:455_2": "upasampannā bhikkhunī’’ti ca saṅkhyaṁ gacchati. No ce, taṁ vacanaṁ virujjheyyāti",
  "tika-vin06t2:455_3": "eke, vicāretvā gahetabbaṁ. ‘‘Viññū paṭibalo’’ti dvinnaṁ avassavabhāvassa ijjhanato",
  "tika-vin06t2:455_4": "vuttaṁ. Ettha yasmā yaṁ kiñci āmisaṁ paṭiggaṇhantīnaṁ aggahatthā purisānaṁ hatthehi",
  "tika-vin06t2:455_5": "kadāci missībhāvaṁ gacchanti, vandantānaṁ vā purisānaṁ sirāni aggapādehi missitāni",
  "tika-vin06t2:455_6": "kadāci honti, kesacchedanakāle vā siraṁ purisānaṁ hatthehi missitaṁ hoti, cittaṁ",
  "tika-vin06t2:455_7": "nāmetaṁ atiraddhagavesi, durakkhiyaṁ vā, tasmā ‘‘mā atilahuṁ pārājikāpatti bhikkhunīnaṁ",
  "tika-vin06t2:455_8": "hotū’’ti buddhā bhagavanto kāruññena pārājikakkhettaparicchedaṁ, thullaccayakkhettaparicchedañca",
  "tika-vin06t2:455_9": "visuṁ visuṁ desesunti veditabbaṁ.",
  "tika-vin06t2:456_0": "659.Tabbahulanayenasā vuttāti ettha ayamanugaṇṭhipadakkamo – yebhuyyena kiriyasamuṭṭhānattā",
  "tika-vin06t2:456_1": "‘‘kiriyasamuṭṭhāna’’nti vuttaṁ. ‘‘Kāyasaṁsaggaṁ samāpajjeyyā’’ti avatvā pana ‘‘sādiyeyyā’’ti",
  "tika-vin06t2:456_2": "vuttattā akiriyatopi samuṭṭhātīti veditabbaṁ. Yathā cettha, evaṁ heṭṭhā ‘‘manussitthiyā",
  "tika-vin06t2:456_3": "tayo magge methunaṁ dhammaṁ paṭisevantassa āpatti pārājikassā’’tiādinā nayena kiriyasamuṭṭhānataṁ",
  "tika-vin06t2:456_4": "vatvā tadanantaraṁ ‘‘bhikkhupaccatthikā…pe… so ce pavesanaṁ sādiyati, āpatti pārājikassā’’tiādinā",
  "tika-vin06t2:456_5": "(pārā. 56) nayena akiriyasamuṭṭhānatāyapi vuttattā paṭhamapārājikassāpi tabbahulanayeneva",
  "tika-vin06t2:456_6": "kiriyasamuṭṭhānatā veditabbā. Na hi pavesanasādiyanādimhi kiriyasamuṭṭhānatā dissati.",
  "tika-vin06t2:456_7": "Aṅgajātacalanañcettha na sārato daṭṭhabbaṁ ‘‘so ce pavesanaṁ na sādiyati, paviṭṭhaṁ",
  "tika-vin06t2:456_8": "na sādiyati, ṭhitaṁ na sādiyati, uddharaṇaṁ sādiyati, āpatti pārājikassā’’ti (pārā.",
  "tika-vin06t2:456_9": "58) ettha ṭhita na sādiyane pakatiyāpi paripuṇṇacalanattā. Sādiyanapaccayā hi sevanacalanañcettha",
  "tika-vin06t2:456_10": "na dissatevāti tabbahulanayeneva kiriyasamuṭṭhānatā gahetabbā. Tattha tattha aṭṭhakathāsu",
  "tika-vin06t2:456_11": "kasmā tabbahulanayo avuttoti ce? ‘‘Yo pana bhikkhu methunaṁ dhammaṁ paṭiseveyyā’’ti",
  "tika-vin06t2:456_12": "(pārā. 39, 42) mātikāyaṁ kiriyasamuṭṭhānassa sarūpena vuttattā tadanurūpavasena vibhaṅganayamanoloketvā",
  "tika-vin06t2:456_13": "‘‘kiriyasamuṭṭhāna’’micceva vuttaṁ. Yathā cetesu tabbahulanayena kiriyasamuṭṭhānatā",
  "tika-vin06t2:456_14": "vuttā, tathā surādīnaṁ akusaleneva pātabbatā, na itarathā ‘‘yaṁ akusaleneva āpajjati,",
  "tika-vin06t2:456_15": "ayaṁ lokavajjā, sesā paṇṇattivajjā’’ti (kaṅkhā. aṭṭha. paṭhamapārājikavaṇṇanā) vutte",
  "tika-vin06t2:456_16": "lokavajjapaṇṇattivajjānaṁ niyamanalakkhaṇasiddhi hoti, tathā taṁ avatvā ‘‘yassā sacittakapakkhe",
  "tika-vin06t2:456_17": "cittaṁ akusalameva hoti, ayaṁ lokavajjā. Sesā paṇṇattivajjā’’ti vutte lokavajjavacanaṁ",
  "tika-vin06t2:456_18": "niratthakaṁ siyā vatthuajānanapakkhepi akusaleneva pātabbattā. Yasmā tattha surāpānavītikkamassa",
  "tika-vin06t2:456_19": "akusalacittuppādo natthi, tasmā khandhakaṭṭhakathāyaṁ (mahāva. aṭṭha. 108) ‘‘majjapāne",
  "tika-vin06t2:456_20": "pana bhikkhuno ajānitvāpi bījato paṭṭhāya majjaṁ pivantassa pācittiyaṁ, sāmaṇero",
  "tika-vin06t2:456_21": "jānitvā pivanto sīlabhedaṁ āpajjati, na ajānitvā’’ti vuttaṁ, na vuttaṁ ‘‘vatthuajānanapakkhe",
  "tika-vin06t2:456_22": "pāṇātipātādīnaṁ siddhikaraakusalacittuppādasadise cittuppāde satipi sāmaṇero sīlabhedaṁ",
  "tika-vin06t2:456_23": "nāpajjatī’’ti. Abhinivesavacanaṁ pāṇātipātādīhi samānajātikattā sāmaṇerānaṁ surāpānassa.",
  "tika-vin06t2:456_24": "‘‘Surādayo panime’’ti vatthuṁ jānitvā pātabbatādivasena vītikkamantassa akusalassa",
  "tika-vin06t2:456_25": "asambhavo natthi. Tena vuttaṁ ‘‘yassa sacittakapakkhe’’tiādi.",
  "tika-vin06t2:457_0": "Kiñcettha yuttivacanena arahantānaṁ appavisanato sacittakācittakapakkhesu akusalaniyamoti",
  "tika-vin06t2:457_1": "ce? Na, dhammatāvasena sekkhānampi appavisanato. Acittakapakkhe akusalaniyamābhāvadassanatthaṁ",
  "tika-vin06t2:457_2": "supantassa mukhe pakkhittajalabindumiva surābinduādayo udāharitabbāti. Tabbahulanayena",
  "tika-vin06t2:457_3": "hi atthe gahite pubbenāparaṁ aṭṭhakathāya sameti. ‘‘Saddhiṁ pāḷiyā avisesattho parato",
  "tika-vin06t2:457_4": "āvi bhavissatīti apare’’ti vuttaṁ. Idamettha vicāretabbaṁ . Yadi vatthujānanapakkhe",
  "tika-vin06t2:457_5": "vinā akusalena majjapānaṁ siyā, kasmā nāḷimajjhaṁ nātikkamati ariyānaṁ pānakādisaññīnanti?",
  "tika-vin06t2:457_6": "Sīlabhedavatthuvītikkamo vināpi cittena ariyānaṁ dhammatāvaseneva na sambhavatīti",
  "tika-vin06t2:457_7": "ce, na, cakkhupālattheravatthu (dha. pa. aṭṭha. 1.1) ādivirodhatoti. Apica bhikkhunopi",
  "tika-vin06t2:457_8": "sāmaṇerassa viya surāpānaṁ sacittakameva kasmā na jātanti? Appatirūpattāti ce, sāmaṇerānampi",
  "tika-vin06t2:457_9": "appatirūpameva. Sahadhammikā eva hi te. Mahāsāvajjattāti ce? Sāmaṇerānampi tādisameva.",
  "tika-vin06t2:457_10": "Sāmaṇerānaṁ sacittakameva pārājikaṁ, itaraṁ daṇḍakammavatthūti ce? Bhikkhūnampi majjapāne",
  "tika-vin06t2:457_11": "natthi. Ettha tikapācittiyena na bhavitabbaṁ. Majje amajjasaññissa dukkaṭāpatti paññāpetabbā",
  "tika-vin06t2:457_12": "siyā. Bhikkhussa pācittiyavatthu sāmaṇerānaṁ pārājikaṁ hoti tiracchānagatasāmaṇerānaṁ",
  "tika-vin06t2:457_13": "viyāti ce? Acittakampi majjapānādīnaṁ sāmaṇerānaṁ pārājikaṁ paññāpetabbaṁ siyā. Nācittakaṁ",
  "tika-vin06t2:457_14": "pārājikaṁ sambhavatīti ce? Na, paṇṇattivajjampi pārājikaṁ sambhavatīti. Nikāyantarapakkhe",
  "tika-vin06t2:457_15": "ayameva doso. Amhākañhi lokavajjameva majjapānanti. Kasmā panettha surāpānameva dhammatāvasena",
  "tika-vin06t2:457_16": "ariyā na karontīti? Na kevalaṁ surāpānameva dhammatāvasena ariyā na karonti, pāṇesupi",
  "tika-vin06t2:457_17": "kodhavasena pāṇasaññitāya sīsacchedanādīni na karonti, sadārasaññāya paradāraṁ na",
  "tika-vin06t2:457_18": "vītikkamanti, anatthabhañjakasaññāya atthabhañjakamusā na vadanti, sammādiṭṭhisaññāya",
  "tika-vin06t2:457_19": "micchādiṭṭhiṁ na paṭipajjantīti veditabbā. Ācariyāpi surāpāne akusalaniyamābhāvameva",
  "tika-vin06t2:457_20": "vadanti, tasmā eva mātikāṭṭhakathāya gaṇṭhipade lokavajjapaṇṇattivajjādhikāre ‘‘sacittakapakkheakusalanti",
  "tika-vin06t2:457_21": "surāpānādisaṅgahatthaṁ, itarathā yassa akusalamevāti vadeyyā’’ti likhitaṁ. Kiriyasamuṭṭhānatā",
  "tika-vin06t2:457_22": "panassa tabbahulanayameva, na paṭhamapārājike. Kathaṁ? Kāyasaṁsaggasikkhāpadaṁ paṭhamapārājikasamuṭṭhānaṁ.",
  "tika-vin06t2:457_23": "Ettha bhikkhussa ca bhikkhuniyā ca kāyasaṁsaggabhāve sati bhikkhunī kāyaṅgamacopayamānāpi",
  "tika-vin06t2:457_24": "citteneva adhivāsentī āpajjati, na evaṁ bhikkhu. Bhikkhu pana copayamānova āpajjati,",
  "tika-vin06t2:457_25": "evameva paṭhamapārājikepi copane sati eva āpajjati, nāsati. Pavesanaṁ sādiyatīti",
  "tika-vin06t2:457_26": "ettha pavesanasādiyanaṁ nāma sevanacittassuppādananti, evaṁ santepi ‘‘vīmaṁsitvā",
  "tika-vin06t2:457_27": "gahetabba’’nti vuttaṁ.",
  "tika-vin06t2:458": "Paṭhamapārājikasikkhāpadavaṇṇanā niṭṭhitā.",
  "tika-vin06t2:459": "2. Dutiyapārājikasikkhāpadavaṇṇanā",
  "tika-vin06t2:460_0": "‘‘Kissa pana tvaṁ ayye jānaṁ pārājikaṁ dhammaṁ ajjhāpanna’’nti vacanato, ‘‘aṭṭhannaṁ",
  "tika-vin06t2:460_1": "pārājikānaṁ aññataraṁ pārājikaṁ ajjhāpanna’’nti (pāci. 666) vacanato, ante ‘‘uddiṭṭhā",
  "tika-vin06t2:460_2": "kho ayyāyo aṭṭha pārājikā dhammā’’tiādivacanato (pāci. 677), parivāre ‘‘sādhāraṇapaññatti",
  "tika-vin06t2:460_3": "ubhatopaññattī’’ti (pari. 201) vacanato ca bhikkhunivibhaṅgaṁ patvā bhagavā sādhāraṇāni",
  "tika-vin06t2:460_4": "sikkhāpadāni bhikkhūnaṁ uppannavatthusmiṁyeva ‘‘yā pana bhikkhunī chandaso methunaṁ",
  "tika-vin06t2:460_5": "dhammaṁ paṭiseveyya antamaso tiracchānagatenapi pārājikā hoti asaṁvāsā’’tiādinā nayena",
  "tika-vin06t2:460_6": "savisesampi avisesampi mātikaṁ nikkhipitvā anukkamena padabhājanaṁ, āpattibhedaṁ,",
  "tika-vin06t2:460_7": "tikacchedaṁ, anāpattivārañca anavasesaṁ vatvā vitthāresi. Saṅgītikārakehi pana asādhāraṇapaññattiyoyeva",
  "tika-vin06t2:460_8": "idha vitthāritāti veditabbā.",
  "tika-vin06t2:461_0": "666. Tattha ‘‘aṭṭhannaṁ pārājikāna’’nti idaṁ kevalaṁ saṅgītikārakānaṁyeva nayato",
  "tika-vin06t2:461_1": "nikkhittavacanaṁ ito pubbe chaṭṭhasattamaṭṭhamānaṁ pārājikānaṁ apaññattattā. Bhagavatā",
  "tika-vin06t2:461_2": "pana idaṁ paññāpitamādisikkhāpadampi upādāya ‘‘channaṁ pārājikāna’’nti vuttaṁ siyā.",
  "tika-vin06t2:461_3": "Ito uddhaṁ paññattānipi upādāya ‘‘aṭṭhannaṁ pārājikāna’’nti vacanaṁ aparabhāge uppannanti",
  "tika-vin06t2:461_4": "ekacce ācariyā. Aṭṭhakathāyaṁ pana ‘‘idañca pārājikaṁ pacchā paññattaṁ, tasmā ‘aṭṭhanna’nti",
  "tika-vin06t2:461_5": "vibhaṅge vutta’’ntiādi vuttaṁ, tasmā aṭṭhakathācariyānaṁ matena siddhametaṁ yathāpaññattānukkamavaseneva",
  "tika-vin06t2:461_6": "saṅgītānīti. ‘‘Aññāsi’’nti pāṭho. Aññāsīti na gahetabbo. ‘‘Duṭṭhullasikkhāpade vuttanayenevā’’ti",
  "tika-vin06t2:461_7": "vacanato vajjapaṭicchādikaṁ yā paṭicchādeti, sāpi vajjapaṭicchādikaāyevāti siddhaṁ.",
  "tika-vin06t2:461_8": "Kiñcāpi vajjapaṭicchādanaṁ pemavasena hoti, tathāpi sikkhāpadavītikkamacittaṁ domanassikameva",
  "tika-vin06t2:461_9": "hotīti katvā ‘‘dukkhavedana’’nti vuttaṁ.",
  "tika-vin06t2:462": "Dutiyapārājikasikkhāpadavaṇṇanā niṭṭhitā.",
  "tika-vin06t2:463": "3. Tatiyapārājikasikkhāpadavaṇṇanā",
  "tika-vin06t2:464_0": "669.Imaṁ adhippāyamattanti ‘‘codetvā sāretvā’’ti etaṁ. Etthāyaṁ vicāraṇā – yo bhikkhu",
  "tika-vin06t2:464_1": "ukkhittakabhikkhunā samānadiṭṭhiko laddhinānāsaṁvāsako hoti, so avandanīyo, kammākamme",
  "tika-vin06t2:464_2": "ukkhittako viya na gaṇapūraṇo, sahaseyyampi na labhati, na tathā bhikkhunī. Sā hi",
  "tika-vin06t2:464_3": "yāva na samanubhaṭṭhā, tāva gaṇapūrakā ca hoti, saṁvāsañca labhati. Laddhinānāsaṁvāsikānuvattikāpi",
  "tika-vin06t2:464_4": "ukkhittānuvattikāva hoti. Ukkhitto ce kālaṅkato, tadanuvattako bhikkhu laddhinānāsaṁvāsako",
  "tika-vin06t2:464_5": "hotiyeva. Tathā vibbhantepi tasmiṁ titthiyapakkantakepi sikkhaṁ paccakkhāya sāmaṇerabhūmiyaṁ",
  "tika-vin06t2:464_6": "ṭhitepīti eke. Tesaṁ matena ukkhittake tathābhūtepi bhikkhunī tadanuvattikā samanubhāsitabbāvāti",
  "tika-vin06t2:464_7": "āpajjati. Samanubhāsanakammaṁ saṅghāyattaṁ, saṅghena sañcicca purimakāpattiṁ apanetuṁ",
  "tika-vin06t2:464_8": "na yuttaṁ viya khāyati. Ukkhepanīyakammañca āpattiadassanamatte, appaṭikammamatte,",
  "tika-vin06t2:464_9": "kudiṭṭhiappaṭinissajjanamatte ca kariyati, tassa anuvattanamattena samanubhāsitvā",
  "tika-vin06t2:464_10": "sāsanato cāvetabbānīti na yuttanti ce? Na vattabbameva, idaṁ apārājikavatthūsupi",
  "tika-vin06t2:464_11": "tappasaṅgato, anaññavisayattā ca vinayassa.",
  "tika-vin06t2:465": "Tatiyapārājikasikkhāpadavaṇṇanā niṭṭhitā.",
  "tika-vin06t2:466": "4. Catutthapārājikasikkhāpadavaṇṇanā",
  "tika-vin06t2:467_0": "675. ‘‘Lokassādasaṅkhātassa mittasanthavassa vasena taṁ dassetuṁ kāyasaṁsaggarāgenāti",
  "tika-vin06t2:467_1": "vutta’’nti likhitaṁ. Tissitthiyoti tīsu itthīsu, tisso vā itthiyo. Taṁ na seveti",
  "tika-vin06t2:467_2": "tāsu na sevati. Anariyāti ubhatobyañjanā. Byañjanasminti attano byañjane. Na seveti",
  "tika-vin06t2:467_3": "na sevati. Na cācareti nācarati. Vaṇṇāvaṇṇoti dvīhipi sukkavissaṭṭhi. Gamanuppādananti sañcarittaṁ.",
  "tika-vin06t2:468": "676.‘‘Nivatthaṁ vā pārutaṁ vā’’ti ettha nivatthassa vā pārutassa vā vatthassa gahaṇaṁ sādiyatīti attho.",
  "tika-vin06t2:469": "Catutthapārājikasikkhāpadavaṇṇanā niṭṭhitā.",
  "tika-vin06t2:470": "Pārājikakaṇḍavaṇṇanā niṭṭhitā.",
  "tika-vin06t2:471": "2. Saṅghādisesakaṇḍavaṇṇanā",
  "tika-vin06t2:472": "1. Paṭhamasaṅghādisesasikkhāpadavaṇṇanā",
  "tika-vin06t2:473_0": "681.Āhatakoti ānīto, niyatakoti adhippāyo. Akappiyaaḍḍo nāma saṅghassa vā ārāmikapuggalassa",
  "tika-vin06t2:473_1": "vā vatthussa kāraṇā saṅghassa vārikabhāvena sayameva vā adhikaraṇaṭṭhānaṁ gantvā",
  "tika-vin06t2:473_2": "‘‘amhākaṁ eso dāso, dāsī, vāpī, khettaṁ, ārāmo, ārāmavatthu, gāvo, gāvī, mahiṁsī,",
  "tika-vin06t2:473_3": "ajā, kukkuṭā’’tiādinā voharati, akappiyaṁ. ‘‘Ayaṁ amhākaṁ ārāmiko ārāmikā, ayaṁ vāpī",
  "tika-vin06t2:473_4": "itthannāmena saṅghassa hatthe dohanatthāya dinnā. Ito khettato ārāmato uppajjanakacatupaccayā",
  "tika-vin06t2:473_5": "ito gāvito mahiṁsito ajāto uppajjanakagorasā itthannāmena saṅghassa dinnā’’ti pucchite",
  "tika-vin06t2:473_6": "vā apucchite vā vattuṁ vaṭṭati. ‘‘Kata’’nti avatvā ‘‘karontī’’ti vacanena kira anenakataṁ",
  "tika-vin06t2:473_7": "ārabbha ācikkhitā nāma hoti. Gīvāti kevalaṁ gīvā eva hoti, na pārājikaṁ. Kārāpetvā",
  "tika-vin06t2:473_8": "dātabbāti ettha sace āvudhabhaṇḍaṁ hoti, tassa dhārā na kāretabbā, aññena pana ākārena",
  "tika-vin06t2:473_9": "saññāpetabbaṁ. ‘‘Ticittaṁ tivedana’’nti vuttattā ‘‘mānussayavasena kodhussayavasenā’’ti",
  "tika-vin06t2:473_10": "tabbahulanayena vuttanti veditabbaṁ.",
  "tika-vin06t2:474": "Paṭhamasaṅghādisesasikkhāpadavaṇṇanā niṭṭhitā.",
  "tika-vin06t2:475": "2. Dutiyasaṅghādisesasikkhāpadavaṇṇanā",
  "tika-vin06t2:476_0": "683. Bhaṭiputtakānaṁ kumārabhaṭikānaṁ gaṇā bhaṭiputtagaṇā. Kappanti kappiyaṁ. Kappagatikanti",
  "tika-vin06t2:476_1": "kappiyasabhāvaṁ. Pakkantāsupīti attano parisaṁ ṭhapetvā itarāsu pakkantāsu. Paṇṇattiṁ",
  "tika-vin06t2:476_2": "ajānantā ariyāpi vuṭṭhāpentīti katvā vā kammavācāpariyosāne āpattikkhaṇe vipākābyākatasamaṅgitāvasena",
  "tika-vin06t2:476_3": "vā ‘‘ticitta’’nti vuttanti veditabbaṁ. ‘‘Pabbājane na dukkaṭa’’nti porāṇagaṇṭhipade vuttaṁ.",
  "tika-vin06t2:477": "Dutiyasaṅghādisesasikkhāpadavaṇṇanā niṭṭhitā.",
  "tika-vin06t2:478": "3. Tatiyasaṅghādisesasikkhāpadavaṇṇanā",
  "tika-vin06t2:479_0": "687.Bhaddākāpilānī mahākassapassa purāṇadutiyā kira. Ñātīnaṁ kulaṁ yasmiṁ gāmake,",
  "tika-vin06t2:479_1": "tadetaṁ gāmakaṁ ñātikulaṁ, kulasannihitaṁ gāmakaṁ agamāsīti attho. ‘‘Ajaṁ gāmaṁ netī’’tiādīsu",
  "tika-vin06t2:479_2": "viya vā dvikammikaṁ katvā gāmakaṁ agamāsi ñātikulaṁ agamāsītipi yujjati.",
  "tika-vin06t2:480_0": "692. ‘‘Aparikkhittassa gāmassa upacāraṁ atikkāmentiyā’’ti vacanenapi evaṁ veditabbaṁ",
  "tika-vin06t2:480_1": "– vikālagāmappavesane dvinnaṁ leḍḍupātānaṁyeva vasena upacāro paricchinditabbo, itarathā",
  "tika-vin06t2:480_2": "yathā ettha parikkhepārahaṭṭhānaṁ parikkhepaṁ viya katvā ‘‘atikkāmentiyā’’ti vuttaṁ,",
  "tika-vin06t2:480_3": "evaṁ tatthāpi ‘‘aparikkhittassa gāmassa upacāraṁ atikkamantassā’’ti vadeyya. Yasmā",
  "tika-vin06t2:480_4": "pana tattha parikkhepārahaṭṭhānato uttari eko leḍḍupāto upacāroti adhippeto, tasmā",
  "tika-vin06t2:480_5": "tadatthadīpanatthaṁ ‘‘aparikkhittassa gāmassa upacāraṁ okkamantassā’’ti vuttaṁ. Yaṁ",
  "tika-vin06t2:480_6": "pana andhakaṭṭhakathāyaṁ ‘‘parikkhepārahaṭṭhānaṁyeva ‘upacāra’nti sallakkhetvā parikkhepaparikkhepārahaṭṭhānānaṁ",
  "tika-vin06t2:480_7": "ninnānākāraṇadīpanatthaṁ ‘upacāraṁ okkamantassā’ti vuttaṁ pāḷivisesamasallakkhetvāva",
  "tika-vin06t2:480_8": "aparikkhittassa gāmassa upacāraṁ atikkamantassa idha upacāro parikkhepo yathā bhaveyya,",
  "tika-vin06t2:480_9": "taṁ upacāraṁ paṭhamaṁ pādaṁ atikkamantassa āpatti dukkaṭassa. Dutiyaṁ pādaṁ atikkamantassa",
  "tika-vin06t2:480_10": "āpatti pācittiyassā’’ti vuttaṁ, taṁ na gahetabbameva pāḷiyā visesasabbhāvatoti. ‘‘Aparikkhittassa",
  "tika-vin06t2:480_11": "gāmassa upacāraṁ okkamantiyātipi ekaccesu dissati, taṁ na gahetabbanti apare’’ti",
  "tika-vin06t2:480_12": "vuttaṁ. Tattha ‘‘pāḷivisesamasallakkhetvā’’ti duvuttaṁ, kasmā? Vikālagāmappavesanasikkhāpadepi",
  "tika-vin06t2:480_13": "katthaci ‘‘upacāraṁ atikkamantassā’’ti pāṭho dissatīti, so andhakaṭṭhakathāpāṭhato",
  "tika-vin06t2:480_14": "gahitoti ācariyo. Aparikkhittassa upacārokkamanameva pāṭho yujjati, na atikkamanaṁ.",
  "tika-vin06t2:480_15": "Kasmā? Bahūsu ṭhānesu pāḷiyā aṭṭhakathāhi virujjhanato, imasmiṁ vāpi sikkhāpade virujjhati.",
  "tika-vin06t2:480_16": "Kathaṁ? Gaṇamhā ohīyamānāya araññe āpatti hoti, na gāme. Atha ca pana nidassanampi",
  "tika-vin06t2:480_17": "‘‘sikkhāpadā buddhavarenā’’ti (pari. 479) gāthā dassitā, tasmā upacārokkamanapariyāpannanadiṁ",
  "tika-vin06t2:480_18": "atikkāmentiyā hoti. Kiñca bhiyyo ‘‘gacchantassa catasso āpattiyo, ṭhitassa cāpi tattakātiādīnaṁ",
  "tika-vin06t2:480_19": "(pari. 475) parivāragāthānaṁ aṭṭhakathāhi upacārokkamanameva pāṭhoti niṭṭhaṁ gantabba’’nti",
  "tika-vin06t2:480_20": "ca vuttaṁ, suṭṭhu sallakkhetvā kathetabbaṁ.",
  "tika-vin06t2:481_0": "‘‘Padasā gamanameva hi idhādhippetaṁ, teneva paṭhamaṁ pādaṁ atikkāmentiyātiādimāhā’’ti",
  "tika-vin06t2:481_1": "ettha vikālagāmappavesanasikkhāpadādīsu tadabhāvā yānena vā iddhiyā vā pavisato,",
  "tika-vin06t2:481_2": "addhānaṁ gacchato ca āpattīti dīpeti. Tattha asāruppattā āpattimokkho natthīti eke,",
  "tika-vin06t2:481_3": "vicāretvā gahetabbaṁ. Bhikkhunīvihārabhūmi ‘‘gāmantara’’nti na vuccati gāmantarapariyāpannāyapi",
  "tika-vin06t2:481_4": "kappiyabhūmittā. ‘‘Parato ‘sace bhikkhunīsu mahābodhiyaṅgaṇaṁ pavisantīsu ekā bahi",
  "tika-vin06t2:481_5": "tiṭṭhati, tassā āpattī’tiādivacanato bhikkhuvihāro na kappiyabhūmīti siddhaṁ, tasmā",
  "tika-vin06t2:481_6": "kañcinagare khandhadhammavihāro viya, kāvīrapaṭṭane sārīdhammavihāro viya ca aññopi",
  "tika-vin06t2:481_7": "so vihāro, tasmā sīmabaddhasukhatthaṁ gāmantarabhāve nirantarā adhiṭṭhānatthaṁ pavisantiyā,",
  "tika-vin06t2:481_8": "nikkhamantiyāpi gāmantarāpatti hotīti apare’’ti vuttaṁ. Catugāmasādhāraṇattāti ettha",
  "tika-vin06t2:481_9": "evaṁvidhe vihāre sīmaṁ bandhantehi cattāropi te gāmā sodhetabbāti veditabbā. Saṁvidahitvā",
  "tika-vin06t2:481_10": "bhikkhuniyā vā mātugāmena vā theyyasatthena vā saddhiṁ taṁ vihāraṁ okkamantiyā catasso",
  "tika-vin06t2:481_11": "āpattiyo ekatova honti. ‘‘Gāmantare gāmantare āpatti pācittiyassā’’ti vuttāti eke.",
  "tika-vin06t2:482_0": "Dutiyapāduddhāre saṅghādisesoti ettha sace dutiyo pāduddhāro kappiyabhūmiyaṁ hoti,",
  "tika-vin06t2:482_1": "na saṅghādiseso, akappiyabhūmiyaṁ eva saṅghādiseso. ‘‘Ubhayatīresu vicaranti, vaṭṭatīti",
  "tika-vin06t2:482_2": "dassanūpacārassettha sambhavā’’ti likhitaṁ, taṁ yuttaṁ. Savanūpacāro hettha nadīpāre,",
  "tika-vin06t2:482_3": "gāmantare vā appamāṇanti. Andhakaṭṭhakathāyaṁ pana ‘‘paratīrato nadiṁ otaritvā dassanūpacārato",
  "tika-vin06t2:482_4": "dārūni, paṇṇānivā maggitvā āneti, anāpatti. Ticīvarāni paratīre otāpeti, anāpattī’’ti",
  "tika-vin06t2:482_5": "vuttaṁ. ‘‘Orimatīrameva āgacchati, āpattī’’ti atikkamitukāmatāya paviṭṭhattā vuttaṁ.",
  "tika-vin06t2:482_6": "‘‘Nhāyanādikiccena paviṭṭhānaṁ katthevālayasambhavā vaṭṭatī’’ti vuttaṁ. Gāmantare",
  "tika-vin06t2:482_7": "pamāṇanti aṭṭhakathāyaṁ paratīrato nadiṁ otaritvā dassanūpacārato dārūni paṇṇāni",
  "tika-vin06t2:482_8": "sakagāmato thokampi taraṇavārena na vaṭṭati kira nikkhamitvā pavisituṁ.",
  "tika-vin06t2:483_0": "Agāmakearaññeti agāmalakkhaṇe araññeti attho. Iminā āpattikhettaṁ dassitaṁ. Yasmā",
  "tika-vin06t2:483_1": "idaṁ āpattikhettaṁ, tasmā yā bhikkhunupassayato gāmassa indakhīlaṁ atikkamati, sā",
  "tika-vin06t2:483_2": "asante gāme gaṇamhā ohīyanāpattiṁ āpajjati. Dassanasavanūpacārābhāvepi pageva gāme",
  "tika-vin06t2:483_3": "indakhīlātikkamanakkhaṇeyeva āpajjati. Sace tattha ekā bhikkhunī atthi, tassā dassanasavanūpacārātikkamanakkhaṇe",
  "tika-vin06t2:483_4": "āpajjati, araññamaggagamanakāle evāyaṁ vidhīti na gahetabbaṁ. Gāmato pana nikkhamantī",
  "tika-vin06t2:483_5": "ito paṭṭhāya āpajjatīti dassanatthaṁ ‘‘agāmakaṁ arañña’’nti vuttaṁ. Vuttañhetaṁ ‘‘ārādhikā",
  "tika-vin06t2:483_6": "ca honti saṅgāhikā lajjiniyo, tā kopetvā aññattha na gantabbaṁ. Gacchati ce, gāmantaranadīpārarattivippavāsagaṇamhā",
  "tika-vin06t2:483_7": "ohīyanāpattīhi na muccatī’’tiādi. Tattha ‘‘gaṇamhā ohīyanāpatti sakiṁyevāpajjati.",
  "tika-vin06t2:483_8": "Itarā gāme gāme pāre pāre aruṇe aruṇe cāti veditabba’’nti vuttaṁ. Tattha ‘‘vuttañheta’’ntiādīni",
  "tika-vin06t2:483_9": "asādhakāni yathāsambhavaṁ gahetabbattā. ‘‘Mahābodhiyaṅgaṇantiādi evaṁ gāmassa āsannaṭṭhānepi",
  "tika-vin06t2:483_10": "imaṁ āpattiṁ āpajjatīti dassanatthaṁ vutta’’nti likhitaṁ.",
  "tika-vin06t2:484": "Tatiyasaṅghādisesasikkhāpadavaṇṇanā niṭṭhitā.",
  "tika-vin06t2:485": "4. Catutthasaṅghādisesasikkhāpadavaṇṇanā",
  "tika-vin06t2:486_0": "694.Paṭivattāti paṭivacanaṁ denti. Kammadosanti ‘‘anaññāya gaṇassa chandanti evamādī’’ti",
  "tika-vin06t2:486_1": "likhitaṁ. Kattabbaṭṭhānadosanti porāṇā. Kārakagaṇassāti kārakasaṅghassa. ‘‘Bhikkhunisaṅghaṁ",
  "tika-vin06t2:486_2": "sannipātetvā’ti vuttattā kārakasaṅghopi ayamevāti ce? Paṭhamameva kārakasaṅghaṁ na",
  "tika-vin06t2:486_3": "āmantetvā balakkārenāyaṁ thullanandā taṁ bhikkhuniṁ osāresī’’ti porāṇagaṇṭhipade",
  "tika-vin06t2:486_4": "vuttaṁ, tasmā kārakabhikkhūnaṁ sammukhāpi tesaṁ anumatiṁ paṭhamaṁ aggahetvā taṁ kammaṁ",
  "tika-vin06t2:486_5": "na paṭippassambhetabbanti siddhaṁ hoti, paṭippassaddhaṁ balakkārena na kātabbamevāti",
  "tika-vin06t2:486_6": "adhippāyo. ‘‘Bhikkhunīpi diṭṭhāvikammaṁ kātuṁ labhatī’’ti ca tattha vuttaṁ.",
  "tika-vin06t2:487_0": "698.Asante kammakārakasaṅghe osāreti, anāpattīti ettha kittāvatā asanto nāma hotīti?",
  "tika-vin06t2:487_1": "Idaṁ sabbattha na vicāritaṁ. Kārakānaṁ kālakiriyāyāti eke. Ekassapi abhāvenāti eke.",
  "tika-vin06t2:487_2": "Ekasmiṁ rajjeti eke. Ekaraṭṭheti eke. Ekagāmeti eke. Ekasmiṁ āvāseti eke. Yattha",
  "tika-vin06t2:487_3": "sakkā apaloketunti eke. Antoaddhayojaneti eke. Tattha tasmiṁ āvāse asante kārakasaṅghe",
  "tika-vin06t2:487_4": "osāreti, anāpattīti idaṁ pasaṁsanti ācariyā. Yattha sakkā apaloketunti sāmīci.",
  "tika-vin06t2:488": "Catutthasaṅghādisesasikkhāpadavaṇṇanā niṭṭhitā.",
  "tika-vin06t2:489": "5. Pañcamasaṅghādisesasikkhāpadavaṇṇanā",
  "tika-vin06t2:490_0": "701.Etaṁna vuttanti bhikkhuniyā avassutabhāvo daṭṭhabboti etaṁ niyamanaṁ na vuttaṁ.",
  "tika-vin06t2:490_1": "Taṁ avacanaṁ pāḷiyā sameti. Katarapāḷiyāti? ‘‘Anavassutoti jānantī paṭiggaṇhātī’’ti",
  "tika-vin06t2:490_2": "imāya. Yadi hi puggalassa avassutabhāvo na pamāṇaṁ, kiṁ imāya pāḷiyā payojanaṁ, ‘‘anāpatti",
  "tika-vin06t2:490_3": "ubho anavassutā honti, anavassutā paṭiggaṇhātī’’ti ettakameva vattabbaṁ siyā. Attano",
  "tika-vin06t2:490_4": "hi anavassutabhāvoyeva pamāṇanti. Imassa pana anāpattivārassa ayamattho – ubho ce",
  "tika-vin06t2:490_5": "anavassutā, sabbathāpi anāpatti. Atha bhikkhunī anavassutā samānā avassutampi ‘‘anavassuto’’ti",
  "tika-vin06t2:490_6": "saññāya tassa hatthato paṭiggaṇhāti, evampi anāpattīti. Atha sā anavassutāpi aññaṁ",
  "tika-vin06t2:490_7": "anavassutaṁ vā avassutaṁ vā ‘‘avassuto’’ti jānāti, dukkaṭameva. Vuttañhetaṁ anantarasikkhāpade",
  "tika-vin06t2:490_8": "‘‘kissa tvaṁ ayye na paṭiggaṇhāsīti. Avassuto ayyeti…pe… nāhaṁ avassutā’’ti.",
  "tika-vin06t2:491": "Pañcamasaṅghādisesasikkhāpadavaṇṇanā niṭṭhitā.",
  "tika-vin06t2:492": "6. Chaṭṭhasaṅghādisesasikkhāpadavaṇṇanā",
  "tika-vin06t2:493_0": "705.Tenāti tasmā. Yasmā uyyojikā na deti na paṭiggaṇhāti, tasmā paṭiggaho na vijjatīti",
  "tika-vin06t2:493_1": "attho. Itarissā paribhogapaccayā. ‘‘Akusalacitta’’nti bāhullena vuttaṁ. ‘‘Vaṭṭatīti",
  "tika-vin06t2:493_2": "saññāya vadantiyāpi āpattī’’ti vadanti.",
  "tika-vin06t2:494": "Chaṭṭhasaṅghādisesasikkhāpadavaṇṇanā niṭṭhitā.",
  "tika-vin06t2:495": "7. Sattamasaṅghādisesasikkhāpadavaṇṇanā",
  "tika-vin06t2:496_0": "712-4. Kammavācato pubbe āpannāpattiyo na paṭippassambhanti. Ñattiyā dukkaṭathullaccayā",
  "tika-vin06t2:496_1": "paṭippassambhanti saṅghādisese patteti porāṇā. Taṁ ‘‘ajjhāpajjantiyā’’ti pāḷiyā sameti.",
  "tika-vin06t2:496_2": "‘‘Sutvā na vadantī’’ti ettha sace jīvitabrahmacariyantarāyabhayā na vadanti, anāpatti",
  "tika-vin06t2:496_3": ". ‘‘Adhammakamme adhammakammasaññā āpatti dukkaṭassā’’ti vuttattā ‘‘anāpatti asamanubhāsantiyā’’ti",
  "tika-vin06t2:496_4": "saṅghādisesaṁ sandhāya vuttaṁ.",
  "tika-vin06t2:497": "Sattamasaṅghādisesasikkhāpadavaṇṇanā niṭṭhitā.",
  "tika-vin06t2:498": "8. Aṭṭhamasaṅghādisesasikkhāpadavaṇṇanā",
  "tika-vin06t2:499_0": "715.Paccākatāti parājitā. Kuladūsakasikkhāpadassa, imassa ca nidānamattameva nānākaraṇaṁ.",
  "tika-vin06t2:499_1": "Vuttañhi tattha ‘‘tassa vacanassa paṭinissaggāya eva vacanīyo, na kuladūsananivāraṇatthāyā’’ti.",
  "tika-vin06t2:499_2": "Evaṁ sante ubhopetā āpattiyo aññamaññaṁ sabhāgatthā, tasmā idaṁ tassa anupaññattisadisaṁ",
  "tika-vin06t2:499_3": "āpajjati, tato idaṁ niratthakameva āpajjatīti? Na evaṁ daṭṭhabbaṁ. Vatthuvisesato,",
  "tika-vin06t2:499_4": "kammavācāvisesato ca ubhinnaṁ nānākaraṇaṁ.",
  "tika-vin06t2:500": "Aṭṭhamasaṅghādisesasikkhāpadavaṇṇanā niṭṭhitā.",
  "tika-vin06t2:501": "9. Navamasaṅghādisesasikkhāpadavaṇṇanā",
  "tika-vin06t2:502": "723. ‘‘Kāyikavācasikena saṁsaggenā’’ti pāṭhaseso.",
  "tika-vin06t2:503": "Navamasaṅghādisesasikkhāpadavaṇṇanā niṭṭhitā.",
  "tika-vin06t2:504": "Saṅghādisesakaṇḍavaṇṇanā niṭṭhitā.",
  "tika-vin06t2:505": "3. Nissaggiyakaṇḍavaṇṇanā",
  "tika-vin06t2:506": "1. Paṭhamanissaggiyapācittiyasikkhāpadavaṇṇanā",
  "tika-vin06t2:507": "733. Paṭhamanissaggiyapācittiyasikkhāpadaṁ uttānameva.",
  "tika-vin06t2:508": "2. Dutiyanissaggiyapācittiyasikkhāpadavaṇṇanā",
  "tika-vin06t2:509_0": "740. Vatthusampattattā vā na tassā anāpannakāmatāya vā anāṇattikatāya vā akālacīvaramadaṁsu.",
  "tika-vin06t2:509_1": "Yathādāne eva upanetabbaṁ, na bhājetabbaṁ puggalikattāti adhippāyo. Atthato hi itarampi",
  "tika-vin06t2:509_2": "yathādāne eva upanetabbameva. Gaṇṭhipade pana ‘‘ayyāya dammīti evaṁ paṭiladdhanti",
  "tika-vin06t2:509_3": "nissaṭṭhapaṭiladdhaṁ. Yathādāneti dāyakehi pariccattavidhānena. Upanetabbanti akālacīvarabhāvena",
  "tika-vin06t2:509_4": "bhājetabbanti adhippāyo. Idha bhājāpitāya laddhacīvarameva nissaggiyaṁ hoti, taṁ",
  "tika-vin06t2:509_5": "vinayakammaṁ katvāpi attanā na labhatī’’ti likhitaṁ. Yadi nissaṭṭhapaṭiladdhaṁ sandhāya",
  "tika-vin06t2:509_6": "idaṁ vuttaṁ siyā, ‘‘nissajjitabbaṁ saṅghassa vā gaṇassa vā puggalassa vā dadeyya,",
  "tika-vin06t2:509_7": "dadeyyuṁ, ayyāya dammī’’ti vuttattā tīṇipetāni padāni vattabbāni siyuṁ, tasmā na",
  "tika-vin06t2:509_8": "kevalaṁ nissaṭṭhapaṭiladdhameva yathādāne upanetabbaṁ, aññāhi bhikkhunīhi laddhakoṭṭhāsampi",
  "tika-vin06t2:509_9": "yathādāneyeva upanetabbaṁ.",
  "tika-vin06t2:510_0": "741. ‘‘Akālacīvare kālacīvarasaññāya anāpattī’’ti pana bhājanapaccayā āpajjitabbāpattiṁ",
  "tika-vin06t2:510_1": "nāpajjatīti ettakameva dīpeti, na paṭiladdhaṁ, na yathādāne dātabbanti imamatthaṁ",
  "tika-vin06t2:510_2": "dīpeti. Lesena pana gaṇhāti ce, bhaṇḍagghena kāretabbā.",
  "tika-vin06t2:511": "Dutiyanissaggiyapācittiyasikkhāpadavaṇṇanā niṭṭhitā.",
  "tika-vin06t2:512": "3. Tatiyanissaggiyapācittiyasikkhāpadavaṇṇanā",
  "tika-vin06t2:513": "744. Sakasaññāya gahitattā pācittiyaṁ, dukkaṭañca vuttaṁ. Itarathā bhaṇḍagghena kāretabbaṁ.",
  "tika-vin06t2:514": "Tatiyanissaggiyapācittiyasikkhāpadavaṇṇanā niṭṭhitā.",
  "tika-vin06t2:515": "4. Catutthanissaggiyapācittiyasikkhāpadavaṇṇanā",
  "tika-vin06t2:516_0": "752. Lesena gahetukāmatā, aññassa viññussa viññāpanaṁ, paṭilābhoti tīṇi aṅgāni, tasmā",
  "tika-vin06t2:516_1": "paṭhamaṁ viññattaṁ alabhitvā aññaṁ tato ūnatarampi labheyya, nissaggiyameva aṅgasampattito.",
  "tika-vin06t2:516_2": "Esa nayo aññatthāpi.",
  "tika-vin06t2:517": "Catutthanissaggiyapācittiyasikkhāpadavaṇṇanā niṭṭhitā.",
  "tika-vin06t2:518": "5. Pañcamanissaggiyapācittiyasikkhāpadavaṇṇanā",
  "tika-vin06t2:519": "753. ‘‘Telaṁ gopetvā sappimpi me attano kulagharā’’ti kira pāṭho.",
  "tika-vin06t2:520": "Pañcamanissaggiyapācittiyasikkhāpadavaṇṇanā niṭṭhitā.",
  "tika-vin06t2:521": "6. Chaṭṭhanissaggiyapācittiyasikkhāpadavaṇṇanā",
  "tika-vin06t2:522_0": "758-762.Pāvārikassāti dussavāṇijakassa. Yāya cetāpitaṁ, tassā nissaggiyaṁ, nissaṭṭhapaṭilābho",
  "tika-vin06t2:522_1": "ca. ‘‘Itarāsaṁ pana jānitvā vassaggena pattakoṭṭhāsaṁ sādiyantīnampi na nissaggiyaṁ,",
  "tika-vin06t2:522_2": "kevalaṁ yathādāne eva tāhipi upanetabba’’nti vadanti. ‘‘Nissaṭṭhaṁ paṭilabhitvāpi",
  "tika-vin06t2:522_3": "yathādāne upanetabba’nti vuttattā sesāhi gahitaṁ suggahita’’nti vadanti. Ettha gilānāyapi na mokkho.",
  "tika-vin06t2:523": "Chaṭṭhanissaggiyapācittiyasikkhāpadavaṇṇanā niṭṭhitā.",
  "tika-vin06t2:524": "7. Sattamanissaggiyapācittiyasikkhāpadavaṇṇanā",
  "tika-vin06t2:525_0": "764. Sattame ‘‘sayaṁ yācitakenā’’ti kiñcāpi avisesena vuttaṁ. Tathāpi aññadatthikena",
  "tika-vin06t2:525_1": "attuddesikena saññācikenāti attho veditabbo. Ayamattho ‘‘bhikkhuniyo tena ca parikkhārena",
  "tika-vin06t2:525_2": "sayampi yācitvā bhesajjaṁ cetāpetvā paribhuñjiṁsū’’ti imissā pāḷiyā atthena saṁsanditvā",
  "tika-vin06t2:525_3": "veditabbo. Tassāyamattho – tena parikkhārena bhesajjaṁ cetāpetvā ca-saddena saññācikena",
  "tika-vin06t2:525_4": "ca bhesajjaṁ cetāpetvāti imamatthaṁ dīpento ‘‘sayampi yācitvā bhesajjaṁ cetāpetvā’’ti",
  "tika-vin06t2:525_5": "āha. Aññathā ‘‘tena parikkhārena bhesajjaṁ cetāpetvā sayampi yācitvā paribhuñjiṁsū’’ti",
  "tika-vin06t2:525_6": "iminā anukkamena pāḷi vattabbā siyā.",
  "tika-vin06t2:526_0": "Padabhājane pana ‘‘saṁyācikenāti sayaṁ yācitvā’’ti tasseva padassa adhippāyamattaṁ",
  "tika-vin06t2:526_1": "vuttaṁ. Sā hi padabhājanadhammatā. ‘‘Saṅghikaṁ lābhaṁ pariṇata’’ntiādipadānaṁ bhājane",
  "tika-vin06t2:526_2": "pana sā pākaṭā. Aññathā saṁyācikapadena ko añño atirekattho saṅgahito siyā, so na",
  "tika-vin06t2:526_3": "dissatīti tadeva padaṁ nippayojanaṁ, idañca sikkhāpadaṁ purimena ninnānākaraṇaṁ siyā.",
  "tika-vin06t2:526_4": "Attano hi santakaṁ yathākāmaṁ karaṇīyanti. Ettha ca saṅghassa yācanāya vasena ekato",
  "tika-vin06t2:526_5": "hutvā yācanāya laddhaṁ saṁyācikanti veditabbaṁ. Aññathā ito parena saṁyācika-saddena",
  "tika-vin06t2:526_6": "idaṁ nibbisesaṁ āpajjatīti ‘‘puggalikena saṁyācikenā’’ti idañca sikkhāpadaṁ visuṁ",
  "tika-vin06t2:526_7": "na vattabbaṁ siyā idheva tena āpajjitabbāpattiyā saṅgahitattā, na ca saṅgahitā āpattidvayabhāvato.",
  "tika-vin06t2:526_8": "Missetvā cetāpitattā hi ekameva āpattīti ce? Na, saṁyācikapadassa nippayojanabhāvappasaṅgato,",
  "tika-vin06t2:526_9": "evaṁ saṅghikamahājanikapuggalikāni missitvā cetāpane ekāpattibhāvappasaṅgato ca.",
  "tika-vin06t2:527": "Sattamanissaggiyapācittiyasikkhāpadavaṇṇanā niṭṭhitā.",
  "tika-vin06t2:528": "8. Aṭṭhamanissaggiyapācittiyasikkhāpadavaṇṇanā",
  "tika-vin06t2:529": "769.Gaṇassāti ābhidhammikādigaṇassa, ūnacatuvaggassa ca.",
  "tika-vin06t2:530": "Aṭṭhamanissaggiyapācittiyasikkhāpadavaṇṇanā niṭṭhitā.",
  "tika-vin06t2:531": "9. Navamanissaggiyapācittiyasikkhāpadavaṇṇanā",
  "tika-vin06t2:532": "774.Saññācikenāti gaṇayācanāya laddheneva, na aññena.",
  "tika-vin06t2:533": "Navamanissaggiyapācittiyasikkhāpadavaṇṇanā niṭṭhitā.",
  "tika-vin06t2:534": "10. Dasamanissaggiyapācittiyasikkhāpadavaṇṇanā",
  "tika-vin06t2:535_0": "779. Dasame pana ‘‘yā pana bhikkhunī aññadatthikena parikkhārena aññuddisikena puggalikena",
  "tika-vin06t2:535_1": "aññaṁ cetāpeyya, nissaggiyaṁ pācittiya’’nti evaṁvidhena bhavitabbaṁ, ‘‘puggalikena",
  "tika-vin06t2:535_2": "saṁyācikenā’’ti iminā ekādasamena bhavitabbaṁ siyā yathākkamena sambhavato. Kāmameva",
  "tika-vin06t2:535_3": "cetaṁ aṭṭhuppattiyā abhāvato na vuttaṁ, atthato pana gahetabbameva. Ettha pana saṅghagaṇapuggalānaṁ",
  "tika-vin06t2:535_4": "pavāritaṭṭhāne, puggalasseva ñātakaṭṭhāne ca anāpattichāyā dissati, idaṁ sabbaṁ amhākaṁ",
  "tika-vin06t2:535_5": "takkānusāravaseneva vuttanti katvā na sārato daṭṭhabbaṁ. Vicāretvā yathā niccalakāraṇaṁ",
  "tika-vin06t2:535_6": "disvā yaṁ vā vinayakkamakovidā anujānanti, taṁ tadeva gahetabbaṁ. Porāṇagaṇṭhipade",
  "tika-vin06t2:535_7": "pana ‘‘āpadāsupi aññaṁ garubhaṇḍameva cetāpetabbaṁ, itaraṁ na vaṭṭati, bhikkhussa",
  "tika-vin06t2:535_8": "pana vaṭṭatī’’ti vuttaṁ.",
  "tika-vin06t2:536": "Dasamanissaggiyapācittiyasikkhāpadavaṇṇanā niṭṭhitā.",
  "tika-vin06t2:537": "11. Ekādasamanissaggiyapācittiyasikkhāpadavaṇṇanā",
  "tika-vin06t2:538_0": "784. ‘‘Dutiyavaggassa paṭhame’’ti avatvā ‘‘ekādasame’’ti idha vuttaṁ. Kasmā? Bhikkhunivibhaṅge",
  "tika-vin06t2:538_1": "tiṁsakakaṇḍaṁ patvā vaggakkamassa avuttattā. Yasmā pavāritaṭṭhāne viññatti nāma na",
  "tika-vin06t2:538_2": "paṭisedhetabbā, tasmā bhagavā aññātikaappavāritaṭṭhāne dhammanimantanavasena vadeyya",
  "tika-vin06t2:538_3": "‘‘yenattho’’ti vuttāya ‘‘catukkaṁsaparamaṁ viññāpetabba’’nti paricchedaṁ dassetīti",
  "tika-vin06t2:538_4": "veditabbaṁ. Aññathā ‘‘nidānena sikkhāpadaṁ na sameti, sikkhāpadena ca anāpattivāro’’ti",
  "tika-vin06t2:538_5": "ca ‘‘akataviññattiyā catukkaṁsaparamaṁ viññāpetabba’’nti ca aniṭṭhaṁ āpajjati, tasmā",
  "tika-vin06t2:538_6": "mātikāṭṭhakathāyaṁ cetāpetabbanti ṭhapetvā sahadhammike ca ñātakapavārite ca aññena",
  "tika-vin06t2:538_7": "kismiñcideva guṇena, parituṭṭhena ca vadeyya ‘‘yenattho’’ti vuttassa ‘‘viññāpetabba’’nti",
  "tika-vin06t2:538_8": "vuttanayena attho daṭṭhabbo. Porāṇagaṇṭhipade pana ‘‘idaṁ paricchinnapavāraṇaṁ sandhāya",
  "tika-vin06t2:538_9": "vuttaṁ. Anāpatti ñātakānaṁ pavāritānanti pana sabbappakārena pavattaṁ niccapavāraṇaṁ",
  "tika-vin06t2:538_10": "sandhāya vuttaṁ. Niccapavāraṇā nāma yadā yenattho, tadā taṁ vadeyyāthāti evaṁ pavattā",
  "tika-vin06t2:538_11": ". ‘Handa sītapāvuraṇa’nti dentānaṁ pana atirekacatukkaṁsampi gahetuṁ vaṭṭatī’’ti",
  "tika-vin06t2:538_12": "vuttaṁ. Ayameva nayo dasamepīti.",
  "tika-vin06t2:539": "Ekādasamanissaggiyapācittiyasikkhāpadavaṇṇanā niṭṭhitā.",
  "tika-vin06t2:540": "Bhikkhunīvibhaṅge tiṁsakavaṇṇanā niṭṭhitā.",
  "tika-vin06t2:541": "Nissaggiyakaṇḍavaṇṇanā niṭṭhitā.",
  "tika-vin06t2:542": "4. Pācittiyakaṇḍavaṇṇanā",
  "tika-vin06t2:543": "1. Lasuṇavaggo",
  "tika-vin06t2:544": "1. Paṭhamalasuṇasikkhāpadavaṇṇanā",
  "tika-vin06t2:545": "793-7.Ahaṁlasuṇenāti ettha ‘‘pavāremī’’ti pāṭhaseso. Badarasāḷavaṁ kira badaraphalāni sukkhāpetvā cuṇṇetvā kattabbā khādanīyavikati.",
  "tika-vin06t2:546": "Paṭhamalasuṇasikkhāpadavaṇṇanā niṭṭhitā.",
  "tika-vin06t2:547": "2. Dutiyasikkhāpadavaṇṇanā",
  "tika-vin06t2:548_0": "800.Saṁharāpeyyāti ‘‘saṁharati vā saṁharāpeti vā’’ti padabhājanaṁ veditabbaṁ. Kiñcāpi",
  "tika-vin06t2:548_1": "ettha āpattibhedo na dassito, tathāpi khurasaṇḍāsakattariādipariyesanaghaṁsanādīsu",
  "tika-vin06t2:548_2": "pubbapayogesu dukkaṭaṁ yujjati, yathā cettha, evaṁ talaghātakādimhi ca āpattibhedo",
  "tika-vin06t2:548_3": "pāḷiyaṁ na vutto. Yathāsambhavaṁ pana pubbapayogesu dukkaṭaṁ sambhavati. Evaṁ bhikkhussa",
  "tika-vin06t2:548_4": "ettha ca lasuṇe ca dukkaṭaṁ. Idaṁ kiriyākiriyanti porāṇā. Tattha ‘‘kiriyākiriya’’nti na vuttaṁ.",
  "tika-vin06t2:549": "Dutiyasikkhāpadavaṇṇanā niṭṭhitā.",
  "tika-vin06t2:550": "802-6. Tatiyacatutthasikkhāpadaṁ uttānatthameva.",
  "tika-vin06t2:551": "5. Pañcamasikkhāpadavaṇṇanā",
  "tika-vin06t2:552_0": "812. Pañcame udakasuddhipaccaye satipi phassasādiyane yathāvuttaparicchede anāpatti.",
  "tika-vin06t2:552_1": "Tattha dvinnaṁ pabbānanti ‘‘dvinnaṁ aṅgulānaṁ sahapavesane ekekaaṅgulassa ekekaṁ",
  "tika-vin06t2:552_2": "pabbaṁ katvā dve pabbā, ekaṅgulappavesane dvinnaṁ pabbānaṁ upari na vaṭṭatīti veditabbaṁ.",
  "tika-vin06t2:552_3": "Mahāpaccariyampi ayameva nayo dassito’’ti likhitaṁ.",
  "tika-vin06t2:553": "Pañcamasikkhāpadavaṇṇanā niṭṭhitā.",
  "tika-vin06t2:554": "815. Chaṭṭhasikkhāpadaṁ uttānatthameva.",
  "tika-vin06t2:555": "7. Sattamasikkhāpadavaṇṇanā",
  "tika-vin06t2:556_0": "820-822. ‘‘Nagaraṁ atiharantī’’ti pāṭho. ‘‘Nagaradvāre atiharantī’’ti katthaci, tattha",
  "tika-vin06t2:556_1": "dvārenāti attho. Ayameva vā pāṭho. Taṁ pubbāparaviruddhanti ‘‘punapi vutta’’nti vuttaṁ",
  "tika-vin06t2:556_2": "vādaṁ sandhāya, na tato pubbe tattha vuttaṁ vādaṁ. Ettha ‘‘mātarampi viññāpetvāti",
  "tika-vin06t2:556_3": "vacanena virujjhatī’’ti likhitaṁ, taṁ dullikhitaṁ, na hi tena virodhaṁ sandhāya idaṁ",
  "tika-vin06t2:556_4": "vuttanti. Karaṇe ce pācittiyaṁ, kārāpanepi pācittiyeneva bhavitabbaṁ. Atha kārāpane",
  "tika-vin06t2:556_5": "dukkaṭaṁ, karaṇepi dukkaṭeneva bhavitabbaṁ. Na hi karaṇe vā kārāpane vā viseso atthi",
  "tika-vin06t2:556_6": "āpajjane satīti adhippāyo.",
  "tika-vin06t2:557_0": "823.Sampaṭicchituṁ vaṭṭatīti appaṭikkhipitvā ‘‘sādhū’’ti vattuṁ vaṭṭatīti adhippāyo.",
  "tika-vin06t2:557_1": "Na hi paṭiggahetuṁ vaṭṭati. Anāmāsattā ‘‘āmakadhaññaṁ pana ñātakapavāritaṭṭhānepi",
  "tika-vin06t2:557_2": "na vaṭṭatī’’ti vuttaṁ. Anugaṇṭhipade pana ‘‘kappiyena laddhaṁ dhaññaṁ bhajjitvā bhuñjantiyā",
  "tika-vin06t2:557_3": "dukkaṭaṁ. Aparaṇṇepi eseva nayo’’ti ca ‘‘anāpatti ābādhapaccayāti vacanato satta",
  "tika-vin06t2:557_4": "dhaññānipi anāmāsānīti siddhaṁ, teneva heṭṭhā aṭṭhakathāyaṁ dukkaṭavatthumhi satta",
  "tika-vin06t2:557_5": "dhaññānipi gahitāni anāmāsānī’’ti ca vuttāni. Āmāsāni kappiyavatthūni ca yadi bhaveyyuṁ,",
  "tika-vin06t2:557_6": "yathā ñātakapavārite sandhāya ‘‘aparaṇṇaṁ viññāpetī’’ti avisesena vuttaṁ, evaṁ ‘‘anāpatti",
  "tika-vin06t2:557_7": "ñātakānaṁ pavāritānaṁ aññassa atthāya viññāpeti, ummattikāya ādikammikāyā’’ti vattabbaṁ.",
  "tika-vin06t2:557_8": "Yasmā dukkaṭavatthuttā ca anāmāsattā ca mātarampi sattavidhaṁ dhaññaṁ viññāpetuṁ",
  "tika-vin06t2:557_9": "na vaṭṭati , tasmā tadatthadīpanatthaṁ sattavidhaṁ dhaññaṁ sandhāya ‘‘anāpatti ābādhapaccayā’’ti",
  "tika-vin06t2:557_10": "vuttaṁ, yathā bhikkhuniyā ābādhapaccayā vaṭṭati, tathā bhikkhussāpīti ca. Yathā vā",
  "tika-vin06t2:557_11": "pana bhikkhuniyā bhajjanādīni kārāpetuṁ na vaṭṭati, evaṁ bhikkhussāpi. Vuttampi cetaṁ",
  "tika-vin06t2:557_12": "andhakaṭṭhakathāyaṁ ‘‘aññataro bālabhikkhu kappiyaṁ ajānanto etadavoca ‘āmakadhaññaṁ",
  "tika-vin06t2:557_13": "sampaṭicchituṁ bhikkhūnaṁ na vaṭṭati. Etaṁ dhaññaṁ bhajjitvā koṭṭetvā pacitvā yāgukhajjakaṁ",
  "tika-vin06t2:557_14": "bhattañca dethā’ti, āṇāpakasseva bhikkhussa āpatti, sabbesaṁ anāpattī’’ti. Tasmā",
  "tika-vin06t2:557_15": "‘‘saṅghavārikānaṁ dhaññaṁ koṭṭethā’’ti ārāmikānaṁ vattuñca na vaṭṭati. ‘‘Divasaṁ",
  "tika-vin06t2:557_16": "paribbayaṁ gaṇhatha, taṇḍule sampādetha, tvaṁ ettake gaṇha, tvaṁ ettake’’ti evamādīni",
  "tika-vin06t2:557_17": "pana vattuṁ vaṭṭatīti ca. Yaṁ pana ‘‘aviññattiyā labbhamānaṁ pana navakammatthāya",
  "tika-vin06t2:557_18": "sampaṭicchituṁ vaṭṭatī’’ti vuttaṁ, tampi heṭṭhā ‘‘imaṁ taḷākaṁ khettaṁ vatthuṁ vihārassa",
  "tika-vin06t2:557_19": "demā’ti vutte ‘sampaṭicchituṁ vaṭṭatī’’ti vuttaṁ nayaṁ sandhāya vuttattā suvuttameva.",
  "tika-vin06t2:557_20": "‘‘Navakammatthāya dhaññaṁ demā’’ti vutte ‘‘sādhū’’ti vattabbaṁ. Yaṁ pana heṭṭhā ‘‘tattha",
  "tika-vin06t2:557_21": "nissaggiyavatthuṁ attano vā saṅghagaṇapuggalacetiyānaṁ vā atthāya sampaṭicchituṁ",
  "tika-vin06t2:557_22": "na vaṭṭati…pe… dukkaṭavatthuṁ sabbesampi atthāya sampaṭicchato dukkaṭamevā’’ti vuttaṁ,",
  "tika-vin06t2:557_23": "tampi suvuttameva. Kasmā? ‘‘Cetiyassa atthāya dhaññaṁ dātukāmomhi, tumhe bhante tadatthāya",
  "tika-vin06t2:557_24": "sampaṭicchathā’’ti vutte paṭiggahetuṁ akappiyattā. ‘‘Idaṁ pana tādisaṁ na hotī’’ti",
  "tika-vin06t2:557_25": "ca vuttaṁ. Sabbopāyaṁ upatissattheravādo kira. Dhammasiritthero panevamāha ‘‘pubbepi",
  "tika-vin06t2:557_26": "navakammatthāya paṭiggaho na vārito, saṅghassatthāya paṭiggahitampi paṭiggāhakasseva akappiya’’nti.",
  "tika-vin06t2:558": "Sattamasikkhāpadavaṇṇanā niṭṭhitā.",
  "tika-vin06t2:559": "8. Aṭṭhamasikkhāpadavaṇṇanā",
  "tika-vin06t2:560": "824. Porāṇā ‘‘nibbiṭṭharājabhaṭo’’ti paṭhanti. Tassattho vāritabhattavetano rājabhaṭoti. ‘‘Taññeva bhaṭapathanti taṁyeva bhattavetana’’nti atthaṁ vadanti. Ummukanti alātaṁ.",
  "tika-vin06t2:561": "826. Ettha chaḍḍitaṁ kiriyā. Anolokanaṁ akiriyā.",
  "tika-vin06t2:562": "Aṭṭhamasikkhāpadavaṇṇanā niṭṭhitā.",
  "tika-vin06t2:563": "9. Navamasikkhāpadavaṇṇanā",
  "tika-vin06t2:564_0": "832. ‘‘Sāmike apaloketvā chaḍḍetī’’ti katthaci potthake natthi, katthaci atthi, atthibhāvova",
  "tika-vin06t2:564_1": "seyyo kiriyākiriyattā sikkhāpadassa. Idha khettapālakā, ārāmādigopakā ca sāmikā eva.",
  "tika-vin06t2:564_2": "‘‘Saṅghassa khette, ārāme ca tattha kacavaraṁ na chaḍḍetabbanti katikā ce natthi,",
  "tika-vin06t2:564_3": "bhikkhussa chaḍḍetuṁ vaṭṭati saṅghapariyāpannattā, na bhikkhunīnaṁ. Tāsampi bhikkhunisaṅghasantake",
  "tika-vin06t2:564_4": "vuttanayena vaṭṭati, na tattha bhikkhussa, evaṁ santepi sāruppavaseneva kātabba’’nti vuttaṁ.",
  "tika-vin06t2:565": "Navamasikkhāpadavaṇṇanā niṭṭhitā.",
  "tika-vin06t2:566": "10. Dasamasikkhāpadavaṇṇanā",
  "tika-vin06t2:567_0": "833.Sādhukīḷitagītaṁ vāti ettha pāciṇṇagītampi sotuṁ na vaṭṭati. ‘‘Gītupasañhitaṁ",
  "tika-vin06t2:567_1": "pana dhammaṁ sotuṁ vaṭṭatīti dīghanikāyaṭṭhakathāyaṁ vutta’’nti vuttaṁ. Porāṇagaṇṭhipade",
  "tika-vin06t2:567_2": "pana ‘‘dhammagītampi na vaṭṭatī’’ti vatvā ‘‘buddhassa gāyāma vādemāti vutte sampaṭicchituṁ",
  "tika-vin06t2:567_3": "na vaṭṭati, dukkaṭaṁ hotī’’ti vuttaṁ, ‘‘pūjaṁ karoma, jātakaṁ vā vatthuṁ vā desemāti",
  "tika-vin06t2:567_4": "vutte ‘sādhū’ti sampaṭicchituṁ vaṭṭatī’’ti ca vuttaṁ.",
  "tika-vin06t2:568_0": "836.Ekapayogo nāma ekadivasāvalokanaṁ. Tesaṁyevāti yesaṁ naccaṁ passati. ‘‘Bhikkhunī",
  "tika-vin06t2:568_1": "sayampi naccituṁ vā gāyituṁ vā vādituṁ vā na labhatī’’tiādi idha sikkhāpade natthi.",
  "tika-vin06t2:568_2": "Kasmā? Eḷakalomasamuṭṭhānattā. Yadi evaṁ kasmā vuttanti ce? Suttānulomamahāpadesato.",
  "tika-vin06t2:568_3": "Yadi naccādīni passituṁ vā sotuṁ vā na labhati, pageva attanā kātunti nayato labbhamānattā",
  "tika-vin06t2:568_4": "vuttaṁ. Itarathā mahāpadesā niratthakā siyuṁ. Evamaññatthāpi nayo netabbo. ‘‘Samuṭṭhānampi",
  "tika-vin06t2:568_5": "idha vuttameva aggahetvā chasamuṭṭhānavasena gahetabba’’nti likhitaṁ. Taṁ ‘‘aññe",
  "tika-vin06t2:568_6": "nacca, gāya, vādehī’’ti vattuṁ na labbhatītiādivacīkammaṁ sandhāya likhitañce, taṁ",
  "tika-vin06t2:568_7": "sulikhitaṁ eḷakalomasamuṭṭhāne vācāya abhāvato. ‘‘Sayampi naccitu’’ntiādikāyakammañce",
  "tika-vin06t2:568_8": "sandhāya likhitaṁ, dullikhitaṁ. Eḷakalomasamuṭṭhānañhi ekantato kāyakammaṁ hoti,",
  "tika-vin06t2:568_9": "tasmā uddhaṭaṁ aggahetvā ādisaddena saṅgahitameva idha gahetabbanti. Etaṁ eḷakalomasamuṭṭhānattāti",
  "tika-vin06t2:568_10": "ettha kāraṇavacane suttānulomamahāpadesatoti ettha pana uddhaṭaṁ gahetabbaṁ, evaṁ",
  "tika-vin06t2:568_11": "yathālābhavasena taṁ likhitanti veditabbaṁ. ‘‘Āhaccabhāsitasikkhāpadavasena eḷakalomasamuṭṭhāna’’nti",
  "tika-vin06t2:568_12": "vuttanti upatissatthero. ‘‘Eḷakalomasamuṭṭhānañce idaṁ sikkhāpadaṁ, āṇāpako mucceyya,",
  "tika-vin06t2:568_13": "na ca muccatī’’ti vuttaṁ. Taṁ ‘‘kasmā’’ti vutte ‘‘sabbaaṭṭhakathāsu vutta’’nti aṭṭhakathācariyo",
  "tika-vin06t2:568_14": "āhāti dhammasiritthero.",
  "tika-vin06t2:569_0": "837.Ārāme ṭhatvāti na kevalaṁ ṭhatvā, tato gantvā pana sabbiriyāpathehipi labhati.",
  "tika-vin06t2:569_1": "‘‘Ārāme ṭhitāti pana ārāmapariyāpannāti attho, itarathā nisinnāpi na labheyyā’’ti",
  "tika-vin06t2:569_2": "likhitaṁ, taṁ sulikhitameva.",
  "tika-vin06t2:570": "Dasamasikkhāpadavaṇṇanā niṭṭhitā.",
  "tika-vin06t2:571": "Lasuṇavaggavaṇṇanā niṭṭhitā.",
  "tika-vin06t2:572": "2. Andhakāravaggavaṇṇanā",
  "tika-vin06t2:573": "1. Paṭhamasikkhāpadavaṇṇanā",
  "tika-vin06t2:574_0": "839. ‘‘Divāpi andhakāraṁ atthi, tappaṭisedhanatthaṁ ‘rattandhakāre’ti vutta’’nti",
  "tika-vin06t2:574_1": "vadanti porāṇā. Santiṭṭheyyāti ettha ṭhānāpadesena catubbidhopi iriyāpatho saṅgahito,",
  "tika-vin06t2:574_2": "tasmā purisassa hatthapāse tena saddhiṁ caṅkamanādiṁ karontiyā pācittiyameva. ‘‘Sallapeyya",
  "tika-vin06t2:574_3": "vā’’ti kevalaṁ nidānavasena vuttaṁ visesābhāvato. ‘‘Sallapeyyavāti purisassa hatthapāse",
  "tika-vin06t2:574_4": "ṭhitā sallapati, āpatti pācittiyassā’’ti hi vuttaṁ, taṁ na yuttanti eke. Kasmā? Yasmā",
  "tika-vin06t2:574_5": "tassa purisassa hatthapāse ṭhiteneva ekaṁ pācittiyaṁ. Sallapanenapi aparampi ekaṁ",
  "tika-vin06t2:574_6": "āpajjatīti nāpajjati, kathaṁ paññāyatīti? Aṅgavasena. Imassa hi rattandhakāratā,",
  "tika-vin06t2:574_7": "purisassa hatthapāse ṭhānaṁ vā sallapanaṁ vā, sahāyābhāvo, rahopekkhatāti imāni cattāri",
  "tika-vin06t2:574_8": "aṅgāni vuttāni. Tattha yadi ṭhānapaccayā ekā āpatti visuṁ siyā, tassā cattāri aṅgāni",
  "tika-vin06t2:574_9": "siyuṁ. Yadi sallapanapaccayā ekā, tassāpi pañca aṅgāni siyuṁ. Tasmā mātikāṭṭhakathāyaṁ",
  "tika-vin06t2:574_10": "‘‘cattāri vā pañca vā aṅgānī’’ti vattabbaṁ siyā, na ca vuttaṁ, tasmā sallapanapaccayā",
  "tika-vin06t2:574_11": "visuṁ natthīti. Atthiyeva, mātikāṭṭhakathāvacanañca tadatthamevāti eke. Kathaṁ? Sahuppattito",
  "tika-vin06t2:574_12": "dvinnaṁ āpattīnaṁ. Kiṁ vuttaṁ hoti? Sallapane sati ṭhānapaccayā āpajjitabbaṁ caturaṅgikaṁ,",
  "tika-vin06t2:574_13": "sallapanapaccayā āpajjitabbaṁ caturaṅgikanti dve pācittiyāni sahuppannāni ekato āpajjantīti.",
  "tika-vin06t2:574_14": "Idaṁ ayuttaṁ pāḷivirodhato. Pāḷiyañhi ‘‘sallapeyya vāti purisassa hatthapāse ṭhitā",
  "tika-vin06t2:574_15": "sallapati, āpatti pācittiyassā’’ti vuttaṁ. Yadi dve siyuṁ, ‘‘āpatti dvinnaṁ pācittiyāna’’nti",
  "tika-vin06t2:574_16": "na vattabbatā siyāti. Ayaṁ nayo dutiyādīsupi yathāyogaṁ veditabbo. Ettha dutiyenāpi",
  "tika-vin06t2:574_17": "saddhiṁ yadi bhikkhuniyā rahopekkhatā atthi, so ce puriso, na dutiyo, purisagaṇanāya",
  "tika-vin06t2:574_18": "āpattiyo. Atha dutiyā bhikkhunī hoti, tassā ca tena purisena saddhiṁ rahopekkhatā",
  "tika-vin06t2:574_19": "atthi, sā ca bhikkhunī na dutiyā hoti. Ubhinnampi āpajjatīti eke, vicāretvā pana",
  "tika-vin06t2:574_20": "gahetabbaṁ. Porāṇagaṇṭhipade pana vuttaṁ ‘‘hatthapāse ṭhānena dukkaṭa’’nti, taṁ pāḷiyā",
  "tika-vin06t2:574_21": "virujjhati. ‘‘Purisassa hatthapāse tiṭṭhati, āpatti pācittiyassā’’ti hi pāḷi, kiṁbahunā.",
  "tika-vin06t2:574_22": "Catutthasikkhāpade mātikāṭṭhakathāyaṁ (kaṅkhā. aṭṭha. dutiyikauyyojanasikkhāpadavaṇṇanā)",
  "tika-vin06t2:574_23": "‘‘santiṭṭhanādīsu tīṇi pācittiyānī’’tiādivacanato vatthugaṇanāya āpatti veditabbā.",
  "tika-vin06t2:574_24": "‘‘Aṅgāni cettha cattāri pañca vā’’ti vattabbanti sanniṭṭhānaṁ.",
  "tika-vin06t2:575": "Paṭhamasikkhāpadavaṇṇanā niṭṭhitā.",
  "tika-vin06t2:576": "2-3-4. Dutiyatatiyacatutthasikkhāpadavaṇṇanā",
  "tika-vin06t2:577": "842-6. Dutiyatatiyacatutthāni uttānāni. Sabbattha ‘‘sallapatīti yaṁ kiñci tiracchānakathaṁ kathetī’’ti porāṇagaṇṭhipade vuttaṁ.",
  "tika-vin06t2:578_0": "852. Catutthe panāyaṁ viseso – ‘‘ekenekā’’ti paṭhamaṁ vuttattā dutiyikaṁ vā bhikkhunīnaṁ",
  "tika-vin06t2:578_1": "uyyojeyya, pācittiyaṁ na sambhavatīti ce? Sambhavati. Kasmā? Santiṭṭhanādittayamattāpekkhattā,",
  "tika-vin06t2:578_2": "tassa vacanassāpi vā aññāyapi rahopekkhanassādasambhave sati ubhinnaṁ ekatthasambhavato",
  "tika-vin06t2:578_3": "ca sādhitametaṁ. ‘‘Hatthapāsaṁ vijahitvā santiṭṭhati vā sallapati vā’’ti ettakameva",
  "tika-vin06t2:578_4": "vuttaṁ. Kasmā ‘‘nikaṇṇikaṁ vā jappetī’’ti na vuttaṁ? Hatthapāsātikkame asambhavato.",
  "tika-vin06t2:578_5": "Tassa tatiyassa padassa pacchinnattā sambhavantampi ‘‘dutiyikaṁ vā uyyojetī’’ti na",
  "tika-vin06t2:578_6": "vuttaṁ, tasmā atthato hatthapāsaṁ vijahitvā santiṭṭhati vā sallapati vā dutiyikaṁ",
  "tika-vin06t2:578_7": "vā uyyojeti, āpatti dukkaṭassāti vuttaṁ hoti. Esa nayo yakkhena vātiādīsupi. Tattha",
  "tika-vin06t2:578_8": "‘‘hatthapāse’’ti vā ‘‘hatthapāsaṁ vijahitvā’’ti vā na vuttaṁ ubhayattha dukkaṭattā.",
  "tika-vin06t2:578_9": "Anāpattivārepi asambhavato ‘‘nikaṇṇikaṁ vā jappetī’’ti na vuttanti ce? Sambhavati",
  "tika-vin06t2:578_10": "sati karaṇīye nikaṇṇikaṁ vā jappetīti sambhavato. Atha kasmā evaṁ na vuttanti ce?",
  "tika-vin06t2:578_11": "Anavajjakathāyaṁ nikaṇṇikajappane payojanābhāvā, dhammakathāyampi udāyiṁ ārabbha paṭisiddhattā ca.",
  "tika-vin06t2:579": "Dutiyatatiyacatutthasikkhāpadavaṇṇanā niṭṭhitā.",
  "tika-vin06t2:580": "5. Pañcamasikkhāpadavaṇṇanā",
  "tika-vin06t2:581_0": "856. ‘‘Kulaṁ nāma cattāri kulānī’’ti vuttattā titthiyārāme kappati tassa kulavohārābhāvatoti",
  "tika-vin06t2:581_1": "eke. Titthiyānaṁ khattiyādipariyāpannattā na kappatīti eke. Tassa kappiyabhūmittā",
  "tika-vin06t2:581_2": "na yuttanti ce? Na, yathāvuttakhattiyādīnaṁ sambhavato. Tathāpi gocarakulaṁ idhādhippetaṁ.",
  "tika-vin06t2:581_3": "‘‘Upacāro dvādasahattho’’ti likhitaṁ.",
  "tika-vin06t2:582": "Pañcamasikkhāpadavaṇṇanā niṭṭhitā.",
  "tika-vin06t2:583": "6. Chaṭṭhasikkhāpadavaṇṇanā",
  "tika-vin06t2:584_0": "860. ‘‘Nisīdantiyā ekā, nipajjantiyā ekā’’ti avatvā ‘‘nisīditvā gacchantiyā’’tiādi",
  "tika-vin06t2:584_1": "na vattabbaṁ. Na hi gamanapaccayā esā āpattīti? Na, pariyosānādhippāyavasena vuttattā.",
  "tika-vin06t2:584_2": "‘‘Nisīditvā nipajjantiyā dve’’ti vacanenapi gamanaṁ idha nādhippetanti dassitaṁ hoti,",
  "tika-vin06t2:584_3": "tathā ‘‘nipajjitvā nisīdantiyā dve’’tipi vattabbaṁ. Yadi evaṁ ‘‘tasmiṁ abhinipajjati,",
  "tika-vin06t2:584_4": "āpatti dvinnaṁ pācittiyāna’’nti kasmā na vuttanti ce? Anisīditvāpi nipajjanasambhavato.",
  "tika-vin06t2:584_5": "Nipajjanatthāya nisīditvā nipajjantiyā nipajjanakapayogattā ekā āpattīti keci.",
  "tika-vin06t2:585": "Chaṭṭhasikkhāpadavaṇṇanā niṭṭhitā.",
  "tika-vin06t2:586": "7. Sattamasikkhāpadavaṇṇanā",
  "tika-vin06t2:587_0": "867. Anāpattivāre ‘‘dhuvapaññatte’’ti na vuttaṁ ‘‘santharitvā vā santharāpetvā vā’’ti",
  "tika-vin06t2:587_1": "vuttattā . Idha chaṭṭhe vuttanayena pakatiyā paññatte abhinisīdati vā abhinipajjati",
  "tika-vin06t2:587_2": "vā, pācittiyameva. Aññattha dhuvapaññattaṁ. Idha vuttanayena santharitvā vā santharāpetvā",
  "tika-vin06t2:587_3": "vā abhinisīdati vā abhinipajjati vā, pācittiyameva. Ubhayatthāpi pañcame vuttanayena",
  "tika-vin06t2:587_4": "anāpucchā pakkameyya, pācittiyameva, anāpattivāre mātikāyaṁ vuttakālato aññakālassa",
  "tika-vin06t2:587_5": "aparāmaṭṭhattāti no takkoti ācariyo. Apica atthāpattikāle āpajjati, no vikāletiādittike,",
  "tika-vin06t2:587_6": "atthāpatti rattiṁ āpajjati, no divātiādittike ca aṭṭhakathāyaṁ idha pañcamachaṭṭhasattamasikkhāpadehi",
  "tika-vin06t2:587_7": "saṅgahitāpattīnaṁ aparāmaṭṭhattā yathāsambhavaṁ tividhakāle tividhametaṁ yojetvā",
  "tika-vin06t2:587_8": "dassetuṁ vaṭṭati eva mahāpadesanayānulomato.",
  "tika-vin06t2:588": "Sattamasikkhāpadavaṇṇanā niṭṭhitā.",
  "tika-vin06t2:589": "8. Aṭṭhamasikkhāpadavaṇṇanā",
  "tika-vin06t2:590": "869. Aṭṭhame bhikkhussa dukkaṭaṁ sambhavati.",
  "tika-vin06t2:591": "Aṭṭhamasikkhāpadavaṇṇanā niṭṭhitā.",
  "tika-vin06t2:592": "9. Navamasikkhāpadavaṇṇanā",
  "tika-vin06t2:593_0": "875-7. Duggāhavasena vā suggāhavasena vā yathāvuttanayena sapathakaraṇe āpattīti",
  "tika-vin06t2:593_1": "veditabbaṁ. Yasmā mātikāyaṁ ‘‘attānaṁ vā paraṁ vā’’ti vuttaṁ, tasmā yā attānameva",
  "tika-vin06t2:593_2": "ārabbha sapathaṁ kareyya, tassā ekā . Paramevārabbha tassā ekā. Ubhopi ārabbha tassā",
  "tika-vin06t2:593_3": "dve āpattiyo sambhavanti. Tikacchedo panettha paramevārabbha sapathakaraṇaṁ sandhāya pavatto.",
  "tika-vin06t2:594": "Navamasikkhāpadavaṇṇanā niṭṭhitā.",
  "tika-vin06t2:595": "10. Dasamasikkhāpadavaṇṇanā",
  "tika-vin06t2:596": "882. Dasame anāpattivāro rodanasseva, na vadhassa, tasmā ñātibyasanādīhi phuṭṭhāpi attānaṁ vadhati eva, na rodati, dukkaṭameva.",
  "tika-vin06t2:597": "Dasamasikkhāpadavaṇṇanā niṭṭhitā.",
  "tika-vin06t2:598": "Andhakāravaggavaṇṇanā niṭṭhitā.",
  "tika-vin06t2:599": "3. Naggavaggavaṇṇanā",
  "tika-vin06t2:600": "1-2. Paṭhamadutiyasikkhāpadavaṇṇanā",
  "tika-vin06t2:601_0": "883. Naggavaggassa paṭhamadutiyāni uttānāni. Paṭhame ayaṁ viseso – bhikkhussa tathā",
  "tika-vin06t2:601_1": "nhāyantassa dukkaṭaṁ aññatra jantāgharaudakapaṭicchādīhi. Na ca vigarahi tattha bhagavā",
  "tika-vin06t2:601_2": "attanāva ananuññātattā udakasāṭikāyāti porāṇā. ‘‘Ekameva nivāsetvā, pārupitvā ca",
  "tika-vin06t2:601_3": "nahāyituṁ na vaṭṭatī’’ti porāṇagaṇṭhipade vuttaṁ.",
  "tika-vin06t2:602": "Paṭhamadutiyasikkhāpadavaṇṇanā niṭṭhitā.",
  "tika-vin06t2:603": "3. Tatiyasikkhāpadavaṇṇanā",
  "tika-vin06t2:604_0": "894. Tatiye antocatūhapañcāhaṁ dhuraṁ nikkhipantiyāpi āpatti eva. Liṅgaparivatte",
  "tika-vin06t2:604_1": "dhuraṁ nikkhipantiyā dukkaṭaṁ tikadukkaṭattā. ‘‘Sambahulāhi bhikkhunīhi saddhinti",
  "tika-vin06t2:604_2": "ettha catassopi sambahulā’’ti porāṇagaṇṭhipade vuttaṁ.",
  "tika-vin06t2:605": "Tatiyasikkhāpadavaṇṇanā niṭṭhitā.",
  "tika-vin06t2:606": "4. Catutthasikkhāpadavaṇṇanā",
  "tika-vin06t2:607_0": "898. Catutthe saṅghāṭicāranti ettha saṅghāṭiādivasena adhiṭṭhitānaṁyevāyaṁ vidhi,",
  "tika-vin06t2:607_1": "netarāsaṁ kira. Tattha ticīvare eva vippavāsapaccayā nissaggiyaṁ. Antocīvarakālepi",
  "tika-vin06t2:607_2": "pañcāhikaṁ saṅghāṭicāraṁ atikkāmentiyā āpattiyeva. ‘‘Vinā etehi cīvarehi upasampadaṁ",
  "tika-vin06t2:607_3": "kātuṁ na vaṭṭatī’’ti porāṇagaṇṭhipade vuttaṁ.",
  "tika-vin06t2:608": "Catutthasikkhāpadavaṇṇanā niṭṭhitā.",
  "tika-vin06t2:609": "5. Pañcamasikkhāpadavaṇṇanā",
  "tika-vin06t2:610": "906. Pañcamassa anāpattivāre tāya vā avippavāsāyāti atthato labbhati.",
  "tika-vin06t2:611": "Pañcamasikkhāpadavaṇṇanā niṭṭhitā.",
  "tika-vin06t2:612": "907-911. Chaṭṭhasattamāni uttānāni.",
  "tika-vin06t2:613": "8. Aṭṭhamasikkhāpadavaṇṇanā",
  "tika-vin06t2:614": "916.Sokajjhāyikā nāma kira māyākārā. Vilumpakā bhaṇḍakāti ca porāṇā.",
  "tika-vin06t2:615": "Aṭṭhamasikkhāpadavaṇṇanā niṭṭhitā.",
  "tika-vin06t2:616": "9. Navamasikkhāpadavaṇṇanā",
  "tika-vin06t2:617": "920. ‘‘Kathañhi nāma atikkāmessatī’’ti vuttattā thullanandā cīvarakālasamayaṁ āgamethāti atikkamāpesīti siddhaṁ hoti.",
  "tika-vin06t2:618": "Navamasikkhāpadavaṇṇanā niṭṭhitā.",
  "tika-vin06t2:619": "10. Dasamasikkhāpadavaṇṇanā",
  "tika-vin06t2:620": "927. Dasame ekakulaṁ etadavocunti ettha kulaṁ nāma tasmiṁ manussā, tasmā bahuvacanaṁ.",
  "tika-vin06t2:621": "Dasamasikkhāpadavaṇṇanā niṭṭhitā.",
  "tika-vin06t2:622": "Naggavaggavaṇṇanā niṭṭhitā.",
  "tika-vin06t2:623": "4. Tuvaṭṭavaggavaṇṇanā",
  "tika-vin06t2:624": "1. Paṭhamasikkhāpadavaṇṇanā",
  "tika-vin06t2:625_0": "934-5.Ekāya nipannāya aparā nipajjati, āpatti pācittiyassāti ‘‘ubhinnampi paṭhamanipannāya",
  "tika-vin06t2:625_1": "anuṭṭhāpanā’’ti vatvā ettha kiriyākiriyanti eke, taṁ aṭṭhakathāya virujjhati. ‘‘Kiriya’’nti",
  "tika-vin06t2:625_2": "hi aṭṭhakathāyaṁ vuttaṁ. Atha kassā āpattīti? Ubhinnampi nipajjanakiriyaṁ paṭicca.",
  "tika-vin06t2:625_3": "Imassa anāpattivāre ‘‘vavatthānaṁ dassetvā’’ti natthi, tasmā vavatthānaṁ katvā nipajjituṁ",
  "tika-vin06t2:625_4": "na vaṭṭatīti eke. Vipulatare vaṭṭatīti eke. ‘‘Antaraṁ katvā nipajjituṁ vaṭṭatī’’ti",
  "tika-vin06t2:625_5": "porāṇagaṇṭhipade likhitaṁ.",
  "tika-vin06t2:626": "Paṭhamasikkhāpadavaṇṇanā niṭṭhitā.",
  "tika-vin06t2:627": "2. Dutiyasikkhāpadavaṇṇanā",
  "tika-vin06t2:628_0": "940.Vavatthānaṁ dassetvāti ettha upari pārupanampi majjhe obhogaṁ katvā ubhinnaṁ",
  "tika-vin06t2:628_1": "antare otāreti, vaṭṭatīti eke. Vavatthānañca yathā ṭhāne na tiṭṭhati, tathā atikkamitvā",
  "tika-vin06t2:628_2": "tuvaṭṭentiyā āpattiyevāti. ‘‘Kiriyākiriya’’nti ca porāṇagaṇṭhipade vuttaṁ.",
  "tika-vin06t2:629": "Dutiyasikkhāpadavaṇṇanā niṭṭhitā.",
  "tika-vin06t2:630": "3. Tatiyasikkhāpadavaṇṇanā",
  "tika-vin06t2:631_0": "941. Attano sajjhāyanaṭṭhāne ce vuḍḍhatarā āgacchati, vandanakāle vā, āpucchanakiccaṁ",
  "tika-vin06t2:631_1": "natthi. Ekasmiṁ ovarake āpucchitabbaṁ. ‘‘Atha ovarake mahātherī vasati, sammukhe",
  "tika-vin06t2:631_2": "itarā, āpucchitabbā tassā upacārattā’’ti porāṇagaṇṭhipade vuttaṁ.",
  "tika-vin06t2:632": "Tatiyasikkhāpadavaṇṇanā niṭṭhitā.",
  "tika-vin06t2:633": "946-950. Catutthapañcamasikkhāpadaṁ uttānatthameva.",
  "tika-vin06t2:634": "6. Chaṭṭhasikkhāpadavaṇṇanā",
  "tika-vin06t2:635": "956.Gahapati nāma ṭhapetvā sahadhammike veditabbo, tasmā bhikkhunā vā sāmaṇerena vā ananulomikena saṁsaggena saṁsaṭṭhāpi na samanubhāsitabbāti sambhavati eva.",
  "tika-vin06t2:636": "Chaṭṭhasikkhāpadavaṇṇanā niṭṭhitā.",
  "tika-vin06t2:637": "961-5. Sattamaaṭṭhama sikkhāpadaṁ uttānatthameva.",
  "tika-vin06t2:638": "9. Navamasikkhāpadavaṇṇanā",
  "tika-vin06t2:639_0": "969.Ekindriyanti kāyindriyeneva ekindriyaṁ, nigaṇṭhānaṁ acelakānaṁ mataṁ. Kāpilā",
  "tika-vin06t2:639_1": "pana ‘‘pañcindriyā’’ti maññantā evaṁ vadanti ‘‘sacakkhukattā alābumāluvādayo yattha",
  "tika-vin06t2:639_2": "ālambanaṁ, tattha gacchanti. Sasotakattā kadaliyo meghagajjitaṁ sutvā gabbhaṁ gaṇhanti.",
  "tika-vin06t2:639_3": "Saghānakattā panasādayo kuṇapagandhena phalanti. Sajivhakattā udakaṁ pivanti yena,",
  "tika-vin06t2:639_4": "sabbepi ‘pādapā’ti vuccanti. Sakāyapasādattā itthisamphassena asokarukkhā pupphantī’’ti.",
  "tika-vin06t2:639_5": "Saṅghātanti vināsaṁ.",
  "tika-vin06t2:640_0": "970. Idha ca vassacchedena dukkaṭaṁ. Paṭhamaṁ āvasitvā pacchā cārikā caraṇapaccayā",
  "tika-vin06t2:640_1": "pācittiyaṁ āpajjatīti veditabbaṁ. Atha vassaṁ avasitvā carati, avassupagamanapaccayā",
  "tika-vin06t2:640_2": "dukkaṭaṁ āpajjati. Porāṇagaṇṭhipade pana ‘‘antosattāhe antovasse cārikaṁ carantiyā",
  "tika-vin06t2:640_3": "pācittiyaṁ. Sattāhakaraṇīyena pana vaṭṭati, bhikkhuno dukkaṭaṁ hotī’’ti vuttaṁ.",
  "tika-vin06t2:641_0": "972.Kenaci ubbāḷhāti vassacchedakāraṇenāti no takkoti ācariyo. Kittāvatā cārikā hotīti?",
  "tika-vin06t2:641_1": "Idaṁ na sabbattha vicāritaṁ. Anantarasikkhāpade ‘‘antamaso chappañcayojanānipī’’ti",
  "tika-vin06t2:641_2": "vuttattā so ca maññe heṭṭhimaparicchedoti.",
  "tika-vin06t2:642": "Navamasikkhāpadavaṇṇanā niṭṭhitā.",
  "tika-vin06t2:643": "10. Dasamasikkhāpadavaṇṇanā",
  "tika-vin06t2:644": "973. Dasame ‘‘āhundarikā’’ti paṭhanti kira.",
  "tika-vin06t2:645": "Dasamasikkhāpadavaṇṇanā niṭṭhitā.",
  "tika-vin06t2:646": "Tuvaṭṭavaggavaṇṇanā niṭṭhitā.",
  "tika-vin06t2:647": "5. Cittāgāravaggavaṇṇanā",
  "tika-vin06t2:648": "1. Paṭhamasikkhāpadavaṇṇanā",
  "tika-vin06t2:649_0": "978.Kīḷanaupavanaṁ nāma kañcinagarassa nagarupavanaṁ viya daṭṭhabbaṁ. Uyyānaṁ nāma",
  "tika-vin06t2:649_1": "tattheva nandavanauyyānaṁ viya daṭṭhabbaṁ. ‘‘Tattheva ṭhatvā taṁ taṁ disābhāgaṁ viloketvā",
  "tika-vin06t2:649_2": "passantiyā pana pāṭekkā āpattiyo’’ti pāṭho. Evaṁ vutte yaṁ pubbe vuttaṁ padaṁ ‘‘anuddharamānā’’ti,",
  "tika-vin06t2:649_3": "taṁ ekasmiṁyeva disābhāgeti siddhanti eke. Upacāro dve leḍḍupātoti ca.",
  "tika-vin06t2:650": "Paṭhamasikkhāpadavaṇṇanā niṭṭhitā.",
  "tika-vin06t2:651": "2. Dutiyasikkhāpadavaṇṇanā",
  "tika-vin06t2:652_0": "984. ‘‘Āharimehi vāḷehī’’ti ‘‘asaṁhārimenā’’ti ca duvidho pāṭho. ‘‘Visuṁ katvā pacchā",
  "tika-vin06t2:652_1": "saddhiṁ tehi vāḷehī’’ti likhitaṁ. Yathā tathā vāḷarūpe uṭṭhapetvā katapādaṁ ‘‘pallaṅka’’nti",
  "tika-vin06t2:652_2": "vuccati anāpattivāre ‘‘asaṁhārimehi vāḷehi kataṁ paribhuñjatī’’ti vacanābhāvato.",
  "tika-vin06t2:653": "Dutiyasikkhāpadavaṇṇanā niṭṭhitā.",
  "tika-vin06t2:654": "3. Tatiyasikkhāpadavaṇṇanā",
  "tika-vin06t2:655": "988.‘‘Ujjavujjaveti hatthappasāraṇe’’ti likhitaṁ, taṁ na yuttaṁ ‘‘yattakaṁ hatthena añchitaṁ hoti, tasmiṁ takkamhi veṭhite ekāpattī’’ti vacanato.",
  "tika-vin06t2:656": "Tatiyasikkhāpadavaṇṇanā niṭṭhitā.",
  "tika-vin06t2:657": "4. Catutthasikkhāpadavaṇṇanā",
  "tika-vin06t2:658": "993.‘‘Yāgupāneti yāgudāne’’ti likhitaṁ. Porāṇagaṇṭhipade ‘‘mātāpitūnaṁ dātuṁ vaṭṭatī’’ti vuttaṁ.",
  "tika-vin06t2:659": "Catutthasikkhāpadavaṇṇanā niṭṭhitā.",
  "tika-vin06t2:660": "994. Pañcamasikkhāpadaṁ uttānatthameva.",
  "tika-vin06t2:661": "6. Chaṭṭhasikkhāpadavaṇṇanā",
  "tika-vin06t2:662": "1001. Chaṭṭhe bhikkhuvibhaṅge acelakasikkhāpadena ekaparicchedaṁ. Idha agāriko viseso, tasmā ‘‘asādhāraṇa’’nti vadanti.",
  "tika-vin06t2:663": "Chaṭṭhasikkhāpadavaṇṇanā niṭṭhitā.",
  "tika-vin06t2:664": "1003-8. Sattamaṭṭhamesu vattabbaṁ natthi.",
  "tika-vin06t2:665": "9. Navamasikkhāpadavaṇṇanā",
  "tika-vin06t2:666_0": "1015.‘‘Khīlanamantaṁ dārusārakhīlaṁ mantetvā pathaviyaṁ pavesetvā māraṇamantaṁ. Nāgamaṇḍalaṁnāma",
  "tika-vin06t2:666_1": "nāgarodhamantaṁ, piṭṭhādīhi vā parikkhepaṁ katvā tattha manusse pavesenti guttatthāyā’’ti likhitaṁ.",
  "tika-vin06t2:667": "Navamasikkhāpadavaṇṇanā niṭṭhitā.",
  "tika-vin06t2:668": "1017. Dasamasikkhāpadaṁ uttānatthameva.",
  "tika-vin06t2:669": "Cittāgāravaggavaṇṇanā niṭṭhitā.",
  "tika-vin06t2:670": "6. Ārāmavaggavaṇṇanā",
  "tika-vin06t2:671": "1021. Paṭhamasikkhāpadaṁ uttānatthameva.",
  "tika-vin06t2:672": "2. Dutiyasikkhāpadavaṇṇanā",
  "tika-vin06t2:673": "1030. Bhikkhunī ce bhikkhuṁ akkosati, iminā sikkhāpadena pācittiyaṁ. Bhikkhuniṁ ce akkosati, omasavādena āpajjati. Omasavāde sammukhāva ruhati, idha pana parammukhāpi.",
  "tika-vin06t2:674_0": "Tatrāyaṁ vicāraṇā – bhikkhuvibhaṅge osamavādasikkhāpade bhikkhunī anupasampannaṭṭhāne",
  "tika-vin06t2:674_1": "tiṭṭhatīti katvā bhikkhunivibhaṅgepi omasavādasikkhāpade bhikkhu bhikkhuniyā anupasampannaṭṭhāne",
  "tika-vin06t2:674_2": "tiṭṭhatīti siddhaṁ. Idha ca anupasampannassa akkosane dukkaṭaṁ vuttaṁ, bhikkhussa",
  "tika-vin06t2:674_3": "upasampannassa akkosane pācittiyaṁ vuttaṁ, tasmā imāni dve sikkhāpadāni bhikkhumhi",
  "tika-vin06t2:674_4": "saṁsandiyamānāni aññamaññaṁ na samenti. Yathā samenti, tathā jānitabbaṁ. Tattha porāṇagaṇṭhipade",
  "tika-vin06t2:674_5": "vuttanayena bhikkhunīnaṁ omasavādasikkhāpade anupasampannoti na gahetabbo, idamettha",
  "tika-vin06t2:674_6": "yuttaṁ. Paribhāseyyāti aññatra akkosavatthūhi. Tesu hi aññatarasmiṁ sati omasavādapācittiyamevāti",
  "tika-vin06t2:674_7": "eke, taṁ na yuttaṁ . Omasavāde pāḷimuttakaakkose hi dukkaṭaṁ hotīti. Dukkaṭokāse",
  "tika-vin06t2:674_8": "idaṁ pācittiyaṁ tehi niddiṭṭhaṁ hoti, tasmā ‘‘bālā etā’’ti pāḷiyaṁ idha āgatapadānaṁyeva",
  "tika-vin06t2:674_9": "vasena paribhāsanaṁ veditabbaṁ.",
  "tika-vin06t2:675": "Dutiyasikkhāpadavaṇṇanā niṭṭhitā.",
  "tika-vin06t2:676": "1033. Tatiyasikkhāpadaṁ uttānatthameva.",
  "tika-vin06t2:677": "4. Catutthasikkhāpadavaṇṇanā",
  "tika-vin06t2:678_0": "1038.Nimantitā vā pavāritā vāti ettha porāṇagaṇṭhipade tāva evaṁ vuttaṁ ‘‘pavāritāpi",
  "tika-vin06t2:678_1": "yāguṁ pātuṁ labhati, bhojjayāguṁ na labhati. Yāgu panettha khādanīyabhojanīyasaṅkhyaṁ",
  "tika-vin06t2:678_2": "na gacchati. Nimantitā bhikkhunī piṇḍāya caritvā bhuñjitukāmā sāmike apaloketvāva",
  "tika-vin06t2:678_3": "bhuñjituṁ labhati. Paramparabhojanāpatti bhikkhunīnaṁ natthi. Nimantitā taṁ bhattaṁ",
  "tika-vin06t2:678_4": "bhuñjitvā vā abhuñjitvā vā pavāritā kappiyaṁ kārāpetvā bhuñjituṁ na labhati, akappiyanimantanena",
  "tika-vin06t2:678_5": "nimantiyamānā dve nimantanāni sampaṭicchituñca na labhatī’’ti. Tattha ‘‘pavāritāpi",
  "tika-vin06t2:678_6": "yāguṁ pātuṁ labhatī’’ti vuttaṁ pāḷiyaṁ, aṭṭhakathāyañca anuññātattā. ‘‘Nimantitā",
  "tika-vin06t2:678_7": "appavāritā yāguṁ pivatī’’ti hi pāḷiyaṁ vuttaṁ. Tatridaṁ sikkhāpadavaṇṇanāpubbaṅgamasanniṭṭhānaṁ",
  "tika-vin06t2:678_8": "– nimantitā vā pavāritā vāti ettha vāsaddena akappiyanimantanena nimantitā appavāritā",
  "tika-vin06t2:678_9": "ṭhapetvā yāguṁ aññaṁ khādanīyaṁ vā bhojanīyaṁ vā khādeyya vā bhuñjeyya vā, pācittiyaṁ",
  "tika-vin06t2:678_10": "aññatra sāmikānaṁ apalokanā. Paramparabhojanābhāvena bhikkhunīnaṁ ko guṇo jātoti?",
  "tika-vin06t2:678_11": "Na etāsaṁ guṇalābho, kevalaṁ pākaṭataraṁ jātaṁ. Bhikkhūpi vikappetvā missetvāva bhuñjituṁ",
  "tika-vin06t2:678_12": "labhanti. Samaye yathāsukhaṁ labhanti. Iminā apalokanena kinti? Pavāritā vā animantitā",
  "tika-vin06t2:678_13": "vā na kiñci kappiyaṁ kārāpetvā gilānātirittampi labhanti, nimantitā ca pavāritā ca",
  "tika-vin06t2:678_14": "yāgumpi na labhanti, apaloketvāpi na labhantīti.",
  "tika-vin06t2:679": "Catutthasikkhāpadavaṇṇanā niṭṭhitā.",
  "tika-vin06t2:680": "Ārāmavaggavaṇṇanā niṭṭhitā.",
  "tika-vin06t2:681": "7. Gabbhinivaggavaṇṇanā",
  "tika-vin06t2:682": "1. Paṭhamādisikkhāpadavaṇṇanā",
  "tika-vin06t2:683": "1067.‘‘Gabbhini’’nti dassanādīhipi gabbhasambhavato vuttaṁ. Padabhājanepi pavāritabhāvo na dissati.",
  "tika-vin06t2:684": "1074.Dhāti vāti ettha dārakaṁ sāmikānaṁ datvā āhaṭe vaḍḍheti, tathā mātāpīti keci.",
  "tika-vin06t2:685_0": "1080. ‘‘Sikkhamāna’’nti pāṭhaṁ dīpavāsino rocenti kiriyākiriyattā, jambudīpavāsino",
  "tika-vin06t2:685_1": "‘‘sikkhamānā’’ti. Tassattho sikkhādhammamānanato sikkhamānāti. Idha kiriyā na hoti,",
  "tika-vin06t2:685_2": "saññāva adhippetā. Na etāsu asikkhitā upasampādetabbā upajjhāyinīādīnaṁ āpattibhāvā.",
  "tika-vin06t2:685_3": "‘‘Tassā upasampadā hoti evā’’ti vadanti.",
  "tika-vin06t2:686": "1082.Dhammakammeti upasampadakammaṁ adhippetaṁ.",
  "tika-vin06t2:687": "1112.Vuṭṭhāpitanti sāmaṇeribhūmito yāya theriyā upasampadāpekkhā vuṭṭhapitā, sā therī vuṭṭhāpitā nāma, teneva puna visesanatthaṁ ‘‘pavattini’’nti āha.",
  "tika-vin06t2:688": "Paṭhamādisikkhāpadavaṇṇanā niṭṭhitā.",
  "tika-vin06t2:689": "Gabbhinivaggavaṇṇanā niṭṭhitā.",
  "tika-vin06t2:690": "8. Kumāribhūtavaggavaṇṇanā",
  "tika-vin06t2:691": "2. Dutiyādisikkhāpadavaṇṇanā",
  "tika-vin06t2:692_0": "1124. ‘‘Anujānāmi , bhikkhave, aṭṭhārasavassāya kumāribhūtāya…pe… sikkhāsammutiṁ",
  "tika-vin06t2:692_1": "dātu’’nti idha vuttaṁ viya ‘‘anujānāmi, bhikkhave, dasavassāya gihigatāya…pe… sikkhāsammutiṁ",
  "tika-vin06t2:692_2": "dātu’’nti na vuttaṁ, tasmā ‘‘paripuṇṇadvādasavassāya eva gihigatāya sikkhāsammuti",
  "tika-vin06t2:692_3": "dātabbā’’ti vuttaṁ. Gihigatāya sikkhāsammuti dātabbāti eketi katvā dasavassāyapi",
  "tika-vin06t2:692_4": "vaṭṭati . Kasmā? ‘‘Anāpatti paripuṇṇadvādasavassaṁ paripuṇṇasaññā vuṭṭhāpetī’ti (pāci.",
  "tika-vin06t2:692_5": "1093-1095) ca ‘anāpatti paripuṇṇadvādasavassaṁ gihigataṁ…pe… sikkhitasikkhaṁ vuṭṭhāpetī’ti",
  "tika-vin06t2:692_6": "(pāci. 1097-1101) ca vuttattā’’ti porāṇagaṇṭhipade vuttaṁ. Kiṁ iminā parihārena.",
  "tika-vin06t2:692_7": "‘‘Dasavassāya gihigatāya sikkhāsammuti dātabbā’’ti hi vuttaṁ. ‘‘Gihigatātipi vattuṁ",
  "tika-vin06t2:692_8": "na vaṭṭatī’ti sace vadanti, kammaṁ kuppatī’’ti likhitaṁ.",
  "tika-vin06t2:693": "1146.Ahameva nūna…pe… alajjinī, yā saṅghoti ettha yā ahameva nūna bālāti attho. ‘‘Yaṁ saṅgho’’tipi atthi, tattha yaṁ yasmā deti, tasmā ahameva nūna bālāti attho.",
  "tika-vin06t2:694_0": "1159. Purisasaṁsaṭṭhā kumārakasaṁsaṭṭhā caṇḍī sokāvāsāvakathaṁ sikkhamānāti vuccati,",
  "tika-vin06t2:694_1": "padabhājane eva cāyaṁ sikkhamānā ‘‘chasu dhammesu sikkhitasikkhā’’ti kasmā vuttanti?",
  "tika-vin06t2:694_2": "Pubbe gahitasikkhattā, pubbe paripuṇṇasikkhattā ca evaṁ vuccatīti veditabbaṁ.",
  "tika-vin06t2:695_0": "1166-7.Pahūtaṁ khādanīyaṁ bhojanīyaṁ passitvāti ettha ‘‘sikkhamānāya ñātakā kira",
  "tika-vin06t2:695_1": "sampādayiṁsu, taṁ passitvā there bhikkhū uyyojesi. Uyyojetvā tesaṁ chandaṁ gahetvā",
  "tika-vin06t2:695_2": "pubbe chandadāyake gaṇaṁ katvā sesānaṁ chandaṁ chandameva katvā kammaṁ kārāpesī’’ti",
  "tika-vin06t2:695_3": "porāṇagaṇṭhipade vuttaṁ. Chandaṁ vissajjetvāti ettha anugaṇṭhipade evaṁ vuttaṁ ‘‘idaṁ",
  "tika-vin06t2:695_4": "kammaṁ ajja na kattabbaṁ. ‘Yathāsukha’nti vatvā vissajjitaṁ hoti, tasmā yo koci mukharo,",
  "tika-vin06t2:695_5": "bālo vā kiñcāpi ‘yathāsukha’nti vadati, therāyattattā pana therassa anumatiyā satiyā",
  "tika-vin06t2:695_6": "vissajjito hoti, asatiyā na hoti, tathāpi puna chandaṁ gahetvāva kammaṁ karonti,",
  "tika-vin06t2:695_7": "ayaṁ payogo. Gahaṇe payojanaṁ pana natthi. Saṅghatthero ce vissajjeti, chandaṁ gahetvāva",
  "tika-vin06t2:695_8": "kātabbaṁ. Chandaṁ vissajjetvā kāyena vuṭṭhitāyāti ettha idha sambādho, ‘amukamhi",
  "tika-vin06t2:695_9": "ṭhāne karissāmā’ti hatthapāsaṁ vijahitvāpi gacchanti ce, natthi doso. Kiñcāpi natthi,",
  "tika-vin06t2:695_10": "tā pana hatthapāsaṁ avijahitvāva gacchanti, ayaṁ payogo’’ti. ‘‘Rattipārivāsiye uposathapavāraṇāva",
  "tika-vin06t2:695_11": "na vaṭṭati, aññakammaṁ pana vaṭṭati. Uposathapavāraṇāpi anuposathapavāraṇadivase",
  "tika-vin06t2:695_12": "na vaṭṭanti, itaraṁ sabbakālaṁ vaṭṭati. Parisapārivāsiye hatthapāsaṁ avijahitvā catūsu",
  "tika-vin06t2:695_13": "gatesu catuvaggakaraṇīye aññasmiṁ pañcasu dasasu vīsatīsu gatesu sesehi visuṁ tahiṁ",
  "tika-vin06t2:695_14": "tahiṁ gantvāpi puna sannipātaṭṭhānaṁ āgantvā kātuṁ vaṭṭati. Ajjhāsayapārivāsiye hatthapāsaṁ",
  "tika-vin06t2:695_15": "avijahitvā yathānisinnāva nisinnā ce, puna kātuṁ vaṭṭati hatthapāsassa avijahitattā’’ti",
  "tika-vin06t2:695_16": "porāṇagaṇṭhipade vuttaṁ. Tesaṁ porāṇānaṁ matena chandapārivāsiyamevekaṁ na vaṭṭatīti",
  "tika-vin06t2:695_17": "āpannaṅgañca dassitaṁ, idhāpi taṁ visuṁ na dassitaṁ asambhavatoti eke. Chandadāyake",
  "tika-vin06t2:695_18": "parisaṁ patvā gate tassa pubbachandadānaṁ chandapārivāsiyanti no takkoti ācariyo.",
  "tika-vin06t2:696_0": "Tatridaṁ sanniṭṭhānaṁ – parisapārivāsiye aṭṭhakathāyaṁ ‘‘aññatra gacchāmāti chandaṁ",
  "tika-vin06t2:696_1": "avissajjetvāva uṭṭhahanti…pe… kammaṁ kātuṁ vaṭṭatī’’ti vuttavacane hatthapāsā vijahanaṁ",
  "tika-vin06t2:696_2": "na paññāyati. Ettha pana kammappattānaṁ hatthapāsassa avijahanameva icchitabbanti",
  "tika-vin06t2:696_3": "katvā porāṇagaṇṭhipade vuttaṁ. Kiñcāpi na paññāyati, appaṭikkhittattā pana vaṭṭatīti",
  "tika-vin06t2:696_4": "ce? Na, paṭikkhittattā. Kathaṁ? Chando nāma kammappattesu bhikkhūsu ekasīmāya sannipatitesu",
  "tika-vin06t2:696_5": "āgacchati, nāsannipatitesu. Idha hi ‘‘chandaṁ avissajjetvā’’ti ca ‘‘chandassa pana",
  "tika-vin06t2:696_6": "avissaṭṭhattā’’ti ca vuttaṁ. ‘‘Ajjhāsayaṁ avissajjetvā’’ti ca ‘‘ajjhāsayassa avissaṭṭhattā’’ti",
  "tika-vin06t2:696_7": "ca na vuttaṁ, tasmā chandassa avissajjanaṁ kammappattānaṁ hatthapāsāvijahaneneva",
  "tika-vin06t2:696_8": "hoti, na vijahaneti siddhaṁ.",
  "tika-vin06t2:697": "Hoti cettha –",
  "tika-vin06t2:698": "‘‘Yato āgamanaṁ yassa, tadabhāvassa niggahe;",
  "tika-vin06t2:699": "Tasmā sannipatitesu, bhikkhūsu tassa bhedato’’ti.",
  "tika-vin06t2:700_0": "Rattipārivāsiyachando viya rattipārivāsiyapārisuddhipīti tadanulomena vaṭṭati svātanāya",
  "tika-vin06t2:700_1": "chando vā pārisuddhi vā pavāraṇā vā, tāya kammaṁ kātuṁ vaṭṭati. Uposathapavāraṇā",
  "tika-vin06t2:700_2": "pana anuposathadivase na vaṭṭati, itaraṁ vaṭṭati. Pannarasiuposathaṁ cātuddasiyaṁ",
  "tika-vin06t2:700_3": "kātuṁ vaṭṭati khettattā. Na cātuddasiuposathaṁ pannarasiyaṁ akhettattā anuposathadivasattā",
  "tika-vin06t2:700_4": "pāṭipadadivasattāti ekacce ācariyā, tasmā tesaṁ matena cātuddasiuposathaṁ tatiyaṁ,",
  "tika-vin06t2:700_5": "sattamaṁ vā pannarasiyaṁ kātuṁ na vaṭṭati. Yaṁ panettha vuttaṁ aṭṭhakathāyaṁ ‘‘sace",
  "tika-vin06t2:700_6": "cātuddasikaṁ uposathaṁ karissāmāti nisinnā, pannarasoti kātuṁ vaṭṭatī’’ti. Tato ‘‘pannarasiyameva",
  "tika-vin06t2:700_7": "‘cātuddasikaṁ uposathaṁ karissāmā’ti nisinnā punadivase attano taṁ uposathaṁ ‘pannaraso’ti",
  "tika-vin06t2:700_8": "kātuṁ vaṭṭatīti attho’’ti evaṁ pariharanti, taṁ tesaṁ mataṁ ‘‘tathārūpapaccaye sati",
  "tika-vin06t2:700_9": "aññasmimpi cātuddase uposathaṁ kātuṁ vaṭṭatī’’ti (kaṅkhā. aṭṭha. nidānavaṇṇanā) iminā",
  "tika-vin06t2:700_10": "mātikāṭṭhakathāvacanena na sameti. Na hi tattha ‘‘aññasmimpi pannarase cātuddasikaṁ",
  "tika-vin06t2:700_11": "kātuṁ vaṭṭatī’’ti vuttaṁ. Evaṁ santepi ‘‘sakiṁ pakkhassa cātuddase vā pannarase vā’’ti",
  "tika-vin06t2:700_12": "anuññātadivase pariyāpannattā channaṁ cātuddasikānaṁ pacchimā pannarasī anuposathadivaso",
  "tika-vin06t2:700_13": "na hotīti siddhaṁ hoti. Kiñcāpi siddhaṁ, iminā pana ‘‘āvāsikānaṁ pannaraso, āgantukānaṁ",
  "tika-vin06t2:700_14": "cātuddaso, āgantukehi āvāsikānaṁ samasamehi vā appatarehi vā anuvattitabba’’nti vacanamettha",
  "tika-vin06t2:700_15": "niratthakaṁ hotīti veditabbaṁ.",
  "tika-vin06t2:701": "Dutiyādisikkhāpadavaṇṇanā niṭṭhitā.",
  "tika-vin06t2:702": "Kumāribhūtavaggavaṇṇanā niṭṭhitā.",
  "tika-vin06t2:703": "9. Chattupāhanavaggavaṇṇanā",
  "tika-vin06t2:704": "11. Ekādasamādisikkhāpadavaṇṇanā",
  "tika-vin06t2:705": "1214.Upacāraṁ sandhāya kathitanti ‘‘dvādasahatthaṁ upacāro’’ti likhitaṁ.",
  "tika-vin06t2:706": "1221.Suttante okāsaṁ kārāpetvā vinayaṁ vā abhidhammaṁ vā pucchatīti ettha ca tīṇi piṭakāni attano attano nāmena vuttānīti katvā abhidhammo buddhena bhāsito evāti dīpitaṁ hoti.",
  "tika-vin06t2:707_0": "1224-5. Thano ca udaro ca thanudarā. ‘‘Saṁkaccikāya pamāṇaṁ tiriyaṁ diyaḍḍhahatthā’’ti",
  "tika-vin06t2:707_1": "porāṇagaṇṭhipade vuttaṁ. ‘‘Aparikkhittassa gāmassa upacāraṁ okkamantiyā’’ti bahūsu",
  "tika-vin06t2:707_2": "potthakesu, saṅghādisesakaṇḍe viya ‘‘upacāraṁ atikkamantiyā’’ti pāṭho appakesu, sova",
  "tika-vin06t2:707_3": "pāṭho. Aṭṭhakathāyaṁ ‘‘parikkhepaṁ atikkamantiyāti ekena pādena atikkante dukkaṭaṁ,",
  "tika-vin06t2:707_4": "dutiyena pācittiyaṁ. Upacārepi eseva nayo’’ti vacanampi ‘‘upacāraṁ atikkamantiyā’’ti",
  "tika-vin06t2:707_5": "pāṭhoti dīpetīti no takkoti ācariyo.",
  "tika-vin06t2:708": "Ekādasamādisikkhāpadavaṇṇanā niṭṭhitā.",
  "tika-vin06t2:709": "Chattupāhanavaggavaṇṇanā niṭṭhitā.",
  "tika-vin06t2:710": "Nigamanavaṇṇanā",
  "tika-vin06t2:711_0": "Giraggasamajjādīni ‘‘acittakāni lokavajjānī’’ti vuttattā ‘‘nacca’’nti vā ‘‘gandho’’ti",
  "tika-vin06t2:711_1": "vā ajānitvāpi dassanena, vilimpanena vā āpajjanato vatthuajānanacittena acittakāni.",
  "tika-vin06t2:711_2": "‘‘Nacca’’nti vā ‘‘gandho’’ti vā jānitvā passantiyā, vilimpantiyā ca akusalattā eva",
  "tika-vin06t2:711_3": "lokavajjāni. Corivuṭṭhāpanādīni ‘‘corī’’tiādinā vatthuṁ jānitvā karaṇe eva āpattisabbhāvato",
  "tika-vin06t2:711_4": "sacittakāni. Upasampadādīnaṁ ekantena akusalacitteneva akattabbattā paṇṇattivajjāni.",
  "tika-vin06t2:711_5": "‘‘Idha sacittakācittakatā paṇṇattijānanājānanatāya aggahetvā vatthujānanājānanatāya",
  "tika-vin06t2:711_6": "gahetabbā’’ti likhitaṁ. Anugaṇṭhipade pana ‘‘giraggasamajjādīni ‘acittakāni lokavajjānī’ti",
  "tika-vin06t2:711_7": "vuttattā ‘nacca’nti vā ‘saṅghāṇī’ti vā ‘gandho’ti vā tassa nāmavasena ajānitvā māyākārassa",
  "tika-vin06t2:711_8": "māyāni sīsaṭṭhiādīni paṭisaṅkhāya passantiyā, akkhamālādiatthāya saṅghāṇiṁ kaṭiyā",
  "tika-vin06t2:711_9": "bandhantiyā, ‘sedagandhaṁ apanetvā buddhapūjaṁ karissāmī’ti uppannena cittena gandhaṁ",
  "tika-vin06t2:711_10": "vilimpetvā nahāyantiyā ca āpattisabbhāvato nāmena saddhiṁ nāmavasena vā vatthussa",
  "tika-vin06t2:711_11": "ajānanacittena acittakāni nāma. Na andhakāre ‘kaṭisuttamida’nti saññāya saṅghāṇiṁ",
  "tika-vin06t2:711_12": "gahetvā kaṭiyaṁ dhāraṇakāle, mattikāsaññāya ca gandhaṁ gahetvā vilimpanakāle āpattisabbhāvato",
  "tika-vin06t2:711_13": "‘acittakānī’ti vattabbāni. Tasmiṁ kāle anāpatti, teneva saṅghāṇiyā asaṅghāṇisaññāvārepi",
  "tika-vin06t2:711_14": "‘āpatti pācittiyassā’ti pāḷi na vuttā. Yathā ‘khettaābādhapaccayā, kaṭisuttakaṁ dhāretī’ti",
  "tika-vin06t2:711_15": "vacanato vināpi akusalena saṅghāṇiādīni sakkā dhāretunti siddhaṁ, evaṁ ābādhapaccayā",
  "tika-vin06t2:711_16": "vināpi akusalena na sakkā suraṁ pātunti siddhaṁ ‘anāpatti ābādhapaccayā majjaṁ pivatī’ti",
  "tika-vin06t2:711_17": "pāḷiyā abhāvato. Akusalena vinā madhupuṇṇamuṭṭhiyaṁ pakkhittamajjassa ajjhoharaṇakālādīsu",
  "tika-vin06t2:711_18": "surāpānāpattiṁ āpajjatīti ca siddhaṁ ‘majje amajjasaññī pivati, āpatti pācittiyassā’ti",
  "tika-vin06t2:711_19": "(pāci. 328) vuttattā. Kiṁbahunā, kāmabhogasaññāya saddhiṁ ‘saṅghāṇī’ti ca ‘gandho’ti",
  "tika-vin06t2:711_20": "ca jānitvā vinā anāpattikāraṇena dhārentiyā ekantākusalattā lokavajjāni nāma vuccanti.",
  "tika-vin06t2:711_21": "Iminā upāyena sesesupi nayo netabbo. Ettha surāpānādhikāre upatissattheravādo’’ti",
  "tika-vin06t2:711_22": "vuttaṁ. Asaṁkaccikasikkhāpade ‘‘aparikkhittassa gāmassa upacāraṁ okkamantiyāti pāṭho’’ti",
  "tika-vin06t2:711_23": "ca ‘‘paṇītabhojanaviññatti, acelakasikkhāpadaṁ, nimantitassa cārittāpajjanaṁ, duṭṭhullappaṭicchādanaṁ,",
  "tika-vin06t2:711_24": "ūnavīsativassupasampadaṁ, mātugāmena saddhiṁ saṁvidhāya addhānagamanaṁ, rājantepurappavesanaṁ,",
  "tika-vin06t2:711_25": "santaṁ bhikkhuṁ anāpucchā vikāle gāmappavesanaṁ, nisīdanaṁ, vassikasāṭikanti pāṭho’’ti ca vuttaṁ.",
  "tika-vin06t2:712": "Nigamanavaṇṇanā niṭṭhitā.",
  "tika-vin06t2:713": "Pācittiyakaṇḍavaṇṇanā niṭṭhitā.",
  "tika-vin06t2:714": "Ubhatovibhaṅgaṭṭhakathāvaṇṇanā niṭṭhitā.",
  "tika-vin06t2:715": " Namo tassa bhagavato arahato sammāsambuddhassa"
}