{
  "atk-s0402a25:0": "(7) 2. Mahāvaggo",
  "atk-s0402a25:1": "1. Titthāyatanasuttavaṇṇanā",
  "atk-s0402a25:2_0": "62. Dutiyassa paṭhame titthāyatanānīti titthabhūtāni āyatanāni, titthiyānaṁ vā āyatanāni.",
  "atk-s0402a25:2_1": "Tattha titthaṁ jānitabbaṁ, titthakarā jānitabbā, titthiyā jānitabbā, titthiyasāvakā",
  "atk-s0402a25:2_2": "jānitabbā. Titthaṁ nāma dvāsaṭṭhi diṭṭhiyo. Titthikarā nāma tāsaṁ diṭṭhīnaṁ uppādakā.",
  "atk-s0402a25:2_3": "Titthiyā nāma yesaṁ tā diṭṭhiyo ruccanti khamanti. Titthiyasāvakā nāma tesaṁ paccayadāyakā.",
  "atk-s0402a25:2_4": "Āyatananti ‘‘kambojo assānaṁ āyatanaṁ, gunnaṁ dakkhiṇāpatho āyatana’’nti ettha sañjātiṭṭhānaṁ āyatanaṁ nāma.",
  "atk-s0402a25:3": "‘‘Manorame āyatane, sevanti naṁ vihaṅgamā;",
  "atk-s0402a25:4": "Chāyaṁ chāyatthino yanti, phalatthaṁ phalabhojino’’ti. (a. ni. 5.38) –",
  "atk-s0402a25:5_0": "Ettha samosaraṇaṭṭhānaṁ. ‘‘Pañcimāni, bhikkhave, vimuttāyatanānī’’ti (a. ni. 5.26)",
  "atk-s0402a25:5_1": "ettha kāraṇaṁ. Taṁ idha sabbampi labbhati. Sabbepi hi diṭṭhigatikā sañjāyamānā imesuyeva",
  "atk-s0402a25:5_2": "tīsu ṭhānesu sañjāyanti, samosaraṇamānāpi etesuyeva tīsu ṭhānesu samosaranti sannipatanti,",
  "atk-s0402a25:5_3": "diṭṭhigatikabhāve ca nesaṁ etāneva tīṇi kāraṇānīti titthabhūtāni sañjātiādinā atthena",
  "atk-s0402a25:5_4": "āyatanānītipi titthāyatanāni. Tenevatthena titthiyānaṁ āyatanānītipi titthāyatanāni.",
  "atk-s0402a25:5_5": "Samanuyuñjiyamānānīti kā nāmetā diṭṭhiyoti evaṁ pucchiyamānāni. Samanugāhiyamānānīti",
  "atk-s0402a25:5_6": "kiṁkāraṇā etā diṭṭhiyo uppannāti evaṁ sammā anuggāhiyamānāni. Samanubhāsiyamānānīti",
  "atk-s0402a25:5_7": "paṭinissajjetha etāni pāpakāni diṭṭhigatānīti evaṁ sammā anusāsiyamānāni. Apica tīṇipi",
  "atk-s0402a25:5_8": "etāni anuyogapucchāvevacanāneva. Tena vuttaṁ aṭṭhakathāyaṁ – ‘‘samanuyuñjatīti vā",
  "atk-s0402a25:5_9": "samanuggāhatīti vā samanubhāsatīti vā esese ekaṭṭhe same samabhāge tajjāte taññevā’’ti.",
  "atk-s0402a25:6_0": "Parampigantvāti ācariyaparamparā laddhiparamparā attabhāvaparamparāti etesu yaṁkiñci",
  "atk-s0402a25:6_1": "paramparaṁ gantvāpi. Akiriyāya saṇṭhahantīti akiriyamatte saṁtiṭṭhanti. ‘‘Amhākaṁ",
  "atk-s0402a25:6_2": "ācariyo pubbekatavādī, amhākaṁ pācariyo pubbekatavādī, amhākaṁ ācariyapācariyo pubbekatavādī.",
  "atk-s0402a25:6_3": "Amhākaṁ ācariyo issaranimmānavādī , amhākaṁ pācariyo issaranimmānavādī, amhākaṁ ācariyapācariyo",
  "atk-s0402a25:6_4": "issaranimmānavādī. Amhākaṁ ācariyo ahetuapaccayavādī, amhākaṁ pācariyo ahetuapaccayavādī,",
  "atk-s0402a25:6_5": "amhākaṁ ācariyapācariyo ahetuapaccayavādī’’ti evaṁ gacchantāni hi etāni ācariyaparamparaṁ",
  "atk-s0402a25:6_6": "gacchanti nāma. ‘‘Amhākaṁ ācariyo pubbekataladdhiko, amhākaṁ pācariyo…pe… amhākaṁ",
  "atk-s0402a25:6_7": "ācariyapācariyo ahetuapaccayaladdhiko’’ti evaṁ gacchantāni laddhiparamparaṁ gacchanti",
  "atk-s0402a25:6_8": "nāma. ‘‘Amhākaṁ ācariyassa attabhāvo pubbekatahetu, amhākaṁ pācariyassa…pe… amhākaṁ",
  "atk-s0402a25:6_9": "ācariyapācariyassa attabhāvo ahetu apaccayo’’ti evaṁ gacchantāni attabhāvaparamparaṁ",
  "atk-s0402a25:6_10": "gacchanti nāma. Evaṁ pana suvidūrampi gacchantāni akiriyamatteyeva saṇṭhahanti, ekopi",
  "atk-s0402a25:6_11": "etesaṁ diṭṭhigatikānaṁ kattā vā kāretā vā na paññāyati.",
  "atk-s0402a25:7_0": "Purisapuggaloti satto. Kāmañca purisotipi vutte puggalotipi vutte sattoyeva vutto",
  "atk-s0402a25:7_1": "hoti, ayaṁ pana sammutikathā nāma yo yathā jānāti, tassa tathā vuccati. Paṭisaṁvedetīti",
  "atk-s0402a25:7_2": "attano santāne uppannaṁ jānāti paṭisaṁviditaṁ karoti, anubhavati vā. Pubbekatahetūti",
  "atk-s0402a25:7_3": "pubbekatakāraṇā, pubbekatakammapaccayeneva paṭisaṁvedetīti attho. Iminā kammavedanañca",
  "atk-s0402a25:7_4": "kiriyavedanañca paṭikkhipitvā ekaṁ vipākavedanameva sampaṭicchanti. Ye vā ime pittasamuṭṭhānā",
  "atk-s0402a25:7_5": "ābādhā semhasamuṭṭhānā vātasamuṭṭhānā sannipātikā utupariṇāmajā visamaparihārajā",
  "atk-s0402a25:7_6": "opakkamikā ābādhā kammavipākajā ābādhāti aṭṭha rogā vuttā, tesu satta paṭikkhipitvā",
  "atk-s0402a25:7_7": "ekaṁ vipākavedanaṁyeva sampaṭicchanti. Yepime diṭṭhadhammavedanīyaṁ upapajjavedanīyaṁ",
  "atk-s0402a25:7_8": "aparapariyāyavedanīyanti tayo kammarāsayo vuttā, tesupi dve paṭibāhitvā ekaṁ aparapariyāyakammaṁyeva",
  "atk-s0402a25:7_9": "sampaṭicchanti. Yepime diṭṭhadhammavedanīyo vipāko upapajjavedanīyo aparapariyāyavedanīyoti",
  "atk-s0402a25:7_10": "tayo vipākarāsayo vuttā, tesupi dve paṭibāhitvā ekaṁ aparapariyāyavipākameva sampaṭicchanti.",
  "atk-s0402a25:7_11": "Yepime kusalacetanā akusalacetanā vipākacetanā kiriyacetanāti cattāro cetanārāsayo",
  "atk-s0402a25:7_12": "vuttā, tesupi tayo paṭibāhitvā ekaṁ vipākacetanaṁyeva sampaṭicchanti.",
  "atk-s0402a25:8_0": "Issaranimmānahetūti issaranimmānakāraṇā, issarena nimmitattā paṭisaṁvedetīti attho.",
  "atk-s0402a25:8_1": "Ayaṁ hi tesaṁ adhippāyo – imā tisso vedanā paccuppanne attanā katamūlakena vā āṇattimūlakena",
  "atk-s0402a25:8_2": "vā pubbekatena vā ahetuapaccayā vā paṭisaṁvedituṁ nāma na sakkā, issaranimmānakāraṇāyeva",
  "atk-s0402a25:8_3": "pana imā paṭisaṁvedetīti. Evaṁvādino panete heṭṭhā vuttesu aṭṭhasu rogesu ekampi",
  "atk-s0402a25:8_4": "asampaṭicchitvā sabbe paṭibāhanti, heṭṭhā vuttesu ca tīsu kammarāsīsu tīsu vipākarāsīsu",
  "atk-s0402a25:8_5": "catūsu cetanārāsīsu ekampi asampaṭicchitvā sabbepi paṭibāhanti.",
  "atk-s0402a25:9_0": "Ahetuapaccayāti hetuñca paccayañca vinā, akāraṇeneva paṭisaṁvedetīti attho. Ayañhi",
  "atk-s0402a25:9_1": "nesaṁ adhippāyo – imā tisso vedanā paccuppanne attanā katamūlakena vā āṇattimūlakena",
  "atk-s0402a25:9_2": "vā pubbekatena vā issaranimmānahetunā vā paṭisaṁvedituṁ nāma na sakkā, ahetuapaccayāyeva",
  "atk-s0402a25:9_3": "pana imā paṭisaṁvedetīti. Evaṁvādino panete heṭṭhā vuttesu rogādīsu ekampi asampaṭicchitvā sabbaṁ paṭibāhanti.",
  "atk-s0402a25:10_0": "Evaṁ satthā mātikaṁ nikkhipitvā idāni taṁ vibhajitvā dassetuṁ tatra, bhikkhavetiādimāha.",
  "atk-s0402a25:10_1": "Tattha evaṁ vadāmīti laddhipatiṭṭhāpanatthaṁ evaṁ vadāmīti dasseti. Laddhiñhi appatiṭṭhāpetvā",
  "atk-s0402a25:10_2": "niggayhamānā laddhito laddhiṁ saṅkamanti, bho gotama, na mayaṁ pubbekatavādaṁ vadāmātiādīni",
  "atk-s0402a25:10_3": "vadanti. Laddhiyā pana patiṭṭhāpitāya saṅkamituṁ alabhantā suniggahitā honti, iti",
  "atk-s0402a25:10_4": "nesaṁ laddhipatiṭṭhāpanatthaṁ evaṁ vadāmīti āha. Tenahāyasmantoti tena hi āyasmanto.",
  "atk-s0402a25:10_5": "Kiṁ vuttaṁ hoti – yadi etaṁ saccaṁ, evaṁ sante tena tumhākaṁ vādena. Pāṇātipātino",
  "atk-s0402a25:10_6": "bhavissanti pubbekatahetūti ye keci loke pāṇaṁ atipātenti, sabbe te pubbekatahetu",
  "atk-s0402a25:10_7": "pāṇātipātino bhavissanti. Kiṁkāraṇā? Na hi pāṇātipātakammaṁ attanā katamūlakena na",
  "atk-s0402a25:10_8": "āṇattimūlakena na issaranimmānahetunā na ahetuapaccayā sakkā paṭisaṁvedetuṁ, pubbekatahetuyeva",
  "atk-s0402a25:10_9": "paṭisaṁvedetīti ayaṁ vo laddhi. Yathā ca pāṇātipātino, evaṁ pāṇātipātā viramantāpi",
  "atk-s0402a25:10_10": "pubbekatahetuyeva viramissantīti. Iti bhagavā tesaṁyeva laddhiṁ gahetvā tesaṁ niggahaṁ",
  "atk-s0402a25:10_11": "āropeti. Iminā nayena adinnādāyinotiādīsupi yojanā veditabbā.",
  "atk-s0402a25:11_0": "Sāratopaccāgacchatanti sārabhāvena gaṇhantānaṁ. Chandoti kattukamyatāchando. Idaṁ",
  "atk-s0402a25:11_1": "vā karaṇīyaṁidaṁ vā akaraṇīyanti ettha ayaṁ adhippāyo – idaṁ vā karaṇīyanti kattabbassa",
  "atk-s0402a25:11_2": "karaṇatthāya, idaṁ vā akaraṇīyanti akattabbassa akaraṇatthāya kattukamyatā vā paccattapurisakāro",
  "atk-s0402a25:11_3": "vā na hoti. Chandavāyāmesu vā asantesu ‘‘idaṁ kattabba’’ntipi ‘‘idaṁ na kattabba’’ntipi",
  "atk-s0402a25:11_4": "na hoti. Iti karaṇīyākaraṇīye kho pana saccato thetato anupalabbhiyamāneti evaṁ kattabbe",
  "atk-s0402a25:11_5": "ca akattabbe ca bhūtato thirato apaññāyamāne alabbhamāne. Yadi hi kattabbaṁ kātuṁ",
  "atk-s0402a25:11_6": "akattabbato ca viramituṁ labheyya, karaṇīyākaraṇīyaṁ saccato thetato upalabbheyya.",
  "atk-s0402a25:11_7": "Yasmā pana ubhayampi taṁ esa nupalabbhati, tasmā taṁ saccato thetato na upalabbhati,",
  "atk-s0402a25:11_8": "evaṁ tasmiṁ ca anupalabbhiyamāneti attho. Muṭṭhassatīnanti naṭṭhassatīnaṁ vissaṭṭhassatīnaṁ.",
  "atk-s0402a25:11_9": "Anārakkhānaṁ viharatanti chasu dvāresu nirārakkhānaṁ viharantānaṁ. Na hoti paccattaṁ",
  "atk-s0402a25:11_10": "sahadhammiko samaṇavādoti evaṁ bhūtānaṁ tumhākaṁ vā aññesaṁ vā mayaṁ samaṇāti paccattaṁ",
  "atk-s0402a25:11_11": "sakāraṇo samaṇavādo na hoti na ijjhati. Samaṇāpi hi pubbekatakāraṇāyeva honti, assamaṇāpi",
  "atk-s0402a25:11_12": "pubbekatakāraṇāyevāti. Sahadhammikoti sakāraṇo. Niggahohotīti mama niggaho hoti,",
  "atk-s0402a25:11_13": "te pana niggahitā hontīti.",
  "atk-s0402a25:12": "Evaṁ pubbekatavādino niggahetvā idāni issaranimmānavādino niggahetuṁ tatra, bhikkhavetiādimāha. Tassattho pubbekatavāde vuttanayeneva veditabbo, tathā ahetukavādepi.",
  "atk-s0402a25:13_0": "Evaṁ imesaṁ titthāyatanānaṁ parampi gantvā akiriyāya saṇṭhahanabhāvena tucchabhāvaṁ",
  "atk-s0402a25:13_1": "aniyyānikabhāvaṁ, asārabhāvena thusakoṭṭanasadisataṁ āpajjanabhāvena aggisaññāya",
  "atk-s0402a25:13_2": "dhamamānakhajjupanakasarikkhataṁ taṁdiṭṭhikānaṁ purimassapi majjhimassapi pacchimassapi",
  "atk-s0402a25:13_3": "atthadassanatāya abhāvena andhaveṇūpamataṁ saddamatteneva tāni gahetvā sāradiṭṭhikānaṁ",
  "atk-s0402a25:13_4": "pathaviyaṁ patitassa beluvapakkassa daddabhāyitasaddaṁ sutvā ‘‘pathavī saṁvaṭṭamānā",
  "atk-s0402a25:13_5": "āgacchatī’’ti saññāya palāyantena sasakena sarikkhabhāvañca dassetvā idāni attanā",
  "atk-s0402a25:13_6": "desitassa dhammassa sārabhāvañceva niyyānikabhāvañca dassetuṁ ayaṁkho pana, bhikkhavetiādimāha.",
  "atk-s0402a25:13_7": "Tattha aniggahitoti aññehi aniggahito niggahetuṁ asakkuṇeyyo. Asaṁkiliṭṭhoti nikkileso",
  "atk-s0402a25:13_8": "parisuddho, ‘‘saṁkiliṭṭhaṁ naṁ karissāmā’’ti pavattehipi tathā kātuṁ asakkuṇeyyo.",
  "atk-s0402a25:13_9": "Anupavajjoti upavādavinimutto. Appaṭikuṭṭhoti ‘‘kiṁ iminā haratha na’’nti evaṁ appaṭibāhito",
  "atk-s0402a25:13_10": ", anupakkuṭṭho vā. Viññūhīti paṇḍitehi. Apaṇḍitānañhi ajānitvā kathentānaṁ vacanaṁ",
  "atk-s0402a25:13_11": "appamāṇaṁ. Tasmā viññūhīti āha.",
  "atk-s0402a25:14_0": "Idāni tassa dhammassa dassanatthaṁ ‘‘katamo ca, bhikkhave’’ti pañhaṁ pucchitvā ‘‘imā",
  "atk-s0402a25:14_1": "cha dhātuyo’’tiādinā nayena mātikaṁ nikkhipitvā yathāpaṭipāṭiyā vibhajitvā dassento",
  "atk-s0402a25:14_2": "puna imā cha dhātuyotiādimāha. Tattha dhātuyoti sabhāvā. Nijjīvanissattabhāvappakāsako",
  "atk-s0402a25:14_3": "hi sabhāvaṭṭho dhātvaṭṭho nāma. Phassāyatanānīti vipākaphassānaṁ ākaraṭṭhena āyatanāni.",
  "atk-s0402a25:14_4": "Manopavicārāti vitakkavicārapādehi aṭṭhārasasu ṭhānesu manassa upavicārā.",
  "atk-s0402a25:15_0": "Pathavīdhātūti patiṭṭhādhātu. Āpodhātūti ābandhanadhātu. Tejodhātūti paripācanadhātu.",
  "atk-s0402a25:15_1": "Vāyodhātūti vitthambhanadhātu. Ākāsadhātūti asamphuṭṭhadhātu. Viññāṇadhātūti vijānanadhātu.",
  "atk-s0402a25:15_2": "Evamidaṁ dhātukammaṭṭhānaṁ āgataṁ. Taṁ kho panetaṁ saṅkhepato āgataṭṭhāne saṅkhepatopi",
  "atk-s0402a25:15_3": "vitthāratopi kathetuṁ vaṭṭati. Vitthārato āgataṭṭhāne saṅkhepato kathetuṁ na vaṭṭati,",
  "atk-s0402a25:15_4": "vitthāratova vaṭṭati. Imasmiṁ pana titthāyatanasutte idaṁ saṅkhepato chadhātuvasena",
  "atk-s0402a25:15_5": "kammaṭṭhānaṁ āgataṁ. Taṁ ubhayathāpi kathetuṁ vaṭṭati.",
  "atk-s0402a25:16_0": "Saṅkhepato chadhātuvasena kammaṭṭhānaṁ pariggaṇhantopi evaṁ pariggaṇhāti – pathavīdhātu",
  "atk-s0402a25:16_1": "āpodhātu tejodhātu vāyodhātūti imāni cattāri mahābhūtāni, ākāsadhātu upādārūpaṁ.",
  "atk-s0402a25:16_2": "Ekasmiṁ ca upādārūpe diṭṭhe sesāni tevīsati diṭṭhānevāti sallakkhetabbāni. Viññāṇadhātūti",
  "atk-s0402a25:16_3": "cittaṁ viññāṇakkhandho hoti, tena sahajātā vedanā vedanākkhandho, saññā saññākkhandho,",
  "atk-s0402a25:16_4": "phasso ca cetanā ca saṅkhārakkhandhoti ime cattāro arūpakkhandhā nāma. Cattāri pana",
  "atk-s0402a25:16_5": "mahābhūtāni catunnañca mahābhūtānaṁ upādārūpaṁ rūpakkhandho nāma. Tattha cattāro",
  "atk-s0402a25:16_6": "arūpakkhandhā nāmaṁ, rūpakkhandho rūpanti nāmañca rūpañcāti dveyeva dhammā honti,",
  "atk-s0402a25:16_7": "tato uddhaṁ satto vā jīvo vā natthīti evaṁ ekassa bhikkhuno saṅkhepato chadhātuvasena",
  "atk-s0402a25:16_8": "arahattasampāpakaṁ kammaṭṭhānaṁ veditabbaṁ.",
  "atk-s0402a25:17_0": "Vitthārato pariggaṇhanto pana cattāri mahābhūtāni pariggaṇhitvā ākāsadhātupariggahānusārena",
  "atk-s0402a25:17_1": "tevīsati upādārūpāni pariggaṇhāti. Atha nesaṁ paccayaṁ upaparikkhanto puna cattāreva",
  "atk-s0402a25:17_2": "mahābhūtāni disvā tesu pathavīdhātu vīsatikoṭṭhāsā, āpodhātu dvādasa, tejodhātu cattāro,",
  "atk-s0402a25:17_3": "vāyodhātu chakoṭṭhāsāti koṭṭhāsavasena samodhānetvā dvācattālīsa mahābhūtāni ca vavatthapetvā",
  "atk-s0402a25:17_4": "tesu tevīsati upādārūpāni pakkhipitvā pañcasaṭṭhi rūpāni vavatthapeti. Tāni ca vatthurūpena",
  "atk-s0402a25:17_5": "saddhiṁ chasaṭṭhi hontīti chasaṭṭhi rūpāni passati. Viññāṇadhātu pana lokiyacittavasena",
  "atk-s0402a25:17_6": "ekāsīti cittāni. Tāni sabbānipi viññāṇakkhandho nāma hoti. Tehi sahajātā vedanādayopi",
  "atk-s0402a25:17_7": "tattakāyevāti ekāsīti vedanā vedanākkhandho, ekāsīti saññā saññākkhandho, ekāsīti",
  "atk-s0402a25:17_8": "cetanā saṅkhārakkhandhoti ime cattāro arūpakkhandhā tebhūmakavasena gayhamānā catuvīsādhikāni",
  "atk-s0402a25:17_9": "tīṇi dhammasatāni hontīti iti ime ca arūpadhammā chasaṭṭhi ca rūpadhammāti sabbepi",
  "atk-s0402a25:17_10": "samodhānetvā nāmañca rūpañcāti dveva dhammā honti, tato uddhaṁ satto vā jīvo vā natthīti",
  "atk-s0402a25:17_11": "nāmarūpavasena pañcakkhandhe vavatthapetvā tesaṁ paccayaṁ pariyesanto avijjāpaccayā",
  "atk-s0402a25:17_12": "taṇhāpaccayā kammapaccayā āhārapaccayāti evaṁ paccayaṁ disvā ‘‘atītepi imehi paccayehi",
  "atk-s0402a25:17_13": "idaṁ vaṭṭaṁ pavattittha, anāgatepi etehi paccayehi pavattissati, etarahipi etehiyeva",
  "atk-s0402a25:17_14": "pavattatī’’ti tīsu kālesu kaṅkhaṁ vitaritvā anukkamena paṭipajjamāno arahattaṁ pāpuṇāti.",
  "atk-s0402a25:17_15": "Evaṁ vitthāratopi chadhātuvasena arahattasampāpakaṁ kammaṭṭhānaṁ veditabbaṁ.",
  "atk-s0402a25:18_0": "Cakkhu phassāyatananti suvaṇṇādīnaṁ suvaṇṇādiākaro viya dve cakkhuviññāṇāni dve sampaṭicchanāni",
  "atk-s0402a25:18_1": "tīṇi santīraṇānīti imehi sattahi viññāṇehi sahajātānaṁ sattannaṁ phassānaṁ samuṭṭhānaṭṭhena",
  "atk-s0402a25:18_2": "ākaroti āyatanaṁ. Sotaṁ phassāyatanantiādīsupi eseva nayo. Mano phassāyatananti ettha",
  "atk-s0402a25:18_3": "pana dvāvīsati vipākaphassā yojetabbā. Iti hidaṁ chaphassāyatanānaṁ vasena kammaṭṭhānaṁ",
  "atk-s0402a25:18_4": "āgataṁ. Taṁ saṅkhepatopi vitthāratopi kathetabbaṁ. Saṅkhepato tāva – ettha hi purimāni",
  "atk-s0402a25:18_5": "pañca āyatanāni upādārūpaṁ, tesu diṭṭhesu avasesaṁ upādārūpaṁ diṭṭhameva hoti. Chaṭṭhaṁ",
  "atk-s0402a25:18_6": "āyatanaṁ cittaṁ, taṁ viññāṇakkhandho hoti, tena sahajātā vedanādayo sesā tayo arūpakkhandhāti",
  "atk-s0402a25:18_7": "heṭṭhā vuttanayeneva saṅkhepato ca vitthārato ca arahattasampāpakaṁ kammaṭṭhānaṁ veditabbaṁ.",
  "atk-s0402a25:19_0": "Cakkhunā rūpaṁ disvāti cakkhuviññāṇena rūpaṁ passitvā. Somanassaṭṭhāniyanti somanassassa",
  "atk-s0402a25:19_1": "kāraṇabhūtaṁ. Upavicaratīti tattha manaṁ cārento upavicarati. Sesapadesupi eseva",
  "atk-s0402a25:19_2": "nayo . Ettha ca iṭṭhaṁ vā hotu aniṭṭhaṁ vā, yaṁ rūpaṁ disvā somanassaṁ uppajjati,",
  "atk-s0402a25:19_3": "taṁ somanassaṭṭhāniyaṁ nāma. Yaṁ disvā domanassaṁ uppajjati, taṁ domanassaṭṭhāniyaṁ",
  "atk-s0402a25:19_4": "nāma. Yaṁ disvā upekkhā uppajjati, taṁ upekkhāṭṭhāniyaṁ nāmāti veditabbaṁ. Saddādīsupi",
  "atk-s0402a25:19_5": "eseva nayo. Iti idaṁ saṅkhepato kammaṭṭhānaṁ āgataṁ. Taṁ kho panetaṁ saṅkhepato āgataṭṭhāne",
  "atk-s0402a25:19_6": "saṅkhepatopi vitthāratopi kathetuṁ vaṭṭati. Vitthārato āgataṭṭhāne saṅkhepato kathetuṁ",
  "atk-s0402a25:19_7": "na vaṭṭati. Imasmiṁ pana titthāyatanasutte idaṁ saṅkhepato aṭṭhārasamanopavicāravasena",
  "atk-s0402a25:19_8": "kammaṭṭhānaṁ āgataṁ. Taṁ saṅkhepatopi vitthāratopi kathetuṁ vaṭṭati.",
  "atk-s0402a25:20_0": "Tattha saṅkhepato tāva – cakkhu sotaṁ ghānaṁ jivhā kāyo, rūpaṁ saddo gandho rasoti",
  "atk-s0402a25:20_1": "imāni nava upādārūpāni, tesu diṭṭhesu sesaṁ upādārūpaṁ diṭṭhameva hoti. Phoṭṭhabbaṁ",
  "atk-s0402a25:20_2": "tīṇi mahābhūtāni, tehi diṭṭhehi catutthaṁ diṭṭhameva hoti. Mano viññāṇakkhandho,",
  "atk-s0402a25:20_3": "tena sahajātā vedanādayo tayo arūpakkhandhāti heṭṭhā vuttanayeneva saṅkhepato ca",
  "atk-s0402a25:20_4": "vitthārato ca arahattasampāpakaṁ kammaṭṭhānaṁ veditabbaṁ.",
  "atk-s0402a25:21_0": "Ariyasaccānīti ariyabhāvakarāni, ariyapaṭividdhāni vā saccāni. Ayamettha saṅkhepo,",
  "atk-s0402a25:21_1": "vitthārato panetaṁ padaṁ visuddhimagge (visuddhi. 2.529) pakāsitaṁ. Channaṁ, bhikkhave,",
  "atk-s0402a25:21_2": "dhātūnanti idaṁ kimatthaṁ āraddhaṁ? Sukhāvabodhanatthaṁ. Yassa hi tathāgato dvādasapadaṁ",
  "atk-s0402a25:21_3": "paccayāvaṭṭaṁ kathetukāmo hoti, tassa gabbhāvakkanti vaṭṭaṁ dasseti. Gabbhāvakkanti",
  "atk-s0402a25:21_4": "vaṭṭasmiṁ hi dassite kathetumpi sukhaṁ hoti paraṁ avabodhe utumpīti sukhāvabodhanatthaṁ",
  "atk-s0402a25:21_5": "idamāraddhanti veditabbaṁ. Tattha channaṁ dhātūnanti heṭṭhā vuttānaṁyeva pathavīdhātuādīnaṁ.",
  "atk-s0402a25:21_6": "Upādāyāti paṭicca. Etena paccayamattaṁ dasseti. Idaṁ vuttaṁ hoti ‘‘chadhātupaccayā",
  "atk-s0402a25:21_7": "gabbhassāvakkanti hotī’’ti. Kassa channaṁ dhātūnaṁ paccayena, kiṁ mātu, udāhu pitūti?",
  "atk-s0402a25:21_8": "Na mātu na pitu, paṭisandhiggaṇhanakasattasseva pana channaṁ dhātūnaṁ paccayena gabbhassāvakkanti",
  "atk-s0402a25:21_9": "nāma hoti. Gabbho ca nāmesa nirayagabbho tiracchānayonigabbho pettivisayagabbho manussagabbho",
  "atk-s0402a25:21_10": "devagabbhoti nānappakāro hoti. Imasmiṁ pana ṭhāne manussagabbho adhippeto. Avakkanti",
  "atk-s0402a25:21_11": "hotīti okkanti nibbatti pātubhāvo hoti, kathaṁ hotīti? Tiṇṇaṁ sannipātena. Vuttañhetaṁ –",
  "atk-s0402a25:22_0": "‘‘Tiṇṇaṁ kho pana, bhikkhave, sannipātā gabbhassāvakkanti hoti. Katamesaṁ tiṇṇaṁ",
  "atk-s0402a25:22_1": "? Idha mātāpitaro ca sannipatitā honti, mātā ca na utunī hoti, gandhabbo ca na paccupaṭṭhito",
  "atk-s0402a25:22_2": "hoti. Neva tāva gabbhassāvakkanti hoti. Idha mātāpitaro ca sannipatitā honti, mātā",
  "atk-s0402a25:22_3": "ca utunī hoti, gandhabbo ca na paccupaṭṭhito hoti, neva tāva gabbhassāvakkanti hoti.",
  "atk-s0402a25:22_4": "Yato ca kho, bhikkhave, mātāpitaro ca sannipatitā honti, mātā ca utunī hoti, gandhabbo",
  "atk-s0402a25:22_5": "ca paccupaṭṭhito hoti. Evaṁ tiṇṇaṁ sannipātā gabbhassāvakkanti hotī’’ti (ma. ni. 1.408).",
  "atk-s0402a25:23_0": "Okkantiyāsati nāmarūpanti ‘‘viññāṇapaccayā nāmarūpa’’nti vuttaṭṭhāne vatthudasakaṁ",
  "atk-s0402a25:23_1": "kāyadasakaṁ bhāvadasakaṁ tayo arūpino khandhāti tettiṁsa dhammā gahitā, imasmiṁ pana",
  "atk-s0402a25:23_2": "‘‘okkantiyā sati nāmarūpa’’nti vuttaṭṭhāne viññāṇakkhandhampi pakkhipitvā gabbhaseyyakānaṁ",
  "atk-s0402a25:23_3": "paṭisandhikkhaṇe catuttiṁsa dhammā gahitāti veditabbā. Nāmarūpapaccayā saḷāyatanantiādīhi",
  "atk-s0402a25:23_4": "yatheva okkantiyā sati nāmarūpapātubhāvo dassito, evaṁ nāmarūpe sati saḷāyatanapātubhāvo,",
  "atk-s0402a25:23_5": "saḷāyatane sati phassapātubhāvo, phasse sati vedanāpātubhāvo dassito.",
  "atk-s0402a25:24_0": "Vediyamānassāti ettha vedanaṁ anubhavantopi vediyamānoti vuccati jānantopi. ‘‘Vediyāmahaṁ,",
  "atk-s0402a25:24_1": "bhante, vediyatīti maṁ saṅgho dhāretū’’ti (cūḷava. aṭṭha. 102) ettha hi anubhavanto",
  "atk-s0402a25:24_2": "vediyamāno nāma, ‘‘sukhaṁ vedanaṁ vediyamāno sukhaṁ vedanaṁ vediyāmīti pajānātī’’ti",
  "atk-s0402a25:24_3": "(ma. ni. 1.113; dī. ni. 2.380; vibha. 363) ettha jānanto. Idhāpi jānantova adhippeto.",
  "atk-s0402a25:24_4": "Idaṁ dukkhanti paññapemīti evaṁ jānantassa sattassa ‘‘idaṁ dukkhaṁ ettakaṁ dukkhaṁ,",
  "atk-s0402a25:24_5": "natthi ito uddhaṁ dukkha’’nti paññapemi bodhemi jānāpemi. Ayaṁ dukkhasamudayotiādīsupi eseva nayo.",
  "atk-s0402a25:25_0": "Tattha dukkhādīsu ayaṁ sanniṭṭhānakathā – ṭhapetvā hi taṇhaṁ tebhūmakā pañcakkhandhā",
  "atk-s0402a25:25_1": "dukkhaṁ nāma, tasseva pabhāvikā pubbataṇhā dukkhasamudayo nāma, tesaṁ dvinnampi saccānaṁ",
  "atk-s0402a25:25_2": "anuppattinirodho dukkhanirodho nāma, ariyo aṭṭhaṅgiko maggo dukkhanirodhagāminī paṭipadā",
  "atk-s0402a25:25_3": "nāma. Iti bhagavā okkantiyā sati nāmarūpanti kathentopi vediyamānassa jānamānasseva",
  "atk-s0402a25:25_4": "kathesi, nāmarūpapaccayā saḷāyatananti kathentopi, saḷāyatanapaccayā phassoti kathentopi,",
  "atk-s0402a25:25_5": "phassapaccayā vedanāti kathentopi, vediyamānassa kho panāhaṁ, bhikkhave, idaṁ dukkhanti",
  "atk-s0402a25:25_6": "paññapemīti kathentopi , ayaṁ dukkhasamudayoti, ayaṁ dukkhanirodhoti, ayaṁ dukkhanirodhagāminī",
  "atk-s0402a25:25_7": "paṭipadāti paññapemīti kathentopi vediyamānassa jānamānasseva kathesi.",
  "atk-s0402a25:26_0": "Idāni tāni paṭipāṭiyā ṭhapitāni saccāni vitthārento katamañca, bhikkhavetiādimāha.",
  "atk-s0402a25:26_1": "Taṁ sabbaṁ sabbākārena visuddhimagge (visuddhi. 2.537) vitthāritameva. Tattha vuttanayeneva",
  "atk-s0402a25:26_2": "veditabbaṁ. Ayaṁ pana viseso – tattha ‘‘dukkhasamudayaṁ ariyasaccaṁ yāyaṁ taṇhā ponobbhavikā’’ti",
  "atk-s0402a25:26_3": "(ma. ni. 1.133; dī. ni. 2.400; vibha. 203) imāya tantiyā āgataṁ, idha ‘‘avijjāpaccayā",
  "atk-s0402a25:26_4": "saṅkhārā’’ti paccayākāravasena. Tattha ca dukkhanirodhaṁ ariyasaccaṁ ‘‘yo tassāyeva",
  "atk-s0402a25:26_5": "taṇhāya asesavirāganirodho’’ti (ma. ni. 1.134; dī. ni. 2.401; vibha. 204) imāya tantiyā",
  "atk-s0402a25:26_6": "āgataṁ, idha ‘‘avijjāyatveva asesavirāganirodhā’’ti paccayākāranirodhavasena.",
  "atk-s0402a25:27_0": "Tattha asesavirāganirodhāti asesavirāgena ca asesanirodhena ca. Ubhayampetaṁ aññamaññavevacanameva.",
  "atk-s0402a25:27_1": "Saṅkhāranirodhoti saṅkhārānaṁ anuppattinirodho hoti. Sesapadesupi eseva nayo. Imehi",
  "atk-s0402a25:27_2": "pana padehi yaṁ āgamma avijjādayo nirujjhanti, atthato taṁ nibbānaṁ dīpitaṁ hoti.",
  "atk-s0402a25:27_3": "Nibbānañhi avijjānirodhotipi saṅkhāranirodhotipi evaṁ tesaṁ tesaṁ dhammānaṁ nirodhanāmena",
  "atk-s0402a25:27_4": "kathīyati. Kevalassāti sakalassa. Dukkhakkhandhassāti vaṭṭadukkharāsissa. Nirodho",
  "atk-s0402a25:27_5": "hotīti appavatti hoti. Tattha yasmā avijjādīnaṁ nirodho nāma khīṇākāropi vuccati",
  "atk-s0402a25:27_6": "arahattampi nibbānampi, tasmā idha khīṇākāradassanavasena dvādasasu ṭhānesu arahattaṁ,",
  "atk-s0402a25:27_7": "dvādasasuyeva nibbānaṁ kathitanti veditabbaṁ. Idaṁ vuccatīti ettha nibbānameva sandhāya",
  "atk-s0402a25:27_8": "idanti vuttaṁ. Aṭṭhaṅgikoti na aṭṭhahi aṅgehi vinimutto añño maggo nāma atthi. Yathā",
  "atk-s0402a25:27_9": "pana pañcaṅgikaṁ tūriyanti vutte pañcaṅgamattameva tūriyanti vuttaṁ hoti, evamidhāpi",
  "atk-s0402a25:27_10": "aṭṭhaṅgikamattameva maggo hotīti veditabbo. Aniggahitoti na niggahito. Niggaṇhanto",
  "atk-s0402a25:27_11": "hi hāpetvā vā dasseti vaḍḍhetvā vā taṁ parivattetvā vā. Tattha yasmā cattāri ariyasaccāni",
  "atk-s0402a25:27_12": "‘‘na imāni cattāri, dve vā tīṇi vā’’ti evaṁ hāpetvāpi ‘‘pañca vā cha vā’’ti evaṁ",
  "atk-s0402a25:27_13": "vaḍḍhetvāpi ‘‘na imāni cattāri ariyasaccāni, aññāneva cattāri ariyasaccānī’’ti dassetuṁ",
  "atk-s0402a25:27_14": "na sakkā. Tasmā ayaṁ dhammo aniggahito nāma. Sesaṁ sabbattha uttānamevāti.",
  "atk-s0402a25:28": "2. Bhayasuttavaṇṇanā",
  "atk-s0402a25:29_0": "63. Dutiye amātāputtikānīti mātā ca putto ca mātāputtaṁ, parittātuṁ samatthabhāvena",
  "atk-s0402a25:29_1": "natthi ettha mātāputtanti amātāputtikāni. Yanti yasmiṁ samaye. Tattha mātāpi puttaṁ",
  "atk-s0402a25:29_2": "nappaṭilabhatīti tasmiṁ aggibhaye uppanne mātāpi puttaṁ passituṁ na labhati, puttopi",
  "atk-s0402a25:29_3": "mātaraṁ passituṁ na labhatīti attho. Bhayaṁ hotīti cittutrāsabhayaṁ hoti. Aṭavisaṅkopoti",
  "atk-s0402a25:29_4": "aṭaviyā saṅkopo. Aṭavīti cettha aṭavivāsino corā veditabbā. Yadā hi te aṭavito janapadaṁ",
  "atk-s0402a25:29_5": "otaritvā gāmanigamarājadhāniyo paharitvā vilumpanti, tadā aṭavisaṅkopo nāma hoti,",
  "atk-s0402a25:29_6": "taṁ sandhāyetaṁ vuttaṁ. Cakkasamārūḷhāti ettha iriyāpathacakkampi vaṭṭati yānacakkampi.",
  "atk-s0402a25:29_7": "Bhayasmiṁ hi sampatte yesaṁ yānakāni atthi, te attano parikkhārabhaṇḍaṁ tesu āropetvā",
  "atk-s0402a25:29_8": "palāyanti. Yesaṁ natthi , te kājena vā ādāya sīsena vā ukkhipitvā palāyantiyeva.",
  "atk-s0402a25:29_9": "Te cakkasamārūḷhā nāma honti. Pariyāyantīti ito cito ca gacchanti. Kadācīti kismiñcideva",
  "atk-s0402a25:29_10": "kāle. Karahacīti tasseva vevacanaṁ. Mātāpi puttaṁ paṭilabhatīti āgacchantaṁ vā gacchantaṁ",
  "atk-s0402a25:29_11": "vā ekasmiṁ ṭhāne nilīnaṁ vā passituṁ labhati. Udakavāhakoti nadīpūro. Mātāpi puttaṁ",
  "atk-s0402a25:29_12": "paṭilabhatīti kulle vā uḷumpe vā mattikābhājane vā dārukkhaṇḍe vā laggaṁ vuyhamānaṁ",
  "atk-s0402a25:29_13": "passituṁ paṭilabhati, sotthinā vā puna uttaritvā gāme vā araññe vā ṭhitaṁ passituṁ labhatīti.",
  "atk-s0402a25:30_0": "Evaṁ pariyāyato amātāputtikāni bhayāni dassetvā idāni nippariyāyena dassento tīṇimānītiādimāha.",
  "atk-s0402a25:30_1": "Tattha jarābhayanti jaraṁ paṭicca uppajjanakabhayaṁ. Itaresupi eseva nayo. Vuttampi",
  "atk-s0402a25:30_2": "cetaṁ – ‘‘jaraṁ paṭicca uppajjati bhayaṁ bhayānakaṁ chambhitattaṁ lomahaṁso cetaso",
  "atk-s0402a25:30_3": "utrāso. Byādhiṁ paṭicca, maraṇaṁ paṭicca uppajjati bhayaṁ bhayānakaṁ chambhitattaṁ",
  "atk-s0402a25:30_4": "lomahaṁso cetaso utrāso’’ti (vibha. 921). Sesaṁ sabbattha uttānamevāti.",
  "atk-s0402a25:31": "3. Venāgapurasuttavaṇṇanā",
  "atk-s0402a25:32_0": "64. Tatiye kosalesūti evaṁnāmake janapade. Cārikaṁ caramānoti addhānagamanaṁ gacchanto.",
  "atk-s0402a25:32_1": "Cārikā ca nāmesā bhagavato duvidhā hoti turitacārikā ca aturitacārikā cāti. Tattha",
  "atk-s0402a25:32_2": "dūrepi bodhaneyyapuggalaṁ disvā tassa bodhanatthāya sahasā gamanaṁ turitacārikā nāma",
  "atk-s0402a25:32_3": ". Sā mahākassapapaccuggamanādīsu daṭṭhabbā. Yaṁ pana gāmanigamapaṭipāṭiyā devasikaṁ",
  "atk-s0402a25:32_4": "yojanaaddhayojanavasena piṇḍapātacariyādīhi lokaṁ anuggaṇhantassa gamanaṁ, ayaṁ aturitacārikā",
  "atk-s0402a25:32_5": "nāma. Imaṁ sandhāyetaṁ vuttaṁ – ‘‘cārikaṁ caramāno’’ti. Vitthārena pana cārikākathā",
  "atk-s0402a25:32_6": "sumaṅgalavilāsiniyā dīghanikāyaṭṭhakathāya ambaṭṭhasuttavaṇṇanāyaṁ (dī. ni. aṭṭha.",
  "atk-s0402a25:32_7": "1.254) vuttā. Brāhmaṇagāmoti brāhmaṇānaṁ samosaraṇagāmopi brāhmaṇagāmoti vuccati,",
  "atk-s0402a25:32_8": "brāhmaṇānaṁ bhogagāmopi. Idha samosaraṇagāmo brāhmaṇavasanagāmoti adhippeto. Tadavasarīti",
  "atk-s0402a25:32_9": "tattha avasari, sampattoti attho. Vihāro panettha aniyāmito. Tasmā tassa avidūre",
  "atk-s0402a25:32_10": "buddhānaṁ anucchaviko eko vanasaṇḍo atthi, satthā taṁ vanasaṇḍaṁ gatoti veditabbo.",
  "atk-s0402a25:33_0": "Assosunti suṇiṁsu upalabhiṁsu, sotadvārasampattavacananigghosānusārena jāniṁsu. Khoti",
  "atk-s0402a25:33_1": "avadhāraṇatthe, padapūraṇamatte vā nipāto. Tattha avadhāraṇatthena ‘‘assosuṁ eva,",
  "atk-s0402a25:33_2": "na tesaṁ koci savanantarāyo ahosī’’ti ayamattho veditabbo. Padapūraṇena byañjanasiliṭṭhatāmattameva.",
  "atk-s0402a25:34_0": "Idāni yamatthaṁ assosuṁ, taṁ pakāsetuṁ samaṇo khalu, bho, gotamotiādi vuttaṁ. Tattha",
  "atk-s0402a25:34_1": "samitapāpattā samaṇoti veditabbo. Khalūti anussavatthe nipāto. Bhoti tesaṁ aññamaññaṁ",
  "atk-s0402a25:34_2": "ālapanamattaṁ. Gotamoti bhagavato gottavasena paridīpanaṁ, tasmā ‘‘samaṇo khalu,",
  "atk-s0402a25:34_3": "bho, gotamo’’ti ettha samaṇo kira, bho, gotamagottoti evamattho daṭṭhabbo. Sakyaputtoti",
  "atk-s0402a25:34_4": "idaṁ pana bhagavato uccākulaparidīpanaṁ. Sakyakulā pabbajitoti saddhāpabbajitabhāvaparidīpanaṁ,",
  "atk-s0402a25:34_5": "kenaci pārijuññena anabhibhūto aparikkhīṇaṁyeva taṁ kulaṁ pahāya saddhāya pabbajitoti",
  "atk-s0402a25:34_6": "vuttaṁ hoti. Taṁ kho panāti itthambhūtākhyānatthe upayogavacanaṁ, tassa kho pana",
  "atk-s0402a25:34_7": "bhoto gotamassāti attho. Kalyāṇoti kalyāṇaguṇasamannāgato, seṭṭhoti vuttaṁ hoti.",
  "atk-s0402a25:34_8": "Kittisaddoti kittiyeva, thutighoso vā. Abbhuggatoti sadevakaṁ lokaṁ ajjhottharitvā",
  "atk-s0402a25:34_9": "uggato. Kinti? Itipi so bhagavā…pe… buddho bhagavāti. Tatrāyaṁ padasambandho – so",
  "atk-s0402a25:34_10": "bhagavā itipi arahaṁ, itipi sammāsambuddho…pe… itipi bhagavāti. Iminā ca iminā ca",
  "atk-s0402a25:34_11": "kāraṇenāti vuttaṁ hoti.",
  "atk-s0402a25:35_0": "Tattha ‘‘ārakattā, arīnaṁ arānañca hatattā, paccayādīnaṁ arahattā, pāpakaraṇe rahābhāvāti",
  "atk-s0402a25:35_1": "imehi kāraṇehi so bhagavā arahanti veditabbo’’tiādinā nayena mātikaṁ nikkhipitvā",
  "atk-s0402a25:35_2": "sabbāneva etāni padāni visuddhimagge (visuddhi. 1.125-127) buddhānussatiniddese vitthāritānīti",
  "atk-s0402a25:35_3": "tato nesaṁ vitthāro gahetabbo.",
  "atk-s0402a25:36_0": "Soimaṁ lokanti so bhavaṁ gotamo imaṁ lokaṁ, idāni vattabbaṁ nidasseti. Sadevakanti",
  "atk-s0402a25:36_1": "saha devehi sadevakaṁ. Evaṁ saha mārena samārakaṁ. Saha brahmunā sabrahmakaṁ. Saha",
  "atk-s0402a25:36_2": "samaṇabrāhmaṇehi sassamaṇabrāhmaṇiṁ. Pajātattā pajā, taṁ pajaṁ. Saha devamanussehi",
  "atk-s0402a25:36_3": "sadevamanussaṁ. Tattha sadevakavacanena pañcakāmāvacaradevaggahaṇaṁ veditabbaṁ, samārakavacanena",
  "atk-s0402a25:36_4": "chaṭṭhakāmāvacaradevaggahaṇaṁ, sabrahmakavacanena brahmakāyikādibrahmaggahaṇaṁ, sassamaṇabrāhmaṇivacanena",
  "atk-s0402a25:36_5": "sāsanassa paccatthikapaccāmittasamaṇabrāhmaṇaggahaṇaṁ, samitapāpabāhitapāpasamaṇabrāhmaṇaggahaṇañca,",
  "atk-s0402a25:36_6": "pajāvacanena sattalokaggahaṇaṁ, sadevamanussavacanena sammutidevaavasesamanussaggahaṇaṁ.",
  "atk-s0402a25:36_7": "Evamettha tīhi padehi okāsalokena saddhiṁ sattaloko, dvīhi pajāvasena sattalokova gahitoti veditabbo.",
  "atk-s0402a25:37_0": "Aparo nayo – sadevakaggahaṇena arūpāvacaraloko gahito, samārakaggahaṇena chakāmāvacaradevaloko,",
  "atk-s0402a25:37_1": "sabrahmakaggahaṇena rūpībrahmaloko, sassamaṇabrāhmaṇādiggahaṇena catuparisavasena,",
  "atk-s0402a25:37_2": "sammutidevehi vā saha manussaloko, avasesasabbasattaloko vā. Porāṇā panāhu – sadevakanti",
  "atk-s0402a25:37_3": "devatāhi saddhiṁ avasesalokaṁ. Samārakanti mārena saddhiṁ avasesalokaṁ. Sabrahmakanti",
  "atk-s0402a25:37_4": "brahmehi saddhiṁ avasesalokaṁ. Evaṁ sabbepi tibhavūpage satte tīhākārehi tīsu padesu",
  "atk-s0402a25:37_5": "pakkhipitvā puna dvīhi padehi pariyādātuṁ sassamaṇabrāhmaṇiṁ pajaṁ sadevamanussanti",
  "atk-s0402a25:37_6": "vuttaṁ. Evaṁ pañcahi padehi tena tenākārena tedhātukameva pariyādinnanti.",
  "atk-s0402a25:38_0": "Sayaṁ abhiññā sacchikatvā pavedetīti sayanti sāmaṁ, aparaneyyo hutvā. Abhiññāti abhiññāya,",
  "atk-s0402a25:38_1": "adhikena ñāṇena ñatvāti attho. Sacchikatvāti paccakkhaṁ katvā , etena anumānādipaṭikkhepo",
  "atk-s0402a25:38_2": "kato. Pavedetīti bodheti ñāpeti pakāseti.",
  "atk-s0402a25:39_0": "So dhammaṁ deseti ādikalyāṇaṁ…pe… pariyosānakalyāṇanti so bhagavā sattesu kāruññataṁ",
  "atk-s0402a25:39_1": "paṭicca hitvāpi anuttaraṁ vivekasukhaṁ dhammaṁ deseti. Tañca kho appaṁ vā bahuṁ vā",
  "atk-s0402a25:39_2": "desento ādikalyāṇādippakārameva deseti, ādimhipi kalyāṇaṁ bhaddakaṁ anavajjameva",
  "atk-s0402a25:39_3": "katvā deseti, majjhepi, pariyosānepi kalyāṇaṁ bhaddakaṁ anavajjameva katvā desetīti vuttaṁ hoti.",
  "atk-s0402a25:40_0": "Tattha atthi desanāya ādimajjhapariyosānaṁ, atthi sāsanassa. Desanāya tāva catuppadikāyapi",
  "atk-s0402a25:40_1": "gāthāya paṭhamapādo ādi nāma, tato dve majjhaṁ nāma, ante eko pariyosānaṁ nāma. Ekānusandhikassa",
  "atk-s0402a25:40_2": "suttassa nidānaṁ ādi, idamavocāti pariyosānaṁ, ubhinnaṁ antarā majjhaṁ. Anekānusandhikassa",
  "atk-s0402a25:40_3": "suttassa paṭhamānusandhi ādi, ante anusandhi pariyosānaṁ, majjhe eko vā dve vā bahū vā majjhameva.",
  "atk-s0402a25:41_0": "Sāsanassa sīlasamādhivipassanā ādi nāma. Vuttampi cetaṁ – ‘‘ko cādi kusalānaṁ dhammānaṁ,",
  "atk-s0402a25:41_1": "sīlañca suvisuddhaṁ diṭṭhi ca ujukā’’ti (saṁ. ni. 5.369). ‘‘Atthi, bhikkhave, majjhimā",
  "atk-s0402a25:41_2": "paṭipadā tathāgatena abhisambuddhā’’ti evaṁ vutto pana ariyamaggo majjhaṁ nāma. Phalañceva",
  "atk-s0402a25:41_3": "nibbānañca pariyosānaṁ nāma. ‘‘Tasmātiha tvaṁ, brāhmaṇa, brahmacariyaṁ etaṁpāraṁ",
  "atk-s0402a25:41_4": "etaṁpariyosāna’’nti ettha phalaṁ pariyosananti vuttaṁ. ‘‘Nibbānogadhañhi, āvuso visākha,",
  "atk-s0402a25:41_5": "brahmacariyaṁ vussati nibbānaparāyaṇaṁ nibbānapariyosāna’’nti (ma. ni. 1.466) ettha",
  "atk-s0402a25:41_6": "nibbānaṁ pariyosānanti vuttaṁ. Idha pana desanāya ādimajjhapariyosānaṁ adhippetaṁ.",
  "atk-s0402a25:41_7": "Bhagavā hi dhammaṁ desento ādimhi sīlaṁ dassetvā majjhe maggaṁ pariyosāne nibbānaṁ",
  "atk-s0402a25:41_8": "dasseti. Tena vuttaṁ – ‘‘so dhammaṁ deseti ādikalyāṇaṁ majjhekalyāṇaṁ pariyosānakalyāṇa’’nti.",
  "atk-s0402a25:41_9": "Tasmā aññopi dhammakathiko dhammaṁ kathento –",
  "atk-s0402a25:42": "‘‘Ādimhi sīlaṁ dasseyya, majjhe maggaṁ vibhāvaye;",
  "atk-s0402a25:43": "Pariyosānamhi nibbānaṁ, esā kathikasaṇṭhitī’’ti.",
  "atk-s0402a25:44_0": "Sātthaṁ sabyañjananti yassa hi yāgubhattaitthipurisādivaṇṇanānissitā desanā hoti,",
  "atk-s0402a25:44_1": "na so sātthaṁ deseti. Bhagavā pana tathārūpaṁ desanaṁ pahāya catusatipaṭṭhānādinissitaṁ",
  "atk-s0402a25:44_2": "desanaṁ deseti. Tasmā ‘‘sātthaṁ desetī’’ti vuccati. Yassa pana desanā ekabyañjanādiyuttā",
  "atk-s0402a25:44_3": "vā sabbaniroṭṭhabyañjanā vā sabbavissaṭṭhabyañjanā vā sabbaniggahitabyañjanā vā,",
  "atk-s0402a25:44_4": "tassa damiḷakirātayavanādimilakkhānaṁ bhāsā viya byañjanapāripūriyā abhāvato abyañjanā",
  "atk-s0402a25:44_5": "nāma desanā hoti. Bhagavā pana –",
  "atk-s0402a25:45": "‘‘Sithilaṁ dhanitañca dīgharassaṁ, lahukaṁ garukañca niggahītaṁ;",
  "atk-s0402a25:46": "Sambandhaṁ vavatthitaṁ vimuttaṁ, dasadhā byañjanabuddhiyā pabhedo’’ti. –",
  "atk-s0402a25:47_0": "Evaṁ vuttaṁ dasavidhaṁ byañjanaṁ amakkhetvā paripuṇṇabyañjanameva katvā dhammaṁ deseti.",
  "atk-s0402a25:47_1": "Tasmā ‘‘sabyañjanaṁ katvā desetī’’ti vuccati. Kevalaparipuṇṇanti ettha kevalanti",
  "atk-s0402a25:47_2": "sakalādhivacanaṁ. Paripuṇṇanti anūnādhikavacanaṁ. Idaṁ vuttaṁ hoti – sakalaparipuṇṇameva",
  "atk-s0402a25:47_3": "deseti, ekadesanāpi aparipuṇṇā natthīti. Parisuddhanti nirupakkilesaṁ. Yo hi ‘‘imaṁ",
  "atk-s0402a25:47_4": "dhammadesanaṁ nissāya lābhaṁ vā sakkāraṁ vā labhissāmī’’ti deseti, tassa aparisuddhā",
  "atk-s0402a25:47_5": "desanā nāma hoti. Bhagavā pana lokāmisanirapekkho hitapharaṇeneva mettābhāvanāya",
  "atk-s0402a25:47_6": "muduhadayo ullumpanasabhāvasaṇṭhitena cittena deseti. Tasmā parisuddhaṁ desetīti",
  "atk-s0402a25:47_7": "vuccati. Brahmacariyaṁ pakāsetīti ettha brahmacariyanti sikkhattayasaṅgahitaṁ sakalaṁ",
  "atk-s0402a25:47_8": "sāsanaṁ. Tasmā brahmacariyaṁ pakāsetīti so dhammaṁ deseti ādikalyāṇaṁ…pe… parisuddhaṁ,",
  "atk-s0402a25:47_9": "evaṁ desento ca sikkhattayasaṅgahitaṁ sakalasāsanabrahmacariyaṁ pakāsetīti evamettha",
  "atk-s0402a25:47_10": "attho daṭṭhabbo. Brahmacariyanti seṭṭhaṭṭhena brahmabhūtaṁ cariyaṁ, brahmabhūtānaṁ",
  "atk-s0402a25:47_11": "vā buddhādīnaṁ cariyanti vuttaṁ hoti.",
  "atk-s0402a25:48_0": "Sādhu kho panāti sundaraṁ kho pana, atthāvahaṁ sukhāvahanti vuttaṁ hoti. Tathārūpānaṁ",
  "atk-s0402a25:48_1": "arahatanti yathārūpo so bhavaṁ gotamo, evarūpānaṁ anekehipi kappakoṭisatasahassehi",
  "atk-s0402a25:48_2": "dullabhadassanānaṁ byāmappabhāparikkhittehi asītianubyañjanapaṭimaṇḍitehi dvattiṁsamahāpurisalakkhaṇavarehi",
  "atk-s0402a25:48_3": "samākiṇṇamanoramasarīrānaṁ anappakadassanānaṁ atimadhuradhammanigghosānaṁ yathābhūtaguṇādhigamena",
  "atk-s0402a25:48_4": "loke arahantoti laddhasaddānaṁ arahataṁ. Dassanaṁ hotīti pasādasommāni akkhīni ummīletvā",
  "atk-s0402a25:48_5": "dassanamattampi sādhu hoti. Sace pana aṭṭhaṅgasamannāgatena brahmassarena dhammaṁ",
  "atk-s0402a25:48_6": "desentassa ekapadampi sotuṁ labhissāma, sādhutaraṁyeva bhavissatīti evaṁ ajjhāsayaṁ",
  "atk-s0402a25:48_7": "katvā. Yena bhagavā tenupasaṅkamiṁsūti sabbakiccāni pahāya tuṭṭhamānasā agamaṁsu.",
  "atk-s0402a25:48_8": "Añjaliṁ paṇāmetvāti ete ubhatopakkhikā, te evaṁ cintesuṁ – ‘‘sace no micchādiṭṭhikā",
  "atk-s0402a25:48_9": "codessanti ‘kasmā tumhe samaṇaṁ gotamaṁ vanditthā’ti, tesaṁ ‘kiṁ añjalikaraṇamattenāpi",
  "atk-s0402a25:48_10": "vanditaṁ hotī’ti vakkhāma . Sace no sammādiṭṭhikā codessanti ‘kasmā bhagavantaṁ na",
  "atk-s0402a25:48_11": "vanditthā’ti, ‘kiṁ sīsena bhūmiṁ paharanteneva vanditaṁ hoti. Nanu añjalikammampi",
  "atk-s0402a25:48_12": "vandanā evā’ti vakkhāmā’’ti.",
  "atk-s0402a25:49_0": "Nāmagottanti , ‘‘bho gotama, ahaṁ asukassa putto datto nāma mitto nāma idhāgato’’ti",
  "atk-s0402a25:49_1": "vadantā nāmaṁ sāventi nāma. ‘‘Bho gotama, ahaṁ vāseṭṭho nāma kaccāno nāma idhāgato’’ti",
  "atk-s0402a25:49_2": "vadantā gottaṁ sāventi nāma. Ete kira daliddā jiṇṇakulaputtā ‘‘parisamajjhe nāmagottavasena",
  "atk-s0402a25:49_3": "pākaṭā bhavissāmā’’ti evaṁ akaṁsu. Ye pana tuṇhībhūtā nisīdiṁsu, te kerāṭikā ceva",
  "atk-s0402a25:49_4": "andhabālā ca. Tattha kerāṭikā ‘‘ekaṁ dve kathāsallāpe karonte vissāsiko hoti, atha",
  "atk-s0402a25:49_5": "vissāse sati ekaṁ dve bhikkhā adātuṁ na yutta’’nti tato attānaṁ mocentā tuṇhībhūtā",
  "atk-s0402a25:49_6": "nisīdanti. Andhabālā aññāṇatāyeva avakkhittamattikāpiṇḍā viya yattha katthaci tuṇhībhūtā nisīdanti.",
  "atk-s0402a25:50_0": "Venāgapurikoti venāgapuravāsī. Etadavocāti pādantato paṭṭhāya yāva kesaggā tathāgatassa",
  "atk-s0402a25:50_1": "sarīraṁ olokento asītianubyañjanasamujjalehi dvattiṁsamahāpurisalakkhaṇehi paṭimaṇḍitaṁ",
  "atk-s0402a25:50_2": "sarīrā nikkhamitvā samantato asītihatthappadesaṁ ajjhottharitvā ṭhitāhi chabbaṇṇāhi",
  "atk-s0402a25:50_3": "ghanabuddharaṁsīhi samparivāritaṁ tathāgatassa sarīraṁ disvā sañjātavimhayo vaṇṇaṁ",
  "atk-s0402a25:50_4": "bhaṇanto etaṁ ‘‘acchariyaṁ, bho gotamā’’tiādivacanaṁ avoca.",
  "atk-s0402a25:51_0": "Tattha yāvañcidanti adhimattappamāṇaparicchedavacanametaṁ. Tassa vippasannapadena",
  "atk-s0402a25:51_1": "saddhiṁ sambandho. Yāvañca vippasannāni adhimattavippasannānīti attho. Indriyānīti",
  "atk-s0402a25:51_2": "cakkhādīni cha indriyāni. Tassa hi pañcannaṁ indriyānaṁ patiṭṭhitokāsassa vippasannataṁ",
  "atk-s0402a25:51_3": "disvā tesaṁ vippasannatā pākaṭā ahosi. Yasmā pana sā mane vippasanneyeva hoti, avippasannacittānañhi",
  "atk-s0402a25:51_4": "indriyappasādo nāma natthi, tasmāssa manindriyappasādopi pākaṭo ahosi. Taṁ esa vippasannataṁ",
  "atk-s0402a25:51_5": "gahetvā ‘‘vippasannāni indriyānī’’ti āha. Parisuddhoti nimmalo. Pariyodātoti pabhassaro.",
  "atk-s0402a25:51_6": "Sāradaṁbadarapaṇḍunti saradakāle jātaṁ nātisuparipakkaṁ badaraṁ. Tañhi parisuddhañceva",
  "atk-s0402a25:51_7": "hoti pariyodātañca. Tālapakkanti suparipakkatālaphalaṁ. Sampati bandhanā pamuttanti",
  "atk-s0402a25:51_8": "taṁkhaṇaññeva bandhanā pamuttaṁ. Tassa hi bandhanamūlaṁ apanetvā paramukhaṁ katvā",
  "atk-s0402a25:51_9": "phalake ṭhapitassa caturaṅgulamattaṁ ṭhānaṁ olokentānaṁ parisuddhaṁ pariyodātaṁ hutvā",
  "atk-s0402a25:51_10": "khāyati. Taṁ sandhāyevamāha . Nekkhaṁ jambonadanti surattavaṇṇassa jambonadasuvaṇṇassa",
  "atk-s0402a25:51_11": "ghaṭikā. Dakkhakammāraputtasuparikammakatanti dakkhena suvaṇṇakāraputtena suṭṭhu",
  "atk-s0402a25:51_12": "kataparikammaṁ. Ukkāmukhe sukusalasampahaṭṭhanti suvaṇṇakārauddhane pacitvā sukusalena",
  "atk-s0402a25:51_13": "suvaṇṇakārena ghaṭṭanaparimajjanahaṁsanena suṭṭhu pahaṭṭhaṁ suparimadditanti attho.",
  "atk-s0402a25:51_14": "Paṇḍukambale nikkhittanti agginā pacitvā dīpidāṭhāya ghaṁsitvā gerukaparikammaṁ katvā",
  "atk-s0402a25:51_15": "rattakambale ṭhapitaṁ. Bhāsateti sañjātaobhāsatāya bhāsate. Tapateti andhakāraviddhaṁsanatāya",
  "atk-s0402a25:51_16": "tapate. Virocatīti vijjotamānaṁ hutvā virocati, sobhatīti attho.",
  "atk-s0402a25:52_0": "Uccāsayanamahāsayanānīti ettha atikkantappamāṇaṁ uccāsayanaṁ nāma, āyatavitthataṁ",
  "atk-s0402a25:52_1": "akappiyabhaṇḍaṁ mahāsayanaṁ nāma. Idāni tāni dassento seyyathidaṁ, āsandītiādimāha.",
  "atk-s0402a25:52_2": "Tattha āsandīti atikkantappamāṇaṁ āsanaṁ. Pallaṅkoti pādesu vāḷarūpāni ṭhapetvā kato.",
  "atk-s0402a25:52_3": "Gonakoti dīghalomako mahākojavo. Caturaṅgulādhikāni kira tassa lomāni. Cittakoti",
  "atk-s0402a25:52_4": "vānacittaṁ uṇṇāmayattharaṇaṁ. Paṭikāti uṇṇāmayo setattharako. Paṭalikāti ghanapuppho",
  "atk-s0402a25:52_5": "uṇṇāmayattharako, yo āmalakapaṭṭotipi vuccati. Tūlikāti tiṇṇaṁ tūlānaṁ aññatarapuṇṇā",
  "atk-s0402a25:52_6": "tūlikā. Vikatikāti sīhabyagghādirūpavicitro uṇṇāmayattharako. Uddalomīti ubhatodasaṁ",
  "atk-s0402a25:52_7": "uṇṇāmayattharaṇaṁ. Keci ekato uggatapupphanti vadanti. Ekantalomīti ekatodasaṁ uṇṇāmayattharaṇaṁ.",
  "atk-s0402a25:52_8": "Keci ubhato uggatapupphanti vadanti. Kaṭṭissanti ratanaparisibbitaṁ koseyyakaṭṭissamayaṁ",
  "atk-s0402a25:52_9": "paccattharaṇaṁ. Koseyyanti ratanaparisibbitameva kosiyasuttamayaṁ paccattharaṇaṁ.",
  "atk-s0402a25:52_10": "Kuttakanti soḷasannaṁ nāṭakitthīnaṁ ṭhatvā naccanayoggaṁ uṇṇāmayattharaṇaṁ. Hatthattharādayo",
  "atk-s0402a25:52_11": "hatthipiṭṭhādīsu attharaṇakaattharakā ceva hatthirūpādīni dassetvā kataattharakā",
  "atk-s0402a25:52_12": "ca. Ajinappaveṇīti ajinacammehi mañcappamāṇena sibbitvā katappaveṇī. Sesaṁ heṭṭhā vuttatthameva.",
  "atk-s0402a25:53_0": "Nikāmalābhīti atikāmalābhī icchiticchitalābhī. Akicchalābhīti adukkhalābhī. Akasiralābhīti",
  "atk-s0402a25:53_1": "vipulalābhī mahantalābhī, uḷāruḷārāneva labhati maññeti sandhāya vadati. Ayaṁ kira",
  "atk-s0402a25:53_2": "brāhmaṇo sayanagaruko, so bhagavato vippasannindriyāditaṁ disvā ‘‘addhā esa evarūpesu",
  "atk-s0402a25:53_3": "uccāsayanamahāsayanesu nisīdati ceva nipajjati ca. Tenassa vippasannāni indriyāni,",
  "atk-s0402a25:53_4": "parisuddho chavivaṇṇo pariyodāto’’ti maññamāno imaṁ senāsanavaṇṇaṁ kathesi.",
  "atk-s0402a25:54_0": "Laddhāca pana na kappantīti ettha kiñci kiñci kappati. Suddhakoseyyañhi mañcepi attharituṁ",
  "atk-s0402a25:54_1": "vaṭṭati, gonakādayo ca bhūmattharaṇaparibhogena, āsandiyā pāde chinditvā, pallaṅkassa",
  "atk-s0402a25:54_2": "vāḷe bhinditvā, tūlikaṁ vijaṭetvā ‘‘bimbohanañca kātu’’nti (cūḷava. 297) vacanato",
  "atk-s0402a25:54_3": "imānipi ekena vidhānena kappanti. Akappiyaṁ pana upādāya sabbāneva na kappantīti vuttāni.",
  "atk-s0402a25:55_0": "Vanantaññeva pavisāmīti araññaṁyeva pavisāmi. Yadevāti yāniyeva. Pallaṅkaṁ ābhujitvāti",
  "atk-s0402a25:55_1": "samantato ūrubaddhāsanaṁ bandhitvā. Ujuṁ kāyaṁ paṇidhāyāti aṭṭhārasa piṭṭhikaṇṭake",
  "atk-s0402a25:55_2": "koṭiyā koṭiṁ paṭipādento ujuṁ kāyaṁ ṭhapetvā. Parimukhaṁ satiṁ upaṭṭhapetvāti kammaṭṭhānābhimukhaṁ",
  "atk-s0402a25:55_3": "satiṁ ṭhapetvā, pariggahitaniyyānaṁ vā katvāti attho. Vuttañhetaṁ – ‘‘parīti pariggahaṭṭho.",
  "atk-s0402a25:55_4": "Mukhanti niyyānaṭṭho. Satīti upaṭṭhānaṭṭho. Tena vuccati parimukhaṁ satiṁ upaṭṭhapetvā’’ti",
  "atk-s0402a25:55_5": "(paṭi. ma. 1.164). Upasampajja viharāmīti paṭilabhitvā paccakkhaṁ katvā viharāmi.",
  "atk-s0402a25:55_6": "Evaṁbhūtoti evaṁ paṭhamajjhānādīsu aññatarasamaṅgī hutvā. Dibbo me eso tasmiṁ samaye",
  "atk-s0402a25:55_7": "caṅkamo hotīti cattāri hi rūpajjhānāni samāpajjitvā caṅkamantassa caṅkamo dibbacaṅkamo",
  "atk-s0402a25:55_8": "nāma hoti, samāpattito vuṭṭhāya caṅkamantassāpi caṅkamo dibbacaṅkamoyeva. Ṭhānādīsupi",
  "atk-s0402a25:55_9": "eseva nayo. Tathā itaresu dvīsu vihāresu.",
  "atk-s0402a25:56_0": "Soevaṁ pajānāmi ‘‘rāgo me pahīno’’ti mahābodhipallaṅke arahattamaggena pahīnarāgameva",
  "atk-s0402a25:56_1": "dassento ‘‘so evaṁ pajānāmi rāgo me pahīno’’ti āha. Sesapadesupi eseva nayo. Iminā",
  "atk-s0402a25:56_2": "pana kiṁ kathitaṁ hotīti? Paccavekkhaṇā kathitā, paccavekkhaṇāya phalasamāpatti kathitā.",
  "atk-s0402a25:56_3": "Phalasamāpattiñhi samāpannassapi samāpattito vuṭṭhitassāpi caṅkamādayo ariyacaṅkamādayo",
  "atk-s0402a25:56_4": "honti. Sesamettha uttānatthamevāti.",
  "atk-s0402a25:57": "4. Sarabhasuttavaṇṇanā",
  "atk-s0402a25:58_0": "65. Catutthe rājagaheti evaṁnāmake nagare. Gijjhakūṭe pabbateti gijjhasadisānissa",
  "atk-s0402a25:58_1": "kūṭāni, gijjhā vā tassa kūṭesu vasantīti gijjhakūṭo, tasmiṁ gijjhakūṭe pabbate. Etenassa",
  "atk-s0402a25:58_2": "rājagahaṁ gocaragāmaṁ katvā viharantassa vasanaṭṭhānaṁ dassitaṁ. Gijjhakūṭasmiñhi",
  "atk-s0402a25:58_3": "tathāgataṁ uddissa vihāro kārito, gijjhakūṭavihārotvevassa nāmaṁ. Tatthāyaṁ tasmiṁ",
  "atk-s0402a25:58_4": "samaye viharatīti. Sarabho nāma paribbājako acirapakkanto hotīti sarabhoti evaṁnāmako",
  "atk-s0402a25:58_5": "paribbājako imasmiṁ sāsane pabbajitvā nacirasseva pakkanto hoti, adhunā vibbhantoti",
  "atk-s0402a25:58_6": "attho. Sammāsambuddhe hi loke uppanne titthiyā naṭṭhalābhasakkārā ahesuṁ, tiṇṇaṁ",
  "atk-s0402a25:58_7": "ratanānaṁ mahālābhasakkāro uppajji. Yathāha –",
  "atk-s0402a25:59_0": "‘‘Tena kho pana samayena bhagavā sakkato hoti garukato mānito pūjito apacito lābhī",
  "atk-s0402a25:59_1": "cīvarapiṇḍapātasenāsanagilānapaccayabhesajjaparikkhārānaṁ. Aññatitthiyā pana paribbājakā",
  "atk-s0402a25:59_2": "asakkatā honti agarukatā amānitā apūjitā na lābhino cīvarapiṇḍapātasenāsanagilānapaccayabhesajjaparikkhārāna’’nti",
  "atk-s0402a25:59_3": "(udā.14; saṁ.ni.1.2.70).",
  "atk-s0402a25:60_0": "Te evaṁ parihīnalābhasakkārā pañcasatamattā ekasmiṁ paribbājakārāme sannipatitvā",
  "atk-s0402a25:60_1": "sammantayiṁsu – ‘‘bho, mayaṁ samaṇassa gotamassa uppannakālato paṭṭhāya hatalābhasakkārā",
  "atk-s0402a25:60_2": "jātā, samaṇassa gotamassa sāvakānañcassa ekaṁ avaṇṇaṁ upadhāretha, avaṇṇaṁ pattharitvā",
  "atk-s0402a25:60_3": "etassa sāsanaṁ garahitvā amhākaṁ lābhasakkāraṁ uppādessāmā’’ti. Te vajjaṁ olokentā",
  "atk-s0402a25:60_4": "– ‘‘tīsu dvāresu ājīve cāti catūsupi ṭhānesu samaṇassa gotamassa vajjaṁ passituṁ",
  "atk-s0402a25:60_5": "na sakkā, imāni cattāri ṭhānāni muñcitvā aññattha olokethā’’ti āhaṁsu. Atha nesaṁ",
  "atk-s0402a25:60_6": "antare eko evamāha – ‘‘ahaṁ aññaṁ na passāmi, ime anvaḍḍhamāsaṁ sannipatitvā dvāravātapānāni",
  "atk-s0402a25:60_7": "pidhāya sāmaṇerānampi pavesanaṁ na denti. Jīvitasadisāpi upaṭṭhākā daṭṭhuṁ na labhanti,",
  "atk-s0402a25:60_8": "āvaṭṭanimāyaṁ osāretvā osāretvā janaṁ āvaṭṭetvā āvaṭṭetvā khādanti. Sace taṁ mayaṁ",
  "atk-s0402a25:60_9": "āharituṁ sakkhissāma, evaṁ no lābhasakkārauḷāro bhavissatī’’ti. Aparopi evameva vadanto",
  "atk-s0402a25:60_10": "uṭṭhāsi. Sabbe ekavādā ahesuṁ. Tato āhaṁsu – ‘‘yo taṁ āharituṁ sakkhissati, taṁ mayaṁ",
  "atk-s0402a25:60_11": "amhākaṁ samaye jeṭṭhakaṁ karissāmā’’ti.",
  "atk-s0402a25:61_0": "Tato koṭito paṭṭhāya ‘‘tvaṁ sakkhissasi, tvaṁ sakkhissasī’’ti pucchitvā ‘‘ahaṁ na",
  "atk-s0402a25:61_1": "sakkhissāmi, ahaṁ na sakkhissāmī’’ti bahūhi vutte sarabhaṁ pucchiṁsu – ‘‘tvaṁ sakkhissasi",
  "atk-s0402a25:61_2": "ācariyā’’ti. So āha – ‘‘agaru etaṁ āharituṁ, sace tumhe attano kathāya ṭhatvā maṁ",
  "atk-s0402a25:61_3": "jeṭṭhakaṁ karissathā’’ti. Agaru etamācariya āhara, tvaṁ katoyevāsi amhehi jeṭṭhakoti.",
  "atk-s0402a25:61_4": "So āha – ‘‘taṁ āharantena thenetvā vā vilumpitvā vā āharituṁ na sakkā, samaṇassa",
  "atk-s0402a25:61_5": "pana gotamassa sāvakasadisena hutvā tassa sāvake vanditvā vattapaṭivattaṁ katvā tesaṁ",
  "atk-s0402a25:61_6": "patte bhattaṁ bhuñjitvā āharituṁ sakkā. Ruccati vo etassa ettakassa kiriyā’’ti. Yaṁkiñci",
  "atk-s0402a25:61_7": "katvā āharitvā ca no dehīti. Tena hi maṁ disvā apassantā viya bhaveyyāthāti paribbājakānaṁ",
  "atk-s0402a25:61_8": "saññaṁ datvā dutiyadivase pātova uṭṭhāya gijjhakūṭamahāvihāraṁ gantvā diṭṭhadiṭṭhānaṁ",
  "atk-s0402a25:61_9": "bhikkhūnaṁ pañcapatiṭṭhitena pāde vandi. Bhikkhū āhaṁsu – ‘‘aññe paribbājakā caṇḍā",
  "atk-s0402a25:61_10": "pharusā, ayaṁ pana saddho bhavissati pasanno’’ti. Bhante, tumhe ñatvā yuttaṭṭhānasmiṁyeva",
  "atk-s0402a25:61_11": "pabbajitā, mayaṁ pana anupadhāretvā atittheneva pakkhantā aniyyānikamagge vicarāmāti.",
  "atk-s0402a25:61_12": "So evaṁ vatvā diṭṭhe diṭṭhe bhikkhū punappunaṁ vandati, nhānodakādīni paṭiyādeti,",
  "atk-s0402a25:61_13": "dantakaṭṭhaṁ kappiyaṁ karoti, pāde dhovati makkheti, atirekabhattaṁ labhitvā bhuñjati.",
  "atk-s0402a25:62_0": "Taṁ iminā nīhārena vasantaṁ eko mahāthero disvā, ‘‘paribbājaka, tvaṁ saddho pasanno,",
  "atk-s0402a25:62_1": "kiṁ na pabbajasī’’ti. Ko maṁ, bhante, pabbājessati. Mayañhi cirakālaṁ bhadantānaṁ",
  "atk-s0402a25:62_2": "paccatthikā hutvā vicarimhāti. Thero ‘‘sace tvaṁ pabbajitukāmo, ahaṁ taṁ pabbājessāmī’’ti",
  "atk-s0402a25:62_3": "vatvā pabbājesi. So pabbajitakālato paṭṭhāya nirantaraṁ vattapaṭivattamakāsi. Atha",
  "atk-s0402a25:62_4": "naṁ thero vatte pasīditvā nacirasseva upasampādesi. So uposathadivase bhikkhūhi saddhiṁ",
  "atk-s0402a25:62_5": "uposathaggaṁ pavisitvā bhikkhū mahantena ussāhena pātimokkhaṁ paggaṇhante disvā ‘‘iminā",
  "atk-s0402a25:62_6": "nīhārena osāretvā osāretvā lokaṁ khādanti, katipāhena harissāmī’’ti cintesi. So pariveṇaṁ",
  "atk-s0402a25:62_7": "gantvā upajjhāyaṁ vanditvā, ‘‘bhante, ko nāmo ayaṁ dhammo’’ti pucchi. Pātimokkho",
  "atk-s0402a25:62_8": "nāma, āvusoti. Uttamadhammo esa, bhante, bhavissatīti. Āma, āvuso, sakalasāsanadhāraṇī",
  "atk-s0402a25:62_9": "ayaṁ sikkhāti. Bhante, sace esa sikkhādhammo uttamo, imameva paṭhamaṁ gaṇhāmīti.",
  "atk-s0402a25:62_10": "Gaṇhāvusoti thero sampaṭicchi. So gaṇhanto paribbājake passitvā ‘‘kīdisaṁ ācariyā’’ti",
  "atk-s0402a25:62_11": "pucchito, ‘‘āvuso, mā cintayittha, katipāhena āharissāmī’’ti vatvā nacirasseva uggaṇhitvā",
  "atk-s0402a25:62_12": "upajjhāyaṁ āha – ‘‘ettakameva, bhante, udāhu aññampi atthī’’ti. Ettakameva, āvusoti.",
  "atk-s0402a25:63_0": "So punadivase yathānivatthapārutova gahitanīhāreneva pattaṁ gahetvā gijjhakūṭā nikkhamma",
  "atk-s0402a25:63_1": "paribbājakārāmaṁ agamāsi. Paribbājakā disvā ‘‘kīdisaṁ, ācariya, nāsakkhittha maññe",
  "atk-s0402a25:63_2": "āvaṭṭanimāyaṁ āharitu’’nti taṁ parivārayiṁsu. Mā cintayittha, āvuso, āhaṭā me āvaṭṭanimāyā,",
  "atk-s0402a25:63_3": "ito paṭṭhāya amhākaṁ lābhasakkāro mahā bhavissati. Tumhe aññamaññaṁ samaggā hotha,",
  "atk-s0402a25:63_4": "mā vivādaṁ akatthāti. Sace te, ācariya, suggahitā, amhepi naṁ vācehīti. So ādito",
  "atk-s0402a25:63_5": "paṭṭhāya pātimokkhaṁ osāresi. Atha te sabbepi – ‘‘etha, bho, nagare vicarantā samaṇassa",
  "atk-s0402a25:63_6": "gotamassa avaṇṇaṁ kathessāmā’’ti anugghāṭitesuyeva nagaradvāresu dvārasamīpaṁ gantvā",
  "atk-s0402a25:63_7": "vivaṭena dvārena sabbapaṭhamaṁ pavisiṁsu. Evaṁ saliṅgeneva apakkantaṁ taṁ paribbājakaṁ",
  "atk-s0402a25:63_8": "sandhāya – ‘‘sarabho nāma paribbājako acirapakkanto hotī’’ti vuttaṁ.",
  "atk-s0402a25:64_0": "Taṁ divasaṁ pana bhagavā paccūsasamaye lokaṁ olokento idaṁ addasa – ‘‘ajja sarabho",
  "atk-s0402a25:64_1": "paribbājako nagare vicaritvā pakāsanīyakammaṁ karissati, tiṇṇaṁ ratanānaṁ avaṇṇaṁ",
  "atk-s0402a25:64_2": "kathento visaṁ siñcitvā paribbājakārāmaṁ gamissati, ahampi tattheva gamissāmi, catassopi",
  "atk-s0402a25:64_3": "parisā tattheva osarissanti. Tasmiṁ samāgame caturāsīti pāṇasahassāni amatapānaṁ",
  "atk-s0402a25:64_4": "pivissantī’’ti. Tato ‘‘tassa okāso hotu, yathāruciyā avaṇṇaṁ pattharatū’’ti cintetvā",
  "atk-s0402a25:64_5": "ānandattheraṁ āmantesi – ‘‘ānanda, aṭṭhārasasu mahāvihāresu bhikkhusaṅghassa mayā",
  "atk-s0402a25:64_6": "saddhiṁyeva piṇḍāya carituṁ ārocehī’’ti. Thero tathā akāsi. Bhikkhū pattacīvaramādāya",
  "atk-s0402a25:64_7": "satthārameva parivārayiṁsu. Satthā bhikkhusaṅghaṁ ādāya dvāragāmasamīpeyeva piṇḍāya",
  "atk-s0402a25:64_8": "cari. Sarabhopi paribbājakehi saddhiṁ nagaraṁ paviṭṭho tattha tattha parisamajjhe",
  "atk-s0402a25:64_9": "rājadvāravīthicatukkādīsu ca gantvā ‘‘aññāto mayā samaṇānaṁ sakyaputtiyānaṁ dhammo’’tiādīni",
  "atk-s0402a25:64_10": "abhāsi. Taṁ sandhāya so rājagahe parisati evaṁ vācaṁ bhāsatītiādi vuttaṁ. Tattha",
  "atk-s0402a25:64_11": "aññātoti ñāto avabuddho, pākaṭaṁ katvā uggahitoti dīpeti. Aññāyāti jānitvā. Apakkantoti",
  "atk-s0402a25:64_12": "saliṅgeneva apakkanto. Sace hi samaṇassa gotamassa sāsane koci sāro abhavissa, nāhaṁ",
  "atk-s0402a25:64_13": "apakkamissaṁ. Tassa pana sāsanaṁ asāraṁ nissāraṁ, āvaṭṭanimāyaṁ osāretvā samaṇā lokaṁ",
  "atk-s0402a25:64_14": "khādantīti evamatthaṁ dīpento evamāha.",
  "atk-s0402a25:65_0": "Atha kho sambahulā bhikkhūti atha evaṁ tasmiṁ paribbājake bhāsamāne araññavāsino",
  "atk-s0402a25:65_1": "pañcasatā bhikkhū ‘‘asukaṭṭhānaṁ nāma satthā piṇḍāya carituṁ gato’’ti ajānantā bhikkhācāravelāyaṁ",
  "atk-s0402a25:65_2": "rājagahaṁ piṇḍāya pavisiṁsu. Te sandhāyetaṁ vuttaṁ. Assosunti suṇiṁsu. Yenabhagavā",
  "atk-s0402a25:65_3": "tenupasaṅkamiṁsūti ‘‘imaṁ kāraṇaṁ dasabalassa ārocessāmā’’ti upasaṅkamiṁsu.",
  "atk-s0402a25:66_0": "Sippinikātīranti sippinikāti evaṁnāmikāya nadiyā tīraṁ. Adhivāsesi bhagavā tuṇhībhāvenāti",
  "atk-s0402a25:66_1": "kāyaṅgavācaṅgāni acopetvā abbhantare khantiṁ dhāretvā citteneva adhivāsesīti attho.",
  "atk-s0402a25:66_2": "Evaṁ adhivāsetvā puna cintesi – ‘‘kiṁ nu kho ajja mayā sarabhassa vādaṁ maddituṁ",
  "atk-s0402a25:66_3": "gacchantena ekakena gantabbaṁ , udāhu bhikkhusaṅghaparivutenā’’ti. Athassa etadahosi",
  "atk-s0402a25:66_4": "– sacāhaṁ bhikkhusaṅghaparivuto gamissāmi, mahājano evaṁ cintessati – ‘‘samaṇo gotamo",
  "atk-s0402a25:66_5": "vāduppattiṭṭhānaṁ gacchanto pakkhaṁ ukkhipitvā gantvā parisabalena uppannaṁ vādaṁ",
  "atk-s0402a25:66_6": "maddati, paravādīnaṁ sīsaṁ ukkhipituṁ na detī’’ti. Na kho pana mayhaṁ uppanne vāde",
  "atk-s0402a25:66_7": "paraṁ gahetvā maddanakiccaṁ atthi, ahameva gantvā maddissāmi. Anacchariyaṁ cetaṁ",
  "atk-s0402a25:66_8": "yvāhaṁ idāni buddhabhūto attano uppannaṁ vādaṁ maddeyyaṁ, cariyaṁ caraṇakāle ahetukapaṭisandhiyaṁ",
  "atk-s0402a25:66_9": "nibbattenāpi hi mayā vahitabbaṁ dhuraṁ añño vahituṁ samattho nāma nāhosi. Imassa",
  "atk-s0402a25:66_10": "panatthassa sādhanatthaṁ –",
  "atk-s0402a25:67": "‘‘Yato yato garu dhuraṁ, yato gambhīravattanī;",
  "atk-s0402a25:68": "Tadāssu kaṇhaṁ yuñjenti, svāssu taṁ vahate dhura’’nti. (jā. 1.1.29) –",
  "atk-s0402a25:69_0": "Idaṁ kaṇhajātakaṁ āharitabbaṁ. Atīte kira eko satthavāho ekissā mahallikāya gehe",
  "atk-s0402a25:69_1": "nivāsaṁ gaṇhi. Athassa ekissā dhenuyā rattibhāgasamanantare gabbhavuṭṭhānaṁ ahosi.",
  "atk-s0402a25:69_2": "Sā ekaṁ vacchakaṁ vijāyi. Mahallikāya vacchakaṁ diṭṭhakālato paṭṭhāya puttasineho",
  "atk-s0402a25:69_3": "udapādi. Punadivase satthavāhaputto – ‘‘tava gehavetanaṁ gaṇhāhī’’ti āha. Mahallikā",
  "atk-s0402a25:69_4": "‘‘mayhaṁ aññena kiccaṁ na atthi, imameva vacchakaṁ dehī’’ti āha. Gaṇha, ammāti. Sā",
  "atk-s0402a25:69_5": "taṁ gaṇhitvā khīraṁ pāyetvā yāgubhattatiṇādīni dadamānā posesi. So vuddhimanvāya",
  "atk-s0402a25:69_6": "paripuṇṇarūpo balavīriyasampanno ahosi sampannācāro, kāḷako nāma nāmena. Athekassa",
  "atk-s0402a25:69_7": "satthavāhassa pañcahi sakaṭasatehi āgacchantassa udakabhinnaṭṭhāne sakaṭacakkaṁ laggi.",
  "atk-s0402a25:69_8": "So dasapi vīsampi tiṁsampi yojetvā nīharāpetuṁ asakkonto kāḷakaṁ upasaṅkamitvā āha",
  "atk-s0402a25:69_9": "– ‘‘tāta, tava vetanaṁ dassāmi, sakaṭaṁ me ukkhipitvā dehī’’ti. Evañca pana vatvā",
  "atk-s0402a25:69_10": "taṁ ādāya – ‘‘añño iminā saddhiṁ dhuraṁ vahituṁ samattho natthī’’ti dhurasakaṭe yottaṁ",
  "atk-s0402a25:69_11": "bandhitvā taṁ ekakaṁyeva yojesi. So taṁ sakaṭaṁ ukkhipitvā thale patiṭṭhāpetvā eteneva",
  "atk-s0402a25:69_12": "nihārena pañca sakaṭasatāni nīhari. So sabbapacchimasakaṭaṁ nīharitvā mociyamāno",
  "atk-s0402a25:69_13": "‘‘su’’nti katvā sīsaṁ ukkhipi.",
  "atk-s0402a25:70_0": "Satthavāho ‘‘ayaṁ ettakāni sakaṭāni ukkhipanto evaṁ na akāsi, vetanatthaṁ maññe karotī’’ti",
  "atk-s0402a25:70_1": "sakaṭagaṇanāya kahāpaṇe gahetvā pañcasatabhaṇḍikaṁ tassa gīvāya bandhāpesi. So aññesaṁ",
  "atk-s0402a25:70_2": "attano santikaṁ allīyituṁ adento ujukaṁ gehameva agamāsi. Mahallikā disvā mocetvā",
  "atk-s0402a25:70_3": "kahāpaṇabhāvaṁ ñatvā ‘‘kasmā, putta, evamakāsi, mā tvaṁ ‘mayā kammaṁ katvā ābhatena",
  "atk-s0402a25:70_4": "ayaṁ jīvissatī’ti saññamakāsī’’ti vatvā goṇaṁ uṇhodakena nhāpetvā telena abbhañjitvā",
  "atk-s0402a25:70_5": "‘‘ito paṭṭhāya puna mā evamakāsī’’ti ovadi. Evaṁ satthā ‘‘cariyaṁ caraṇakāle ahetukapaṭisandhiyaṁ",
  "atk-s0402a25:70_6": "nibbattenāpi hi mayā vahitabbadhuraṁ añño vahituṁ samattho nāma nāhosī’’ti cintetvā",
  "atk-s0402a25:70_7": "ekakova agamāsi. Taṁ dassetuṁ atha kho bhagavā sāyanhasamayaṁ paṭisallānā vuṭṭhitotiādi vuttaṁ.",
  "atk-s0402a25:71_0": "Tattha paṭisallānāti puthuttārammaṇehi cittaṁ paṭisaṁharitvā sallānato, phalasamāpattitoti",
  "atk-s0402a25:71_1": "attho. Tenupasaṅkamīti paribbājakesu sakalanagare pakāsanīyakammaṁ katvā nagarā nikkhamma",
  "atk-s0402a25:71_2": "paribbājakārāme sannipatitvā ‘‘sace, āvuso sarabha, samaṇo gotamo āgamissati, kiṁ",
  "atk-s0402a25:71_3": "karissasī’’ti. Samaṇe gotame ekaṁ karonte ahaṁ dve karissāmi, dve karonte cattāri,",
  "atk-s0402a25:71_4": "cattāri karonte pañca, pañca karonte dasa, dasa karonte vīsati, vīsati karonte tiṁsaṁ,",
  "atk-s0402a25:71_5": "tiṁsaṁ karonte cattālīsaṁ, cattālīsaṁ karonte paññāsaṁ, paññāsaṁ karonte sataṁ, sataṁ",
  "atk-s0402a25:71_6": "karonte sahassaṁ karissāmīti evaṁ aññamaññaṁ sīhanādakathaṁ samuṭṭhāpetvā nisinnesu upasaṅkami.",
  "atk-s0402a25:72_0": "Upasaṅkamanto pana yasmā paribbājakārāmassa nagaramajjheneva maggo, tasmā surattadupaṭṭaṁ",
  "atk-s0402a25:72_1": "nivāsetvā sugatamahācīvaraṁ pārupitvā vissaṭṭhabalo rājā viya ekakova nagaramajjhena",
  "atk-s0402a25:72_2": "agamāsi. Micchādiṭṭhikā disvā ‘‘paribbājakā samaṇassa gotamassa pakāsanīyakammaṁ",
  "atk-s0402a25:72_3": "karontā avaṇṇaṁ patthariṁsu, so ete anuvattitvā saññāpetuṁ gacchati maññe’’ti anubandhiṁsu.",
  "atk-s0402a25:72_4": "Sammādiṭṭhikāpi ‘‘sammāsambuddho pattacīvaraṁ ādāya ekakova nikkhanto, ajja sarabhena",
  "atk-s0402a25:72_5": "saddhiṁ mahādhammasaṅgāmo bhavissati. Mayampi tasmiṁ samāgame kāyasakkhino bhavissāmā’’ti",
  "atk-s0402a25:72_6": "anubandhiṁsu. Satthā passantasseva mahājanassa paribbājakārāmaṁ upasaṅkami.",
  "atk-s0402a25:73_0": "Paribbājakā rukkhānaṁ khandhaviṭapasākhantarehi samuggacchantā chabbaṇṇaghanabuddharasmiyo",
  "atk-s0402a25:73_1": "disvā ‘‘aññadā evarūpo obhāso nāma natthi, kiṁ nu kho eta’’nti ulloketvā ‘‘samaṇo",
  "atk-s0402a25:73_2": "gotamo āgacchatī’’ti āhaṁsu. Taṁ sutvāva sarabho jāṇukantare sīsaṁ ṭhapetvā adhomukho",
  "atk-s0402a25:73_3": "nisīdi. Evaṁ tasmiṁ samaye bhagavā taṁ ārāmaṁ upasaṅkamitvā paññatte āsane nisīdi.",
  "atk-s0402a25:73_4": "Tathāgato hi jambudīpatale aggakule jātattā aggāsanārahotissa sabbattha āsanaṁ paññattameva",
  "atk-s0402a25:73_5": "hoti. Evaṁ paññatte mahārahe buddhāsane nisīdi.",
  "atk-s0402a25:74_0": "Te paribbājakā sarabhaṁ paribbājakaṁ etadavocunti sammāsambuddhe kira sarabhena saddhiṁ",
  "atk-s0402a25:74_1": "ettakaṁ kathenteyeva bhikkhusaṅgho satthu padānupadiko hutvā paribbājakārāmaṁ sampāpuṇi,",
  "atk-s0402a25:74_2": "catassopi parisā paribbājakārāmeyeva osariṁsu. Tato te paribbājakā ‘‘acchariyaṁ samaṇassa",
  "atk-s0402a25:74_3": "gotamassa kammaṁ, sakalanagaraṁ vicaritvā avaṇṇaṁ pattharitvā pakāsanīyakammaṁ katvā",
  "atk-s0402a25:74_4": "āgatānaṁ verīnaṁ paṭisattūnaṁ paccāmittānaṁ santikaṁ āgantvā thokampi viggāhikakathaṁ",
  "atk-s0402a25:74_5": "na kathesi, āgatakālato paṭṭhāya satapākatelena makkhento viya amatapānaṁ pāyento",
  "atk-s0402a25:74_6": "viya madhurakathaṁ kathetī’’ti sabbepi sammāsambuddhaṁ anuvattantā etadavocuṁ.",
  "atk-s0402a25:75_0": "Yāceyyāsīti āyāceyyāsi pattheyyāsi piheyyāsi. Tuṇhībhūtoti tuṇhībhāvaṁ upagato. Maṅkubhūtoti",
  "atk-s0402a25:75_1": "nittejataṁ āpanno. Pattakkhandhoti onatagīvo. Adhomukhoti heṭṭhāmukho. Sammāsambuddhassa",
  "atk-s0402a25:75_2": "te paṭijānatoti ‘‘ahaṁ sammāsambuddho, sabbe dhammā mayā abhisambuddhā’’ti evaṁ paṭijānato",
  "atk-s0402a25:75_3": "tava. Anabhisambuddhāti ime nāma dhammā tayā anabhisambuddhā. Tatthāti tesu anabhisambuddhāti",
  "atk-s0402a25:75_4": "evaṁ dassitadhammesu. Aññena vā aññaṁ paṭicarissatīti aññena vā vacanena aññaṁ vacanaṁ",
  "atk-s0402a25:75_5": "paṭicchādessati, aññaṁ pucchito aññaṁ kathessatīti adhippāyo. Bahiddhā kathaṁ apanāmessatīti",
  "atk-s0402a25:75_6": "bahiddhā aññaṁ āgantukakathaṁ āharanto purimakathaṁ apanāmessati. Appaccayanti anabhiraddhiṁ",
  "atk-s0402a25:75_7": "atuṭṭhākāraṁ pātukarissatīti pākaṭaṁ karissati. Ettha ca appaccayena domanassaṁ vuttaṁ,",
  "atk-s0402a25:75_8": "purimehi dvīhi mandabalavabhedo kodhoyeva.",
  "atk-s0402a25:76_0": "Evaṁ bhagavā paṭhamavesārajjena sīhanādaṁ naditvā puna dutiyādīhi nadanto yo kho",
  "atk-s0402a25:76_1": "maṁ paribbājakātiādimāha. Tattha yassa kho pana te atthāya dhammo desitoti yassa",
  "atk-s0402a25:76_2": "maggassa vā phalassa vā atthāya tayā catusaccadhammo desito. So na niyyātīti so dhammo",
  "atk-s0402a25:76_3": "na niyyāti na niggacchati, na taṁ atthaṁ sādhetīti vuttaṁ hoti. Takkarassāti yo naṁ",
  "atk-s0402a25:76_4": "karoti, tassa paṭipattipūrakassa puggalassāti attho. Sammā dukkhakkhayāyāti hetunā",
  "atk-s0402a25:76_5": "nayena kāraṇena sakalassa vaṭṭadukkhassa khayāya. Atha vā yassa kho pana te atthāya",
  "atk-s0402a25:76_6": "dhammo desitoti yassa te atthāya dhammo desito. Seyyathidaṁ – rāgapaṭighātatthāya",
  "atk-s0402a25:76_7": "asubhakammaṭṭhānaṁ, dosapaṭighātatthāya mettābhāvanā, mohapaṭighātatthāya pañca dhammā,",
  "atk-s0402a25:76_8": "vitakkupacchedāya ānāpānassati. So na niyyāti takkarassa sammā dukkhakkhayāyāti so",
  "atk-s0402a25:76_9": "dhammo yo naṁ yathādesitaṁ karoti, tassa takkarassa sammā hetunā nayena kāraṇena",
  "atk-s0402a25:76_10": "vaṭṭadukkhakkhayāya na niyyāti na niggacchati, taṁ atthaṁ na sādhetīti ayamettha",
  "atk-s0402a25:76_11": "attho. Seyyathāpi sarabho paribbājakoti yathā ayaṁ sarabho paribbājako pajjhāyanto",
  "atk-s0402a25:76_12": "appaṭibhāno nisinno, evaṁ nisīdissatīti.",
  "atk-s0402a25:77_0": "Evaṁ tīhi padehi sīhanādaṁ naditvā desanaṁ nivattentasseva tathāgatassa tasmiṁ ṭhāne",
  "atk-s0402a25:77_1": "sannipatitā caturāsītipāṇasahassaparimāṇā parisā amatapānaṁ pivi, satthā parisāya",
  "atk-s0402a25:77_2": "amatapānassa pītabhāvaṁ ñatvā vehāsaṁ abbhuggantvā pakkāmi. Tamatthaṁ dassetuṁ atha",
  "atk-s0402a25:77_3": "kho bhagavātiādi vuttaṁ. Tattha sīhanādanti seṭṭhanādaṁ abhītanādaṁ appaṭinādaṁ.",
  "atk-s0402a25:77_4": "Vehāsaṁ pakkāmīti abhiññāpādakaṁ catutthajjhānaṁ samāpajjitvā vuṭṭhāya adhiṭṭhāya",
  "atk-s0402a25:77_5": "saddhiṁ bhikkhusaṅghena ākāsaṁ pakkhandi. Evaṁ pakkhando ca pana taṁkhaṇaññeva gijjhakūṭamahāvihāre patiṭṭhāsi.",
  "atk-s0402a25:78_0": "Vācāya sannitodakenāti vacanapatodena. Sañjambharimakaṁsūti sambharitaṁ nirantaraphuṭaṁ",
  "atk-s0402a25:78_1": "akaṁsu, upari vijjhiṁsūti vuttaṁ hoti. Brahāraññeti mahāraññe. Sīhanādaṁ nadissāmīti",
  "atk-s0402a25:78_2": "sīhassa nadato ākāraṁ disvā ‘‘ayampi tiracchānagato, ahampi, imassa cattāro pādā,",
  "atk-s0402a25:78_3": "mayhampi, ahampi evameva sīhanādaṁ nadissāmī’’ti cintesi. So sīhassa sammukhā nadituṁ",
  "atk-s0402a25:78_4": "asakkonto tasmiṁ gocarāya pakkante ekako nadituṁ ārabhi. Athassa siṅgālasaddoyeva",
  "atk-s0402a25:78_5": "nicchari. Tena vuttaṁ – siṅgālakaṁyeva nadatīti. Bheraṇḍakanti tasseva vevacanaṁ.",
  "atk-s0402a25:78_6": "Apica bhinnassaraṁ amanāpasaddaṁ nadatīti vuttaṁ hoti. Evameva kho tvanti iminā opammena",
  "atk-s0402a25:78_7": "paribbājakā tathāgataṁ sīhasadisaṁ katvā sarabhaṁ siṅgālasadisaṁ akaṁsu. Ambukasañcarīti",
  "atk-s0402a25:78_8": "khuddakakukkuṭikā. Purisakaravitaṁ ravissāmīti mahākukkuṭaṁ ravantaṁ disvā ‘‘imassapi",
  "atk-s0402a25:78_9": "dve pādā dve pakkhā, mayhampi tatheva, ahampi evarūpaṁ ravitaṁ ravissāmī’’ti sā tassa",
  "atk-s0402a25:78_10": "sammukhā ravituṁ asakkontī tasmiṁ pakkante ravamānā kukkuṭikāravaṁyeva ravi. Tena",
  "atk-s0402a25:78_11": "vuttaṁ – ambukasañcariravitaṁyeva ravatīti. Usabhoti goṇo. Suññāyāti tucchāya jeṭṭhakavasabhehi",
  "atk-s0402a25:78_12": "virahitāya . Gambhīraṁ naditabbaṁ maññatīti jeṭṭhakavasabhassa nādasadisaṁ gambhīranādaṁ",
  "atk-s0402a25:78_13": "naditabbaṁ maññati. Sesaṁ sabbattha uttānatthamevāti.",
  "atk-s0402a25:79": "5. Kesamuttisuttavaṇṇanā",
  "atk-s0402a25:80_0": "66. Pañcame kālāmānaṁ nigamoti kālāmā nāma khattiyā, tesaṁ nigamo. Kesamuttiyāti",
  "atk-s0402a25:80_1": "kesamuttanigamavāsino. Upasaṅkamiṁsūti sappinavanītādibhesajjāni ceva aṭṭhavidhapānakāni",
  "atk-s0402a25:80_2": "ca gāhāpetvā upasaṅkamiṁsu. Sakaṁyeva vādaṁ dīpentīti attanoyeva laddhiṁ kathenti.",
  "atk-s0402a25:80_3": "Jotentīti pakāsenti. Khuṁsentīti ghaṭṭenti. Vambhentīti avajānanti. Paribhavantīti",
  "atk-s0402a25:80_4": "lāmakaṁ karonti. Omakkhiṁ karontīti ukkhittakaṁ karonti, ukkhipitvā chaḍḍenti. Aparepi,",
  "atk-s0402a25:80_5": "bhanteti so kira aṭavimukhe gāmo, tasmā tattha aṭaviṁ atikkantā ca atikkamitukāmā",
  "atk-s0402a25:80_6": "ca vāsaṁ kappenti. Tesupi paṭhamaṁ āgatā attano laddhiṁ dīpetvā pakkamiṁsu, pacchā",
  "atk-s0402a25:80_7": "āgatā ‘‘kiṁ te jānanti, amhākaṁ antevāsikā te, amhākaṁ santike kiñci kiñci sippaṁ",
  "atk-s0402a25:80_8": "uggaṇhiṁsū’’ti attano laddhiṁ dīpetvā pakkamiṁsu. Kālāmā ekaladdhiyampi saṇṭhahituṁ",
  "atk-s0402a25:80_9": "na sakkhiṁsu. Te etamatthaṁ dīpetvā bhagavato evamārocetvā tesaṁ no, bhantetiādimāhaṁsu.",
  "atk-s0402a25:80_10": "Tattha hoteva kaṅkhāti hotiyeva kaṅkhā. Vicikicchāti tasseva vevacanaṁ. Alanti yuttaṁ.",
  "atk-s0402a25:81_0": "Māanussavenāti anussavakathāyapi mā gaṇhittha. Mā paramparāyāti paramparakathāyapi",
  "atk-s0402a25:81_1": "mā gaṇhittha. Mā itikirāyāti evaṁ kira etanti mā gaṇhittha. Mā piṭakasampadānenāti",
  "atk-s0402a25:81_2": "amhākaṁ piṭakatantiyā saddhiṁ sametīti mā gaṇhittha. Mā takkahetūti takkaggāhenapi",
  "atk-s0402a25:81_3": "mā gaṇhittha. Mā nayahetūti nayaggāhenapi mā gaṇhittha. Mā ākāraparivitakkenāti sundaramidaṁ",
  "atk-s0402a25:81_4": "kāraṇanti evaṁ kāraṇaparivitakkenapi mā gaṇhittha. Mā diṭṭhinijjhānakkhantiyāti amhākaṁ",
  "atk-s0402a25:81_5": "nijjhāyitvā khamitvā gahitadiṭṭhiyā saddhiṁ sametītipi mā gaṇhittha. Mā bhabbarūpatāyāti",
  "atk-s0402a25:81_6": "ayaṁ bhikkhu bhabbarūpo, imassa kathaṁ gahetuṁ yuttantipi mā gaṇhittha. Mā samaṇo",
  "atk-s0402a25:81_7": "no garūti ayaṁ samaṇo amhākaṁ garu, imassa kathaṁ gahetuṁ yuttantipi mā gaṇhittha.",
  "atk-s0402a25:81_8": "Samattāti paripuṇṇā. Samādinnāti gahitā parāmaṭṭhā. Yaṁsa hotīti yaṁ kāraṇaṁ tassa",
  "atk-s0402a25:81_9": "puggalassa hoti. Alobhādayo lobhādipaṭipakkhavasena veditabbā. Vigatābhijjhotiādīhi",
  "atk-s0402a25:81_10": "mettāya pubbabhāgo kathito.",
  "atk-s0402a25:82_0": "Idāni mettādikaṁ kammaṭṭhānaṁ kathento mettāsahagatenātiādimāha. Tattha kammaṭṭhānakathāya",
  "atk-s0402a25:82_1": "vā bhāvanānaye vā pāḷivaṇṇanāya vā yaṁ vattabbaṁ siyā, taṁ sabbaṁ visuddhimagge (visuddhi.",
  "atk-s0402a25:82_2": "1.240) vuttameva. Evaṁ averacittoti evaṁ akusalaverassa ca puggalaverino ca natthitāya",
  "atk-s0402a25:82_3": "averacitto. Abyābajjhacittoti kodhacittassa abhāvena niddukkhacitto. Asaṁkiliṭṭhacittoti",
  "atk-s0402a25:82_4": "kilesassa natthitāya asaṁkiliṭṭhacitto. Visuddhacittoti kilesamalābhāvena visuddhacitto",
  "atk-s0402a25:82_5": "hotīti attho. Tassāti tassa evarūpassa ariyasāvakassa. Assāsāti avassayā patiṭṭhā.",
  "atk-s0402a25:82_6": "Sace kho pana atthi paro lokoti yadi imamhā lokā paraloko nāma atthi. Athāhaṁ kāyassa",
  "atk-s0402a25:82_7": "bhedā parammaraṇā…pe… upapajjissāmīti atthetaṁ kāraṇaṁ, yenāhaṁ kāyassa bhedā parammaraṇā",
  "atk-s0402a25:82_8": "sugatiṁ saggaṁ lokaṁ upapajjissāmīti evaṁ sabbattha nayo veditabbo. Anīghanti niddukkhaṁ.",
  "atk-s0402a25:82_9": "Sukhinti sukhitaṁ. Ubhayeneva visuddhaṁ attānaṁ samanupassāmīti yañca pāpaṁ na karomi,",
  "atk-s0402a25:82_10": "yañca karotopi na karīyati, iminā ubhayenāpi visuddhaṁ attānaṁ samanupassāmi. Sesaṁ",
  "atk-s0402a25:82_11": "sabbattha uttānatthamevāti.",
  "atk-s0402a25:83": "6. Sāḷhasuttavaṇṇanā",
  "atk-s0402a25:84_0": "67. Chaṭṭhe migāranattāti migāraseṭṭhino nattā. Sekhuniyanattāti sekhuniyaseṭṭhino",
  "atk-s0402a25:84_1": "nattā. Upasaṅkamiṁsūti bhuttapātarāsā dāsakammakaraparivutā upasaṅkamiṁsu. Tesaṁ",
  "atk-s0402a25:84_2": "kira purebhatte pubbaṇhasamayeyeva gehe eko pañho samuṭṭhito, taṁ pana kathetuṁ okāso",
  "atk-s0402a25:84_3": "nāhosi. Te ‘‘taṁ pañhaṁ sossāmā’’ti therassa santikaṁ gantvā vanditvā tuṇhī nisīdiṁsu.",
  "atk-s0402a25:84_4": "Thero ‘‘gāme taṁ samuṭṭhitaṁ pañhaṁ sotuṁ āgatā bhavissantī’’ti tesaṁ manaṁ ñatvā",
  "atk-s0402a25:84_5": "tameva pañhaṁ ārabhanto etha tumhe sāḷhātiādimāha. Tattha atthi lobhoti lubbhanasabhāvo",
  "atk-s0402a25:84_6": "lobho nāma atthīti pucchati. Abhijjhāti kho ahaṁ sāḷhā etamatthaṁ vadāmīti etaṁ lobhasaṅkhātaṁ",
  "atk-s0402a25:84_7": "atthaṁ ahaṁ ‘‘abhijjhā’’ti vadāmi, ‘‘taṇhā’’ti vadāmīti samuṭṭhitapañhassa atthaṁ",
  "atk-s0402a25:84_8": "dīpento āha. Evaṁ sabbavāresu nayo netabbo.",
  "atk-s0402a25:85_0": "Soevaṁ pajānātīti so cattāro brahmavihāre bhāvetvā ṭhito ariyasāvako samāpattito",
  "atk-s0402a25:85_1": "vuṭṭhāya vipassanaṁ ārabhanto evaṁ pajānāti. Atthi idanti atthi dukkhasaccasaṅkhātaṁ",
  "atk-s0402a25:85_2": "khandhapañcakaṁ nāmarūpavasena paricchinditvā pajānanto esa ‘‘evaṁ pajānāti atthi",
  "atk-s0402a25:85_3": "ida’’nti vutto. Hīnanti samudayasaccaṁ. Paṇītanti maggasaccaṁ. Imassa saññāgatassa",
  "atk-s0402a25:85_4": "uttari nissaraṇanti imassa vipassanāsaññāsaṅkhātassa saññāgatassa uttari nissaraṇaṁ",
  "atk-s0402a25:85_5": "nāma nibbānaṁ, tamatthīti iminā nirodhasaccaṁ dasseti. Vimuttasmiṁ vimuttamiti ñāṇanti",
  "atk-s0402a25:85_6": "ekūnavīsatividhaṁ paccavekkhaṇañāṇaṁ kathitaṁ. Ahu pubbe lobhoti pubbe me lobho ahosi.",
  "atk-s0402a25:85_7": "Tadahu akusalanti taṁ akusalaṁ nāma ahosi, tadā vā akusalaṁ nāma ahosi. Iccetaṁ kusalanti",
  "atk-s0402a25:85_8": "iti etaṁ kusalaṁ, tasseva akusalassa natthibhāvaṁ kusalaṁ khemanti sandhāya vadati.",
  "atk-s0402a25:85_9": "Nicchātoti nittaṇho. Nibbutoti abbhantare santāpakarānaṁ kilesānaṁ abhāvena nibbuto.",
  "atk-s0402a25:85_10": "Sītibhūtoti sītalībhūto. Sukhappaṭisaṁvedīti kāyikacetasikassa sukhassa paṭisaṁveditā.",
  "atk-s0402a25:85_11": "Brahmabhūtenāti seṭṭhabhūtena. Sesaṁ sabbattha uttānatthamevāti.",
  "atk-s0402a25:86": "7. Kathāvatthusuttavaṇṇanā",
  "atk-s0402a25:87_0": "68. Sattame kathāvatthūnīti kathākāraṇāni, kathāya bhūmiyo patiṭṭhāyoti attho. Atītaṁ",
  "atk-s0402a25:87_1": "vā, bhikkhave, addhānanti atītamaddhānaṁ nāma kālopi vaṭṭati khandhāpi. Anāgatapaccuppannesupi",
  "atk-s0402a25:87_2": "eseva nayo. Tattha atīte kassapo nāma sammāsambuddho ahosi, tassa kikī nāma kāsikarājā",
  "atk-s0402a25:87_3": "aggupaṭṭhāko ahosi, vīsati vassasahassāni āyu ahosīti iminā nayena kathento atītaṁ",
  "atk-s0402a25:87_4": "ārabbha kathaṁ katheti nāma. Anāgate metteyyo nāma buddho bhavissati, tassa saṅkho",
  "atk-s0402a25:87_5": "nāma rājā aggupaṭṭhāko bhavissati, asīti vassasahassāni āyu bhavissatīti iminā nayena",
  "atk-s0402a25:87_6": "kathento anāgataṁ ārabbha kathaṁ katheti nāma. Etarahi asuko nāma rājā dhammikoti",
  "atk-s0402a25:87_7": "iminā nayena kathento paccuppannaṁ ārabbha kathaṁ katheti nāma.",
  "atk-s0402a25:88_0": "Kathāsampayogenāti kathāsamāgamena. Kacchoti kathetuṁ yutto. Akacchoti kathetuṁ na",
  "atk-s0402a25:88_1": "yutto. Ekaṁsabyākaraṇīyaṁ pañhantiādīsu, ‘‘cakkhu, anicca’’nti puṭṭhena, ‘‘āma, anicca’’nti",
  "atk-s0402a25:88_2": "ekaṁseneva byākātabbaṁ. Eseva nayo sotādīsu. Ayaṁ ekaṁsabyākaraṇīyo pañho. ‘‘Aniccaṁ",
  "atk-s0402a25:88_3": "nāma cakkhū’’ti puṭṭhena pana ‘‘na cakkhumeva, sotampi aniccaṁ, ghānampi anicca’’nti",
  "atk-s0402a25:88_4": "evaṁ vibhajitvā byākātabbaṁ. Ayaṁ vibhajjabyākaraṇīyo pañho. ‘‘Yathā cakkhu, tathā",
  "atk-s0402a25:88_5": "sotaṁ. Yathā sotaṁ, tathā cakkhū’’ti puṭṭhena ‘‘kenaṭṭhena pucchasī’’ti paṭipucchitvā",
  "atk-s0402a25:88_6": "‘‘dassanaṭṭhena pucchāmī’’ti vutte ‘‘na hī’’ti byākātabbaṁ. ‘‘Aniccaṭṭhena pucchāmī’’ti",
  "atk-s0402a25:88_7": "vutte, ‘‘āmā’’ti byākātabbaṁ. Ayaṁ paṭipucchābyākaraṇīyo pañho. ‘‘Taṁ jīvaṁ taṁ sarīra’’ntiādīni",
  "atk-s0402a25:88_8": "puṭṭhena pana ‘‘abyākatametaṁ bhagavatā’’ti ṭhapetabbo, esa pañho na byākātabbo.",
  "atk-s0402a25:88_9": "Ayaṁ ṭhapanīyo pañho.",
  "atk-s0402a25:89_0": "Ṭhānāṭhāne na saṇṭhātīti kāraṇākāraṇe na saṇṭhāti. Tatrāyaṁ nayo – sassatavādī yuttena",
  "atk-s0402a25:89_1": "kāraṇena pahoti ucchedavādiṁ niggahetuṁ, ucchedavādī tena niggayhamāno ‘‘kiṁ panāhaṁ",
  "atk-s0402a25:89_2": "ucchedaṁ vadāmī’’ti sassatavādibhāvameva dīpeti, attano vāde patiṭṭhātuṁ na sakkoti.",
  "atk-s0402a25:89_3": "Evaṁ ucchedavādimhi pahonte sassatavādī, puggalavādimhi pahonte suññatavādī, suññatavādimhi",
  "atk-s0402a25:89_4": "pahonte puggalavādīti evaṁ ṭhānāṭhāne na saṇṭhāti nāma.",
  "atk-s0402a25:90_0": "Parikappena saṇṭhātīti idaṁ pañhapucchanepi pañhakathanepi labbhati. Kathaṁ? Ekacco",
  "atk-s0402a25:90_1": "hi ‘‘pañhaṁ pucchissāmī’’ti kaṇṭhaṁ sodheti, so itarena ‘‘idaṁ nāma tvaṁ pucchissasī’’ti",
  "atk-s0402a25:90_2": "vutto ñātabhāvaṁ ñatvā ‘‘na etaṁ, aññaṁ pucchissāmī’’ti vadati. Pañhaṁ puṭṭhopi ‘‘pañhaṁ",
  "atk-s0402a25:90_3": "kathessāmī’’ti hanuṁ saṁsodheti, so itarena ‘‘idaṁ nāma kathessasī’’ti vutto ñātabhāvaṁ",
  "atk-s0402a25:90_4": "ñatvā ‘‘na etaṁ, aññaṁ kathessāmī’’ti vadati. Evaṁ parikappe na saṇṭhāti nāma.",
  "atk-s0402a25:91_0": "Aññātavāde na saṇṭhātīti aññātavāde jānitavāde na saṇṭhāti. Kathaṁ? Ekacco pañhaṁ",
  "atk-s0402a25:91_1": "pucchati, taṁ itaro ‘‘manāpo tayā pañho pucchito, kahaṁ te esa uggahito’’ti vadati.",
  "atk-s0402a25:91_2": "Itaro pucchitabbaniyāmeneva pañhaṁ pucchitvāpi tassa kathāya ‘‘apañhaṁ nu kho pucchita’’nti",
  "atk-s0402a25:91_3": "vimatiṁ karoti. Aparo pañhaṁ puṭṭho katheti, tamañño ‘‘suṭṭhu te pañho kathito, kattha",
  "atk-s0402a25:91_4": "te uggahito, pañhaṁ kathentena nāma evaṁ kathetabbo’’ti vadati. Itaro kathetabbaniyāmeneva",
  "atk-s0402a25:91_5": "pañhaṁ kathetvāpi tassa kathāya ‘‘apañho nu kho mayā kathito’’ti vimatiṁ karoti.",
  "atk-s0402a25:92_0": "Paṭipadāya na saṇṭhātīti paṭipattiyaṁ na tiṭṭhati, vattaṁ ajānitvā apucchitabbaṭṭhāne",
  "atk-s0402a25:92_1": "pucchatīti attho. Ayaṁ pañho nāma cetiyaṅgaṇe pucchitena na kathetabbo, tathā bhikkhācāramagge",
  "atk-s0402a25:92_2": "gāmaṁ piṇḍāya caraṇakāle. Āsanasālāya nisinnakāle yāguṁ vā bhattaṁ vā gahetvā nisinnakāle",
  "atk-s0402a25:92_3": "paribhuñjitvā nisinnakāle divāvihāraṭṭhānagamanakālepi. Divāṭṭhāne nisinnakāle pana",
  "atk-s0402a25:92_4": "okāsaṁ kāretvāva pucchantassa kathetabbo, akāretvā pucchantassa na kathetabbo. Idaṁ",
  "atk-s0402a25:92_5": "vattaṁ ajānitvā pucchanto paṭipadāya na saṇṭhāti nāma. Evaṁ santāyaṁ, bhikkhave,",
  "atk-s0402a25:92_6": "puggalo akaccho hotīti, bhikkhave, etaṁ imasmiṁ ca kāraṇe sati ayaṁ puggalo na kathetuṁ yutto nāma hoti.",
  "atk-s0402a25:93_0": "Ṭhānāṭhāne saṇṭhātīti sassatavādī yuttena kāraṇena pahoti ucchedavādiṁ niggahetuṁ,",
  "atk-s0402a25:93_1": "ucchedavādī tena niggayhamānopi ‘‘ahaṁ tayā satakkhattuṁ niggayhamānopi ucchedavādīyevā’’ti",
  "atk-s0402a25:93_2": "vadati. Iminā nayena sassatapuggalasuññatavādādīsupi nayo netabbo. Evaṁ ṭhānāṭhāne",
  "atk-s0402a25:93_3": "saṇṭhāti nāma. Parikappe saṇṭhātīti ‘‘pañhaṁ pucchissāmī’’ti kaṇṭhaṁ sodhento ‘‘tvaṁ",
  "atk-s0402a25:93_4": "imaṁ nāma pucchissasī’’ti vutte, ‘‘āma, etaṁyeva pucchissāmī’’ti vadati. Pañhaṁ kathessāmīti",
  "atk-s0402a25:93_5": "hanuṁ saṁsodhentopi ‘‘tvaṁ imaṁ nāma kathessasī’’ti vutte, ‘‘āma, etaṁyeva kathessāmī’’ti",
  "atk-s0402a25:93_6": "vadati. Evaṁ parikappe saṇṭhāti nāma.",
  "atk-s0402a25:94_0": "Aññātavāde saṇṭhātīti imaṁ pañhaṁ pucchitvā ‘‘suṭṭhu te pañho pucchito, pucchantena",
  "atk-s0402a25:94_1": "nāma evaṁ pucchitabba’’nti vutte sampaṭicchati, vimatiṁ na uppādeti. Pañhaṁ kathetvāpi",
  "atk-s0402a25:94_2": "‘‘suṭṭhu te pañho kathito, kathentena nāma evaṁ kathetabba’’nti vutte sampaṭicchati,",
  "atk-s0402a25:94_3": "vimatiṁ na uppādeti. Paṭipadāya saṇṭhātīti gehe nisīdāpetvā yāgukhajjakādīni datvā",
  "atk-s0402a25:94_4": "yāva bhattaṁ niṭṭhāti, tasmiṁ antare nisinno pañhaṁ pucchati . Sappiādīni bhesajjāni",
  "atk-s0402a25:94_5": "aṭṭhavidhāni pānakāni vatthacchādanamālāgandhādīni vā ādāya vihāraṁ gantvā tāni datvā",
  "atk-s0402a25:94_6": "divāṭṭhānaṁ pavisitvā okāsaṁ kāretvā pañhaṁ pucchati. Evañhi vattaṁ ñatvā pucchanto",
  "atk-s0402a25:94_7": "paṭipadāya saṇṭhāti nāma. Tassa pañhaṁ kathetuṁ vaṭṭati.",
  "atk-s0402a25:95_0": "Aññenaññaṁ paṭicaratīti aññena vacanena aññaṁ paṭicchādeti, aññaṁ vā pucchito aññaṁ",
  "atk-s0402a25:95_1": "katheti. Bahiddhā kathaṁ apanāmetīti āgantukakathaṁ otārento purimakathaṁ bahiddhā",
  "atk-s0402a25:95_2": "apanāmeti. Tatridaṁ vatthu – bhikkhū kira sannipatitvā ekaṁ daharaṁ, ‘‘āvuso, tvaṁ",
  "atk-s0402a25:95_3": "imañcimañca āpattiṁ āpanno’’ti āhaṁsu. So āha – ‘‘bhante, nāgadīpaṁ gatomhī’’ti.",
  "atk-s0402a25:95_4": "Āvuso , na mayaṁ tava nāgadīpagamanena atthikā, āpattiṁ pana āpannoti pucchāmāti.",
  "atk-s0402a25:95_5": "Bhante, nāgadīpaṁ gantvā macche khādinti. Āvuso, tava macchakhādanena kammaṁ natthi,",
  "atk-s0402a25:95_6": "āpattiṁ kirasi āpannoti. So ‘‘nātisupakko maccho mayhaṁ aphāsukamakāsi, bhante’’ti.",
  "atk-s0402a25:95_7": "Āvuso, tuyhaṁ phāsukena vā aphāsukena vā kammaṁ natthi, āpattiṁ āpannosīti. Bhante,",
  "atk-s0402a25:95_8": "yāva tattha vasiṁ, tāva me aphāsukameva jātanti. Evaṁ āgantukakathāvasena bahiddhā",
  "atk-s0402a25:95_9": "kathaṁ apanāmetīti veditabbaṁ.",
  "atk-s0402a25:96_0": "Abhiharatīti ito cito ca suttaṁ āharitvā avattharati. Tepiṭakatissatthero viya. Pubbe",
  "atk-s0402a25:96_1": "kira bhikkhū mahācetiyaṅgaṇe sannipatitvā saṅghakiccaṁ katvā bhikkhūnaṁ ovādaṁ datvā",
  "atk-s0402a25:96_2": "aññamaññaṁ pañhasākacchaṁ karonti. Tatthāyaṁ thero tīhi piṭakehi tato tato suttaṁ",
  "atk-s0402a25:96_3": "āharitvā divasabhāge ekampi pañhaṁ niṭṭhāpetuṁ na deti. Abhimaddatīti kāraṇaṁ āharitvā",
  "atk-s0402a25:96_4": "maddati. Anupajagghatīti parena pañhe pucchitepi kathitepi pāṇiṁ paharitvā mahāhasitaṁ",
  "atk-s0402a25:96_5": "hasati, yena parassa ‘‘apucchitabbaṁ nu kho pucchiṁ, akathetabbaṁ nu kho kathesi’’nti",
  "atk-s0402a25:96_6": "vimati uppajjati. Khalitaṁ gaṇhātīti appamattakaṁ mukhadosamattaṁ gaṇhāti , akkhare",
  "atk-s0402a25:96_7": "vā pade vā byañjane vā durutte ‘‘evaṁ nāmetaṁ vattabba’’nti ujjhāyamāno vicarati.",
  "atk-s0402a25:96_8": "Saupanisoti saupanissayo sapaccayo.",
  "atk-s0402a25:97_0": "Ohitasototi ṭhapitasoto. Abhijānāti ekaṁ dhammanti ekaṁ kusaladhammaṁ abhijānāti",
  "atk-s0402a25:97_1": "ariyamaggaṁ. Parijānāti ekaṁ dhammanti ekaṁ dukkhasaccadhammaṁ tīraṇapariññāya parijānāti.",
  "atk-s0402a25:97_2": "Pajahati ekaṁ dhammanti ekaṁ sabbākusaladhammaṁ pajahati vinodeti byantīkaroti. Sacchikaroti",
  "atk-s0402a25:97_3": "ekaṁ dhammanti ekaṁ arahattaphaladhammaṁ nirodhameva vā paccakkhaṁ karoti. Sammāvimuttiṁ",
  "atk-s0402a25:97_4": "phusatīti sammā hetunā nayena kāraṇena arahattaphalavimokkhaṁ ñāṇaphassena phusati.",
  "atk-s0402a25:98_0": "Etadatthā, bhikkhave, kathāti, bhikkhave, yā esā kathāsampayogenāti kathā dassitā,",
  "atk-s0402a25:98_1": "sā etadatthā, ayaṁ tassā kathāya bhūmi patiṭṭhā. Idaṁ vatthu yadidaṁ anupādā cittassa",
  "atk-s0402a25:98_2": "vimokkhoti evaṁ sabbapadesu yojanā veditabbā. Etadatthā mantanāti yā ayaṁ kacchākacchesu",
  "atk-s0402a25:98_3": "puggalesu kacchena saddhiṁ mantanā, sāpi etadatthāyeva. Etadatthā upanisāti ohitasoto",
  "atk-s0402a25:98_4": "saupanisoti evaṁ vuttā upanisāpi etadatthāyeva. Etadatthaṁ sotāvadhānanti tassā upanisāya",
  "atk-s0402a25:98_5": "sotāvadhānaṁ , tampi etadatthameva. Anupādāti catūhi upādānehi aggahetvā. Cittassa",
  "atk-s0402a25:98_6": "vimokkhoti arahattaphalavimokkho. Arahattaphalatthāya hi sabbametanti suttantaṁ vinivattetvā",
  "atk-s0402a25:98_7": "upari gāthāhi kūṭaṁ gaṇhanto ye viruddhātiādimāha.",
  "atk-s0402a25:99_0": "Tattha viruddhāti virodhasaṅkhātena kopena viruddhā. Sallapantīti sallāpaṁ karonti.",
  "atk-s0402a25:99_1": "Viniviṭṭhāti abhiniviṭṭhā hutvā. Samussitāti mānussayena suṭṭhu ussitā. Anariyaguṇamāsajjāti",
  "atk-s0402a25:99_2": "anariyaguṇakathaṁ guṇamāsajja kathenti. Guṇaṁ ghaṭṭetvā kathā hi anariyakathā nāma,",
  "atk-s0402a25:99_3": "na ariyakathā, taṁ kathentīti attho. Aññoññavivaresinoti aññamaññassa chiddaṁ aparādhaṁ",
  "atk-s0402a25:99_4": "gavesamānā. Dubbhāsitanti dukkathitaṁ. Vikkhalitanti appamattakaṁ mukhadosakhalitaṁ.",
  "atk-s0402a25:99_5": "Sampamohaṁ parājayanti aññamaññassa appamattena mukhadosena sampamohañca parājayañca.",
  "atk-s0402a25:99_6": "Abhinandantīti tussanti. Nācareti na carati na katheti. Dhammaṭṭhapaṭisaṁyuttāti",
  "atk-s0402a25:99_7": "yā ca dhamme ṭhitena kathitakathā, sā dhammaṭṭhā ceva hoti tena ca dhammena paṭisaṁyuttāti",
  "atk-s0402a25:99_8": "dhammaṭṭhapaṭisaṁyuttā. Anunnatena manasāti anuddhatena cetasā. Apaḷāsoti yugaggāhapaḷāsavasena",
  "atk-s0402a25:99_9": "apaḷāso hutvā. Asāhasoti rāgadosamohasāhasānaṁ vasena asāhaso hutvā.",
  "atk-s0402a25:100_0": "Anusūyāyamānoti na usūyamāno. Dubbhaṭṭhe nāpasādayeti dukkathitasmiṁ na apasādeyya.",
  "atk-s0402a25:100_1": "Upārambhaṁ na sikkheyyāti kāraṇuttariyalakkhaṇaṁ upārambhaṁ na sikkheyya. Khalitañca",
  "atk-s0402a25:100_2": "na gāhayeti appamattakaṁ mukhakhalitaṁ ‘‘ayaṁ te doso’’ti na gāhayeyya. Nābhihareti",
  "atk-s0402a25:100_3": "nāvatthareyya. Nābhimaddeti ekaṁ kāraṇaṁ āharitvā na maddeyya. Navācaṁ payutaṁ bhaṇeti",
  "atk-s0402a25:100_4": "saccālikapaṭisaṁyuttaṁ vācaṁ na bhaṇeyya. Aññātatthanti jānanatthaṁ. Pasādatthanti",
  "atk-s0402a25:100_5": "pasādajananatthaṁ. Na samusseyya mantayeti na mānussayena samussito bhaveyya. Na",
  "atk-s0402a25:100_6": "hi mānussitā hutvā paṇḍitā kathayanti, mānena pana anussitova hutvā mantaye katheyya bhāseyyāti.",
  "atk-s0402a25:101": "8. Aññatitthiyasuttavaṇṇanā",
  "atk-s0402a25:102_0": "69. Aṭṭhame bhagavaṁmūlakāti bhagavā mūlaṁ etesanti bhagavaṁmūlakā. Idaṁ vuttaṁ hoti",
  "atk-s0402a25:102_1": "– ime, bhante, amhākaṁ dhammā pubbe kassapasammāsambuddhena uppāditā, tasmiṁ parinibbute",
  "atk-s0402a25:102_2": "ekaṁ buddhantaraṁ añño samaṇo vā brāhmaṇo vā ime dhamme uppādetuṁ samattho nāma nāhosi,",
  "atk-s0402a25:102_3": "bhagavato pana no ime dhammā uppāditā. Bhagavantañhi nissāya mayaṁ ime dhamme ājānāma",
  "atk-s0402a25:102_4": "paṭivijjhāmāti evaṁ bhagavaṁmūlakā no, bhante, dhammāti. Bhagavaṁnettikāti bhagavā",
  "atk-s0402a25:102_5": "dhammānaṁ netā vinetā anunetā yathāsabhāvato pāṭiyekkaṁ pāṭiyekkaṁ nāmaṁ gahetvāva",
  "atk-s0402a25:102_6": "dassetāti dhammā bhagavaṁnettikā nāma honti. Bhagavaṁpaṭisaraṇāti catubhūmakadhammā",
  "atk-s0402a25:102_7": "sabbaññutaññāṇassa āpāthaṁ āgacchamānā bhagavati paṭisaranti nāmāti bhagavaṁpaṭisaraṇā.",
  "atk-s0402a25:102_8": "Paṭisarantīti osaranti samosaranti. Apica mahābodhimaṇḍe nisinnassa bhagavato paṭivedhavasena",
  "atk-s0402a25:102_9": "phasso āgacchati – ‘‘ahaṁ bhagavā kinnāmo’’ti. Tvaṁ phusanaṭṭhena phasso nāma. Vedanā,",
  "atk-s0402a25:102_10": "saññā, saṅkhārā, viññāṇaṁ āgacchati – ‘‘ahaṁ bhagavā kinnāma’’nti. Tvaṁ vijānanaṭṭhena",
  "atk-s0402a25:102_11": "viññāṇaṁ nāmāti. Evaṁ catubhūmakadhammānaṁ yathāsabhāvato pāṭiyekkaṁ pāṭiyekkaṁ nāmaṁ",
  "atk-s0402a25:102_12": "gaṇhanto bhagavā dhamme paṭisaratīti bhagavaṁpaṭisaraṇā. Bhagavantaṁyeva paṭibhātūti",
  "atk-s0402a25:102_13": "bhagavatova etassa bhāsitassa attho upaṭṭhātu, tumheyeva no kathetvā dethāti attho.",
  "atk-s0402a25:103_0": "Rāgokhoti rajjanavasena pavattarāgo. Appasāvajjoti lokavajjavasenapi vipākavajjavasenapīti",
  "atk-s0402a25:103_1": "dvīhipi vajjehi appasāvajjo, appadosoti attho. Kathaṁ? Mātāpitaro hi bhātibhaginiādayo",
  "atk-s0402a25:103_2": "ca puttabhātikānaṁ āvāhavivāhamaṅgalaṁ nāma kārenti. Evaṁ tāveso lokavajjavasena",
  "atk-s0402a25:103_3": "appasāvajjo. Sadārasantosamūlikā pana apāye paṭisandhi nāma na hotīti evaṁ vipākavajjavasena",
  "atk-s0402a25:103_4": "appasāvajjo. Dandhavirāgīti virajjamāno panesa saṇikaṁ virajjati, na sīghaṁ muccati.",
  "atk-s0402a25:103_5": "Telamasirāgo viya ciraṁ anubandhati, dve tīṇi bhavantarāni gantvāpi nāpagacchatīti dandhavirāgī.",
  "atk-s0402a25:104_0": "Tatridaṁ vatthu – eko kira puriso bhātu jāyāya micchācāraṁ carati. Tassāpi itthiyā",
  "atk-s0402a25:104_1": "attano sāmikato soyeva piyataro ahosi. Sā tamāha – ‘‘imasmiṁ kāraṇe pākaṭe jāte mahatī",
  "atk-s0402a25:104_2": "garahā bhavissati, tava bhātikaṁ ghātehī’’ti. So ‘‘nassa, vasali, mā evaṁ puna avacā’’ti",
  "atk-s0402a25:104_3": "apasādesi. Sā tuṇhī hutvā katipāhaccayena puna kathesi, tassa cittaṁ dvajjhabhāvaṁ",
  "atk-s0402a25:104_4": "agamāsi. Tato tatiyavāraṁ kathito ‘‘kinti katvā okāsaṁ labhissāmī’’ti āha. Athassa",
  "atk-s0402a25:104_5": "sā upāyaṁ kathentī ‘‘tvaṁ mayā vuttameva karohi, asukaṭṭhāne mahākakudhasamīpe titthaṁ",
  "atk-s0402a25:104_6": "atthi, tattha tikhiṇaṁ daṇḍakavāsiṁ gahetvā tiṭṭhāhī’’ti. So tathā akāsi. Jeṭṭhabhātāpissa",
  "atk-s0402a25:104_7": "araññe kammaṁ katvā gharaṁ āgato. Sā tasmiṁ muducittā viya hutvā ‘‘ehi sāmi , sīse",
  "atk-s0402a25:104_8": "te olikhissāmī’’ti olikhantī ‘‘upakkiliṭṭhaṁ te sīsa’’nti āmalakapiṇḍaṁ datvā ‘‘gaccha",
  "atk-s0402a25:104_9": "asukaṭṭhāne sīsaṁ dhovitvā āgacchāhī’’ti pesesi. So tāya vuttatitthameva gantvā āmalakakakkena",
  "atk-s0402a25:104_10": "sīsaṁ makkhetvā udakaṁ oruyha onamitvā sīsaṁ dhovi. Atha naṁ itaro rukkhantarato",
  "atk-s0402a25:104_11": "nikkhamitvā khandhaṭṭhike paharitvā jīvitā voropetvā gehaṁ agamāsi.",
  "atk-s0402a25:105_0": "Itaro bhariyāya sinehaṁ pariccajitumasakkonto tasmiṁyeva gehe mahādhammani hutvā",
  "atk-s0402a25:105_1": "nibbatti. So tassā ṭhitāyapi nisinnāyapi gantvā sarīre patati. Atha naṁ sā ‘‘soyeva",
  "atk-s0402a25:105_2": "ayaṁ bhavissatī’’ti ghātāpesi. So puna tassā sinehena tasmiṁyeva gehe kukkuro hutvā",
  "atk-s0402a25:105_3": "nibbatti. So padasā gamanakālato paṭṭhāya tassā pacchato pacchato carati. Araññaṁ",
  "atk-s0402a25:105_4": "gacchantiyāpi saddhiṁyeva gacchati. Taṁ disvā manussā ‘‘nikkhanto sunakhaluddako,",
  "atk-s0402a25:105_5": "kataraṭṭhānaṁ gamissatī’’ti uppaṇḍenti. Sā puna taṁ ghātāpesi.",
  "atk-s0402a25:106_0": "Sopi puna tasmiṁyeva gehe vacchako hutvā nibbatti. Tatheva tassā pacchato pacchato",
  "atk-s0402a25:106_1": "carati. Tadāpi naṁ manussā disvā ‘‘nikkhanto gopālako, kattha gāviyo carissantī’’ti",
  "atk-s0402a25:106_2": "uppaṇḍenti. Sā tasmimpi ṭhāne taṁ ghātāpesi. So tadāpi tassā upari sinehaṁ chindituṁ",
  "atk-s0402a25:106_3": "asakkonto catutthe vāre tassāyeva kucchiyaṁ jātissaro hutvā nibbatti. So paṭipāṭiyā",
  "atk-s0402a25:106_4": "catūsu attabhāvesu tāya ghātitabhāvaṁ disvā ‘‘evarūpāya nāma paccatthikāya kucchismiṁ",
  "atk-s0402a25:106_5": "nibbattosmī’’ti tato paṭṭhāya tassā hatthena attānaṁ phusituṁ na deti. Sace naṁ sā",
  "atk-s0402a25:106_6": "phusati, kandati rodati. Atha naṁ ayyakova paṭijaggati. Taṁ aparabhāge vuddhippattaṁ",
  "atk-s0402a25:106_7": "ayyako āha – ‘‘tāta, kasmā tvaṁ mātu hatthena attānaṁ phusituṁ na desi. Sacepi taṁ",
  "atk-s0402a25:106_8": "phusati, mahāsaddena rodasi kandasī’’ti. Ayyakena puṭṭho ‘‘na esā mayhaṁ mātā, paccāmittā",
  "atk-s0402a25:106_9": "esā’’ti taṁ pavattiṁ sabbaṁ ārocesi. So taṁ āliṅgitvā roditvā ‘‘ehi, tāta, kiṁ amhākaṁ",
  "atk-s0402a25:106_10": "īdise ṭhāne nivāsakicca’’nti taṁ ādāya nikkhamitvā ekaṁ vihāraṁ gantvā pabbajitvā",
  "atk-s0402a25:106_11": "ubhopi tattha vasantā arahattaṁ pāpuṇiṁsu.",
  "atk-s0402a25:107_0": "Mahāsāvajjoti lokavajjavasenapi vipākavajjavasenapīti dvīhipi kāraṇehi mahāsāvajjo.",
  "atk-s0402a25:107_1": "Kathaṁ? Dosena hi duṭṭho hutvā mātaripi aparajjhati, pitaripi bhātibhaginiādīsupi",
  "atk-s0402a25:107_2": "pabbajitesupi. So gatagataṭṭhānesu ‘‘ayaṁ puggalo mātāpitūsupi aparajjhati, bhātibhaginiādīsupi,",
  "atk-s0402a25:107_3": "pabbajitesupī’’ti mahatiṁ garahaṁ labhati. Evaṁ tāva lokavajjavasena mahāsāvajjo.",
  "atk-s0402a25:107_4": "Dosavasena pana katena ānantariyakammena kappaṁ niraye paccati. Evaṁ vipākavajjavasena",
  "atk-s0402a25:107_5": "mahāsāvajjo. Khippavirāgīti khippaṁ virajjati. Dosena hi duṭṭho mātāpitūsupi cetiyepi",
  "atk-s0402a25:107_6": "bodhimhipi pabbajitesupi aparajjhitvā ‘‘mayhaṁ khamathā’’ti. Accayaṁ deseti. Tassa",
  "atk-s0402a25:107_7": "saha khamāpanena taṁ kammaṁ pākatikameva hoti.",
  "atk-s0402a25:108_0": "Mohopi dvīheva kāraṇehi mahāsāvajjo. Mohena hi mūḷho hutvā mātāpitūsupi cetiyepi",
  "atk-s0402a25:108_1": "bodhimhipi pabbajitesupi aparajjhitvā gatagataṭṭhāne garahaṁ labhati. Evaṁ tāva lokavajjavasena",
  "atk-s0402a25:108_2": "mahāsāvajjo. Mohavasena pana katena ānantariyakammena kappaṁ niraye paccati. Evaṁ",
  "atk-s0402a25:108_3": "vipākavajjavasenapi mahāsāvajjo. Dandhavirāgīti saṇikaṁ virajjati. Mohena mūḷhena",
  "atk-s0402a25:108_4": "hi katakammaṁ saṇikaṁ muccati. Yathā hi acchacammaṁ satakkhattumpi dhoviyamānaṁ na",
  "atk-s0402a25:108_5": "paṇḍaraṁ hoti, evameva mohena mūḷhena katakammaṁ sīghaṁ na muccati, saṇikameva muccatīti.",
  "atk-s0402a25:108_6": "Sesamettha uttānamevāti.",
  "atk-s0402a25:109": "9. Akusalamūlasuttavaṇṇanā",
  "atk-s0402a25:110_0": "70. Navame akusalamūlānīti akusalānaṁ mūlāni, akusalāni ca tāni mūlāni cāti vā akusalamūlāni.",
  "atk-s0402a25:110_1": "Yadapi, bhikkhave, lobhoti yopi, bhikkhave, lobho. Tadapiakusalamūlanti sopi akusalamūlaṁ.",
  "atk-s0402a25:110_2": "Akusalamūlaṁ vā sandhāya idha tampīti attho vaṭṭatiyeva. Etenupāyena sabbattha nayo",
  "atk-s0402a25:110_3": "netabbo. Abhisaṅkharotīti āyūhati sampiṇḍeti rāsiṁ karoti. Asatā dukkhaṁ uppādayatīti",
  "atk-s0402a25:110_4": "abhūtena avijjamānena yaṁkiñci tassa abhūtaṁ dosaṁ vatvā dukkhaṁ uppādeti. Vadhena",
  "atk-s0402a25:110_5": "vātiādi yenākārena dukkhaṁ uppādeti, taṁ dassetuṁ vuttaṁ. Tattha jāniyāti dhanajāniyā.",
  "atk-s0402a25:110_6": "Pabbājanāyāti gāmato vā raṭṭhato vā pabbājanīyakammena . Balavamhīti ahamasmi balavā.",
  "atk-s0402a25:110_7": "Balattho itipīti balena me attho itipi, bale vā ṭhitomhītipi vadati.",
  "atk-s0402a25:111_0": "Akālavādīti kālasmiṁ na vadati, akālasmiṁ vadati nāma. Abhūtavādīti bhūtaṁ na vadati",
  "atk-s0402a25:111_1": ", abhūtaṁ vadati nāma. Anatthavādīti atthaṁ na vadati, anatthaṁ vadati nāma. Adhammavādīti",
  "atk-s0402a25:111_2": "dhammaṁ na vadati, adhammaṁ vadati nāma. Avinayavādīti vinayaṁ na vadati, avinayaṁ vadati nāma.",
  "atk-s0402a25:112_0": "Tathā hāyanti tathā hi ayaṁ. Na ātappaṁ karoti tassa nibbeṭhanāyāti tassa abhūtassa",
  "atk-s0402a25:112_1": "nibbeṭhanatthāya vīriyaṁ na karoti. Itipetaṁ atacchanti imināpi kāraṇena etaṁ atacchaṁ.",
  "atk-s0402a25:112_2": "Itaraṁ tasseva vevacanaṁ.",
  "atk-s0402a25:113_0": "Duggati pāṭikaṅkhāti nirayādikā duggati icchitabbā, sā assa avassabhāvinī, tatthānena",
  "atk-s0402a25:113_1": "nibbattitabbanti attho. Uddhastoti upari dhaṁsito. Pariyonaddhoti samantā onaddho.",
  "atk-s0402a25:113_2": "Anayaṁ āpajjatīti avuḍḍhiṁ āpajjati. Byasanaṁāpajjatīti vināsaṁ āpajjati. Gimhakālasmiñhi",
  "atk-s0402a25:113_3": "māluvāsipāṭikāya phalitāya bījāni uppatitvā vaṭarukkhādīnaṁ mūle patanti. Tattha",
  "atk-s0402a25:113_4": "yassa rukkhassa mūle tīsu disāsu tīṇi bījāni patitāni honti, tasmiṁ rukkhe pāvussakena",
  "atk-s0402a25:113_5": "meghena abhivaṭṭhe tīhi bījehi tayo aṅkurā uṭṭhahitvā taṁ rukkhaṁ allīyanti. Tato",
  "atk-s0402a25:113_6": "paṭṭhāya rukkhadevatāyo sakabhāvena saṇṭhātuṁ na sakkonti. Tepi aṅkurā vaḍḍhamānā",
  "atk-s0402a25:113_7": "latābhāvaṁ āpajjitvā taṁ rukkhaṁ abhiruhitvā sabbaviṭapasākhāpasākhā saṁsibbitvā",
  "atk-s0402a25:113_8": "taṁ rukkhaṁ upari pariyonandhanti. So māluvālatāhi saṁsibbito ghanehi mahantehi māluvāpattehi",
  "atk-s0402a25:113_9": "sañchanno deve vā vassante vāte vā vāyante tattha tattha palujjitvā khāṇumattameva",
  "atk-s0402a25:113_10": "avasissati. Taṁ sandhāyetaṁ vuttaṁ.",
  "atk-s0402a25:114_0": "Evameva khoti ettha pana idaṁ opammasaṁsandanaṁ – sālādīsu aññatararukkho viya hi",
  "atk-s0402a25:114_1": "ayaṁ satto daṭṭhabbo, tisso māluvālatā viya tīṇi akusalamūlāni, yāva rukkhasākhā",
  "atk-s0402a25:114_2": "asampattā, tāva tāsaṁ latānaṁ ujukaṁ rukkhārohanaṁ viya lobhādīnaṁ dvāraṁ asampattakālo,",
  "atk-s0402a25:114_3": "sākhānusārena gamanakālo viya dvāravasena gamanakālo, pariyonaddhakālo viya lobhādīhi",
  "atk-s0402a25:114_4": "pariyuṭṭhitakālo, khuddakasākhānaṁ palujjanakālo viya dvārappattānaṁ kilesānaṁ vasena",
  "atk-s0402a25:114_5": "khuddānukhuddakā āpattiyo āpannakālo, mahāsākhānaṁ palujjanakālo viya garukāpattiṁ",
  "atk-s0402a25:114_6": "āpannakālo, latānusārena otiṇṇena udakena mūlesu tintesu rukkhassa bhūmiyaṁ patanakālo",
  "atk-s0402a25:114_7": "viya kamena cattāri pārājikāni āpajjitvā catūsu apāyesu nibbattanakālo daṭṭhabbo.",
  "atk-s0402a25:115_0": "Sukkapakkho vuttavipallāsena veditabbo. Evameva khoti ettha pana idaṁ opammasaṁsandanaṁ",
  "atk-s0402a25:115_1": "– sālādīsu aññatararukkho viya ayaṁ satto daṭṭhabbo, tisso māluvālatā viya tīṇi akusalamūlāni,",
  "atk-s0402a25:115_2": "tāsaṁ appavattiṁ kātuṁ āgatapuriso viya yogāvacaro, kuddālo viya paññā, kuddālapiṭakaṁ",
  "atk-s0402a25:115_3": "viya saddhāpiṭakaṁ, palikhananakhaṇitti viya vipassanāpaññā, khaṇittiyā mūlacchedanaṁ",
  "atk-s0402a25:115_4": "viya vipassanāñāṇena avijjāmūlassa chindanakālo, khaṇḍākhaṇḍikaṁ chindanakālo viya",
  "atk-s0402a25:115_5": "khandhavasena diṭṭhakālo, phālanakālo viya maggañāṇena kilesānaṁ samugghātitakālo,",
  "atk-s0402a25:115_6": "masikaraṇakālo viya dharamānakapañcakkhandhakālo, mahāvāte opuṇitvā appavattanakālo",
  "atk-s0402a25:115_7": "viya upādinnakakkhandhānaṁ appaṭisandhikanirodhena nirujjhitvā punabbhave paṭisandhiaggahaṇakālo",
  "atk-s0402a25:115_8": "daṭṭhabboti. Imasmiṁ sutte vaṭṭavivaṭṭaṁ kathitaṁ.",
  "atk-s0402a25:116": "10. Uposathasuttavaṇṇanā",
  "atk-s0402a25:117_0": "71. Dasame tadahuposatheti tasmiṁ ahu uposathe taṁ divasaṁ uposathe, pannarasikauposathadivaseti",
  "atk-s0402a25:117_1": "vuttaṁ hoti. Upasaṅkamīti uposathaṅgāni adhiṭṭhāya gandhamālādihatthā upasaṅkami.",
  "atk-s0402a25:117_2": "Handāti vavassaggatthe nipāto. Divā divassāti divasassa divā nāma majjhanho, imasmiṁ",
  "atk-s0402a25:117_3": "ṭhite majjhanhike kāleti attho. Kuto nu tvaṁ āgacchasīti kiṁ karontī vicarasīti pucchati.",
  "atk-s0402a25:117_4": "Gopālakuposathoti gopālakehi saddhiṁ upavasanauposatho. Nigaṇṭhuposathoti nigaṇṭhānaṁ",
  "atk-s0402a25:117_5": "upavasanauposatho. Ariyuposathoti ariyānaṁ upavasanauposatho. Seyyathāpi visākheti",
  "atk-s0402a25:117_6": "yathā nāma, visākhe. Sāyanhasamayesāmikānaṁ gāvo niyyātetvāti gopālakā hi devasikavetanena",
  "atk-s0402a25:117_7": "vā pañcāhadasāhaaddhamāsamāsachamāsasaṁvaccharaparicchedena vā gāvo gahetvā rakkhanti.",
  "atk-s0402a25:117_8": "Idha pana devasikavetanena rakkhantaṁ sandhāyetaṁ vuttaṁ – niyyātetvāti paṭicchāpetvā",
  "atk-s0402a25:117_9": "‘‘etā vo gāvo’’ti datvā. Itipaṭisañcikkhatīti attano gehaṁ gantvā bhuñjitvā mañce",
  "atk-s0402a25:117_10": "nipanno evaṁ paccavekkhati. Abhijjhāsahagatenāti taṇhāya sampayuttena. Evaṁ kho,",
  "atk-s0402a25:117_11": "visākhe, gopālakuposatho hotīti ariyuposathova ayaṁ, aparisuddhavitakkatāya pana",
  "atk-s0402a25:117_12": "gopālakauposathaṭṭhāne ṭhito. Na mahapphaloti vipākaphalena na mahapphalo. Na mahānisaṁsoti",
  "atk-s0402a25:117_13": "vipākānisaṁsena na mahānisaṁso. Na mahājutikoti vipākobhāsena na mahāobhāso. Na mahāvipphāroti",
  "atk-s0402a25:117_14": "vipākavipphārassa amahantatāya na mahāvipphāro.",
  "atk-s0402a25:118_0": "Samaṇajātikāti samaṇāyeva. Paraṁ yojanasatanti yojanasataṁ atikkamitvā tato paraṁ.",
  "atk-s0402a25:118_1": "Tesu daṇḍaṁ nikkhipāhīti tesu yojanasatato parabhāgesu ṭhitesu sattesu daṇḍaṁ nikkhipa,",
  "atk-s0402a25:118_2": "nikkhittadaṇḍo hohi. Nāhaṁ kvacani kassaci kiñcanatasminti ahaṁ katthaci kassaci",
  "atk-s0402a25:118_3": "parassa kiñcanatasmiṁ na homi. Kiñcanaṁ vuccati palibodho, palibodho na homīti vuttaṁ",
  "atk-s0402a25:118_4": "hoti. Na ca mama kvacani katthaci kiñcanatatthīti mamāpi kvacani anto vā bahiddhā",
  "atk-s0402a25:118_5": "vā katthaci ekaparikkhārepi kiñcanatā natthi, palibodho natthi, chinnapalibodhohamasmīti",
  "atk-s0402a25:118_6": "vuttaṁ hoti. Bhogeti mañcapīṭhayāgubhattādayo. Adinnaṁyeva paribhuñjatīti punadivase",
  "atk-s0402a25:118_7": "mañce nipajjantopi pīṭhe nisīdantopi yāguṁ pivantopi bhattaṁ bhuñjantopi te bhoge",
  "atk-s0402a25:118_8": "adinneyeva paribhuñjati. Na mahapphaloti nipphalo. Byañjanameva hi ettha sāvasesaṁ,",
  "atk-s0402a25:118_9": "attho pana niravaseso. Evaṁ upavutthassa hi uposathassa appamattakampi vipākaphalaṁ",
  "atk-s0402a25:118_10": "iṭṭhaṁ kantaṁ manāpaṁ nāma natthi. Tasmā nipphalotveva veditabbo. Sesapadesupi eseva nayo.",
  "atk-s0402a25:119_0": "Upakkiliṭṭhassa cittassāti idaṁ kasmā āha? Saṁkiliṭṭhena hi cittena upavuttho uposatho",
  "atk-s0402a25:119_1": "na mahapphalo hotīti dassitattā visuddhena cittena upavutthassa mahapphalatā anuññātā",
  "atk-s0402a25:119_2": "hoti. Tasmā yena kammaṭṭhānena cittaṁ visujjhati, taṁ cittavisodhanakammaṭṭhānaṁ",
  "atk-s0402a25:119_3": "dassetuṁ idamāha . Tattha upakkamenāti paccattapurisakārena, upāyena vā. Tathāgataṁ",
  "atk-s0402a25:119_4": "anussaratīti aṭṭhahi kāraṇehi tathāgataguṇe anussarati. Ettha hi itipi so bhagavāti",
  "atk-s0402a25:119_5": "so bhagavā itipi sīlena, itipi samādhināti sabbe lokiyalokuttarā buddhaguṇā saṅgahitā.",
  "atk-s0402a25:119_6": "Arahantiādīhi pāṭiyekkaguṇāva niddiṭṭhā. Tathāgataṁ anussarato cittaṁ pasīdatīti",
  "atk-s0402a25:119_7": "lokiyalokuttare tathāgataguṇe anussarantassa cittuppādo pasanno hoti.",
  "atk-s0402a25:120_0": "Cittassa upakkilesāti pañca nīvaraṇā. Kakkanti āmalakakakkaṁ. Tajjaṁ vāyāmanti tajjātikaṁ",
  "atk-s0402a25:120_1": "tadanucchavikaṁ kakkena makkhanaghaṁsanadhovanavāyāmaṁ. Pariyodapanā hotīti suddhabhāvakaraṇaṁ",
  "atk-s0402a25:120_2": "hoti. Kiliṭṭhasmiṁ hi sīse pasādhanaṁ pasādhetvā nakkhattaṁ kīḷamāno na sobhati,",
  "atk-s0402a25:120_3": "parisuddhe pana tasmiṁ pasādhanaṁ pasādhetvā nakkhattaṁ kīḷamāno sobhati, evameva",
  "atk-s0402a25:120_4": "kiliṭṭhacittena uposathaṅgāni adhiṭṭhāya uposatho upavuttho na mahapphalo hoti, parisuddhena",
  "atk-s0402a25:120_5": "pana cittena uposathaṅgāni adhiṭṭhāya upavuttho uposatho mahapphalo hotīti adhippāyena",
  "atk-s0402a25:120_6": "evamāha. Brahmuposathaṁ upavasatīti brahmā vuccati sammāsambuddho, tassa guṇānussaraṇavasena",
  "atk-s0402a25:120_7": "ayaṁ uposatho brahmuposatho nāma, taṁ upavasati. Brahmunā saddhiṁ saṁvasatīti sammāsambuddhena",
  "atk-s0402a25:120_8": "saddhiṁ saṁvasati. Brahmañcassaārabbhāti sammāsambuddhaṁ ārabbha.",
  "atk-s0402a25:121_0": "Dhammaṁ anussaratīti sahatantikaṁ lokuttaradhammaṁ anussarati. Sottinti kuruvindakasottiṁ.",
  "atk-s0402a25:121_1": "Kuruvindakapāsāṇacuṇṇena hi saddhiṁ lākhaṁ yojetvā maṇike katvā vijjhitvā suttena",
  "atk-s0402a25:121_2": "āvuṇitvā taṁ maṇi kalāpapantiṁ ubhato gahetvā piṭṭhiṁ ghaṁsenti, taṁ sandhāya vuttaṁ",
  "atk-s0402a25:121_3": "– ‘‘sottiñca paṭiccā’’ti. Cuṇṇanti nhānīyacuṇṇaṁ. Tajjaṁ vāyāmanti ubbaṭṭanaghaṁsanadhovanādikaṁ",
  "atk-s0402a25:121_4": "tadanurūpavāyāmaṁ. Dhammuposathanti sahatantikaṁ navalokuttaradhammaṁ ārabbha upavutthattā",
  "atk-s0402a25:121_5": "ayaṁ uposatho ‘‘dhammuposatho’’ti vutto. Idhāpi pariyodapanāti pade ṭhatvā purimanayeneva yojanā kātabbā.",
  "atk-s0402a25:122_0": "Saṅghaṁ anussaratīti aṭṭhannaṁ ariyapuggalānaṁ guṇe anussarati. Usmañca paṭiccāti",
  "atk-s0402a25:122_1": "dve tayo vāre gāhāpitaṁ usumaṁ paṭicca. Usañcātipi pāṭho, ayamevattho . Khāranti",
  "atk-s0402a25:122_2": "chārikaṁ. Gomayanti gomuttaṁ vā ajalaṇḍikā vā. Pariyodapanāti idhāpi purimanayeneva",
  "atk-s0402a25:122_3": "yojanā kātabbā. Saṅghuposathanti aṭṭhannaṁ ariyapuggalānaṁ guṇe ārabbha upavutthattā",
  "atk-s0402a25:122_4": "ayaṁ uposatho ‘‘saṅghuposatho’’ti vutto.",
  "atk-s0402a25:123_0": "Sīlānīti gahaṭṭho gahaṭṭhasīlāni, pabbajito pabbajitasīlāni. Akhaṇḍānītiādīnaṁ attho",
  "atk-s0402a25:123_1": "visuddhimagge (visuddhi. 1.21) vitthāritova. Vālaṇḍupakanti assavālehi vā makacivālādīhi",
  "atk-s0402a25:123_2": "vā kataṁ aṇḍupakaṁ. Tajjaṁvāyāmanti telena temetvā malassa tintabhāvaṁ ñatvā chārikaṁ",
  "atk-s0402a25:123_3": "pakkhipitvā vālaṇḍupakena ghaṁsanavāyāmo. Idha pariyodapanāti pade ṭhatvā evaṁ yojanā",
  "atk-s0402a25:123_4": "kātabbā kiliṭṭhasmiñhi ādāse maṇḍitapasādhitopi attabhāvo olokiyamāno na sobhati,",
  "atk-s0402a25:123_5": "parisuddhe sobhati. Evameva kiliṭṭhena cittena upavuttho uposatho na mahapphalo hoti,",
  "atk-s0402a25:123_6": "parisuddhena pana mahapphalo hotīti. Sīluposathanti attano sīlānussaraṇavasena upavuttho",
  "atk-s0402a25:123_7": "uposatho sīluposatho nāma. Sīlena saddhinti attano pañcasīladasasīlena saddhiṁ. Sīlañcassa",
  "atk-s0402a25:123_8": "ārabbhāti pañcasīlaṁ dasasīlañca ārabbha.",
  "atk-s0402a25:124_0": "Devatā anussaratīti devatā sakkhiṭṭhāne ṭhapetvā attano saddhādiguṇe anussarati.",
  "atk-s0402a25:124_1": "Ukkanti uddhanaṁ. Loṇanti loṇamattikā. Gerukanti gerukacuṇṇaṁ. Nāḷikasaṇḍāsanti dhamananāḷikañceva",
  "atk-s0402a25:124_2": "parivattanasaṇḍāsañca. Tajjaṁ vāyāmanti uddhane pakkhipanadhamanaparivattanādikaṁ",
  "atk-s0402a25:124_3": "anurūpaṁ vāyāmaṁ. Idha pariyodapanāti pade ṭhatvā evaṁ yojanā veditabbā – saṁkiliṭṭhasuvaṇṇamayena",
  "atk-s0402a25:124_4": "hi pasādhanabhaṇḍena pasādhitā nakkhattaṁ kīḷamānā na sobhanti, parisuddhasuvaṇṇamayena",
  "atk-s0402a25:124_5": "sobhanti. Evameva saṁkiliṭṭhacittassa uposatho na mahapphalo hoti, parisuddhacittassa",
  "atk-s0402a25:124_6": "mahapphalo. Devatuposathanti devatā sakkhiṭṭhāne ṭhapetvā attano guṇe anussarantena",
  "atk-s0402a25:124_7": "upavutthauposatho devatuposatho nāma. Sesaṁ imesu buddhānussatiādīsu kammaṭṭhānesu",
  "atk-s0402a25:124_8": "yaṁ vattabbaṁ siyā, taṁ sabbaṁ visuddhimagge (visuddhi. 1.123 ādayo) vuttameva.",
  "atk-s0402a25:125_0": "Pāṇātipātanti pāṇavadhaṁ. Pahāyāti taṁ pāṇātipātacetanāsaṅkhātaṁ dussīlyaṁ pajahitvā.",
  "atk-s0402a25:125_1": "Paṭiviratāti pahīnakālato paṭṭhāya tato dussīlyato oratā viratāva. Nihitadaṇḍā nihitasatthāti",
  "atk-s0402a25:125_2": "parūpaghātatthāya daṇḍaṁ vā satthaṁ vā ādāya avattanato nikkhittadaṇḍā ceva nikkhittasatthā",
  "atk-s0402a25:125_3": "cāti attho. Ettha ca ṭhapetvā daṇḍaṁ sabbampi avasesaṁ upakaraṇaṁ sattānaṁ vihiṁsanabhāvato",
  "atk-s0402a25:125_4": "satthanti veditabbaṁ. Yaṁ pana bhikkhū kattaradaṇḍaṁ vā dantakaṭṭhavāsiṁ vā pipphalakaṁ",
  "atk-s0402a25:125_5": "vā gahetvā vicaranti, na taṁ parūpaghātatthāya. Tasmā nihitadaṇḍā nihitasatthātveva",
  "atk-s0402a25:125_6": "saṅkhaṁ gacchanti. Lajjīti pāpajigucchanalakkhaṇāya lajjāya samannāgatā. Dayāpannāti",
  "atk-s0402a25:125_7": "dayaṁ mettacittataṁ āpannā. Sabbapāṇabhūtahitānukampīti sabbe pāṇabhūte hitena anukampakā,",
  "atk-s0402a25:125_8": "tāya eva dayāpannatāya sabbesaṁ pāṇabhūtānaṁ hitacittakāti attho. Ahampajjāti ahampi",
  "atk-s0402a25:125_9": "ajja. Imināpi aṅgenāti imināpi guṇaṅgena. Arahataṁ anukaromīti yathā purato gacchantaṁ",
  "atk-s0402a25:125_10": "pacchato gacchanto anugacchati nāma, evaṁ ahampi arahantehi paṭhamaṁ kataṁ imaṁ guṇaṁ",
  "atk-s0402a25:125_11": "pacchā karonto tesaṁ arahantānaṁ anukaromi. Uposatho ca me upavuttho bhavissatīti",
  "atk-s0402a25:125_12": "evaṁ karontena mayā arahatañca anukataṁ bhavissati, uposatho ca upavuttho bhavissati.",
  "atk-s0402a25:126_0": "Adinnādānanti adinnassa parapariggahitassa ādānaṁ, theyyaṁ corikanti attho. Dinnameva",
  "atk-s0402a25:126_1": "ādiyantīti dinnādāyī. Cittenapi dinnameva paṭikaṅkhantīti dinnapāṭikaṅkhī. Thenetīti",
  "atk-s0402a25:126_2": "theno, na thenena athenena. Athenattāyeva sucibhūtena. Attanāti attabhāvena, athenaṁ",
  "atk-s0402a25:126_3": "sucibhūtaṁ attabhāvaṁ katvā viharantīti vuttaṁ hoti.",
  "atk-s0402a25:127_0": "Abrahmacariyanti aseṭṭhacariyaṁ. Brahmaṁ seṭṭhaṁ ācāraṁ carantīti brahmacārī. Ārācārīti",
  "atk-s0402a25:127_1": "abrahmacariyato dūrācārī. Methunāti rāgapariyuṭṭhānavasena sadisattā methunakāti",
  "atk-s0402a25:127_2": "laddhavohārehi paṭisevitabbato methunoti saṅkhaṁ gatā asaddhammā. Gāmadhammāti gāmavāsīnaṁ dhammā.",
  "atk-s0402a25:128_0": "Musāvādāti alikavacanā tucchavacanā. Saccaṁ vadantīti saccavādī. Saccena saccaṁ saṁdahanti",
  "atk-s0402a25:128_1": "ghaṭṭentīti saccasandhā, na antarantarā musā vadantīti attho . Yo hi puriso kadāci",
  "atk-s0402a25:128_2": "musāvādaṁ vadati, kadāci saccaṁ. Tassa musāvādena antaritattā saccaṁ saccena na ghaṭīyati.",
  "atk-s0402a25:128_3": "Tasmā na so saccasandho. Ime pana na tādisā, jīvitahetupi musā avatvā saccena saccaṁ",
  "atk-s0402a25:128_4": "saṁdahantiyevāti saccasandhā. Thetāti thirā, ṭhitakathāti attho. Eko puggalo haliddirāgo",
  "atk-s0402a25:128_5": "viya thusarāsimhi nikhātakhāṇu viya assapiṭṭhe ṭhapitakumbhaṇḍamiva ca na ṭhitakatho",
  "atk-s0402a25:128_6": "hoti. Eko pāsāṇalekhā viya indakhīlo viya ca ṭhitakatho hoti, asinā sīsaṁ chindantepi",
  "atk-s0402a25:128_7": "dve kathā na katheti. Ayaṁ vuccati theto. Paccayikāti pattiyāyitabbakā, saddhāyikāti",
  "atk-s0402a25:128_8": "attho. Ekacco hi puggalo na paccayiko hoti, ‘‘idaṁ kena vuttaṁ, asukena nāmā’’ti",
  "atk-s0402a25:128_9": "vutte ‘‘mā tassa vacanaṁ saddahathā’’ti vattabbataṁ āpajjati. Eko paccayiko hoti,",
  "atk-s0402a25:128_10": "‘‘idaṁ kena vuttaṁ, asukenā’’ti vutte ‘‘yadi tena vuttaṁ, idameva pamāṇaṁ, idāni",
  "atk-s0402a25:128_11": "paṭikkhipitabbaṁ natthi, evamevaṁ ida’’nti vattabbataṁ āpajjati. Ayaṁ vuccati paccayiko.",
  "atk-s0402a25:128_12": "Avisaṁvādakālokassāti tāya saccavāditāya lokaṁ na visaṁvādentīti attho.",
  "atk-s0402a25:129_0": "Surāmerayamajjapamādaṭṭhānanti surāmerayamajjānaṁ pānacetanāsaṅkhātaṁ pamādakāraṇaṁ.",
  "atk-s0402a25:129_1": "Ekabhattikāti pātarāsabhattaṁ sāyamāsabhattanti dve bhattāni. Tesu pātarāsabhattaṁ",
  "atk-s0402a25:129_2": "antomajjhanhikena paricchinnaṁ, itaraṁ majjhanhikato uddhaṁ antoaruṇena. Tasmā antomajjhanhike",
  "atk-s0402a25:129_3": "dasakkhattuṁ bhuñjamānāpi ekabhattikāva honti. Taṁ sandhāya vuttaṁ – ‘‘ekabhattikā’’ti.",
  "atk-s0402a25:129_4": "Rattibhojanaṁ ratti, tato uparatāti rattūparatā. Atikkante majjhanhike yāva sūriyatthaṅgamanā",
  "atk-s0402a25:129_5": "bhojanaṁ vikālabhojanaṁ nāma, tato viratattā viratā vikālabhojanā.",
  "atk-s0402a25:130_0": "Sāsanassa ananulomattā visūkaṁ paṭāṇibhūtaṁ dassananti visūkadassanaṁ, attanā naccananaccāpanādivasena",
  "atk-s0402a25:130_1": "naccañca gītañca vāditañca, antamaso mayūranaccanādivasenāpi pavattānaṁ naccādīnaṁ",
  "atk-s0402a25:130_2": "visūkabhūtaṁ dassanañcāti naccagītavāditavisūkadassanaṁ. Naccādīni hi attanā payojetuṁ",
  "atk-s0402a25:130_3": "vā parehi payojāpetuṁ vā payuttāni passituṁ vā neva bhikkhūnaṁ, na bhikkhunīnaṁ vaṭṭanti.",
  "atk-s0402a25:131_0": "Mālādīsu mālāti yaṁkiñci pupphaṁ. Gandhanti yaṁkiñci gandhajātaṁ. Vilepananti chavirāgakaraṇaṁ.",
  "atk-s0402a25:131_1": "Tattha piḷandhanto dhāreti nāma, ūnaṭṭhānaṁ pūrento maṇḍeti nāma, gandhavasena chavirāgavasena",
  "atk-s0402a25:131_2": "ca sādiyanto vibhūseti nāma. Ṭhānaṁ vuccati kāraṇaṁ, tasmā yāya dussīlyacetanāya",
  "atk-s0402a25:131_3": "tāni mālādhāraṇādīni mahājano karoti, tato paṭiviratāti attho. Uccāsayanaṁ vuccati",
  "atk-s0402a25:131_4": "pamāṇātikkantaṁ, mahāsayanaṁ akappiyattharaṇaṁ, tato paṭiviratāti attho.",
  "atk-s0402a25:132_0": "Kīvamahapphaloti kittakaṁ mahapphalo. Sesapadesupi eseva nayo. Pahūtarattaratanānanti",
  "atk-s0402a25:132_1": "pahūtena rattasaṅkhātena ratanena samannāgatānaṁ, sakalajambudīpatalaṁ bheritalasadisaṁ",
  "atk-s0402a25:132_2": "katvā kaṭippamāṇehi sattahi ratanehi pūritānanti attho. Issariyādhipaccanti issarabhāvena",
  "atk-s0402a25:132_3": "vā issariyameva vā ādhipaccaṁ, na ettha sāhasikakammantipi issariyādhipaccaṁ. Rajjaṁ",
  "atk-s0402a25:132_4": "kāreyyāti evarūpaṁ cakkavattirajjaṁ kāreyya. Aṅgānantiādīni tesaṁ janapadānaṁ nāmāni.",
  "atk-s0402a25:132_5": "Kalaṁ nāgghati soḷasinti ekaṁ ahorattaṁ upavutthauposathe puññaṁ soḷasabhāge katvā",
  "atk-s0402a25:132_6": "tato ekaṁ bhāgañca na agghati. Ekarattuposathassa soḷasiyā kalāya yaṁ vipākaphalaṁ,",
  "atk-s0402a25:132_7": "taṁyeva tato bahutaraṁ hotīti attho. Kapaṇanti parittakaṁ.",
  "atk-s0402a25:133_0": "Abrahmacariyāti aseṭṭhacariyato. Rattiṁ na bhuñjeyya vikālabhojananti uposathaṁ upavasanto",
  "atk-s0402a25:133_1": "rattibhojanañca divāvikālabhojanañca na bhuñjeyya. Mañce chamāyaṁva sayetha santhateti",
  "atk-s0402a25:133_2": "muṭṭhihatthapādake kappiyamañce vā sudhādiparikammakatāya bhūmiyaṁ vā tiṇapaṇṇapalālādīni",
  "atk-s0402a25:133_3": "santharitvā kate santhate vā sayethāti attho. Etaṁ hi aṭṭhaṅgikamāhuposathanti evaṁ",
  "atk-s0402a25:133_4": "pāṇātipātādīni asamācarantena upavutthaṁ uposathaṁ aṭṭhahi aṅgehi samannāgatattā",
  "atk-s0402a25:133_5": "aṭṭhaṅgikanti vadanti. Taṁ pana upavasantena ‘‘sve uposathiko bhavissāmī’’ti ajjeva",
  "atk-s0402a25:133_6": "‘‘idañca idañca kareyyāthā’’ti āhārādividhānaṁ vicāretabbaṁ. Uposathadivase pātova",
  "atk-s0402a25:133_7": "bhikkhussa vā bhikkhuniyā vā dasasīlalakkhaṇaññuno upāsakassa vā upāsikāya vā santike",
  "atk-s0402a25:133_8": "vācaṁ bhinditvā uposathaṅgāni samādātabbāni. Pāḷiṁ ajānantena pana ‘‘buddhapaññattaṁ",
  "atk-s0402a25:133_9": "uposathaṁ adhiṭṭhāmī’’ti adhiṭṭhātabbaṁ. Aññaṁ alabhantena attanāpi adhiṭṭhātabbaṁ,",
  "atk-s0402a25:133_10": "vacībhedo pana kātabboyeva . Uposathaṁ upavasantena parūparodhapaṭisaṁyuttā kammantā",
  "atk-s0402a25:133_11": "na vicāretabbā, āyavayagaṇanaṁ karontena na vītināmetabbaṁ, gehe pana āhāraṁ labhitvā",
  "atk-s0402a25:133_12": "niccabhattikabhikkhunā viya paribhuñjitvā vihāraṁ gantvā dhammo vā sotabbo, aṭṭhatiṁsāya",
  "atk-s0402a25:133_13": "ārammaṇesu aññataraṁ vā manasikātabbaṁ.",
  "atk-s0402a25:134_0": "Sudassanāti sundaradassanā. Obhāsayanti obhāsayamānā. Anupariyantīti vicaranti. Yāvatāti",
  "atk-s0402a25:134_1": "yattakaṁ ṭhānaṁ. Antalikkhagāti ākāsaṅgamā. Pabhāsantīti jotanti pabhā muñcanti.",
  "atk-s0402a25:134_2": "Disāvirocanāti sabbadisāsu virocamānā. Atha vā pabhāsantīti disāhi disā obhāsanti.",
  "atk-s0402a25:134_3": "Virocanāti virocamānā. Veḷuriyanti maṇīti vatvāpi iminā jātimaṇibhāvaṁ dasseti. Ekavassikaveḷuvaṇṇañhi",
  "atk-s0402a25:134_4": "veḷuriyaṁ jātimaṇi nāma. Taṁ sandhāyevamāha. Bhaddakanti laddhakaṁ. Siṅgīsuvaṇṇanti",
  "atk-s0402a25:134_5": "gosiṅgasadisaṁ hutvā uppannattā evaṁ nāmakaṁ suvaṇṇaṁ. Kañcananti pabbateyyaṁ pabbate",
  "atk-s0402a25:134_6": "jātasuvaṇṇaṁ. Jātarūpanti satthuvaṇṇasuvaṇṇaṁ. Haṭakanti kipillikāhi nīhaṭasuvaṇṇaṁ.",
  "atk-s0402a25:134_7": "Nānubhavantīti na pāpuṇanti. Candappabhāti sāmiatthe paccattaṁ, candappabhāyāti attho.",
  "atk-s0402a25:134_8": "Upavassuposathanti upavasitvā uposathaṁ. Sukhudrayānīti sukhaphalāni sukhavedanīyāni.",
  "atk-s0402a25:134_9": "Saggamupenti ṭhānanti saggasaṅkhātaṁ ṭhānaṁ upagacchanti, kenaci aninditā hutvā devaloke",
  "atk-s0402a25:134_10": "uppajjantīti attho. Sesamettha yaṁ antarantarā na vuttaṁ, taṁ vuttānusāreneva veditabbanti.",
  "atk-s0402a25:135": "Mahāvaggo dutiyo."
}