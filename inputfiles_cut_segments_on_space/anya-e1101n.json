{
  "anya-e1101n:6": "Namo tassa bhagavato arahato sammāsambuddhassa.",
  "anya-e1101n:7": "Rasavāhinī",
  "anya-e1101n:8": "Paṇāmādikathā",
  "anya-e1101n:9": "1.",
  "anya-e1101n:10": "Satthuppasatthacaraṇaṃ saraṇaṃ janānaṃ,",
  "anya-e1101n:11": "Brahmādimoḷi maṇiraṃsi samāvahantaṃ,",
  "anya-e1101n:12": "Paṅkeruhābhamudukomalacāruvaṇṇaṃ;",
  "anya-e1101n:13": "Vandāmi cakkavaralakkhaṇamādadhānaṃ.",
  "anya-e1101n:14": "2.",
  "anya-e1101n:15": "Siddhaṃ jinena cirakālamatanditena,",
  "anya-e1101n:16": "Yaṃ bhāvako samadhigacchati khemamaggaṃ;",
  "anya-e1101n:17": "Yaṃ kapparukkha rucidāna maṇiva bhāti,",
  "anya-e1101n:18": "Taṃ dhammamagga masamaṃ paṇamāmi niccaṃ.",
  "anya-e1101n:19": "3.",
  "anya-e1101n:20": "Santindriyaṃ sugatasūnuvaraṃ visuddhaṃ,",
  "anya-e1101n:21": "Yaṃ dakkhiṇeyyamatadaṃ sucipuññakhettaṃ;",
  "anya-e1101n:22": "Tāṇesinaṃ saraṇamujjhitasabbadukkhaṃ,",
  "anya-e1101n:23": "Vandāmi saṅgha managhaṃ sirasā mahagghaṃ.",
  "anya-e1101n:24": "4.",
  "anya-e1101n:25": "Yampattamettha ratanattayathomanena,",
  "anya-e1101n:26": "Puññena tena duritaṃ sakalaṃ paṇujja,",
  "anya-e1101n:27": "Vakkhāmahaṃ sumadhuraṃ rasavāhinintaṃ,",
  "anya-e1101n:28": "Bho bho suṇantu sujanā bhimudāvahā sā.",
  "anya-e1101n:29": "5.",
  "anya-e1101n:30": "Tatthatatthūpapannāni, vatthūni arahā pure;",
  "anya-e1101n:31": "Abhāsuṃ dīpabhāsāya, ṭhapesuṃ taṃ purātanā.",
  "anya-e1101n:32": "6.",
  "anya-e1101n:33": "Mahāvihāre taṅgutta, vaṅkapariveṇavāsiko;",
  "anya-e1101n:34": "Raṭṭhapāloti nāmena, sīlācāra guṇākaro.",
  "anya-e1101n:35": "7.",
  "anya-e1101n:36": "Hitāya parivattesi, pajānaṃ pāḷibhāsato;",
  "anya-e1101n:37": "Punaruttādidosehi, tamāsi sabbamākulaṃ;",
  "anya-e1101n:38": "Anākulaṃ karissāmi, taṃ suṇātha samāhitā.",
  "anya-e1101n:39": "8.",
  "anya-e1101n:40": "Vitarāgā pure vocuṃ, yasmā tasmā hi bhāsitaṃ;",
  "anya-e1101n:41": "Etamādaraṇīyañhi, sādhu sādhūhi sabbadāti.",
  "anya-e1101n:42": "Jambudīpuppatti vatthūni.",
  "anya-e1101n:43": "Dhammasoṇḍakavaggo",
  "anya-e1101n:44": "1. Dhammasoṇḍakassa vatthumhi ayamānupubbīkathā",
  "anya-e1101n:45_0": "Tattha tesaṃ vatthūna muppattiyo dvidhā bhavanti jambudīpe sīhaḷadīpecāti, tattha",
  "anya-e1101n:45_1": "jambudīpe tāḷīsa, sīhaḷadīpe tesaṭṭhi, tesu tāva jambudīpuppattivatthūni āvi bhavissanti,",
  "anya-e1101n:45_2": "tatopi dhammasoṇḍakassa vatthu ādi, kathaṃ, amhākaṃ kira bhagavato pubbe imasmiṃyeva",
  "anya-e1101n:45_3": "bhaddakappe kassaponāma satthā loke udapādi, tassa kho pana bhagavato sāsanantaradhānato",
  "anya-e1101n:45_4": "na cireneva kālena amhākaṃ bodhisatto bārāṇasīrañño aggamahesiyā kucchismiṃ nibbatti,",
  "anya-e1101n:45_5": "tassu ppatti kālasamanantarameva sabbasattānaṃ manasi dhammasaññā udapādi, tasmāssa",
  "anya-e1101n:45_6": "dhammasoṇḍotināma makaṃsu, so paneso kumāro mahantena parivārena vaḍḍhento sabbasippesu",
  "anya-e1101n:45_7": "nipphattiṃ patvā pitarā uparajjena pūjito hutvā dānādayo dasakusalakammapathe pūrento",
  "anya-e1101n:45_8": "pituaccayenāmaccehi rajjenābhisiñcito ahosi, so panesa dhammasoṇḍakamahārājā devanagarasadise",
  "anya-e1101n:45_9": "bārāṇasīnagare cakkavattisadisaṃ bārāṇasīrajjaṃ kārento māsaddhamāsaccayena sirisayanagato",
  "anya-e1101n:45_10": "evaṃ cintesi, mamevaṃ rajjasirimanubhavanaṃ na sobhati dhammaviyogena, divākara virahito",
  "anya-e1101n:45_11": "nabho viyātiādinā nānākāraṇaṃ cintesi, tenettha.",
  "anya-e1101n:46": "1.",
  "anya-e1101n:47": "Puññena sīlādimayena pubbe,",
  "anya-e1101n:48": "Katena pattosmi atanditena,",
  "anya-e1101n:49": "Masakkasāre viya devarājā;",
  "anya-e1101n:50": "Rājattamiddhe puramuttamamhi.",
  "anya-e1101n:51": "2.",
  "anya-e1101n:52": "Rūpena hārīnayanussavena,",
  "anya-e1101n:53": "Saddena sammā savaṇāmatena,",
  "anya-e1101n:54": "Gandhena ghānussavasobhanena,",
  "anya-e1101n:55": "Rasaññapuññena rasenacāpi.",
  "anya-e1101n:56": "3.",
  "anya-e1101n:57": "Phassena gattassa suphassadena,",
  "anya-e1101n:58": "Samiddhipattosmi mahiddhikohaṃ,",
  "anya-e1101n:59": "Nevettakeneva pamādabhāva,",
  "anya-e1101n:60": "Mā pajjituṃ yuttarūpanti ñatvā.",
  "anya-e1101n:61": "4.",
  "anya-e1101n:62": "Dassāmi aṅgaapi jīvitañca,",
  "anya-e1101n:63": "Dhaññaṃ dhanaṃ cāpi pasannacitto,",
  "anya-e1101n:64": "Sossāmi dhammaṃ sivamādadhānaṃ,",
  "anya-e1101n:65": "Jineritaṃ jātijarāpahāṇaṃ.",
  "anya-e1101n:66": "5.",
  "anya-e1101n:67": "Na sobhati yathākāsaṃ, jalaṃ dhāmapatiṃvinā,",
  "anya-e1101n:68": "Rajjakaraṇaṃ tathā mayhaṃ, vinā dhammā na sobhati.",
  "anya-e1101n:69": "6.",
  "anya-e1101n:70": "Na sobhati hathā ratti, nisānāthaṃ vinā sadā,",
  "anya-e1101n:71": "Rajjakaraṇaṃ tathā mayhaṃ, vinā dhammā na sobhati.",
  "anya-e1101n:72": "7.",
  "anya-e1101n:73": "Alaṅkatopi ce hatthī, vinā dāṭhā na sobhati,",
  "anya-e1101n:74": "Rajjakaraṇaṃ tathā mayhaṃ, vinā dhammā na sobhati.",
  "anya-e1101n:75": "8.",
  "anya-e1101n:76": "Yathā kallolamālīyaṃ,",
  "anya-e1101n:77": "Vinā velā na sobhati,",
  "anya-e1101n:78": "Rajjakaraṇaṃ tathā mayhaṃ,",
  "anya-e1101n:79": "Vinā dhammā na sobhati.",
  "anya-e1101n:80": "9.",
  "anya-e1101n:81": "Yathā sumaṇḍito rājā,",
  "anya-e1101n:82": "Kupaṭo neva sobhati,",
  "anya-e1101n:83": "Rajjakaraṇaṃ tathā mayhaṃ,",
  "anya-e1101n:84": "Vinā dhammā na sobhati.",
  "anya-e1101n:85": "10.",
  "anya-e1101n:86": "Dhammameva suṇissāmi, dhamme me ramatī mano,",
  "anya-e1101n:87": "Na hi dhammā paraṃ atthi, dhammamūlaṃ tisampadanti.",
  "anya-e1101n:88_0": "Evaṃ cintetvā pātova sirigabbhā nikkhamma susajjite samussitasetacchatte rājapalleṅke",
  "anya-e1101n:88_1": "amaccagaṇa parivuto nisīdi devarājāviya virocamāno, nisinno pana rājā amacce evamāha,",
  "anya-e1101n:88_2": "yo panettha bhonto buddhabhāsitesu dhammesu kiñcidhammaṃ jānāti, so bhāsatu, sotumicchāmidhammanti,",
  "anya-e1101n:88_3": "te sabbepi mayaṃ deva na jānāmāti āhaṃsu, taṃ sutvā a na tta ma no rājā evaṃ cintesi,",
  "anya-e1101n:88_4": "yannūnāhaṃ hatthikkhandhe sahassaṃ ṭhapetvā nagare bheriṃcarāpeyyaṃ, yaṃ appevanāma",
  "anya-e1101n:88_5": "koci dhanalobhena cātuppadikāyapi gāthāya dhammaṃ deseyya. Taṃ me dīgharattaṃ hitāya",
  "anya-e1101n:88_6": "sukhāya bhavissatīti, tato so tathā katvāpi dhammadesakaṃ alabhanto puna dvisahassaṃ",
  "anya-e1101n:88_7": "ticatupañcasahassantiyāvakoṭippakoṭiṃdammīti, tato gāma nigama janapade, tato seṭṭhiṭṭhānaṃ",
  "anya-e1101n:88_8": "senāpati uparājaṭṭhānā dayopi, puna setacchattaṃ dammi, rājavesaṃ pahāya attānaṃ",
  "anya-e1101n:88_9": "dāsaṃ sāvetvā dhammadesentassa dammiti vatvā bheri carāpetvāpi dhamma desakamalabhitvā",
  "anya-e1101n:88_10": "saṃviggo kimme dhammaviyogena rajjenāti amaccānaṃ rajjaṃ nīyyātetvā saddhammagavesako",
  "anya-e1101n:88_11": "dhammasoṇḍakamahārājā mahāvanaṃ pāvisi gāma nigama rājadhāni paramparāya, tenettha.",
  "anya-e1101n:89": "11.",
  "anya-e1101n:90": "Pure bheriṃ carāpetvā,",
  "anya-e1101n:91": "Dhammasoṇḍo narādhipo;",
  "anya-e1101n:92": "Saddhammajjhesakaṃ satthu,",
  "anya-e1101n:93": "Aladdhā dhanakoṭihi.",
  "anya-e1101n:94": "12.",
  "anya-e1101n:95": "Dāso homi pahāyāhaṃ,",
  "anya-e1101n:96": "Rājattaṃ desakassa me;",
  "anya-e1101n:97": "Iccāha so mahīpālo,",
  "anya-e1101n:98": "Aho dhammesu lolatā.",
  "anya-e1101n:99": "13.",
  "anya-e1101n:100": "Rajjaṃ nīyyātayitvāna, amaccānaṃ manoramaṃ,",
  "anya-e1101n:101": "Vanaṃ pāvisi so rājā, gavesaṃ dhammamuttamanti.",
  "anya-e1101n:102_0": "Mahāvanaṃ paviṭṭhakkhaṇe pana mahāsattassa puññatejena sakkassāsanaṃ uṇhākāraṃ dassesi,",
  "anya-e1101n:102_1": "atha devarājā cintesi akāmaṃ me paṇḍukambala silāsanaṃ uṇhamahosi, kinnukho kāraṇanti",
  "anya-e1101n:102_2": "lokaṃ olokento sakko devarājā dhammasoṇḍaka mahārājānaṃ sakalajambudīpaṃ vicinitvā",
  "anya-e1101n:102_3": "saddhammajjhesakaṃ alabhitvā vanaṃ paviṭṭhabhāvaṃ addasa, dhammasoṇḍakamahārājā saddhammatthāya",
  "anya-e1101n:102_4": "rajja dhana bandhu jīvitampi pahāya araññaṃ paviṭṭho, na so vatāyaṃ yovā sovā satto,",
  "anya-e1101n:102_5": "imasmiṃyeva kappe buddho bhavissati, buddhabodhisatto cāyaṃ ajjeva mahāraññaṃ paviṭṭho",
  "anya-e1101n:102_6": "saddhammaṃ aladdhā mahādukkhaṃ pāpuṇeyya, na cetaṃ yuttaṃ, ajja mayā tattha ganthabbaṃ",
  "anya-e1101n:102_7": "dhammāmatarasena tamabhisiñcitvā rajje pahiṭṭhāpetunti cintetvā attabhāvaṃ vijahitvā",
  "anya-e1101n:102_8": "bhayānakaṃ mahantaṃ rakkhasavesaṃ nimmiṇitvā mahāsattābhimukho avidūre attānaṃ dassesi, tenettha.",
  "anya-e1101n:103": "14.",
  "anya-e1101n:104": "Byagghacchasīhamahiso ragahatthidīpi,",
  "anya-e1101n:105": "Migākulaṃ kaṇṭakaselarukkhaṃ;",
  "anya-e1101n:106": "Narānamindo pavisitvakānanaṃ,",
  "anya-e1101n:107": "Itocito vibbhami dhammakāmo.",
  "anya-e1101n:108": "15.",
  "anya-e1101n:109": "Tassānubhāvena purindadassa,",
  "anya-e1101n:110": "Silāsanaṃ uṇhamahosi kāmaṃ;",
  "anya-e1101n:111": "Teneva so lokamudikkhamāno,",
  "anya-e1101n:112": "Addakkhi dhīraṃ vipine carantaṃ.",
  "anya-e1101n:113": "16.",
  "anya-e1101n:114": "Mayajja taṃ dhammarasena sammā,",
  "anya-e1101n:115": "Santappayitvā gamanaṃ varanti;",
  "anya-e1101n:116": "Mantvā subhīmañjanakūṭavaṇṇaṃ,",
  "anya-e1101n:117": "Mahāmukhaṃ niggata bhīmadāṭhaṃ.",
  "anya-e1101n:118": "17.",
  "anya-e1101n:119": "Dittaggisaṅkāsa visālanettaṃ,",
  "anya-e1101n:120": "Majjhena bhaggaṃ cipiṭagganāsaṃ;",
  "anya-e1101n:121": "Kharatambadāṭhiṃ ghanamassuvantaṃ,",
  "anya-e1101n:122": "Nīlodaraṃ gajjitabhīmaghosaṃ.",
  "anya-e1101n:123": "18.",
  "anya-e1101n:124": "Karoruhaṃ tikkhasalohitāyataṃ,",
  "anya-e1101n:125": "Visāladhotāyatakhaggahatthaṃ;",
  "anya-e1101n:126": "Gadāyudhenaṅkitamaññabāhuṃ,",
  "anya-e1101n:127": "Daṭṭhoṭṭhabhīmaṃ savalīlalāṭaṃ.",
  "anya-e1101n:128": "19.",
  "anya-e1101n:129": "Manussamaṃsādanarattapānaṃ,",
  "anya-e1101n:130": "Bhayānakaṃ kakkhalayakkhavaṇṇaṃ;",
  "anya-e1101n:131": "Sumāpayitvāna vanantarasmiṃ,",
  "anya-e1101n:132": "Dassesi attaṃ sa narādhipassāti.",
  "anya-e1101n:133_0": "Atha mahāsatto attano avidūre ṭhitaṃ rakkhasaṃ addakkhi, taṃ disvānāssa bhayaṃvā",
  "anya-e1101n:133_1": "chambhitattaṃvā citthutrāsamattaṃvā nāhosi, kimatra cintesi, apināma evarūpo pirakkhaso",
  "anya-e1101n:133_2": "dhammaṃ jāneyya, yannūnāhaṃ tassa santike dhammaṃ suṇissāmi, tamme dīgharattaṃ hitāya",
  "anya-e1101n:133_3": "sukhāya bhavissatīti cintesi. Cintetvā capana ajja mayā tamupasaṅkamma pucchitaṃ",
  "anya-e1101n:133_4": "vaṭṭatīti gantvā rakkhasena saddhiṃ sallapanto āha.",
  "anya-e1101n:134": "20.",
  "anya-e1101n:135": "Asmiṃ vanasmiṃ tarusaṇḍa maṇḍite;",
  "anya-e1101n:136": "Suphullitānekalatākulākule;",
  "anya-e1101n:137": "Adhiggahīto si mahānubhāva,",
  "anya-e1101n:138": "Pucchāmi taṃ deva vadehi kaṅkhaṃ.",
  "anya-e1101n:139": "21.",
  "anya-e1101n:140": "Dhammaṃ gavesaṃ vanamāgatomhi,",
  "anya-e1101n:141": "Pahāya rajjaṃ api ñātisaṅghaṃ;",
  "anya-e1101n:142": "Jānāsi ce samma vadehi mayhaṃ,",
  "anya-e1101n:143": "Ekampi gāthaṃ sugatena desitaṃ.",
  "anya-e1101n:144": "Tato yakkho āha.",
  "anya-e1101n:145": "22.",
  "anya-e1101n:146": "Dhammaṃ pajānāmahamekadesaṃ,",
  "anya-e1101n:147": "Jineritaṃ sādhutaraṃ rasānaṃ,",
  "anya-e1101n:148": "Desemi cehaṃ tava dhamma maggaṃ,",
  "anya-e1101n:149": "Tuvañhi kiṃ kāhasi desakassāti.",
  "anya-e1101n:150": "Atha mahāsatto āha.",
  "anya-e1101n:151": "23.",
  "anya-e1101n:152": "Rajje ṭhito assamahaṃ sace bho,",
  "anya-e1101n:153": "Anapparūpaṃ pakaromi pūjaṃ;",
  "anya-e1101n:154": "Idāni eko vanamajjhapatto,",
  "anya-e1101n:155": "Karomi kiṃ dehamimaṃ ṭhapetvā.",
  "anya-e1101n:156": "24.",
  "anya-e1101n:157": "Yadicchasi tvaṃ mama maṃsalohitaṃ,",
  "anya-e1101n:158": "Karomahaṃ saṅgahamajja tena,",
  "anya-e1101n:159": "Na catthi aññaṃ tava accanīyaṃ,",
  "anya-e1101n:160": "Desehi dhammaṃ sugata ppasatthanti.",
  "anya-e1101n:161": "Tato yakkho āha.",
  "anya-e1101n:162": "25.",
  "anya-e1101n:163": "Bhutvāna maṃsaṃ suhitova santo,",
  "anya-e1101n:164": "Hantvā pipāsaṃ rudhiraṃ pivitvā;",
  "anya-e1101n:165": "Dhammaṃ kathetuṃ pabhavāmi tuyhaṃ,",
  "anya-e1101n:166": "Vattuṃ na sakkomi khudāparetoti.",
  "anya-e1101n:167": "Atha mahāsatto āha.",
  "anya-e1101n:168": "26.",
  "anya-e1101n:169": "Bhutvā tuvaṃ maṃ pathamañhi yakkha,",
  "anya-e1101n:170": "Pacchā tu desessasi kassa dhammaṃ;",
  "anya-e1101n:171": "Dhammassa mayhaṃ tava maṃsalābhaṃ,",
  "anya-e1101n:172": "Tvameva jānāhi yathā bhaveyyāti.",
  "anya-e1101n:173_0": "Evaṃ vutte sakko devānamindo sādhu mahārāja ahameva yuttaṃ jānāmīti vatvā tassāvidūre",
  "anya-e1101n:173_1": "tigāvutubbedhaṃ añjanavaṇṇaṃ mahantaṃ pabbataṃ māpetvā mahārāja imamāruyha pabbatamuddhaniṭṭhito",
  "anya-e1101n:173_2": "mama mukhe patatu, ahaṃ patanthassa te dhammaṃ desessāmi, evaṃ sante tuyhaṃ dhammapaṭilābho,",
  "anya-e1101n:173_3": "mayhaṃca maṃsapaṭilābho bhavissatīti. Taṃ sutvā mahāsatto anamatagge saṃsāre saṃsarato",
  "anya-e1101n:173_4": "me sīhabyagghacchamacchakacchapavihaṅgādīnaṃ bhakkhabhūtassa jātīsu pamāṇaṃ natti,",
  "anya-e1101n:173_5": "ajja mayā sambuddhassa dhammatthāya jīvitaṃ pariccajituṃ vaṭṭatīti cintetvā evamāha.",
  "anya-e1101n:174": "27.",
  "anya-e1101n:175": "Saṃsāravaṭṭesu vivaṭṭamānā,",
  "anya-e1101n:176": "Papponti dukkhaṃ janatā anekā;",
  "anya-e1101n:177": "Etañhi bho attano vā parassa,",
  "anya-e1101n:178": "Atthāya nāhosi ahosi tucchaṃ.",
  "anya-e1101n:179": "28.",
  "anya-e1101n:180": "Tvamadinnahārī tica pāradāriko,",
  "anya-e1101n:181": "Pāṇātipātīsi musā abhāsi;",
  "anya-e1101n:182": "Tva majjapāyīti akāsi dosaṃ,",
  "anya-e1101n:183": "Paggayha dukkhaṃ bahuso dadanti.",
  "anya-e1101n:184": "29.",
  "anya-e1101n:185": "Etañhi bho attano vā parassa,",
  "anya-e1101n:186": "Atthāya nāhosi ahosi tucchaṃ;",
  "anya-e1101n:187": "Rukkhā papātā papatitvakeci,",
  "anya-e1101n:188": "Dubbandhiyā duggavisādanena.",
  "anya-e1101n:189": "30.",
  "anya-e1101n:190": "Byādhīhi nānākharavedanāhi,",
  "anya-e1101n:191": "Maranti sattā utuvedanāhi;",
  "anya-e1101n:192": "Etañhi bho attano vā parassa,",
  "anya-e1101n:193": "Atthāya nāhosi ahosi tucchaṃ.",
  "anya-e1101n:194": "31.",
  "anya-e1101n:195": "Byagghacchamaccho ragakucchiyañhi,",
  "anya-e1101n:196": "Matassa me natthi pamāṇasaṅkhā;",
  "anya-e1101n:197": "Etañhi bho attano vā parassa,",
  "anya-e1101n:198": "Atthāya nāhosi ahosi tucchaṃ.",
  "anya-e1101n:199": "32.",
  "anya-e1101n:200": "Etajja me ducca ja mattadānaṃ,",
  "anya-e1101n:201": "Na hoti devissariyādikāya;",
  "anya-e1101n:202": "Sabbaññubhāvaṃ pana pāpuṇitvā,",
  "anya-e1101n:203": "Saṃsārato nittaraṇāya satte.",
  "anya-e1101n:204": "33.",
  "anya-e1101n:205": "Tvaṃ samma mayhaṃ bahuso pakārī,",
  "anya-e1101n:206": "Tasmā tavetaṃ vacanaṃ karomi;",
  "anya-e1101n:207": "Asaṃkito desaya mayhadhammaṃ,",
  "anya-e1101n:208": "Samijjhate dāni manoratho teti.",
  "anya-e1101n:209_0": "Evañca pana vatvā mahāsatto pabbatamāruyha ṭhito āha, ahamajja rajjena saddhiṃ jīvitañca",
  "anya-e1101n:209_1": "sarīramaṃsañca saddhammatthāya dammīti somanassappatto hutvā samma dhammaṃ desehīti",
  "anya-e1101n:209_2": "vatvā tasmiṃ mahādāṭhaṃ mahāmukhaṃ vivaritvā ṭhite tassābhimukho upapati. Atha sakko",
  "anya-e1101n:209_3": "devānamindo somanasso acchariyappatto attabhāvaṃ vijahitvā alaṅkatadibbattabhāvaṃ",
  "anya-e1101n:209_4": "māpetvā ākāse taruṇasuriyo viya obhāsamāno ākāsato patantaṃ mahāsattaṃ ubhohi hatthehi",
  "anya-e1101n:209_5": "daḷhaṃ patigaṇhitvā devalokaṃ netvā paṇḍukambala silāsane nisīdāpetvā dibbamayehi",
  "anya-e1101n:209_6": "gandhamālādīhi pūjetvā sayaṃ dhammaṃ sutvā pasanno pasannākāraṃ katvā kassapadasabalena",
  "anya-e1101n:209_7": "desitāya aniccādiparidīpikāya.",
  "anya-e1101n:210": "34.",
  "anya-e1101n:211": "Aniccāva ta saṅkhārā, uppādavayadhammino;",
  "anya-e1101n:212": "Uppajjitvā nirujjhanti, tesaṃ vūpasamo sukhoti.",
  "anya-e1101n:213_0": "Gāthāya dhammadesanena tassa manorathaṃ matthakaṃ pāpetvā devaloke mahantaṃ sirivibhavaṃ",
  "anya-e1101n:213_1": "dassetvā ānetvā sakarajjeyeva patiṭṭhāpetvā appamatto hoti mahārājāti ovaditvā devalokameva agamāsīti.",
  "anya-e1101n:214": "35.",
  "anya-e1101n:215": "Iti amitasiriṃ vā jīvitaṃ vāpi santo,",
  "anya-e1101n:216": "Na sumariya pasatthaṃ dhammamevā caranti;",
  "anya-e1101n:217": "Tanutara vibhavānaṃ appamāyūnamambho,",
  "anya-e1101n:218": "Iha kusalapamādo ko nu tumhādisānanti.",
  "anya-e1101n:219": "Dhammasoṇḍakavatthuṃ paṭhamaṃ.",
  "anya-e1101n:220": "2. Migaluddakassa vatthumhi ayamānupubbikathā",
  "anya-e1101n:221_0": "Ito kira eka tiṃsatime kappe sikhīnāma sammāsambuddho samatiṃsa pāramiyo pūretvā",
  "anya-e1101n:221_1": "paramātisambodhiṃ patvā sadevakaṃ lokaṃ saṃsārakantārā uttārento dhammaratanavassaṃ",
  "anya-e1101n:221_2": "vassāpento dhammabheriṃpaharanto dhammaketuṃ ussāpento ekasmiṃ samaye viveka manubrūhanto",
  "anya-e1101n:221_3": "araññāyatanaṃ pāvisi, pavisitvā capana supupphitanāgapunnāgādinānātarusaṇḍamaṇḍite",
  "anya-e1101n:221_4": "suphullasumanamālatippabhutinānālatākule anekavidhadipadacatuppadasaṅghanisevite",
  "anya-e1101n:221_5": "ramaṇīye sītalasilātale catugguṇaṃ saṅghāṭiṃpaññapetvā nisīdi chabbaṇṇaraṃsīhi disaṃ",
  "anya-e1101n:221_6": "pūrayanto, tadā tattha devabrahmanāgasupaṇṇādayo sannipatitvā dibbamayehi gandhamālādīhi",
  "anya-e1101n:221_7": "bhagavantaṃ pūjayamānā thomayamānā namassamānā aṭṭhaṃsu, tasmiṃ panasamāgame bhagavā",
  "anya-e1101n:221_8": "madhurassaraṃ nicchārento brahmaghosena catusaccapaṭisaṃyuttaṃ dhammaṃ deseti amatavassaṃ",
  "anya-e1101n:221_9": "vassāpentoviya. Tadā eko migaluddako vanaṃ paviṭṭho migasūkare hantvā maṃsaṃ khādanto",
  "anya-e1101n:221_10": "taṃ ṭhānaṃ patvā addasa bhagavantaṃ dhammaṃ desentaṃ. Disvā ekamantaṃ ṭhito dhammaṃ",
  "anya-e1101n:221_11": "sutvā cittaṃ pasādetvā tato cuto devaloke nibbattitvā chasu kāmasaggesu manussesuca",
  "anya-e1101n:221_12": "aparāparaṃ issariyaṃ anubhavanto imasmiṃ buddhuppāde sāvatthiyaṃ kulagehe nibbattitvā",
  "anya-e1101n:221_13": "viññutaṃ patto bhagavato sāsane pabbajitvā ekadivasaṃ dhammaṃ desentassa bhagavato",
  "anya-e1101n:221_14": "catusaccapati saṃyuttaṃ dhammakathaṃ sutvā catupaṭisambhidāhi arahattaṃ patvā ekadivasaṃ",
  "anya-e1101n:221_15": "bhikkhusaṅghamajjhagato attano katakammappakāsanena pītivācamudāhari.",
  "anya-e1101n:222": "1.",
  "anya-e1101n:223": "E ka tiṃ se ito kappe,",
  "anya-e1101n:224": "Loke uppajji nāyako;",
  "anya-e1101n:225": "Pattiṃsa lakkhaṇātiṇṇo,",
  "anya-e1101n:226": "Sambuddho sa sikhīvhayo.",
  "anya-e1101n:227": "2.",
  "anya-e1101n:228": "Jalanto dīparukkhova, sūriyova nabha muggato;",
  "anya-e1101n:229": "Merurājāva sambuddho, janesaggo patāpavā.",
  "anya-e1101n:230": "3.",
  "anya-e1101n:231": "Pūretvā dhammanāvāyaṃ, sa nātho sakalaṃ pajaṃ;",
  "anya-e1101n:232": "Patiṭṭhapento saṃsāra, kantārā santibhūmiyaṃ.",
  "anya-e1101n:233": "4.",
  "anya-e1101n:234": "Dhammaketuṃ samussento, hananto dhammadundubhiṃ;",
  "anya-e1101n:235": "Satte dukkhā pamocento, vasī tattha jino vasī.",
  "anya-e1101n:236": "5.",
  "anya-e1101n:237": "Ekasmiṃ samaye nātho,",
  "anya-e1101n:238": "Lokapajjotako jino;",
  "anya-e1101n:239": "Vivekakāmo sambuddho,",
  "anya-e1101n:240": "Surammaṃ kānanaṃ gato.",
  "anya-e1101n:241": "6.",
  "anya-e1101n:242": "Punnāganāgapūgādi, nānāpādapasaṃkulaṃ;",
  "anya-e1101n:243": "Latā liṅgitasākhāhi, sā modakusumāyutaṃ.",
  "anya-e1101n:244": "7.",
  "anya-e1101n:245": "Kusumā modasammatta, chappadāli nisevitaṃ;",
  "anya-e1101n:246": "Nānāmiga gaṇākiṇṇaṃ, mayūragaṇa naccitaṃ.",
  "anya-e1101n:247": "8.",
  "anya-e1101n:248": "Sītalacchodikāsādhu, supatitthajalāsayaṃ;",
  "anya-e1101n:249": "Āsāra sāradhārāhi, nijjharāsata saṃkulaṃ.",
  "anya-e1101n:250": "9.",
  "anya-e1101n:251": "Gantvāna so mahāraññaṃ,",
  "anya-e1101n:252": "Sītalaṃ sikatātalaṃ;",
  "anya-e1101n:253": "Silātale nisinnosi,",
  "anya-e1101n:254": "Vissajjento charaṃsiyo.",
  "anya-e1101n:255": "10.",
  "anya-e1101n:256": "Devā tattha samāgantvā, pūjesuṃ dvipaduttamaṃ;",
  "anya-e1101n:257": "Dibbehi gandhamālāhi, naccehi turiyehica.",
  "anya-e1101n:258": "11.",
  "anya-e1101n:259": "Devadevo tadā deva, saṅghamajjhe nisīdiya;",
  "anya-e1101n:260": "Catusacca madesesi, niccharaṃ madhuraṃ giraṃ.",
  "anya-e1101n:261": "12.",
  "anya-e1101n:262": "Tadāhaṃ luddako āsiṃ, migasūkaramārako;",
  "anya-e1101n:263": "Migamaṃsena jivāmi, tena posemi dārake posentoputtadārake itikatthaci.",
  "anya-e1101n:264": "13.",
  "anya-e1101n:265": "Tadāhaṃ migavaṃ yāto,",
  "anya-e1101n:266": "Sabāṇo sasarāsano;",
  "anya-e1101n:267": "Addasaṃ virajaṃ buddhaṃ,",
  "anya-e1101n:268": "Devasaṅghapurakkhataṃ.",
  "anya-e1101n:269": "14.",
  "anya-e1101n:270": "Candaṃva tārakākiṇṇaṃ, meruṃvaṇṇavamajjhagaṃ;",
  "anya-e1101n:271": "Virocamāna māsīnaṃ, catusaccappakāsakaṃ.",
  "anya-e1101n:272": "15.",
  "anya-e1101n:273": "Ekapasse ṭhito tattha, assosiṃ dhammamuttamaṃ;",
  "anya-e1101n:274": "Tattha cittaṃ pasādetvā, somanassaṃ pavedayiṃ.",
  "anya-e1101n:275": "16.",
  "anya-e1101n:276": "Ekatiṃse ito kappe,",
  "anya-e1101n:277": "Yaṃ puññaṃ pasutaṃ mayā;",
  "anya-e1101n:278": "Tenāhaṃ puññakammena,",
  "anya-e1101n:279": "Jātosiṃ devayoniyaṃ.",
  "anya-e1101n:280": "17.",
  "anya-e1101n:281": "Sampattimanubhutvāna, chakāmagge parāparaṃ;",
  "anya-e1101n:282": "Devasaṅghaparibbūḷho, vimāne ratanāmaye.",
  "anya-e1101n:283": "18.",
  "anya-e1101n:284": "Manussesuca yaṃ aggaṃ, tassa bhāgī bhavāmahaṃ;",
  "anya-e1101n:285": "Bhoge me ūnatā natthi, saddhammasavaṇe phalaṃ.",
  "anya-e1101n:286": "19.",
  "anya-e1101n:287": "Imasmiṃ bhaddake kappe,",
  "anya-e1101n:288": "Sāvattipuramuttame;",
  "anya-e1101n:289": "Aḍḍhe mahaddhane sāle,",
  "anya-e1101n:290": "Jātohaṃ udite kule.",
  "anya-e1101n:291": "20.",
  "anya-e1101n:292": "Mahatā parivārena, patto vuddhiṃca viññutaṃ;",
  "anya-e1101n:293": "Cārikaṃ caramānohaṃ, patto jetavanaṃ varaṃ.",
  "anya-e1101n:294": "21.",
  "anya-e1101n:295": "Addasaṃ saha sissehi, nisinnaṃ sugataṃ tadā;",
  "anya-e1101n:296": "Assosiṃ madhuraṃ dhammaṃ, catusaccappakāsakaṃ.",
  "anya-e1101n:297": "22.",
  "anya-e1101n:298": "Sutvāna madhuraṃ dhammaṃ, pabbajitvāna sāsane;",
  "anya-e1101n:299": "A jarā maraṃ sītibhūtaṃ, patto nibbāṇamuttamaṃ.",
  "anya-e1101n:300": "23.",
  "anya-e1101n:301": "Sutaṃ ekamuhuttaṃ me, tadā dhammaṃ sudesitaṃ;",
  "anya-e1101n:302": "Tenamhi caturāpāye, na jāto na kutobhayaṃ.",
  "anya-e1101n:303": "24.",
  "anya-e1101n:304": "Karamukkhippa vakkhāmi, karothe kagiraṃ mama;",
  "anya-e1101n:305": "Mamo pamaṃ karitvāna, dhammaṃ suṇātha sādhukanti.",
  "anya-e1101n:306": "Evañca pana vatvā satte dhammasavaṇe niyojesīti.",
  "anya-e1101n:307": "25.",
  "anya-e1101n:308": "Iti tanutarakālaṃ sādhu dhammaṃ suṇitvā,",
  "anya-e1101n:309": "Adhigatavibhavānaṃ ānubhāvaṃ suṇitvā;",
  "anya-e1101n:310": "Bhavavibhavasukhaṃ bho patthayantā kusītaṃ,",
  "anya-e1101n:311": "Jahatha suṇatha dhammaṃ dullabhaṃ dullabhassāti.",
  "anya-e1101n:312": "Migaluddakassa vatthuṃ dutiyaṃ.",
  "anya-e1101n:313": "3. Tiṇṇaṃjanānaṃ vatthumhi ayamānupubbīkathā",
  "anya-e1101n:314_0": "Jambudīpasmiṃ kira pubbe mahānidāgho ahosi, tadā nidāghasuriyena sakiraṇakarā vāpi",
  "anya-e1101n:314_1": "pokkharaṇi nadī girikandaranijjharādīsu udakaṃ nissesaṃ katvā pītamiva udake parikkhīṇe",
  "anya-e1101n:314_2": "macchakacchapādayo yebhuyyena vināsaṃ pattā. Atha mahāraññabhūmiyaṃ rukkhatiṇalabhādayo",
  "anya-e1101n:314_3": "atīva milātā ahesuṃ. Migapakkhinopighammābhitattā pipāsito marīciṃ toyantimaññamānā",
  "anya-e1101n:314_4": "itocitoca dhāvantā mahādukkhappattā ahesuṃ. Tadā eko suvapotako pipāsito tattha tattha",
  "anya-e1101n:314_5": "pānīyaṃ pariyesanto mahāraññe ekasmiṃ pūtipādape saṭṭhiratane narakāvāṭe pānīyagandhaṃ",
  "anya-e1101n:314_6": "ghāyitvā lobhena pātuṃ otiṇṇo atipānena bhāro tattheva patitvā uggantuṃ nāsakkhi.",
  "anya-e1101n:314_7": "Athāparopi sappoca manussocāti dve janā tattheva patiṃsu, sappānāma vivekaṃ laddhāva",
  "anya-e1101n:314_8": "attaṃ vijahanti. Tasmāyaṃ aladdhā vivekattaṃ uggantuṃ nāsakkhi. Anālambattā manussopi.",
  "anya-e1101n:314_9": "Te uggantuṃ asakkontā maraṇabhayabhītā aññamañña maviheṭhentā tattheva vasiṃsu. Atheko",
  "anya-e1101n:314_10": "barāṇasīvāsiko manusso vanaṃ paviṭṭho tatheva pānīyaṃ pariyesamāno taṃ ṭhānaṃ patvā",
  "anya-e1101n:314_11": "te tayopi disvā kampamānahadayo valliyā piṭakaṃ bandhitvā sikkāya pakkhipitvā otāretvā",
  "anya-e1101n:314_12": "te tayopi uddhari, athānena te amhākaṃ jīvitaṃ dinnanti somanassā tassevamāhaṃsu,",
  "anya-e1101n:314_13": "sāmi mayaṃ tumhe nissāya jīvitaṃ labhimha, tumhe ito paṭṭhāya amhākaṃ sahāyo, mayampi",
  "anya-e1101n:314_14": "te sahāyā, amhākaṃ vasanaṭṭhānāni āgantukāmāti vatvā tesu tāva suvapotako āha, sāmi",
  "anya-e1101n:314_15": "bārāṇasiyaṃ dakkhiṇadvāre mahānigrodho atthi, tatthāhaṃ vasāmi, tava tathārūpe kicce",
  "anya-e1101n:314_16": "sati mama santikamāgamma suvāti saddaṃkarohīti vatvā mettithiraṃ katvā pakkāmi, sappopi",
  "anya-e1101n:314_17": "sammāhaṃ tasseva nigrodhassā vidūre mahantaṃ vammikaṃ atthi, tattha vasāmi, tavatthe",
  "anya-e1101n:314_18": "sati tatthāgantvā dīghātisaddaṃ karohīti vatvā tathevapakkāmi, manussopi bārāṇasiyaṃ",
  "anya-e1101n:314_19": "asukāyanāma vīthiyā asukagehe vasāmi, tavatthe sati mama santikaṃ āgacchāti vatvā",
  "anya-e1101n:314_20": "pakkāmi, athā parabhāge so upakārako puriso attano kicce sañjāte mama sahāyānaṃ santikaṃ",
  "anya-e1101n:314_21": "gamissāmīti saṅketānusārena gantvā nigrodhamūle ṭhito suvassa saddamakāsi, taṃ sutvā",
  "anya-e1101n:314_22": "suvapotako vegenāgantvā tena saddhiṃ paṭisammoditvāsamma cirenā gatosi, āgatakāraṇaṃ",
  "anya-e1101n:314_23": "me ācikkhāti āha. Sopāha sammāhaṃ jīvitu masakkonto puttadārake ñātīnaṃ paṭipādetvā",
  "anya-e1101n:314_24": "tava santikamāgatomhiti, suvapotakopi sādhu samma tayā kataṃ mama santikamāgacchantena,",
  "anya-e1101n:314_25": "tayā mama jīvitaṃ dinnaṃ, mayāpi tava jīvanupāyaṃ kātuṃ vaṭṭati, yāvāhaṃ āgacchāmi,",
  "anya-e1101n:314_26": "tāvettha thokaṃ vissamāti vatvā pakkāmi jīvanupāyaṃ pariyesamāno, tasmiṃ kira samaye",
  "anya-e1101n:314_27": "bārāṇasīrājā nagarato nikkhamma susajjituyyānaṃ pavisitvā sapariso kīḷitvā majjhantikasamaye",
  "anya-e1101n:314_28": "suphullitaṃ pañcapadumasañchanvaṃ maṅgalapokkharaṇiṃ disvā nahāyitukāmo sabbābharaṇāni",
  "anya-e1101n:314_29": "omuñcitvā rājapurise paṭipādetvā nahāyituṃ otari, tadā suvapotako taṃ ṭhānaṃ patto",
  "anya-e1101n:314_30": "sākhantare nilīno rājapurisānaṃ pamādaṃ disvā rañño muttāhāraṃ ḍasitvā ākāsaṃ pakkhanditvā",
  "anya-e1101n:314_31": "vegenāgantvā attano sahāyassa datvā appamatto imaṃ valañjehi sammāti vatvā adāsi,",
  "anya-e1101n:314_32": "tato so naṃ gahetvā imaṃ kuhiṃ paṭisāmessāmīti cintonto mameko sahāyako antonagare",
  "anya-e1101n:314_33": "vasati, tasmiṃ ṭhapessāmīti cintetvā yathāsaṅketamupagamma taṃ disvā paṭisanthāraṃ",
  "anya-e1101n:314_34": "katvā suvapotakena kato pakāraṃ pakāsetvā imaṃ muttāhāraṃ sādhukaṃ ṭhapehīti vatvā",
  "anya-e1101n:314_35": "adāsi, taṃkhaṇe rājā nahātvānulitto ābharaṇāni pilandhento muttāhāraṃ nāddasa. Tato",
  "anya-e1101n:314_36": "rājapurisā antoca bahica parijane upaparikkhitvā muttāhāraṃ apassantā nagare bheriṃ",
  "anya-e1101n:314_37": "carāpesuṃ, yo muttāhāraṃ passati, tassa rājā mahantaṃ yasaṃ dassatīti. Taṃ sutvā",
  "anya-e1101n:314_38": "so mittadūbhī evaṃ cintesi, ahaṃcamhi dukkhito, yannūnāhaṃ muttāhāraṃ rañño dassetvā",
  "anya-e1101n:314_39": "sukhena vaseyyaṃ, kimme etenāti tena kataṃ tathārūpaṃ upakāraṃ asallakkhento mahāmittadūbhī",
  "anya-e1101n:314_40": "puriso rājapurise upasaṅkamma muttahāraṃ attano santike ṭhapitabhāvaṃ kathesi, bho",
  "anya-e1101n:314_41": "mama santike eko puriso muttahāraṃ ṭhapesīti. Evaṃ asappurisasaṃsaggoti, tathāhi.",
  "anya-e1101n:315": "1.",
  "anya-e1101n:316": "Yathā saṃvaḍḍhito nimbo, madhukhīro dasiñcanā;",
  "anya-e1101n:317": "Na yāti madhuraṃ taṃ vo, pakāra masataṃ kataṃ.",
  "anya-e1101n:318": "2.",
  "anya-e1101n:319": "Sīsenu daka mādāya, vaḍḍhitopi nuhītaru;",
  "anya-e1101n:320": "Na yāti madhuraṃ taṃvo, pakāramasataṃ kataṃ.",
  "anya-e1101n:321": "3.",
  "anya-e1101n:322": "Niccaṃ khīrodapānena, vaḍḍhito siviso yathā;",
  "anya-e1101n:323": "Visaṃva parivatteti, tathā nīcopakārakaṃ.",
  "anya-e1101n:324": "4.",
  "anya-e1101n:325": "Yathāttanā kato aggi, sītalaṃ na dade khalu;",
  "anya-e1101n:326": "Tathā nīce kataṃ kāraṃ, aggīva dahate tanuṃ.",
  "anya-e1101n:327": "5.",
  "anya-e1101n:328": "Tasmā upaparikkhitvā, hāvabhāvena buddhiyā;",
  "anya-e1101n:329": "Kātabbā metti jantūhi, nāmitto labhatesukhanti.",
  "anya-e1101n:330_0": "Athassa mittadubhino vacanena rājapurisā muttāhāraṃcataṃca gahetvā sabhaṇḍakaṃ purisaṃ",
  "anya-e1101n:330_1": "dassesuṃ. Atha rājā sabhaṇḍakaṃ coraṃ disvā kuddho imaṃ netvā dakkhiṇadvāre jīvasūle",
  "anya-e1101n:330_2": "uttāsethāti āṇāpesi, rājapurisā tassa rājāṇaṃ karonto agamaṃsu, tehi nīyamāno puriso",
  "anya-e1101n:330_3": "dakkhiṇadvārā nikkhamma sappasahāyaṃ saritvā appevanāme tassa santikā kiñci sotthi",
  "anya-e1101n:330_4": "bhaveyyāti pubbe vuttasaṅketā nusārena vammikaṃ disvā samma dīghāti saddamakāsi,",
  "anya-e1101n:330_5": "so vammikā nikkhammataṃ tathā niyamānaṃ disvā saṃviggo dukkhappatto sahāyassame ajja",
  "anya-e1101n:330_6": "avassayena upatthambhaṃ bhavituṃ vaṭṭatīti taṃ samassāsetvā attabhāvaṃ vijahitvā",
  "anya-e1101n:330_7": "aññataravesena rājapurise upasaṅkamma imaṃ purisaṃ muhuttaṃmā mārethāti daḷhaṃ vatvā",
  "anya-e1101n:330_8": "muhuttena rañño aggamahesiyā vasanaṭṭhānaṃ gantvā sappavaṇṇena deviṃ ḍasitvā tāya",
  "anya-e1101n:330_9": "visena mucchitakāle manussavaṇṇena vajjhappatto visosadhaṃ jānātitī vatvā taṃkhaṇeva",
  "anya-e1101n:330_10": "sahāyassa santikaṃ gantvā raññā tava pakko sitakāle gantvā udakappasatena deviyā",
  "anya-e1101n:330_11": "sarīre paharitvā nibbisaṃ karāhīti vatvā pakkāmi, atha rājā visavejja pariyesanto",
  "anya-e1101n:330_12": "taṃ pavattiṃ sutvā vajjhappattaṃ ānethāti āṇāpetvā deviyā nibbisaṃ karothāti āha,",
  "anya-e1101n:330_13": "so nāgarājena vuttanayena nibbisamakāsi, sā sukhitā arogā ahosi, rājā taṃ disvā tuṭṭho",
  "anya-e1101n:330_14": "tassa khettavatthuyānavāhanādidānena mahāsakkāramakāsi, atha so rājānaṃ upasaṅkamma",
  "anya-e1101n:330_15": "attanā kataṃ sabbaṃ pakāsesi. Tena vuttaṃ.",
  "anya-e1101n:331": "6.",
  "anya-e1101n:332": "Ekadāhaṃ mahārāja, vanaṃ kammena kenaci;",
  "anya-e1101n:333": "Gatoddasaṃ mahāvāṭe, patitaṃ suvapotakaṃ.",
  "anya-e1101n:334": "7.",
  "anya-e1101n:335": "Atho ragaṃ manussaṃca;",
  "anya-e1101n:336": "Dukkhappatte khudāpare;",
  "anya-e1101n:337": "Ukkhipiṃ karuṇāyāhaṃ;",
  "anya-e1101n:338": "Te me vocuṃ tadā tayo.",
  "anya-e1101n:339": "8.",
  "anya-e1101n:340": "Adāsi jīvamamhākaṃ, upakārosi no tuvaṃ;",
  "anya-e1101n:341": "Tava kicce samuppanne, amhākaṃ ehi santikaṃ.",
  "anya-e1101n:342": "9.",
  "anya-e1101n:343": "Evaṃ tehi pavuttohaṃ, agañchiṃ suvasantikaṃ;",
  "anya-e1101n:344": "Tena katūpakārohaṃ, manussassāpi santikaṃ.",
  "anya-e1101n:345": "10.",
  "anya-e1101n:346": "Tenāhaṃ maraṇappatto, addasaṃ uragādhipaṃ;",
  "anya-e1101n:347": "Sodāsi jīvitaṃ mayhaṃ, alatthaṃ aladdha itisabbattha vipulaṃ dhanaṃ.",
  "anya-e1101n:348": "11.",
  "anya-e1101n:349": "Sujano nāvamantabbo, khuddakoti narādhipa;",
  "anya-e1101n:350": "Suvoca uragocete, mittadhamme patiṭṭhitā.",
  "anya-e1101n:351": "12.",
  "anya-e1101n:352": "Kāraṇaññū manusseso,",
  "anya-e1101n:353": "Amhehi samajātiko;",
  "anya-e1101n:354": "Katūpakāro evampi,",
  "anya-e1101n:355": "Diso jāto narādhamo.",
  "anya-e1101n:356": "13.",
  "anya-e1101n:357": "Akasmā deva kuppanti, pasīdantinimittato;",
  "anya-e1101n:358": "Sīlaṃ hetamasādhūnaṃ, bālānamavijānataṃ.",
  "anya-e1101n:359": "14.",
  "anya-e1101n:360": "Manussāpi mahārāja, keci vissāsiyā na ve;",
  "anya-e1101n:361": "Tiracchānāpi honteva, ajimhamanasāsaṭhāti.",
  "anya-e1101n:362_0": "Evaṃ so attano pavattiṃ kathesi, rājā taṃ sutvā pasanno imassa purisassa mahantaṃ",
  "anya-e1101n:362_1": "gehaṃ katvā mahāparihāraṃ karothāti āṇāpesi, so pana mama gehaṃ nigrodhassa ca vammikassa",
  "anya-e1101n:362_2": "ca antare karothāti vatvā tathā kāretvā tattha vasanto rājūpaṭṭhānaṃ karonto tehi",
  "anya-e1101n:362_3": "sahāyehi saddhiṃ sammodamāno yāvajīvaṃ vasitvā āyu pariyosāne tehi saddhiṃ yathākammaṃ gatoti.",
  "anya-e1101n:363": "15.",
  "anya-e1101n:364": "Iti patitasukhamhā aṅgato vā dhanamhā,",
  "anya-e1101n:365": "Paramatarapatiṭṭhā honti mittā sakhānaṃ;",
  "anya-e1101n:366": "Virahitasakhinaṃ bho natthi yasmābhivuddhi,",
  "anya-e1101n:367": "Ciṇutha kusaladhammaṃ mittavantā mahantaṃ.",
  "anya-e1101n:368": "Tiṇṇaṃ janānaṃ vatthuṃ tatiyaṃ.",
  "anya-e1101n:369": "4. Buddheniyā vatthumhi ayamānupubbīkathā",
  "anya-e1101n:370_0": "Jambudīpe kira pubbe pāṭaliputtanagare sattāsītīkoṭinihitadhanaṃ ekaṃ seṭṭhikulaṃ",
  "anya-e1101n:370_1": "ahosi, tassa pana seṭṭhino ekāyeva dhītā ahosi nāmena buddhenināma, tassā sattavassikakāle",
  "anya-e1101n:370_2": "mātāpitaro kālamakaṃsu, tasmiṃ kule sabbaṃ sāpateyyaṃ tassāyeva ahosi, sā kira abhirūpā",
  "anya-e1101n:370_3": "pāsādikā paramāya vaṇṇapokkharatāya samannāgatā devaccharapaṭibhāgā piyāca ahosi",
  "anya-e1101n:370_4": "manāpā, saddhā pasannā ratanattayamāmikā paṭivasati, tasmiṃ pana nagare seṭṭhisenāpatiuparājādayo",
  "anya-e1101n:370_5": "taṃ attano pādaparicārikaṃ kāmayamānā manusse pesesuṃ paṇṇākārehi saddhiṃ, sā taṃ",
  "anya-e1101n:370_6": "sutvā cintesi, mayhaṃ mātāpitaro sabbaṃ vibhavaṃ pahāya matā, mayā pana tathā agantabbaṃ,",
  "anya-e1101n:370_7": "kiṃ me patikulena, kevalaṃ vittavināsāya bhavati, mayā pani maṃ dhanaṃ buddhasāsaneyeva",
  "anya-e1101n:370_8": "nidahituṃ vaṭṭatīti cintesi, cintetvā ca pana tesaṃ na mayhaṃ patikulenatthoti paṭikkhipi,",
  "anya-e1101n:370_9": "sā tato paṭṭhāya mahādānaṃ pavattentī samaṇabrahmaṇe santappesi, tenettha.",
  "anya-e1101n:371": "1.",
  "anya-e1101n:372": "Catuddisāyātajinatrajānaṃ,",
  "anya-e1101n:373": "Āpānabhūtaṃ gharamāsi tassā;",
  "anya-e1101n:374": "Yadicchita ppaccayalābha hetu,",
  "anya-e1101n:375": "Devaddumovāsi mahānubhāvo.",
  "anya-e1101n:376": "2.",
  "anya-e1101n:377": "Pupphūpahārādi vitānalaṅkatā,",
  "anya-e1101n:378": "Padīpa paññatta subhāsanāvalī;",
  "anya-e1101n:379": "Sukhāsanāsīna vasīhilaṅkatā,",
  "anya-e1101n:380": "Tassāsi tasmiṃ varadānasālā.",
  "anya-e1101n:381": "3.",
  "anya-e1101n:382": "Sudhotahatthā sucipuññacittā,",
  "anya-e1101n:383": "Sadādarā rakkhitapañcasīlā;",
  "anya-e1101n:384": "Buddhenināmā karuṇā guṇaggā,",
  "anya-e1101n:385": "Adā mahādānavaraṃ pasatthanti.",
  "anya-e1101n:386_0": "Athāparabhāge eko assavāṇijako assa-vāṇijjāya pubbantāparantaṃ gacchanto āgamma imissā",
  "anya-e1101n:386_1": "gehe nivāsaṃ gaṇhi, atha so vāṇijo taṃ disvā dhītusinehaṃ pati ṭṭhā pe tvā gandhamālavatthālaṅkārādīhi",
  "anya-e1101n:386_2": "tassā upakārako hutvā gamanakāle amma etesu assesu tava ruccanakaṃ assaṃ gaṇhāhīti",
  "anya-e1101n:386_3": "āha, sāpi asse oloketvā ekaṃ sindhavapotakaṃ disvā etaṃ me dehīti āha, vāṇijo amma",
  "anya-e1101n:386_4": "eso sindhavapotako, appamattā hutvā paṭijaggāhīti vatvā taṃ paṭipādetvā agamāsi.",
  "anya-e1101n:386_5": "Sāpi taṃ paṭijaggamānā ākāsagāmibhāvaṃ ñatvā sammā paṭijaggantī evaṃ cintesi, puññakaraṇassa",
  "anya-e1101n:386_6": "me sahāyo laddhoti, agatapubbāca me bhagavato samāraṃ mārabalaṃ vidhametvā buddhabhūtassa",
  "anya-e1101n:386_7": "jayamahābodhibhūmi, yannūnāhaṃ tattha gantvā bhagavato jayamahābodhiṃ vandeyyanti",
  "anya-e1101n:386_8": "cintetvā ba hū rajatasuvaṇṇamālādayo kārāpetvā ekadivasaṃ assa mabhiruyha ākāsena",
  "anya-e1101n:386_9": "gantvā bodhimālake ṭhatvā āgacchantuayyā suvaṇṇamālā pūjetuṃti ugghosesi. Tenettha.",
  "anya-e1101n:387": "4.",
  "anya-e1101n:388": "Yato paṭṭhāyahaṃ buddha, sāsane suddhamānasā;",
  "anya-e1101n:389": "Pasannā tena saccena, mamānuggahabuddhiyā.",
  "anya-e1101n:390": "5.",
  "anya-e1101n:391": "Āgacchantu namassantu, bodhiṃ pūjentu sādhukaṃ;",
  "anya-e1101n:392": "Soṇṇamālāhi sambuddha, puttā ariyasāvakā.",
  "anya-e1101n:393": "6.",
  "anya-e1101n:394": "Sutvā taṃ vacanaṃ ayyā, bahū sīhaḷavāsino;",
  "anya-e1101n:395": "Āgamma nabhasā tattha, vandiṃ suca mahiṃsucāti.",
  "anya-e1101n:396_0": "Tato ppatuti sā kumārikā buddhasāsane atīva pasannā niccameva assa mabhiruyha āgantvā",
  "anya-e1101n:396_1": "ariyehi saddhiṃ mahābodhiṃ suvaṇṇamālāhi pūjetvā gacchati, atha pāṭaliputtanagaropavane",
  "anya-e1101n:396_2": "vanacarā tassā abhiṇhaṃ gacchantiyā ca āgacchantiyā ca rūpasampattiṃ disvā rañño",
  "anya-e1101n:396_3": "kathesuṃ. Mahārāja evarūpā kumārikā assa mabhiruyha āgantvā nibaddhaṃ vanditvā gacchati.",
  "anya-e1101n:396_4": "Devassānurūpā aggamahesī bhavitunti, rā jā taṃ sutvā tenahi bhaṇe gaṇhatha naṃ kumāriṃ,",
  "anya-e1101n:396_5": "mama aggamahesiṃ karomīti purise payojesi, tena payuttapurisā bodhipūjaṃ katvā āgacchantiṃ",
  "anya-e1101n:396_6": "gaṇhāmāti tattha nilīnā gahaṇasajjā aṭṭhaṃsu, tadā sā kumārikā assa mabhiruyha mahābodhimaṇḍaṃ",
  "anya-e1101n:396_7": "gantvā vītarogehi saddhiṃ pupphapūjaṃ katvā vanditvā nivatti, atha tesu eko dhammarakkhita",
  "anya-e1101n:396_8": "ttheronāma tassā eva māha, bhagini taṃ antarāmagge corā gaṇhitukāmā ṭhitā, asukaṭṭhānaṃ",
  "anya-e1101n:396_9": "patvā appamattā sīghaṃ gacchāti, sāpi gacchantī taṃ ṭhānaṃ patvā corehi anubandhitā",
  "anya-e1101n:396_10": "assassa paṇhiyā saññaṃ datvā pakkāmi, corā pacchato pacchato anubandhiṃsu. Asso vegaṃ",
  "anya-e1101n:396_11": "ja ne tvā ākāsa mullaṅghi, kumārikā vegaṃ sandhāretuṃ asakkontī assassa piṭṭhito",
  "anya-e1101n:396_12": "parigalitvā patantī mayā katūpakāraṃ sara puttāti āha, so patantiṃ disvā vegenā gantvā",
  "anya-e1101n:396_13": "piṭṭhiyaṃ nisīdāpetvā ākāsato netvā sa ka ṭṭhā ne yeva patiṭṭhāpesi. Tasmā.",
  "anya-e1101n:397": "7.",
  "anya-e1101n:398": "Tiracchānagatāpevaṃ, sarantā upakārakaṃ;",
  "anya-e1101n:399": "Na jahantīti mantvāna, kataññū hontu pāṇinoti.",
  "anya-e1101n:400": "Tato sā kumārikā sattā sītikoṭidhanaṃ buddhasāsaneyeva cajitvā yāvajīvaṃ sīlaṃ rakkhitvā uposathakammaṃ ka tvā ta to cutā sutta ppabuddho viya devaloke nibbattīti.",
  "anya-e1101n:401": "8.",
  "anya-e1101n:402": "Atitaruṇavayā bho mātugāmāpi evaṃ,",
  "anya-e1101n:403": "Vividhakusalakammaṃ katva saggaṃ vajanti;",
  "anya-e1101n:404": "Kusalaphalamahantaṃ maññamānā bhavantā,",
  "anya-e1101n:405": "Bhavatha katha mupekkhā dānamānādikamme.",
  "anya-e1101n:406": "Buddheniyā vatthuṃ catutthaṃ.",
  "anya-e1101n:407": "5. Ahituṇḍikassa vatthumhi ayamānupubbīkathā",
  "anya-e1101n:408_0": "Imasmiṃ kira bhaddakappamhi amhākaṃ kira bhagavato pubbe kassaponāma satthā loke",
  "anya-e1101n:408_1": "uppajjitvā sadevakaṃ lokaṃ saṃsārasāgarā tāretvā sabbabuddhakiccāni niṭṭhapetvā atthaṃ",
  "anya-e1101n:408_2": "gato divasakaroviya setabyamhi anupādisesāya nibbāṇadhātuyā parinibbāyi, tadā sakalajambudīpavāsino",
  "anya-e1101n:408_3": "manussā sannipatitvā ekekaṃ suvaṇṇiṭṭhakaṃ koṭiagghanakaṃ ratanavicittaṃ bahicinanatthāya",
  "anya-e1101n:408_4": "ekekaṃ aḍḍhakoṭiagghanakaṃ abbhantarūpapūraṇatthaṃ manosilāya mattikākiccaṃ karontā",
  "anya-e1101n:408_5": "yojanabbedhaṃ thūpaṃ katvā mahantaṃ sakkāraṃ karonti. Tadā eko ahituṇḍiko gāmanigamarājadhānīsu",
  "anya-e1101n:408_6": "sappe kīḷāpetvā jīvikaṃ kappento ekaṃ gāmakaṃ patvā tattha sappe kīḷāpetvā santuṭṭhehi",
  "anya-e1101n:408_7": "gāmavāsīhi dinnavividhopāyano khādanīyabhojanīyaṃ khā di tvā bhuñjitvā tattheva nivāsaṃ",
  "anya-e1101n:408_8": "gahetvā nisīdi. Tasmiṃ kira gāmake manussā yebhuyyena ratanattayamāmakā. Tasmā te",
  "anya-e1101n:408_9": "rattibhāge sayantā “namo buddhāyāti” evamādiṃ vadanti. So pana ahituṇḍiko micchādiṭṭhiko",
  "anya-e1101n:408_10": "tiṇṇaṃ ratanānaṃ guṇaṃ na jānāti. Tasmā tesaṃ taṃ vacanaṃ sutvā sayampi ke ḷiṃ kurumāno",
  "anya-e1101n:408_11": "parihāsavasena “namo buddhāyāti” vadati, athekadivasaṃ so attano kīḷāpanasamatthaṃ",
  "anya-e1101n:408_12": "ekaṃ sappaṃ bhattha tattha pariyesamāno āhiṇḍati. Tadā eko nāgarājā kassapadasabalassa",
  "anya-e1101n:408_13": "thū paṃ ga ntvā vanditvā ekaṃ vammikaṃ pavisati. Taṃ di svā ahituṇḍiko vegenā gantvā",
  "anya-e1101n:408_14": "nāgarājaṃ gaṇhituṃ mantaṃ parijapi, so mantaṃ sutvā kujjhitvā taṃ māretukāmo anubandhi,",
  "anya-e1101n:408_15": "taṃ di svā ahituṇḍiko ve ge na palāyanto ekasmiṃ pāsāṇe pakkhalitvā patamāno pubbevuttaparihāsa",
  "anya-e1101n:408_16": "vacanaparicayena “namo buddhāyāti” vadanto pati. Tassa taṃ vacanaṃ anubandhantassa",
  "anya-e1101n:408_17": "nāgarañño sotapathe amataṃviya pati. Atha so ratanattayagāravena tasmiṃ kodhaṃ nibbāpetvā",
  "anya-e1101n:408_18": "samma mā bhāyi. Ahaṃ ratanattayamantānubhāvapāsena baddho. Tasmā tu vaṃ ḍasituṃ mayhaṃ",
  "anya-e1101n:408_19": "ananurūpaṃ. Ajja ta yi pasannomhi, paṇṇākāraṃ tedammi, gaṇhāti tīṇi suvaṇṇapupphāni",
  "anya-e1101n:408_20": "adāsi. Evaṃ ratanattayaṃ nāma ghorāsivisānampi sappānaṃ manaṃ pīṇeti. Honti cettha.",
  "anya-e1101n:409": "1.",
  "anya-e1101n:410": "Buddhoti vacanaṃ seṭṭhaṃ, buddhoti pada muttamaṃ;",
  "anya-e1101n:411": "Natthi tena samaṃ loke, aññaṃ sotarasāyanaṃ.",
  "anya-e1101n:412": "2.",
  "anya-e1101n:413": "Dhammotivacanaṃ seṭṭhaṃ, dhammoti padamuttamaṃ;",
  "anya-e1101n:414": "Natthi tena samaṃ loke, aññaṃ sotarasāyanaṃ.",
  "anya-e1101n:415": "3.",
  "anya-e1101n:416": "Saṅghoti vacanaṃ seṭṭhaṃ, saṅghoti padamuttamaṃ;",
  "anya-e1101n:417": "Natthi tena samaṃ loke, aññaṃ sotarasāyanaṃ.",
  "anya-e1101n:418": "4.",
  "anya-e1101n:419": "Tassa mukhaṃ mukhaṃ nāma, yaṃ vattati mukhe sadā;",
  "anya-e1101n:420": "Dullabhaṃ buddhavacanaṃ, sabbasampattidāyakaṃ.",
  "anya-e1101n:421": "5.",
  "anya-e1101n:422": "Tassa mano mano nāma, yaṃ ce manasi vattati;",
  "anya-e1101n:423": "Dullabhaṃ buddhavacanaṃ, sabbasampattidāyakaṃ.",
  "anya-e1101n:424": "6.",
  "anya-e1101n:425": "Tameva kavacaṃ dehe, tameva maṇi kāmado;",
  "anya-e1101n:426": "Tameva surabhī dhenu, tameva surapādapo.",
  "anya-e1101n:427": "7.",
  "anya-e1101n:428": "Tasseva sotaṃ sotaṃva, yaṃ suṇāti jano ayaṃ",
  "anya-e1101n:429": "Dullabhaṃ buddhavacanaṃ, sabbasampattidāyakaṃ.",
  "anya-e1101n:430": "8.",
  "anya-e1101n:431": "Evaṃ vidho rago ghoro, haḷāhaḷaviso sadā;",
  "anya-e1101n:432": "Buddhoti vacanaṃ sutvā, santuṭṭho dāsi jīvitaṃ.",
  "anya-e1101n:433": "9.",
  "anya-e1101n:434": "Soṇṇapupphattayaṃcāpi, mahagghaṃ bahalaṃ adā;",
  "anya-e1101n:435": "Passa buddhoti vācāya, ānubhāvamahantatanti.",
  "anya-e1101n:436_0": "Atha nāgarājā tassa tāni suvaṇṇapupphāni datvā evamāha. Samma etesu ekaṃ tava puññattāya",
  "anya-e1101n:436_1": "ekaṃ mama puññatthāya pūjehi. Itarena yāvajīvaṃ sukhena jīvanto puttadāre posento",
  "anya-e1101n:436_2": "dānādīsu appamajjanto jīvikaṃ kappehi. Mā hīnakamme byavaṭo hohi, micchādiṭṭhiñca",
  "anya-e1101n:436_3": "pajahāti ovaditvā pakkāmi. Ahituṇḍikopi somanassappatto tena vuttanayeneva dvihi",
  "anya-e1101n:436_4": "pupphehi cetiyaṃ pūjetvā ekena sa ha ssaṃ labhitvā te na puttadāre posento kapaṇaddhikavaṇibbakādīnaṃ",
  "anya-e1101n:436_5": "dānaṃ dento ahituṇḍikakammaṃ pahāha kusalameva upacinanto āyupariyosāne saggaparāyano ahosi.",
  "anya-e1101n:437": "10.",
  "anya-e1101n:438": "Iti aviditasatto kiñci buddhānubhāvaṃ,",
  "anya-e1101n:439": "Labhati dhanavisesaṃ yassa nāmappakāsā;",
  "anya-e1101n:440": "Viditajananikāyo kinnu tassānubhāvaṃ,",
  "anya-e1101n:441": "Na lapati jinanāmaṃ kicca maññappahāyāti.",
  "anya-e1101n:442": "Ahituṇḍikassa vatthuṃ pañcamaṃ.",
  "anya-e1101n:443": "6. Saraṇattherassa vatthumhi ayamānupubbīkathā",
  "anya-e1101n:444_0": "Sāvatthiyaṃ kira sumano nāme ko gahapati ahosi. Tassa bhariyā sujampatikā nāma. Te",
  "anya-e1101n:444_1": "agāraṃ ajjhāvasantā aparabhāge puttaṃca dhītaraṃca labhiṃsu. Atha tesaṃ daharakāleyeva",
  "anya-e1101n:444_2": "mātāpitaro kālaṃ karontā jeṭṭhakaṃpakkositvā mayaṃ putta tuvaṃ patirūpe ṭhāne nivesituṃ",
  "anya-e1101n:444_3": "nāsakkhimha, yaṃ no ghare vibhavaṃ, sabbaṃ taṃ gaṇha. Imāyaca te kaṇiṭṭhikāya vuddhiṃtvameva",
  "anya-e1101n:444_4": "jānāhīti vatvā jeṭṭhakassa hatthe kaṇiṭṭhikāya hatthaṃ ṭhapetvā kālamakaṃsu. Atha",
  "anya-e1101n:444_5": "so mātāpitunnaṃ accayena āḷāhanakiccaṃ katvā vasanto kālantarena kaṇiṭṭhikaṃ patirūpena",
  "anya-e1101n:444_6": "kulena sambandhitvā sayampi dārapariggahamakāsi. Athāparabhāge tassa kaṇiṭṭhikā gabbhinī",
  "anya-e1101n:444_7": "hutvā ekadivasaṃ sāmikaṃ āha, sāmi mama bhātaraṃ daṭṭhukāmāmhīti. Sopi sādhu bhaddeti",
  "anya-e1101n:444_8": "anurūpena paṇṇākārena tāya saddhiṃ nikkhami. Tadā pana bhagavā sunivattho supāruto",
  "anya-e1101n:444_9": "bhikkhusaṅghaparivuso piṇḍāya nagaraṃ pāvisi chabbaṇṇaghanabuddharaṃsiyo vissajjento,",
  "anya-e1101n:444_10": "ta to te bhagavantaṃ disvā pasannacittā pañcapatiṭṭhitena vanditvā aṭṭhaṃsu, atha",
  "anya-e1101n:444_11": "sattā tesaṃ jayampatikānaṃ upanissayasampattiṃdisvā te saraṇesuca sīlesuca patiṭṭhāpetvā",
  "anya-e1101n:444_12": "evamāha, kadāci vo dukkhe uppanne tathāgato anussaritabboti. Tathāhi.",
  "anya-e1101n:445": "1.",
  "anya-e1101n:446": "Yaṃkiñci bhayamuppannaṃ, rājacorādisambhavaṃ;",
  "anya-e1101n:447": "Tadā sareyya sambuddhaṃ, nicchantota dupaddavaṃ.",
  "anya-e1101n:448": "2.",
  "anya-e1101n:449": "Yaṃ ve upaddavaṃ hoti, yakkhapetā disambhavaṃ;",
  "anya-e1101n:450": "Tadā sareyya sambuddhaṃ, nicchanto tadupaddavaṃ.",
  "anya-e1101n:451": "3.",
  "anya-e1101n:452": "Sīhabyagghataracchādi, puṇḍarīkādisambhavaṃ;",
  "anya-e1101n:453": "Tadā sareyya sambuddhaṃ, nicchanto tadupaddavaṃ.",
  "anya-e1101n:454": "4.",
  "anya-e1101n:455": "Yamātapaggi vātādi, udakāsanisambhavaṃ;",
  "anya-e1101n:456": "Tadā sareyya sambuddhaṃ, nicchanto tadupaddavaṃ.",
  "anya-e1101n:457": "5.",
  "anya-e1101n:458": "Pajjarādīhi rogehi, visamo tuhisambhavaṃ;",
  "anya-e1101n:459": "Tadā sareyya sambuddhaṃ, nicchanto tadupaddavaṃ.",
  "anya-e1101n:460": "6.",
  "anya-e1101n:461": "Maccunā ce yadā yuddhaṃ, kare tenāpi jantunā;",
  "anya-e1101n:462": "Saritabbo tadā buddho, patthentenattano jayanti.",
  "anya-e1101n:463_0": "Tato te bhagavato vacanaṃ paṭinanditvā vanditvā agamaṃsu. Atha jeṭṭhako āgate te",
  "anya-e1101n:463_1": "disvā yathānurūpaṃ sakkāra makāsi. Tassā sāmiko katipāhaṃ tattha vasitvā bhariyaṃ",
  "anya-e1101n:463_2": "jeṭṭhakassa paṭipādetvā mama gāme kiccaṃ atthīti vatvā pakkāmi. Athassā bhātā bhariyaṃ",
  "anya-e1101n:463_3": "pakkositvā āha bhadde imissā sabbaṃ kattabbaṃ karohīti. Sā tato paṭṭhāya tassā udakanna",
  "anya-e1101n:463_4": "pānā dinā veyyāvaccaṃ kurumānā etissā hatthapādagīvūpagesu ābharaṇesu lobhaṃ uppādetvā",
  "anya-e1101n:463_5": "taṃ vūpasametuṃ asakkontī āhārū pacchedaṃ katvā gilānāviya mañcakaṃ upagūhitvā nipati.",
  "anya-e1101n:463_6": "Atha so gehaṃ gantvā taṃ tathā sayitaṃ disvā mañcake nisinno kiṃ bhadde aphāsukanti",
  "anya-e1101n:463_7": "pucchi, sā tuṇhī hutvā katipayavāre pucchitā na sakkā kathetunti āha. Puna sāmikena",
  "anya-e1101n:463_8": "gāḷhaṃ nibandhite sā cintesi, ujukaṃ mayā tassā piḷandhanaṃ patthemīti vutte na ppatirupaṃ,",
  "anya-e1101n:463_9": "tassā pañcamadhura maṃsaṃ patthemīti vutte taṃ māressati, tadā piḷandhanāni mayhamevāti,",
  "anya-e1101n:463_10": "tato sāmi tava kaṇiṭṭhikāya pañcamadhuramaṃsaṃ patthemi, alabhamānāya me jīvitaṃ",
  "anya-e1101n:463_11": "natthīti āha, taṃ sutvā so anekapariyāyena manussamāraṇaṃ nāma bhāriyanti vatvā nivārentopi",
  "anya-e1101n:463_12": "nivāretuṃ nāsakkhi, atha tāya paṭibaddhacitto kāmamucchito mohamūḷho hutvā sādhu",
  "anya-e1101n:463_13": "labhissasīti tassā vacanaṃ sampaṭicchi. Tathāhi.",
  "anya-e1101n:464": "7.",
  "anya-e1101n:465": "Hāyanti idhalokatthā, hāyanti pāralokikā;",
  "anya-e1101n:466": "Hāyanti mahatā atthā, ye itthīnaṃ vasaṅgatā.",
  "anya-e1101n:467": "8.",
  "anya-e1101n:468": "Esā mātā pitā eso, bhaginī bhātaro ime;",
  "anya-e1101n:469": "Garutabbe na jānanti, ye itthīnaṃ vasaṅgatā.",
  "anya-e1101n:470": "9.",
  "anya-e1101n:471": "Kāraṇākāraṇantetaṃ, kattabbaṃvā na vā idaṃ;",
  "anya-e1101n:472": "Kāmandhattā na jānanti, ye itthīnaṃ vasaṅgatā.",
  "anya-e1101n:473": "10.",
  "anya-e1101n:474": "Pāṇaṃ vā atipātenti, honti vā pāradārikā;",
  "anya-e1101n:475": "Bhāsanti alikaṃ vācaṃ, ye itthīnaṃ vasaṅgatā.",
  "anya-e1101n:476": "11.",
  "anya-e1101n:477": "Sandhicchedādikaṃ theyyaṃ, majjapānaṃca pesunaṃ;",
  "anya-e1101n:478": "Karonti sāhasaṃ sabbaṃ, ye itthīnaṃ vasaṅgatā.",
  "anya-e1101n:479": "12.",
  "anya-e1101n:480": "Aho acchariyaṃ loke, sarantānaṃ bhayā vahaṃ;",
  "anya-e1101n:481": "Bhariyāya vasaṃ gantvā, sodariṃhantumicchatīti.",
  "anya-e1101n:482_0": "Atha so sāhasiko puriso bhagini eva māha, ehi amma amhākaṃ mātāpitunnaṃ iṇaṃ sādhessāma,",
  "anya-e1101n:482_1": "appevanāma no disvā iṇāyikā iṇaṃ dassantīti, taṃ sutvā tāya sampaṭicchite sukhayānake",
  "anya-e1101n:482_2": "nisīdāpetvā iṇāyikānaṃ gāmaṃ gacchanto viya mahāaṭaviṃpatvā yānaṃ maggā okkamma ṭhapetvā",
  "anya-e1101n:482_3": "viravantimeva naṃ hatthe gahetvā chindissāmīti cintetvā kese gahetvā bhūmiyaṃ pātesi,",
  "anya-e1101n:482_4": "tasmiṃ khaṇe tassā kammajavātā caliṃsu. Sā bhātulajjāya sāmi kammajavātā me caliṃsu,",
  "anya-e1101n:482_5": "yā vā haṃ vijāyāmi, tāva upadhārehīti vadantīpi apanetuṃ asakkontī puttaṃ vijāyi,",
  "anya-e1101n:482_6": "atha so taṃ samīpe vaṭarukkhamūle māressāmīti cikure gahetvā ākaḍḍhi, tasmiṃ kāle",
  "anya-e1101n:482_7": "sā sāmi tava bhāgineyyassa mukhaṃ oloketvā tassa sinehenāpi maṃ na mārehīti vadantī",
  "anya-e1101n:482_8": "yāci, atha so kakkhaḷo tassā taṃ kāruṇikavacanaṃ asuṇanto viya māretuṃ ussahateva,",
  "anya-e1101n:482_9": "tato sā kumārikā attano asaraṇā cintesi, mama saddenā gantvā yo koci mama bhātu anayaṃ",
  "anya-e1101n:482_10": "kareyya, taṃ na ppatirūpanti bhātusinehena nissaddā attanā gatitasaraṇaṃ āvajjamānā",
  "anya-e1101n:482_11": "nipajji, athassā bhā ta ri mettānubhāvenaca anussaritasaraṇānubhāvenaca tasmiṃ nigrodhe",
  "anya-e1101n:482_12": "adhivatthā devatā evarūpo mātugāmo ettha māritā abhavissā, addhāhaṃ devasamāgamaṃ",
  "anya-e1101n:482_13": "pavisituṃ na labhissāmīti cintetvā etissā sā mi ko viya taṃ ta jje tvā palāpetvā",
  "anya-e1101n:482_14": "tvaṃ mā bhāyīti samassāsetvā yā na ke sa pu ttaṃ kumāriṃ nisīdāpetvā taṃ divasameva",
  "anya-e1101n:482_15": "sāvatthimāgamma antonagare sā lā ya naṃ nipajjāpetvā antaradhāyi. Tathāhi.",
  "anya-e1101n:483": "13.",
  "anya-e1101n:484": "Sabbasampattidātāraṃ, sabbalokekanāyakaṃ;",
  "anya-e1101n:485": "Manasāpi yo vibhāveti, taṃ ve pālenti devatā.",
  "anya-e1101n:486": "14.",
  "anya-e1101n:487": "Muhuttampica yo mettaṃ, bhāveti yadi sādhukaṃ;",
  "anya-e1101n:488": "Taṃ ve pālenti devāpi, tosayanti upāyanāti.",
  "anya-e1101n:489_0": "Tato tassā pana sāmiko nagarā nikkhamma gacchanto attano bhariyaṃ disvā tvaṃ kadā",
  "anya-e1101n:489_1": "āgatā, kenānītāsīti pucchi. Sā devatāya ānītabhāvaṃ ajānantī kiṃ tvaṃ bhaṇasi, nanu",
  "anya-e1101n:489_2": "tayā ānītāmhīti, sopi kiṃbhoti bhaṇasi, tava bhātugāme diṭṭhakālato ppatuti ajja",
  "anya-e1101n:489_3": "cattāro māsā jātā, ettakaṃ kālaṃ tvaṃ na diṭṭhapubbā, kathaṃ tvaṃ mayā saddhiṃāgatāti",
  "anya-e1101n:489_4": "pucchi. Sā taṃ sutvā tenahi māññassa imaṃ rahassaṃ kathehi sāmīti vatvā bhā ta rā",
  "anya-e1101n:489_5": "attano kataṃ sabbaṃ vitthārena kathesi. Taṃ sutvā tassa sāmiko saṃviggo bhayappatto",
  "anya-e1101n:489_6": "hutvā taṃ attano gehaṃ pāpesi, tato katipāhaṃ tāya vissamite te ubhopi satthāraṃ",
  "anya-e1101n:489_7": "nimantetvā mahādānaṃ datvā vanditvā ekamante nisīdiṃsu, atha sā bhagavato saraṇasīlānubhāvena",
  "anya-e1101n:489_8": "attano jīvitapaṭilābhaṃ pakāsetvā attano puttaṃ bhagavantaṃ vandāpetvā saraṇotināmamakaṃsu,",
  "anya-e1101n:489_9": "satthā te saṃ ajjhāsayaṃ ñatvā tadanurūpaṃ dhammaṃ desesi, desanāvasāne ubhopi sotāpannā",
  "anya-e1101n:489_10": "ahesuṃ, athassā putto saraṇakumāro vīsatime vasse buddhasāsane pabbajitvā vipassanaṃ",
  "anya-e1101n:489_11": "vaḍḍhetvā arahattaṃ patto saraṇattheronāma paññāyīti.",
  "anya-e1101n:490": "15.",
  "anya-e1101n:491": "Khaṇamapi manasevaṃ devadevaṃ sarantā,",
  "anya-e1101n:492": "Paramatarapatiṭṭhaṃ pāpuṇantīti mantvā;",
  "anya-e1101n:493": "Bhavagati guṇarāsiṃ jānamānā janā bho;",
  "anya-e1101n:494": "Bhajatha saraṇasīlaṃ sabbathā sabbakālanti.",
  "anya-e1101n:495": "Saraṇattherassa vatthuṃ chaṭṭhamaṃ.",
  "anya-e1101n:496": "7. Vessāmittāya vatthumhi ayamānupubbīkathā",
  "anya-e1101n:497_0": "Jambudīpe kira kosambinagare kosambirañño vessāmittānāma aggamahesī ahosi. Tadā bhagavā",
  "anya-e1101n:497_1": "kosambiyaṃ paṭivasati mahatā bhikkhusaṅghena saddhiṃ cārikaṃ caramāno. Tasmiṃ samaye",
  "anya-e1101n:497_2": "sā raññā saddhiṃ vihāraṃ gantvā anopamāya buddhalīḷāya madhurena sarena desentassa",
  "anya-e1101n:497_3": "bhagavato dhammaṃ sutvā pasannā saraṇesu patiṭṭhāya buddhamāmikā hutvā viharati.",
  "anya-e1101n:497_4": "Athā parabhāge tassa rañño rajjatthāya paccantarājā yuddhasajjo rajjaṃ vā detu, yuddhaṃvāti",
  "anya-e1101n:497_5": "paṇṇaṃ pahiṇi. Taṃ sutvā rājā mahatiyā senāya parivuto yuddhabhūmiṃ gacchanto mahesiyā",
  "anya-e1101n:497_6": "saddhiṃ gantvā khandhāvāraṃ nivāsetvā tassā evamāha. Bhadde saṅgāmasīse jayaparājayo",
  "anya-e1101n:497_7": "nāma na sakkā viññātuṃ. Sace me parājayo abhavissa, puretarameva rattapatākaṃ ussāpessāmi,",
  "anya-e1101n:497_8": "tena abhiññāṇena tvaṃ kosambimeva gacchāhīti anusāsitvā saṅgāma maṇḍalaṃ gantvā mahāraṇaṃ",
  "anya-e1101n:497_9": "karonto attano parājayabhāvaṃ ñatvā mātugāmaṃ saritvā rattaddhajaṃ ussāpetvā yujjhanto",
  "anya-e1101n:497_10": "raṇe pati. Atha sā rattapatākaṃ disvā parājito nūna me sāmikoti bhayena palāyitumārabhi.",
  "anya-e1101n:497_11": "Atha taṃ corarañño manussā disvā nūnāyaṃ rañño aggamahesīti ñatvā attano rājānaṃ",
  "anya-e1101n:497_12": "dassesuṃ, rājā taṃ disvā paṭibaddhacitto mametaṃ abhisekaṃ karothāti amacce āṇāpesi.",
  "anya-e1101n:497_13": "Amaccā taṃ abhisekatthāya yāciṃsu, sā na me bhaṇe abhisekenatthoti na icchi. Amaccā",
  "anya-e1101n:497_14": "tamatthaṃ rañño ārocesuṃ. Rājā naṃ pakkosāpetvā kasmā na icchasīti pucchi. Sā evamāha.",
  "anya-e1101n:498": "1.",
  "anya-e1101n:499": "Suṇohi sādhukaṃ deva, bhāsamānāya me vaco;",
  "anya-e1101n:500": "Bhattā mayhaṃ mato ajja, sabbasampattidāyako.",
  "anya-e1101n:501": "2.",
  "anya-e1101n:502": "Katvāna sobhisekaṃ maṃ, attano hadayaṃ viya;",
  "anya-e1101n:503": "Pāleti taṃ sarantassā, sokaggi dahate manaṃ.",
  "anya-e1101n:504": "3.",
  "anya-e1101n:505": "Mahārāja sacaññassa, assa maggamahesikā;",
  "anya-e1101n:506": "Tamhā dukkhā na muccāmi, tenāhaṃ taṃ na patthaye.",
  "anya-e1101n:507": "4.",
  "anya-e1101n:508": "Sokagginā padittāhaṃ, soke sokaṃ kathaṃ khipe;",
  "anya-e1101n:509": "Jalantaggimhī ko nāma, palālaṃ pakkhipe budho.",
  "anya-e1101n:510": "5.",
  "anya-e1101n:511": "Piyavippayogadukkhaṃ, taṃ cintayantī punappunaṃ;",
  "anya-e1101n:512": "Tamhā dukkhā na muccāmi, tasmāhaṃ taṃ na patthayeti.",
  "anya-e1101n:513_0": "Taṃ sutvā rājā kodhenābhibhūto sace nābhisiñcissasi, aggimhi taṃ pakkhipissāmīti",
  "anya-e1101n:513_1": "vatvā mahantaṃ dārucitakaṃ kārāpetvā aggiṃ datvā ekapajjote jāte etta pavisāti āha.",
  "anya-e1101n:513_2": "Atha sā yācantī rājānaṃ āha.",
  "anya-e1101n:514": "6.",
  "anya-e1101n:515": "Pāpo nippāpinaṃ rāja, pātanaṃ khalu pāvake;",
  "anya-e1101n:516": "Hoti pāpaphalaṃ tassa, paccatteca paratthaca.",
  "anya-e1101n:517": "7.",
  "anya-e1101n:518": "Purātanehi bhūpāla, samaṇabrahmaṇesuca;",
  "anya-e1101n:519": "Mātāpitusu bālesu, rogenā turaitthisu;",
  "anya-e1101n:520": "Nappasattho vadho deva, tasmāhaṃ na vadhārahāti.",
  "anya-e1101n:521_0": "Taṃ sutvāpi rājā asaddahanto manusse āṇāpesi. Etāya hatthapāde gahetvā aggimhi pakkhipathāti",
  "anya-e1101n:521_1": "te tathā kariṃsu, atha sā aggimhi pakkhipamānā natthettha me koci paṭisaraṇoti saraṇameva",
  "anya-e1101n:521_2": "saraṇaṃ karomīti cintetvā “buddhaṃ saraṇaṃ gacchāmi, dhammaṃ saraṇaṃ gacchāmi, saṅghaṃ",
  "anya-e1101n:521_3": "saraṇaṃ gacchāmīti” vadantī manasāca anussarantī aggimhi pati, tathāvidhopi aggi",
  "anya-e1101n:521_4": "tassā sarīre lomakūpamattampi uṇhākāraṃ kātuṃ nāsakkhi. Padumagabbhaṃ paviṭṭhā viya",
  "anya-e1101n:521_5": "sītibhūtasarīrā ahosi. Rājā taṃ acchariyaṃ disvā saṃviggo lomahaṭṭhajāto vegena taṃ",
  "anya-e1101n:521_6": "upasaṅkamitvā ubhohi hatthehi paggayha ure nipajjāpetvā rājāsane nisīdāpetvā añjaliṃ",
  "anya-e1101n:521_7": "gaggayha ṭhito kasmā te taṃ aggi sarīraṃ mā paridahīti pucchi. Sā taṃ kāraṇaṃ kathentī eva māha.",
  "anya-e1101n:522": "8.",
  "anya-e1101n:523": "Mātā pitāca ñātīca, parivārāca sohadā;",
  "anya-e1101n:524": "Manto sadhādayocāpi, mahesakkhāca devatā.",
  "anya-e1101n:525": "9.",
  "anya-e1101n:526": "Eteca ññeca bhūpāla, sattānaṃ bhaya māgate;",
  "anya-e1101n:527": "Rakkhituṃ neva sakkonti, hitvāna saraṇattayaṃ.",
  "anya-e1101n:528": "10.",
  "anya-e1101n:529": "Agāhaṃ buddhaṃ saraṇaṃ, buddho me saraṇaṃ iti;",
  "anya-e1101n:530": "Tena tejena maṃ rāja, jalanto aggi no dahi.",
  "anya-e1101n:531": "11.",
  "anya-e1101n:532": "Agāhaṃ dhammaṃ saraṇaṃ, dhammo me saraṇaṃ iti;",
  "anya-e1101n:533": "Tena tejena maṃ rāja, jalanto aggi no dahi.",
  "anya-e1101n:534": "12.",
  "anya-e1101n:535": "Agāhaṃ saṅghaṃ saraṇaṃ, saṅgho me saraṇaṃ iti;",
  "anya-e1101n:536": "Tena tejena maṃ rāja, jalanto aggi no dahi.",
  "anya-e1101n:537": "13.",
  "anya-e1101n:538": "Evaṃ mahānubhāvantaṃ, paccakkhaṃ ehipassikaṃ;",
  "anya-e1101n:539": "Nāno paddava viddhaṃsiṃ, nānāsampattidāyakaṃ.",
  "anya-e1101n:540": "14.",
  "anya-e1101n:541": "Saraṇattayañhi yo satto, na samādāya gaṇhati;",
  "anya-e1101n:542": "Idhavā paratthavā loke, so sukhaṃ nānubhossati.",
  "anya-e1101n:543": "15.",
  "anya-e1101n:544": "Saraṇattayañhi yo satto, susamādāya gaṇhati;",
  "anya-e1101n:545": "Idhavāparatthavā loke, so sukhā na vihāyati.",
  "anya-e1101n:546": "16.",
  "anya-e1101n:547": "Tasmā tuvampi bhūpāla, gaṇhāhi saraṇattayaṃ;",
  "anya-e1101n:548": "Taṃ te bhavati sabbattha, tāṇaṃ leṇaṃ parāyaṇanti.",
  "anya-e1101n:549_0": "Taṃ sutvā rājā ativiya pasannamānaso taṃ khamāpetvā mahantaṃ sakkārasammānaṃ katvā",
  "anya-e1101n:549_1": "ajjappaṭṭhāya tvaṃ mama mātāti taṃ mātuṭṭhāne ṭhapetvā saraṇa magamāsi. Tasmiṃ sannipatitvā",
  "anya-e1101n:549_2": "ṭhitamahājanā taṃ pāṭihāriyaṃ disvā saraṇesuca sīlesuca patiṭṭhāya dānādīni puññakammāni",
  "anya-e1101n:549_3": "katvā yathākammaṃ gatāti.",
  "anya-e1101n:550": "17.",
  "anya-e1101n:551": "Iti saraṇavaraṃ sā kevalaṃ uggahetvā,",
  "anya-e1101n:552": "Jalitadahanamajjhe sītibhāvaṃ alattha;",
  "anya-e1101n:553": "Paramasaraṇasīlaṃ pālayantā kathaṃ vo,",
  "anya-e1101n:554": "Na labhatha bhavabhogaṃ nibbutiñcāpi anteti.",
  "anya-e1101n:555": "Vessāmittāpa vatthuṃ sattamaṃ.",
  "anya-e1101n:556": "8. Mahāmandhātuvatthumhi ayamānupubbīkathā",
  "anya-e1101n:557_0": "Ito kira ekanavutikappamatthake vipassīnāma sammāsambuddho loke uppajjitvā pavattavaradhammacakko",
  "anya-e1101n:557_1": "sadevakehi lokehi pūjiyamāno bandhumatīnagare paṭivasati. Tadā so mandhātā tasmiṃ",
  "anya-e1101n:557_2": "nagare tunnakāro hutvā nibbatti. Tunnakārakammena jīvikaṃ kappento viharati. Tadā",
  "anya-e1101n:557_3": "sakalanagaravāsino buddhapamukhaṃ bhikkhusaṅghaṃ nimantetvā mahādāna madaṃsu. Atha",
  "anya-e1101n:557_4": "so evaṃ cintesi, sabbepime nagaravāsino dānaṃ dadanti. Ahamekova seso duggatattā,",
  "anya-e1101n:557_5": "yajjāhamajja bījaṃ na ropemi, imamhā dukkhā na parimuccissāmīti. So vegena tunnakārakammaṃ",
  "anya-e1101n:557_6": "pariyesitvā kiñcimūlaṃ labhitvā tena ekassāpi dānaṃ dātuṃ okāsa maladdhā āpaṇaṃ gantvā",
  "anya-e1101n:557_7": "rājamāsake gahetvā caṅkoṭakaṃ pūretvā ādāya buddhapamukhassa bhikkhusaṅghassa bhattaggaṃ",
  "anya-e1101n:557_8": "gantvā ṭhito evaṃ cintesi, natthi dāni okāsaṃ ekassāpi bhikkhuno patte okirituṃ,",
  "anya-e1101n:557_9": "addhāhaṃ ime ākāse vikirissāmīti appevanāma patamānānaṃ ekassāpi bhikkhuno patte",
  "anya-e1101n:557_10": "ekampi pateyya, taṃ me bhavissati dīgharattaṃ hibhāya sukhāyāti pasannamānaso uddhaṃ",
  "anya-e1101n:557_11": "khipi, ta to patamānā te parivārikadevatānañca bhagavato ānubhāvenaca bahi apatitvā",
  "anya-e1101n:557_12": "bhagavantamādiṃ katvā sabbesaṃ bhikkhūnaṃ patteyeva patiṃsu. Atha so taṃ acchariyaṃ",
  "anya-e1101n:557_13": "disvā pasannamānaso sirasi añjaliṃ paggayha ṭhito evaṃ patthanamakāsi.",
  "anya-e1101n:558": "1.",
  "anya-e1101n:559": "Iminā me adhikārena, pasādena yatissare;",
  "anya-e1101n:560": "Kāmabhogīnahaṃ aggo, bhaveyyaṃ jātijātiyaṃ.",
  "anya-e1101n:561": "2.",
  "anya-e1101n:562": "Paharitvā yadā pāṇiṃ, olokemi nabhotalaṃ;",
  "anya-e1101n:563": "Sattaratanasampannaṃ, vassaṃ vassatu sabbadāti.",
  "anya-e1101n:564_0": "So tato paṭṭhāya devamanussesu saṃsaranto mahantaṃ dibbasampattiṃ anubhavitvā imasmiṃ",
  "anya-e1101n:564_1": "bhaddakappe ādimhi mahāsammato nāma rājā ahosi. Tassa putto rojo nāma. Tassa putto",
  "anya-e1101n:564_2": "vararojo nāma, tassa putto kalyāṇo nāma, tassa putto varakalyāṇo nāma. Varakalyāṇassa",
  "anya-e1101n:564_3": "putto uposatho nāma. Uposathassa putto mandhātā nāma hutvā nibbatti. So sattahi ratanehi",
  "anya-e1101n:564_4": "catūhi ca iddhīhi samannāgato cakkavattirajjaṃ kāresi, tassa vāmahatthaṃ sammiñjitvā",
  "anya-e1101n:564_5": "dakkhiṇahatthena appoṭṭhite ākāsato dibbameghā viya jaṇṇuppamāṇaṃ sattaratanavassaṃ",
  "anya-e1101n:564_6": "vassati. Evarūpo acchariyo ahosi. So caturāsītivassasahassāni kumārakīḷaṃ kīḷi. Caturāsītivassasahassāni",
  "anya-e1101n:564_7": "oparajjaṃ kāresi. Caturāsītivassasahassāni cakkavattirajjaṃ kāresi, āyu panassa asaṅkhyeyyaṃ",
  "anya-e1101n:564_8": "ahosi. So ekadivasaṃ kāmataṇhaṃ pūretuṃ asakkonto ukkaṇṭhitākāraṃ dassesi, amaccā",
  "anya-e1101n:564_9": "deva kinnakho ukkaṇṭhā sīti pucchiṃsu. So bhaṇe mayhaṃ puññakamme olokiyamāne imaṃ",
  "anya-e1101n:564_10": "rajjaṃ nappahoti, katarannu kho ṭhānaṃ ramaṇīyanti. Devaloko mahārājāti. So cakkaratanaṃ",
  "anya-e1101n:564_11": "abbhukkiritvā parisāya saddhiṃ cātumahārājikadevalokaṃ agamāsi, athassa cattāro mahārājāno",
  "anya-e1101n:564_12": "dibbamālagandha- hatthā devagaṇaparivutā paccuggamanaṃ katvā taṃ ādāya cātumahārājikadevalokaṃ",
  "anya-e1101n:564_13": "gantvā rajjaṃ adaṃsu, tassa parisāya parivutassa tasmiṃ rajjaṃ karontassa dīgho addhā",
  "anya-e1101n:564_14": "vītivatto. So tatthapi taṇhaṃ pūretu masakkonto ukkaṇṭhitā kāraṃ dassesi. Tato cattāro",
  "anya-e1101n:564_15": "mahārājāno kinnukho mahārāja ukkaṇṭhitoti pucchiṃsu. Imamhā devalokā katarannu kho",
  "anya-e1101n:564_16": "ṭhānaṃ ramaṇīyanti, deva paresaṃ upaṭṭhākamanussasadisā mayaṃ. Tāvatiṃsadevaloko",
  "anya-e1101n:564_17": "ito sataguṇena ramaṇīyoti. Mandhātā cakkaratanaṃ abbhukkiritvā attano parisaparivuto",
  "anya-e1101n:564_18": "tāvatiṃsābhimukho pāyāsi, athassa sakko devarājā dibbamālagandhahattho devagaṇaparivuto",
  "anya-e1101n:564_19": "paccuggamanaṃ katvā taṃ hatthe gahetvā ito ehi mahārājāti āha. Tato rañño devagaṇaparivutassa",
  "anya-e1101n:564_20": "gamanakāle pariṇāyakaratanaṃ cakkaratanaṃ ādāya saddhiṃparisāya manussapathaṃ otaritvā",
  "anya-e1101n:564_21": "attano gharaṃ pāvisi. Sakko mandhātuṃ sakkabhavanaṃ netvā devatā dve koṭṭhāse katvā",
  "anya-e1101n:564_22": "attano rajjaṃ majjhe bhinditvā adāsi. Tato paṭṭhāya dvepi rājano rajjaṃ kāresuṃ.",
  "anya-e1101n:564_23": "Evaṃ kāle gacchante sakko saṭṭhisatasahassādhikāni tissoca vassakoṭiyo āyuṃ khepetvā",
  "anya-e1101n:564_24": "cavi. Añño sakko nibbatti, sopi tatheva devarajjaṃ kāretvā āyukkhayena cavi, etenu",
  "anya-e1101n:564_25": "pāyena chattiṃsa sakkā caviṃsu, mandhātā pana manussaparihārena devarajjaṃ kāresiyeva,",
  "anya-e1101n:564_26": "tassevaṃ kāle gacchante bhīyyoso mattāya kāmataṇhā uppajji, so kimme upaḍḍharajjena.",
  "anya-e1101n:564_27": "Sakkaṃ māretvā ekarajjaṃ karissāmīti cintesi. Sakkaṃ pana māretuṃ na sakkā, kāmataṇhā",
  "anya-e1101n:564_28": "panesā vipattimūlā. Tathāhi.",
  "anya-e1101n:565": "3.",
  "anya-e1101n:566": "Varamatra sukhantyatra, atricchāvihato naro;",
  "anya-e1101n:567": "Idhavā paratthavā kiñci, na sātaṃ vindate sadā.",
  "anya-e1101n:568": "4.",
  "anya-e1101n:569": "Taṇhāya jāyate soko,",
  "anya-e1101n:570": "Taṇhāya jāyate bhayaṃ;",
  "anya-e1101n:571": "Taṇhāya vippamuttassa,",
  "anya-e1101n:572": "Natthi soko kuto bhayaṃ.",
  "anya-e1101n:573": "5.",
  "anya-e1101n:574": "Taṇhādāso naro ettha, rājacorādisambhavaṃ;",
  "anya-e1101n:575": "Hattacchedādikaṃ dukkhaṃ, pāpuṇāti vihaññati.",
  "anya-e1101n:576": "6.",
  "anya-e1101n:577": "Yena lobhena jātena, sadā jīyanti pāṇino;",
  "anya-e1101n:578": "Khettaṃ vatthuṃ hiraññaṃca, gavāssaṃ dāsaporisaṃ;",
  "anya-e1101n:579": "Sabbatthāmena so lobho, pahātabbova viññunāti.",
  "anya-e1101n:580_0": "Tato atricchāvihatassa tassa āyusaṅkhāro parihāyi, jarā sarīraṃ pahari, manussasarīrañhi",
  "anya-e1101n:580_1": "nāma na devalokebhijjati, tatha so devalokā bhassitvā bandhumatīnagaruyyānaṃ pāvisi,",
  "anya-e1101n:580_2": "uyyānapālo tassa āgatabhāvaṃ rājakulaṃ nivedesi. Rājā rājakulā āgantvā uyyāneyeva",
  "anya-e1101n:580_3": "āsanaṃ paññāpesi. Tato mandhātā uyyāne paññattavarāsane nipanno anuṭṭhānaseyyaṃ kappesi.",
  "anya-e1101n:580_4": "Tato amaccā deva tumhākaṃ parato kinnu kathesāmāti pucchiṃsu, mama parato tumhe imaṃ",
  "anya-e1101n:580_5": "sāsanaṃ mahājanassa katheyyātha, mandhātumahārājā dvisahassadīpaparivāresu catūsu",
  "anya-e1101n:580_6": "mahādīpesu cakkavattirajjaṃ kāretvā cātumahārājikesu rajjaṃ kāretvā chattiṃsasakkānaṃ",
  "anya-e1101n:580_7": "āyuparimāṇena devaloke rajjaṃ kāretvā kālamakāsīti. So evaṃ vatvā kālaṃkatvā yathākammaṃ",
  "anya-e1101n:580_8": "gatoti imamatthaṃ pakāsetuṃ bhagavā catumahāparisamajjhe imā gāthāyo āha.",
  "anya-e1101n:581": "7.",
  "anya-e1101n:582": "Yāvatā candimasuriyā, pariharanti disā bhanti virocanā;",
  "anya-e1101n:583": "Sabbeva dāsā mandhātā, ye pāṇā pathavinissitā.",
  "anya-e1101n:584": "8.",
  "anya-e1101n:585": "Na kahāpaṇavassena, titti kāmesu vijjati;",
  "anya-e1101n:586": "Appassadā dukhā kāmā, iti viññāya paṇḍito.",
  "anya-e1101n:587": "9.",
  "anya-e1101n:588": "Api dibbesu kāmesu, ratiṃso nādhigacchati;",
  "anya-e1101n:589": "Taṇhākkhayarato hoti, sammāsambuddhasāvakoti.",
  "anya-e1101n:590": "Taṃ sutvā bahū sotāpattiphalādīni pāpuṇiṃsūti.",
  "anya-e1101n:591": "10.",
  "anya-e1101n:592": "Iti gatiniyatānaṃ bodhiyā uttamānaṃ;",
  "anya-e1101n:593": "Sakavasamupanetvā deti dukkhātitaṇhā;",
  "anya-e1101n:594": "Aniyatagatikānaṃ kā kathā mādisānaṃ;",
  "anya-e1101n:595": "Jahatha tamiti mantvā bho bhajavho tivatthuṃti.",
  "anya-e1101n:596": "Mahāmandhātuvatthuṃ aṭṭhamaṃ.",
  "anya-e1101n:597": "9. Buddhavammavāṇijakavatthumhi ayamānupubbīkathā",
  "anya-e1101n:598_0": "Jambudīpe kira pāṭaliputtanagare buddhavammo nāma vāṇijako ahosi vāṇijakakammena",
  "anya-e1101n:598_1": "jīvamāno. So aparabhāge satthavāhehi saddhiṃ gāmanigamajanapada rājadhānīsu vāṇijjaṃ",
  "anya-e1101n:598_2": "payojayamāno vicarati, tasmiṃ samaye bhagavānekabhikkhusahassaparivuto janapadacārikaṃ",
  "anya-e1101n:598_3": "carati bahū devamanusse saṃsārakantārā uttārento. Tadā so bhagavantaṃ addasa dvattiṃsalakkhaṇānubyañjanapatimaṇḍitaṃ",
  "anya-e1101n:598_4": "jalamānasuvaṇṇameruṃ viyavirocamānaṃ mahābhikkhusaṅghaparivutaṃ, disvā paramapītiyā",
  "anya-e1101n:598_5": "phuṭasarīro añjaliṃ paggayha bhagavantaṃ upasaṅkamitvā vanditvā sāyaṇhe bhagavantaṃ",
  "anya-e1101n:598_6": "bhattena nimantesi buddhasāsane aparicitabhāvena. Athassa bhagavā vikālabhojanā paṭiviratā",
  "anya-e1101n:598_7": "tathāgatāti āha. Atha so bhagavantaṃ vanditvā kiṃ bhante bhagavantā vikāle bhuñjissantīti,",
  "anya-e1101n:598_8": "athassa kathaṃ paṭicca bhagavā aṭṭhavidhaṃ pānaṃ tathāgatānaṃ vikāle bhuñjituṃ kappati.",
  "anya-e1101n:598_9": "Seyyathidaṃ, ambapānaṃ jambupānaṃ cocapānaṃ mocapānaṃ phārusakapānaṃ madhupānaṃ muddikapānaṃ",
  "anya-e1101n:598_10": "sālūkapānanti. Taṃ sutvā vāṇijo sahasakkārārasehi muddikapānaṃ katvā buddhapamukhassa",
  "anya-e1101n:598_11": "bhikkhusaṅghassa adāsi, sabhikkhusaṅgho satthā paribhuttapānīyaraso tassa dhammaṃ",
  "anya-e1101n:598_12": "desetvā janapadacārikaṃ pakkāmi. Sopi pasannamānaso hutvā nivatto saddhiṃ vāṇijakehi",
  "anya-e1101n:598_13": "tesu tesu janapadesu vāṇijjaṃ payojento mahāvattanīyaṃnāma kantāraṃ pāpuṇi, tatta",
  "anya-e1101n:598_14": "tesaṃ sabbesuyeva sakaṭesu pānīyaṃ parikkhayamagamāsi. Tattha sabbamanussānaṃca balīvaddānaṃca",
  "anya-e1101n:598_15": "pānīyaṃ nāhosi. Atha so vāṇijo pipāsābhibhūto tesu tesu sakaṭesu pānīyaṃ pariyesanto",
  "anya-e1101n:598_16": "vicarati. Athekasmiṃ sakaṭe manussā taṃ disvā kāruññena etthāgaccha, imasmiṃ koḷambe",
  "anya-e1101n:598_17": "thokaṃ pānīyaṃ atthi pivāti vadiṃsu. Ta to so gantvā pānīyaṃ pivi. Tassa taṃ rasaṃ",
  "anya-e1101n:598_18": "muddikapānarasasadisaṃ ahosi, pivantova so evaṃ cintesi. Sammāsambuddhassa tadā me",
  "anya-e1101n:598_19": "dinnamuddikapānassa nissando ajja sampatto bhavissatīti accherabbhutacitto somanassajāto",
  "anya-e1101n:598_20": "gantvā sayameva cāṭiyā pidhānaṃ vivari. Sakalāpi sā cāṭi muddikapānena paripuṇṇā",
  "anya-e1101n:598_21": "ahosi. Tato so ra sava ntaṃ ojavantaṃ aparikkhayaṃ dibbapānasadisaṃ pānīyaṃ disvā",
  "anya-e1101n:598_22": "paramāya pītiyā phuṭasarīro ugghosesi sabbe pānīyaṃ pivantūti. Taṃ sutvā sabbe sannipatitvā",
  "anya-e1101n:598_23": "pānīyaṃ disvā abbhutacittā jātā. Vāṇijo tesaṃ majjhe buddhānubhāvaṃ pakāsento āha.",
  "anya-e1101n:599": "1.",
  "anya-e1101n:600": "Passathedaṃ bhavanto bho, ānubhāvaṃ mahesino;",
  "anya-e1101n:601": "Acintanīyamaccheraṃ, sandiṭṭhika makālikaṃ.",
  "anya-e1101n:602": "2.",
  "anya-e1101n:603": "Pasannamanasā buddhe, dinnaṃ pānīyakaṃ mayā;",
  "anya-e1101n:604": "Vipaccati idāneva, taṃ dānaṃ munivāhasā.",
  "anya-e1101n:605": "3.",
  "anya-e1101n:606": "Ojavantaṃ sukhannaṃva, sītalaṃ madhuro dakaṃ;",
  "anya-e1101n:607": "Dibbapānaṃva devānaṃ, jātamabbhutamakkhayaṃ.",
  "anya-e1101n:608": "4.",
  "anya-e1101n:609": "Sīlavantesu ko nāma, na dadeyya vicakkhaṇo;",
  "anya-e1101n:610": "Idha loke paratteca, sukhadaṃ dāna muttamaṃ.",
  "anya-e1101n:611": "5.",
  "anya-e1101n:612": "Yathi cchitaṃ gahetvāna, pivantu madhuro dakaṃ;",
  "anya-e1101n:613": "Bhājanānica pūretvā, yantu sabbe yathicchitanti.",
  "anya-e1101n:614_0": "Evañca pana vatvā sabbe manusseca balīvaddeca muddikaraseneva santappesi. Tato tato",
  "anya-e1101n:614_1": "āgatāpi pānīyaṃ pivantoca pānīyaṃ akkhayaṃ ahosi. Tato vāṇijo satthavāhehi saddhiṃ",
  "anya-e1101n:614_2": "vāṇijjaṃ payojetvā sakanagaraṃ āgacchanto bhagavantaṃ passitvā gamissāmīti veḷuvanaṃ",
  "anya-e1101n:614_3": "gantvā satthāraṃ vanditvā katānuñño ekamante nisīdi. Satthāpi tena saddhiṃ madhurapaṭisanthāramakāsi.",
  "anya-e1101n:614_4": "Upāsakopi bhante tumhākaṃ pāṭihāriyaṃ disvā pasanno vanditvā gamissāmīti āgatomhi,",
  "anya-e1101n:614_5": "evañce vañca pāṭihāriyanti vitthārena kathesi. Athassa bhagavā dhammaṃ desesi. So",
  "anya-e1101n:614_6": "dhammaṃ sutvāna satthāraṃ svātanāya nimantetvā mahādānaṃ datvā attano gehameva agamāsi.",
  "anya-e1101n:614_7": "So tato paṭṭhāya dānādīni puññāni katvā tato cuto devaloke dvādasayojanike kanakavimāne",
  "anya-e1101n:614_8": "devaccharāparivuto devissariyasamannāgato nibbatti. Tassa pubbakammapakāsanatthaṃ",
  "anya-e1101n:614_9": "tattha tattha ratanabhājanesu dibbamayehi muddikapānehi paripuṇṇaṃ ahosi. Pānīyaṃ",
  "anya-e1101n:614_10": "pivitvā devā naccanti vādenti kīḷantīti.",
  "anya-e1101n:615": "6.",
  "anya-e1101n:616": "Na vipulajinasāraṃ jānamāno janevaṃ,",
  "anya-e1101n:617": "Labhati vipulabhogaṃ toyamattassa dānā;",
  "anya-e1101n:618": "Viditaguṇagaṇā bho tīsu vatthūsu tumhe,",
  "anya-e1101n:619": "Labhatha khalu visesaṃ sīlavantesu dānāti.",
  "anya-e1101n:620": "Buddhavammavāṇijakassa vatthuṃ navamaṃ.",
  "anya-e1101n:621": "10. Rūpadeviyā vatthumhi ayamānupubbīkathā",
  "anya-e1101n:622_0": "Atīte kira vipassissa bhagavato kāle tasmiṃ nagare ekā gāmadārikā vihāre āhiṇḍantī",
  "anya-e1101n:622_1": "ekaṃ gilānabhikkhuṃ disvā kampamānahadayā upasaṅkamitvā vanditvā bhante kote ābādho",
  "anya-e1101n:622_2": "sarīraṃ pīḷetīti pucchi. Tenāpi bhagini kharābādho me pīḷetīti vutte sā tenahi bhante",
  "anya-e1101n:622_3": "ahaṃ taṃ rogaṃ vūpasamessāmīti nimantetvā gehaṃ gantvā taṃ pavattiṃ mātāpitunnaṃ",
  "anya-e1101n:622_4": "kathetvā tehi anuññātā puna divase nānaggarasena bhesajjāhāraṃ sampādesi, tato so",
  "anya-e1101n:622_5": "bhikkhu punadivase cīvaraṃ pārupitvā bhikkhāya caranto tassā gehaṃ gantvā aṭṭhāsi.",
  "anya-e1101n:622_6": "Sā theraṃ āgataṃ disvā somanassajātā pattaṃ gahetvā āsanaṃ paññāpetvā adāsi. Tattha",
  "anya-e1101n:622_7": "nisinnaṃ taṃ āhārena sādhukaṃ parivisitvā sakkāra makāsi. Athassā saddhābalena bhuttamatteyeva",
  "anya-e1101n:622_8": "so ābādho vūpasami. Tato so vūpasantarogo dutiyadivase tassā gehaṃ nā gamāsi. Atha",
  "anya-e1101n:622_9": "sā vihāraṃ gantvā taṃ vanditvā kasmānāgatatthāti pucchitvā tena me bhagini byādhi",
  "anya-e1101n:622_10": "vūpasami, tasmā nāgatosmīti vutte sā sādhu bhanteti somanassajātā gehameva agamāsi.",
  "anya-e1101n:622_11": "Sā tena puññakammena kālaṃ katvā devaloke nibbatti. Tassā tattha dvādasayojanikaṃ",
  "anya-e1101n:622_12": "kanakavimānaṃ nibbatti. Sā tattha devissariyaṃ anubhavantī chabuddhantaraṃ khepetvā",
  "anya-e1101n:622_13": "amhākaṃ bhagavato kāle jambudīpe devaputtanagare udiccabrahmaṇakule jeṭṭhabrāhmaṇassa",
  "anya-e1101n:622_14": "bhariyāya kucchimhi paṭisandhiṃ gaṇhi, sā paripāka manvāya mātukucchito nikkhami.",
  "anya-e1101n:622_15": "Tassā mātukucchito nikkhantakālato paṭṭhāya divase divase aṭṭhaṭṭhanālimattaṃ taṇḍulaṃ",
  "anya-e1101n:622_16": "nibbattati. Tassā rūpasampattiṃ disvā pasannā mātāpitaro rūpadevīti nāma makaṃsu.",
  "anya-e1101n:622_17": "Pacchā taṃ patirūpena dārakena niyojesuṃ. Athassā taṇḍula- nālimattaṃ gahetvā pacituṃ",
  "anya-e1101n:622_18": "āraddhe icchiticchitamaṃsādibyañjanañja sappinavanītadadhikhīrādigorasañca jīramaricādikaṭukabhaṇḍañca",
  "anya-e1101n:622_19": "kadalipanasamadhuguḷādiupakaraṇañca bhājanāni pūretvā nibbattati, tāya hatthena gahitaṃ",
  "anya-e1101n:622_20": "kiñci khādanīyaṃ bhojanīyaṃvā pūtibhāvaṃ na gacchati, bhattukkhaliṃ gahetvā sakalanagaravāsino",
  "anya-e1101n:622_21": "bhojentiyāpi ekakaṭacchumattaṃ bhattaṃ gahitaṭṭhānaṃ na paññāyati. Evaṃ aparikkhayapuññā",
  "anya-e1101n:622_22": "ahosi, sakaladevaputtanagare candasuriyāva pākaṭā ahosi, atha sā pañcasatabhikkhū",
  "anya-e1101n:622_23": "nimantetvā niccaṃ sakanivesaneyeva bhojeti, tadā tesaṃ antare paṭisambhidāpatto mahāsaṅgharakkhitattheronāma",
  "anya-e1101n:622_24": "imissā puññānubhāvaṃ dibbacakkhunā disvā na jānāti esā atthanā pubbe katakammaṃ.",
  "anya-e1101n:622_25": "Yannūnāhaṃ assā pakāseyyanti ekadivasaṃ tassā nivesane bhuñjitvā anumodanaṃ karonto",
  "anya-e1101n:622_26": "jānāsi bhagini tayā pubbe katakammanti pucchi, na jānāmi bhante. Sotumicchāmīti,",
  "anya-e1101n:622_27": "athassā so pubbakammaṃ pakāsento.",
  "anya-e1101n:623": "1.",
  "anya-e1101n:624": "Ekanavute ito kappe,",
  "anya-e1101n:625": "Vipassīnāma nāyako;",
  "anya-e1101n:626": "Ahosi loke lokeka,",
  "anya-e1101n:627": "Nāyako chinnabandhano.",
  "anya-e1101n:628": "2.",
  "anya-e1101n:629": "Tadā tasmiṃ pure ramme, āsi tvaṃ gāmadārikā;",
  "anya-e1101n:630": "Āhiṇḍantī vihārasmiṃ, addakkhi jinasāvakaṃ.",
  "anya-e1101n:631": "3.",
  "anya-e1101n:632": "Rogāturaṃ kisaṃ paṇḍuṃ, assasantaṃ muhuṃ muhuṃ;",
  "anya-e1101n:633": "Disvāna kampitā cittā, nimantetvāna taṃ muniṃ.",
  "anya-e1101n:634": "4.",
  "anya-e1101n:635": "Bhesajjañceva bhattañca, adā tvaṃ tena so yati;",
  "anya-e1101n:636": "Abyābādho anīghoca, ahosi anupaddavo.",
  "anya-e1101n:637": "5.",
  "anya-e1101n:638": "Tato tvaṃ tena kammena, sukatena tato cutā;",
  "anya-e1101n:639": "Jātāsi devalokasmiṃ, sabbakāmasamiddhinī.",
  "anya-e1101n:640": "6.",
  "anya-e1101n:641": "Tattha te puññatejena, pāsādo ratanāmayo;",
  "anya-e1101n:642": "Maṇithūpisatākiṇṇo, kūṭāgārehi laṅkato.",
  "anya-e1101n:643": "7.",
  "anya-e1101n:644": "Nekagabbhasatākiṇṇo, sayanāsanamaṇḍito;",
  "anya-e1101n:645": "Accharāsatasaṃkiṇṇo, naccagītādisaṃkulo.",
  "anya-e1101n:646": "8.",
  "anya-e1101n:647": "Rambhāmbajambusannīra, pūgapunnāgapāṭalī;",
  "anya-e1101n:648": "Nāgāditarusaṇḍehi, maṇḍituyyānapantihi.",
  "anya-e1101n:649": "9.",
  "anya-e1101n:650": "Padumuppalakaḷāra, kundakānanamaṇḍite;",
  "anya-e1101n:651": "Madhumattālipālīhi, sārasīsarasaṃkule.",
  "anya-e1101n:652": "10.",
  "anya-e1101n:653": "Devaputtehi nekehi, tathā devaccharāhica;",
  "anya-e1101n:654": "Niccussave mahābhoge, vimāne mananandane.",
  "anya-e1101n:655": "11.",
  "anya-e1101n:656": "Tvamevaṃ devalokamhi, vindamānā mahāyasaṃ;",
  "anya-e1101n:657": "Addhānaṃ vītināmetvā, nibbute gotame jine.",
  "anya-e1101n:658": "12.",
  "anya-e1101n:659": "Jambudīpe idāni tvaṃ, nibbattā udite kule;",
  "anya-e1101n:660": "Puññapaññāguṇāvāsā, rūpenaggā piyaṃvadā.",
  "anya-e1101n:661": "13.",
  "anya-e1101n:662": "Etaṃ te devalokasmiṃ, devissariyamabbhutaṃ,",
  "anya-e1101n:663": "Imaṃ te idha lokasmiṃ, sabbaṃ mānusikaṃ sukhaṃ.",
  "anya-e1101n:664": "14.",
  "anya-e1101n:665": "Vipassimunino kāle, tvaṃ tassekassa bhikkhuno;",
  "anya-e1101n:666": "Adā dānaṃ gilānassa, tassa taṃ phalamīdisaṃ.",
  "anya-e1101n:667": "15.",
  "anya-e1101n:668": "Kātabbañhi sadā puññaṃ, icchantena sukhappadaṃ;",
  "anya-e1101n:669": "Tasmā tvaṃ sabbadā bhadde, ussukkā kusale bhavāti.",
  "anya-e1101n:670_0": "Evaṃ so tassa purimattabhāve katakammaṃ pakāsetvā idāni puññakamme appamādā bhavāti",
  "anya-e1101n:670_1": "anusāsi. Sā therassa dhammadesanaṃ sutvā paramasomanassā tato paṭṭhāya dānādīsu niratā",
  "anya-e1101n:670_2": "puññāni karontī teneva somanassena sotāpannā ariyasāvikā ahosīti.",
  "anya-e1101n:671": "16.",
  "anya-e1101n:672": "Iti taruṇakumārī puññakammesu sāraṃ,",
  "anya-e1101n:673": "Aviditaguṇamattā datva bhikkhussa dānaṃ;",
  "anya-e1101n:674": "Divimanujasukhaṃ sālattha tumhe bhavantā,",
  "anya-e1101n:675": "Viditakusalapākā kiṃ na labbhetha santiṃ.",
  "anya-e1101n:676": "Rūpadeviyā vatthuṃ dasamaṃ.",
  "anya-e1101n:677": "Dhammasoṇḍakavaggo pathamo.",
  "anya-e1101n:678": "Nandiyarājavaggo",
  "anya-e1101n:679": "11. Nandiyarājassa vatthumhi ayamānupubbīkathā",
  "anya-e1101n:680_0": "Ito kira kappasatasahassamatthake padumuttaro nāma satthā loke udapādi sadevakaṃ",
  "anya-e1101n:680_1": "lokaṃ saṃsārakantārā uttārento. Tasmiṃ kira samaye eko kuṭumbiko satthu dhammadesanaṃ",
  "anya-e1101n:680_2": "sutvā pasannamānaso buddhapamukhaṃ bhikkhusaṅghaṃ nimantetvā mahādānaṃ sajjetvā attano",
  "anya-e1101n:680_3": "bhavanaṃ devabhavanamiva alaṅkaritvā buddhārahaṃ mahāsanaṃ paññāpetvā gantvā bhagavantaṃ",
  "anya-e1101n:680_4": "yāci kāloyaṃ bhante bhagavato bhattaggassa upasaṅkamanāyāti. Atha bhagavā bhikkhusaṅghaparivuto",
  "anya-e1101n:680_5": "mahatā buddhānubhāvena gantvā nisīdi paññattavarabuddhāsane, tato kuṭumbiko haṭṭho",
  "anya-e1101n:680_6": "udaggo sapariso bhagavantaṃ parivisati anekehi madhurannapānādīhi. Tadā tassa bhagavato",
  "anya-e1101n:680_7": "sāsane dhutaṅgadharānaṃ aggo vasabhattheronāma mahāsāvako sapadānavattena piṇḍāya",
  "anya-e1101n:680_8": "caramāno tassa kuṭumbikassa gehadvāre aṭṭhāsi, atha so theraṃ disvā bhante satthā",
  "anya-e1101n:680_9": "antogehe nisinno, tumhepi pavisathāti yāci, thero apavisitvāva agamāsi, kuṭumbiko",
  "anya-e1101n:680_10": "bhagavantaṃ upasaṅkamitvā tamattaṃ vatvā kiṃ bhante sadevake loke bhagavatāpi uttaritaro",
  "anya-e1101n:680_11": "guṇena saṃvijjatīti āha. Athassa satthā puttopamaṃ dassetvā therassa guṇe vaṇṇento evamāha.",
  "anya-e1101n:681": "1.",
  "anya-e1101n:682": "Pālenti nimmalaṃ katvā, pātimokkhādisaṃvaraṃ;",
  "anya-e1101n:683": "Samādinnadhutaṅgāca, appicchā munisūnavo.",
  "anya-e1101n:684": "2.",
  "anya-e1101n:685": "Nicca mantakayuddhamhi, naddhā yodhāva dappitā;",
  "anya-e1101n:686": "Puññānaṃ vatthubhūtā te, devamānusakā dinaṃ.",
  "anya-e1101n:687": "3.",
  "anya-e1101n:688": "Dhāremahaṃ vaṇṇavantaṃ, sīveyyampica cīvaraṃ;",
  "anya-e1101n:689": "Buddhaputtā mahānāgā na dhārenti tathāvidhaṃ.",
  "anya-e1101n:690": "4.",
  "anya-e1101n:691": "Dhārenti te paṃsukūlaṃ, saṅghāṭetvā pilotike;",
  "anya-e1101n:692": "Vaṇacchādanacolaṃva, icchālobha vivajjitā.",
  "anya-e1101n:693": "5.",
  "anya-e1101n:694": "Sādiyāmi sadā hambho, upāsakanimantanaṃ;",
  "anya-e1101n:695": "Neva sādenti sambuddha, putto pāsakayācanaṃ.",
  "anya-e1101n:696": "6.",
  "anya-e1101n:697": "Sapadānena yaṃ laddhaṃ, lūkhaṃvāpi paṇītakaṃ;",
  "anya-e1101n:698": "Tena tussanti me puttā, rasagedhavivajjitā.",
  "anya-e1101n:699": "7.",
  "anya-e1101n:700": "Nipajjāmi ahaṃ sādhu, santhate sayane subhe;",
  "anya-e1101n:701": "Na te seyyaṃ pakappenti, saṃsārabhayabhīrukā.",
  "anya-e1101n:702": "8.",
  "anya-e1101n:703": "Ṭhānā sanagamanena, kappenti iriyāpathaṃ;",
  "anya-e1101n:704": "Nekabhūmisamākiṇṇa, pāsādesu vasāmahaṃ.",
  "anya-e1101n:705": "9.",
  "anya-e1101n:706": "Buddhaputtā tathācchannaṃ, na kadā pavisanti te;",
  "anya-e1101n:707": "Rukkhamūle susānasmiṃ, abbhokāse ramanti te.",
  "anya-e1101n:708": "10.",
  "anya-e1101n:709": "Bhāvetvā bhavanāsāya, hetuṃ bhāvanamuttamaṃ;",
  "anya-e1101n:710": "Ahaṃ gāme vasissāmi, pāpento janataṃ sivaṃ.",
  "anya-e1101n:711": "11.",
  "anya-e1101n:712": "Ramanti mama puttā te, pantasenāsane kakā;",
  "anya-e1101n:713": "Tesaṃ mahattaro santo, theroyaṃ vasabho mahā;",
  "anya-e1101n:714": "Dhutapāpo dhutaṅgaggo, ñātoyaṃ mama sāsaneti.",
  "anya-e1101n:715_0": "Evaṃ bhagavā hatthaṃ ukkhipitvā candamaṇḍale paharanto viya therassa guṇe pakāsesi,",
  "anya-e1101n:715_1": "tato so tassa guṇakathaṃ sutvā sayampitaṃ ṭhānantaraṃ kāmayamāno yannūnāhaṃ anāgate",
  "anya-e1101n:715_2": "aññatarassa sammāsambuddhassa sāsane dhutaṅgadharānaṃ aggo bhavissāmīti taṃ ṭhānantaraṃ",
  "anya-e1101n:715_3": "patthento bhagavato pādamūle nipajji, satthā taṃ kāraṇaṃ upaparikkhitvā ito kappasatasahassamatthake",
  "anya-e1101n:715_4": "gotamo nāma satthā uppajjissati. Tvaṃ tadā dhutaṅgadharānaṃ aggo hutvā kassa poti",
  "anya-e1101n:715_5": "paññāyissatīti byākaraṇa madāsi. Tato paṭṭhāya so somanasso puññakammaṃ katvā tato",
  "anya-e1101n:715_6": "cuto devamanussesu devissariyaṃ anubhavanto vipassīsammāsambuddhakāle ekasāṭako nāma",
  "anya-e1101n:715_7": "brāhmaṇo hutvā mahādānaṃ adāsi. Tato cuto kassapasammāsambuddhe parinibbute bārāṇasīnagare",
  "anya-e1101n:715_8": "bārāṇasīseṭṭhi hutvā nibbatto dānādīni puññāni katvā tato cavitvā saṃsāre saṃsaranto",
  "anya-e1101n:715_9": "dasavassasahassā yukesu manussesu bārāṇasiyaṃ eko kuṭumbiko hutvā nibbatti. So panāyaṃ",
  "anya-e1101n:715_10": "kuṭumbiko araññe jaṅghāvihāraṃ anuvicaranto paccantime janapade araññāyatane aññataraṃ",
  "anya-e1101n:715_11": "paccekabuddhaṃ addasa. So ca paccekabuddho tattha cīvarakammaṃ karonto anuvāte appahonte",
  "anya-e1101n:715_12": "saṃharitvā ṭhapetuṃ āraddho. Kuṭumbiko taṃ disvā bhante kiṃ karothāti pucchi. So",
  "anya-e1101n:715_13": "paccekabuddho appicchatāya tena puṭṭho na kiñci vutto hoti. So cīvaradussaṃ nappahotīti",
  "anya-e1101n:715_14": "ñatvā attano uttarasāṭakaṃ paccekabuddhassa pādamūle ṭhapetvā agamāsi. Paccekabuddho",
  "anya-e1101n:715_15": "taṃ gahetvā anuvātakaṃ āropento cīvaraṃ katvā pārupi. Kuṭumbiko jīvitapariyosāne",
  "anya-e1101n:715_16": "kālaṃ katvā tāvatiṃsabhavane nibbattitvā tattha yāvatāyukaṃ dibbasampattiṃ anubhavitvā",
  "anya-e1101n:715_17": "tato cavitvā bārāṇasito tiyojanamattake ṭhāne aññatarasmiṃ nagare nibbatti, tassa",
  "anya-e1101n:715_18": "mātāpitaro nandiyoti nandītināmaṃ itisabbattha nāmaṃ akaṃsu, tassa satta bhātaro",
  "anya-e1101n:715_19": "ahesuṃ, sesā cha bhātaro nānākammantesu byāvaṭā mātāpitunnaṃ posenti. Nandiyo pana",
  "anya-e1101n:715_20": "akammasīlo geheyeva vasati. Tasmā tassa sesā kujjhanti. Mātāpitaropi nandiyaṃ āmantetvā",
  "anya-e1101n:715_21": "ovadanti. So tuṇhī hoteva. Athāparasmiṃ samaye gāme nakkhattaṃ saṅghuṭṭhaṃ, tadā",
  "anya-e1101n:715_22": "so mātaraṃ āha. Amma sāṭakaṃ dehi, nakkhattaṃ kīḷissāmīti, sā dhota- vatthaṃ nīharitvā",
  "anya-e1101n:715_23": "adāsi, amma thūlaṃ idanti, sā aññaṃ nīharitvā adāsi, tampi paṭikkhipi. Atha naṃ mātā",
  "anya-e1101n:715_24": "āha. Tāta yādise mayaṃ gehe jātā, natthi ito sukhumatarassa paṭilābhāya puññanti,",
  "anya-e1101n:715_25": "labhanaṭṭhānaṃ gamissāmi ammāti. Putta ahaṃ ajjeva tava bārāṇasīnagare rajjapaṭilābhaṃ",
  "anya-e1101n:715_26": "icchāmīti āha. So sādhu ammāti mātaraṃ vanditvā padakkhiṇaṃ katvā pakkāmi. Mātuyā",
  "anya-e1101n:715_27": "panassa evaṃ ahosi. Kahaṃ so gamissati, pubbeviya idhavā etthavā gehe nisīditvā āgacchatīti,",
  "anya-e1101n:715_28": "so pana puññaniyāmena codiyamāno gāmato nikkhamitvā bārāṇasiṃ gantvā senaguttassa",
  "anya-e1101n:715_29": "gehe paṭivasati, athekadivasaṃ so tassa kammakārehi saddhiṃ sallapanto nisīditvā",
  "anya-e1101n:715_30": "pacalāyanto supinaṃ addasa. Mukhena antaṃ nikkhamitvā sakalajambudīpe pattharitvā",
  "anya-e1101n:715_31": "antokucchimeva pāvisi. Pabuddho so bhīto mahāsaddamakāsi. Atha naṃ mahāsenagutto",
  "anya-e1101n:715_32": "pucchi. Nandiyo supinaṃ addasanti āha. Atha tena kīdisanti puṭṭho kathesi, tato senagutto",
  "anya-e1101n:715_33": "taṃ attano kulūpagaṃ paribbājikaṃ pucchi ko tassa vipākoti. Paribbājikā yadi bho",
  "anya-e1101n:715_34": "itthī passati. Sattadivasabbhantareyeva abhisekaṃ labhati, yadi puriso passati, tatheva",
  "anya-e1101n:715_35": "rājā hotīti kathesi. Senagutto tassā taṃ kathaṃ sutvā imaṃ mama ñātiṃ karomīti attano",
  "anya-e1101n:715_36": "satta dhītare pakkositvā paṭipāṭiyā pucchi. Nandiyassa santike vasathāti, sesā sabbā",
  "anya-e1101n:715_37": "na icchiṃsu, na mayaṃ jānāma etaṃ adhunāgataṃ kulavantaṃ vā dukkulavantaṃvāti. Atha",
  "anya-e1101n:715_38": "kaṇiṭṭhikaṃ pucchi. Sā yassa maṃ mātāpitaro dassanti. Tesaṃ vacanaṃ na bhindissāmīti",
  "anya-e1101n:715_39": "sampaṭicchi, atha senagutto nandiyaṃ pakkositvā attano dhītaraṃ datvā tassa mahāsampatti",
  "anya-e1101n:715_40": "madāsi. Tato sattame divase nandiyo tattha tattha āhiṇḍanto rañño maṅgaluyyānaṃ passissāmīti",
  "anya-e1101n:715_41": "gantvā dhaṅgalasilāpaṭṭesasīsaṃ pārupitvā nipajji, so ca bārāṇasīrañño kālaṅkatassa",
  "anya-e1101n:715_42": "sattamo divaso hoti. Amaccāca purohitoca rañño sarīrakiccaṃ kāretvā rājaṅgaṇe nisīditvā",
  "anya-e1101n:715_43": "mantayiṃsu. Rañño ekāva dhītā atthi, putto panassa natthi. Arājikaṃ rajjaṃ na tiṭṭhati.",
  "anya-e1101n:715_44": "Phussarathaṃ vissajjessāmāti. Te kumudapattavaṇṇe cattāro sindhave yojetvā setacchattapamukhaṃpañcavidharājakakudhabhaṇḍaṃ",
  "anya-e1101n:715_45": "rathasmiṃyeva ṭhapetvā rathaṃ vissajjetvā pacchato turiyāni paggaṇhāpesuṃ. Ratho",
  "anya-e1101n:715_46": "pācīdvārena nikkhamitvā uyyānābhimukho ahosi. Paricayena uyyānābhimukho gacchati.",
  "anya-e1101n:715_47": "Nivattemāti keci āhaṃsu. Purohito mā nivārayitthāti āha. Ratho kumārakaṃ padakkhiṇaṃ",
  "anya-e1101n:715_48": "katvā ārohaṇasajjo hutvā aṭṭhāsi. Purohito pārupaṇakaṇṇaṃ apanetvā pādatalāni olokento",
  "anya-e1101n:715_49": "tiṭṭhatu ayaṃ dīpo. Dvisahassadīpa parivāresu catūsu mahādīpesu ekarajjaṃ kātuṃ samatthotivatvā",
  "anya-e1101n:715_50": "tassa dhitiṃ upadhāretuṃ tikkhattuṃ turiyāni paggaṇhāpesi. Atha kumāro mukhaṃ vivaritvā",
  "anya-e1101n:715_51": "oloketvā kena kāraṇena āgatatthāti āha, deva tumhākaṃ rajjaṃ pāpuṇātīti, rājā kahanti,",
  "anya-e1101n:715_52": "devattaṃ gato sāmīti, kati divasā atikkantāti, ajja sattamo divasoti. Putto vā dhītā",
  "anya-e1101n:715_53": "vā natthīti, dhītā atthi deva. Putto na vijjatīti, tenahi karissāmi rajjanti, te",
  "anya-e1101n:715_54": "tāvadeva abhisekamaṇḍapaṃ kāretvā rājadhītaraṃ sabbālaṅkārehi alaṅkāritvā uyyānaṃ",
  "anya-e1101n:715_55": "netvā kumārassa abhisekaṃ akaṃsu, athassa katābhisekassa satasahassagghanakaṃ vatthaṃ",
  "anya-e1101n:715_56": "ānesuṃ, so kimidaṃ tātāti āha, nivāsanavatthaṃ devāti, nanu tātā thūlaṃti, manussānaṃ",
  "anya-e1101n:715_57": "paribhogavatthesu ito sukhumataraṃ natthi devāti, tumhākaṃ rājā evarūpaṃ nivāsesīti,",
  "anya-e1101n:715_58": "āma devāti. Na maññe puññavā tumhākaṃ rājāti vatvā handa suvaṇṇabhiṅkāraṃ āharatha,",
  "anya-e1101n:715_59": "labhissāma vatthanti, te suvaṇṇabhiṅkāraṃ āhariṃsu, so uṭṭhāya hatthe dhovitvā mukhaṃ",
  "anya-e1101n:715_60": "vikkhāletvā hatthena udakaṃ ādāya puratthimadisāya abbhukkiri, tāvadeva ghanapathaviṃ",
  "anya-e1101n:715_61": "bhinditvā soḷasakapparukkhā uṭṭhahiṃsu, puna udakaṃ hatthena gahetvā dakkhiṇaṃ pacchimaṃ",
  "anya-e1101n:715_62": "uttaranti evaṃ catassopi disā abbhukkiri, sabbadisāsu soḷasa soḷasa hutvā catusaṭṭhikapparukkhā",
  "anya-e1101n:715_63": "uṭṭhahiṃsu, so ekaṃ dibbadussaṃ nivāsetvā ekaṃ pārupitvā nandiyarañño vijite suttakantikā",
  "anya-e1101n:715_64": "itthiyo mā suttaṃ kantantūti bheriṃ carāpethāti vatvā chattaṃ ussāpetvā alaṅkatapaṭiyatto",
  "anya-e1101n:715_65": "hatthikkhandhavaragato nagaraṃ pavisitvā pāsādamabhiruyha mahāsampattiṃ anubhavi.",
  "anya-e1101n:715_66": "Aho tadā paccekabuddhassa dinnānuvātakassa vipāko. Tenāhu porāṇā.",
  "anya-e1101n:716": "12.",
  "anya-e1101n:717": "Yathā sāsapamattamhā, bījā nigrodhapādapo;",
  "anya-e1101n:718": "Jāyate satasākhaḍḍho, mahānīlambudopamo.",
  "anya-e1101n:719": "13.",
  "anya-e1101n:720": "Tatheva puññakammamhā, aṇumhā vipulaṃ phalaṃ;",
  "anya-e1101n:721": "Hotīti appapuññanti, nāvamaññeyya paṇḍitoti.",
  "anya-e1101n:722_0": "Evaṃ gacchante kāle ekadivasaṃ devī rañño sampattiṃ disvā aho tapassīti kāruññākāraṃ",
  "anya-e1101n:722_1": "dassesi. Kimidaṃ devīti ca puṭṭhā atimahatī te deva sampatti. Atītamaddhānaṃ kalyāṇaṃ",
  "anya-e1101n:722_2": "katattā. Idāni anāgatassatthāya kusalaṃ karothāti āha. Kassa dassāma. Sīlavantā natthīti.",
  "anya-e1101n:722_3": "Asuñño deva jambudīpo arahantehi, tumhe dānaṃ sajjetha, ahaṃ arahante lacchāmīti",
  "anya-e1101n:722_4": "āha. Punadivase rājā mahārahaṃ dānaṃ sajjāpesi. Devī sace imissā disāya arahanto",
  "anya-e1101n:722_5": "atthi, idhā gantvā amhākaṃ bhikkhaṃ gaṇhantūti uttarahimavantābhimukhī pupphāni uddhaṃ",
  "anya-e1101n:722_6": "khipitvā urena nipajji. Atha tāni pupphāni ākāsato gantvā himavantapadese vasantānaṃ",
  "anya-e1101n:722_7": "padumavatiyā puttānaṃ pañcasatānaṃpaccekabuddhānaṃ jeṭṭhakamahāpadumapaccekabuddhassa",
  "anya-e1101n:722_8": "pādamūle patiṃsu. Tathāhi.",
  "anya-e1101n:723": "14.",
  "anya-e1101n:724": "Aho passatha bho dāni, vimhayaṃ puññakammuno;",
  "anya-e1101n:725": "Acetanāpi pupphāni, dūtakiccesu byāvaṭā.",
  "anya-e1101n:726": "15.",
  "anya-e1101n:727": "Kattukāmena lokasmiṃ, sakalaṃ attano vasaṃ;",
  "anya-e1101n:728": "Sabbatthāmena kattabbaṃ, puññaṃ paññavatā sadāti.",
  "anya-e1101n:729_0": "Tato mahāpadumapaccekabuddho taṃ ñatvā sesabhātare āmantesi. Mārisā nandiyarājā tumhe",
  "anya-e1101n:729_1": "nimantesi. Adhivāsetha tassa nimantananti. Te adhivāsetvā tāvadeva ākāsenā gantvā",
  "anya-e1101n:729_2": "uttaradvāre otariṃsu. Manussā pañcasatā deva paccekabuddhā āgatāti rañño ārocesuṃ,",
  "anya-e1101n:729_3": "rājā saddhiṃ deviyā gantvā vanditvā patte gahetvā paccekabuddhe pāsādaṃ āropetvā",
  "anya-e1101n:729_4": "tattha tesaṃ dānaṃ datvā bhattakiccāvasāne rājā saṅghattherassa devī saṅghanavakassa",
  "anya-e1101n:729_5": "ca pādamūle nipajjitvā ayyā paccayehi na kilamissantu, mayaṃ puññena na hāyissāma,",
  "anya-e1101n:729_6": "amhākaṃ idha vāsāya paṭiññaṃ dethāti paṭiññaṃ kāretvā uyyāne nivāsaṭṭhānādayo kāretvā",
  "anya-e1101n:729_7": "yāvajīvaṃ paccakabuddhe upaṭṭhahitvā tesu parinibbutesu sādhukīḷanaṃ kāretvā candanā",
  "anya-e1101n:729_8": "garuādīhi sarīrakiccaṃ kāretvā dhātuyo gahetvā cetiyaṃ patiṭṭhāpetvā evarūpānampi",
  "anya-e1101n:729_9": "mahānubhāvānaṃ mahesīnaṃ maraṇaṃ bhavissati, kimaṅgaṃ pana mādisānanti saṃvegajāto",
  "anya-e1101n:729_10": "jeṭṭhaputtaṃ rajje patiṭṭhāpetvā sayaṃ pabbajaṃ pabbaji, devīpi raññe pabbajite ahaṃ",
  "anya-e1101n:729_11": "kiṃkarissāmīti pabbajitvā dvepi uyyāne vasantā jhānābhiññaṃ nibbattetvā jhānasukhena",
  "anya-e1101n:729_12": "vītināmentā āyupariyosāne brahmaloke nibbattiṃsu. Te amhākaṃ bhagavato kāle brāhmaṇakule",
  "anya-e1101n:729_13": "nibbattitvā buddhasāsane pabbajiṃsu, tadā nandiyarājā dhutaṅgadharānaṃ aggo mahākassapattheronāma",
  "anya-e1101n:729_14": "hutvā cando viya suriyo viyaca loke pākaṭo hutvā bhagavati pari- nibbute buddhasāsanaṃ",
  "anya-e1101n:729_15": "ativiya sobheti. Bhariyāpissa bhaddakāpiḷānī nāma ahosīti.",
  "anya-e1101n:730": "16.",
  "anya-e1101n:731": "Datvā pureko vipine caranto,",
  "anya-e1101n:732": "Paccekabuddhassanuvātamattaṃ;",
  "anya-e1101n:733": "Katvā saraṭṭhaṃ kurudīpasobhaṃ,",
  "anya-e1101n:734": "Mahānubhāvo vasudhā dhiposi.",
  "anya-e1101n:735": "17.",
  "anya-e1101n:736": "Tumheca bhonto khalu sīlavante,",
  "anya-e1101n:737": "Dadātha dānāni anappakāni;",
  "anya-e1101n:738": "Taṃ vo patiṭṭhāca bhavantarasmiṃ,",
  "anya-e1101n:739": "Cintāmaṇiṃ kappataruṃva sāranti.",
  "anya-e1101n:740": "Nandiyarājassa vatthuṃ pathamaṃ.",
  "anya-e1101n:741": "12. Aññataramanussassa vatthumhi ayamānupubbīkathā",
  "anya-e1101n:742_0": "Amhākaṃ bhagavati parinibbute pāṭaliputtasamīpe aññatarasmiṃ gāme aññataro duggatamanusso",
  "anya-e1101n:742_1": "vasati, so panekadivasaṃ aññataraṃ gāmaṃ gacchanto dve sāṭake nivāsetvā mahantaṃ",
  "anya-e1101n:742_2": "aṭaviṃpāpuṇi, tadevaṃ gacchantaṃ disvā etassa vatthaṃ gaṇhissāmīti eko coro anubandhi,",
  "anya-e1101n:742_3": "so dūratova āgacchantaṃ coraṃ disvā cintesi, ahametasmā palāyituṃ vā tena saddhiṃyujjhituṃ",
  "anya-e1101n:742_4": "vā na sakkomi, ayamāgantvā avassaṃ anicchantassāpi me vatthaṃ gaṇhissati. Mayāpissa",
  "anya-e1101n:742_5": "niratthakena harituṃ na sakkā, dānavasenassa dassāmīti sanniṭṭhāna makāsi, atha coro",
  "anya-e1101n:742_6": "āgantvā vatthakaṃ parāmasi, atha so puriso cittaṃ pasādetvā imaṃ mama vatthadānaṃ",
  "anya-e1101n:742_7": "bhavabhogasukhatthāya paccayo hotūti vatthaṃ datvā ducchāditattā mahāmaggaṃ pahāya",
  "anya-e1101n:742_8": "aññena jaṅghāmaggena gacchanto āsivisena daṭṭho kālaṃ katvā himavantappadese dvādasayojanike",
  "anya-e1101n:742_9": "kanakavimāne nekaccharāsahassaparivuto nibbatti. Vimānaṃ panassa parivāretvā tiyojanike",
  "anya-e1101n:742_10": "ṭhāne kapparukkhā nibbattiṃsu, so mahantaṃ dibbasampattiṃ disvā somanassaṃ pavedento āha.",
  "anya-e1101n:743": "1.",
  "anya-e1101n:744": "Pariṇāmitamattena, dānassa sakasantakaṃ;",
  "anya-e1101n:745": "Dadāti vipulaṃ bhogaṃ, dibbamissariyaṃ varaṃ.",
  "anya-e1101n:746": "2.",
  "anya-e1101n:747": "Dvādasayojanubbedhaṃ, duddikkhaṃ cakkhumūsanaṃ;",
  "anya-e1101n:748": "Kūṭā gāravarupetaṃ, sabbasovaṇṇayaṃ subhaṃ.",
  "anya-e1101n:749": "3.",
  "anya-e1101n:750": "Mama puññena nibbattaṃ, nekarāgaddhajākulaṃ,",
  "anya-e1101n:751": "Tatheva parisuddhehi, vitānehi ca laṅkataṃ.",
  "anya-e1101n:752": "4.",
  "anya-e1101n:753": "Pāsādapariyantamhi, dibbavatthāni lambare;",
  "anya-e1101n:754": "Vāteritā te sobhanti, avhentāva sudhāsino.",
  "anya-e1101n:755": "5.",
  "anya-e1101n:756": "Pāsādassa samantā me, bhūmibhāge tiyojane;",
  "anya-e1101n:757": "Icchiticchitadātāro, jātāsuṃ surapādapā.",
  "anya-e1101n:758": "6.",
  "anya-e1101n:759": "Tattha naccehi gītehi, vādehi turiyehi ca;",
  "anya-e1101n:760": "Ne kaccharāsahassehi, modāmi bhavane mama.",
  "anya-e1101n:761": "7.",
  "anya-e1101n:762": "Na sammā dinnavatthassa, akkhette phalamī disaṃ;",
  "anya-e1101n:763": "Khette sammā dadantassa, ko phalaṃ vaṇṇayissatīti.",
  "anya-e1101n:764": "8.",
  "anya-e1101n:765": "Evaṃ vidhampi kusalaṃ manujo karitvā,",
  "anya-e1101n:766": "Pappoti dibbavibhavaṃ munivaṇṇanīyaṃ;",
  "anya-e1101n:767": "Mantvāna bho dadatha dānavaraṃ susīle,",
  "anya-e1101n:768": "Saddhāya suddhamanasāssa visesabhāgīti.",
  "anya-e1101n:769": "Aññataramanussassa vatthuṃ dutiyaṃ.",
  "anya-e1101n:770": "13. Visamalomakumārassa vatthumhi ayamānupubbīkathā",
  "anya-e1101n:771_0": "Atīte kira imasmiṃ jambudīpe kassapo nāma sammāsambuddho pāramiyo pūretvā sabbaññutaṃ",
  "anya-e1101n:771_1": "patto lokassa dukkhāpanudo sukhāvaho paṭivasati lokaṃ nibbāṇamahānagaravare paripūrento.",
  "anya-e1101n:771_2": "Tasmiṃ samaye aññataro puriso satthu dhammadesanaṃ sutvā pasanno bhikkhusaṅghassa",
  "anya-e1101n:771_3": "dānaṃ dento sīlaṃ rakkhanto uposathakammaṃ karonto nānāvidhāni puññakammāni katvā",
  "anya-e1101n:771_4": "suttappabuddhoviya gantvā devaloke nibbatti sabbaratanamaye dibbavidhāne devaccharāsahassaparivuto.",
  "anya-e1101n:771_5": "Tattha yāvatāyukaṃ ṭhatvā tato cuto amhākaṃ bhagavati parinibbute jambudīpe pāṭaliputtanagare",
  "anya-e1101n:771_6": "āṇācakkavattidhammāsokamahānarindassa aggamahesiyā kucchimhi nibbatti. Tassa nāmaṃ",
  "anya-e1101n:771_7": "karonto sīse lomaṃ visamaṃ hutvā jātatthā visamalomakumāroti sañjāniṃsu. So kamena",
  "anya-e1101n:771_8": "viññutaṃ patto balasampanno ahosi. Mahāthāmo abhirūpoca ahosi. Dassanīyo pāsādiko",
  "anya-e1101n:771_9": "yasaparivārasampanno paṭivasati. Tato aparena samayena dhammāsokamahānarindo caturāsītisahassarājaparivuto",
  "anya-e1101n:771_10": "anantabalavāhano kī ḷā pa ro himavantaṃ gantvā yathābhirantaṃ kīḷitvā āgacchanto",
  "anya-e1101n:771_11": "candabhāgaṃ nāma gaṅgaṃ sampāpuṇi. Sā pana yojanavitthatā tigāvutagambhīrā ahosi.",
  "anya-e1101n:771_12": "Tadā sā adhunāgatehi oghehi mahāpheṇasamākulā bahūmiyo ubhokūle uttarantī mahāvegā",
  "anya-e1101n:771_13": "mahāvegāgacchantī itisabbattha gacchanti. Tadā rājā gaṅgaṃ disvā ko nāmettha puriso",
  "anya-e1101n:771_14": "evaṃvidhaṃ mahāgaṅgaṃ tarituṃ samattho bhavissatīti āha. Taṃ sutvā visamaloma kumāro",
  "anya-e1101n:771_15": "āgantvā vanditvā ahaṃ deva gaṅgaṃ taritvā gantuñca āgantuñca sakkomīti āha. Rājā",
  "anya-e1101n:771_16": "sādhūti sampaṭicchi. Atha kumāro gāḷhaṃ nivāsetvā makaradantiyā kese bandhitvā gaṅgākūle",
  "anya-e1101n:771_17": "ṭhito aṭṭhārasahatthaṃ abbhuggantvā usabhamattaṭṭhāne patitvā taritu mārabhi. Tato",
  "anya-e1101n:771_18": "caṇḍasotaṃ chinditvā taranto gamanā gamanakāle gaṇhanatthāya āgate caṇḍasuṃsumāre",
  "anya-e1101n:771_19": "pāṇinā paharitvā cuṇṇavicuṇṇaṃ karonto vīsasataṃ māretvā uttāretvā talamuggamma rājānaṃ",
  "anya-e1101n:771_20": "vanditvā aṭṭhāsi. Rājā taṃ kāraṇaṃ disvā bhayappatto eso kho maṃ māretvā rajjampi",
  "anya-e1101n:771_21": "gahituṃ samattho. Etaṃ māretuṃ vaṭṭatīti cintetvā nagaraṃ sampatto kumāraṃ pakkosāpetvā",
  "anya-e1101n:771_22": "amacce āha. Imaṃ bhaṇe bandhanāgāre karothāti. Te tathā kariṃsu, athassa bandhanāgāre",
  "anya-e1101n:771_23": "vasantassa cattāro māsā atikkantā. Tato rājā catumāsaccayena dīghato saṭṭhihatthappamāṇe",
  "anya-e1101n:771_24": "saṭṭhiveḷukalāpe āharāpetvā gaṇṭhiyo sodhāpetvā anto ayosāraṃ pūretvā rājaṅgaṇe ṭhapāpetvā",
  "anya-e1101n:771_25": "visamalomakumāraṃ bandhanāgārato āhārāpetvā āṇāpetvā itisabbattha amacce evamāha.",
  "anya-e1101n:771_26": "Bhaṇe svāyaṃ kumāro iminā khaggena ime veḷukalāpe caturaṅgulaṃ katvā chindatu. No",
  "anya-e1101n:771_27": "ce chindituṃ sakkoti. Taṃ mārethāti āha, taṃ sutvā kumāro ahaṃ bandhanāgāre ci ra",
  "anya-e1101n:771_28": "vu ttho jighacchāpīḷito āhārena kilamiṃ, yannūnāhaṃ āhāraṃ bhuñcitvā chindeyyanti.",
  "anya-e1101n:771_29": "Te natthi dāni tuyhaṃ āhāranti āhaṃsu. Tenahi pokkharaṇiyā pānīyaṃ pivissāmīti āha.",
  "anya-e1101n:771_30": "Te sādhūti pokkharaṇiṃ nesuṃ. Kumāro pokkharaṇiṃ otaritvā nahāyitvā nimuggo yāvadatthaṃ",
  "anya-e1101n:771_31": "kalalaṃ bhuñcitvā pānīyaṃ pivitvā uṭṭhāya asipattaṃ gahetvā mahājanānaṃ mahājanānaṃpassantameva",
  "anya-e1101n:771_32": "itisabbattha passantānameva aṭṭhāsītihatthaṭṭhānaṃ ākāsaṃ ullaṅghitvā sabbaveḷukalāpe",
  "anya-e1101n:771_33": "caturaṅgulamattena khaṇḍākhaṇḍaṃ kurumāno otaritvā mūle thūlaayasalākaṃ patvā kiṇīti",
  "anya-e1101n:771_34": "saddaṃ sutvā asipattaṃ vissajjetvā rodamāno aṭṭhāsi. Tato rājapurisehi kimattaṃ rodasīti",
  "anya-e1101n:771_35": "vutte ettakānaṃ purisānamantare mayhaṃ ekopi suhado natti. Sace bhaveyya, imesaṃ",
  "anya-e1101n:771_36": "veḷukalāpānamantare ayo sāraṃ atthibhāvaṃ katheyya, ahaṃ pana jānamāno ime veḷu kalāpe",
  "anya-e1101n:771_37": "aṅgulaṅgulesu chindeyyanti āha. Tato rājā kumārena katakammaṃ oloketvā pasanno uparājaṭṭhānaṃ",
  "anya-e1101n:771_38": "bahuñca vibhavaṃ dāpesi, evamassa balasampattilābho nāma na jātigottakulapadesādīnaṃ",
  "anya-e1101n:771_39": "balaṃ. Na pāṇātipātādiduccaritānaṃ balaṃ. Kassetaṃ balanti. Kassapasammāsambuddhakāle",
  "anya-e1101n:771_40": "bhikkhusaṅghassa dinnadānādisucaritakammavipākaṃ. Tena vuttaṃ.",
  "anya-e1101n:772": "1.",
  "anya-e1101n:773": "Kassapassa munindassa, kāle aññataro naro;",
  "anya-e1101n:774": "Sambuddhamupasaṃkamma, sutvā dhammaṃ sudesitaṃ.",
  "anya-e1101n:775": "2.",
  "anya-e1101n:776": "Paṭiladdhasaddho hutvā, sīlavantāna bhikkhunaṃ;",
  "anya-e1101n:777": "Madhurannapāne pacure, adāsi sumano tadā.",
  "anya-e1101n:778": "3.",
  "anya-e1101n:779": "Adāsi cīvare patte, tatheva kāyabandhane;",
  "anya-e1101n:780": "Adā khīrasalākañca, bahū kattarayaṭṭhiyo.",
  "anya-e1101n:781": "4.",
  "anya-e1101n:782": "Adā supassayaṃ dānaṃ, mañcapīṭhādikaṃ tathā;",
  "anya-e1101n:783": "Pāvāra kambalādīni, adā sītanivāraṇe.",
  "anya-e1101n:784": "5.",
  "anya-e1101n:785": "Adā bhesajjadānāni, ārogyatthāya bhikkhunaṃ;",
  "anya-e1101n:786": "Evaṃ nānāvidhaṃ puññaṃ, katvāna tidivaṃ gato.",
  "anya-e1101n:787": "6.",
  "anya-e1101n:788": "Tattha dibbavimānamhi, uppanno so mahiddhiko;",
  "anya-e1101n:789": "Devaccharāparivuto, devasenāpurakkhato.",
  "anya-e1101n:790": "7.",
  "anya-e1101n:791": "Dibbehi naccagītehi, dibbavāditatantihi;",
  "anya-e1101n:792": "Modamāno anekehi, dibbasampattiyā saha.",
  "anya-e1101n:793": "8.",
  "anya-e1101n:794": "Yāvatāyuṃ tahiṃ ṭhatvā, jambudīpe manorame;",
  "anya-e1101n:795": "Pure pāṭaliputtamhi, dhammāsokassa rājino.",
  "anya-e1101n:796": "9.",
  "anya-e1101n:797": "Putto hutvāna nibbatti, mahāthāmo mahābalo;",
  "anya-e1101n:798": "Mahāyaso mahābhogo, āsi buddhādimāmako.",
  "anya-e1101n:799": "10.",
  "anya-e1101n:800": "Kātabbaṃ kusalaṃ tasmā, bhavasampatti micchatā;",
  "anya-e1101n:801": "Pāletabba matho sīlaṃ, bhāvetabbañca bhāvananti.",
  "anya-e1101n:802_0": "Tato kumāro uparājaṭṭhānaṃ labhitvā sampattiṃanubhavamāno moggaliputtatissattheramādiṃ",
  "anya-e1101n:802_1": "katvā mahābhikkhusaṅghassa cīvarapiṇḍapātasenāsanagilānapaccayadānā divasena sakkāraṃ",
  "anya-e1101n:802_2": "katvā sīlaṃ rakkhitvā uposathakammaṃ katvā āyupariyosāne yathākammaṃ gatoti.",
  "anya-e1101n:803": "11.",
  "anya-e1101n:804": "Evaṃvidhaṃ sucaritaṃ sumano karitvā,",
  "anya-e1101n:805": "Bhāgissa nekavibhavassa bhavābhavesu;",
  "anya-e1101n:806": "Tumhepi bho sucaritaṃ vibhavānurūpaṃ,",
  "anya-e1101n:807": "Katvāna nibbutipadaṃ karagaṃ karothāti.",
  "anya-e1101n:808": "Visamalomakumārassa vatthuṃ tatiyaṃ.",
  "anya-e1101n:809": "14. Kañcanadeviyā vatthumhi ayamānupubbīkathā",
  "anya-e1101n:810_0": "Jambudīpe kira devaputtanagaraṃ nāma dassanīyaṃ ekaṃ nagaraṃ ahosi. Tasmiṃ samaye",
  "anya-e1101n:810_1": "manussā yebhuyyena pattamahaṃ nāma pūjaṃ karonti, bhagavatā paribhuttapattaṃ gahetvā",
  "anya-e1101n:810_2": "katānekapūjāvidhānā ussavaṃ karonti. Taṃ pattamahanti vuccati. Tasmiṃ samaye devaputtanagare",
  "anya-e1101n:810_3": "rājā sabbaratanamayaṃ rathaṃ sabbālaṅkārehi alaṅkārāpetvā kumudapattavaṇṇe cattāro",
  "anya-e1101n:810_4": "sindhave yojetvā susikkhitasippācariyehi sattaratanapariniṭṭhite asītihatthaveḷagge",
  "anya-e1101n:810_5": "satthunā paribhuttaṃ selamayapattaṃ muttājālādīhi alaṅkaritvā veḷaggaṃ āropetvā veḷuṃ",
  "anya-e1101n:810_6": "rathe ṭhapāpetvā nagaraṃ devanagaraṃ viya alaṅkaritvā dhajapatākādayo ussāpetvā toraṇaggha",
  "anya-e1101n:810_7": "kapantiyoca puṇṇaghaṭadīpamālādayoca patiṭṭhāpetvā anekehi pūjāvidhānehi nagaraṃ",
  "anya-e1101n:810_8": "padakkhiṇaṃ kāretvā nagaramajjhe susajjitaratanamaṇḍape pattadhātuṃ ṭhapetvā sattame",
  "anya-e1101n:810_9": "divase mahādhammasavaṇaṃ kārāpesi. Tadā tasmiṃ janapade bahū manussāca devatāca yakkharakkhasanāgasupaṇṇādayoca",
  "anya-e1101n:810_10": "manussavesena yebhuyyena taṃ samāgamaṃ otaranti, evamacchariyaṃ taṃ pūjāvidhānaṃ ahosi.",
  "anya-e1101n:811_0": "Tadā eko nāgarājā uttamarūpadharaṃ agatapubbapurisaṃ ekaṃ kumārikaṃ dhammaparisantare",
  "anya-e1101n:811_1": "nisinnaṃ disvā tassā paṭibaddhacitto anekākārehi taṃ yā ci tvā tassā aladdhamāno",
  "anya-e1101n:811_2": "kujjhitvā nāsāvātaṃ vissajjesi imaṃ māressāmīti. Taṃ tassā saddhābalena kiñci upaddavaṃ",
  "anya-e1101n:811_3": "kātuṃ samattho nāhosi. Athassā nāgo pādato paṭṭhāya yāvasakalasarīraṃ bhogena veṭhetvā",
  "anya-e1101n:811_4": "sīse phaṇaṃ katvā bhāyāpento aṭṭhāsi. Anaññavihitāya tāya dhammasavaṇabalena aṇumattampi",
  "anya-e1101n:811_5": "dukkhaṃ nāhosi. Pabhātāya rattiyā taṃ disvā manussā kimetanti kāraṇaṃ pucchiṃsu,",
  "anya-e1101n:811_6": "sāpi tesaṃ kathetvā evaṃ saccakiriyamakāsi. Tathāhi.",
  "anya-e1101n:812": "1.",
  "anya-e1101n:813": "Brahmacārī ahosāhaṃ, sañjātā idha mānuse;",
  "anya-e1101n:814": "Tena saccena maṃ nāgo, khippameva pamuñcatu.",
  "anya-e1101n:815": "2.",
  "anya-e1101n:816": "Kāmāturassa nāgassa, nokāsamakariṃyato;",
  "anya-e1101n:817": "Tena saccena maṃ nāgo, khippameva muñcatu.",
  "anya-e1101n:818": "3.",
  "anya-e1101n:819": "Visavātena khittassa, kupitassoragassahaṃ;",
  "anya-e1101n:820": "Akuddhā tena saccena, so maṃ khippaṃ pamuñcatu.",
  "anya-e1101n:821": "4.",
  "anya-e1101n:822": "Saddhammaṃ suṇamānāhaṃ, garugāravabhattiyā;",
  "anya-e1101n:823": "Assosiṃ tena saccena, khippaṃ nāgo pamuñcatu.",
  "anya-e1101n:824": "5.",
  "anya-e1101n:825": "Akkharaṃvā padaṃvāpi, avināsetvāva ādito;",
  "anya-e1101n:826": "Assosiṃ tena saccena, khippaṃ nāgo pamuñcatūti.",
  "anya-e1101n:827_0": "Saccakiriyāvasāne nāgarājā tassā atīva pasanno bhogaṃ viniveṭhetvā phaṇasataṃ māpetvā",
  "anya-e1101n:827_1": "taṃ phaṇagabbhe nisīdāpetvā bahūhi nāgamānavakehi saddhiṃ udakapūjaṃ nāma pūja makāsi,",
  "anya-e1101n:827_2": "taṃ disvā bahū nagaravāsino acchariyabbhutajātā aṭṭhārasakoṭidhanena pūja makaṃsu. Tathāhi.",
  "anya-e1101n:828": "6.",
  "anya-e1101n:829": "Natthi saddhāsamo loke, suhado sabbakāmado;",
  "anya-e1101n:830": "Passathassā balaṃ saddhā, pūjentevaṃ naro ragā.",
  "anya-e1101n:831": "7.",
  "anya-e1101n:832": "Idha lokeva sālattha, bhavabhoga manappakaṃ;",
  "anya-e1101n:833": "Tasmā saddhena kātabbaṃ, ratanattayagāravanti.",
  "anya-e1101n:834_0": "Athevaṃ sā paṭiladdhamahāvibhavā yāvajīvaṃ komāriya brahmacāriṇī hutvā āyupariyosāne",
  "anya-e1101n:834_1": "kālaṃ katvā tasmiṃyeva nagare rañño aggamahesiyā kucchimhi paṭisandhiṃ gaṇhitvā dasamāsaccayena",
  "anya-e1101n:834_2": "mātukucchito nikkhami. Nikkhantadivase panassā sakaladevaputtanagare ratanavassaṃ",
  "anya-e1101n:834_3": "vassi. Tenassā kañjanadevīti nāmaṃ kariṃsu. Samantapāsādikā ahosi. Abhirūpā devaccharapaṭibhāgā.",
  "anya-e1101n:834_4": "Mukhato uppalagandho vāyati. Sarīrato candanagandho vāyati. Sakalasarīrato bālasuriyo",
  "anya-e1101n:834_5": "viya raṃsiyo nicchārentī caturatanagabbhe padīpakiccaṃ nāma natthi. Sabbo gabbho",
  "anya-e1101n:834_6": "sarīrā lokena eko bhāso hoti, tassā rūpasampatti sakalajambudīpe pākaṭā ahosi. Tato",
  "anya-e1101n:834_7": "sakalajambudīpavāsī rājāno tassā atthāya piturañño paṇṇākārāni pahiṇiṃsu. Sā pana",
  "anya-e1101n:834_8": "pañcakāme ananulittā pitaraṃ anujānāpetvā bhikkhunū passayaṃ gantvā pabbajitvā vipassanaṃ",
  "anya-e1101n:834_9": "vaḍḍhetvā saha paṭisambhidāhi arahattaṃ pāpuṇīti.",
  "anya-e1101n:835": "8.",
  "anya-e1101n:836": "Sutvāna sādaravasena kumārikevaṃ;",
  "anya-e1101n:837": "Dhammañhi sīlamamalaṃ paripālayantī;",
  "anya-e1101n:838": "Laddhāna nekavibhavaṃ vibhavaṃ payātā,",
  "anya-e1101n:839": "Mā bho pamajjatha sadā kusalappayogeti.",
  "anya-e1101n:840": "Kañcanadeviyā vatthuṃ catutthaṃ.",
  "anya-e1101n:841": "15. Byagghassa vatthumhi ayamānupubbīkathā",
  "anya-e1101n:842_0": "Jambudīpe cūlaraṭṭhā sanne bārāṇasīnagare ekaṃ paṃsupabbataṃ vinivijjhitvā mahāmaggo",
  "anya-e1101n:842_1": "hoti, tattha vemajjhe eko byaggho attano andhapitaraṃ pabbataguhāyaṃ katvā posento",
  "anya-e1101n:842_2": "vasati. Tasseva pabbatassa vanadvāre tuṇḍilo nāma eko suvapotako rukkhasmiṃ vasati.",
  "anya-e1101n:842_3": "Te ubhopi aññamaññaṃ piyasahāyā ahesuṃ, tasmiṃ samaye paccantagāmavāsī eko manusso",
  "anya-e1101n:842_4": "attano mātugāmena saddhiṃ kalahaṃ katvā bārāṇasiṃ gacchanto taṃ vanadvāraṃ sampāpuṇi.",
  "anya-e1101n:842_5": "Atha suvapotako parihīnattabhāvaṃ dukkhitaṃ taṃ disvā kampamānahadayo taṃ pakkositvā",
  "anya-e1101n:842_6": "bho kuhiṃ gacchasīti āha, tena parakhaṇḍaṃ gacchāmīti vutte tuṇḍilo bho imasmiṃ vanakhaṇḍamajjhe",
  "anya-e1101n:842_7": "eko byaggho vasati. Kakkhalo pharuso sampattasampatte māretvā khādati. Mā tvaṃ tena",
  "anya-e1101n:842_8": "gacchāti āha. Svāyaṃ dubbhago manusso hitakāmassa tassa vacanaṃ anādiyitvā gacchāmevāti",
  "anya-e1101n:842_9": "āha. Tuṇḍilo tenahi samma yadi anivattamāno gacchasi. Eso byaggho mama sahāyo. Me",
  "anya-e1101n:842_10": "vacanaṃ tava santikā sutvā na gaṇhātīti. Tassa taṃ anādiyanto so suvarāje paduṭṭhacitto",
  "anya-e1101n:842_11": "muggarena paharitvā māretvā araṇiṃ aggiṃ katvā maṃsaṃ khādi. Asappurisasaṃsaggo nāme",
  "anya-e1101n:842_12": "sa idha lokaparalokesu dukkhāvahoyeva. Tathāhi.",
  "anya-e1101n:843": "1.",
  "anya-e1101n:844": "Mayā kataṃ mayhamidaṃ, iti vessānaraṃ naro;",
  "anya-e1101n:845": "Samāliṅgati sappemo, dahatevassa viggahaṃ.",
  "anya-e1101n:846": "2.",
  "anya-e1101n:847": "Madhukhīrādidānena, pemasā paripālito;",
  "anya-e1101n:848": "Sorago kupitovassa, ḍasatevassa viggahaṃ.",
  "anya-e1101n:849": "3.",
  "anya-e1101n:850": "Evaṃ nihīnajaccena, pāpena akataññunā;",
  "anya-e1101n:851": "Narā dhamena dīnena, katopi khaṇasaṅgamo.",
  "anya-e1101n:852": "4.",
  "anya-e1101n:853": "Asādhuko ayaṃtevaṃ, jānamānena jantunā;",
  "anya-e1101n:854": "Muhuttampi na kātabbo, saṅgamo so anatthadoti.",
  "anya-e1101n:855_0": "Tato so asappuriso maṃsaṃ khāditvā gacchanto vanakhaṇḍamajjhaṃ sampāpuṇi. Atha byaggho",
  "anya-e1101n:855_1": "taṃ disvā mahānādaṃ karonto gahaṇatthāya uṭṭhāsi. So byagghaṃ disvā bhayappatto tuṇḍilassa",
  "anya-e1101n:855_2": "vacanaṃ saritvā ahaṃ bho tava sahāyatuṇḍilassa santikā āgatomhīti āha, taṃ sutvā",
  "anya-e1101n:855_3": "byaggho attamano ehi sammāti taṃ pakkositvā attano vasanaṭṭhānaṃ netvā khāditabbāhārena",
  "anya-e1101n:855_4": "taṃ santappetvā pitusantike nisīdāpetvā puna vanakhaṇḍa magamāsi. Athassa pitā puttassa",
  "anya-e1101n:855_5": "gatakāle tena saddhiṃ sallapanto tassa vacanānusārena tuṇḍilaṃ māretvā khāditabhāvaṃ",
  "anya-e1101n:855_6": "aññāsi. Tato so puttassa āgatakāle tava sahāyo tena māritoti āha. Taṃ sutvā byaggho",
  "anya-e1101n:855_7": "anattamano vegena tassa vasanaṭṭhānaṃ gantvā samma tuṇḍilāti saddaṃ katvā apassanto",
  "anya-e1101n:855_8": "luñcitapattaṃcassa disvā nissaṃsayaṃ tena mārito me sahāyoti socanto paridevanto",
  "anya-e1101n:855_9": "āgañchi. Atha so asappuriso tasmiṃ tattha gate tassa pitaraṃ pāsāṇena paharitvā māretvā",
  "anya-e1101n:855_10": "byagghaṃca dāni māressāmīti byagghāgamanamaggaṃ olokento nilīno aṭṭhāsi. Tasmiṃ khaṇe",
  "anya-e1101n:855_11": "byagghopi āgañchi. So tassā gatakāle tassa tejena bhīto gantvā jīvitaṃ me sāmi dehīti",
  "anya-e1101n:855_12": "pādamūle urena nipajji, byaggho pana tena katakammaṃ disvā tasmiṃ cittaṃ nibbāpetvā",
  "anya-e1101n:855_13": "mama sahāyassa sāsanamādāyāgatassa dubbhituṃ na yuttanti cintento taṃ samassāsetvā",
  "anya-e1101n:855_14": "gaccha sammāti sukhaṃ pesesi. Evañhi sappurisasamāgamo nāma idha lokaparalokesu sukhāvahoyeva, vuttaṃhi.",
  "anya-e1101n:856": "5.",
  "anya-e1101n:857": "Sabbhireva samāsetha, sabbhi kubbetha santhavaṃ;",
  "anya-e1101n:858": "Sabbattha santhavo tena, seyyo hoti na pāpiyo.",
  "anya-e1101n:859": "6.",
  "anya-e1101n:860": "Sukhāvaho dukkhanudo, sadā sabbhi samāgamo;",
  "anya-e1101n:861": "Tasmā sappuriseheva, saṅgamo hotu jantunaṃ.",
  "anya-e1101n:862": "Tato so byaggho tena mettacittānubhāvena kālaṃ katvā sagge nibbattoti.",
  "anya-e1101n:863": "7.",
  "anya-e1101n:864": "Evaṃvidhopi pharuso paramaṃsabhojī;",
  "anya-e1101n:865": "Byaggho dayāyupagato sugatiṃ sumedho;",
  "anya-e1101n:866": "Tasmā karotha karuṇaṃ satataṃ janānaṃ,",
  "anya-e1101n:867": "Taṃ vo dadāti vibhavañca bhavesu bhoganti.",
  "anya-e1101n:868": "Byagghassa vatthuṃ pañcamaṃ.",
  "anya-e1101n:869": "16. Phalakakhaṇḍadinnassa vatthumhi ayamānupubbīkathā",
  "anya-e1101n:870_0": "Sāvatthiyaṃ kireko manusso uttarāpathaṃ gacchāmīti addhānamaggapaṭipanno gimhānamāse",
  "anya-e1101n:870_1": "majjhaṇhe bahalātapena kilanto hutvā rukkhacchāyaṃ pavisitvā tambulaṃ khādanto phalake",
  "anya-e1101n:870_2": "nisīdi. Atha uttarāpathenāgacchānto eko tatheva ātapena kilanto āgantvā purimassa",
  "anya-e1101n:870_3": "santike nisīditvā bho pānīyaṃ atthīti pucchi. Itaro pānīyaṃ natthīti āha. Athassa",
  "anya-e1101n:870_4": "so mayhampi bho tambulaṃ dehi pipāsitomhiti vatvāpi na labhi. Catukahāpaṇena ekaṃ",
  "anya-e1101n:870_5": "tambulapaṇṇaṃ kiṇitvā laddho tattheva nisīditvā khāditvā pipāsaṃ vinodetvā tena upakārena",
  "anya-e1101n:870_6": "tassa sinehaṃ katvā attano gamanaṭṭhāna magamāsi, athā parabhāge so paṭṭanaṃ gantvā",
  "anya-e1101n:870_7": "nāvāya vaṇijjatthāya gacchanto samuddamajjhaṃ pāpuṇi. Tato sattame divase nāvā bhijji.",
  "anya-e1101n:870_8": "Manussā macchakacchapānaṃ bhakkhā jātā. So eva puriso arogo hutvā ekaṃ phalakakhaṇḍaṃ",
  "anya-e1101n:870_9": "ure katvā samuddaṃ tarati. Athe taropi tatheva nāvāya bhinnāya seso hutvā samuddaṃ",
  "anya-e1101n:870_10": "taranto purimena samāgami. Atha te sattadivasaṃ samudde tarantā aññamaññaṃ sañjāniṃsu.",
  "anya-e1101n:870_11": "Tesu kahāpaṇe datvā tambulaṃ gahito ekaṃ phalakakhaṇḍaṃ ure katvā tarati. Itarassetaṃ",
  "anya-e1101n:870_12": "natthi. Atha so kahāpaṇe gahetvā dinnatambulamattasso pakāraṃ saritvā attano phalakakhaṇḍaṃ",
  "anya-e1101n:870_13": "tassa adāsi. So tasmiṃ sayitvā taranto taṃ pahāya agamāsi, aparo anādhārakena taranto",
  "anya-e1101n:870_14": "ossaṭṭhaviriyo udake osīditumārati. Tasmiṃ khaṇe samudde adhivatthā maṇimekhalā nāma",
  "anya-e1101n:870_15": "devadhītā osīdantaṃ taṃ disvā sappurisoti tassa guṇānussarantī vegenā gantvā taṃ",
  "anya-e1101n:870_16": "attano ānubhāvena samuddatīraṃ pāpesi. Itaraṃpi sā etasseva guṇānubhāvena tīraṃ pāpesi.",
  "anya-e1101n:870_17": "Atha phalakenotiṇṇapuriso taṃ disvā vimhito kathaṃ purato ahosi sammāti pucchi. So",
  "anya-e1101n:870_18": "na jānāmi. Apica kho sukheneva tīraṃ pattosmīti āha. Atha devadhītā dissamānakasarīreneva",
  "anya-e1101n:870_19": "attanā ānītabhāvaṃ ārocentī āha.",
  "anya-e1101n:871": "1.",
  "anya-e1101n:872": "Yo mātaraṃ pitaraṃvā, dhammena idha posati;",
  "anya-e1101n:873": "Rakkhanti taṃ sadā devā, samudde vā thalepi vā.",
  "anya-e1101n:874": "2.",
  "anya-e1101n:875": "Yo ce buddhañca dhammañca, saṃghañca saraṇaṃ gato;",
  "anya-e1101n:876": "Rakkhanti taṃ sadā devā, samudde vā thalepi vā.",
  "anya-e1101n:877": "3.",
  "anya-e1101n:878": "Pañcavidhaṃ aṭṭhavidhaṃ, pātimokkhañca saṃvaraṃ;",
  "anya-e1101n:879": "Pāleti yo taṃ pālenti, devā sabbattha sabbadā.",
  "anya-e1101n:880": "4.",
  "anya-e1101n:881": "Kāyena vācā manasā, sucarittaṃ caratī dha yo;",
  "anya-e1101n:882": "Pālenti taṃ sadā devā, samudde vā thalepi vā.",
  "anya-e1101n:883": "5.",
  "anya-e1101n:884": "Yo sappurisadhammesu, ṭhito dha katavediko;",
  "anya-e1101n:885": "Pālenti taṃ sadā devā, samudde vā thalepi vā.",
  "anya-e1101n:886": "Tato so āha.",
  "anya-e1101n:887": "6.",
  "anya-e1101n:888": "Neva dānaṃ adāsāhaṃ, na sīlaṃ paripālayiṃ;",
  "anya-e1101n:889": "Kena me puññakammena, mamaṃ rakkhanti devatā;",
  "anya-e1101n:890": "Pucchāmi saṃsayaṃ tuyhaṃ, taṃ me akkhāhi devateti.",
  "anya-e1101n:891": "Devatā āha.",
  "anya-e1101n:892": "7.",
  "anya-e1101n:893": "Agādhā pārage bhīme, sāgare duritā kare;",
  "anya-e1101n:894": "Bhinnanāvo taranto tvaṃ, hadaye katvā kaliṅgaraṃ.",
  "anya-e1101n:895": "8.",
  "anya-e1101n:896": "Ṭhatvā sappurise dhamme, attāna manavekkhiya;",
  "anya-e1101n:897": "Khaṇasanthavassa purisassa, adāsi phalakaṃ sakaṃ.",
  "anya-e1101n:898": "9.",
  "anya-e1101n:899": "Taṃ tuyhaṃ mittadhammañca, dānañca phalakassa te;",
  "anya-e1101n:900": "Patiṭṭhāsi samuddasmiṃ, evaṃ jānāhi mārisāti.",
  "anya-e1101n:901_0": "Evañca vatvā sā te dibbāhārena santappetvā dibbavatthālaṅkārehi alaṅkaritvā attano",
  "anya-e1101n:901_1": "ānubhāvena sāvatthinagareyeva te patiṭṭhāpesi. Tato paṭṭhāya tameva ārammaṇaṃ katvā",
  "anya-e1101n:901_2": "te dānaṃ dadantā sīlaṃ rakkhantā uposathakammaṃ karontā āyupariyosāne saggaparāyaṇā ahesuṃ.",
  "anya-e1101n:902": "10.",
  "anya-e1101n:903": "Evaṃ parittakusalenapi sāgarasmiṃ,",
  "anya-e1101n:904": "Sattā labhanti saraṇaṃ khalu devatāhi;",
  "anya-e1101n:905": "Tumhepi sappurisataṃ na vināsayantā,",
  "anya-e1101n:906": "Mā bho pamajjatha sadā kusalappayogeti.",
  "anya-e1101n:907": "Phalakakhaṇḍadinnassa vatthuṃ chaṭṭhamaṃ.",
  "anya-e1101n:908": "17. Corasahāyassa vatthumhi ayamānupubbīkathā",
  "anya-e1101n:909_0": "Amhākaṃ bhagavati parinibbute jambudīpe devadahanagare eko manusso dukkhito tattha",
  "anya-e1101n:909_1": "tattha vicaranto paccante aññataraṃ gāmaṃ gantvā tattha ekasmiṃ kulagehe nivāsaṃ",
  "anya-e1101n:909_2": "kappesi. Tattha manussā tassa yāgubhattaṃ datvā posesuṃ, tato so tattha manussehi",
  "anya-e1101n:909_3": "mittasanthavaṃ katvā katipāhaṃ tattha vasitvā aññaṭṭhānaṃ gantvā aparabhāge corakammaṃ",
  "anya-e1101n:909_4": "karonto jīvikaṃ kappeti. Athekadivasaṃ corentaṃ taṃ rājapurisā gahetvā rañño dassesuṃ.",
  "anya-e1101n:909_5": "Rājā taṃ bandhanāgāre karothāti āṇāpesi, te taṃ bandhanāgāraṃ netvā saṅkhalikāhi",
  "anya-e1101n:909_6": "bandhitvā ārakkhakānaṃ paṭipādetvā agamaṃsu, bandhanāgāre vasantassa tassa dvādasasaṃvaccharāni",
  "anya-e1101n:909_7": "atikkantāni. Tato aparabhāge tassa pubbasahāyo paccantagāmavāsī manusso kenaci kammena",
  "anya-e1101n:909_8": "devadaha māgato tattha tattha āhiṇḍanto bandhanāgāre baddhaṃ taṃ addasa. Disvā tassa",
  "anya-e1101n:909_9": "hadayaṃ kampi, so roditvā paridevitvā kiṃ te mayā kattabbaṃ sammāti pucchi. Tato",
  "anya-e1101n:909_10": "tena samma bandhanāgāre vasantassa me idāni dvādasasaṃvaccharāni atikkantāni, ettakaṃ",
  "anya-e1101n:909_11": "kālaṃ dubbhojanādinā mahādukkhaṃ anubhomi. Yāvāhaṃ āhāraṃ pariyesitvā bhuñjitvā āgamissāmi.",
  "anya-e1101n:909_12": "Tāva maṃ ito muñcanupāyaṃ jānāhīti vutte so sappuriso.",
  "anya-e1101n:910": "1.",
  "anya-e1101n:911": "Rūpena kintu guṇasīlavivajjitena,",
  "anya-e1101n:912": "Micchālayassa kitavassa dhiyā kimatthaṃ;",
  "anya-e1101n:913": "Dānā dicāgavigatena dhanena kiṃ vā;",
  "anya-e1101n:914": "Mittena kiṃ byasanakālaparammukhenāti.",
  "anya-e1101n:915_0": "Evañca pana vatvā sādhu samma karomi te vacananti ārakkhakānaṃ santikaṃ gantvā bhonto",
  "anya-e1101n:915_1": "yāveso bhattaṃ bhuñjitvā āgacchati. Tāvāhaṃ tassa pāṭibhogo bhavissāmi. Vissajjetha",
  "anya-e1101n:915_2": "nanti āha, tehi na sakkā bho etaṃ vissajjetuṃ, api ca kho yāvāyaṃ āgacchati. Tāva",
  "anya-e1101n:915_3": "tvaṃ ayasaṅkhalikāya baddho nisīdissasi, evaṃ taṃ vissajjessāma, no ce na sakkāti",
  "anya-e1101n:915_4": "āhaṃsu, so evampi hotu sammāti vatvā tassa pādato saṅkhalikaṃ muñcitvā attano pāde",
  "anya-e1101n:915_5": "katvā bandhanāgāraṃ pavisitvā itaraṃ muñcāpesi. Sopi asappuriso bandhanā mutto na",
  "anya-e1101n:915_6": "puna taṃ ṭhāna magamāsi, aho akataññuno pakatiṃ ñātuṃ bhāriyaṃ. Yathāha.",
  "anya-e1101n:916": "2.",
  "anya-e1101n:917": "Vāripūre yathā sobbhe, nevanto visamaṃ samaṃ;",
  "anya-e1101n:918": "Paññāyatevaṃsādhussa, bhāvaṃ manasi sambhavaṃ.",
  "anya-e1101n:919": "3.",
  "anya-e1101n:920": "Bhāsanti mukhato ekaṃ, cintenti manasā paraṃ;",
  "anya-e1101n:921": "Kāyenekaṃ karontevaṃ, pakatāyamasādhunaṃ.",
  "anya-e1101n:922": "4.",
  "anya-e1101n:923": "Tesaṃ yo bhāvamaññāsi, sova paṇḍitajātiko;",
  "anya-e1101n:924": "Bahussutopi soyeva, paracittavidūpi so.",
  "anya-e1101n:925_0": "Athassa bandhanāgāre vasantassa dvādasasaṃvaccharāni atikkantāni. Ettakaṃ kālaṃ jighacchāpīḷitena",
  "anya-e1101n:925_1": "tena āhārattāya paro na yācitapubbo, anucchiṭṭhāhāraṃ labhanadivasato alabhanadivasāyeva",
  "anya-e1101n:925_2": "bahutarā honti, atha dvādasasaṃvaccharātikkame rañño putto nibbatti. Tadā rājā attano",
  "anya-e1101n:925_3": "vijite sabbabandhanāgārāni vivarāpesi. Antamaso migapakkhinopi bandhanā muñcāpesi.",
  "anya-e1101n:925_4": "Dvāre vivaṭamatteyeva bandhanāgāre manussā icchiticchitaṭṭhānaṃ agamaṃsu. So panekova",
  "anya-e1101n:925_5": "tehi saddhiṃ agantvā ohīyi. Ārakkhakehi tvaṃ bho kasmā na gacchasīti vutte ahaṃ bho",
  "anya-e1101n:925_6": "paññātabhāvena idāni na gamissāmi. Atīva parihīnagattosmi. Andhakāre gamissāmīti",
  "anya-e1101n:925_7": "vatvā andhakāre āgate nikkhamma antonagare vissāsikānaṃ abhāvena kuto āhāraṃ labhissāmīti",
  "anya-e1101n:925_8": "cintento nikkhamma rattandhakāre āmakasusāna magamāsi. Etthāhāraṃ labhissāmīti. Tattha",
  "anya-e1101n:925_9": "so adhunā nikkhittamatamanussaṃ disvā manussaṭṭhinā maṃsaṃ chinditvā sīsakapāle pakkhipitvā",
  "anya-e1101n:925_10": "tīhi manussasīsehi katauddhane ṭhapetvā citakato omukkaalātehi aggiṃ katvā susānaṃ",
  "anya-e1101n:925_11": "nibbāpanatthāyā bhataudakena manussaṭṭhinā ālolento maṃsaṃ pacitvā otāretvā sākhābhaṅgena",
  "anya-e1101n:925_12": "hirikopīṇaṃ paṭicchādetvā nivatthapilokikaṃ vātāvaraṇaṃ katvānisīdi. Tasmiṃ khaṇe",
  "anya-e1101n:925_13": "tattha pippalīrukkhe adhivatthā devatā tassa taṃ kiriyaṃ disvā pucchissāmi tāva nanti",
  "anya-e1101n:925_14": "taṃ upasaṅkamitvā evamāha. Bho tvaṃ ghanataratimirākule mahārattiyaṃ tattha tattha",
  "anya-e1101n:925_15": "vikiṇṇanaraṭṭhisamākiṇṇe soṇasigālādikuṇapādakākule manussamaṃsabhakkhayakkharakkhasākule",
  "anya-e1101n:925_16": "tattha tattha pajjalantānekacitakabhayānake susāne manussamaṃsaṃ pacitvā kiṃkarosīti pucchantī āha.",
  "anya-e1101n:926": "5.",
  "anya-e1101n:927": "Rattandhakāre kuṇapādakehi,",
  "anya-e1101n:928": "Samākule sīvathikāya majjhe;",
  "anya-e1101n:929": "Manussamaṃsaṃ pacasī dha sīse,",
  "anya-e1101n:930": "Vadehi kiṃ tena payojanaṃ teti.",
  "anya-e1101n:931": "Atha so āha.",
  "anya-e1101n:932": "6.",
  "anya-e1101n:933": "Na yāgahetu na ca dānahetu,",
  "anya-e1101n:934": "Susānamajjhamhi pacāmi maṃsaṃ;",
  "anya-e1101n:935": "Khudāsamaṃ natthi narassa aññaṃ,",
  "anya-e1101n:936": "Khudāvināsāya pacāmimambhoti.",
  "anya-e1101n:937": "Tato devatā taṃ tathā hotu, iminā pilotikena vātāvaraṇaṃ karosi. Kimatthametanti pucchantī.",
  "anya-e1101n:938": "7.",
  "anya-e1101n:939": "Nivatthasākho hirisaṃvarāya,",
  "anya-e1101n:940": "Pilotikaṃ tattha pasārayanto;",
  "anya-e1101n:941": "Karosi vātāvaraṇañca samma,",
  "anya-e1101n:942": "Kimatthametaṃ vada pucchito meti.",
  "anya-e1101n:943": "So tassā cikkhanto āha.",
  "anya-e1101n:944": "8.",
  "anya-e1101n:945": "Subhā subhāmissitasītavāto,",
  "anya-e1101n:946": "Sayaṃ acittova acittabhāvā;",
  "anya-e1101n:947": "Dehaṃ phusitvāna asādhukassa,",
  "anya-e1101n:948": "Akataññuno mittapadhaṃsakassa.",
  "anya-e1101n:949": "9.",
  "anya-e1101n:950": "Samāvahanto yadi me sarīre,",
  "anya-e1101n:951": "Phusāti phusātisāsaṅgatimajjadāni itikattaci taṃ vāyu mamā visitvā;",
  "anya-e1101n:952": "Dukkhaṃ dadātīti visaṃva taṃ bho,",
  "anya-e1101n:953": "Parivajjituṃ baddhamimaṃ kucelanti.",
  "anya-e1101n:954": "Devatā āha.",
  "anya-e1101n:955": "10.",
  "anya-e1101n:956": "Ki makāsi bho so katanāsako te,",
  "anya-e1101n:957": "Dhanañca dhaññaṃ tava nāsayī ca;",
  "anya-e1101n:958": "Mātā pitā bandhavo khetta vatthū,",
  "anya-e1101n:959": "Vināsitā tena vadehi kiṃ teti.",
  "anya-e1101n:960": "Tato so āha.",
  "anya-e1101n:961": "11.",
  "anya-e1101n:962": "Yaṃ rājato hoti bhayaṃ mahantaṃ,",
  "anya-e1101n:963": "Sabbassa haraṇādivadhādikañca;",
  "anya-e1101n:964": "Akataññunā sappurisena hoti,",
  "anya-e1101n:965": "Ārāva so bho parivajjanīyo.",
  "anya-e1101n:966": "12.",
  "anya-e1101n:967": "Yamatthi corāribhayañhi loke,",
  "anya-e1101n:968": "Atho dakenāpi ca pāvakena;",
  "anya-e1101n:969": "Akataññunā taṃ sakalampi hoti,",
  "anya-e1101n:970": "Ārāva so bho parivajjanīyo.",
  "anya-e1101n:971": "13.",
  "anya-e1101n:972": "Pāṇātipātampi adinnadānaṃ,",
  "anya-e1101n:973": "Parassa dārūpagamaṃ musā ca;",
  "anya-e1101n:974": "Majjassa pānaṃ kalahañca pesunaṃ,",
  "anya-e1101n:975": "Samphaṃ giraṃ dhuttajanehi akkhadhuttādiyogaṃ itikatthaci yogaṃ.",
  "anya-e1101n:976": "14.",
  "anya-e1101n:977": "Sabbaṃ anatthaṃ asivaṃ aniṭṭhaṃ,",
  "anya-e1101n:978": "Apāyikaṃ apāyikaṃ itikatthaci dukkhamananta maññaṃ;",
  "anya-e1101n:979": "Akataññunā sappurisena hoti;",
  "anya-e1101n:980": "Ārāva so bho parivajjanīyoti.",
  "anya-e1101n:981": "Vatvā attanā asappurisasaṃsaggenānubhūtaṃ sabbaṃ dukkhaṃ kathesi, tato devatā ahampi bho satthuno maṅgalasuttadesanādivase imasmiṃyeva rukkhe nisinno.",
  "anya-e1101n:982": "Asevanā ca bālānaṃ, paṇḍitānañca sevanā;",
  "anya-e1101n:983": "Pūjā ca pūjanīyyānaṃ, etaṃ maṅgala muttamanti.",
  "anya-e1101n:984_0": "Gāthāya bālassa dose assosiṃti vatvā tassa pasanno taṃ attano vimānaṃ netvā nahāpetvā",
  "anya-e1101n:984_1": "dibbavatthālaṅkārehi alaṅkaritvā dibbannapānaṃ datvā mahantaṃ sakkārasammānaṃ katvā",
  "anya-e1101n:984_2": "attano ānubhāvena tasmiṃ nagare rajje abhisiñcāpesi. So tattha rajjaṃ karonto dānādīni",
  "anya-e1101n:984_3": "puññāni katvā āyupariyosāne yathākammaṃ gatoti.",
  "anya-e1101n:985": "15.",
  "anya-e1101n:986": "Evaṃ asādhujanasaṅgamasannivāsaṃ,",
  "anya-e1101n:987": "Sañcajja sādhusucisajjanasaṅgamena;",
  "anya-e1101n:988": "Dānādi nekakusalaṃ paripūrayantā,",
  "anya-e1101n:989": "Saggā pavaggavibhavaṃ abhisambhunāthāti.",
  "anya-e1101n:990": "Corasahāyassa vatthuṃ sattamaṃ.",
  "anya-e1101n:991": "18. Maruttabrāhmaṇassa vatthumhi ayamānupubbīkathā",
  "anya-e1101n:992_0": "Jambudīpe candabhāgā nāma gaṅgātīre homagāmaṃ nāma atthi. Tasmiṃ eko marutto nāma",
  "anya-e1101n:992_1": "brāhmaṇo paṭivasati. Tadā so vohāratthāya takkasīlaṃ gantvā gehaṃ āgacchanto antarāmagge",
  "anya-e1101n:992_2": "ekāya sālāya kuṭṭharogā turaṃ sunakhaṃ disvā tasmiṃ kāruññena nīlavallitakkambilena",
  "anya-e1101n:992_3": "madditvā pāyesi. Sunakho vūpasantarogo pākatiko hutvā brāhmaṇena attano katūpakāraṃ",
  "anya-e1101n:992_4": "sallakkhento teneva saddhiṃ agamāsi. Aparabhāge brāhmaṇassa bhariyā gabbhaṃ paṭilabhi,",
  "anya-e1101n:992_5": "paripuṇṇagabbhāya tāya vijāyanakāle dārako tiriyampatitvā antogabbheyeva mato. Tadā",
  "anya-e1101n:992_6": "taṃ satthena khaṇḍākhaṇḍikaṃ chinditvā nīhariṃsu, atha brāhmaṇo taṃ disvā nibbindahadayo",
  "anya-e1101n:992_7": "gharāvāsaṃ pahāya isipabbajjaṃ pabbajitvā araññe viharati. Athassa bhariyā aññena",
  "anya-e1101n:992_8": "saddhiṃ saṃvasantī ayaṃ maṃ pahāya pabbajitoti brāhmaṇe paduṭṭhacittā bho brāhmaṇaṃ",
  "anya-e1101n:992_9": "mārehīti sāmikena saddhiṃ mantesi. Tesaṃ mantanaṃ sunakho sutvā brāhmaṇeneva saddhiṃ",
  "anya-e1101n:992_10": "carati. Athekadivasaṃ tassā sāmiko tā pa saṃ māressāmīti dhanu kalāpaṃ gahetvā nikkhami,",
  "anya-e1101n:992_11": "tadā tāpaso phalāphalatthāya araññaṃ gato. Su na kho assameyeva o hī yi. Puriso tāpasassāgamanamaggaṃ",
  "anya-e1101n:992_12": "olokento gacchantare nilīno acchi. Sunakho tassa pamādaṃ oloketvā dhanuno guṇaṃ khāditvā",
  "anya-e1101n:992_13": "chindi. So puna guṇaṃ pākatikaṃ katvā āropesi. Evaṃ so āropitaṃ āropitaṃ khādateva,",
  "anya-e1101n:992_14": "atha so pāpapuriso tāpasassāgamanaṃ ñatvā taṃ māressāmīti dhanunā saddhiṃ agamāsi.",
  "anya-e1101n:992_15": "Athassa sunakho pāde ḍasitvā pātetvā tassa mukhaṃ khāditvā dubbalaṃ katvā bhuṅkāramakāsi,",
  "anya-e1101n:992_16": "evañhi sappurisā attano upakārakānaṃ paccupakāraṃ karonti. Vuttañhi.",
  "anya-e1101n:993": "1.",
  "anya-e1101n:994": "Upakāraṃ karonto so, sunakho katavediko;",
  "anya-e1101n:995": "Sattūpaghātakaṃ katvā, isino dāsi jīvitaṃ.",
  "anya-e1101n:996": "2.",
  "anya-e1101n:997": "Tiracchānāpi jānanti, guṇamattani kataṃ sadā;",
  "anya-e1101n:998": "Iti utvāna medhāvī, kataññū hontu pāṇinoti.",
  "anya-e1101n:999_0": "Tato tāpaso sunakhassa saddenā gantvā tassa taṃ vippakāraṃ disvā kāruññena paṭijiggitvā",
  "anya-e1101n:999_1": "vūpasantavaṇaṃ balappattaṃ posetvā tattheva vasanto jhānābhiññaṃ nibbattetvā āyupariyosāne",
  "anya-e1101n:999_2": "brāhmalokaparāyaṇo ahosīti.",
  "anya-e1101n:1000": "3.",
  "anya-e1101n:1001": "Sutvāna sādhu sunakhena katūpakāraṃ,",
  "anya-e1101n:1002": "Mettiṃdisassa pakataṃ isinā ca sutvā;",
  "anya-e1101n:1003": "Sammā karotha karuṇañca parūpakāraṃ,",
  "anya-e1101n:1004": "Taṃ sabbadā bhavati vo bhavabhogahetūti.",
  "anya-e1101n:1005": "Maruttabrāhmaṇassa vatthuṃ aṭṭhamaṃ.",
  "anya-e1101n:1006": "19. Pānīyadinnassa vatthumhi ayamānupubbīkathā",
  "anya-e1101n:1007_0": "Jambudīpe aññatarasmiṃ janapade kire ko manusso raṭṭhato raṭṭhaṃ janapadato janapadaṃ",
  "anya-e1101n:1007_1": "vicaranto anukkamena candabhāgānadītīraṃ patvā nāvaṃ abhiruhitvā paratīraṃ gacchati.",
  "anya-e1101n:1007_2": "Athāparā gabbhinitthī tāya eva nāvāya gacchati, atha nāvā gaṅgāmajjhappattakāle tassā",
  "anya-e1101n:1007_3": "kammajavātā caliṃsu. Tato sā vijāyitumasakkontī kilantā pānīyaṃ me detha, pipāsitāmhiti",
  "anya-e1101n:1007_4": "manusse yāci. Te tassā vacanaṃ asuṇantā viya pānīyaṃ nādaṃsu, atha so jānapadiko",
  "anya-e1101n:1007_5": "tassā karuṇāyanto karuṇāyapānīyaṃ, karuṇāyantopānīyaṃ, karuṇāyatoyaṃ iticakatthaci",
  "anya-e1101n:1007_6": "toyaṃ gahetvā mukhe āsiñci, tasmiṃ khaṇe sā laddhassāsā sukhena dārakaṃ vijāyi, atha",
  "anya-e1101n:1007_7": "te tīraṃ patvā katipayadivasena attano attano ṭhānaṃ pāpuṇiṃsu. Athāparabhāge so",
  "anya-e1101n:1007_8": "jānapadiko aññatarakiccaṃ paṭicca tassā itthiyā vasananagaraṃ patvā tattha tattha",
  "anya-e1101n:1007_9": "āhiṇḍanto nivāsanaṭṭhānaṃ alabhitvā nagaradvāre sālaṃ gantvā tattha nipajji. Tasmiṃyeva",
  "anya-e1101n:1007_10": "divase corā nagaraṃ pavisitvā rājagehe sandhiṃ chinditvā dhanasāraṃ gahetvā gacchantā",
  "anya-e1101n:1007_11": "rājapurisehi anubandhā gantvā tāyeva sālāya chaḍḍetvā palāyiṃsu. Atha rājapurisā",
  "anya-e1101n:1007_12": "āgantvā core apassantā taṃ jānapadikaṃ disvā ayaṃ coroti gahetvā pacchābāhaṃ gāḷhaṃ",
  "anya-e1101n:1007_13": "bandhitvā puna divase rañño dassesuṃ. Raññā kasmā bhaṇe corakamma makāsīti pucchito",
  "anya-e1101n:1007_14": "nāhaṃ deva coro, āgantukomhīti vutte rājā core pariyesitvā alabhanto ayameva coro,",
  "anya-e1101n:1007_15": "imaṃ mārethāti āṇāpesi. Rājapurisehi taṃ gāḷhaṃ bandhitvā āghātanaṃ nīte sā itthī",
  "anya-e1101n:1007_16": "taṃ tathā nīyamānaṃ disvā sañjānitvā kampamānahadayā muhuttena rañño santikaṃ gantvā",
  "anya-e1101n:1007_17": "vanditvā deva eso na coro āgantuko muñcathetaṃ devāti āha. Rājā tassā kathaṃ asaddahanto",
  "anya-e1101n:1007_18": "yajjetaṃ mocetu micchasi. Tassagghanakaṃ dhanaṃ datvā muñcāpehīti, sā sāmi mama gehe",
  "anya-e1101n:1007_19": "dhanaṃ natthi. Apica mama sattaputtehi saddhiṃ maṃ dāsiṃ karohi, etaṃ muñca devāti",
  "anya-e1101n:1007_20": "āha, atha rājā tvaṃ etaṃ adhunāgatoti vadasi. Etaṃ nissāya puttehi saddhiṃ attānaṃ",
  "anya-e1101n:1007_21": "dāsattaṃ sāvesi. Kimeso te ñāti vā, udāhu upakārakoti pucchanto āha.",
  "anya-e1101n:1008": "1.",
  "anya-e1101n:1009": "Kiṃte bhoti ayaṃ poso, tuvaṃ pucchāmi saṃsayaṃ;",
  "anya-e1101n:1010": "Bhātā vā te pitā hoti, pati vā devaro tava.",
  "anya-e1101n:1011": "2.",
  "anya-e1101n:1012": "Ñāti sālohito kinnu, udāhu iṇadāyako;",
  "anya-e1101n:1013": "Athopakārako kinnu, kasmāssa desi jīvitaṃti.",
  "anya-e1101n:1014": "Tato sā āha.",
  "anya-e1101n:1015": "3.",
  "anya-e1101n:1016": "Eso me puriso deva, katapubbopakārako;",
  "anya-e1101n:1017": "Atāṇamekikaṃ attānamekikaṃ itikatthaci ceso, dukkhitaṃ maraṇe ṭhitaṃ.",
  "anya-e1101n:1018": "4.",
  "anya-e1101n:1019": "Vijāyitu masakkontiṃ, gabbhiniṃ dukkhavediniṃ;",
  "anya-e1101n:1020": "Toyena maṃ upaṭṭhāsi, tenāhaṃ sukhitā tadā.",
  "anya-e1101n:1021": "5.",
  "anya-e1101n:1022": "Bhaṅgakallolamālāya, uttarantaṃ mahaṇṇavaṃ;",
  "anya-e1101n:1023": "Pahāya pātuṃ kūpassa, yāti loko pipāsito.",
  "anya-e1101n:1024": "6.",
  "anya-e1101n:1025": "Tatheva vijjamānesu, janesu manujādhipa,",
  "anya-e1101n:1026": "Ekasseva manasmiṃhi, guṇaṃ tiṭṭhati sādhukaṃ.",
  "anya-e1101n:1027": "7.",
  "anya-e1101n:1028": "Pahatvāna mataṃ hatthiṃ, maṃsatthī keci jantuno;",
  "anya-e1101n:1029": "Anubandhanti maṃsatthaṃ, sasaṃ dhāvanta mekakaṃ.",
  "anya-e1101n:1030": "8.",
  "anya-e1101n:1031": "Tatheva vijjamānesu, janesu manujādhipa;",
  "anya-e1101n:1032": "Guṇavanta manubandhanti, sappurisaṃ katavedikaṃ.",
  "anya-e1101n:1033": "9.",
  "anya-e1101n:1034": "Tasmā sappurise dhamme, patiṭṭhāsmi narādhipa;",
  "anya-e1101n:1035": "Anussaranti etena, katapubbū pakārakaṃ.",
  "anya-e1101n:1036": "10.",
  "anya-e1101n:1037": "Ahañca mama puttā ca, etenamha sukhāpitā;",
  "anya-e1101n:1038": "Jīvitampi pariccajja, muccanīyo ayaṃ mayāti.",
  "anya-e1101n:1039_0": "Tato rājā dovārikaṃ pakkositvā tampi pucchitvā adhunāgatabhāvaṃ ñatvā tassā sappurisadhamme",
  "anya-e1101n:1039_1": "santuṭṭho tesaṃ ubhinnampi mahantaṃ yasaṃ anuppadāsi. Te laddhayasā ta to paṭṭhāya",
  "anya-e1101n:1039_2": "dānādīni puññakammāni katvā saggaparāyaṇā ahesunti.",
  "anya-e1101n:1040": "11.",
  "anya-e1101n:1041": "Dhamme patiṭṭhitamanā api mātugāmā,",
  "anya-e1101n:1042": "Evaṃ labhanti vibhavañca pasaṃsanañca;",
  "anya-e1101n:1043": "Dhammañca sādhucaritaṃ manasīkaronto,",
  "anya-e1101n:1044": "Dhammesu vattatha sadā sucisajjanāti.",
  "anya-e1101n:1045": "Pānīyadinnassa vatthuṃ navamaṃ.",
  "anya-e1101n:1046": "20. Sahāyassa pariccattajīvitakassa vatthumhi ayamānupubbīkathā",
  "anya-e1101n:1047_0": "Bhagavati parinibbute sāvatthiyaṃ somabrāhmaṇo somadattabrāhmaṇoti dve brāhmaṇā vasanti.",
  "anya-e1101n:1047_1": "Tattha somadattabrāhmaṇena saddhiṃ somabrāhmaṇo yebhuyyena dūtaṃ kīḷati. Athekadivasaṃ",
  "anya-e1101n:1047_2": "somadatto somabrāhmaṇaṃ tena parājetvā tassa uttarāsaṅgañca lañchanamuddikañca gahetvā",
  "anya-e1101n:1047_3": "attano gehaṃ gacchanto somabrāhmaṇassa ehi gehaṃ gacchā- māti āha. Tato somo nāhaṃ",
  "anya-e1101n:1047_4": "samma ekasāṭako hutvā antaravīthiṃ otarituṃ sakkomi. Gamanato ettheva me ṭhānaṃ varataranti",
  "anya-e1101n:1047_5": "āha, somadattena evaṃ sati samma imaṃ uttarāsaṅgaṃ gaṇhāti tassa taṃ datvā idāni",
  "anya-e1101n:1047_6": "samma ehīti vuttopi nāgacchati. Puna tena bho kasmā nāgacchasīti puṭṭho samma mama",
  "anya-e1101n:1047_7": "hatthe muddikaṃ apassantā me puttadārādayo mayā saddhiṃ kalahaṃ karontīti āha, atha",
  "anya-e1101n:1047_8": "so evaṃ sante yadā te pahoti. Tadā mayhaṃ dehīti muddikampi datvā taṃ gahetvā gehaṃ",
  "anya-e1101n:1047_9": "agamāsi. Atha te ettakena sahāyā ahesuṃ. Aparabhāge somadattabrāhmaṇaṃ ayaṃ paradārakammaṃ",
  "anya-e1101n:1047_10": "akāsīti manussā gahetvā rañño dassesuṃ. Rājā tassa rūpasampattiṃ disvā rājāṇaṃ akatvā",
  "anya-e1101n:1047_11": "mā bho puna evamakāsīti ovaditvā vissajjesi. Rājā naṃ yāvatatiyavāraṃ ovadanto vissajjetvā",
  "anya-e1101n:1047_12": "catutthevāre gacchathetaṃ āghātanaṃ netvā mārethāti āṇāpesi. Evaṃ pāpakamme niratā",
  "anya-e1101n:1047_13": "anekākārena ovadantāpi na sakkā nivāretuṃ. Tathāhi.",
  "anya-e1101n:1048": "1.",
  "anya-e1101n:1049": "Soṇā ceva sigālā ca, vāyasā nīlamakkhikā;",
  "anya-e1101n:1050": "Iccete kuṇape sattā, na sakkā te nisedhituṃ.",
  "anya-e1101n:1051": "2.",
  "anya-e1101n:1052": "Tathā pāṇātipātesu, paradāre surāya ca;",
  "anya-e1101n:1053": "Musāvādesu theyyesu, sattasattā na vāriyāti.",
  "anya-e1101n:1054_0": "Tato rājapurisā taṃ bandhitvā pakkamiṃsu. Tadā somabrāhmaṇo somadattaṃ tathā nīyamānaṃ",
  "anya-e1101n:1054_1": "disvā kampamānahadayo rājapurisānaṃ santikaṃ gantvā imaṃ bho muhuttaṃ mā māretha.",
  "anya-e1101n:1054_2": "Yāva rājānaṃ jānāpessāmīti vatvā rañño santikaṃ gantvā vanditvā ṭhito deva mama jīvitaṃ",
  "anya-e1101n:1054_3": "somadattassa brāhmaṇassa dassāmi. Etaṃ muñcatha. Yadi māretukāmā, maṃ mārethāti āha.",
  "anya-e1101n:1054_4": "Rājā tuṇhī tuṭṭho itikatthaci ahosi, rājapurisā somadattaṃ muñcitvā somabrāhmaṇaṃ",
  "anya-e1101n:1054_5": "āghātanaṃ netvā māresuṃ, aho kataññuno kataveditā.",
  "anya-e1101n:1055": "Hoti cettha.",
  "anya-e1101n:1056": "3.",
  "anya-e1101n:1057": "Kakūpakāra mattānaṃ, sarantā keci mānusā;",
  "anya-e1101n:1058": "Jīvitaṃ denti somova, somadattassa attanoti.",
  "anya-e1101n:1059_0": "So tena jīvitadānena devaloke nibbattitvā mahante kanakavimāne devaccharāsahassaparivuto",
  "anya-e1101n:1059_1": "dibbasampattimanubhonto paṭivasati. Tadā somadattabrāhmaṇo eso maṃ maraṇappattaṃ",
  "anya-e1101n:1059_2": "mocesīti vatvā tassatthāya dānaṃ datvā pattiṃ adāsi. Tāvadevassa tato bahutaraṃ devissariyaṃ",
  "anya-e1101n:1059_3": "ahosi devānubhāvañca. Tato so somadevo attano devissariyaṃ olokento sahāyassa attano",
  "anya-e1101n:1059_4": "jīvitadānaṃ addasa. Disvā attabhāvaṃ vijahitvā māṇavakavaṇṇena somadattabrāhmaṇaṃ",
  "anya-e1101n:1059_5": "upasaṅkamitvā paṭisanthāraṃ katvā attānaṃ devaloke nibbattabhāvaṃ pakāsetvā taṃ gahetvā",
  "anya-e1101n:1059_6": "attano ānubhāvena devalokaṃ netvā yathākāmaṃ sampatti manubhavāti vatvā sattāhaṃ",
  "anya-e1101n:1059_7": "devassariyaṃ datvā sattame divase netvā tassa geheyeva patiṭṭhāpesi. Tattha hi dibbasampatti",
  "anya-e1101n:1059_8": "manubhūtassa manussasampatti paṭikkulā hoti. Tato so dibbasampattimanussaranto kiso",
  "anya-e1101n:1059_9": "dubbalo uppaṇḍuppaṇḍukajāto ahosi. Athekadivasaṃ devaputto taṃ olokento tathā dukkhappattaṃ",
  "anya-e1101n:1059_10": "disvā na sakkā manussena dibbasampattimanubhavitunti icchiticchitasampattidāyakaṃ",
  "anya-e1101n:1059_11": "ekaṃ cintāmaṇiṃ datvā tassa bhariyampi attano ānubhāvena rūpavanthaṃ yasavantaṃ vaṇṇavantaṃ",
  "anya-e1101n:1059_12": "atikkantamanussitthivaṇṇaṃ akāsi, aparabhāge te jayampatikā paccakkhato diṭṭhadibbasampattivibhavā",
  "anya-e1101n:1059_13": "dānaṃ datvā sīlaṃ rakkhitvā sahāyadevaputtassa santikeyeva nibbattiṃsūti.",
  "anya-e1101n:1060": "4.",
  "anya-e1101n:1061": "Mandena nanditamanā upakārakena,",
  "anya-e1101n:1062": "Pāṇampi denti sujanā iti cintayitvā;",
  "anya-e1101n:1063": "Mittaddu mā bhavatha bho upakārakassa;",
  "anya-e1101n:1064": "Pāsaṃsiyā bhavatha sādhujanehi niccaṃti.",
  "anya-e1101n:1065": "Sahāyassa pariccattajīvitakassa vatthuṃ dasamaṃ.",
  "anya-e1101n:1066": "Nandiyarājavaggo dutiyo.",
  "anya-e1101n:1067": "Yakkhavañcitavaggo",
  "anya-e1101n:1068": "21. Yakkhavañcita vatthumhi ayamānupubbīkathā",
  "anya-e1101n:1069_0": "Bhagavati parinibbutamhi kosalarañño kira janapade tuṇḍagāmonāma ahosi. Tattheko",
  "anya-e1101n:1069_1": "buddhadāso nāma manusso “yāvajīvaṃ buddhaṃ saraṇaṃ gacchāmi. Buddho me saraṇaṃ tāṇaṃ",
  "anya-e1101n:1069_2": "leṇaṃ parāyaṇanti” evaṃ jīvitapariyantaṃ buddhaṃ saraṇaṃ gato paṭivasati, tasmiṃ",
  "anya-e1101n:1069_3": "samaye eko janapadavāsiko tattha tattha āhiṇḍanto taṃ tuṇḍagāmaṃ patvā tasseva ghare",
  "anya-e1101n:1069_4": "nivāsaṃ kappesi, tassa pana jānapadikassa sarīre eko yakkho āvisitvā pīḷeti, tadā",
  "anya-e1101n:1069_5": "tassa gāmassa pavisanakāle yakkho buddhadāso pāsakassa guṇatejena tassa gehaṃ pavisituṃ",
  "anya-e1101n:1069_6": "asakkonto taṃ muñcitvā bahigāme sattāhaṃ aṭṭhāsi tassāgamanaṃ olokento. Tato so jānapadiko",
  "anya-e1101n:1069_7": "sattadivasaṃ tattha vasitvā sattame divase sakaraṭṭhaṃ gantukāmo gāmā nikkhami. Atha",
  "anya-e1101n:1069_8": "taṃ tathā nikkhantaṃ disvā yakkho aggahesi, atha so taṃ ettakaṃ kālaṃ kuhiṃgatosīti",
  "anya-e1101n:1069_9": "pucchi. Yakkho bho tavatthāya ettha vasantassa me sattāhaṃ atikkantanti. Tato so",
  "anya-e1101n:1069_10": "ko te mayā attho, kiṃ te dammīti, atha yakkhena bho ahaṃ khudāya pīḷito bhattena",
  "anya-e1101n:1069_11": "me atthoti vutto so evaṃ sati kasmā maṃ antogehe vasantaṃ na gaṇhīti āha. Yakkhena",
  "anya-e1101n:1069_12": "bho tasmiṃ ghare buddhaṃ saraṇaṃ gato eko upasako atthi, tassa sīlatejena gehaṃ pavisitumasakkonto",
  "anya-e1101n:1069_13": "aṭṭhāsinti vutto jānapadiko saraṇaṃ nāma kinti ajānanto kinti vatvā so saraṇaṃ aggahesīti",
  "anya-e1101n:1069_14": "yakkhaṃ pucchi. Yakkho “buddhaṃ saraṇaṃ gacchāmī”ti vatvā saraṇaṃ aggahesīti āha.",
  "anya-e1101n:1069_15": "Taṃ sutvā jānapadiko idāni imaṃ vañcessāmīti cintetvā tenahi yakkha ahampi buddhaṃ",
  "anya-e1101n:1069_16": "saraṇaṃ gacchāmīti āha. Evaṃ vuttamatteyeva yakkho mahāsaddaṃ karonto bha ye na bhamanto",
  "anya-e1101n:1069_17": "palāyi, evaṃ sammāsambuddhassa saraṇaṃ idhaloke bhayo paddava nivāraṇatthaṃ hoti,",
  "anya-e1101n:1069_18": "paraloke saggamokkhāvahaṃ. Tathāhi.",
  "anya-e1101n:1070": "1.",
  "anya-e1101n:1071": "Buddhoti vacanaṃ etaṃ, amanussānaṃ bhayāvahaṃ;",
  "anya-e1101n:1072": "Buddhabhattikajantūnaṃ, sabbadā mudamāvahaṃ.",
  "anya-e1101n:1073": "2.",
  "anya-e1101n:1074": "Sabbopaddavanāsāya, paccakkhadibbamosadhaṃ;",
  "anya-e1101n:1075": "Dibbamantaṃ mahātejaṃ, mahāyantaṃ mahabbhutaṃ.",
  "anya-e1101n:1076": "3.",
  "anya-e1101n:1077": "Tasmā so dāruṇo yakkho,",
  "anya-e1101n:1078": "Disvā taṃ saraṇe ṭhithaṃ;",
  "anya-e1101n:1079": "Ubbiggo ca bhayappatto,",
  "anya-e1101n:1080": "Lomahaṭṭho ca chambhīto.",
  "anya-e1101n:1081": "4.",
  "anya-e1101n:1082": "Bhamanto dhāvitaṃ disvā, timirova suriyuggate,",
  "anya-e1101n:1083": "Simbalitūlabhaṭṭhaṃva, caṇḍavātena khaṇḍitaṃ.",
  "anya-e1101n:1084": "5.",
  "anya-e1101n:1085": "Yaṃ dukkhaṃ rājacorāri, yakkhapetā disambhavaṃ;",
  "anya-e1101n:1086": "Nicchantena manussena, gantabbaṃ saraṇattayaṃti.",
  "anya-e1101n:1087_0": "Tato jānapadiko saraṇāgamane mahāguṇaṃ mahānisaṃsaṃ oloketvā buddhe sagāravo sappemo",
  "anya-e1101n:1087_1": "“jīvitapariyantaṃ buddhaṃ saraṇaṃ gacchāmī”ti saraṇaṃ gantvā teneva saraṇāgamanānubhāvena",
  "anya-e1101n:1087_2": "jīvitapariyosāne suttappabuddhoviya devaloke nibbattīti.",
  "anya-e1101n:1088": "6.",
  "anya-e1101n:1089": "Disvāna evaṃ saraṇaṃ gataṃ taṃ,",
  "anya-e1101n:1090": "Apenti yakkhāpi mahabbhayena;",
  "anya-e1101n:1091": "Pāletha sīlaṃ saraṇañca tasmā,",
  "anya-e1101n:1092": "Jahātha duritaṃ sugatiṃ bhajavhoti.",
  "anya-e1101n:1093": "Yakkhavañcitavatthuṃ pathamaṃ.",
  "anya-e1101n:1094": "22. Micchadiṭṭhikassa vatthumhi ayamānupubbīkathā",
  "anya-e1101n:1095_0": "Bhagavati dharamāne rājagahanagare kira eko brahmabhattiko micchādiṭṭhiko paṭivasati,",
  "anya-e1101n:1095_1": "tattheva sammādiṭṭhikopi. Tesaṃ ubhinnampi dve puttā ahesuṃ. Te ekato kīḷantā vaḍḍhanti.",
  "anya-e1101n:1095_2": "Athāparabhāge guḷakīḷaṃkīḷantānaṃ sammādiṭṭhikassa putto “namo buddhayā”ti vatvā",
  "anya-e1101n:1095_3": "guḷhaṃ khipanto divase divase jināti. Micchādiṭṭhikassa putto “namo brahmuno”ti vatvā",
  "anya-e1101n:1095_4": "khipanto parājeti, tato micchādiṭṭhikassa putto niccaṃ jinantaṃ sammādiṭṭhikaṃ kumāraṃ",
  "anya-e1101n:1095_5": "disvā samma tvaṃ niccameva jināsi, kiṃ vatvā guḷaṃ khipasīti pucchi. Sohaṃ samma",
  "anya-e1101n:1095_6": "“namo buddhāyā”ti vatvā khipāmīti āha. Sopi tato paṭṭhāya “namo buddhāyā”ti vatvā",
  "anya-e1101n:1095_7": "khipati, atha te yebhuyyena dūte samasamāva honti. Aparabhāge micchādiṭṭhikassa putto",
  "anya-e1101n:1095_8": "pitarā saddhiṃ dārūnamatthāya vanaṃ gantvā sakaṭena dāruṃ gahetvā āgacchanto nagaradvārasamīpe",
  "anya-e1101n:1095_9": "sakaṭaṃ vissajjetvā tiṇe khādanatthāya goṇe vissajjesi, goṇā tiṇaṃ khādanto aññehi",
  "anya-e1101n:1095_10": "gorūpehi saddhiṃ antonagaraṃ pavisiṃsu. Athassa pitā goṇe pariyesanto sakaṭaṃ olokehīti",
  "anya-e1101n:1095_11": "puttaṃ nivattetvā nagaraṃ paviṭṭho ahosi, atha sāyaṇhe jāte manussā nagaradvāraṃ",
  "anya-e1101n:1095_12": "pidahiṃsu, tato kumāro bahinagare dārusakaṭassa heṭṭhā sayanto niddūpagato ahosi.",
  "anya-e1101n:1095_13": "Atha tassā rattiyā sammādiṭṭhiko ca micchādiṭṭhiko cāti dve yakkhā gocaraṃ pariyesamānā",
  "anya-e1101n:1095_14": "sakaṭassa heṭṭhā nipannaṃ kumāraṃ addasaṃsu, tesu micchādiṭṭhiko imaṃ khādāmīti āha.",
  "anya-e1101n:1095_15": "Athāparo mā eva makāsi, “namo buddhāyā”ti vācako esoti, khādāmevetanti vatvā itarena",
  "anya-e1101n:1095_16": "yāvatatiyaṃ vāriyamānopi gantvā tassa pāde gahetvā ākaḍḍhi. Tasmiṃ khaṇe dārako pubbaparicayena",
  "anya-e1101n:1095_17": "“namo buddhāyā”ti āha taṃ sutvā yakkho bhayappatto lomahaṭṭho hatthaṃ vissajjetvā",
  "anya-e1101n:1095_18": "paṭikkamma aṭṭhāsi. Aho acchariyaṃ buddhānubhāvaṃ abbhutaṃ, evaṃ attaṃ anīyyātetvā",
  "anya-e1101n:1095_19": "paricayena “namo buddhāyā”ti vuttassapi bhayaṃ chambhitattaṃ upaddavaṃ vā na hoti.",
  "anya-e1101n:1095_20": "Pageva attaṃ nīyyātetvā yāvajīvaṃ buddhaṃ saraṇaṃ gatassāti. Vuttañhi.",
  "anya-e1101n:1096": "1.",
  "anya-e1101n:1097": "Yathāpi sikhino nādaṃ, bhujaṅgānaṃ bhayāvahaṃ;",
  "anya-e1101n:1098": "Evaṃ buddhoti vacanaṃ, amanussānaṃ bhayāvahaṃ.",
  "anya-e1101n:1099": "2.",
  "anya-e1101n:1100": "Yathā mantassa jappena, vilayaṃ yāti kibbisaṃ;",
  "anya-e1101n:1101": "Evaṃ buddhoti vacanena, apayanti pahāyanti itisabbattha pisācakā.",
  "anya-e1101n:1102": "3.",
  "anya-e1101n:1103": "Aggiṃ disvā yathā sitthaṃ, dūratova vilīyati;",
  "anya-e1101n:1104": "Disvānevaṃ saraṇagataṃ, petā pentiva petāpentāva itikatthaci dūrato.",
  "anya-e1101n:1105": "4.",
  "anya-e1101n:1106": "Pavaraṃ buddhaicceta, makkharadvayamabbhutaṃ;",
  "anya-e1101n:1107": "Sabbo paddavanāsāya, thirapākāra muggataṃ.",
  "anya-e1101n:1108": "5.",
  "anya-e1101n:1109": "Sattaratanapāsādaṃ, tameva vajiraṃ guhaṃ;",
  "anya-e1101n:1110": "Tameva nāvaṃ dīpaṃ taṃ, tameva kavacaṃ subhaṃ.",
  "anya-e1101n:1111": "6.",
  "anya-e1101n:1112": "Tameva sirasi bhāsantaṃ, kirīṭaṃ ratanāmayaṃ;",
  "anya-e1101n:1113": "Lalāṭe tilakaṃ rammaṃ, kappūraṃ nayanadvaye.",
  "anya-e1101n:1114": "7.",
  "anya-e1101n:1115": "Tāḍaṅkaṃ kaṇṇayugale, soṇṇamālā gale subhā;",
  "anya-e1101n:1116": "Ekāvaḷi tārahāra, bhārā jattusu laṅkatā.",
  "anya-e1101n:1117": "8.",
  "anya-e1101n:1118": "Aṅgadaṃ bāhumūlassa, karagge valayaṃ tathā;",
  "anya-e1101n:1119": "Aṅgulisvaṅguliyañca, khaggaṃ maṅgalasammataṃ.",
  "anya-e1101n:1120": "9.",
  "anya-e1101n:1121": "Soṇṇā tapatta muṇhīsaṃ, sabāṇaṃva sarāsanaṃ;",
  "anya-e1101n:1122": "Tameva sabbālaṅkāraṃ, tameva duritāpahaṃ.",
  "anya-e1101n:1123": "10.",
  "anya-e1101n:1124": "Tasmā hi paṇḍito poso,",
  "anya-e1101n:1125": "Lokalocanasatthuno;",
  "anya-e1101n:1126": "Saraṇaṃ tassa ganteva,",
  "anya-e1101n:1127": "Guṇanāmaṃ ehipassikaṃ.",
  "anya-e1101n:1128": "11.",
  "anya-e1101n:1129": "Namoti vacanaṃ pubbaṃ, buddhāyeti giraṃ tadā;",
  "anya-e1101n:1130": "Supantena kumārena, micchādiṭṭhikasūnunā.",
  "anya-e1101n:1131": "12.",
  "anya-e1101n:1132": "Sutvā vuttaṃ pisā cāpi, manussakuṇape ratā;",
  "anya-e1101n:1133": "Na hiṃsanti aho buddha, guṇasāramahantatāti.",
  "anya-e1101n:1134_0": "Atha sammādiṭṭhikayakkho micchādiṭṭhikassa yakkhassa evamāha, ayuttaṃ bho tayā kataṃ.",
  "anya-e1101n:1134_1": "Buddhaguṇe pahāro dinno, daṇḍakammaṃ tayā kātabbaṃti, tena kiṃmayā samma kātabbanti",
  "anya-e1101n:1134_2": "vutte bubhukkhitassa āhāraṃ dehīti āha. Tato so sādhūti vatvā yāvāhaṃ āgacchāmi,",
  "anya-e1101n:1134_3": "tvaṃ tāvettha vacchāhīti vatvā bimbisārarañño kañcanataṭṭake vaḍḍhitaṃ rasabhojanaṃ",
  "anya-e1101n:1134_4": "āharitvā kumārassa pituvaṇṇena dārakaṃ bhojetvā puna kumārena vuttabuddhavacanañca",
  "anya-e1101n:1134_5": "attanā katavāyāmaṃ cāti sabbaṃ taṭṭake likhitvā idaṃ raññoyeva paññāyatūti adhiṭṭhāya",
  "anya-e1101n:1134_6": "agamaṃsu, atha pabhātāya rattiyā rañño bhojanakāle rājapurisā tattha taṭṭakaṃ adisvā",
  "anya-e1101n:1134_7": "nagaraṃ upaparikkhantā sakaṭe dārakañca taṭṭakañca disvā taṭṭakena saddhiṃ taṃ gahetvā",
  "anya-e1101n:1134_8": "rañño dassesuṃ. Rājā taṭṭake akkharādīni disvā vācetvā tassa guṇe pasanno mahantena",
  "anya-e1101n:1134_9": "yasena saddhiṃ seṭṭhiṭṭhānamadāsi.",
  "anya-e1101n:1135": "13.",
  "anya-e1101n:1136": "Jinassa nāmaṃ supinena pevaṃ,",
  "anya-e1101n:1137": "Na hoti bhītiṃ lapanena yasmā;",
  "anya-e1101n:1138": "Tasmā munindaṃ satataṃ sarātha,",
  "anya-e1101n:1139": "Guṇe sarantā saraṇañca yāthāti.",
  "anya-e1101n:1140": "Micchādiṭṭhikassa vatthuṃ dutiyaṃ.",
  "anya-e1101n:1141": "23. Pādapīṭhikāya vatthumhi ayamānupubbīkathā",
  "anya-e1101n:1142_0": "Jambudīpe mahābodhito kira dakkhiṇapasse etaṃ paccantanagaraṃ ahosi. Tattha saddhāsampanno",
  "anya-e1101n:1142_1": "ratanattayamāmako eko upāsako paṭivasati. Tadā eko khīṇāsavo bhagavatā paribhuttaṃ",
  "anya-e1101n:1142_2": "pādapīṭhaṃ thavikāya pakkhipitvā gatagataṭṭhāne pūjento anukkamena taṃ nagaraṃ sampāpuṇitvā",
  "anya-e1101n:1142_3": "sunivattho supāruto pattaṃ gahetvā antaravīthiṃ paṭipajji yugamattadaso pabbajjālīlāya",
  "anya-e1101n:1142_4": "janaṃ paritosento. Atha so upāsako tathā gacchantaṃ theraṃ disvā pasannamānaso upagantvā",
  "anya-e1101n:1142_5": "pañcapatiṭṭhitena vanditvā pattaṃ gahetvā bhojetvā nibaddhaṃ mama gehaṃ āgamanamicchāmi,",
  "anya-e1101n:1142_6": "mamānukampāya ettheva vasatha sāmīti yācitvā nagarāsanne ramaṇīye vanasaṇḍe nadīkūle",
  "anya-e1101n:1142_7": "paṇṇasālaṃ katvā therassa taṃ nīyyātetvā catupaccayehi paṭijagganto mānento pūjento",
  "anya-e1101n:1142_8": "vasati. Theropi tattha phāsukaṭṭhāne bhagavatā paribhuttapādapīṭhadhātuṃ nidhāya",
  "anya-e1101n:1142_9": "vālukāhi thūpaṃ katvā niccaṃ gandhadhūpadīpapupphapūjādīhi pūjayamāno vāsaṃ kappeti.",
  "anya-e1101n:1142_10": "Tasmiṃ samaye tasso pāsakassa anantaragehavāsiko eko issarabhattiko attano devataṃ",
  "anya-e1101n:1142_11": "nibaddhaṃ namassati. Taṃ disvāssa upāsako buddhaguṇe vatvā akhette samma mā viriyaṃ",
  "anya-e1101n:1142_12": "karohi. Pajahetaṃ diṭṭhiṃti āha. Tato so kerāṭiko issarabhattiko ko te satthu guṇānubhāvo,",
  "anya-e1101n:1142_13": "amhākaṃ issarassa guṇova mahantoti vatvā tassa aguṇaṃ guṇanti kathento āha.",
  "anya-e1101n:1143": "1.",
  "anya-e1101n:1144": "Tipuraṃ so vināsesi, lalāṭanayanagginā;",
  "anya-e1101n:1145": "Asureca vināsesi, tisūlena mahissaro.",
  "anya-e1101n:1146": "2.",
  "anya-e1101n:1147": "Jaṭākalāpamāvattaṃ, naccatī dinasandhiyaṃ;",
  "anya-e1101n:1148": "Vādeti bherivīṇādiṃ, gītaṃcāpi sa gāyati.",
  "anya-e1101n:1149": "3.",
  "anya-e1101n:1150": "Bhariyāyo tassa tisso, jaṭāyekaṃ samubbahe;",
  "anya-e1101n:1151": "Ekamekena passena, passamāno carekakaṃ.",
  "anya-e1101n:1152": "4.",
  "anya-e1101n:1153": "Hatthicammambaradharo, teneva vāritā tapo;",
  "anya-e1101n:1154": "Asādisehi puttehi, rūpena ca supākaṭo.",
  "anya-e1101n:1155": "5.",
  "anya-e1101n:1156": "Ratiyā ca madhupāne ca, byāvaṭo sabbadā ca so;",
  "anya-e1101n:1157": "Manussaṭṭhidharo sīsa, kapālenesa bhuñjaki.",
  "anya-e1101n:1158": "6.",
  "anya-e1101n:1159": "Na jāto na bhayaṃ tassa, maraṇaṃ natthi sassato;",
  "anya-e1101n:1160": "Īdiso me mahādevo, natthaññassīdiso guṇoti.",
  "anya-e1101n:1161": "Taṃ sutvā upāsako samma tuyhaṃ issarassa ete guṇā nāma tāva hontu. Aguṇā nāma kittakā hontīti vatvā bhagavato sakalaguṇe saṃharitvā kathento āha.",
  "anya-e1101n:1162": "7.",
  "anya-e1101n:1163": "Loke sabbasavantīnaṃ, ādhāro sāgaro yathā;",
  "anya-e1101n:1164": "Sabbesaṃ guṇarāsīnaṃ, ādhārova tathāgato.",
  "anya-e1101n:1165": "8.",
  "anya-e1101n:1166": "Carācarānaṃ sabbesaṃ, ādhārāva dharā ayaṃ;",
  "anya-e1101n:1167": "Tathā guṇānaṃ sabbesaṃ, ādhārova tathāgato.",
  "anya-e1101n:1168": "9.",
  "anya-e1101n:1169": "Evaṃ santo viyattoca viyanto itikatthaci, evaṃ so karuṇāparo;",
  "anya-e1101n:1170": "Eva middhividhā tassa, evamevaṃ guṇā iti.",
  "anya-e1101n:1171": "10.",
  "anya-e1101n:1172": "Buddhopi sakkoti na yassa vaṇṇe,",
  "anya-e1101n:1173": "Kappampi vatvā khayataṃ gametuṃ;",
  "anya-e1101n:1174": "Pageva ca brahmasurā surehi,",
  "anya-e1101n:1175": "Vattuṃ na hānantaguṇassa vaṇṇanti.",
  "anya-e1101n:1176_0": "Evaṃ vadantā pana te ubhopi amhākaṃ devo uttamo amhākaṃ devo uttamoti kalahaṃ vaḍḍhetvā",
  "anya-e1101n:1176_1": "rañño santikamagamaṃsu, rājā tesaṃ kathaṃ sutvā tenahi tumhākaṃ devatānaṃ mahantabhāvaṃ",
  "anya-e1101n:1176_2": "iddhipāṭihāriyena jānissāma. Dassetha tehi no iddhiṃti nagare bheriṃ carāpesi. Ito",
  "anya-e1101n:1176_3": "kira sattāhaccayena imesaṃ dvinnaṃ satthārānaṃ pāṭihāriyāni bhavissanti. Sabbe sannipatantūti",
  "anya-e1101n:1176_4": "taṃ sutvā nānādisāsu bahū manussā samāgamiṃsu, atha micchādiṭṭhikā ajja amhākaṃ devassa",
  "anya-e1101n:1176_5": "ānubhāvaṃ passāmāti mahantaṃ pūjaṃ karonto tattha sāraṃ nāddasaṃsu, sammādiṭṭhikāpi",
  "anya-e1101n:1176_6": "ajja amhākaṃ bhagavato ānubhāvaṃ passissāmāti vāḷukāthūpaṃ gantvā gandhamālādīhi",
  "anya-e1101n:1176_7": "pūjetvā padakkhiṇaṃ katvā añjalimpaggayha aṭṭhaṃsu. Atha rājāpi balavāhanaparivuto",
  "anya-e1101n:1176_8": "ekamante aṭṭhāsi. Nānāsamayavādinopi ajja tesaṃ pāṭihāriyaṃ passissāmāti mañcātimañcaṃ",
  "anya-e1101n:1176_9": "katvā aṭṭhaṃsu. Tesaṃ samāgame sammādiṭṭhikā vāḷukāthūpa mabhimukhaṃ katvā añjalimpaggayha",
  "anya-e1101n:1176_10": "sāmi amhākaṃ bhagavā sabbabuddhakiccāni niṭṭhāpetvā anupādisesāya nibbāṇadhātuyā",
  "anya-e1101n:1176_11": "parinibbāyi. Sāriputtamahāmoggallānādayo asītimahāsāvakāpi parinibbāyiṃsu, natthettha",
  "anya-e1101n:1176_12": "amhākaṃ aññaṃ paṭisaraṇanti vatvā saccakiriyaṃ karontā āhaṃsu.",
  "anya-e1101n:1177": "11.",
  "anya-e1101n:1178": "Āpāṇakoṭiṃ buddhassa, saraṇaṃ no gatā yadi;",
  "anya-e1101n:1179": "Tena saccena yaṃ dhātu, dassetu pāṭihāriyaṃ.",
  "anya-e1101n:1180": "12.",
  "anya-e1101n:1181": "Āpāṇakoṭiṃ dhammassa, saraṇaṃ no gatā yadi;",
  "anya-e1101n:1182": "Tena saccena yaṃ dhātu, dassetu pāṭihāriyaṃ.",
  "anya-e1101n:1183": "13.",
  "anya-e1101n:1184": "Āpāṇakoṭiṃ saṅghassa, saraṇaṃ no gatā yadi;",
  "anya-e1101n:1185": "Tena saccena yaṃ dhātu, dassetu pāṭihāriyaṃ.",
  "anya-e1101n:1186": "14.",
  "anya-e1101n:1187": "Rāmakāle munindassa, pādukā cāsi abbhutā;",
  "anya-e1101n:1188": "Tena saccena yaṃ dhātu, dassetu pāṭihāriyaṃ.",
  "anya-e1101n:1189": "15.",
  "anya-e1101n:1190": "Chaddantakāle munino, dāṭhā charaṃsirañjitā;",
  "anya-e1101n:1191": "Tena saccenayaṃ dhātu, nicchāretu cha raṃsiyo.",
  "anya-e1101n:1192": "16.",
  "anya-e1101n:1193": "Jātamatto tadā buddho, ṭhito paṅkajamuddhani;",
  "anya-e1101n:1194": "Nicchāresāsabhiṃvācaṃ, aggo seṭṭhotiādinā;",
  "anya-e1101n:1195": "Tena saccenayaṃ dhātu, dassetu pāṭihāriyaṃ.",
  "anya-e1101n:1196": "17.",
  "anya-e1101n:1197": "Nimitte caturo disvā, nikkhanto abhinikkhamaṃ;",
  "anya-e1101n:1198": "Tena saccena yaṃ dhātu, dassetu pāṭihāriyaṃ.",
  "anya-e1101n:1199": "18.",
  "anya-e1101n:1200": "Mārasenaṃ palāpetvā, nisinno bujjhi bodhiyaṃ;",
  "anya-e1101n:1201": "Tena saccena yaṃ dhātu dassetu pāṭihāriyaṃ.",
  "anya-e1101n:1202": "19.",
  "anya-e1101n:1203": "Dhammacakkaṃ pavattesi, jino sipatane tadā;",
  "anya-e1101n:1204": "Tena saccena yaṃ dhātu, dassetu pāṭihāriyaṃ.",
  "anya-e1101n:1205": "20.",
  "anya-e1101n:1206": "Nandopanandabhogindaṃ, nāgaṃ nālāgirivhayaṃ;",
  "anya-e1101n:1207": "Āḷavakā dayo yakkhe, brahmāno ca bakā dayo.",
  "anya-e1101n:1208": "21.",
  "anya-e1101n:1209": "Saccakādinigaṇṭheca, kūṭadantā dayo dvije;",
  "anya-e1101n:1210": "Damesi tena saccena, dassetu pāṭihāriyaṃti.",
  "anya-e1101n:1211_0": "Evañca pana vatvā upāsakā amhākaṃ anukammaṃ paṭicca mahājanassa micchādiṭṭhibhedanattaṃ",
  "anya-e1101n:1211_1": "pāṭihāriyaṃ dassetha sāmīti ārādhesuṃ. Atha buddhānubhāvañca therānubhāvañca upāsakānaṃ",
  "anya-e1101n:1211_2": "saccakiriyānubhāvañca paṭicca vāḷukāthūpaṃ dvidhā bhinditvā pādapīṭhadhātu ākāsa",
  "anya-e1101n:1211_3": "mabbhuggantvā chabbaṇṇaraṃsiyo vissajjentī vilāsamānā aṭṭhāsi. Atha mahājanā celukkhepasahassāni",
  "anya-e1101n:1211_4": "pavattentā sādhukīḷhaṃ kīḷantā mahānādaṃ pavattentā mahantaṃ pūjamakaṃsu. Micchādiṭṭhikāpi",
  "anya-e1101n:1211_5": "imaṃ acchariyaṃ disvā vimhitamānasā micchādiṭṭhiṃ bhinditvā ratanattayaparāyaṇā saraṇa magamaṃsūti.",
  "anya-e1101n:1212": "22.",
  "anya-e1101n:1213": "Phuṭṭhopi pādena jinassa evaṃ,",
  "anya-e1101n:1214": "Kaliṅgaro pā si mahānubhāvo;",
  "anya-e1101n:1215": "Lokekanāthassa anāsavassa,",
  "anya-e1101n:1216": "Mahānubhāvo hi acintanīyoti.",
  "anya-e1101n:1217": "Pādapīṭhikāya vatthuṃ tatiyaṃ.",
  "anya-e1101n:1218": "24. Uttarasāmaṇerassa vatthumhi ayamānupubbīkathā",
  "anya-e1101n:1219_0": "So kira purimabuddhesu purimabuddhe itisabbattha katādhikāro tattha tattha bhave",
  "anya-e1101n:1219_1": "vivaṭṭūpanissayaṃ puññaṃ upacinanto sumedhassa bhagavato kāle vijjādharo hutvā himavati",
  "anya-e1101n:1219_2": "paṭivasati. Tadā sumedho nāma sammāsambuddho viveka manubrūhanto himavantaṃ gantvā",
  "anya-e1101n:1219_3": "ramaṇīye padese pallaṅkaṃ ābhujitvā nisīdi. Tadā vijjādharo ākāsena gacchanto chabbaṇṇaraṃsīhi",
  "anya-e1101n:1219_4": "virājamānaṃ bhagavantaṃ disvā tīhi kaṇikārapupphehi pūjesi, pupphāni buddhānubhāvena",
  "anya-e1101n:1219_5": "satthu upari chattākārena aṭṭhaṃsu, so tena bhīyyoso mattāya pasannacitto hutvā aparabhāge",
  "anya-e1101n:1219_6": "kālaṃkatvā tāvatiṃsabhavane nibbattitvā uḷāraṃ dibbasampattimanubhavanto yāvatāyukaṃ",
  "anya-e1101n:1219_7": "tattha ṭhatvā tato cuto devamanussesu saṃsaranto imasmiṃ buddhuppāde rājagahanagare",
  "anya-e1101n:1219_8": "brāhmaṇamahāsālassa putto hutvā nibbatti. Uttarotissa nāmaṃ ahosi. So uttamarūpadharo",
  "anya-e1101n:1219_9": "viññutaṃ patto brāhmaṇavijjāsu nipphattiṃ patvā jātiyā rūpena vijjāya sīlācārena",
  "anya-e1101n:1219_10": "ca lokassa mahanīyo jāto, tassa taṃ paññāsampattiṃdisvā vassakāro magadhamahāmatto",
  "anya-e1101n:1219_11": "attano dhītaraṃ dātukāmo hutvā attano adhippāyaṃ pavedesi. So nissaraṇajjhāsayatāya",
  "anya-e1101n:1219_12": "taṃ paṭikkhipitvā kālenakālaṃ dhammasenāpatiṃ payirupāsanto tassa santike dhammaṃ",
  "anya-e1101n:1219_13": "sutvā paṭiladdhasaddho pabbajitvā vattasampanno hutvā theraṃ upaṭṭhahati. Tena ca",
  "anya-e1101n:1219_14": "samayena therassa aññataro ābādho uppanno hoti, tassa bhesajjatthāya uttarasāmaṇero",
  "anya-e1101n:1219_15": "pātova pattacīvara mādāya vihārato nikkhamma antarāmagge taḷākassa tīre pattaṃ ṭhapetvā",
  "anya-e1101n:1219_16": "udakasamīpaṃ gantvā mukhaṃ dhovati, tadā aññataro ummaggacoro katakammo ārakkhapurisehi",
  "anya-e1101n:1219_17": "anubaddho aggadvāreneva nagarato nikkhamitvā palāyanto attanā gahitaṃ ratanabhaṇḍikaṃ",
  "anya-e1101n:1219_18": "sāmaṇerassa patte pakkhipitvā palāyi. So sāmaṇeropi pattasamīpaṃ sattusamīpaṃ itipi",
  "anya-e1101n:1219_19": "katthaci upagato hoti, coraṃ anubandhantā rājapurisā sāmaṇerassa patte bhaṇḍikaṃ",
  "anya-e1101n:1219_20": "disvā ayaṃ coro, iminā coriyaṃ katanti sāmaṇeraṃ pacchābāhaṃ bandhitvā vassakārassa",
  "anya-e1101n:1219_21": "brāhmaṇassa dassesuṃ. Vassakāro ca tadā rañño vinicchaye niyutto hutvā chejjabhejjaṃ",
  "anya-e1101n:1219_22": "anusāsati. So eso pubbe mama vacanaṃ nādiyi. Suddhapāsaṇḍiyesu pabbajīti ca baddhāghātattā",
  "anya-e1101n:1219_23": "taṃ kammaṃ asodhetvāva jīvantamevetaṃ sūle uttāsethāti āṇā pesi, rājapurisā taṃ nimbasūle",
  "anya-e1101n:1219_24": "uttāsesuṃ. Sāmaṇero sūlagge nisinno upajjhāyassa me ko bhesajjaṃ āharissatīti sāriputtattheraṃ",
  "anya-e1101n:1219_25": "sari. Tato thero taṃ pavattiṃ ñatvā sammāsambuddhassa kathesi, bhagavāpi mahāsāvakaparivuto",
  "anya-e1101n:1219_26": "tassa ñāṇaparipākaṃ oloketvā taṃ ṭhānamagamāsi. Tato bhagavato nikkhantabhāvā sakalanagare",
  "anya-e1101n:1219_27": "kolāhalaṃ ahosi, mahājanakāyo sannipati. Atha bhagavā vipphurantahatthatale nakhamaṇimayūkhasambhinnapītābhāsatāya",
  "anya-e1101n:1219_28": "paggharantajātihiṅgulakasuvaṇṇarasadhārāviya jālāvaguṇṭhitamudutalunaṅgulaṃ hatthaṃ",
  "anya-e1101n:1219_29": "uttarassa sīse ṭhapetvā uttara idaṃ te pubbe katapāpakammassa phalaṃ uppannaṃ, tattha",
  "anya-e1101n:1219_30": "tayā paccavekkhaṇabalena adhivāsanā kātabbāti āha. Teneva āha.",
  "anya-e1101n:1220": "1.",
  "anya-e1101n:1221": "Atīte kira ekasmiṃ, gāme tva masi dārako;",
  "anya-e1101n:1222": "Dārekehi samāgamma, kīḷanto keḷimaṇḍale.",
  "anya-e1101n:1223": "2.",
  "anya-e1101n:1224": "Gahetvā sukhumaṃ sūkaṃ, tadā tvaṃ nimbajalliyā;",
  "anya-e1101n:1225": "Uttāsesi tattha sūle, jīvamānakamakkhikaṃ.",
  "anya-e1101n:1226": "3.",
  "anya-e1101n:1227": "Aparampi te pāpakammaṃ, pavakkhāmi suṇohi me;",
  "anya-e1101n:1228": "Ovadantiṃ hitena tvaṃ, atīte sakamātaraṃ.",
  "anya-e1101n:1229": "4.",
  "anya-e1101n:1230": "Jīvasūle nisīdāti, kopenābhisapī tuvaṃ;",
  "anya-e1101n:1231": "Imehi dvīhi pāpehi, saraṃ saṃsārasāgare.",
  "anya-e1101n:1232": "5.",
  "anya-e1101n:1233": "Pañcajātisate acchi, jīvasūlamhi nimbaje;",
  "anya-e1101n:1234": "Ayaṃ te carimā jāti, etthāpica vipacci soti.",
  "anya-e1101n:1235_0": "Evamādinā nayena tassa ajjhāsayānurūpena dhammaṃ desesi, uttaro amatābhisekasadisena",
  "anya-e1101n:1235_1": "satthuno hatthasamphassasañjātapasādasomanassatāya uḷāraṃ pītipāmojjaṃ paṭilabhitvā",
  "anya-e1101n:1235_2": "yathāparicitaṃ vipassanāmaggaṃ samārūḷho ñāṇassa paripākaṃ gatattā satthu desanāvilāsena",
  "anya-e1101n:1235_3": "maggapaṭipāṭiyā sabbakilese khepetvā chaḷabhiñño ahosi. Dhammaṃ sutvā tattha samāgatānaṃ",
  "anya-e1101n:1235_4": "devamanussānaṃ caturāsītipāṇasahassānaṃ dhammābhisamayo ahosīti vadanti. Uttaro pana",
  "anya-e1101n:1235_5": "chaḷabhiñño hutvā sūlato uṭṭhahitvā ākāse ṭhatvā pāṭihāriyaṃ dassesi. Mahājanā acchariyabbhutacittā",
  "anya-e1101n:1235_6": "jātā ahesuṃ. Tāvadevassa vaṇorundhi, so bhikkhūhi āvuso tādisaṃ dukkhaṃ anubhavanto",
  "anya-e1101n:1235_7": "kathaṃ tvaṃ vipassanaṃ anuyuñjituṃ sakkhīti puṭṭho pageva me āvuso saṃsāre ādīnavo",
  "anya-e1101n:1235_8": "saṅkhārānañca sabhāvo sudiṭṭho. Tasmāhaṃ tādisaṃ dukkhaṃ anubhavantopi asakkhiṃ vipassanaṃ",
  "anya-e1101n:1235_9": "vaḍḍhetvā visesaṃ adhigantuṃti āha. Athāparabhāge so bhikkhusaṅghamajjhe attano pubbacaritā",
  "anya-e1101n:1235_10": "padānaṃ pakāsento imā gāthā abhāsi.",
  "anya-e1101n:1236": "6.",
  "anya-e1101n:1237": "Sumedho nāma sambuddho, dvattiṃsavaralakkhaṇo;",
  "anya-e1101n:1238": "Vivekakāmo sambuddho, himavanta mupāgami.",
  "anya-e1101n:1239": "7.",
  "anya-e1101n:1240": "Ajjhogahetvā himavantaṃ, aggo kāruṇiko muni;",
  "anya-e1101n:1241": "Pallaṅkaṃ ābhujitvāna, nisīdi purisuttamo.",
  "anya-e1101n:1242": "8.",
  "anya-e1101n:1243": "Vijjādharo tadā āsiṃ, antalikkhacaro ahaṃ;",
  "anya-e1101n:1244": "Tisūlaṃ sukataṃ gayha, gacchāmi ambare tadā.",
  "anya-e1101n:1245": "9.",
  "anya-e1101n:1246": "Pabbatagge yathā aggi, puṇṇamāseva candimā;",
  "anya-e1101n:1247": "Vanaṃ obhāsate buddho, sālarājāva phullito.",
  "anya-e1101n:1248": "10.",
  "anya-e1101n:1249": "Vanaggā nikkhamitvāna, buddharaṃsī vidhāvare;",
  "anya-e1101n:1250": "Nalaggivaṇṇasaṅkāsā, disvā cittaṃ pasādayiṃ.",
  "anya-e1101n:1251": "11.",
  "anya-e1101n:1252": "Vicinaṃ addasaṃ pupphaṃ, kaṇikāraṃ devagandhikaṃ;",
  "anya-e1101n:1253": "Tīṇi pupphāni ādāya, buddhaseṭṭhaṃ apūjayiṃ.",
  "anya-e1101n:1254": "12.",
  "anya-e1101n:1255": "Buddhassa ānubhāvena, tīṇi pupphāni me tadā;",
  "anya-e1101n:1256": "Uddhavaṇṭā adhopattā, chāyaṃ kubbanti satthuno.",
  "anya-e1101n:1257": "13.",
  "anya-e1101n:1258": "Tena kammena sukatena, cetanāpaṇidhīhica;",
  "anya-e1101n:1259": "Jahitvā mānusaṃ dehaṃ, tāvatiṃsamagañchahaṃ.",
  "anya-e1101n:1260": "14.",
  "anya-e1101n:1261": "Tattha me sukataṃ byamhaṃ, kaṇikārīti ñāyati;",
  "anya-e1101n:1262": "Saṭṭhiyojana mubbedhaṃ, tiṃsayojanavitthataṃ.",
  "anya-e1101n:1263": "15.",
  "anya-e1101n:1264": "Sahassakhaṇḍaṃ satabheṇḍu, dhajālu haritāmayaṃ;",
  "anya-e1101n:1265": "Satasahassāni byūhāni, byamhe pāturahaṃsu me.",
  "anya-e1101n:1266": "16.",
  "anya-e1101n:1267": "Soṇṇamayā maṇimayā, lohitaṅkamayā pica;",
  "anya-e1101n:1268": "Phalikā pica pallaṅkā, yadicchaka yadicchakā.",
  "anya-e1101n:1269": "17.",
  "anya-e1101n:1270": "Mahārahañca sayanaṃ, tūlikaṃ vikatīyakaṃ;",
  "anya-e1101n:1271": "Uddalomikaekantaṃ, bimbohanasamāyutaṃ.",
  "anya-e1101n:1272": "18.",
  "anya-e1101n:1273": "Bhavanā nikkhamitvāna, caranto devacārikaṃ;",
  "anya-e1101n:1274": "Yadā icchāmi gamanaṃ, devasaṃghapurakkhato.",
  "anya-e1101n:1275": "19.",
  "anya-e1101n:1276": "Pupphassa heṭṭhā tiṭṭhāmi, uparicchadanaṃ mama;",
  "anya-e1101n:1277": "Samantā yojanasataṃ, kaṇikārehi chāditaṃ.",
  "anya-e1101n:1278": "20.",
  "anya-e1101n:1279": "Saṭṭhituriyasahassāni, sāyaṃ pātaṃ upaṭṭhahuṃ;",
  "anya-e1101n:1280": "Parivārenti maṃ niccaṃ, rattindivamatanditā.",
  "anya-e1101n:1281": "21.",
  "anya-e1101n:1282": "Tattha naccehi gītehi, tālehi vāditehi ca;",
  "anya-e1101n:1283": "Ramāmi khiḍḍāratiyā, modāmi kāmakāmahaṃ.",
  "anya-e1101n:1284": "22.",
  "anya-e1101n:1285": "Tattha bhutvā ca pitvā ca, modāmi tidase tadā;",
  "anya-e1101n:1286": "Nārīgaṇehi sahito, modāmi byamhamuttame.",
  "anya-e1101n:1287": "23.",
  "anya-e1101n:1288": "Satānaṃ pañcakkhattuñca, devarajja makārayiṃ;",
  "anya-e1101n:1289": "Satānaṃ tīṇikkhattuṃca, cakkavattī ahosahaṃ;",
  "anya-e1101n:1290": "Padesarajjaṃ vipulaṃ, gaṇanāto asaṃkhiyaṃ.",
  "anya-e1101n:1291": "24.",
  "anya-e1101n:1292": "Bhavābhave saṃsaranto, mahābhogaṃ labhāmahaṃ;",
  "anya-e1101n:1293": "Bhoge me ūnatā natthi, buddhapūjāyi daṃ phalaṃ.",
  "anya-e1101n:1294": "25.",
  "anya-e1101n:1295": "Dve me bhave saṃsarāmi, devatte atha mānuse;",
  "anya-e1101n:1296": "Aññaṃ gatiṃ na jānāmi, buddhapūjāyidaṃ phalaṃ.",
  "anya-e1101n:1297": "26.",
  "anya-e1101n:1298": "Dve me kule pajānāmi, khattiye cāpi brāhmaṇe;",
  "anya-e1101n:1299": "Nīce kule na jānāmi, buddhapūjāyidaṃ phalaṃ.",
  "anya-e1101n:1300": "27.",
  "anya-e1101n:1301": "Hatthiyānaṃ assayānaṃ, sivikaṃ sandamānikaṃ;",
  "anya-e1101n:1302": "Labhāmi sabbameve taṃ, buddhapūjāyidaṃ phalaṃ.",
  "anya-e1101n:1303": "28.",
  "anya-e1101n:1304": "Dāsīgaṇaṃ dāsagaṇaṃ, nāriyo ca alaṅkatā;",
  "anya-e1101n:1305": "Labhāmi sabba meve taṃ, buddhapūjāyidaṃ phalaṃ.",
  "anya-e1101n:1306": "29.",
  "anya-e1101n:1307": "Koseyyakambaliyāni, khomakappāsikānica;",
  "anya-e1101n:1308": "Labhāmi sabbamevetaṃ, buddhapūjāyidaṃ phalaṃ.",
  "anya-e1101n:1309": "30.",
  "anya-e1101n:1310": "Navavatthaṃ navaphalaṃ, navaggarasabhojanaṃ;",
  "anya-e1101n:1311": "Labhāmi sabbamevetaṃ, buddhapūjāyidaṃ phalaṃ.",
  "anya-e1101n:1312": "31.",
  "anya-e1101n:1313": "Imaṃ khāda imaṃ bhuñja, imamhi sayane saya;",
  "anya-e1101n:1314": "Labhāmi sabbamevetaṃ, buddhapūjāyidaṃ phalaṃ.",
  "anya-e1101n:1315": "32.",
  "anya-e1101n:1316": "Sabbattha pūjito homi, yaso accuggato mama;",
  "anya-e1101n:1317": "Mahesakkho ghadā homi, abhejjapariso sadā;",
  "anya-e1101n:1318": "Ñātīnaṃ uttamo homi, buddhapūjāyidaṃ phalaṃ.",
  "anya-e1101n:1319": "33.",
  "anya-e1101n:1320": "Sītaṃ uṇhaṃ na jānāmi, pariḷāho na vijjati;",
  "anya-e1101n:1321": "Atho cetasikaṃ dukkhaṃ, hadaye me na vijjati.",
  "anya-e1101n:1322": "34.",
  "anya-e1101n:1323": "Suvaṇṇavaṇṇo hutvāna, saṃsarāmi bhavābhave;",
  "anya-e1101n:1324": "Vevaṇṇiyaṃ na jānāmi, buddhapūjāyidaṃ phalaṃ.",
  "anya-e1101n:1325": "35.",
  "anya-e1101n:1326": "Devalokā cavitvāna, sukkamūlena codito;",
  "anya-e1101n:1327": "Sāvatthiyaṃ pure jāto, mahāsāle suaḍḍhake.",
  "anya-e1101n:1328": "36.",
  "anya-e1101n:1329": "Pañcakāmaguṇe hitvā, pabbajiṃanagāriyaṃ;",
  "anya-e1101n:1330": "Jātiyā sattavassohaṃ, arahattamapāpuṇiṃ.",
  "anya-e1101n:1331": "37.",
  "anya-e1101n:1332": "Upasampādayī buddho, guṇamaññāya cakkhumā;",
  "anya-e1101n:1333": "Taruṇova pūjanīyo haṃ, buddhapūjāyidaṃ phalaṃ.",
  "anya-e1101n:1334": "38.",
  "anya-e1101n:1335": "Dibbacakkhuṃ visuddhaṃ me, samādhikusalo ahaṃ;",
  "anya-e1101n:1336": "Abhiññāpāramippatto, buddhapūjāyidaṃ phalaṃ.",
  "anya-e1101n:1337": "39.",
  "anya-e1101n:1338": "Paṭisambhidā anuppatto, iddhipādesu kovido;",
  "anya-e1101n:1339": "Saddhamme pāramippatto, buddhapūjāyidaṃ phalaṃ.",
  "anya-e1101n:1340": "40.",
  "anya-e1101n:1341": "Tiṃsakappasahassamhi, yaṃ buddhamabhipūjayiṃ;",
  "anya-e1101n:1342": "Duggatiṃ nābhijānāmi, buddhapūjāyidaṃ phalaṃ.",
  "anya-e1101n:1343": "41.",
  "anya-e1101n:1344": "Kilesā jhāpitā mayhaṃ, bhavā sabbe samūhatā;",
  "anya-e1101n:1345": "Nāgova bandhanaṃ chetvā, viharāmi anāsavo.",
  "anya-e1101n:1346": "42.",
  "anya-e1101n:1347": "Svāgataṃ vata me āsi, buddhaseṭṭhassa santikaṃ;",
  "anya-e1101n:1348": "Tisso vijjā anuppatto, kataṃ buddhassa sāsanaṃ.",
  "anya-e1101n:1349": "43.",
  "anya-e1101n:1350": "Paṭisambhidā catasso ca, vimekkhā pica aṭṭhime;",
  "anya-e1101n:1351": "Chaḷabhiññā sacchikatā, kataṃ buddhassa sāsanaṃti;",
  "anya-e1101n:1352": "Taṃ sutvā bahū kusalakammaparāyaṇā ahesuṃ.",
  "anya-e1101n:1353": "44.",
  "anya-e1101n:1354": "Sahetukā pacchimikāpi sattā,",
  "anya-e1101n:1355": "Pāpaṃ na sakkonti jahātumevaṃ;",
  "anya-e1101n:1356": "Anicchamānehi janehi dukkhaṃ,",
  "anya-e1101n:1357": "Ārāva pāpaṃ parivajjanīyaṃti.",
  "anya-e1101n:1358": "Uttarasāmaṇerassa vatthuṃ catutthaṃ.",
  "anya-e1101n:1359": "25. Kavīrapaṭṭana vatthumhi ayamānupubbīkathā",
  "anya-e1101n:1360_0": "Jambudīpe kira coḷaraṭṭhe kāvīrapaṭṭanaṃ nāma ahosi. Tattha māhissarikā bahū micchādiṭṭhikā",
  "anya-e1101n:1360_1": "vasanti. Tatthekasmiṃ devālaye cittakammaṃ karontā ekasmiṃ phalake issarassa onamitvā",
  "anya-e1101n:1360_2": "vandanākāraṃ bhagavato rūpaṃ akaṃsu. Tasmiṃ samaye tattha bahū upāsakā taṃ devakulaṃ",
  "anya-e1101n:1360_3": "gantvā tattha tattha cittakammāni olokentā tasmiṃ phalake taṃ cittakammaṃ addasaṃsu.",
  "anya-e1101n:1360_4": "Disvāna te aho amhehi apassitabbaṃ passitaṃ. Sadevake loke samārake sabrahmake sassamaṇabrāhmaṇiyāsadevamanussāya",
  "anya-e1101n:1360_5": "pajāya ca aparimāṇesu cakkavāḷesu bhagavato uttaritaraṃ ṭhapetvā samasamopi natthi.",
  "anya-e1101n:1360_6": "Sakalehi sattanikāyehi vandanīyo pūjanīyo bhagavā. Ananurūpaṃ tassa etehi kataṃti",
  "anya-e1101n:1360_7": "rodantā paridevantā rājadvāraṃ gantvā ugghosesuṃ, taṃ sutvā rājā te pakkosāpetvā",
  "anya-e1101n:1360_8": "kasmā tumhe ugghosethāti pucchi, te eva māhaṃsu. Deva amhākaṃ bhagavā devātidevo",
  "anya-e1101n:1360_9": "sakkātisakko brahmātibrahmā meruva acalo sāgaro gambhīro ākāsova ananto pathavīva",
  "anya-e1101n:1360_10": "patthaṭotiādīhi bhagavato guṇaṃ vaṇṇesuṃ. Tena vuttaṃ apadāne.",
  "anya-e1101n:1361": "1.",
  "anya-e1101n:1362": "Battiṃsalakkhaṇadharo, sunakkhattova candimā;",
  "anya-e1101n:1363": "Anubyañjanasampanno, sālarājāva phullito.",
  "anya-e1101n:1364": "2.",
  "anya-e1101n:1365": "Raṃsijālaparikkhitto, dittova kanakācalo;",
  "anya-e1101n:1366": "Byāmappabhāparivuto, sataraṃsi divākaro.",
  "anya-e1101n:1367": "3.",
  "anya-e1101n:1368": "Soṇṇā nano jinavaro, samaṇīva siluccayo;",
  "anya-e1101n:1369": "Karuṇāpuṇṇahadayo, vivaṭṭo viya sāgaro.",
  "anya-e1101n:1370": "4.",
  "anya-e1101n:1371": "Lokavissutakittīva, sineruva naguttamo;",
  "anya-e1101n:1372": "Yasasā vitato dhīro, ākāsasadiso muni.",
  "anya-e1101n:1373": "5.",
  "anya-e1101n:1374": "Asaṅgacitto sabbattha, anilo viya nāyako;",
  "anya-e1101n:1375": "Patiṭṭhā sabbabhūtānaṃ, mahīva munisuttamo.",
  "anya-e1101n:1376": "6.",
  "anya-e1101n:1377": "Anūpalitto lokena, toyena padumaṃ yathā;",
  "anya-e1101n:1378": "Kuvādagacchadahano, aggikkhandhova sobhati.",
  "anya-e1101n:1379": "7.",
  "anya-e1101n:1380": "Agado viya sabbattha, kilesavisanāsako;",
  "anya-e1101n:1381": "Gandhamādanaselova, guṇagandhavibhūsito.",
  "anya-e1101n:1382": "8.",
  "anya-e1101n:1383": "Guṇānaṃ ākaro dhīro, ratanānaṃva sāgaro;",
  "anya-e1101n:1384": "Sindhūva vanarājīnaṃ, kilesamalahārako.",
  "anya-e1101n:1385": "9.",
  "anya-e1101n:1386": "Vijayīva mahāyodho, mārasenappamaddano;",
  "anya-e1101n:1387": "Cakkavattīva so rājā, bojjhaṅgaratanissaro.",
  "anya-e1101n:1388": "10.",
  "anya-e1101n:1389": "Mahābhisakkasaṅkāso, dosabyādhitikicchako;",
  "anya-e1101n:1390": "Sallakatto yathā vejjā, diṭṭhigaṇḍaviphālako.",
  "anya-e1101n:1391": "11.",
  "anya-e1101n:1392": "Satthā no bhagavā deva, mahābrahmehi vandito;",
  "anya-e1101n:1393": "Devindasurasiddhehi, vandanīyo sadā darā.",
  "anya-e1101n:1394": "12.",
  "anya-e1101n:1395": "Sabbesu cakkavāḷesu, ye aggā ye ca pūjitā;",
  "anya-e1101n:1396": "Tesamaggo mahārāja, bhagavā no patāpavāti.",
  "anya-e1101n:1397_0": "Ayuttaṃ deva devakulehi kataṃti āhaṃsu. Taṃ sutvā rājā bho sabbepi manussā attano",
  "anya-e1101n:1397_1": "attano devatānaṃ mahantabhāvaṃ kathenti. Tumhākaṃ pana satthuno mahantabhāvaṃ kathaṃ",
  "anya-e1101n:1397_2": "amhākaṃ jānāpethāti, upāsakā na garu tvaṃ mahārāja phalakaṃ āharāpetvā suddhavatthena",
  "anya-e1101n:1397_3": "veṭhetvā taṃ attano muddikāya lañchitvā surakkhitasugopite ekasmiṃ devakule ṭhapetvā",
  "anya-e1101n:1397_4": "sattāhaccayena āharāpetvā taṃ oloketha, tadā no satthuno mahantānubhāvaṃ jānāthāti",
  "anya-e1101n:1397_5": "āhaṃsu, atha rājā tesaṃ vuttaniyāmeneva kārāpetvā antodevakule ṭhapetvā sabbadvārāni",
  "anya-e1101n:1397_6": "pidahitvā lañchetvā rakkheyyāthāti niyojesi. Tato te upāsakā sabbe sannipatitvā sattāhaṃ",
  "anya-e1101n:1397_7": "dānaṃ dentā sīlaṃ rakkhantā uposathakammaṃ karontā sabbasattesu mettiṃ bhāventā sabbasattānaṃ",
  "anya-e1101n:1397_8": "attanā katapuññesu pattiṃ dentā tiṇṇaṃ ratanānaṃ pūjaṃ karontā evaṃ ugghosesuṃ. Amhākaṃ",
  "anya-e1101n:1397_9": "katakusalanissandena loke mahiddhikā mahānubhāvā sabbe devā ca lokaṃ pālentā cattāro",
  "anya-e1101n:1397_10": "mahārājāno ca amhākaṃ satthuno upaṭṭhānāya upaṭṭhāya itisabbattha ṭhitabhāvaṃ dassentūti",
  "anya-e1101n:1397_11": "saccakiriyaṃ akaṃsu. Atha tesaṃ puññānubhāvena tasmiṃ khaṇe sakkassa devarañño paṇḍukambalasilāsanaṃ",
  "anya-e1101n:1397_12": "uṇhākāraṃ dassesi. Tato so manussalokaṃ olokento micchādiṭṭhīhi kataṃ taṃ vippakāraṃ",
  "anya-e1101n:1397_13": "disvā saṃviggo āgantvā issaraṃ bhagavato pāde vanditvā sayitākāraṃ katvā taṃ pavattiṃ",
  "anya-e1101n:1397_14": "upāsakānaṃ kathetvā sakaṭṭhānameva agamāsi. Tato sattame divasepātova te sabbepi",
  "anya-e1101n:1397_15": "rañño santikaṃ gantvā vanditvā evamāhaṃsu. Deva issaro amhākaṃ bhagavato pāde sirasā",
  "anya-e1101n:1397_16": "vanditvā nipannoti. Atha rājā tesaṃ kathaṃ sutvā nagare bheriṃ carāpetvā mahājane",
  "anya-e1101n:1397_17": "sannipātetvā tehi parivuto devakulaṃ gantvā lañchaṃ bhindāpetvā dvāraṃ vivaritvā",
  "anya-e1101n:1397_18": "phalakaṃ āharāpetvā veṭhitasāṭake mocāpesi. Atha rājā ca mahājano ca taṃ mahantaṃ",
  "anya-e1101n:1397_19": "pāṭihāriyaṃ disvā micchādiṭṭhiṃ pahāya sabbe satthuno saraṇa magamaṃsu. Atha rājā",
  "anya-e1101n:1397_20": "taṃ devakulaṃ bhindāpetvā mahantaṃ ramaṇīyaṃ vihāraṃ kārāpetvā yāvajīvaṃ puññakammaṃ",
  "anya-e1101n:1397_21": "katvā devaloke nibbatti.",
  "anya-e1101n:1398": "13.",
  "anya-e1101n:1399": "Anabbhutaṃ satthu dharīyamāne,",
  "anya-e1101n:1400": "Karonti disvā kusalāni iddhiṃ;",
  "anya-e1101n:1401": "Ye taṃ muninde parinibbutamhi,",
  "anya-e1101n:1402": "Karonti puññāni mahabbhūtaṃ yeti.",
  "anya-e1101n:1403": "Kāvīrapaṭṭanavatthuṃ pañcamaṃ.",
  "anya-e1101n:1404": "26. Coraghātakavatthumhi ayamānupubbīkathā",
  "anya-e1101n:1405_0": "Ekasmiṃ kira samaye amhākaṃ bhagavā sāvatthiyaṃ upanissāya jetavane viharati dhammadesanāya",
  "anya-e1101n:1405_1": "mahājanassa saggamokkhasampadaṃ dadamāno. Tasmiṃsamaye pañcasatā corā aṭavito nagaraṃ",
  "anya-e1101n:1405_2": "āgantvā rattibhāge corakammaṃ katvā tena puttadāre posenti. Athekadivasaṃ corā corakammatthāya",
  "anya-e1101n:1405_3": "nagaraṃ pavisantā nagaradvāre ekaṃ dukkhitaṃ janapadamanussaṃ passitvā hambho kattha",
  "anya-e1101n:1405_4": "vasatīti pucchiṃsu, so attajanā janapadavāsibhāvaṃ pakāsesi. Athassa te kasmā bho",
  "anya-e1101n:1405_5": "iminā dukkhavāsena vasissasi, ehi amhehi saddhiṃ corakammaṃ karonto vatthālaṅkārasampanno",
  "anya-e1101n:1405_6": "puttadāraṃ posehi. Iminā kapaṇavāsena na vasāti āhaṃsu. So panime yuttaṃ kathentīti",
  "anya-e1101n:1405_7": "tesaṃ vacanaṃ sampaṭicchi. Atha te evaṃ sati amhehi saddhiṃ āgacchāhīti vatvā naṃ",
  "anya-e1101n:1405_8": "gahetvā antonagaraṃ paviṭṭhā tattha tattha vilumpantā corakammaṃ akaṃsu. Tadā jānapadiko",
  "anya-e1101n:1405_9": "laddhavibhavo imameva varataranti tehi saddhiṃ corakammaṃ karonto jīvikaṃ kappesi,",
  "anya-e1101n:1405_10": "athekadivasaṃ rājapurisā katakamme te sabbeva gahetvā pacchābāhaṃ gāḷhaṃ bandhitvā",
  "anya-e1101n:1405_11": "kosalarañño dassesuṃ, rājā te disvā evamāha, bhaṇe tumhākaṃ antare yo etesaṃ māretvā",
  "anya-e1101n:1405_12": "jīvitakkhayaṃ pāpessati, tassa jīvitadānaṃ dammīti, taṃ sutvā te corā sabbe aññamaññañātisuhadasambandhabhāvena",
  "anya-e1101n:1405_13": "taṃ na icchiṃsu. So pana janapadavāsī manusso ahamete sabbe māressāmīti rañño vatvā",
  "anya-e1101n:1405_14": "tenānuññāto te sabbe māresi. Taṃ disvā tuṭṭho rājā tassa coraghātakammaṃ adāsi. So",
  "anya-e1101n:1405_15": "core ca vajjhappatte ca mārento pañcavīsativassāni vasanto aparabhāge mahallako ahosi.",
  "anya-e1101n:1405_16": "Atha so mandabalattā katipayapahārenāpi coraṃ māretuṃ na sakkoti, rājā taṃ ñatvā",
  "anya-e1101n:1405_17": "aññassa coraghātakammaṃ adāsi. Atha so coraghātakammā coraghātakamma itipikatthaci",
  "anya-e1101n:1405_18": "parihīno attano gehe vasati. Tadā aññataro manusso mantaṃ parivattetvā nāsāvātena",
  "anya-e1101n:1405_19": "manussamāraṇakamantaṃ jānāti. Tathāhi hatthapādakaṇṇanāsasīsādīsu yaṃkiñci chejjabhejjaṃ",
  "anya-e1101n:1405_20": "kattukāmo mantaṃ parivattetvā nāsāvātaṃ vissajjeti. Taṃ taṃ ṭhānaṃ chijjati bhijjati,",
  "anya-e1101n:1405_21": "evaṃ mahānubhāvo so manto, atha so taṃ purisaṃ upaṭṭhahitvā mantaṃ labhitvā rañño",
  "anya-e1101n:1405_22": "sāsanaṃ pesesi. Ahaṃ ito pubbe mahallakattā corānaṃ hatthapādādayo dukkhena chejja",
  "anya-e1101n:1405_23": "bhejjaṃ karomi, māretabbepi dukkhena māremi. Idāni panāhaṃ tathā na karomi, mama",
  "anya-e1101n:1405_24": "mantānubhāvena chejjabhejjakammaṃ karissāmīti. Rājā taṃ sāsanaṃ sutvā sādhūti taṃ",
  "anya-e1101n:1405_25": "pakkosāpetvā ṭhānantaraṃ tasseva pākatika makāsi. So tato paṭṭhāya taṃ kammaṃ karonto",
  "anya-e1101n:1405_26": "puna pañcavassāni atikkāmesi. So mahallako khīṇāyuko dubbalo maraṇamañcaparāyaṇo",
  "anya-e1101n:1405_27": "hutvā maraṇavedanādukkhena mahantena bhayānakena saddena vissaraṃ viravanto nimīlitena",
  "anya-e1101n:1405_28": "cakkhunā bhayānakaṃ narakaggijālāpajjalantaayakūṭamuggaradhare nirayapāle ca passanto",
  "anya-e1101n:1405_29": "nipanno hoti, tato tassa paṭivissakagehe manussā tassa bhayānakasaddasavaṇena gehaṃ",
  "anya-e1101n:1405_30": "chaṭṭetvā palāyiṃsu. Tasmiṃ kira divase mahāsāriputtatthero dibbacakkhunā lokaṃ olokentā",
  "anya-e1101n:1405_31": "taṃ coraghātakaṃ tadaheva kālaṃkatvā niraye nibbattamānaṃ disvā mayi tattha gate",
  "anya-e1101n:1405_32": "panesa mayi pasādena sagge nibbattatīti ñatvā ajja mayā tassānuggahaṃ kātuṃ vaṭṭatīti",
  "anya-e1101n:1405_33": "pubbaṇhasamayaṃ nivāsetvā tassa gharadvāra magamāsi. Atha so theraṃ disvā kuddho",
  "anya-e1101n:1405_34": "kopena taṭataṭāyamānadeho ajja taṃ vijjhitvā phāletvā māressāmīti nipannova mantaṃ",
  "anya-e1101n:1405_35": "parivattetvā nāsāvātaṃ vissajjesi, thero tasmiṃ khaṇe nirodhasamāpanno nirodhā vuṭṭhāya",
  "anya-e1101n:1405_36": "suriyo viya virocamāno aṭṭhāsi, atha so therassa tayo vāre tatheva katvā kiñci kātuṃ",
  "anya-e1101n:1405_37": "asakkonto ativiya vimhitacitto there cittaṃ pasādetvā attano paṭiyattaṃ pāyasaṃ therassa",
  "anya-e1101n:1405_38": "dāpesi, thero maṅgalaṃ vaḍḍhetvā vihārameva agamāsi, coraghātako therassa dinnadānaṃ",
  "anya-e1101n:1405_39": "anussaranto tasmiṃ khaṇe kālaṃ katvā sagge nibbatti. Aho vītarāgānaṃ buddhaputtānaṃ",
  "anya-e1101n:1405_40": "ānubhāvo. Evaṃ narake nibbattamānopissa balena sagge nibbattoti. Tathāhi.",
  "anya-e1101n:1406": "1.",
  "anya-e1101n:1407": "Dānaṃ tāṇaṃ manussānaṃ, dānaṃ duggativāraṇaṃ;",
  "anya-e1101n:1408": "Dānaṃ saggassa sopānaṃ, dānaṃ santikaraṃ paraṃ.",
  "anya-e1101n:1409": "2.",
  "anya-e1101n:1410": "Icchiticchitadānena, dānaṃ cintāmaṇī viya;",
  "anya-e1101n:1411": "Kapparukkhova sattānaṃ, dānaṃ bhaddaghaṭoviya.",
  "anya-e1101n:1412": "3.",
  "anya-e1101n:1413": "Sīlavantassa dānena, cakkavattisirimpi ca;",
  "anya-e1101n:1414": "Labhanti sakkasampattiṃ, tathā lokuttaraṃ sukhaṃ.",
  "anya-e1101n:1415": "4.",
  "anya-e1101n:1416": "Pāpakammesu nirato, ṭhitoyaṃ narakāyane narakāvane itipikatthaci;",
  "anya-e1101n:1417": "Sāriputtassa therassa, piṇḍapātassa vāhasā.",
  "anya-e1101n:1418": "5.",
  "anya-e1101n:1419": "Apāyaṃ parivajjetvā, nekadukkhasamākulaṃ;",
  "anya-e1101n:1420": "Devasaṅghaparibbūḷho, gato devapuraṃ varaṃ.",
  "anya-e1101n:1421": "6.",
  "anya-e1101n:1422": "Tasmā sukhette saddhāya, detha dānāni kāmadaṃ;",
  "anya-e1101n:1423": "Dānaṃ dentehi sīlampi, pālanīyaṃtisundaranti pālanaṃcātisundaraṃ itipikatthaci.",
  "anya-e1101n:1424_0": "Atha bhikkhū dhammasabhāyaṃ sannipatitvā nisinnā bhagavantaṃ pucchiṃsu, kiṃbhante",
  "anya-e1101n:1424_1": "so pāpo catūsu apāyesu katarasmiṃ nibbattoti. Atha satthā ajjesa bhikkhave sāriputtassa",
  "anya-e1101n:1424_2": "dinnadānānubhāvena devaloke nibbatto, tasseva nissandena anāgate paccekabuddho bhavissatīti byākāsīti.",
  "anya-e1101n:1425": "7.",
  "anya-e1101n:1426": "Bho sāriputte nihitappadānaṃ,",
  "anya-e1101n:1427": "Khaṇena pāpeti hi saggamaggaṃ;",
  "anya-e1101n:1428": "Tasmā sukhettesu dadātha dānaṃ,",
  "anya-e1101n:1429": "Kāmattha ce saggamokkhaṃ parattha.",
  "anya-e1101n:1430": "Coraghātakavatthuṃ chaṭṭhamaṃ.",
  "anya-e1101n:1431": "27. Saddhopāsakassa vatthumhi ayamānupubbīkathā",
  "anya-e1101n:1432_0": "Atīte kira kassapadasabalassa kāle eko puriso saddho ratanattayesu pasanno ucchuyantakammena",
  "anya-e1101n:1432_1": "jīvikaṃ kappento paṭivasati. Atha so ekaṃ gilānabhikkhuṃ disvā tassa uḷuṅkamattaṃ",
  "anya-e1101n:1432_2": "sappiṃ adāsi, tathevekassa bhikkhussa ekaṃ guḷapiṇḍaṃ adāsi, athāparasmiṃdivase ekaṃ",
  "anya-e1101n:1432_3": "chātajjhattaṃ sunakhaṃ disvā tassa bhattapiṇḍena saṅgaha makāsi, athekassa iṇaṭṭhakassa",
  "anya-e1101n:1432_4": "ekaṃ kahāpaṇaṃ adāsi, athekadivasaṃ dhammaṃ suṇamāno dhammadesakassa bhikkhussa sāṭakaṃ",
  "anya-e1101n:1432_5": "pūjesi, so ettakaṃ puññakammaṃ katvā bhavesu caramānohaṃ samuddapabbatādīsupi yaṃ",
  "anya-e1101n:1432_6": "yaṃ icchāmi. Taṃ taṃ samijjhatūti patthanaṃ akāsi, so aparabhāge kālaṃ katvā teheva",
  "anya-e1101n:1432_7": "kusalamūlehi suttappabuddho viya devaloke nibbattitvā tattha mahantaṃ dibbasampattiṃ",
  "anya-e1101n:1432_8": "anubhavitvā tato cuto amhākaṃ bhagavato kāle sāvatthiyaṃ mahaddhane mahāsālakule",
  "anya-e1101n:1432_9": "nibbattitvā tato so viññutaṃ patto kālena kālaṃ dhammaṃ suṇanto gharāvāse ādīnavaṃ",
  "anya-e1101n:1432_10": "pabbajjāya ca ānisaṃsaṃ sutvā pabbajito na cireneva arahattaṃ pāpuṇi. So aparabhāge",
  "anya-e1101n:1432_11": "satthāraṃ vanditvā pañcasatabhikkhuparivāro ugganagaraṃ agamāsi, tattha seṭṭhino",
  "anya-e1101n:1432_12": "bhariyā saddhā ahosi pasannā. Sā theraṃ pañcahi bhikkhusatehi saddhiṃ bhikkhāya carantaṃ",
  "anya-e1101n:1432_13": "disvā turitaturitā gantvā therassa pattaṃ gahetvā saddhiṃ pañcasatehi bhikkhūhi bhojetvā",
  "anya-e1101n:1432_14": "theraṃ tattha nibaddhavāsatthaṃ yācitvā pañcasatakūṭāgārāni kārāpetvā alaṅkaritvā",
  "anya-e1101n:1432_15": "pañcasatabhikkhū tattha vāsentī nibaddhaṃ catupaccayehi upaṭṭhānamakāsi. Tato thero",
  "anya-e1101n:1432_16": "taṃ pañcasu sīlesu patiṭṭhāpetvā tattha yathābhirantaṃ viharitvā aññatta gantukāmo",
  "anya-e1101n:1432_17": "anupubbena paṭṭanagāmaṃ agamāsi, tattha vasitvā tato nāvaṃ abhiruyha pañcasatabhikkhūhi",
  "anya-e1101n:1432_18": "parivuto samuddapiṭṭhena gacchati, samuddaṃ tarantassa tassa sāgaramajjhe udaravāto",
  "anya-e1101n:1432_19": "samuṭṭhahitvā pīḷeti, taṃ disvā bhikkhū bhante idaṃ pubbe kena vūpasamessatīti pucchiṃsu,",
  "anya-e1101n:1432_20": "thero pubbe me āvuso uluṅkamatte sappipīte rogo vūpasammatīti āha, bhikkhū bhante",
  "anya-e1101n:1432_21": "samuddapiṭṭhe kathaṃ sappiṃ labhissāma, adhivāsethāti āhaṃsu, taṃ sutvā therena theronanoāyasmantā",
  "anya-e1101n:1432_22": "itisabbattha na no āyasmantā sappi dullabhā, mama pattaṃ gahetvā samuddodakaṃ uddharitvā",
  "anya-e1101n:1432_23": "ānethāti vutte bhikkhū tathā akaṃsu. Uddhaṭamattameva taṃudakaṃ parivattetvā sappi",
  "anya-e1101n:1432_24": "ahosi, atha bhikkhū taṃ disvā acchariyabbhutacittā jātā therassa sappiṃ upanāmesuṃ,",
  "anya-e1101n:1432_25": "therena sappino sappinā itisabbattha pītamatte so ābādho vūpasami, athassa bhikkhūhi",
  "anya-e1101n:1432_26": "ki metaṃ bhante acchariyaṃ, na no ito pubbe evarūpaṃ diṭṭhapubbaṃti vutte thero tenahi",
  "anya-e1101n:1432_27": "katapuññānaṃ puññavipākaṃ passissathāti vatvā samuddaṃ olokesi idaṃ sappi hotūti.",
  "anya-e1101n:1432_28": "Athassa cakkhupathe samudde sabbodakaṃ parivattetvā sappi ahosi. Athassa bhikkhū",
  "anya-e1101n:1432_29": "abbhutacittā aññampi īdisaṃ puññaṃ atthi bhanteti pucchiṃsu, tato thero tenahi passathāyasmantā",
  "anya-e1101n:1432_30": "mama puññanti vatvā samantā tattha tattha ghanaselapabbate olokesi, sabbāni tāni",
  "anya-e1101n:1432_31": "guḷapiṇḍāni ahesuṃ, tato cakkhupathe samantā bhattabhājanāni dassesi sabyañjanaṃ",
  "anya-e1101n:1432_32": "sopakaraṇaṃ. Tato himavantaṃ olokesi, sabbaṃ taṃ suvaṇṇamayaṃ ahosi. Athābhimukhaṭṭhāne",
  "anya-e1101n:1432_33": "mahantaṃ vanasaṇḍaṃ olokesi, sakalavanasaṇḍaṃnānāvirāgavatthehi sañchannaṃ ahosi,",
  "anya-e1101n:1432_34": "bhikkhū taṃ taṃ pāṭihāriyaṃ disvā atīva vimhitā bhante kena te puññakammena etādisāni",
  "anya-e1101n:1432_35": "pāṭihāriyāni bhavissantīti pucchiṃsu, thero kassapadasabalassa kāle attanā kataṃ",
  "anya-e1101n:1432_36": "sabbaṃ taṃ kusalaṃ pakāsesi. Tenettha.",
  "anya-e1101n:1433": "1.",
  "anya-e1101n:1434": "Imasmiṃ bhaddake kappe, kassapo nāma nāyako;",
  "anya-e1101n:1435": "Sabbalokahitatthāya, loke uppajji cakkhumā.",
  "anya-e1101n:1436": "2.",
  "anya-e1101n:1437": "Tadāhaṃ ucchuyantamhi, niyutto guḷakārako;",
  "anya-e1101n:1438": "Tena kammena jīvāmi, posento puttadārake.",
  "anya-e1101n:1439": "3.",
  "anya-e1101n:1440": "Kilantindriyamaddakkhiṃ, bhikkhuṃ rogāturaṃ tadā;",
  "anya-e1101n:1441": "Bhikkhācārakavattena, ghatatthaṃ ghatamattamupāgataṃ itisabbattha samupāgataṃ.",
  "anya-e1101n:1442": "4.",
  "anya-e1101n:1443": "Uluṅkamattaṃ sappissa, adadaṃ tassa bhikkhuno;",
  "anya-e1101n:1444": "Saddahanto dānaphalaṃ, dayāyu daggamānaso.",
  "anya-e1101n:1445": ".5",
  "anya-e1101n:1446": "Tena kammena saṃsāre, saṃsaranto bhavābhave;",
  "anya-e1101n:1447": "Yatthicchāmi ghataṃ tattha, uppajjati anappakaṃ.",
  "anya-e1101n:1448": "6.",
  "anya-e1101n:1449": "Icchāmahaṃ samuddasmiṃ, phalampi ghatamattano;",
  "anya-e1101n:1450": "Taṃ taṃ sabbaṃ ghataṃ hoti, ghatadānassidaṃ phalaṃ.",
  "anya-e1101n:1451": "7.",
  "anya-e1101n:1452": "Suṇātha mayhaṃ aññampi, puññakammaṃ manoramaṃ;",
  "anya-e1101n:1453": "Tadā disvānahaṃ bhikkhuṃ, rogena paripīḷitaṃ.",
  "anya-e1101n:1454": "8.",
  "anya-e1101n:1455": "Guḷapiṇḍaṃ gahetvāna, patte tassa samākiriṃ;",
  "anya-e1101n:1456": "Tena so sukhito āsi, rogaṃ byapagataṃ tadā.",
  "anya-e1101n:1457": "9.",
  "anya-e1101n:1458": "Tena me guḷadānena, saṃsaraṃ devamānuse;",
  "anya-e1101n:1459": "Yatthatthosmi guḷenāhaṃ, tattha taṃ sulabhaṃ mama.",
  "anya-e1101n:1460": "10.",
  "anya-e1101n:1461": "Selāca vipulā mayhaṃ, honti cittānuvattakā;",
  "anya-e1101n:1462": "Mahantaguḷapiṇḍāva, guḷadāne idaṃ phalaṃ.",
  "anya-e1101n:1463": "11.",
  "anya-e1101n:1464": "Athāpi me kataṃ puññaṃ, suṇātha sādhu bhikkhavo;",
  "anya-e1101n:1465": "Chātajjhattaṃ phandamānaṃ, disvāna sunakhaṃ tadā.",
  "anya-e1101n:1466": "12.",
  "anya-e1101n:1467": "Bhattapīṇḍena saṅgaṇhiṃ, tampi dānaṃ phalāvahaṃ;",
  "anya-e1101n:1468": "Tato paṭṭhāya nāhosi, annapānena ūnatā.",
  "anya-e1101n:1469": "13.",
  "anya-e1101n:1470": "Sulabhannapāno sukhito, ahosiṃjātijātiyaṃ;",
  "anya-e1101n:1471": "Ajjāpi yadi icchāmi, bhojanena payojanaṃ.",
  "anya-e1101n:1472": "14.",
  "anya-e1101n:1473": "Cakkhupathe samantā me, jāyantukkhaliyo bahū;",
  "anya-e1101n:1474": "Athāparampi kusalaṃ, akāsiṃtaṃ saṇātha me.",
  "anya-e1101n:1475": "15.",
  "anya-e1101n:1476": "Iṇaṭṭhakassa posassa, adāsekaṃ kahāpaṇaṃ;",
  "anya-e1101n:1477": "Tena me puññakammena, anomabhavasampadaṃ.",
  "anya-e1101n:1478": "16.",
  "anya-e1101n:1479": "Pacuraṃ jātarūpañca, labhāmi jātijātiyaṃ;",
  "anya-e1101n:1480": "Sacajja dhanakāmohaṃ, ghanaselopi pabbato;",
  "anya-e1101n:1481": "Hoti hemamayaṃ sabbaṃ, iṇato mocane phalaṃ.",
  "anya-e1101n:1482": "17.",
  "anya-e1101n:1483": "Aññampi mama puññaṃ bho, suṇātha sutisobhanaṃ;",
  "anya-e1101n:1484": "Kassapassa bhagavato, sāsanekaṃ bahussutaṃ.",
  "anya-e1101n:1485": "18.",
  "anya-e1101n:1486": "Desentaṃ munino dhammaṃ, sutvā pīṇitamānaso;",
  "anya-e1101n:1487": "Pūjesiṃsāṭakaṃ mayhaṃ, dhammassa dhammasāmino.",
  "anya-e1101n:1488": "19.",
  "anya-e1101n:1489": "Tenāhaṃ puññakammena, saṃsaraṃ devamānuse;",
  "anya-e1101n:1490": "Labhāmi pacuraṃ vatthaṃ, yaṃ lokasmiṃ varaṃ paraṃ.",
  "anya-e1101n:1491": "20.",
  "anya-e1101n:1492": "Icchamāno sace ajja jānamānopahaṃajja; jānadhānocahaṃajja itikatthaci, himavantampi pabbataṃ;",
  "anya-e1101n:1493": "Nānāvirāgavatthehi, chādayissaṃ samantato.",
  "anya-e1101n:1494": "21.",
  "anya-e1101n:1495": "Sace icchāmi ajjeva, vatthenacchādayā mite;",
  "anya-e1101n:1496": "Jantavo catudīpasmiṃ, vatthadānassidaṃ phalaṃ.",
  "anya-e1101n:1497": "22.",
  "anya-e1101n:1498": "Etesaṃ puññakammānaṃ, vāhasā kāmabhūmiyaṃ;",
  "anya-e1101n:1499": "Sampatti manubhutvāna, sāvatthipura muttame.",
  "anya-e1101n:1500": "23.",
  "anya-e1101n:1501": "Jāto kule mahābhoge,",
  "anya-e1101n:1502": "Vuddhippatto sukhedhito;",
  "anya-e1101n:1503": "Tassa dhammaṃ suṇitvāna,",
  "anya-e1101n:1504": "Pabbajitvāna sāsane.",
  "anya-e1101n:1505": "24.",
  "anya-e1101n:1506": "Lokuttaraṃ aggarasaṃ, bhuñcanto munivāhasā;",
  "anya-e1101n:1507": "Kilese pajahitvāna, arahattamapāpuṇiṃ.",
  "anya-e1101n:1508": "25.",
  "anya-e1101n:1509": "Kusalaṃ nā vamantabbaṃ, khuddakanti kadācipi;",
  "anya-e1101n:1510": "Anantaphaladaṃ hoti, nibbāṇampi dadāti taṃ.",
  "anya-e1101n:1511": "Athassa dhammadesanaṃ sutvā bhikkhū ca mahājano ca dānādikusalakammaṃ katvā yebhuyyena saggaparāyaṇā ahesuṃti.",
  "anya-e1101n:1512": "26.",
  "anya-e1101n:1513": "Manopasādenapi appapuññaṃ,",
  "anya-e1101n:1514": "Evaṃ mahantaṃ bhavatīti ñatvā;",
  "anya-e1101n:1515": "Mā appapuññanti pamajjathambho;",
  "anya-e1101n:1516": "Sarātha deviṃ idha lājadāyiṃ.",
  "anya-e1101n:1517": "Saddhopāsakassa vatthuṃ sattamaṃ.",
  "anya-e1101n:1518": "28. Kapaṇassa vatthumhi ayamānupubbīkathā",
  "anya-e1101n:1519_0": "Amhākaṃ bhagavati parinibbute bārāṇasīnagaravāsī eko duggatapuriso paragehe bhatiṃkatvā",
  "anya-e1101n:1519_1": "jīvikaṃ kappeti, tasmiṃ samaye nagaravāsino yebhuyyena tasmiṃ tasmiṃ ṭhāne maṇḍapādayo",
  "anya-e1101n:1519_2": "kārāpetvā mahādānaṃ denti, taṃ disvā duggato evaṃ cintesi, ahaṃ pubbe akatapuññattā",
  "anya-e1101n:1519_3": "paragehe bhatiṃ katvā kicchena kasirena jīvāmi. Nivāsanapārupanampi vāsaṭṭhānamattammi",
  "anya-e1101n:1519_4": "dukkhato labhāmi. Idāni buddhuppādo vattati bhikkhusaṅghopi.",
  "anya-e1101n:1520_0": "Sabbe ime dānaṃ datvā saggamaggaṃ sodhenti. Mayāpi dānaṃ dātuṃ vaṭṭati. Tamme dīgharattaṃ",
  "anya-e1101n:1520_1": "hitāya sukhāya bhavissati. Api ca mayhaṃ taṇḍulanālimattampi natthi, akatavīriyena",
  "anya-e1101n:1520_2": "taṃ matthakaṃ pāpetuṃ na sakkā, etadatthāyāhaṃ uyyogaṃ katvā dānaṃ dassāmīti cintetvā",
  "anya-e1101n:1520_3": "tato paṭṭhāya bhatiṃ pariyesamāno gantvā tattha tattha bhatiṃ katvā laddhanivāpe",
  "anya-e1101n:1520_4": "ca bhikkhācariyāya laddhatilataṇḍulādayo ca ekattha saṃharitvā manusse samādāpetvā",
  "anya-e1101n:1520_5": "tasmiṃ maṇḍapaṃ kārāpetvā vanakusamādīhi taṃ alaṅkaritvā bhikkhū nimantetvā maṇḍape",
  "anya-e1101n:1520_6": "nisīdāpetvā sabbesaṃ pāyasaṃ pāyāsaṃ itisabbattha paṭiyādetvā bhojesi. Atha so maraṇakāle",
  "anya-e1101n:1520_7": "attanā kataṃ taṃ dānavaraṃ anussari. So tena kusalakammena suttappabuddho viya devaloke",
  "anya-e1101n:1520_8": "nibbatti. Tasmiṃ tena katapuññānurūpaṃ mahantaṃ kanakavimānaṃ nibbatti. Samantā tigāvutaṭṭhāne",
  "anya-e1101n:1520_9": "devatā nānā vidhāni turiyāni gahetvā upahāraṃ karonti. Niccaṃ devaccharāsahassāni",
  "anya-e1101n:1520_10": "devaccharāsahassaṃ itisabbattha taṃ parivāretvā tiṭṭhanti. Evaṃ so mahantaṃ sampattiṃ",
  "anya-e1101n:1520_11": "anubhavati. Athekadivasaṃ suvaṇṇaselavihāravāsī mahāsaṅgharakkhitatthero pattapaṭisambhido",
  "anya-e1101n:1520_12": "devacārikaṃ caramāno taṃ devaputtaṃ anupamāya devasampattiyā virocamānaṃ disvā upasaṅkamma",
  "anya-e1101n:1520_13": "ṭhito tena katakammaṃ pucchi. Sopissa yathābhūtaṃ byākāsi, tenattha.",
  "anya-e1101n:1521": "1.",
  "anya-e1101n:1522": "Sabbasovaṇṇayo āsi, pāsādo ratanāmayo;",
  "anya-e1101n:1523": "Soṇṇasiṅgasatākiṇṇo, duddikkho ca pabhassaro.",
  "anya-e1101n:1524": "2.",
  "anya-e1101n:1525": "Kūṭāgāra satākiṇṇo, soṇṇamālāsamākulo;",
  "anya-e1101n:1526": "Muttākalāpālambanti, tattha tattha manoramā.",
  "anya-e1101n:1527": "3.",
  "anya-e1101n:1528": "Nekagabbhasatākiṇṇo, sayanāsanamaṇḍito;",
  "anya-e1101n:1529": "Vibhatto bhabbabhāgehi, puññavaḍḍhakinā kato.",
  "anya-e1101n:1530": "4.",
  "anya-e1101n:1531": "Naccanti pamadā tattha, bherimaṇḍalamajjhagā;",
  "anya-e1101n:1532": "Gāyanti kāci kīḷanti, vādenti kāci tantiyo.",
  "anya-e1101n:1533": "5.",
  "anya-e1101n:1534": "Tato tigāvute ṭhāne, pāsādassa samantato;",
  "anya-e1101n:1535": "Sahaccharā devaputtā, gahetvā ātatādayo.",
  "anya-e1101n:1536": "6.",
  "anya-e1101n:1537": "Modanti parivāretvā, naccagītādinā sadā;",
  "anya-e1101n:1538": "Ullaṅghantica selenti, silāghanti samantato.",
  "anya-e1101n:1539": "7.",
  "anya-e1101n:1540": "Evaṃ mahiddhiko dāni, tuvaṃ vandova bhāsati;",
  "anya-e1101n:1541": "Pucchāmi taṃ devaputta, kiṃ kammamakarī purā.",
  "anya-e1101n:1542": "Devaputto āha.",
  "anya-e1101n:1543": "8.",
  "anya-e1101n:1544": "Ahosiṃ duggato pubbe, bārāṇasīpuruttame;",
  "anya-e1101n:1545": "Dānaṃ denti narā tattha, nimantetvāna bhikkhavo.",
  "anya-e1101n:1546": "9.",
  "anya-e1101n:1547": "Jīvanto bhatiyā sohaṃ, dānaṃ dente mahājane;",
  "anya-e1101n:1548": "Tuṭṭhahaṭṭhe pamudite, evaṃ cintesahaṃ tadā.",
  "anya-e1101n:1549": "10.",
  "anya-e1101n:1550": "Sampannavatthālaṅkārā, dānaṃ denti ime janā;",
  "anya-e1101n:1551": "Paratthapi pahaṭṭhāva, sampattimanubhonti te.",
  "anya-e1101n:1552": "11.",
  "anya-e1101n:1553": "Buddhuppādo ayaṃ dāni, dhammo loke pavattati;",
  "anya-e1101n:1554": "Susīlā dāni vattanti, dakkhiṇeyyā jinorasā.",
  "anya-e1101n:1555": "12.",
  "anya-e1101n:1556": "Anāvaṭṭhito avaṭṭhitoca; andhaṭṭhitoca itipikattaci saṃsāro, apāyā khalu pūritā;",
  "anya-e1101n:1557": "Kalyāṇavimukhā sattā, kāmaṃ gacchanti duggatiṃ.",
  "anya-e1101n:1558": "13.",
  "anya-e1101n:1559": "Idāni dukkhito hutvā, jīvāmi kasirenahaṃ;",
  "anya-e1101n:1560": "Daliddo kapaṇo dīno, appabhogo anālayo.",
  "anya-e1101n:1561": "14.",
  "anya-e1101n:1562": "Idāni bījaṃ ropemi, sukhette sādhusammate;",
  "anya-e1101n:1563": "Appevanāma tenāhaṃ, parattha sukhito siyā.",
  "anya-e1101n:1564": "15.",
  "anya-e1101n:1565": "Iti cintiya bhikkhitvā, bhatiṃ katvāna nekadhā;",
  "anya-e1101n:1566": "Maṇḍapaṃ tattha kāretvā, nimantetvāna bhikkhavo.",
  "anya-e1101n:1567": "16.",
  "anya-e1101n:1568": "Āyāsena adāsāhaṃ, pāyasaṃ amatāya so;",
  "anya-e1101n:1569": "Tena kammavipākena, devaloke manorame.",
  "anya-e1101n:1570": "17.",
  "anya-e1101n:1571": "Jātomhi dibbakāmehi, modamāno anekadhā;",
  "anya-e1101n:1572": "Dīghāyuko vaṇṇavanto, tejassīca ahosahanti.",
  "anya-e1101n:1573_0": "Evaṃ devaputto attanā katapuññakammaṃ vittārena kathesi, theropi manussalokaṃ āgantvā",
  "anya-e1101n:1573_1": "manussānaṃ attanā paccakkhato diṭṭhadibbasampattiṃ pakāsesi. Taṃ sutvā mahājano kusalakammaṃ",
  "anya-e1101n:1573_2": "katvā yebhuyyena sagge nibbattoti.",
  "anya-e1101n:1574": "18.",
  "anya-e1101n:1575": "Anālayo duggatadīnakopi,",
  "anya-e1101n:1576": "Dānaṃ dadanto dhigato visesaṃ;",
  "anya-e1101n:1577": "Saggā pavaggaṃ yadi patthayavho,",
  "anya-e1101n:1578": "Hantvāna maccheramalaṃ dadāthāti.",
  "anya-e1101n:1579": "Kapaṇassa vatthuṃ aṭṭhamaṃ.",
  "anya-e1101n:1580": "29. Devaputtassa vatthumhi ayamānupubbīkathā",
  "anya-e1101n:1581_0": "Ito pubbe nāradassa kira sammāsambuddhassa kāle ayaṃ dīpo aññatarena nāmena pākaṭo",
  "anya-e1101n:1581_1": "ahosi, so panekasmiṃ kāle dubbhikkho ahosi dussasso, mahāchātakabhayaṃ satte pīḷeti.",
  "anya-e1101n:1581_2": "Tasmiṃ samaye nāradassa bhagavato eko sāsaniko sāvako aññatarasmiṃ gāme piṇḍāya caritvā",
  "anya-e1101n:1581_3": "yathā dhotapattova nikkhami. Athaññatarasmiṃ gehe manussā ekaṃ taṇḍulanāḷiṃpoṭalikāya",
  "anya-e1101n:1581_4": "bandhitvā udake pakkhipitvā pacitvā udakaṃ gahetvā pivanto jīvanti, tadā theraṃ disvā",
  "anya-e1101n:1581_5": "vanditvā pattaṃ gahetvā tena taṇḍulena bhattaṃ pacitvā patte pakkhipitvā therassa",
  "anya-e1101n:1581_6": "adaṃsu. Atha tesaṃ saddhābalena sā ukkhali bhattena paripuṇṇā ahosi, te taṃ abbhutaṃ",
  "anya-e1101n:1581_7": "disvā ayyassa dinnadāne vipāko ajjeva no diṭṭhoti somanassajātā mahājanaṃ sannipātetvā",
  "anya-e1101n:1581_8": "te bhattaṃ bhojetvā pacchā sayaṃ bhuñjiṃsu. Bhattassa gahitagahitaṭṭhānaṃ pūrateva.",
  "anya-e1101n:1581_9": "Tato paṭṭhāya te sampattamahājanassa dānaṃ dadantā āyupariyosāne devaloke nibbattiṃsu,",
  "anya-e1101n:1581_10": "atha so thero bhattaṃ ādāya gantvā aññatarasmiṃ rukkhamūle nisīditvā bhuñjitumārati.",
  "anya-e1101n:1581_11": "Tasmiṃ kira rukkhe nibbatto eko devaputto āhārena kilanto bhuñjamānaṃ theraṃ disvā",
  "anya-e1101n:1581_12": "attabhāvaṃ vijahitvā mahallakavesena tassa samīpe aṭṭhāsi. Thero anāvajjitvāva bhuñjati.",
  "anya-e1101n:1581_13": "Devaputto carimālopaṃ ṭhapetvā bhuttakāle ukkāsitvā attānaṃ ṭhitabhāvaṃ jānāpesi.",
  "anya-e1101n:1581_14": "Thero taṃ disvā vippaṭisāri hutvā carimaṃ bhatthapiṇḍaṃ tassa hatthe ṭhapesi, tato",
  "anya-e1101n:1581_15": "so bhattapiṇḍaṃ gahetvā ṭhito cintesi. Ito kira mayā pubbe samaṇabrāhmaṇānaṃ vā kapaṇaddhikānaṃ",
  "anya-e1101n:1581_16": "vā antamaso kākasunakhā dīnampi āhāraṃ adinnapubbaṃ bhavissati, tenavāhaṃ devo hutvāpi",
  "anya-e1101n:1581_17": "bhattaṃ na labhāmi. Handāhaṃ imaṃ bhattapiṇḍaṃ therasseva dassāmi, taṃ me bhavissati",
  "anya-e1101n:1581_18": "dīgharattaṃ hitāya sukhāya cāti. Evañca pana cintetvā bhattapiṇḍe āsaṃ pahāya theraṃ",
  "anya-e1101n:1581_19": "upasaṅkamma sāmi dāsassa vo alaṃ idha lokena saṅgahaṃ. Paralokena me saṅgahaṃ karothāti",
  "anya-e1101n:1581_20": "vatvā tassa patte okiri. Athassa bhatthapiṇḍaṃ bhatthapiṇḍaṃ itisabbattha patte patitamatteyeva",
  "anya-e1101n:1581_21": "tigāvutaṭṭhāne dibbamayāni bhattabhājanānipaññāyiṃsu. Devaputto theraṃ pañcapatiṭṭhitena",
  "anya-e1101n:1581_22": "vanditvā tato dibbabhojanaṃ gahetvā pathamaṃ dānaṃ datvā pacchā sayaṃ bhuñci. Tato",
  "anya-e1101n:1581_23": "deputto dutiyadivasato paṭṭhāya therassa ca sampattamahājanassa ca mahādānaṃ dento",
  "anya-e1101n:1581_24": "āyupariyosāne 0 devaloke nibbattitvā chasu kāmasaggesu aparāparaṃ dibbasampatti manubhavamāno",
  "anya-e1101n:1581_25": "padumuttarassa bhagavato kāle tato cuto bārāṇasiyaṃ anekavibhavassa micchādiṭṭhikassa",
  "anya-e1101n:1581_26": "kuṭumbikassa gehe nibbatti. Devotissa nāmaṃ akaṃsu. Aparabhāge viññutaṃ pattassa",
  "anya-e1101n:1581_27": "tassa mātāpitaro kālamakaṃsu. Sovaṇṇamaṇimuttādipūritakoṭṭhāgārādayo oloketvā mama",
  "anya-e1101n:1581_28": "mātāpitaro micchādiṭṭhikattā ito dānādikiñcikammaṃ akaritvā paralokaṃ gacchantā kākaṇikamattampi",
  "anya-e1101n:1581_29": "agahetvā gatā, ahaṃ pana taṃ gahetvāva gamissāmīti sanniṭṭhānaṃ katvā bheriṃ carāpetvā",
  "anya-e1101n:1581_30": "kapaṇaddhikavanibbake sannipātetvā sattāhabbhantare sabbaṃ sāpateyyaṃ dānamukhena",
  "anya-e1101n:1581_31": "datvā araññaṃ pavisitvā isippabbajjaṃ pabbajitvā kasiṇaparikammaṃ katvā pañca bhiññā",
  "anya-e1101n:1581_32": "aṭṭha samāpattiyo nibbattetvā ākāsacārī ahosi. Atha tasmiṃsamaye padumuttaro nāma",
  "anya-e1101n:1581_33": "bhagavā haṃsavatīnagare paṭivasanto devabrahmādiparivuto catusaccapaṭisaṃyuttaṃ dhammaṃ",
  "anya-e1101n:1581_34": "desento nisinno hoti, tadā so tāpaso ākāsena gacchanto mahājanasamāgamañca bhagavato",
  "anya-e1101n:1581_35": "sarīrato nikkhantachabbaṇṇaraṃsiyo ca disvā kimetaṃti vimhito ākāsā otaritvā mahatiyā",
  "anya-e1101n:1581_36": "buddhalīḷāya nisīditvā dhammaṃ desentaṃ bhagavantaṃ disvā pasannamānaso parisantare",
  "anya-e1101n:1581_37": "nisinno dhammaṃ sutvā bhagavantaṃ vanditvā attano assamameva agamāsi. Atha so tattha",
  "anya-e1101n:1581_38": "yāvatāyukaṃ ṭhatvā āyupariyosāne tāvatiṃsabhavane nibbatto tiṃsakappe dibbasampattimanubhavanto",
  "anya-e1101n:1581_39": "chasu kāmasaggesu aparāpariyavasena saṃsari. Ekapaññāsaattabhāve sakko devarājā ahosi,",
  "anya-e1101n:1581_40": "ekakavīsatiattabhāve cakkavatti hutvā manussasampatti manubhavitvā imasmiṃbuddhuppāde",
  "anya-e1101n:1581_41": "bhagavati parinibbute sāvatthiyaṃ aññatarasmiṃ kulagehe nibbattitvā sattavassiko",
  "anya-e1101n:1581_42": "ekaṃ bhikkhuṃ dhammaṃ desentaṃ addasa. Disvā taṃ upasaṅkamitvā dhammaṃ sutvā aniccasaññaṃ",
  "anya-e1101n:1581_43": "paṭilabhitvā tattha nisinnova arahattaṃ pāpuṇi, tato so pattapaṭisambhido attanā",
  "anya-e1101n:1581_44": "katapuññakammaṃ olokento taṃ pubbacariyaṃ bhikkhūnaṃ majjhe pakāsento āha. Tasmā.",
  "anya-e1101n:1582": "1.",
  "anya-e1101n:1583": "Nārado kira sambuddho, pubbe āsi naruttamo;",
  "anya-e1101n:1584": "Lokaṃ dukkhā pamocento, dadanto amataṃ padaṃ.",
  "anya-e1101n:1585": "2.",
  "anya-e1101n:1586": "Tasmiṃ tu samaye tassa, sāvako chinnabandhano;",
  "anya-e1101n:1587": "Bhikkhitvā dīpake laddha, māhāraṃ paribhuñjituṃ.",
  "anya-e1101n:1588": "3.",
  "anya-e1101n:1589": "Rukkhamūla mupā gañchi, tatthāsiṃ rukkhadevatā;",
  "anya-e1101n:1590": "Bubhukkhitā udikkhantī, aṭṭhāsiṃ tassa santike.",
  "anya-e1101n:1591": "4.",
  "anya-e1101n:1592": "Adāsi me bhattapiṇḍaṃ, karuṇāpūritantaro;",
  "anya-e1101n:1593": "Gahetvāna ṭhito piṇḍaṃ, sahamāno khudaṃ tadā.",
  "anya-e1101n:1594": "5.",
  "anya-e1101n:1595": "Adinnattā mayā pubbe, kiñci dānaṃ supesale;",
  "anya-e1101n:1596": "Jighacchāpīḷito homi, jātopi devayoniyaṃ.",
  "anya-e1101n:1597": "6.",
  "anya-e1101n:1598": "Ajja khettaṃ suladdhaṃme, deyyadhammopi vijjati;",
  "anya-e1101n:1599": "Bījamettha ca ropemi, bhavato parimuttiyā.",
  "anya-e1101n:1600": "7.",
  "anya-e1101n:1601": "Iti cintiya vanditvā, dāsassa sāmi vo alaṃ;",
  "anya-e1101n:1602": "Saṅgahaṃ idha lokasmiṃ, karotha pāralokikaṃ.",
  "anya-e1101n:1603": "8.",
  "anya-e1101n:1604": "Iti vatvā adāsāhaṃ, bhuñci sopi dayāparo;",
  "anya-e1101n:1605": "Tenāhaṃ puññakammena, sudhannamalabhiṃ khaṇe.",
  "anya-e1101n:1606": "9.",
  "anya-e1101n:1607": "Tato cuto chadevesu, vindanto mahatiṃsiriṃ;",
  "anya-e1101n:1608": "Cirakālaṃ vasiṃ tattha, deviddhīhi samaṅgitā.",
  "anya-e1101n:1609": "10.",
  "anya-e1101n:1610": "Satasahasse ito kappe, padumuttaranāmako;",
  "anya-e1101n:1611": "Uppajji lokanāyako, dhammarājā tathāgato.",
  "anya-e1101n:1612": "11.",
  "anya-e1101n:1613": "Mahiddhiko tadā āsiṃ, tāpaso kānane vane;",
  "anya-e1101n:1614": "Sampattapañcā bhiññāṇo, ākāsena carāmahaṃ.",
  "anya-e1101n:1615": "12.",
  "anya-e1101n:1616": "Tadā kāsena gacchanto, ramme haṃsavatīpure;",
  "anya-e1101n:1617": "Buddharaṃsiparikkhittaṃ, ketumālāvilāsitaṃ.",
  "anya-e1101n:1618": "13.",
  "anya-e1101n:1619": "Devasaṅghaparibbūḷhaṃ, desentaṃ addasaṃ jinaṃ;",
  "anya-e1101n:1620": "So taṃ disvāna nabhasā, ṭhitohaṃ parisantare.",
  "anya-e1101n:1621": "14.",
  "anya-e1101n:1622": "Dhammaṃ sutvā udaggohaṃ, kālaṃ katvāna satthuno;",
  "anya-e1101n:1623": "Tato cuto papannosmi, tāvatiṃse manorame.",
  "anya-e1101n:1624": "15.",
  "anya-e1101n:1625": "Tiṃsakappasahassāni, caranto devamānuse;",
  "anya-e1101n:1626": "Duggatiṃ nābhijānāmi, labhāmi vipulaṃ sukhaṃ.",
  "anya-e1101n:1627": "16.",
  "anya-e1101n:1628": "Ekapaññāsatikkhattuṃ, devarajjamakārayiṃ;",
  "anya-e1101n:1629": "Athekavīsatikkhattuṃ, cakkavattī ahosahaṃ.",
  "anya-e1101n:1630": "17.",
  "anya-e1101n:1631": "Padesarajjaṃ kāsāhaṃ, bahukkhattuṃ tahiṃ tahiṃ;",
  "anya-e1101n:1632": "Imasmiṃ bhaddake kappe, nibbutetu nibbutesu itisabbattha tathāgate.",
  "anya-e1101n:1633": "18.",
  "anya-e1101n:1634": "Codito puññakammena, sāvatthipuramuttame;",
  "anya-e1101n:1635": "Uppajjitvā kule seṭṭhe, jātiyā sattavassiko.",
  "anya-e1101n:1636": "19.",
  "anya-e1101n:1637": "Sutvā dhammaṃ kathentassa, bhikkhussaññatarassahaṃ;",
  "anya-e1101n:1638": "Bhavassantaṃ karitvāna, arahattamapāpuṇiṃ.",
  "anya-e1101n:1639": "20.",
  "anya-e1101n:1640": "Sudinnaṃ me tadā dānaṃ, sussutaṃ dhammamuttamaṃ;",
  "anya-e1101n:1641": "Dukkhassantaṃ akāsāhaṃ, tassa kammassa vāhasāti.",
  "anya-e1101n:1642": "Evañca pana vatvā bahū jane kusalakamme niyojesīti.",
  "anya-e1101n:1643": "21.",
  "anya-e1101n:1644": "Dānenapevaṃ carimāya piṇḍiyā,",
  "anya-e1101n:1645": "Savaṇāya dhammassa muhuttakena;",
  "anya-e1101n:1646": "Labhanti sattā tividhampi sampadaṃ,",
  "anya-e1101n:1647": "Phalaṃ vade ko bahudāyakassa bho.",
  "anya-e1101n:1648": "Devaputtassa vatthuṃ navamaṃ.",
  "anya-e1101n:1649": "30. Sīvalittherassa vatthumhi ayamānupubbīkathā",
  "anya-e1101n:1650_0": "Ito kira kappasatasahassamatthake padumuttaro nāma satthā loke udapādi dhammadesanāya",
  "anya-e1101n:1650_1": "satte amatamahānibbāṇaṃ pāpento, tasmiṃ samaye bhagavā haṃsāvatiyaṃ sarājikāya parisāya",
  "anya-e1101n:1650_2": "majjhe ekaṃ bhikkhuṃ lābhīnaṃ aggaṭṭhāne ṭhapesi. Tadā rājā taṃ disvā taṃ ṭhānaṃ",
  "anya-e1101n:1650_3": "kāmayamāno buddhapamukhassa saṅghassa mahādānaṃ datvā bhagavato pādamūle sirasā nipajji,",
  "anya-e1101n:1650_4": "tadāssa bhagavā anāgate gotamassa bhagavato sāsane taṃ ṭhānaṃ labhissasīti vatvā",
  "anya-e1101n:1650_5": "byākāsi. Taṃ sutvā mudito rājā puññāni katvā devaloke nibbatti. Tato aparabhāge bārāṇasiyaṃ",
  "anya-e1101n:1650_6": "seṭṭhiputto hutvā paccekabuddhasahassaṃ catupaccayadānena yāvajīvaṃ paṭijaggitvā",
  "anya-e1101n:1650_7": "devaloke nibbatto mahantaṃ sampatti manubhavitvā tato cuto vipassissa bhagavato kāle",
  "anya-e1101n:1650_8": "bandhumatīnagare aññatarasmiṃ kulagehe nibbatti. So tasmiṃ samaye senaguttaṭṭhāne",
  "anya-e1101n:1650_9": "ṭhatvā rañño kammaṃ karoti, tadā nagaravāsino upāsakagaṇā vipassīsammāsambuddhaṃ",
  "anya-e1101n:1650_10": "upasaṅkamma vanditvā bhagavā bhante sasāvako amhākaṃ anuggahaṃ karotūti svātanāya",
  "anya-e1101n:1650_11": "nimantetvā mahādānaṃ datvā sabbe ekacchandā bhagavanta muddissa mahārahaṃ mahāpariveṇaṃ",
  "anya-e1101n:1650_12": "kārāpetvā pariveṇamahe mahādānaṃ dadantā dānagge asukaṃ nāma natthīti na vattabbanti",
  "anya-e1101n:1650_13": "vatvā dānaṃ paṭiyādetvā dānaggaṃ olokentā navadadhiñca paṭalamadhuñca apassantā purise",
  "anya-e1101n:1650_14": "pakkositvā sahassaṃ datvā dadhimadhuṃ khippaṃ pariyesitvā ānethāti pesesuṃ, te sahassaṃ",
  "anya-e1101n:1650_15": "gahetvā dadhimadhuṃ upadhāretuṃ tattha tattha vicarantā dvārantare aṭṭhaṃsu, tadā",
  "anya-e1101n:1650_16": "ayaṃ senagutto rañño sabhattaṃ dadhimadhuṃ ādāya gacchanto mahādvāraṃ sampāpuṇi,",
  "anya-e1101n:1650_17": "atha te dadhimadhuṃ disvā bho kahāpaṇaṃ gahetvā imaṃ dehīti yāciṃsu. Tena tenadassāmi",
  "anya-e1101n:1650_18": "itipikattaci na dassāmīti vutte yāvasahassaṃ vaḍḍhetvā yāciṃsu. Tato senagutto imaṃ",
  "anya-e1101n:1650_19": "appagghaṃ sahassena yācatha, ki manena karothāti pucchi, tehi sambuddhatthāyāti vutte",
  "anya-e1101n:1650_20": "tenahi ahameva dassāmīti jīramaricādīhi sakkharamadhuphāṇitādayo yojetvā dānaggaṃ",
  "anya-e1101n:1650_21": "upanāmesi. Taṃ satthu ānubhāvena buddhapamukhassa aṭṭhasaṭṭhibhikkhusatasahassassa",
  "anya-e1101n:1650_22": "pahoṇakaṃ ahosi. Tato so tena puññakammena devamanussalokesu sampatti manubhavitvā",
  "anya-e1101n:1650_23": "aparabhāge amhākaṃ bhagavato kāle koliyanagare mahālilicchavirañño upanissāya suppiyāya",
  "anya-e1101n:1650_24": "nāma aggamahesiyā kucchismiṃ paṭisandhiṃ gaṇhi. So sattamāsasattasaṃvaccharāni mātukucchiyaṃ",
  "anya-e1101n:1650_25": "vasitvā sattadivasāni mūḷhagabbho dukkhamanubhavi. Mātukucchito nikkhamantassa tassa",
  "anya-e1101n:1650_26": "mātāpitaro sīvalīti nāma makaṃsu. Evaṃ mahāpuññassa ettakaṃ kālaṃ mātukucchimhi dukkhānubhavanaṃ",
  "anya-e1101n:1650_27": "attanāva katena pāpabalena ahosi, so kira atīte rājā hutvā attano sapattaraññā saddhiṃ",
  "anya-e1101n:1650_28": "saṅgāmento mātarā saddhiṃ mantesi. Sā nagaraṃ rundhitvā amitte gaṇhituṃ sakkāti upāya",
  "anya-e1101n:1650_29": "madāsi, sopi tassā vacanena nagaraṃ rundhitvā sattame divase aggahesi, tena pāpakammabalena",
  "anya-e1101n:1650_30": "mātāputtānaṃ evaṃ mahantaṃ dukkhaṃ ahosīti. Tato sā puttaṃ vijāyanakāle sattame divase",
  "anya-e1101n:1650_31": "bhagavantaṃ anussaritvā sukhena bhāraṃ muñci. Tuṭṭhā sā sattame divase buddhapamukhassa",
  "anya-e1101n:1650_32": "bhikkhusaṅghassa mahādānaṃ adāsi, athassā putto sattavassikakāle gehā nikkhamma satthāraṃ",
  "anya-e1101n:1650_33": "disvā pabbajjaṃ yāci. Satthā sāriputtattherassa niyojesi, tato sāriputtattherena",
  "anya-e1101n:1650_34": "upajjhāyena moggallānamācariyaṃ katvā pabbaji, atha so khuraggeyeva arahattaṃ patvā",
  "anya-e1101n:1650_35": "buddhasāsanaṃ sobhesi, so pubbe katapuññānubhāvena mahāpuñño ahosi lābhīnañca aggo.",
  "anya-e1101n:1650_36": "Athekasmiṃ samaye bhagavā revatattheraṃ dassanāya khadiravanavihāraṃ gacchanto tiṃsabhikkhusahassehi",
  "anya-e1101n:1650_37": "saddhiṃ tiṃsayojanikaṃ chaṭṭitakantāraṃ sampāpuṇi nirūdakaṃ appabhakkhaṃ. Yebhuyyena",
  "anya-e1101n:1650_38": "devatā sīvalitthere pasannā. Tasmā bhagavā sīvalittheraṃ purato cārikaṃ katvā devatāhi",
  "anya-e1101n:1650_39": "kārāpite vihāre vasanto devatāhi sajjitadānaṃ paribhuñjanto revatattheraṃ saṃpāpuṇitvā",
  "anya-e1101n:1650_40": "gatakammaṃ niṭṭhāpetvā jetavanamāgamma lābhīnaṃ aggaṭṭhāne taṃ ṭhapesīti. Tena vuttaṃ apadāne.",
  "anya-e1101n:1651": "1.",
  "anya-e1101n:1652": "Padumuttaro nāma jino, sabbadhammesu cakkhumā;",
  "anya-e1101n:1653": "Ito satasahassamhi, kappe uppajji nāyako.",
  "anya-e1101n:1654": "2.",
  "anya-e1101n:1655": "Sīlaṃ tassa asaṅkhyeyyaṃ, samādhi vajirūpamo vajirūpamā itikatthaci;",
  "anya-e1101n:1656": "Asaṃkhiyaṃ ñāṇavaraṃ, vimutti ca anopamā.",
  "anya-e1101n:1657": "3.",
  "anya-e1101n:1658": "Manujāmaranāgānaṃ, brahmānañca samāgame;",
  "anya-e1101n:1659": "Samaṇabrāhmaṇākiṇṇe, dhammaṃ deseti nāyako.",
  "anya-e1101n:1660": "4.",
  "anya-e1101n:1661": "Sasāvakaṃ mahālābhiṃ, puññavantaṃ jutindharaṃ,",
  "anya-e1101n:1662": "Ṭhapesi etadaggamhi, parisāsu visārado.",
  "anya-e1101n:1663": "5.",
  "anya-e1101n:1664": "Tadāhaṃ khattiyo āsiṃ, pure haṃsavatīvhaye haṃsāvatavhaye itisabbattha;",
  "anya-e1101n:1665": "Sutvā jinassa taṃ vākyaṃ, sāvakassa guṇaṃ bahuṃ.",
  "anya-e1101n:1666": "6.",
  "anya-e1101n:1667": "Nimantayitvā sattāhaṃ, bhojayitvā sasāvakaṃ;",
  "anya-e1101n:1668": "Mahādānaṃ daditvāna, taṃ ṭhānamabhipatthayiṃ.",
  "anya-e1101n:1669": "7.",
  "anya-e1101n:1670": "Tadā maṃ vinataṃ pāde, disvāna purisāsabho;",
  "anya-e1101n:1671": "So sarena mahāvīro, imaṃ vacanamabravī.",
  "anya-e1101n:1672": "8.",
  "anya-e1101n:1673": "Tato jinassa vacanaṃ, sotukāmā mahājanā;",
  "anya-e1101n:1674": "Devadānavagandhabbā, brahmānoca mahiddhikā.",
  "anya-e1101n:1675": "9.",
  "anya-e1101n:1676": "Samaṇabrāhmaṇā cāpi, namassisuṃ katañjalī;",
  "anya-e1101n:1677": "Namo te purisājañña, namo te purisuttama.",
  "anya-e1101n:1678": "10.",
  "anya-e1101n:1679": "Khattiyena mahādānaṃ, dinnaṃ sattāhakampi sattāhakaṃpito itipikatthaci no;",
  "anya-e1101n:1680": "Sotukāmā phalaṃ tassa, byākarohi mahāmune.",
  "anya-e1101n:1681": "11.",
  "anya-e1101n:1682": "Tato avoca bhagavā, suṇotha mama bhāsitaṃ;",
  "anya-e1101n:1683": "Appameyyamhi buddhasmiṃ, guṇamhi suppatiṭṭhitā.",
  "anya-e1101n:1684": "12.",
  "anya-e1101n:1685": "Dakkhiṇā dāyakaṃ patvā, appameyyaphalāvahā;",
  "anya-e1101n:1686": "Api ce sa mahābhogo, ṭhānaṃ pattheti muttamaṃ.",
  "anya-e1101n:1687": "13.",
  "anya-e1101n:1688": "Lābhī vipulalābhīnaṃ, yathā bhikkhu sudassano;",
  "anya-e1101n:1689": "Tathāhaṃpi bhaveyyanti, lacchate taṃ anāgate.",
  "anya-e1101n:1690": "14.",
  "anya-e1101n:1691": "Satasahassito kappe, okkākakulasambhavo;",
  "anya-e1101n:1692": "Gotamonāma nāmena, satthā loke bhavissati.",
  "anya-e1101n:1693": "15.",
  "anya-e1101n:1694": "Tassa dhammesu dāyādo, oraso dhammanimmito;",
  "anya-e1101n:1695": "Sīvali nāma nāmena, hessati satthusāvako.",
  "anya-e1101n:1696": "16.",
  "anya-e1101n:1697": "Tena kammena sukatena, cetanāpaṇidhīhi ca;",
  "anya-e1101n:1698": "Jahitvā mānusaṃ dehaṃ, tāvatiṃsūpago ahaṃ.",
  "anya-e1101n:1699": "17.",
  "anya-e1101n:1700": "Tatoparasmiṃsamaye, bārāṇasipuruttame;",
  "anya-e1101n:1701": "Seṭṭhiputto ahaṃ āsiṃ, aḍḍhappatto mahādhano.",
  "anya-e1101n:1702": "18.",
  "anya-e1101n:1703": "Sahassamatte pacceka, nāyake ca nimantiya;",
  "anya-e1101n:1704": "Madhurenannapānena, santappesiṃtadādaro.",
  "anya-e1101n:1705": "19.",
  "anya-e1101n:1706": "Tato cuto chakāmagge, anubhosiṃmahāyasaṃ;",
  "anya-e1101n:1707": "Devaccharāparivuto, pāsāde ratanāmaye.",
  "anya-e1101n:1708": "20.",
  "anya-e1101n:1709": "Evaṃ acintiyā buddhā, buddhadhammā acintiyā;",
  "anya-e1101n:1710": "Acintiye pasannānaṃ, vipākopi acintiyo.",
  "anya-e1101n:1711": "21.",
  "anya-e1101n:1712": "Ekanavutito kappe, vipassīnāma nāyako;",
  "anya-e1101n:1713": "Uppajji cārunayano, sabbadhammavipassako.",
  "anya-e1101n:1714": "22.",
  "anya-e1101n:1715": "Tadāhaṃ bandhumatiyā, kulassaññatarassa ca;",
  "anya-e1101n:1716": "Dayito patthito putto, āsiṃ kammantabyāvaṭo.",
  "anya-e1101n:1717": "23.",
  "anya-e1101n:1718": "Tadā aññataro pūgo, vipassissa mahesino;",
  "anya-e1101n:1719": "Pariveṇaṃ akāresi, mahanta miti vissutaṃ.",
  "anya-e1101n:1720": "24.",
  "anya-e1101n:1721": "Niṭṭhite ca mahādānaṃ, dadaṃ khajjakasaṃyutaṃ;",
  "anya-e1101n:1722": "Navaṃ dadhi madhuñceva, vicinaṃ na ca maddasa.",
  "anya-e1101n:1723": "25.",
  "anya-e1101n:1724": "Tadāhaṃ taṃ gahetvāna, navaṃ dadhi madhumpica,",
  "anya-e1101n:1725": "Kammasāmigharaṃ gacchaṃ, tamenaṃ tamesaṃ itisabbattha dāna maddasaṃ.",
  "anya-e1101n:1726": "26.",
  "anya-e1101n:1727": "Sahassampi ca datvāna, na latiṃsu ca taṃ dvayaṃ;",
  "anya-e1101n:1728": "Tato evaṃ vicintesiṃ, netaṃ hessati orakaṃ.",
  "anya-e1101n:1729": "27.",
  "anya-e1101n:1730": "Yathā ime janā sabbe, sakkaronti tathāgataṃ;",
  "anya-e1101n:1731": "Ahampi kāraṃ kassāmi, sasaṅghe lokanāyake.",
  "anya-e1101n:1732": "28.",
  "anya-e1101n:1733": "Tadāhamevaṃ cintetvā, dadhiṃmadhuñca ekato;",
  "anya-e1101n:1734": "Yojetvā lokanāthassa, sasaṅghassa adāsahaṃ.",
  "anya-e1101n:1735": "29.",
  "anya-e1101n:1736": "Tena kammena sukatena, cetanāpaṇidhīhi ca;",
  "anya-e1101n:1737": "Jahitvā mānusaṃ dehaṃ, tāvatiṃsa magañchahaṃ.",
  "anya-e1101n:1738": "30.",
  "anya-e1101n:1739": "Punāhaṃ bārāṇasiyaṃ, rājā hutvā mahāyaso;",
  "anya-e1101n:1740": "Sattukassa tadā ruddho, dvārarodhaṃ akārayiṃ.",
  "anya-e1101n:1741": "31.",
  "anya-e1101n:1742": "Tato sapattino sampattino; sapattāno iticakatthaci ruddhā, ekāhaṃ rakkhitā ahuṃ;",
  "anya-e1101n:1743": "Tato tassa vipākena, pāpuṇiṃ nirayaṃ bhusaṃ.",
  "anya-e1101n:1744": "32.",
  "anya-e1101n:1745": "Pacchime ca bhave dāni, jātohaṃ koliye pure;",
  "anya-e1101n:1746": "Suppavāsā ca me mātā, mahāli licchavī pitā.",
  "anya-e1101n:1747": "33.",
  "anya-e1101n:1748": "Khattiye puññakammena, dvārarodhassa vāhasā;",
  "anya-e1101n:1749": "Sattamāse sattavasse, vasiṃkucchimhi dukkhito.",
  "anya-e1101n:1750": "34.",
  "anya-e1101n:1751": "Sattāhaṃ dvāramūḷhohaṃ, mahādukkhasamappito;",
  "anya-e1101n:1752": "Mātā me chandadānena, eva māsi sudukkhitā.",
  "anya-e1101n:1753": "35.",
  "anya-e1101n:1754": "Suvatthitohaṃ nikkhanto, buddhena anukampito;",
  "anya-e1101n:1755": "Nikkhantadivaseyeva, pabbajiṃ anagāriyaṃ.",
  "anya-e1101n:1756": "36.",
  "anya-e1101n:1757": "Upajjhā sāriputto me, moggallāno mahiddhiko;",
  "anya-e1101n:1758": "Kese oropayanto me, anusāsi mahāmati.",
  "anya-e1101n:1759": "37.",
  "anya-e1101n:1760": "Kesesu chijjamānesu channamanesu itipikatthaci, arahattamapāpuṇīṃ;",
  "anya-e1101n:1761": "Devo nāgā manussā ca, paccayānu panenti me.",
  "anya-e1101n:1762": "38.",
  "anya-e1101n:1763": "Padumuttaranāmañca, vipassiṃca vināyakaṃ;",
  "anya-e1101n:1764": "Saṃpūjayiṃ pamudito, paccayehi visesato.",
  "anya-e1101n:1765": "39.",
  "anya-e1101n:1766": "Tato tesaṃ vipākena, kammānaṃ vipuluttamaṃ;",
  "anya-e1101n:1767": "Lābhaṃ labhāmi sabbattha, vane gāme jale thale.",
  "anya-e1101n:1768": "40.",
  "anya-e1101n:1769": "Revataṃ dassanatthāya, yadā yāti vināyako;",
  "anya-e1101n:1770": "Tiṃsabhikkhusahassehi, saha lokagganāyako.",
  "anya-e1101n:1771": "41.",
  "anya-e1101n:1772": "Tadā devo panītehi paṇītehi itisabbattha, mamatthāya mahāmati;",
  "anya-e1101n:1773": "Paccayehi mahāvīro, sasaṅgho lokanāyako.",
  "anya-e1101n:1774": "42.",
  "anya-e1101n:1775": "Upaṭṭhito mayā buddho, gantvā revatamaddasa;",
  "anya-e1101n:1776": "Tato jetavanaṃ gantvā, etadagge ṭhapesimaṃ.",
  "anya-e1101n:1777": "43.",
  "anya-e1101n:1778": "Lābhīnaṃ sīvali aggo, mama sissesu bhikkhavo;",
  "anya-e1101n:1779": "Sabbelokahito satthā, kittayī parisāsumaṃ.",
  "anya-e1101n:1780": "44.",
  "anya-e1101n:1781": "Kilesā jhāpitā mayhaṃ, bhavā sabbe samūhatā;",
  "anya-e1101n:1782": "Nāgova bandhanaṃ chetvā, viharāmi anāsavo.",
  "anya-e1101n:1783": "45.",
  "anya-e1101n:1784": "Svāgataṃ vata me āsi, buddhaseṭṭhassa santikaṃ;",
  "anya-e1101n:1785": "Tisso vijjā anuppatto, kataṃ buddhassa sāsanaṃ.",
  "anya-e1101n:1786": "46.",
  "anya-e1101n:1787": "Paṭisambhidā catassopi, vimokkhā pica aṭṭhime;",
  "anya-e1101n:1788": "Chaḷabhiññā sacchikatā, kataṃ buddhassa sāsananti.",
  "anya-e1101n:1789": "Itthaṃ sudaṃ āyasmā sīvalitthero imā gāthāyo abhāsitthāti.",
  "anya-e1101n:1790": "47.",
  "anya-e1101n:1791": "Sutvāna etaṃ caritaṃ mahabbhutaṃ,",
  "anya-e1101n:1792": "Puññānubhāvañca siriṃ sirīmataṃ;",
  "anya-e1101n:1793": "Hitvā kusītaṃ kusalaṃ karotha,",
  "anya-e1101n:1794": "Kāmāttha kāmaṃ bhavabhoganibbutiṃ.",
  "anya-e1101n:1795": "Sīvalittherassa vatthuṃ dasamaṃ.",
  "anya-e1101n:1796": "Yakkhavañcitavaggo tatiyo.",
  "anya-e1101n:1797": "Mahāsenavaggo",
  "anya-e1101n:1798": "31. Mahāsenarañño vatthumhi ayamānupubbīkathā",
  "anya-e1101n:1799_0": "Bhagavati parinibbute pāṭaliputtanagare mahāseno nāma rājā rajjaṃ kāresi dhammiko",
  "anya-e1101n:1799_1": "dhammarājā. So pana pitupitāmahādīnaṃ dhanarāsiṃ oloketvā ime imaṃ sāpateyyaṃ pahāya",
  "anya-e1101n:1799_2": "maccuno mukhamupagatā. Aho saṃsārikānaṃ aññāṇatā. Dhanaṃ ṭhapetvā attano vināsañca",
  "anya-e1101n:1799_3": "attānaṃ ṭhapetvā dhanavināsañca na jānantīti sampattiyā adhigamañca vināsaṃ cāti",
  "anya-e1101n:1799_4": "sabbaṃ cintetvā dhammañca sutvā paṭiladdhasaddho divase divase dasasahassānaṃ bhikkhūnaṃ",
  "anya-e1101n:1799_5": "madhurena annapānena santappento anekāni puññāni upacinanto ekadivasaṃ raho paṭisallino",
  "anya-e1101n:1799_6": "evaṃ cintesi. Evaṃ rājaniyogena janassa pīḷanaṃ katvā dinnadānato sahatthena kammaṃ",
  "anya-e1101n:1799_7": "katvā laddhena dinnadānaṃ mahapphalaṃ mahānisaṃsaṃ bhavissati, evaṃ mayā kātabbanti",
  "anya-e1101n:1799_8": "so suhadā maccassa rajjaṃ nīyyātetvā attano kaṇiṭṭhikaṃ ādāya kiñci ajānāpetvā aññataravesena",
  "anya-e1101n:1799_9": "nagarā nikkhamma uttaramadhuraṃ nāma nagaraṃ agamāsi, tattha mahāvibhavo eko seṭṭhi",
  "anya-e1101n:1799_10": "paṭivasati, te seṭṭhino samīpa mupagamma ṭhitā. Tena kimatthāyāgatāti vutte rājā",
  "anya-e1101n:1799_11": "tava gehe bhatiyā kammaṃ karissāmīti vatvā tenānuññāto tīṇi vassāni kamma makāsi,",
  "anya-e1101n:1799_12": "tato ekadivasaṃ seṭṭhi te disvā pakkositvā atīva tumhe sukhumālatarā. Tathāpi imasmiṃ",
  "anya-e1101n:1799_13": "gehe kammakaraṇena ciraṃ vasittha, ettakaṃ kālaṃ kismiñci kammepi kusītattaṃ na paññāyati.",
  "anya-e1101n:1799_14": "Pageva anācārampi, yāgubhattaṃ ṭhapetvā aññaṃ upakārampi mama santikā natthi, kenatthena",
  "anya-e1101n:1799_15": "kammaṃ karothāti pucchi. Rājā tassa vacanaṃ sutvā imasmiṃ janapade sālino manāpabhāvo",
  "anya-e1101n:1799_16": "bahuso sūyati. Tasmā sālīnamatthāya idhā gatamhāti āha, taṃ sutvā tesaṃ tuṭṭho seṭṭhi",
  "anya-e1101n:1799_17": "sālīnaṃ sakaṭasahassaṃ adāsi, rājā sāliṃlabhitvā seṭṭhino evamāha, bho imaṃ amhākaṃ",
  "anya-e1101n:1799_18": "nagaraṃ pāpethāti, taṃ sutvā seṭṭhi sādhūti vatvā sāliparipuṇṇasakaṭasahassaṃ rañño",
  "anya-e1101n:1799_19": "nagaraṃ pāpesi, rājā nagaraṃ gantvā seṭṭhissa nānāvaṇṇavatthahiraññasuvaṇṇādīhi sakaṭe",
  "anya-e1101n:1799_20": "pūretvā paṭipesetvā mettiṃ thiraṃ katvā ābhatavīhayo rājagehe sannicayamakāsi, atha",
  "anya-e1101n:1799_21": "rājā katipāhaccayena musalaṃ paggayha sahattheneva vīhiṃ koṭṭeti, koṭṭitakoṭṭitaṃ",
  "anya-e1101n:1799_22": "kaṇiṭṭhikā papphoṭeti. Evaṃ ubhopi taṇḍulānaṃ mahantaṃ rāsiṃ katvā dārūdakādayo āharitvā",
  "anya-e1101n:1799_23": "ambilabhattaṃ pacitvā rājagehe pañcasataāsanāni paññāpetvā kālaṃ ugghosesuṃ, āgacchantu",
  "anya-e1101n:1799_24": "ayyā anukampaṃ upādāya mama gehe bhuñjantūti. Taṃ sutvā pañcasatā bhikkhū ākāsena",
  "anya-e1101n:1799_25": "āgamiṃsu, rājā te yāvadatthaṃ parivisi, tato tesaṃ antare piyaṃgudīpavāsī eko mahāsivatthero",
  "anya-e1101n:1799_26": "nāma bhattaṃ gahetvā ete maṃ passantūti adhiṭṭhahitvā ākāsena piyaṃgudīpaṃ gantvā",
  "anya-e1101n:1799_27": "bhattaṃ pañcasatānaṃ bhikkhūnaṃ datvā paribhuñci. Taṃ tassānubhāvena sabbesaṃ yāvadatthaṃ",
  "anya-e1101n:1799_28": "ahosi. Evaṃ appakenāpi deyyadhammena sappurisā dāyakānaṃ manaṃ pasādetvā patiṭṭhaṃ",
  "anya-e1101n:1799_29": "karontīti. Vuttañhi.",
  "anya-e1101n:1800": "1.",
  "anya-e1101n:1801": "Appakenapi medhāvī, dāyakānaṃ manaṃ pati;",
  "anya-e1101n:1802": "Saddhaṃ vaḍḍhenti candova, raṃsinā khīrasāgaraṃ.",
  "anya-e1101n:1803": "2.",
  "anya-e1101n:1804": "Aṭṭhāne na niyojentā, karontā neva sannidhiṃ;",
  "anya-e1101n:1805": "Paribhoga makatvāna, neva nāsenti paccayaṃ.",
  "anya-e1101n:1806": "3.",
  "anya-e1101n:1807": "Na pāpentāca theyyassa, na karontā tatheviṇaṃ;",
  "anya-e1101n:1808": "Vibhajanti susīlesu, sayaṃ bhutvāna sīlavāti.",
  "anya-e1101n:1809_0": "Atha rājā kaṇiṭṭhikāya saddhiṃ thattheva ṭhito piyaṃgudīpe paribhuñjante pañcasatabhikkhū",
  "anya-e1101n:1809_1": "disvā haṭṭho udaggo ahosi. Atha te aparabhāge attanā kataṃ dānavaraṃ anussarantā",
  "anya-e1101n:1809_2": "na cireneva ubhopi sotāpannā ahesuṃti.",
  "anya-e1101n:1810": "4.",
  "anya-e1101n:1811": "Na gaṇentāttano dukkhaṃ, vihāya mahatiṃ siriṃ;",
  "anya-e1101n:1812": "Āyatiṃbhavamicchantā, sujanevaṃ subhe ratā.",
  "anya-e1101n:1813": "5.",
  "anya-e1101n:1814": "Āyāsena kataṃ puññaṃ, mahantaphaladāyakaṃ;",
  "anya-e1101n:1815": "Iti mantvāna medhāvī, sahattheneva taṃ kareti.",
  "anya-e1101n:1816": "Mahāsenarañño vatthuṃ pathamaṃ.",
  "anya-e1101n:1817": "32. Suvaṇṇatilakāya vatthumhi ayamānupubbīkathā",
  "anya-e1101n:1818_0": "Laṅkādīpe kira anurādhapuranagare eko mātugāmo ekāmātugāmātivā ekāmātugāmotivā katthaci",
  "anya-e1101n:1818_1": "saddhāsampannā niccaṃ abhayuttaracetiye pupphapūjaṃ karoti, athekadivasaṃ sā attano",
  "anya-e1101n:1818_2": "dhītuyā saddhiṃ tasmiṃ cetiye pupphapūjanatthāya pupphapūjatthāya itikatthaci gantvā",
  "anya-e1101n:1818_3": "pupphāsanasālāya udakaṃ apassantī dhītu hatthe pupphacaṅgoṭakaṃ ṭhapetvā ghaṭa mādāya",
  "anya-e1101n:1818_4": "pokkharaṇiṃ agamāsi, tato sā dārikā mātari anāgatāyayeva anāgateyeva itisabbattha",
  "anya-e1101n:1818_5": "adhotāsane pupphamuṭṭhiṃgahetvā maṇḍalaṃ katvā pūjetvā evaṃ patthanamakāsi. Tathā hi.",
  "anya-e1101n:1819": "1.",
  "anya-e1101n:1820": "Mahāvīrassa dhīrassa, sayambhussa mahesino;",
  "anya-e1101n:1821": "Tilokaggassa nāthassa, bhagavantassa satthuno.",
  "anya-e1101n:1822": "2.",
  "anya-e1101n:1823": "Ya mahaṃ pūjayiṃ pupphaṃ, tassa kammassa vāhasā;",
  "anya-e1101n:1824": "Rūpīnaṃ pavarā hessaṃ, ārohapariṇāhavā.",
  "anya-e1101n:1825": "3.",
  "anya-e1101n:1826": "Maṃ disvā purisā sabbe, mucchantu kāmamucchitā;",
  "anya-e1101n:1827": "Niccharantu sarīrā me, raṃsimālīva raṃsiyo.",
  "anya-e1101n:1828": "4.",
  "anya-e1101n:1829": "Hadayaṅgamā kaṇṇasukhā, mañjubhāṇī subhā mama;",
  "anya-e1101n:1830": "Kinnarānaṃ yathā vāṇī, evameva pavattatūti.",
  "anya-e1101n:1831_0": "Athassā mātā āgamma adhotāsane pūjitāni pupphāni disvā kasmā caṇḍālī adhotāsane bhagavato",
  "anya-e1101n:1831_1": "pupphāni pūjesi, ayuttaṃ tayā katanti āha, taṃ sutvā sā mātuyā kujjhitvā tvaṃ caṇḍālīti",
  "anya-e1101n:1831_2": "akkosi, sā ettakaṃ puññāpuññaṃ katvā aparabhāge tato cutā jambudīpe uttaramadhurāyaṃ",
  "anya-e1101n:1831_3": "ekassa caṇḍālagandhabbabrāhmaṇassa dhītā hutvā nibbatti, uttamarūpadharā ahosi, tassā",
  "anya-e1101n:1831_4": "sarīrato meghamukhato vijjullatāviya raṃsiyo niccharanti. Samantā catuhatthaṭṭhāne",
  "anya-e1101n:1831_5": "sarīrappabhāya andhakāre vidhamati. Mukhato uppalagandho vāyati, kāyato candanagandho,",
  "anya-e1101n:1831_6": "tassā dvinnaṃ thanāna mantare suvaṇṇavaṇṇaṃ ekaṃ tilakaṃ ahosi, tena bālasuriyassa",
  "anya-e1101n:1831_7": "viya pabhā niccharati. Diṭṭhadiṭṭhā yebhuyyena ummattā viya kāmamadena visaññino",
  "anya-e1101n:1831_8": "honti, aho kusalākusalānaṃ ānubhāvo. Tathā hi.",
  "anya-e1101n:1832": "5.",
  "anya-e1101n:1833": "Yena sā kodhasāmātu, caṇḍālī iti bhāsitā;",
  "anya-e1101n:1834": "Tena sā āsi caṇḍālī, jegucchā hīnajātikā.",
  "anya-e1101n:1835": "6.",
  "anya-e1101n:1836": "Sallakkhetvāna sambuddha, guṇaṃ pūjesi yaṃ tadā;",
  "anya-e1101n:1837": "Tena puññānubhāvena, sā bhirūpī manoramā.",
  "anya-e1101n:1838": "7.",
  "anya-e1101n:1839": "Yena yena pakārena, puññapāpāni yo kare;",
  "anya-e1101n:1840": "Tassa tassānurūpena, morova labhate phalaṃ.",
  "anya-e1101n:1841": "8.",
  "anya-e1101n:1842": "Pāpena ca tiracchāne, jāyanti kusalena te;",
  "anya-e1101n:1843": "Vaṇṇapokkharatā hoti, morānaṃ kamma mīdisanti.",
  "anya-e1101n:1844_0": "Tato tassā mātāpitaro suvaṇṇatilakāti nāma makaṃsu. Tasmiṃkira nagare manussā tassā",
  "anya-e1101n:1844_1": "rupadassanenaca savaṇenaca sampattāpi caṇḍāladhītā ayanti paribhavabhayena āvāhaṃ",
  "anya-e1101n:1844_2": "na karonti. Atha tasmiṃ nagare jeṭṭhacaṇḍālabrāhmaṇassa putto etamatthāya tassā mātāpitunnaṃ",
  "anya-e1101n:1844_3": "santikaṃ vatthābharaṇagandhamālādayo pesesi suvaṇṇatilakaṃ amhākaṃ dadantūti, te",
  "anya-e1101n:1844_4": "taṃ pavattiṃ tassā ārocesuṃ. Sāssa jigucchantī parihāsa makāsi. Tato brāhmaṇassa",
  "anya-e1101n:1844_5": "putto lajjito rañño santikaṃ gantvā vīṇaṃ muñcetvā gāyamāno evamāha.",
  "anya-e1101n:1845": "9.",
  "anya-e1101n:1846": "Lalanā nanānī calalocanānī,",
  "anya-e1101n:1847": "Taruṇā ruṇānī calitādharāṇī;",
  "anya-e1101n:1848": "Manujo hi yo nettapiyaṃ karoti,",
  "anya-e1101n:1849": "Sa tu nīcajātiṃ api no jahāti.",
  "anya-e1101n:1850": "Kimidanti raññā puṭṭho āha.",
  "anya-e1101n:1851": "10.",
  "anya-e1101n:1852": "Sameti kiṃ deva chamāya mattikā,",
  "anya-e1101n:1853": "Kadāci cāmīkarajātikāya;",
  "anya-e1101n:1854": "Sigāladhenu api nīcajātikā,",
  "anya-e1101n:1855": "Sameti kiṃsīhavarena devāti.",
  "anya-e1101n:1856_0": "Evañca pana vatvā deva imasmiṃnagare suvaṇṇatilakā nāmekā caṇḍāladhītā atthi, sā",
  "anya-e1101n:1856_1": "samānajātikehi pesitapaṇṇākāraṃ na gaṇhāti, kulavanteyeva pattheti, kadā nāma kākī",
  "anya-e1101n:1856_2": "suvaṇṇahaṃsena samāgacchati devāti. Rājā taṃ sutvā tassā pitaraṃ pakkosāpetvā tamatthaṃ",
  "anya-e1101n:1856_3": "vatvā saccaṃ bhaṇeti pucchi, sopi saccaṃ deva, sā jātisampannameva kāmetīti āha.",
  "anya-e1101n:1856_4": "Rājā evaṃ sati bhaṇe pañcamadhuranagare uddāḷabrāhmaṇo nāma atthi, so jātisampanno",
  "anya-e1101n:1856_5": "mātitoca pititoca anupakkuṭṭho, jegucchā paṭikkūlā etāti mātugāmena saddhiṃ na saṃvasati.",
  "anya-e1101n:1856_6": "Attano gehato rājagehaṃ gacchantoca āgacchanto ca soḷasakhīrodakaghaṭehi magge siñcāpesi.",
  "anya-e1101n:1856_7": "Mātugāme disvā kālakaṇṇī mayā diṭṭhāti khīrodakena mukhaṃ dhovati. Tava dhītā sakkontī",
  "anya-e1101n:1856_8": "tena saddhiṃ saṃvasatu, etamatthaṃ tava dhītaraṃ kathehīti āha, sopi taṃ sutvā gehaṃ",
  "anya-e1101n:1856_9": "gantvā dhītaraṃ pakkositvā raññā vuttaniyāmeneva tassā kathesi. Tāya taṃ sutvā sakkontī",
  "anya-e1101n:1856_10": "ahaṃ uddāḷabrāhmaṇena saddhiṃ vasissāmi, mā tumhe cintetha, papañcampi mā karotha,",
  "anya-e1101n:1856_11": "pātova gamissāmīti vutte pitā panassā sādhūti sahassagghanakacittakambalakañcukena",
  "anya-e1101n:1856_12": "dhītu sarīraṃ pārupāpetvā vīṇādituriyabhaṇḍāni gāhāpetvā dhītuyā saddhiṃ addhānamaggaṃ",
  "anya-e1101n:1856_13": "paṭipajji. Gacchanto antarāmagge aññatarasmiṃ nagare rañño gandhabbaṃ karonto dhītaraṃ",
  "anya-e1101n:1856_14": "piṭṭhipasse nisīdāpetvā gandhabbamakāsi. Athassa piṭṭhipassanisinnā suvaṇṇatilakā",
  "anya-e1101n:1856_15": "nayanakoṭiyā diṭṭhiṃ pāpentī sarasena taṃ oloketvā pārutakañcukaṃ kiñci apanetvā",
  "anya-e1101n:1856_16": "sarīrappabhaṃ paññāpesi, rājā panassā sarīrappabhaṃca rūpasampadaṃca disvā kāmāturo",
  "anya-e1101n:1856_17": "vigatasañño sammūḷho hutvā muhuttena paṭiladdhassāso tassā sassāmikāssāmikabhāvaṃ",
  "anya-e1101n:1856_18": "pucchitvā caṇḍāladhītāti sutvā paribhavabhayena taṃ ānetu masakkonto evarūpaṃ vaṇṇapokkharasampannaṃ",
  "anya-e1101n:1856_19": "itthiratanaṃ alabhantassa me ko attho jīvitenāti socanto paridevanto kāmamucchito",
  "anya-e1101n:1856_20": "kattabbā kattabbaṃ ajānanto asiṃ gahetvā attano sīsaṃ sayameva chinditvā kāla makāsi.",
  "anya-e1101n:1856_21": "Evameva antarāmagge pañcarājāno tassā rūpasampattimadamattā asinā chinnasīsā jīvitakkhayaṃ",
  "anya-e1101n:1856_22": "pāpuṇiṃsu. Tathā hi sattā hiraññasuvaṇṇadāsidāsa puttadārādīsu puttadārādīhi itisabbattha",
  "anya-e1101n:1856_23": "piyaṃ nissāya kāmena mucchitā anayabyasanaṃ pāpuṇantīti. Vuttañhetaṃ bhagavatā.",
  "anya-e1101n:1857": "11.",
  "anya-e1101n:1858": "Piyato jāyate soko,",
  "anya-e1101n:1859": "Piyato jāyate bhayaṃ;",
  "anya-e1101n:1860": "Piyato vippamuttassa,",
  "anya-e1101n:1861": "Natthi soko kuto bhayaṃ.",
  "anya-e1101n:1862": "12.",
  "anya-e1101n:1863": "Pemato jāyate soko,",
  "anya-e1101n:1864": "Pemato jāyate bhayaṃ;",
  "anya-e1101n:1865": "Pemato vippamuttassa,",
  "anya-e1101n:1866": "Natthi soko kuto bhayaṃ.",
  "anya-e1101n:1867": "13.",
  "anya-e1101n:1868": "Ratiyā jāyate soko,",
  "anya-e1101n:1869": "Ratiyā jāyate bhayaṃ;",
  "anya-e1101n:1870": "Ratiyā vippamuttassa,",
  "anya-e1101n:1871": "Natthi soko kuto bhayaṃ.",
  "anya-e1101n:1872": "14.",
  "anya-e1101n:1873": "Kāmato jāyate soko,",
  "anya-e1101n:1874": "Kāmato jāyate bhayaṃ;",
  "anya-e1101n:1875": "Kāmato vippamuttassa,",
  "anya-e1101n:1876": "Natthi soko kuto bhayaṃ.",
  "anya-e1101n:1877": "15.",
  "anya-e1101n:1878": "Taṇhāya jāyate soko,",
  "anya-e1101n:1879": "Taṇhāya jāyate bhayaṃ;",
  "anya-e1101n:1880": "Taṇhāya vippamuttassa,",
  "anya-e1101n:1881": "Natthi soko kuto bhayaṃ.",
  "anya-e1101n:1882_0": "Tato so anukkamena pañcamadhuranagaraṃ gantvā attano āgatabhāvaṃ raññā kathāpetvā",
  "anya-e1101n:1882_1": "tena anuññāto gantvā rājānaṃ addasa. Tadā uddāḷabrāhmaṇo rañño avidūre kambalabhaddapīṭhe",
  "anya-e1101n:1882_2": "nisinno hoti, gandhabbabrāhmaṇopi dhītuyā saddhiṃ gandhabbaṃ kurumāno nisīdi. Tasmiṃkhaṇe",
  "anya-e1101n:1882_3": "pitu piṭṭhipasse nisinnā suvaṇṇatilakā uddāḷabrāhmaṇo katamoti pucchitvā etasmiṃ",
  "anya-e1101n:1882_4": "bhaddapīṭhe nisinnoṃ esoti sutvā nilāmalalocanehi taṃ olokanti dasanaraṃsinā sambhinnasurattādharena",
  "anya-e1101n:1882_5": "mandahasitaṃ karontī taṃ oloketvā pārutakañcukaṃ apanetvā sarīrappabhaṃ vissajjesi.",
  "anya-e1101n:1882_6": "Taṃ disvā brāhmaṇo ummatto sokena paridaḍḍhagatto uṇhavātena pūritamukhanāso assunā",
  "anya-e1101n:1882_7": "kilinnanetto visaññī ahosi. Tato so muhuttena laddhassāso rogīviya rañño sakāsā apasaranto",
  "anya-e1101n:1882_8": "attano gehaṃ gantvā suhade pakkositvā tesaṃ evamāha. Bhavantettha.",
  "anya-e1101n:1883": "16.",
  "anya-e1101n:1884": "Yo āpade samuppanne,",
  "anya-e1101n:1885": "Upatiṭṭhati santike;",
  "anya-e1101n:1886": "Sukhadukkhe samo hoti,",
  "anya-e1101n:1887": "So mitto soca ñātako.",
  "anya-e1101n:1888": "17.",
  "anya-e1101n:1889": "Yo guṇaṃ bhāsate yassa, aguṇañca nigūhati;",
  "anya-e1101n:1890": "Paṭisedhetya paṭisedhetikattabbā itisabbattha kattabbā, so mitto soca ñātako.",
  "anya-e1101n:1891": "18.",
  "anya-e1101n:1892": "Suvaṇṇatilakānāma, lalanā kāmalālayā;",
  "anya-e1101n:1893": "Nīlakkhicaṇḍakaṇḍehi, vikhaṇḍesi mano mama.",
  "anya-e1101n:1894": "19.",
  "anya-e1101n:1895": "Tassā mukhambuje sattā, mama nettamadhubbatā,",
  "anya-e1101n:1896": "Appampina sarantāmaṃ, tatthevā bhiramanti te.",
  "anya-e1101n:1897": "20.",
  "anya-e1101n:1898": "Saheva tehi me cittaṃ, gataṃ ullaṃghiyuddhato;",
  "anya-e1101n:1899": "Lajjāgambhīraparikhaṃ, dhitipākāramuggataṃ.",
  "anya-e1101n:1900": "21.",
  "anya-e1101n:1901": "Sammuyhāmi pamuyhāmi, sabbā muyhanti me disā;",
  "anya-e1101n:1902": "Tassa me saraṇaṃ hotha, karotha mama saṅgahanti.",
  "anya-e1101n:1903": "Taṃ sutvā te evamāhaṃsu.",
  "anya-e1101n:1904": "22.",
  "anya-e1101n:1905": "Yaṃ tvamācariya patthesi, caṇḍālī sā asaṅgamā;",
  "anya-e1101n:1906": "Kinnu mīḷhena saṃyogo, candanassa kadā siyā.",
  "anya-e1101n:1907": "23.",
  "anya-e1101n:1908": "Agammagamanā yāti, narānaṃ dūrato sirī;",
  "anya-e1101n:1909": "Kitticāyu balaṃ buddhi, ayasaṃca sa gacchatīti.",
  "anya-e1101n:1910": "Atha tesaṃ brahmaṇo āha.",
  "anya-e1101n:1911": "24.",
  "anya-e1101n:1912": "Na pariccajati lokoyaṃ, amejjhe maṇimuttamaṃ;",
  "anya-e1101n:1913": "Thīratanaṃ yuvāṇī ca, dukkulā api gāhiyāti.",
  "anya-e1101n:1914_0": "Evañca pana vatvā tassā sassāmikāssāmikabhāvaṃ ñatvā ānethāti āha, te tathā akaṃsu.",
  "anya-e1101n:1914_1": "Tato brāhmaṇo tāya gehaṃ āgatakālato paṭṭhāya cattāro māse rañño upaṭṭhānaṃ neva",
  "anya-e1101n:1914_2": "agamāsi. Tassa pana brahmaṇassa santike pañcasatarājakumārā nānāvidhāni sippāni uggaṇhanti.",
  "anya-e1101n:1914_3": "Te taṃ kāraṇaṃ ñatvā suvaṇṇatilakāya vijjamānāya amhākaṃ sippuggahaṇassa antarāyo",
  "anya-e1101n:1914_4": "bhavissati, yena kenaci upāyena etaṃ māretuṃ vaṭṭatīti, cintetvā te hatthā cariyaṃ",
  "anya-e1101n:1914_5": "pakkositvā lañjaṃ datvā evamāhaṃsu, hatthiṃ surāya mattaṃ katvā suvaṇṇatilakaṃ mārehīti.",
  "anya-e1101n:1914_6": "Tato te sabbe rājaṅgaṇe sannipatitvā dūtaṃ pāhesuṃ, ācariyaṃ daṭṭhukāmamhāti. Tato",
  "anya-e1101n:1914_7": "brāhmaṇena āgantvā nisinnena paṭisanthāraṃ katvā ācariya ācariyāniṃ passitukāmamhāti",
  "anya-e1101n:1914_8": "āhaṃsu. Atha so suvaṇṇatilakaṃ gahetvā āgacchathāti manusse pesesi. Te tathā kariṃsu,",
  "anya-e1101n:1914_9": "atha tassā vīthimajjhaṃ sampattakāle hatthiṃ vissajjāpesuṃ. So soṇḍāya bhūmiyaṃ paharanto",
  "anya-e1101n:1914_10": "paharantoupadhāvitvā itikatthaci gacchanto upadhāvitvā soṇḍena taṃ ukkhipitvā kumbhe",
  "anya-e1101n:1914_11": "nisīdāpesi. Tato rājāno tathā taṃ mārāpetu masakkontā puna divase manusse payojetvā",
  "anya-e1101n:1914_12": "rattiyaṃ mārāpesuṃ. Brāhmaṇopi evarūpaṃ itthiṃ alasitvā jīvanato matameva mataṃmeseyyo",
  "anya-e1101n:1914_13": "itikatthaci seyyoti socanto paridevanto rājaṅgaṇe dārucitakaṃ kārāpetvā aggiṃpavisitvā",
  "anya-e1101n:1914_14": "matoti. Evaṃ mātugāmavasaṅgatā mahantaṃ anayabyasanañca maraṇañca pāpuṇantīti. Vuttañhetaṃ bhagavatā.",
  "anya-e1101n:1915": "25.",
  "anya-e1101n:1916": "Māyāvesā māyācesā itikatthaci marīcīva,",
  "anya-e1101n:1917": "Soko rogo cupaddavo;",
  "anya-e1101n:1918": "Kharāva bandhanā cesā,",
  "anya-e1101n:1919": "Maccupāso guhāsayo;",
  "anya-e1101n:1920": "Tāsu yo vissase poso,",
  "anya-e1101n:1921": "So naresu narādhamoti.",
  "anya-e1101n:1922": "26.",
  "anya-e1101n:1923": "Ayoniso sā purimāya jātiyā,",
  "anya-e1101n:1924": "Puññaṃ karitvā alabhīdisaṃ gatiṃ;",
  "anya-e1101n:1925": "Dhīsampayuttaṃ dhitisampayuttaṃ itikatthaci kusalaṃ karontā,",
  "anya-e1101n:1926": "Nibbāṇamevābhimukhaṃ karothāti.",
  "anya-e1101n:1927": "Suvaṇṇatilakāya vatthuṃ dutiyaṃ.",
  "anya-e1101n:1928": "33. Kapaṇāya vatthumhi ayamānupubbīkathā",
  "anya-e1101n:1929_0": "Bhagavati parinibbute jambudīpe tattha tattha bhikkhubhikkhuṇiyo ca upāsakaupāsikāyo",
  "anya-e1101n:1929_1": "ca jayamahābodhiṃ vandissāmīti yebhuyyena gantvā vandanti. Athā parabhāge bahū bhikkhū",
  "anya-e1101n:1929_2": "saṅgamma mahābodhiṃ vandanatthāya gacchantā aññatarasmiṃ gāmake bhikkhāya caritvā",
  "anya-e1101n:1929_3": "āsanasālaṃ gantvā katabhattakiccā thokaṃ vissamiṃsu, tadā tattha ekā kapaṇā duggatitthī",
  "anya-e1101n:1929_4": "tathā nisinnabhikkhū disvā upasaṅkamitvā pañcapatiṭṭhitena vanditvā ekamante ṭhitā",
  "anya-e1101n:1929_5": "ayyā kuhiṃ gacchantīti pucchi. Bhikkhū taṃ sutvā jayamahābodhissa ānubhāvañca taṃ",
  "anya-e1101n:1929_6": "vandanatthāya attānaṃ gamanañca kathentā evamāhaṃsu.",
  "anya-e1101n:1930": "1.",
  "anya-e1101n:1931": "Yatthāsīno jino jesi, sasenaṃ makaraddhajaṃ;",
  "anya-e1101n:1932": "Hantvā kilesasenañca, buddho āsi niruttaro.",
  "anya-e1101n:1933": "2.",
  "anya-e1101n:1934": "Yaṃ pūjesi mahāvīro, ṭhito pada makopayaṃ;",
  "anya-e1101n:1935": "Sattarattindivaṃ netta, nīlanīrajaraṃsinā.",
  "anya-e1101n:1936": "3.",
  "anya-e1101n:1937": "Surāsuranarādīnaṃ, nettāli pāḷipātanā;",
  "anya-e1101n:1938": "Mecakākārapattehi, sikhaṇḍīviya bhāti yo.",
  "anya-e1101n:1939": "4.",
  "anya-e1101n:1940": "Surapādapova sattānaṃ, yaṃ tiṭṭhati mahītale;",
  "anya-e1101n:1941": "Iha loke paratte ca, dadanto icchiticchitaṃ.",
  "anya-e1101n:1942": "5.",
  "anya-e1101n:1943": "Yassa purāṇapaṇṇampi, patitaṃ yo naro idha;",
  "anya-e1101n:1944": "Pūjeti tassa so deti, bhavabhogaṃ mahīruho.",
  "anya-e1101n:1945": "6.",
  "anya-e1101n:1946": "Gandhamālehi salilehi, yamupāsati sadā naro;",
  "anya-e1101n:1947": "Ajjhattañca bahiddhā ca, duritaṃ so nihaññati.",
  "anya-e1101n:1948": "7.",
  "anya-e1101n:1949": "Yo deti ihalokatthaṃ,",
  "anya-e1101n:1950": "Yo deti pāralokikaṃ,",
  "anya-e1101n:1951": "Sampadaṃ jayabodhiṃtaṃ,",
  "anya-e1101n:1952": "Bhoti gacchāma vandituṃ.",
  "anya-e1101n:1953_0": "Taṃ sutvā udaggā somanassajātā bhikkhūnaṃ evamāha. Ahaṃ bhante parakule bhatiyā kammaṃ",
  "anya-e1101n:1953_1": "karontī dukkhena kasirena jīvikaṃ kappemi. Svātanāya me taṇḍulanālipi bhaṇḍulanāmpa",
  "anya-e1101n:1953_2": "itisabbattha natthi, pageva aññaṃ dhanaṃ, imaṃ vinā aññaṃ sāṭakampi natthi, kasmā",
  "anya-e1101n:1953_3": "pubbe akatapuññattā, tasmā imaṃ bhante sāṭakaṃ mamānuggahāya bodhimhi dhajaṃ bandhathāti",
  "anya-e1101n:1953_4": "yācitvā sāṭakaṃ dhovitvā tesaṃ adāsi. Bhikkhūpi tassānuggahāya taṃ gahetvā agamaṃsu.",
  "anya-e1101n:1953_5": "Sā sāṭakaṃ datvā pītipāmojjamānasā gehaṃ gantvā tadaheva rattiyā majjhimayāme satthakavātena",
  "anya-e1101n:1953_6": "upahatā kālaṃ katvā tesaṃ bhikkhūnaṃ gamanamagge ekasmiṃ ramaṇīye vanasaṇḍe bhummadevatā",
  "anya-e1101n:1953_7": "hutvā nibbattī, athassā puññānubhāvena tiyojanike ṭhāne dibbakapparukkhā pāturahaṃsu,",
  "anya-e1101n:1953_8": "tatta tatta nānāvirāgadhajapatākā olambanti. Devaputtā ca devadhītaro ca sabbābharaṇavibhūsitā",
  "anya-e1101n:1953_9": "tatheva dhajapatākādayo gahetvā kīḷanti. Naccagītādinekāni acchariyāni payojenti.",
  "anya-e1101n:1953_10": "Atha dutiyadivase tepi bhikkhū bodhimaṇḍalaṃ gacchantā sāyaṇhe taṃ ṭhānaṃ patvā ajja",
  "anya-e1101n:1953_11": "imasmiṃ vanasaṇḍe vasitvā gamissāmāti tattha vāsaṃ upagamiṃsu, tato te rattibhāge",
  "anya-e1101n:1953_12": "nānāvaṇṇadhaje ca devatāhi payojiyamānā gītavāditādayo ca tiyojanaṭṭhāne kapparukkhāni",
  "anya-e1101n:1953_13": "ca idaṃ sabbaṃ devissariyaṃ tassānubhāvena nibbattabhāvaṃ disvā vimhitamānasā devadhītaraṃ",
  "anya-e1101n:1953_14": "āmantetvā tvaṃ kena kammena idha nibbattāti pucchiṃsu. Sā bhikkhū vanditvā añjaliṃ",
  "anya-e1101n:1953_15": "paggayha ṭhitā bhante maṃ na sañjānitthāti āha. Bhikkhūhi na mayaṃ sañjānāma bhaginīti",
  "anya-e1101n:1953_16": "vutte sā attano sabhāvaṃ kathentī evamāha.",
  "anya-e1101n:1954": "8.",
  "anya-e1101n:1955": "Hīyyo āsanasālāya, nisīdittha samāgatā;",
  "anya-e1101n:1956": "Tumhakaṃ santikaṃ gamma, yā varākībhivādayi.",
  "anya-e1101n:1957": "9.",
  "anya-e1101n:1958": "Yā bodhiṃ pūjanatthāya, vatthakaṃ paṭipādayi;",
  "anya-e1101n:1959": "Sāhaṃ hīyyo cutā āsiṃ, rattiyaṃ byādhipīḷitā.",
  "anya-e1101n:1960": "10.",
  "anya-e1101n:1961": "Nānāsampattisaṃyuttā, nānābhūsanabhūsitā;",
  "anya-e1101n:1962": "Vimāne ratanā kiṇṇe, jātāhaṃ ettha kānane.",
  "anya-e1101n:1963": "11.",
  "anya-e1101n:1964": "Hīyyo passittha me gattaṃ, rajojallehi saṃkulaṃ;",
  "anya-e1101n:1965": "Ajja passatha me gattaṃ, vaṇṇavantaṃ pabhassaraṃ.",
  "anya-e1101n:1966": "12.",
  "anya-e1101n:1967": "Hīyyo passittha me bhante, nivatthaṃ malinambaraṃ;",
  "anya-e1101n:1968": "Ajja passatha me bhante, dibbamambaramuttamaṃ.",
  "anya-e1101n:1969": "13.",
  "anya-e1101n:1970": "Vikiṇṇaphalitaggehi, kesehi viralā kulaṃ;",
  "anya-e1101n:1971": "Ūkāgūthapaṭikkūlaṃ, hīyyo āsisiraṃ mama.",
  "anya-e1101n:1972": "14.",
  "anya-e1101n:1973": "Ajja taṃ parivattitvā, mama puññānubhāvato;",
  "anya-e1101n:1974": "Sunīlamududhammillaṃ, kusumā bharaṇabhūsitaṃ.",
  "anya-e1101n:1975": "15.",
  "anya-e1101n:1976": "Purā me sakasīsena, vahitaṃ dārū dakādikaṃ;",
  "anya-e1101n:1977": "Puññenāhaṃ ajja mālā, bhāraṃ sīse samubbahe.",
  "anya-e1101n:1978": "16.",
  "anya-e1101n:1979": "Dhajatthāya mayā hīyyo, padinnaṃ thūlasāṭakaṃ;",
  "anya-e1101n:1980": "Ajja nibbatti me bhonto, mahantaṃ dibbasampadaṃ.",
  "anya-e1101n:1981": "17.",
  "anya-e1101n:1982": "Jānamānena kattabbaṃ, dānādīsu mahapphalaṃ;",
  "anya-e1101n:1983": "Devaloke manussesu, sukhadaṃ dāna muttamanti.",
  "anya-e1101n:1984_0": "Taṃ sutvā sabbe bhikkhū acchariyabbhutacittā ahesuṃ. Sā devatā tassā rattiyā accayena",
  "anya-e1101n:1984_1": "bhikkhū nimantetvā dibbehi khajjabhojjehi sahatthā santappetvā tehi saddhiṃ āgacchantī",
  "anya-e1101n:1984_2": "antarāmagge dānaṃ dadamānā mahābodhiṃ gantvā sabbehi dhajapatākā dīhi ca nānāvidhavaṇṇagandhasampannapupphehi",
  "anya-e1101n:1984_3": "ca dīpadhūpehi ca bodhiṃ pūjetvā bhikkhūnaṃ cīvaratthāya dibbavatthāni datvā āgamma",
  "anya-e1101n:1984_4": "tasmiṃyeva vanasaṇḍe vasantī nānāvidhāni puññāni katvā tāvatiṃsabhavane nibbatti.",
  "anya-e1101n:1984_5": "Bhikkhūpi taṃ acchariyaṃ tattha tattha pakāsentā bahūjane puññakamme niyojesuṃti.",
  "anya-e1101n:1985": "18.",
  "anya-e1101n:1986": "Evaṃ vidhāpi kapaṇā jinasāsanamhi,",
  "anya-e1101n:1987": "Katvā pasāda matha thūlakucelakena;",
  "anya-e1101n:1988": "Pūjetva dibbavibhavaṃ alabhīti ñatvā,",
  "anya-e1101n:1989": "Pūjāparā bhavatha vatthusu tīsu sammāti.",
  "anya-e1101n:1990": "Kapaṇāya vatthuṃ tatiyaṃ.",
  "anya-e1101n:1991": "34. Indaguttattherassa vatthumhi ayamānupubbīkathā",
  "anya-e1101n:1992_0": "Amhākaṃ bhagavato parinibbāṇato orabhāge jambudīpe kira pāṭaliputtaṃ nāma nagaraṃ",
  "anya-e1101n:1992_1": "ahosi. Tattha dhammāsoko nāma mahiddhiko mahānubhāvo āṇācakkavatti rājā rajjaṃ kāreti.",
  "anya-e1101n:1992_2": "Uddhaṃ ākāsato heṭṭhā pathaviyā yojanappamāṇe sakalajambūdīpe tassa āṇā pavattati,",
  "anya-e1101n:1992_3": "tadā sakalajambudīpavāsino ca caturāsīti nagarasahasse rājāno ca attano attano balavāhane",
  "anya-e1101n:1992_4": "gahetvā āgamma dhammāsokamahārañño upaṭṭhānaṃ karonti. Tasmiṃ samaye devaputtanagare",
  "anya-e1101n:1992_5": "devaputto nāma mahārājā attano balavāhanaṃ gahetvā rañño upaṭṭhānaṃ agamāsi. Dhammāsoko",
  "anya-e1101n:1992_6": "devaputtamahārājānaṃ disvā madhurapaṭisanthāraṃ katvā tumhākaṃ raṭṭhe bahussutā āgatāgamā",
  "anya-e1101n:1992_7": "mahāguṇavantā ayyā atthīti pucchi. Taṃ sutvā devaputtarājā atthi deva tasmiṃ nagare",
  "anya-e1101n:1992_8": "sīhakumbhakaṃ nāma mahāvihāraṃ. Tattha anekasahassabhikkhū viharanti sīlavantā appicchā",
  "anya-e1101n:1992_9": "santuṭṭhā vivekakāmino. Tesu sāṭṭhakathātipiṭakadharo indaguttatthero nāma tesaṃ",
  "anya-e1101n:1992_10": "pāmokkho ahosi. So anekapariyāyena sanarāmarānaṃ bhikkhūnaṃ dhammaṃvaṇṇeti. Guṇavā",
  "anya-e1101n:1992_11": "attano guṇaṃ nissāya loke pākaṭoti. Taṃ sutvā rājā tuṭṭhamānaso theraṃ passitukāmo",
  "anya-e1101n:1992_12": "hutvā samma tvameva gantvā theraṃ yācitvā idhā nehīti āha. Taṃ sutvā devaputtarājā",
  "anya-e1101n:1992_13": "attano hatthassabalavāhanā dimahā senaṅgaparivuto indaguttattherassa santikaṃ gantvā",
  "anya-e1101n:1992_14": "vanditvā ayya ayyaṃ dhammāsokamahārājā daṭṭhukāmoti āha. Therena sādhūti sampaṭicchite",
  "anya-e1101n:1992_15": "rājā therena sampaṭicchitabhāvaṃ dhammāsokamahārājino pesesi. Tato dhammāsokamahārājā",
  "anya-e1101n:1992_16": "somanassappatto attano āṇāpavattitaṭṭhāne rājūnaṃ sāsanaṃ pesesi. Sabbeva therāgamanamaggaṃ",
  "anya-e1101n:1992_17": "alaṅkarontūti. Atha te rājāno tuṭṭhapahaṭṭhā attano attano nagare bheriṃ carāpetvā",
  "anya-e1101n:1992_18": "devaputtanagarato yāva pāṭaliputtanagaraṃ etthantare pañcapaṇṇāsayojanikaṃ maggaṃ",
  "anya-e1101n:1992_19": "visamaṃ samaṃ karonto devatānaṃ dibbavīthimiva alaṅkaritvā dhammāsokamahānarindassa",
  "anya-e1101n:1992_20": "evaṃ sāsanaṃ pesesuṃ. Bhavantettha.",
  "anya-e1101n:1993": "1.",
  "anya-e1101n:1994": "Indaguttamahāthera, sāmino gamanāya no;",
  "anya-e1101n:1995": "Maggaṃ alaṅkarontūti, mahārājena pesitaṃ.",
  "anya-e1101n:1996": "2.",
  "anya-e1101n:1997": "Tato te apanetvāna, pāsāṇakaṇṭakādikaṃ;",
  "anya-e1101n:1998": "Visamaṃ samaṃ karitvāna, sammajjitvāna sādhukaṃ.",
  "anya-e1101n:1999": "3.",
  "anya-e1101n:2000": "Dhotamuttā samābhāsā, okiritvāna vālukā;",
  "anya-e1101n:2001": "Ussāpitā tattha tattha, dussatoraṇapantiyo.",
  "anya-e1101n:2002": "4.",
  "anya-e1101n:2003": "Kaladhotahemarambhādi, nānātoraṇapantiyo;",
  "anya-e1101n:2004": "Tathā pupphamayā neka, toraṇūparitoraṇā.",
  "anya-e1101n:2005": "5.",
  "anya-e1101n:2006": "Tesu tesuca ṭhānesu, saṅkhatā kusumagghikā;",
  "anya-e1101n:2007": "Tatheva gandhatelehi, dīpitā dīpapantiyo.",
  "anya-e1101n:2008": "6.",
  "anya-e1101n:2009": "Padumuppalasannīra, pupphapallava laṅkatā;",
  "anya-e1101n:2010": "Ṭhapitā ghaṭamālāyo, puṇṇā sogandhavārihi.",
  "anya-e1101n:2011": "7.",
  "anya-e1101n:2012": "Nilapītā disambhinna, patākāhi dhajehi ca;",
  "anya-e1101n:2013": "Maggassa ubhato passe, vanamāsi samākulaṃ.",
  "anya-e1101n:2014": "8.",
  "anya-e1101n:2015": "Ketavo uggatā tattha, mandamandasamīraṇā;",
  "anya-e1101n:2016": "Avhayantāva sobhanti, brahmoragasurādayo.",
  "anya-e1101n:2017": "9.",
  "anya-e1101n:2018": "Nāgacampapunnāga, ketakīvakulādihi;",
  "anya-e1101n:2019": "Padumuppalā dijalajehi, mālatī kusumā dihi.",
  "anya-e1101n:2020": "10.",
  "anya-e1101n:2021": "Mālādāmehi nekehi, maggamāsi vicittakaṃ;",
  "anya-e1101n:2022": "Pattharitvā pādapaṭe, sittasammattabhūmiyaṃ.",
  "anya-e1101n:2023": "11.",
  "anya-e1101n:2024": "Lājādipañcapupphāni, vikiriṃsu manoramaṃ;",
  "anya-e1101n:2025": "Alaṅkaritvā hattassā, kusumā bharaṇādihi.",
  "anya-e1101n:2026": "12.",
  "anya-e1101n:2027": "Maggālaṅkaraṇatthāya, ṭhapitāsuṃ tato tato;",
  "anya-e1101n:2028": "Tesu tesu ca ṭhānesu, bherimaṇḍalamajjhagā.",
  "anya-e1101n:2029": "13.",
  "anya-e1101n:2030": "Naccanti cāturā nārī, rasabhāvanirantarā;",
  "anya-e1101n:2031": "Kaṃsavaṃsādipaggayha, vajjentānekatantiyo.",
  "anya-e1101n:2032": "14.",
  "anya-e1101n:2033": "Gāyanti madhuraṃ gītaṃ, gāyantettha layānvitaṃ;",
  "anya-e1101n:2034": "Maggoso sādhuvādehi, bheritantinadehica.",
  "anya-e1101n:2035": "15.",
  "anya-e1101n:2036": "Karīnaṃ koñcanādehi, hayānaṃ hesitehi ca;",
  "anya-e1101n:2037": "Nekaviṭaṅkasaṅghehi, so karīhi samākulo.",
  "anya-e1101n:2038": "16.",
  "anya-e1101n:2039": "Maggassa ubhato passe, devakaññūpamā subhā;",
  "anya-e1101n:2040": "Mālākalāpe paggayha, tiṭṭhanti tuṭṭhamānasā.",
  "anya-e1101n:2041": "17.",
  "anya-e1101n:2042": "Tathā puṇṇaghaṭe gayha, padumuppalasaṃkule,",
  "anya-e1101n:2043": "Aṭṭhamaṅgalamuggayha, tiṭṭhanti pamadā tahiṃ.",
  "anya-e1101n:2044": "18.",
  "anya-e1101n:2045": "Sītalūdakasampanna, papāhi samalaṅkatā;",
  "anya-e1101n:2046": "Sinānatthaṃ khatā āsuṃ, pokkharañño tahiṃtahiṃ.",
  "anya-e1101n:2047": "19.",
  "anya-e1101n:2048": "Tahiṃtahiṃkatā āsuṃ, dānasālā manoramā;",
  "anya-e1101n:2049": "Nicitāsumanekāni, dānopakaraṇā tahiṃ.",
  "anya-e1101n:2050": "20.",
  "anya-e1101n:2051": "Evaṃ nekavidhā pūjā, amhehi paṭipāditā;",
  "anya-e1101n:2052": "Ṭhapetvāna mahāgaṅgaṃ, taṃ jānātu mahīpatīti.",
  "anya-e1101n:2053_0": "Taṃ sutvā asokamahārājā gaṅgaṃ alaṅkarothāti soḷasayakkhe pesesi, te saparivārā tattha",
  "anya-e1101n:2053_1": "gantvā attano ānubhāvena gaṅgāya anto tigāvutaṭṭhāne udukkhalapāsāṇe ṭhapesuṃ. Ṭhapetvā",
  "anya-e1101n:2053_2": "thambhe ussāpetvā tulāsaṃghāṭe datvā himavantato rattacandanasāre āharitvā padare",
  "anya-e1101n:2053_3": "santharitvā anekehi pūjāvidhānehi alaṅkaritvā rañño evaṃ sāsanaṃ pesesuṃ. Bhavantettha.",
  "anya-e1101n:2054": "21.",
  "anya-e1101n:2055": "Yamatthāya mayaṃ sabbe, mahārājena pesitā;",
  "anya-e1101n:2056": "Amhehi dāni taṃ sabbaṃ, katameva suṇotha taṃ.",
  "anya-e1101n:2057": "22.",
  "anya-e1101n:2058": "Gāvutattayagambhīraṃ, gaṅgaṃ yojanavitthataṃ;",
  "anya-e1101n:2059": "Thambhe patiṭṭhapetvāna, anagghaṃ rattacandanaṃ.",
  "anya-e1101n:2060": "23.",
  "anya-e1101n:2061": "Himavantato haritvāna, setuṃ tattha sumāpitaṃ;",
  "anya-e1101n:2062": "Toraṇā ca ubho passe, ratanehi sunimmitā.",
  "anya-e1101n:2063": "24.",
  "anya-e1101n:2064": "Puṇṇakumbhaddhajā ceva, padīpāvaliyo tathā;",
  "anya-e1101n:2065": "Ubho passesu ratanāni, māpetvālambanānica.",
  "anya-e1101n:2066": "25.",
  "anya-e1101n:2067": "Suvaṇṇamaṇimuttādi, dāmehi samalaṅkatā;",
  "anya-e1101n:2068": "Vālukatthāya okiṇṇā, dhotamuttā pabhassarā.",
  "anya-e1101n:2069": "26.",
  "anya-e1101n:2070": "Tesu tesu ca ṭhānesu, ṭhapitāsuṃ mahāmaṇī;",
  "anya-e1101n:2071": "Nānārāgavitānehi, sobhitā setuno pari.",
  "anya-e1101n:2072": "27.",
  "anya-e1101n:2073": "Olambitāsuṃ tattheva, dibbādikusumādayo;",
  "anya-e1101n:2074": "Niṭṭhitaṃ idha kātabba, yuttaṃ pūjāvidhiṃtu no;",
  "anya-e1101n:2075": "Devotaṃ paṭijānātu, iti vatvāna pesayuṃti.",
  "anya-e1101n:2076_0": "Tampi sutvā asoko mahārājā tumheva theraṃ idhānethāti tesaṃyeva sāsanaṃ paṭipesesi,",
  "anya-e1101n:2076_1": "te sādhūti indaguttattherassa santikaṃ gantvā vanditvā bhante pāṭaliputtanagarassa",
  "anya-e1101n:2076_2": "gamanāya kāloti āhaṃsu, tato thero saṭṭhisahassamattehi bhikkhusaṅghehi parivuto",
  "anya-e1101n:2076_3": "pañcapaṇṇāsayojanamaggaṃ paṭipajji. Athāparaṃ devaputtanagaravāsino anekavidhamālāgandhavāsacuṇṇaddhajapatākādīhi",
  "anya-e1101n:2076_4": "anekehi tālāvacarehi naccagītavāditehi pūjetvā agamaṃsu. Atha thero mahantena pūjāvidhānena",
  "anya-e1101n:2076_5": "jambudīpavāsīhi pūjiyamāno anukkamena candabhāgāya gaṅgāya setuṃ patvā tattha mahantaṃ",
  "anya-e1101n:2076_6": "pūjāvidhānaṃ olokento evaṃ cintesi, evaṃ uḷāraṃ pūjāvidhānaṃ idāni jambudīpe nāññassa",
  "anya-e1101n:2076_7": "hoti, mayhamevetaṃ kataṃ. Ahamevetta uttamo appaṭimoti evaṃ seyyassa seyyohamasmīti",
  "anya-e1101n:2076_8": "mānaṃ uppādetvā aṭṭhāsi. Tasmiṃ khaṇe eko khīṇāsavatthero taṃ mānenupatthaddhacetasā",
  "anya-e1101n:2076_9": "ṭhitaṃ dibbacakkhunā disvā upasaṅkamitvā vanditvā therassa ovadanto evamāha. Tasmā.",
  "anya-e1101n:2077": "28.",
  "anya-e1101n:2078": "Mā mānassa vasī hotha, māno bhante vasaṃgataṃ mānaṃbhantevasīkataṃ itisabbattha;",
  "anya-e1101n:2079": "Anatthado sadā hoti, pātetvāna bhavā vaṭe.",
  "anya-e1101n:2080": "29.",
  "anya-e1101n:2081": "Māno palālito satto, taṇhāpaṭighasaṅgato;",
  "anya-e1101n:2082": "Makkaṭoragasoṇādi, hutvā jāyati jātisu.",
  "anya-e1101n:2083": "30.",
  "anya-e1101n:2084": "Mā mānaṃ sāmi pūrehi, attānaṃ parisodhaya;",
  "anya-e1101n:2085": "Aparisuddhā sayo bhikkhu, dāyakaṃ na paritosati.",
  "anya-e1101n:2086": "31.",
  "anya-e1101n:2087": "Dadantānaṃ sarantānaṃ, pūjentānaṃ sace tuvaṃ;",
  "anya-e1101n:2088": "Mahapphalaṃ mahābhūtiṃ, kāmattha hotha nibbaṇāti nimmanā itikattaci.",
  "anya-e1101n:2089_0": "Taṃ sutvā thero saṃsāre nibbindo tattheva ṭhito tilakkhaṇaṃ paṭṭhapetvā karajakāyaṃ",
  "anya-e1101n:2089_1": "sammasanto sahapaṭi sambhidāhi arahattaṃ patvāva nikkhami. Tato dhammāsokamahārājā",
  "anya-e1101n:2089_2": "balavāhanaparivuto mahantena pūjāvidhānena paṭimaggaṃ āgamma vanditvā tato diguṇaṃ",
  "anya-e1101n:2089_3": "pūjāsakkāraṃ kurumāno mahābhikkhusaṅghena saddhiṃ theraṃ attano nagaraṃ netvā tassa",
  "anya-e1101n:2089_4": "dhammakathaṃ sutvā pasannamānaso pañcasīle patiṭṭhāya mahantaṃ vihāraṃ kāretvā therena",
  "anya-e1101n:2089_5": "sahāgatānaṃ saṭṭhisahassānaṃ bhikkhūnaṃ catupaccayehi upaṭṭhāna makāsi, atha thero",
  "anya-e1101n:2089_6": "sāṭṭhakathaṃ piṭakattayaṃ pakāsento tasmiṃ ciraṃ vasitvā tattheva parinibbāyi. Tato",
  "anya-e1101n:2089_7": "rājā sapariso tassa sarīranikkhepaṃ kāretvā dhātuyo gahetvā mahantaṃ cetiyaṃ kārāpesīti.",
  "anya-e1101n:2090": "32.",
  "anya-e1101n:2091": "Purātanānaṃ bhuvi puññakamminaṃ,",
  "anya-e1101n:2092": "Guṇānubhāvena mahenti evaṃ;",
  "anya-e1101n:2093": "Sadevakā naṃ manasīkarontā,",
  "anya-e1101n:2094": "Puññaṃ karothā yatane sadā darāti.",
  "anya-e1101n:2095": "Indaguttattherassa vatthuṃ catutthaṃ.",
  "anya-e1101n:2096": "35. Sākhamālapūjikāya vatthumhi ayamānupubbīkathā",
  "anya-e1101n:2097_0": "Amhākaṃ bhagavā dasapāramiyo pūretvā anukkamena tusitabhavane nibbatto devehi ārādhito",
  "anya-e1101n:2097_1": "sakkarājakule paṭisandhiṃ gahetvā mātukucchito nikkhanto anukkamena paramābhisambodhiṃ",
  "anya-e1101n:2097_2": "patvā tato paṭṭhāya pañcacattālīsasaṃvaccharāni ṭhatvā caturāsītidhammakkhandhasahassāni",
  "anya-e1101n:2097_3": "desetvā gaṇanapathamatīte satte bhavakantārato santāretvā sabbabuddhakiccāni niṭṭhāpetvā",
  "anya-e1101n:2097_4": "kusinārāyaṃ upavattane mallānaṃ sālavane yamakasālāna mantare uttarasīsakaṃ paññatte",
  "anya-e1101n:2097_5": "mañcake vesākhapuṇṇadivase dakkhiṇena passena sato sampajāno anuṭṭhānaseyyāya nipanno",
  "anya-e1101n:2097_6": "pacchimayāme bhikkhū ovaditvā balavapaccū-sa samaye mahāpathaviṃkampento anupādisesāya",
  "anya-e1101n:2097_7": "nibbāṇadhātuyā parinibbāyi, nibbute pana bhagavati lokanāthe ānandatthero mallarājūnaṃ",
  "anya-e1101n:2097_8": "etaṃ pavattiṃ ārocesi. Tato kosinārakā ca devabrahmādayo ca sannipatitvā naccagītavāditehi",
  "anya-e1101n:2097_9": "mālāgandhādīhi ca sakkarontā garukarontā mānentā pūjentā celavitānādayo karontā bhagavato",
  "anya-e1101n:2097_10": "sarīraṃ nagaramajjhe yattha makuṭabandhanaṃ nāma mallānaṃ cetiyaṃ, tattha netvā cakkavattissa",
  "anya-e1101n:2097_11": "sarīraṃ viya ahatena vatthena veṭhetvā tato vihatena kappāsena veṭhetvāti evaṃ pañcadussayugasatehi",
  "anya-e1101n:2097_12": "veṭhetvā āyasāya teladoṇiyā pakkhipitvā aññissāya āyasāya doṇiyā paṭikujjitvā sabbagandhānaṃ",
  "anya-e1101n:2097_13": "citakaṃ karitvā bhagavato sarīraṃ citakaṃ āropesuṃ. Atha mahākassapattherena bhagavato",
  "anya-e1101n:2097_14": "pāde sirasā vandite devatānubhāvena citako samantā ekappahāreneva pajjali. Bhagavato",
  "anya-e1101n:2097_15": "pana sarīre daḍḍhe sumanamakuḷasadisā dhātuyo avasissiṃsu. Tasmiṃ kira samaye kosalarañño",
  "anya-e1101n:2097_16": "janapade aññatarā gāmavāsikā itthī bhagavati parinibbute sādhukīḷhaṃ āgacchamānā",
  "anya-e1101n:2097_17": "antarāmagge attano sarīre uppannavātarogena upaddutā sādhukīḷhaṃ sampāpuṇituṃ asakkontī",
  "anya-e1101n:2097_18": "satthu āḷāhanaṃ gantvā bhagavato dhātusarīre tīṇi sākhapupphāni pūjetvā pasannamānasā",
  "anya-e1101n:2097_19": "pañcapatiṭṭhitena vanditvā gatā tāya eva rattiyā majjhimayāme kālaṃ katvā tāvatiṃsabhavane",
  "anya-e1101n:2097_20": "tiṃsayojanike kanakavimāne nibbatti. Tassā pubbakammapakāsanatthaṃ cakkamattāni sākhapupphāni",
  "anya-e1101n:2097_21": "tatta tattha olambanti. Teheva sabbaṃ vimānaṃ ekobhāsī ekobhāsi tato itisabbattha",
  "anya-e1101n:2097_22": "ahosi. Tato sugandhakaraṇḍakaṃ viya ca ahosi, sā pana attano sobhaggappattaṃ attabhāvañca",
  "anya-e1101n:2097_23": "vimānasampadañca parivārasampattiyo ca disvā vimhitamānasā pubbe katena pubbekissame.",
  "anya-e1101n:2097_24": "pubbekatename iticakatthaci kena me puññakammenā yaṃ laddhāti olokantī bhagavato",
  "anya-e1101n:2097_25": "dhātusarīrasmiṃ pūjitāni tīṇi sākhapupphāni disvā pasannamānasā mahācakkappamāṇaṃ",
  "anya-e1101n:2097_26": "sākhamālaṃ hatthena dhārentī dhātupūjanatthāya agamāsi. Tadā tattha sannipatitā manussā",
  "anya-e1101n:2097_27": "tassā rūpasampadañca hatte mahantaṃ sākhamālañca disvā vimhitamānasā amma tvaṃ kattha",
  "anya-e1101n:2097_28": "vāsikā. Kattha panimaṃ pupphaṃ paṭiladdhanti pucchiṃsu, taṃ sutvā devadhītā attanā",
  "anya-e1101n:2097_29": "bhagavato dhātusarīrassa pūjitasākhamālattayānubhāvena paṭiladdhasampattiyo ca dibbavimānañca",
  "anya-e1101n:2097_30": "pubbe matakalevaraṃ cāti sabbaṃ tesaṃ dassetvā dhammadesanāvasāne āha.",
  "anya-e1101n:2098": "1.",
  "anya-e1101n:2099": "Samāgatā bhavantā bho, passantu mama sampadaṃ;",
  "anya-e1101n:2100": "Katamappena kārena, sammāsambuddhadhātuyā.",
  "anya-e1101n:2101": "2.",
  "anya-e1101n:2102": "Sākhamālāni tīṇeva, hīyyohaṃ munidhātuyā;",
  "anya-e1101n:2103": "Pūjayitvāna santuṭṭhā, nivattā tāya rattiyā.",
  "anya-e1101n:2104": "3.",
  "anya-e1101n:2105": "Marantī kharavātena, tamahaṃ sucaritaṃ sariṃ;",
  "anya-e1101n:2106": "Tenāhaṃ puññakammena, tāvatiṃsūpagāahuṃ.",
  "anya-e1101n:2107": "4.",
  "anya-e1101n:2108": "Tattha me āsi pāsādo, tiṃsayojanamuggato;",
  "anya-e1101n:2109": "Kūṭāgāravarākiṇṇo, sākhamālāti sādhamālo itipikatthaci, vissuto.",
  "anya-e1101n:2110": "5.",
  "anya-e1101n:2111": "Yathā sabbasugandhehi, karaṇḍaṃ paribhāvitaṃ;",
  "anya-e1101n:2112": "Tathā dibbasugandhehi, gandhitaṃ bhavanaṃ mama.",
  "anya-e1101n:2113": "6.",
  "anya-e1101n:2114": "Cakkamattā sākhapupphā, tattha tatthūpalambare tatavatthupalabbare itipikatthaci;",
  "anya-e1101n:2115": "Dibbagandhā pavāyanti, madhubbabhanisevitā.",
  "anya-e1101n:2116": "7.",
  "anya-e1101n:2117": "Bhassanti ekapupphasmā, tumbamattā hi reṇavo;",
  "anya-e1101n:2118": "Tehi piñjaritā devā, kīḷanti ca lalantica.",
  "anya-e1101n:2119": "8.",
  "anya-e1101n:2120": "Pīḷandhitvāna mālādhayā, sudibbā bharaṇānica;",
  "anya-e1101n:2121": "Sahaccharā devaputtā, naccagītādibyāvaṭā.",
  "anya-e1101n:2122": "9.",
  "anya-e1101n:2123": "Passathemaṃ bhujaṅgā bho, sattā mohena pārutā;",
  "anya-e1101n:2124": "Hīyyo mataṃ paviddhaṃ me, pūtibhūtaṃ kalevaraṃ.",
  "anya-e1101n:2125": "10.",
  "anya-e1101n:2126": "Puḷavehi samākiṇṇaṃ, makkhikāgaṇakīḷitaṃ;",
  "anya-e1101n:2127": "Kākasoṇādisattāna, māhāraṃ kuṇapālayaṃ.",
  "anya-e1101n:2128": "11.",
  "anya-e1101n:2129": "Patthenti purisā pubbe, anekopāyanena taṃ;",
  "anya-e1101n:2130": "Daṭṭhumpidāni nicchanti, taṇhāyaññāṇatā aho.",
  "anya-e1101n:2131": "12.",
  "anya-e1101n:2132": "Lokapajjotakassāhaṃ, vimalassa yasassino;",
  "anya-e1101n:2133": "Dhātuṃ hīyyo mahiṃ sammā, ajja sagge patiṭṭhitā.",
  "anya-e1101n:2134": "13.",
  "anya-e1101n:2135": "Hitvāne tādisaṃ kāyaṃ, laddhaṃdāni mamedisaṃ;",
  "anya-e1101n:2136": "Dibbattabhāvaṃ sobhāhi, bhāsamāna mudikkhatha.",
  "anya-e1101n:2137": "14.",
  "anya-e1101n:2138": "Bhāsamānāya me vācaṃ, suṇothettha samāgatā;",
  "anya-e1101n:2139": "Natthevākatapuññassa, aṇumattaṃ bhave sukhaṃ.",
  "anya-e1101n:2140": "15.",
  "anya-e1101n:2141": "Bindumattampi yo puñña, bījaṃ ropeti sāsane;",
  "anya-e1101n:2142": "Na hā natthaphalaṃ nahapanantaphalaṃ itipikatthaci hoti, yāva nibbāṇapattiyāti.",
  "anya-e1101n:2143_0": "Evaṃ sā devatā attanā paṭiladdhadibbavibhavaṃ dassetvā janakāyaṃ ovaditvā dibbasākhapupphehi",
  "anya-e1101n:2143_1": "jinadhātuṃ pūjetvā manussānaṃ passantānaṃyeva saddhiṃ vimānena devalokameva agamāsi.",
  "anya-e1101n:2143_2": "Taṃ disvā mahājano dānādīni puññāni katvā devalokaṃ pūresīti.",
  "anya-e1101n:2144": "16.",
  "anya-e1101n:2145": "Evañhi sā pupphamattena dhātuṃ,",
  "anya-e1101n:2146": "Pūjetva devesu alattha bhūtiṃ;",
  "anya-e1101n:2147": "Tumhepi bhonto tidivesu sātaṃ,",
  "anya-e1101n:2148": "Kāmattha ce kattha puññāni sādhuṃti.",
  "anya-e1101n:2149": "Sākhamālapūjikāya vatthuṃ pañcamaṃ.",
  "anya-e1101n:2150": "36. Moriyabrahmaṇassa vatthumhi ayamānupubbīkathā",
  "anya-e1101n:2151_0": "Amhākaṃ bhagavati parinibbute magadharaṭṭhe macalaṃ nāma mahāgāmaṃ ahosi. Tattha",
  "anya-e1101n:2151_1": "moriyonāma brāhmaṇo paṭivasati saddho pasanno, tassa senānāme kā bhariyā atthi. Sāpi",
  "anya-e1101n:2151_2": "saddhā pasannā ratanattayesu. Te ubhopi samaggā sammodamānā bhikkhusaṅghaṃ nimantetvā",
  "anya-e1101n:2151_3": "niccaṃ dānaṃ pavattentā cīvarādicatupaccayehi upaṭṭhahantā sīlaṃ rakkhantā uposathakammaṃ",
  "anya-e1101n:2151_4": "karontā divasaṃ vītināmenti. Athassa gehe vibhavaṃ yebhuyyena dānādīsu parikkhayamagamāsi.",
  "anya-e1101n:2151_5": "Tato brāhmaṇī sāmi no gehe dhanaṃ parikkhīṇaṃ. Kathaṃ dānaṃ pavatteyyāmāti brāhmaṇassa",
  "anya-e1101n:2151_6": "ārocesi, tato brāhmaṇo mā bhadde cintesi. Yenakenaci upāyena dānaṃ patiṭṭhapessāmāti",
  "anya-e1101n:2151_7": "vatvā tasmiṃyeva attano saussāhataṃ pakāsonto āha.",
  "anya-e1101n:2152": "1.",
  "anya-e1101n:2153": "Jānamāno hi lokasmiṃ, dānassedaṃ phalaṃ iti;",
  "anya-e1101n:2154": "Na dajjā ko susīlesu, appampi divasampati.",
  "anya-e1101n:2155": "2.",
  "anya-e1101n:2156": "Saggalokanidānāni, dānāni matimā idha;",
  "anya-e1101n:2157": "Kohināma naro loke, na dadeyya hite ratoti.",
  "anya-e1101n:2158_0": "Evañca pana vatvā bhadde vanaṃ pavisitvā anekavidhāni paṇṇāni ca phalāni ca pacchipūraṃ",
  "anya-e1101n:2158_1": "āharitvā vikkiṇitvāpi dānaṃ na upacchindissāmāti vatvā tato paṭṭhāya vanaṃ gantvā",
  "anya-e1101n:2158_2": "paṇṇāni ca phalāni ca āharitvā vikkiṇitvā dānaṃ dento paṭivasati. Athekadivasaṃ brāhmaṇo",
  "anya-e1101n:2158_3": "vanaṃ paviṭṭho paṇṇehi ca phalehi ca pacchiṃ pūretvā sīsenā dāya gehaṃ āgacchanto",
  "anya-e1101n:2158_4": "pupphaphalapallavehi vinataṃ nekatarugaṇanicitaṃ sammattānekacātakacatuppadanisevitaṃ",
  "anya-e1101n:2158_5": "vippakiṇṇānantapupphapattakiñjakkhacchannavāḷukātalaṃ sandamānasītalā malajalappavāhaṃ",
  "anya-e1101n:2158_6": "akaddamāninnasupatittehi sundaraṃ kandaraṃ disvā pacchiṃ tīre ṭhapetvā otiṇṇo nahāyati,",
  "anya-e1101n:2158_7": "tasmiṃ khaṇe tattha ekasmiṃ rukkhe adhivattho devaputto taṃ tattha nahāyantaṃ disvā",
  "anya-e1101n:2158_8": "kinnu kho esa kalyāṇajjhāsayo vā udāhu pāpajjhāsayo sattoti dibbacakkhunā upadhāranto",
  "anya-e1101n:2158_9": "acchariyapuriso eso duggatopi hutvā attano dānappaveṇiyā upacchijjanabhayena vanaṃ",
  "anya-e1101n:2158_10": "gantvā paṇṇāni ca phalāni ca āharitvā dukkhena kasirena jīvikaṃ kappento dānadhammaṃ",
  "anya-e1101n:2158_11": "na upacchindatīti cintetvā tassa guṇādayo paṭicca pacchiyaṃ ṭhapitapaṇṇāni ca phalāni",
  "anya-e1101n:2158_12": "ca sabbāni suvaṇṇāni hontūti adhiṭṭhāsi. Athassānubhāvena sabbaṃ suvaṇṇaṃ ahobhi,",
  "anya-e1101n:2158_13": "atha so suvaṇṇapuṇṇapacchiyaṃ upari suvaṇṇarāsimatthake sabbakāmadadaṃ mahantaṃ maṇiratanaṃ",
  "anya-e1101n:2158_14": "ṭhapetvā antarahito paṭikkamma aṭṭhāsi, tato brāhmaṇo nahātvā uttiṇṇo pacchiyaṃ sampuṇṇasuvaṇṇavaṇṇaraṃsinā",
  "anya-e1101n:2158_15": "sambhinnavijjotamānamaṇiratanaṃ disvā kimetaṃti āsaṅkitaparisaṅkito pacchisamīpaṃ",
  "anya-e1101n:2158_16": "gantvā hatthaṃ pasāretuṃ avisahanto aṭṭhāsi. Taṃ disvā devaputto dissamānasarīrena",
  "anya-e1101n:2158_17": "ṭhatvā mā tvaṃ bhāyi brāhmaṇa. Mayā etāni nimmitāni, gahetvā gacchāhīti āha, atha",
  "anya-e1101n:2158_18": "brāhmaṇo devaputtassa kathaṃ sutvā ayaṃ devaputto imaṃ mayā nimmitaṃ, gahetvā gacchāti",
  "anya-e1101n:2158_19": "vadati. Kinnu kho so attano ānubhāvena deti, udāhu mayā katapuññenāti pucchissāmi",
  "anya-e1101n:2158_20": "taṃti pañjalikova devaputtaṃ pucchanto āha.",
  "anya-e1101n:2159": "3.",
  "anya-e1101n:2160": "Pucchāmi pañjalī dāni, devaputta mahiddhika;",
  "anya-e1101n:2161": "Dadāsi me suvaṇṇañca, kāmadaṃ maṇimuttamaṃ.",
  "anya-e1101n:2162": "4.",
  "anya-e1101n:2163": "Nāpi ko no tuvaṃ ñāti,",
  "anya-e1101n:2164": "Na mitto nopakārako;",
  "anya-e1101n:2165": "Kiṃ tvaṃ atthavasaṃ disvā,",
  "anya-e1101n:2166": "Mama dajjāsimaṃ dhanaṃ.",
  "anya-e1101n:2167": "5.",
  "anya-e1101n:2168": "Kena tapena sīlena, kenācāraguṇena ca;",
  "anya-e1101n:2169": "Yena dajjāsi me deva, kiṃ me sucaritaṃ citaṃ.",
  "anya-e1101n:2170": "6.",
  "anya-e1101n:2171": "Kinnu purātanaṃ kammaṃ, kena kammena dassasi;",
  "anya-e1101n:2172": "Athavā taviddhiyā desi, taṃ me akkhāhi pucchitoti.",
  "anya-e1101n:2173_0": "Tato devaputto na kho panāhaṃ brāhmaṇa devoti paresaṃ kiñci dātuṃ sakkomi, tayā pubbe",
  "anya-e1101n:2173_1": "katasucaritānubhāvena nibbattatīti vatvā dibbacakkhunā tassa pubbakammaṃ disvā tassa pakāsento āha.",
  "anya-e1101n:2174": "7.",
  "anya-e1101n:2175": "Kassape lokapajjote, sambuddhe parinibbute;",
  "anya-e1101n:2176": "Sabbattha patthaṭaṃ āsi, tassa buddhassa sāsanaṃ.",
  "anya-e1101n:2177": "8.",
  "anya-e1101n:2178": "Tadā paccantime gāme, tvamāsi kuladārako;",
  "anya-e1101n:2179": "Saddho āsi pasanno ca, dāyako kusale rato.",
  "anya-e1101n:2180": "9.",
  "anya-e1101n:2181": "Tadā pabbajito eko, gacchanto antarāpathe;",
  "anya-e1101n:2182": "Corehi anubaddhosi, acchinnapattacīvaro.",
  "anya-e1101n:2183": "10.",
  "anya-e1101n:2184": "Sākhābhaṅgaṃ nivāsetvā, pārupitvā tatheva taṃ;",
  "anya-e1101n:2185": "Antogāmaṃ paviṭṭhosi, esamāno pilotike.",
  "anya-e1101n:2186": "11.",
  "anya-e1101n:2187": "Tato tvaṃ caramānaṃ taṃ, disvā kampitamānaso;",
  "anya-e1101n:2188": "Vatthayugaṃ adāsi tvaṃ, saddahaṃ dānato phalaṃ.",
  "anya-e1101n:2189": "12.",
  "anya-e1101n:2190": "Patthodanena taṃ bhikkhuṃ, parivisitvā yathābalaṃ;",
  "anya-e1101n:2191": "Pesesi abhivādetvā, saddhāya suddhamānaso.",
  "anya-e1101n:2192": "13.",
  "anya-e1101n:2193": "Imaṃ tvaṃ akarī puññaṃ, tuyhetaṃ caritaṃ imaṃ;",
  "anya-e1101n:2194": "Tassa te puññakammassa, amukhyaphala mīdisaṃti.",
  "anya-e1101n:2195_0": "Evañca pana vatvā idaṃ te brāhmaṇa dhanaṃ rājādīhi mayā anāharaṇīyaṃ kataṃ, tvaṃ",
  "anya-e1101n:2195_1": "aparisaṅkanto gahetvā yathādhippāyaṃ karohi, imaṃ kho pana maṇiratanaṃ icchiticchitaṃ",
  "anya-e1101n:2195_2": "pasavati, tenāpi ānubhāvena tava dānaṃ anupacchindanto puttadārādayo posehīti anusāsi,",
  "anya-e1101n:2195_3": "taṃ sutvā brāhmaṇo tena vuttaniyāmeneva bhikkhusaṅghassa mahādānaṃ dadanto sīlaṃ",
  "anya-e1101n:2195_4": "rakkhanto ciraṃ vasitvā aparabhāge tato cuto devaloke nibbattīti.",
  "anya-e1101n:2196": "14.",
  "anya-e1101n:2197": "Evaṃ nihīnāpī dhanena santo,",
  "anya-e1101n:2198": "Dānanvayaṃ neva pariccajanti;",
  "anya-e1101n:2199": "Tasmā hi bhonto sati deyyadhamme,",
  "anya-e1101n:2200": "Mā kattha dānesu pamādabhāvaṃti.",
  "anya-e1101n:2201": "Moriyabrāhmaṇassa vatthuṃ chaṭṭhamaṃ.",
  "anya-e1101n:2202": "37. Puttavatthumhi ayamānupubbīkathā",
  "anya-e1101n:2203_0": "Ekasmiṃ kira samaye laṅkādīpavāsino saṭṭhimattā bhikkhū jayamahābodhiṃ vanditukāmā",
  "anya-e1101n:2203_1": "ekato mantetvā mahātitthena nāvaṃ āruyha jambudīpaṃ patvā tāmalittipaṭṭhene tamalittapaṭṭane",
  "anya-e1101n:2203_2": "itikatthaci otaritvā anukkamena pāṭaliputtanagaraṃ pāpuṇiṃsu. Atha tasmiṃ nagare",
  "anya-e1101n:2203_3": "piṇḍāya carante te bhikkhū eko duggatamanusso disvā cirena cirenāhaṃdiṭṭhā itisabbattha",
  "anya-e1101n:2203_4": "mayā diṭṭhā buddhaputtāti somanasso bhariyaṃ pakkositvā bhadde imesaṃ ayyānaṃ dānaṃ",
  "anya-e1101n:2203_5": "dātukāmomhi, pubbe no akatapuññattā idāni duggatā jātā, imesu puññakkhettesu bījaṃ",
  "anya-e1101n:2203_6": "no ce ropessāma, punapi evameva bhavissāmāti vatvā kiṃ me gehe deyyadhammaṃ atthīti",
  "anya-e1101n:2203_7": "pucchi. Sā taṃ sutvā ghare no sāmi ayyānaṃ kiñci dātabbaṃ na passāmi. Api ca mama",
  "anya-e1101n:2203_8": "puttaṃ māretvā dānaṃ dātuṃ sakkāti. So tassā kathaṃ sutvā bhadde puttaṃ māretvā kiṃ",
  "anya-e1101n:2203_9": "dānaṃ demāti āha. Tāya taṃ sutvā sāmi kiṃ na jānāsi, putte no mate sandiṭṭhasambhattā",
  "anya-e1101n:2203_10": "ñātimittasuhajjā ca amhākaṃ santikaṃ āgacchāntā kiñci paṇṇākāraṃ gahetvā āgacchanti.",
  "anya-e1101n:2203_11": "Mayaṃ tena paṇṇākārena dānaṃ dassāmāti vutte upāsako sādhu tathā karohīti mātuyā",
  "anya-e1101n:2203_12": "eva bhāramakāsi, sā puttaṃ māretuṃ avisahantī āha. Tathā hi.",
  "anya-e1101n:2204": "1.",
  "anya-e1101n:2205": "Kicchā laddhaṃ piyaṃ puttaṃ, ammammāti piyaṃ vadaṃ;",
  "anya-e1101n:2206": "Sunīlanettaṃ subhamuṃ, ko pakkamitumicchati.",
  "anya-e1101n:2207": "2.",
  "anya-e1101n:2208": "Mātarā māriyantopi, mātarameva rodati;",
  "anya-e1101n:2209": "Māretuṃ taṃ na sakkomi, hadayaṃ me pavedhatīti.",
  "anya-e1101n:2210": "Evañca pana vatvā ahaṃ sāmi na sakkomi puttaṃ māretuṃ. Tvaṃ mārehīti puttaṃ pitusantikaṃ pesesi. Atha sopi taṃ māretu masakkonto evamāha. Vuttañhi.",
  "anya-e1101n:2211": "3.",
  "anya-e1101n:2212": "Tāyanti pituno dukkhaṃ, puttā puttāti kittitā;",
  "anya-e1101n:2213": "Pitu dukkhaṃ sukhaṃ puttā, dāyādā honti sabbadā.",
  "anya-e1101n:2214": "4.",
  "anya-e1101n:2215": "Tasmā me sadisaṃ puttaṃ, pillakaṃ mañjubhāsanaṃ;",
  "anya-e1101n:2216": "Na sakkomi ahaṃ bhadde, jīvitā taṃ viyojituṃ.",
  "anya-e1101n:2217": "5.",
  "anya-e1101n:2218": "Ayasañca akittiñca, pappoti puttaghātako;",
  "anya-e1101n:2219": "Pāṇātipātakammampi, kāmaṃ so phusate naroti.",
  "anya-e1101n:2220_0": "Evañca pana vatvā so tvameva tava puttaṃ mārehīti pesesi, evaṃ tena vutte putthassa",
  "anya-e1101n:2220_1": "mārapāṇūpāyaṃ pariyesantā evamāhaṃsu, amhe panimaṃ māretuṃ na sakkomi, amhākaṃ pacchāgehe",
  "anya-e1101n:2220_2": "mahanto vammiko atthi, tasmiṃ eko nāgarājā paṭivasati. Kumāraṃ tattha pesessāma,",
  "anya-e1101n:2220_3": "so taṃ ḍasitvā māressatīti. Iccete eso kho upāyo evāti cintetvā kumāraṃ pakkositvā",
  "anya-e1101n:2220_4": "añcanā valivalayādīhi maṇḍetvā tassa hatthe geṇḍuṃ teṇḍuṃ itisabbattha ṭhapetvā tāta",
  "anya-e1101n:2220_5": "pacchāgehe vammikasamīpaṃ gantvā kīḷāti pesesuṃ. Tato dārako gantvā geṇḍukena kīḷanto",
  "anya-e1101n:2220_6": "vammikabile geṇḍukaṃ pātesi. Atha so geṇḍukaṃ gaṇhissāmīti vammikasusire hatthaṃ",
  "anya-e1101n:2220_7": "pavesesi. Tato sappo kujjhitvā susūtisaddaṃ karonto mahantaṃ phaṇaṃ katvā bilato",
  "anya-e1101n:2220_8": "sīsaṃ ukkhipitvā olokento aṭṭhāsi kumārassa hatthato parigalitapāsaṃviya. Athassa",
  "anya-e1101n:2220_9": "kumāro kiñci ajānanto sappassa gīvaṃ daḷhaṃ gaṇhi. Athassa mātāpitunnaṃ saddhābalena",
  "anya-e1101n:2220_10": "nāgarājā kumārassa karatale aṭṭhaṃsaṃ icchādāyakaṃ kaṇṭhamaṇiratanaṃ pātesi. Kumārassa",
  "anya-e1101n:2220_11": "mātāpitaro dvāraṃ nissāya ṭhitā tassa kiriyaṃ olokento taṃ maṇiratanaṃ disvā sīghaṃ",
  "anya-e1101n:2220_12": "gantvā puttaṃ ukkhipitvā hatthato maṇiratanaṃ gaṇhiṃsu. Tato te taṃ maṇiratanaṃ parisuddhāsane",
  "anya-e1101n:2220_13": "ṭhapetvā upacāraṃ katvā amhākaṃ idañcidañca dethāti abbhukkiriṃsu. Atha te maṇiratanānubhāvena",
  "anya-e1101n:2220_14": "gehadvāre mahantaṃ maṇḍapaṃ kāretvā vitānādinā maṇḍapaṃ alaṅkaritvā bhikkhūnaṃ āsanāni",
  "anya-e1101n:2220_15": "paññāpetvā te saṭṭhimatte bhikkhū nisīdāpetvā mahādānaṃ adaṃsu. Tato nagaravāsino",
  "anya-e1101n:2220_16": "maṇiratanānubhāvaṃ sutvā sannipatiṃsu. Atha te tesaṃ majjhe attano saddhābalena maṇiratanassa",
  "anya-e1101n:2220_17": "lābhaṃ pakāsetvā imañhi dānatthāyeva pariccajjāmāti ekasmiṃ ṭhāne patiṭṭhāpetvā tenānubhāvena",
  "anya-e1101n:2220_18": "yāvajīvaṃ dānaṃ dadantā sīlaṃ rakkhantā āyupariyosāne devaloke nibbattiṃsūti.",
  "anya-e1101n:2221": "6.",
  "anya-e1101n:2222": "Chetvāna pemaṃ api atrajesu,",
  "anya-e1101n:2223": "Dadanti dānaṃ idha mānusevaṃ;",
  "anya-e1101n:2224": "Na dadāti ko nāma naro samiddho,",
  "anya-e1101n:2225": "Dānañhi dānassa phalaṃ sarantoti.",
  "anya-e1101n:2226": "Puttavatthuṃ sattamaṃ.",
  "anya-e1101n:2227": "38. Tebhātikamadhuvāṇijakānaṃ vatthumhi ayamānupubbīkathā",
  "anya-e1101n:2228_0": "Atīte kira bārāṇasiyaṃ te bhātikā ekato hutvā madhuṃ vikkiṇantā puttadāre posenti.",
  "anya-e1101n:2228_1": "Tato tesu eko paccantaṃ gantvā malayavāsīnaṃ malavāsīnaṃ itipikatthaci hatthato madhuṃ",
  "anya-e1101n:2228_2": "kiṇitvā vakkiṇitvā itisabbattha gaṇhāti, eko gahitagahitamadhuṃ nagaraṃ āharati.",
  "anya-e1101n:2228_3": "Eko tena āhaṭāhaṭamadhūni bārāṇasiyaṃ nisīditvā vikkiṇāti. Tasmiṃ samaye gandhamādanapabbate",
  "anya-e1101n:2228_4": "eko paccekabuddho vaṇarogenā turo ahosi. Athaññataro paccekabuddho tassa madhunā",
  "anya-e1101n:2228_5": "phāsu bhavissatīti ñatvā gandhamādanapabbateyeva ṭhito cīvaraṃ pārupitvā ākāsenā",
  "anya-e1101n:2228_6": "gantvā nagaradvāre otaritvā kattha madhuṃ labhāmīti labbhati itisabbattha olokento",
  "anya-e1101n:2228_7": "aṭṭhāsī, tadā tasmiṃparakule bhatiṃ katvā jīvamānā ekā ceṭikā ghaṭamādāya udakatthaṃ",
  "anya-e1101n:2228_8": "titthaṃ gacchantī maggā okkamma ghaṭaṃ ṭhapetvā vanditvā ekamantaṃ aṭṭhāsi, tadā",
  "anya-e1101n:2228_9": "paccekabuddho bhaginī ettha bhikkhāya carantānaṃ katarasmiṃ ṭhāne madhu labbhatīti",
  "anya-e1101n:2228_10": "pucchi. Sā tassa kathaṃ sutvā madhuāpaṇassa paññāyanaṭṭhāne ṭhatvā hatthaṃ pasāretvā",
  "anya-e1101n:2228_11": "esa bhante madhuāpaṇoti dassetvā yajjāyaṃ paccekabuddho āpaṇato madhuṃ na labhati.",
  "anya-e1101n:2228_12": "Mama nivatthavatthakaṃ datvāpi madhuṃ dassāmīti cintetvā olokentī tattheva aṭṭhāsi,",
  "anya-e1101n:2228_13": "atha paccekabuddho anupubbena vicaranto caranto itipikatthaci madhuāpaṇaṃ sampāpuṇi,",
  "anya-e1101n:2228_14": "tato kuṭimbiko kuṭimba ko itipikatthaci taṃ disvā hatthato pattaṃ gahetvā ādhārake",
  "anya-e1101n:2228_15": "ṭhapetvā madhughaṭaṃ ādāya pattassa upanāmento sahasā nikkujji. Tato madhu pattaṃ",
  "anya-e1101n:2228_16": "pūretvā uttaranto puna bhūmiyaṃ pagghari. Taṃ disvā somanasso vāṇijo evaṃ patthanamakāsi.",
  "anya-e1101n:2229": "Vuttañhi mahāvaṃse.",
  "anya-e1101n:2230": "1.",
  "anya-e1101n:2231": "Tattha pattassa buddhassa, vāṇijo so pasādavā;",
  "anya-e1101n:2232": "Vissandayanto mukhato, pattapūraṃ madhuṃ adā.",
  "anya-e1101n:2233": "2.",
  "anya-e1101n:2234": "Puṇṇañca uppatītañca, patitañca mahītale;",
  "anya-e1101n:2235": "Disvā madhuṃ pasanno so, evaṃ paṇidahī tadā.",
  "anya-e1101n:2236": "3.",
  "anya-e1101n:2237": "Jambudīpe ekarajjaṃ, dānenānena hotu me;",
  "anya-e1101n:2238": "Ākāse yojane āṇā, bhūmiyaṃ yojanepiti.",
  "anya-e1101n:2239": "Evañca pana vatvā pattaṃ adāsi, paccekabuddho pattaṃ paṭiggahetvā tattheva ṭhito.",
  "anya-e1101n:2240": "4.",
  "anya-e1101n:2241": "Icchitaṃ patthitaṃ tuyhaṃ, khippameva samijjhatu;",
  "anya-e1101n:2242": "Pūrentu citthasaṃkappā, cando paṇṇaraso yathā.",
  "anya-e1101n:2243": "5.",
  "anya-e1101n:2244": "Icchitaṃ patthitaṃ tuyhaṃ, sabbameva samijjhatu;",
  "anya-e1101n:2245": "Pūrentu cittasaṃkappā, maṇijotiraso yathāti.",
  "anya-e1101n:2246_0": "Vatvā maṅgalaṃ vaḍḍhetvā agamāsi. Athantarāmagge ṭhitā ghaṭaceṭikā paccekabuddhābhimukhaṃ",
  "anya-e1101n:2246_1": "gantvā madhuṃ labhittha bhanteti pucchi. Tena laddhaṃ bhaginīti vutte kiṃ vatvā so",
  "anya-e1101n:2246_2": "adāsīti pucchi. Paccekabuddho sabbaṃ kathesi. Sā taṃ sutvā thokaṃ bhante idheva hotha",
  "anya-e1101n:2246_3": "dāsiyā anuggahatthāyāti sīghaṃ gehaṃ gantvā nivatthapiḷotikā attano sāṭakaṃ dhovitvā",
  "anya-e1101n:2246_4": "āharitvā cumbaṭakaṃ katvā paccekabuddhassa adāsi, yadā so bhante madhudāyako sakalajambudīpe",
  "anya-e1101n:2246_5": "ekarajjaṃ kāreti. Tadāhaṃ tassa aggamahesī bhaveyyaṃti vatvā patthanaṃ karontīevamāha.",
  "anya-e1101n:2247": "6.",
  "anya-e1101n:2248": "Yadā te madhudo bhante, bhūbhujo hoti bhūtale;",
  "anya-e1101n:2249": "Tassa hessaṃ tadā bhante, piyā aggamahesikā.",
  "anya-e1101n:2250": "7.",
  "anya-e1101n:2251": "Surūpāca suvāṇīca, suyasā subbatā subhā;",
  "anya-e1101n:2252": "Assaṃ tassa piyācātha, manāpā icchadā icchidā itipikatthaci sadāti.",
  "anya-e1101n:2253_0": "Tassāpi tadā paccekabuddho tatheva hotūti maṅgalaṃ vatvā ākāsena gandhamādanameva",
  "anya-e1101n:2253_1": "agamāsi, athāparabhāge te tayopi ekato hutvā madhulokanaṃ karontā taṃ madhughaṭaṃ",
  "anya-e1101n:2253_2": "kuhiṃti pucchiṃsu, so tenattanā katakammaṃ vatvā sace tumhe tasmiṃ pattiṃ anumodeyyātha,",
  "anya-e1101n:2253_3": "taṃ sādhu. No ce. Madhuagghanakaṃ mama hatthato gaṇhathāti vatvā tehi tato na no",
  "anya-e1101n:2253_4": "attho nanohattho itisabbattha madhunā, kīdisassetaṃ adāsīti vutte taṃ sutvā itaro",
  "anya-e1101n:2253_5": "paccekabuddhā nāme te gandhamādane vasanti kāsāvaṃ pārupitvā kule kule bhikkhaṃ caranti,",
  "anya-e1101n:2253_6": "santo ete sīlavantāti kathesi, atha tesu jeṭṭho brāhmaṇacaṇḍālakāpi kāsāvaṃ paridahitvā",
  "anya-e1101n:2253_7": "caranti. Nūnāyaṃ caṇḍālakoti maññāmīti āha, majjhimo kujjhitvā tava paccekabuddhaṃ",
  "anya-e1101n:2253_8": "parasamudde khipāhīti avoca, atha tesaṃ kathaṃ sutvā madhudāyako mā bho tumhe ariyānaṃ",
  "anya-e1101n:2253_9": "mahesakkhānaṃ mahānubhāvānaṃ paccekabuddhānaṃ pharusaṃ kathetha. Nirayadukkhā na",
  "anya-e1101n:2253_10": "bhāyathātiādinā anekā kārena nivāretvā tesaṃ guṇaṃ pakāsesi, taṃ sutvā te ubhopi",
  "anya-e1101n:2253_11": "sādhūti pasannācittā anumodiṃsu, aparabhāge te kālaṃ katvā devamanussesu saṃsarantā",
  "anya-e1101n:2253_12": "tattha tattha mahāsampattiyo anubhavitvā amhākaṃ satthu parinibbāṇato dvinnaṃ vassasatānaṃ",
  "anya-e1101n:2253_13": "accayena attano attano sampattaṭṭhāne nibbattiṃsu. Tena vuttaṃ.",
  "anya-e1101n:2254": "8.",
  "anya-e1101n:2255": "Asoko madhudo sandhi, mittādevī tu ceṭikā;",
  "anya-e1101n:2256": "Caṇḍālavādī nigrodho, tisso so pāravādikoti.",
  "anya-e1101n:2257_0": "Tesu caṇḍālavādī jeṭṭhavāṇijo bindusārarañño jeṭṭhaputtassa sumanarājakumārassa putto",
  "anya-e1101n:2257_1": "hutvā nibbatti. Tassāyamānupubbīkathā. Bindusārarañño kira dubbalakāleyeva asokakumāro",
  "anya-e1101n:2257_2": "attanā laddhaṃ ujjeniyā rajjaṃ pahāya āgantvā sabbanagaraṃ attano hatthagataṃ katvā",
  "anya-e1101n:2257_3": "sumanarājakumāraṃ aggahesi. Taṃ divasameva sumanassa rājakumārassa sumanā nāma devī",
  "anya-e1101n:2257_4": "paripuṇṇagabbhā ahosi. Sā aññātakavesena nikkhamitvā avidūre aññataraṃ caṇḍālagāmaṃ",
  "anya-e1101n:2257_5": "sandhāya gacchantī jeṭṭhakacaṇḍālassa gehato avidūre nigrodho atthi, tasmiṃ rukkhe",
  "anya-e1101n:2257_6": "adhivatthāya devatāya ito ehi sumaneti vadantiyā saddaṃ sutvā tassā samīpaṃ gatā,",
  "anya-e1101n:2257_7": "devatā attano ānubhāvena ekaṃ sālaṃ nimmiṇitvā ettha vasāhīti pādāsi. Sā taṃ sālaṃ",
  "anya-e1101n:2257_8": "pāvisi, gatadivaseyeva sā puttaṃ vijāyi. Sā tassa nigrodhadevatāya pariggahitattā",
  "anya-e1101n:2257_9": "nigrodhotveva nāmaṃ akāsi. Jeṭṭhakacaṇḍālo diṭṭhadivasatoppabhuti taṃ attano sāmidhītaraṃ",
  "anya-e1101n:2257_10": "viya maññamāno nibaddhavattaṃ paṭṭhapesi. Rājadhītā tattha sattavassāni vasi, nigrodhakumāropi",
  "anya-e1101n:2257_11": "sattavassiko jāto, tadā mahāvaruṇatthero nāma eko arahā dārakassa hetusampadaṃ disvā",
  "anya-e1101n:2257_12": "viharamāno sattavassiko dāni dārako. Kālo naṃ pabbājetuṃti cintetvā rājadhītāya ārocāpetvā",
  "anya-e1101n:2257_13": "nigrodhakumāraṃ pabbājesi, kumāro khuraggeyeva arahattaṃ pāpuṇi. Tena vuttaṃ mahāvaṃse.",
  "anya-e1101n:2258": "9.",
  "anya-e1101n:2259": "Taṃ mahāvaruṇo thero, tadā disvā kumārakaṃ;",
  "anya-e1101n:2260": "Upanissayasampannaṃ, arahā pucchi mātaraṃ;",
  "anya-e1101n:2261": "Pabbājesi khuragge so, arahattamapāpuṇīti.",
  "anya-e1101n:2262_0": "So kira ekadivasaṃ pātova sarīraṃ paṭijaggitvā ācariyupajjhāyavattaṃ katvā pattacīvara",
  "anya-e1101n:2262_1": "mādāya mātuupāsikāya gehadvāraṃ gacchāmīti nikkhami. Mātunivāsaṭṭhānañcassa dakkhiṇadvārena",
  "anya-e1101n:2262_2": "nagaraṃ pavisitvā nagaramajjhena gantvā pācīnadvārena nikkhamitvā gantabbaṃ hoti.",
  "anya-e1101n:2262_3": "Tena ca samayena asoko dhammarājā pācīnadisābhimukho sīhapañjare caṅkamati. Taṃ khaṇaṃyeva",
  "anya-e1101n:2262_4": "nigrodho rājaṅgaṇaṃ sampāpuṇi santindriyo santamānaso yugamattaṃ pekkhamāno, tena",
  "anya-e1101n:2262_5": "vuttaṃ ekadivasaṃ sīhapañjare ṭhito addasa nigrodhaṃ sāmaṇeraṃ rājaṅgaṇena gacchantaṃ",
  "anya-e1101n:2262_6": "dantaṃ guttaṃ santindriyaṃ iriyāpathasampannanti. Disvā panassa etadahosi. Ayaṃ jano",
  "anya-e1101n:2262_7": "sabbopi vikkhittacitto bhantamigapaṭibhāgo. Ayaṃ pana daharako avikkhitto ativiyassa",
  "anya-e1101n:2262_8": "ālokitavilokitaṃ sammiñjanapasāraṇañca sobhati. Addhā etassabbhantare lokuttaradhammo",
  "anya-e1101n:2262_9": "bhavissatīti rañño saha dassaneneva sāmaṇere cittaṃ pasīdi, pemaṃ saṇṭhahi, kasmā.",
  "anya-e1101n:2262_10": "Pubbe kira puññakaraṇakāle rañño jeṭṭhakabhātā vāṇijakoyaṃ.",
  "anya-e1101n:2263": "10.",
  "anya-e1101n:2264": "Pubbeva pubbena itikatthaci sannivāsena, paccuppannahitena vā;",
  "anya-e1101n:2265": "Evaṃ taṃ jāyate pemaṃ, uppalaṃva yathodaketi.",
  "anya-e1101n:2266_0": "Atha rājā sañjātapemo sabahumāno sāmaṇeraṃ pakkosathāti amacce pesesi, te aticirāyantīti",
  "anya-e1101n:2266_1": "puna dve tayo pesesi turitaṃ āgacchatūti. Sāmaṇero attano pakatiyā eva agamāsi. Rājā",
  "anya-e1101n:2266_2": "patirūpāsanaṃ ñatvā nisīdathāti āha. So itocito ca viloketvā natthi dāni añño bhikkhūti",
  "anya-e1101n:2266_3": "samussitasetacchattaṃ rājapallaṅkaṃ upasaṅkamitvā pattaṃ gaṇhanatthāya rañño ākāraṃ",
  "anya-e1101n:2266_4": "dassesi. Rājā taṃ pallaṅkasamīpaṃ gacchantaṃ eva disvā cintesi ajjeva dāni ayaṃ sāmaṇero",
  "anya-e1101n:2266_5": "imassa gehassa sāmiko bhavissatīti, sāmaṇero rañño hatthe pattaṃ datvā pallaṅkaṃ",
  "anya-e1101n:2266_6": "abhiruhitvā nisīdi. Rājā attano atthāya sampāditaṃ sabbaṃ yāgukhajjakabhattavikatiṃ",
  "anya-e1101n:2266_7": "upanāmesi. Sāmaṇero attano yāpanamattameva sampaṭicchi. Bhattakiccāvasāne rājā āha",
  "anya-e1101n:2266_8": "satthārā tumhākaṃ dinnaovādaṃ jānāthāti. Jānāmi mahārāja ekadesenāti. Tāta mayhampī",
  "anya-e1101n:2266_9": "naṃ kathehīti. Sādhu mahārājāti rañño anurūpaṃ dhammapaeda appamādavaggaṃ anumodanatthāya",
  "anya-e1101n:2266_10": "abhāsi. Rājā pana appamādo amatapadaṃ, pamādo maccuno padaṃti sutvāva aññātaṃ tāta,",
  "anya-e1101n:2266_11": "pariyosāpehīti āha. Sāmaṇero anumodanā vasāne dvattiṃsadhuvabhattāni dvittiṃsadhurabhattāni",
  "anya-e1101n:2266_12": "itisabbattha labhitvā puna divase dvattiṃsabhikkhū gahetvā rājantopuraṃ pavisitvā",
  "anya-e1101n:2266_13": "bhattakicca makāsi. Rājā aññepi dvattiṃsabhikkhū tumhehi saddhiṃsve bhikkhaṃ gaṇhantūti",
  "anya-e1101n:2266_14": "eteneva upāyena divase divase vaḍḍhāpento saṭṭhisahassānaṃ brāhmaṇaparibbājakānaṃ",
  "anya-e1101n:2266_15": "bhattaṃ upacchinditvā antonivesane saṭṭhisahassānaṃ bhikkhūnaṃ niccabhattaṃ paṭṭhapesi",
  "anya-e1101n:2266_16": "nigrodhattheragateneva pasādena. Nigrodhattheropi rājānaṃ saparisaṃ tīsu saraṇesu",
  "anya-e1101n:2266_17": "pañcasu sīlesu patiṭṭhāpetvā buddhasāsane pothujjanikena pasādena acalappasādaṃ katvā",
  "anya-e1101n:2266_18": "patiṭṭhāpesi. Rājāpi asokārāmaṃ nāma mahāvihāraṃ kārāpetvā saṭṭhisahassānaṃ bhikkhūnaṃ",
  "anya-e1101n:2266_19": "niccabhattaṃ paṭṭhapesi. Sakalajambudīpe caturāsītiyā nagarasahassesu caturāsītivihārasahassāni",
  "anya-e1101n:2266_20": "kārāpesi. Tena vuttaṃ.",
  "anya-e1101n:2267": "11.",
  "anya-e1101n:2268": "Caṇḍālavādidosena,",
  "anya-e1101n:2269": "Jāto caṇḍālagāmake;",
  "anya-e1101n:2270": "Pattānumodanā pākā,",
  "anya-e1101n:2271": "Āse so aseso itipikatthaci hi anāsavoti.",
  "anya-e1101n:2272": "Ayaṃ nigrodhattherassa kathānayo.",
  "anya-e1101n:2273": "Madhudāyako pana vāṇijo devalokato cavitvā pupphapure rājakule uppajjitvā piyadāso nāma kumāro hutvā chattaṃ ussāpetvā sakalajambudīpe ekarajjaṃ akāsi. Kathaṃ.",
  "anya-e1101n:2274_0": "Bindusārarājassa ekasataputtā ahesuṃ. Te sabbe asoko attanā saddhiṃ ekamātikaṃ tissakumāraṃ",
  "anya-e1101n:2274_1": "ṭhapetvā ghātesi. Ghātento cattāri vassāni anabhisittova rajjaṃ kāretvā catunnaṃ",
  "anya-e1101n:2274_2": "vassānaṃ accayena tathāgatassa parinibbāṇato dvinnaṃ vassasatanaṃ upari aṭṭhārasame",
  "anya-e1101n:2274_3": "vasse sakalajambudīpe ekarajjābhisekaṃ pāpuṇi. Atha taṃ sakalajambudīpe caturāsītinagarasahasse",
  "anya-e1101n:2274_4": "rājāno āgantvā upaṭṭhahissanti. Tiṇṇaṃ utūnaṃ anucchavikā tayo pāsādā ahesuṃ. Eko",
  "anya-e1101n:2274_5": "mahāsappiko, eko moragīvo, eko maṅgalo nāma, tesu nekanāṭakasahassaparivuto paṭivasati.",
  "anya-e1101n:2274_6": "Yāssa madhuāpaṇaṃ dassesi, sā asandhimittā nāma devaccharaparibhāgā rājadhītā hutvā",
  "anya-e1101n:2274_7": "saṭṭhisahassānaṃ itthīnaṃ jeṭṭhikā dhammāsokarañño aggamahesī ahosi. Abhisekānantaraṃ",
  "anya-e1101n:2274_8": "tassa imā rājiddhiyo āgatā, pathaviyā ca heṭṭhā yojanappamāṇe āṇā pavattati. Tathā",
  "anya-e1101n:2274_9": "upari ākāse. Anotattadahato aṭṭhahi kājehi soḷasapānīyaghaṭe divase divase devatā",
  "anya-e1101n:2274_10": "āharanti. Yato sāsane uppannasaddho hutvā aṭṭhaghaṭe bhikkhusaṅghassa adāsi. Dve",
  "anya-e1101n:2274_11": "ghaṭe saṭṭhimattānaṃ tepiṭakabhikkhūnaṃ dve ghaṭe aggamahesiyā asandhimittāya. Cattāro",
  "anya-e1101n:2274_12": "ghaṭe attanā paribhuñci devatā devatāevaṃ itisabbattha, eva himavantato nāgalatādantakaṭṭhaṃ",
  "anya-e1101n:2274_13": "siniddhaṃ mudukaṃ rasavantaṃ divase divase āharanti, tena rañño ca mahesiyā ca soḷasannaṃ",
  "anya-e1101n:2274_14": "nāṭakasahassānañca saṭṭhimattānañca bhikkhusahassānaṃ devasikaṃ dantapoṇakiccaṃ nipphajjati.",
  "anya-e1101n:2274_15": "Devasikamevassa devatā agadāmalakaṃ agadaharīṭakaṃ suvaṇṇavaṇṇañca gandharasasampannaṃ",
  "anya-e1101n:2274_16": "ambapakkaṃ āharanti. Chaddantadahato pañcavaṇṇaṃ nivāsanapārupanaṃ pītakavaṇṇaṃ hatthapuñchanakapaṭaṃ",
  "anya-e1101n:2274_17": "hatthapucchanakapaṭṭaṃ itisabbattha dibbañca pānaṃ āharanti. Devasikamevassa anulepanagandhaṃ",
  "anya-e1101n:2274_18": "pārupanatthāya asuttamayikaṃ sumanapupphapaṭaṃ mahārahañja añjanaṃ nāgabhavanato",
  "anya-e1101n:2274_19": "nāgarājāno āharanti. Chaddantadahatoyeva uṭṭhitassa sālino navavāhasahassani divase",
  "anya-e1101n:2274_20": "divase suvā āharanti. Te mūsikā nitthusakāni karonti. Ekopi khaṇḍataṇḍulo nāhosi.",
  "anya-e1101n:2274_21": "Rañño sabbaṭṭhānesu ayameva taṇḍulo paribhogaṃ gacchati. Madhumakkhikā madhuṃ karonti.",
  "anya-e1101n:2274_22": "Kammārasālāsu acchā kūṭaṃ paharanti. Karavīkasakuṇā āgantvā madhurassaraṃ vikūjentā",
  "anya-e1101n:2274_23": "rañño balikammaṃ karonti. Imāhi iddhīhi samannāgato rājā ekadivasaṃ suvaṇṇasaṅkhalikabandhanaṃ",
  "anya-e1101n:2274_24": "pesetvā catunnaṃ buddhānaṃ adhigatarūpadassanaṃ kappā yukaṃ mahākālanāgarājānaṃ ānayitvā",
  "anya-e1101n:2274_25": "setacchattassa heṭṭhā mahārahe pallaṅke nisīdāpetvā anekasata vaṇṇehi jalajathalajapupphehi",
  "anya-e1101n:2274_26": "suvaṇṇapupphehi ca pūjaṃ katvā sabbā laṅkārapatimaṇḍitehi soḷasahi nāṭakasahassehi",
  "anya-e1101n:2274_27": "samantato parikkhipitvā anantañāṇassa tāva me saddhammavaracakkavattino sammāsambuddhassa",
  "anya-e1101n:2274_28": "sammāsambuddharūpaṃ itisabbattha rūpaṃ imesaṃ akkhīnaṃ āpāthaṃ karohīti vatvā tena",
  "anya-e1101n:2274_29": "nimmitaṃ sakalasarīre vippakiṇṇapuññappabhāvanibbattāsīti anubyañjanapatimaṇḍita",
  "anya-e1101n:2274_30": "dvattiṃsa mahāpurisalakkhaṇa sassirīkatāya vikacakamaluppalapuṇḍarīkapatimaṇḍitamiva",
  "anya-e1101n:2274_31": "salilatalaṃ tārāgaṇaraṃsijālavisaravipphuritasobhāsamujjalamiva gaganatalaṃ nīlapītalohitā",
  "anya-e1101n:2274_32": "dibhedaṃ vicittavaṇṇaraṃsivinaddhabyāmappabhāparikkhepavilāsitāya sañcyāppabhānurāgaindadhanuvijjullatāparikkhittamiva",
  "anya-e1101n:2274_33": "kaṇakagirisikharaṃ nānāvirāgavimalaketumālāsamujjalitacārumatthakasobhanaṃ nayanarasāyanamiva",
  "anya-e1101n:2274_34": "ca brahmadevamanujanāgayakkhagaṇānaṃ buddharūpaṃ passanto sattadivasāni akkhipūjaṃ",
  "anya-e1101n:2274_35": "nāma akāsi. Rājā kira abhisekaṃ pāpuṇitvā tīṇiyeva saṃvaccharāni bāhirakapāsaṇḍaṃ",
  "anya-e1101n:2274_36": "parigaṇhi, catutthe saṃvacchare buddhasāsane pasīdi, tassa pana pitā bindusāro brāhmaṇabhatto",
  "anya-e1101n:2274_37": "ahosi. So brāhmaṇānañca brāhmaṇajātipāsaṇḍānaṃ paṇḍaraṅgaparibbājakānañca saṭṭhisahassamattānaṃ",
  "anya-e1101n:2274_38": "niccabhattaṃ paṭṭhapesi. Asokopi pitarā pavattitaṃ dānaṃ attano antopure antepure",
  "anya-e1101n:2274_39": "itisabbattha tatheva dadamāno ekadivasaṃ sīhapañjare ṭhito te upasamaparibāhirena",
  "anya-e1101n:2274_40": "ācārena bhuñjamāne asaṃyatindriye avinītairiyāpathe disvā cintesi, īdisaṃ dānaṃ upaparikkhitvā",
  "anya-e1101n:2274_41": "yuttaṭṭhāne dātuṃ vaṭṭatīti. Evaṃ cintetvā amacce āha, gacchatha bhaṇe attano attano",
  "anya-e1101n:2274_42": "sādhusammate samaṇabrāhmaṇe antopuraṃ abhiharatha dānaṃ dassāmīti, amaccā sādhu devāti",
  "anya-e1101n:2274_43": "rañño paṭissutvā te te paṇḍaraṅgaparibbājakā jīvaka nigaṇṭhādayo ānetvā ime mahārāja",
  "anya-e1101n:2274_44": "amhākaṃ arahantoti āhaṃsu, atha rājā antopure uccāvacāni āsanāni paññāpetvā āgacchantūti",
  "anya-e1101n:2274_45": "vatvā āgatāgate āha attano anurūpe āsane nisīdathāti, ekacce bhaddapīṭhakesu ekacce",
  "anya-e1101n:2274_46": "phalakapīṭhakesu nisīdiṃsu, taṃ disvā rājā natthi etesaṃ anto sāroti ñatvā tesaṃ",
  "anya-e1101n:2274_47": "anurūpaṃ khādanīyabhojanīyaṃ datvā uyyojesi. Evaṃ gacchante kāle ekadivasaṃ sīhapañjare",
  "anya-e1101n:2274_48": "ṭhito nigrodhasāmaṇeraṃ disvā tasmiṃ gatena pasādena buddhasāsane pasanno saṭṭhisahassamatte",
  "anya-e1101n:2274_49": "pāsaṇḍiye apanetvā saṭṭhisahassamatte bhikkhū bhojento buddhasāsane pasīditvā asokārāmaṃ",
  "anya-e1101n:2274_50": "kāretvā tattha te vasāpento ekadivasaṃ asokārāme saṭṭhisahassabhikkhūnaṃ dānaṃ datvā",
  "anya-e1101n:2274_51": "tesaṃ majjhe nisajja saṅghaṃ catūhi paccayehi pavāretvā imaṃ pañhaṃ pucchi, bhante",
  "anya-e1101n:2274_52": "bhagavatā desitadhammo nāma kittako hotīti, mahārāja nava aṅgāni, khandhato caturāsītidhammakkhandhasahassānīti.",
  "anya-e1101n:2274_53": "Rājā dhamme pasīditvā ekekaṃ dhammakkhandhaṃ ekekavihārena pūjessāmīti ekadivasameva",
  "anya-e1101n:2274_54": "channavutikoṭikhanaṃ vissajjetvā amacce āṇāpesi, ekamekasmiṃ nagare ekamekaṃ vihāraṃ",
  "anya-e1101n:2274_55": "kārentā caturāsītiyā nagarasahassesu caturāsītivihārasahassāni kārāpethāti, sayañca",
  "anya-e1101n:2274_56": "asokārāme asokamahāvihāratthāya sayaṃcaasokahovihāratthāya itipikatthaci kammaṃ paṭṭhapesi,",
  "anya-e1101n:2274_57": "saṅgho indaguttattheraṃ nāma mahiddhikaṃ mahānubhāvaṃ khīṇāsavaṃ navakammādhiṭṭhāyakaṃ",
  "anya-e1101n:2274_58": "adāsi, thero yaṃ yaṃ na niṭṭhāti, taṃ taṃ attano ānubhāvena niṭṭhāpesi, evaṃpitīhi",
  "anya-e1101n:2274_59": "saṃvaccharehi vihārakammaṃ niṭṭhāpesi, ekadivasameva sabbanagarehi paṇṇāni āgamiṃsu,",
  "anya-e1101n:2274_60": "amaccā rañño ārocesuṃ niṭṭhitāni deva caturāsītimahāvihārasahassānīti. Atha rājā",
  "anya-e1101n:2274_61": "bhikkhusaṅghaṃ upasaṅkamitvā bhante mayā caturāsītivihārasahassāni kāritāni, dhātuyo",
  "anya-e1101n:2274_62": "kuto lacchāmīti pucchi, mahārāja dhātunidhānaṃ nāma atthīti suṇoma, na pana paññāyati",
  "anya-e1101n:2274_63": "asukaṭṭhāneti. Rājā rājagahe cetiyaṃ bhindāpetvā dhātuṃ apassanto paṭipākatikaṃ kārāpetvā",
  "anya-e1101n:2274_64": "bhikkhubhikkhuṇiyo upāsakaupāsikāyoti catasso parisā gahetvā vesāliyaṃ gato. Tatrāpi",
  "anya-e1101n:2274_65": "alabhitvā kapilavatthuṃ gato, tatrāpi alabhitvā rāmagāmaṃ gato, rāmagāme nāgā cetiyaṃ",
  "anya-e1101n:2274_66": "bhindituṃ nādaṃsu. Cetiye nipatitakuddālo khaṇḍāvaṇḍaṃ hoti, evaṃ tatrāpi alabhitvā",
  "anya-e1101n:2274_67": "allakappaṃ pāvaṃ kusināraṃti sabbacetiyāni bhinditvā dhātuṃ alabhitvā paṭipākatikāni",
  "anya-e1101n:2274_68": "katvā rājagahaṃ gantvā catasso parisā sannipātāpetvā atthi kenaci sutapubbaṃ asukaṭṭhāne",
  "anya-e1101n:2274_69": "dhātunidhānaṃti pucchi. Tattheko vīsaṃvassa satiko thero asukaṭṭhāne dhātunidhānaṃti",
  "anya-e1101n:2274_70": "na jānāmi, mayhaṃ pana pitāmahatthero mayi sattavassikāle mālācaṅgoṭakaṃ gāhāpetvā",
  "anya-e1101n:2274_71": "ehi sāmaṇera asukagacchantare pāsāṇathūpo atthi. Tattha gacchāmāti gantvā pūjetvā",
  "anya-e1101n:2274_72": "imaṃ ṭhānaṃ upadhāretuṃ vaṭṭati sāmaṇerāti āha. Ahaṃ etameva jānāmi mahārājāti āha.",
  "anya-e1101n:2274_73": "Rājā etadeva ṭhānaṃti vatvā gacche harāpetvā pāsāṇathūpaṃ paṃsuṃca apanetvā heṭṭhā",
  "anya-e1101n:2274_74": "sudhābhūmiṃ addasa, tato sudhā ca iṭṭhakāyo ca harāpetvā anupubbena pariveṇaṃ oruyha",
  "anya-e1101n:2274_75": "sattaratanavālikaṃ asihatthāni ca kaṭṭharūpakāni samparivattantāni addasa, so yakkhadāsake",
  "anya-e1101n:2274_76": "pakkosāpetvā balikammaṃ kārāpetvāpi neva antaṃ passanto devatā namassamāno ahaṃ imā",
  "anya-e1101n:2274_77": "dhātuyo gahetvā caturāsītivihārasahasse nidahitvā sakkāraṃ karomi. Mā me devatā antarāyaṃ",
  "anya-e1101n:2274_78": "karontūti āha, sakko devarājā cārikaṃ caranto taṃ disvā vissakammaṃ āmantetvā tāta",
  "anya-e1101n:2274_79": "asokadhammarājā dhātuyo nīharissāmīti pariveṇaṃ otiṇṇo. Gantvā kaṭṭharūpāni nīharāpehīti.",
  "anya-e1101n:2274_80": "So pañcacūlakagāmadārakavesena gantvā rañño purato dhanukahattho ṭhatvā hāremi mahārājāti",
  "anya-e1101n:2274_81": "āha, hara tātāti saraṃ gahetvā sandhimhiyeva vijjhi, sabbaṃ vippakirīyittha, atha",
  "anya-e1101n:2274_82": "rājā āviñjane aviñcine itipikatthaci bandhakuñcikamuddikaṃ gaṇhi, maṇikkhandhaṃ passitvā",
  "anya-e1101n:2274_83": "anāgate daḷiddarājāno imaṃ maṇiṃ gahetvā dhātūnaṃ sakkāraṃ karontūti paṇṇe akkharāni",
  "anya-e1101n:2274_84": "disvā kujjhitvā mādisānaṃ pana rājūnaṃ rājānaṃ itisabbattha daḷiddarājāti vattuṃ",
  "anya-e1101n:2274_85": "ayuttaṃti punappunaṃ ghaṭetvā dvāraṃ vivaritvā antogehaṃ paviṭṭho aṭṭhārasavassādhikānaṃ",
  "anya-e1101n:2274_86": "dvinnaṃ vassasatānaṃ upari āropitadīpā tatheva pajjalanti, nīluppalapupphāni taṃkhaṇaṃyeva",
  "anya-e1101n:2274_87": "āharitvā āropitāni viya pupphasanthāro taṃ khaṇaṃ santhato viya gandhā taṃ muhuttaṃ",
  "anya-e1101n:2274_88": "piṃsitvā ṭhapitā viya ahesuṃ. Rājā suvaṇṇapaṭṭaṃ gahetvā anāgate piyadāso nāma kumāro",
  "anya-e1101n:2274_89": "chattaṃ ussāpetvā asoko nāma dhammarājā bhavissati, so imā dhātuyo vitthāritā karissatīti",
  "anya-e1101n:2274_90": "vācetvā diṭṭhohaṃ ayyena mahākassapattherenāti vatvā vāmahatthaṃ ābhujitvā dakkhiṇahatthena",
  "anya-e1101n:2274_91": "apphoṭesi. So tasmiṃ ṭhāne paricaraṇakadhātumattameva ṭhapetvā sesadhātuyo sabbā",
  "anya-e1101n:2274_92": "gahetvā dhātugharaṃ pubbe pihitanayeneva pidahitvā sabbā yathā pakatiyāyeva kāretvā",
  "anya-e1101n:2274_93": "uparipāsāṇacetiyaṃ patiṭṭhāpetvā caturāsītiyā vihārasahassesu dhātuyo patiṭṭhāpesi.",
  "anya-e1101n:2274_94": "Athekadivasaṃ rājā vihāraṃ gantvā bhikkhusaṃghaṃ vanditvā ekamante nisinno yadi bhante",
  "anya-e1101n:2274_95": "channavutikoṭidhanaṃ vissajjetvā caturāsītivihārasahassānisacetiyāni kārāpetvāpi",
  "anya-e1101n:2274_96": "ahaṃ na dāyādo. Añño ko dāyādoti, paccayadāyako nāma tvaṃ mahārāja, yo pana attano",
  "anya-e1101n:2274_97": "puttañca dhītarañca pabbājeti, ayaṃ sāsane dāyādo nāmāti evaṃ vutte asoko rājā sāsane",
  "anya-e1101n:2274_98": "dāyādabhāvaṃ patthayamāno avidūre ṭhitaṃ mahindakumāraṃ disvā sakkhissasi tāta tvaṃ",
  "anya-e1101n:2274_99": "pabbajituṃti āha. Kumāro pakatiyā pabbajitukāmo rañño vacanaṃ sutvā ativiya pāmojjajāto",
  "anya-e1101n:2274_100": "pubbajāmi pabbajjāmi itisabbattha deva. Maṃ pabbājetvā sāsane dāyādo hothāti āha.",
  "anya-e1101n:2274_101": "Tena ca samayena rājadhītā saṃghamittāpi tasmiṃ ṭhāne ṭhitā hoti. Taṃ disvā āha tvampi",
  "anya-e1101n:2274_102": "amma pabbajituṃ sakkhissasīti, sādhu tātāti sampaṭicchi. Rājā puttānaṃ manaṃ labhitvā",
  "anya-e1101n:2274_103": "pahaṭṭhacitto bhikkhusaṃghaṃ upasaṅkamitvā bhante ime dārake pabbājetvā maṃ sāsane",
  "anya-e1101n:2274_104": "dāyādaṃ karothāti. Saṅgho rañño vacanaṃ sampaṭicchitvā kumāraṃ moggaliputtatissattherena",
  "anya-e1101n:2274_105": "upajjhāyena mahādevattherena ācariyena pabbajāpesi pabbajjāpesi itisabbattha. Majjhantikattherena",
  "anya-e1101n:2274_106": "ācariyena upasampādesi, so upasampadāmālakeyeva saha paṭisambhidāhi arahattaṃ pāpuṇi.",
  "anya-e1101n:2274_107": "Saṅghamittāyapi rājadhītāya ācariyāṇī āyupālattherī nāma acāriyā āyupālattherīnāma",
  "anya-e1101n:2274_108": "itisabbattha. Upajjhāyā dhammapālattherī nāma ahosi. Rājā pana anekākārena buddhasāsanaṃ",
  "anya-e1101n:2274_109": "sobhetvā moggaliputtatissattherassa sahāyena sahayyena. sāhāyyena. sāhayyena itipikatthaci",
  "anya-e1101n:2274_110": "saṭṭhisahassamatte dussīle titthiye buddhasāsanā uppabbājetvā tatiyadhammasaṃgītiṃ",
  "anya-e1101n:2274_111": "niṭṭhāpesi. Tasmiṃ kira samāgame bhikkhubhikkhuṇiyo kittakāti kittakānīti itisabbattha, vuttañhi.",
  "anya-e1101n:2275": "12.",
  "anya-e1101n:2276": "Tasmiṃ samāgame āsuṃ, asītibhikkhukoṭiyo;",
  "anya-e1101n:2277": "Ahesuṃ satasahassāni, tesu khīṇāsavā yatī.",
  "anya-e1101n:2278": "13.",
  "anya-e1101n:2279": "Navutisatasahassāni, ahū bhikkhuṇiyo tahiṃ;",
  "anya-e1101n:2280": "Khīṇāsavā sikkhuṇiyo, sahassaṃ āsu tāsu cāti.",
  "anya-e1101n:2281": "Evaṃ so asoko dhammarājā sakalajambudīpe aggarājā hutvā buddhasāsanaṃ sobhento vihāsi. Ayaṃ panettha saṅkhepo, vitthāro pana mahāvaṃse vuttoti. Vuttañhi.",
  "anya-e1101n:2282": "14.",
  "anya-e1101n:2283": "Sampuṇṇattā ayaṃ tisso, cetanāyo madhuppado;",
  "anya-e1101n:2284": "Sabbattha sabbadā sabba, sampattimabhisambhuṇīti.",
  "anya-e1101n:2285_0": "Majjhimo pana vāṇijo attano pāravādidosena parasamudde laṅkāyaṃ nibbatti. Tassevaṃ",
  "anya-e1101n:2285_1": "kathāpaṭipāṭi veditabbā. Tambapaṇṇidīpe kira muṭasīvo nāma rājā saṭṭhivassāni rajjaṃ",
  "anya-e1101n:2285_2": "kāresi, tassa puññapaññāguṇopetā aññamaññaṃ hitesino dasa puttā ahesuṃ. Dve ca dhītaro.",
  "anya-e1101n:2285_3": "Sabbe te samaggā sammodamānā vasanti. Athāparasmiṃ samaye amaccā muṭasīvaraññe kālakate",
  "anya-e1101n:2285_4": "devānaṃpiyatissakumāraṃ abhisiñciṃsu, abhisekasamakālamevassa anekāni acchariyāni",
  "anya-e1101n:2285_5": "ahesuṃ. Tāni pakāsentā mahāvaṃsakathācariyā āhaṃsu.",
  "anya-e1101n:2286": "15.",
  "anya-e1101n:2287": "Devānaṃpiyatissoti, vissuto dutiyo suto;",
  "anya-e1101n:2288": "Tesu ahosimuṭasīvassa, dasaputtesupuññavā itikatthaci bhātusu sabbesu, puññapaññādhiko ahu.",
  "anya-e1101n:2289": "16.",
  "anya-e1101n:2290": "Devānaṃpiyatisso so, rājāsi pituaccaye;",
  "anya-e1101n:2291": "Tassābhisekena samaṃ, bahūnacchariyānahū.",
  "anya-e1101n:2292": "17.",
  "anya-e1101n:2293": "Laṅkādīpamhi sakale, nidhayo ratanānica;",
  "anya-e1101n:2294": "Antoṭhitāni uggantvā, pathavītalamāruhuṃ.",
  "anya-e1101n:2295": "18.",
  "anya-e1101n:2296": "Laṅkādīpasamīpamhi, bhinnanāvā gatāni ca;",
  "anya-e1101n:2297": "Tatra jātāni ca thalaṃ, ratanāni samāruhuṃ.",
  "anya-e1101n:2298": "19.",
  "anya-e1101n:2299": "Chātapabbatapādamhi, tisso ca veḷuyaṭṭhiyo;",
  "anya-e1101n:2300": "Jātā rathapatodena, samānā parimāṇato.",
  "anya-e1101n:2301": "20.",
  "anya-e1101n:2302": "Tāsu ekā latāyaṭṭhi, rajatābhā tahiṃ latā;",
  "anya-e1101n:2303": "Suvaṇṇavaṇṇā rucirā; Dissantetā manoramā.",
  "anya-e1101n:2304": "21.",
  "anya-e1101n:2305": "Ekā kusumayaṭṭhītu; Kusumāni tahiṃpana;",
  "anya-e1101n:2306": "Nānāni nānāvaṇṇāni; Dissantetiphuṭāni ca.",
  "anya-e1101n:2307": "22.",
  "anya-e1101n:2308": "Ekā sakuṇayaṭṭhī tu, tahiṃpakkhimigā bahū;",
  "anya-e1101n:2309": "Nānā ca nānāvaṇṇā ca, sajīvāviya dissare.",
  "anya-e1101n:2310": "23.",
  "anya-e1101n:2311": "Hayagajarathā malakyā, valayaṅguliveṭhakā ceva;",
  "anya-e1101n:2312": "Kakudhaphalā pākatikā, icce tā aṭṭha jātiyā.",
  "anya-e1101n:2313": "24.",
  "anya-e1101n:2314": "Muttā samuddā uggantvā; Tīre vaṭṭiviyaṭṭhitā;",
  "anya-e1101n:2315": "Devānaṃpiyatissassa; Sabbaṃ puññavijambhitaṃ.",
  "anya-e1101n:2316": "25.",
  "anya-e1101n:2317": "Indanīlaṃ veḷuriyaṃ, lohitaṅkamaṇī ci me;",
  "anya-e1101n:2318": "Ratanāni pane tāni, muttā tā tāca yaṭṭhiyo;",
  "anya-e1101n:2319": "Sattāhabbhantareyeva, rañño santikamāharuṃti.",
  "anya-e1101n:2320_0": "Tena ca samayena devānaṃpiyatissamahārājā ca asoko dhammarājā ca addiṭṭhasahāyā honti.",
  "anya-e1101n:2320_1": "Tasmā so etāni ratanāni ca aññāni bahūni upāyanāni mama sahāyassa dethāti dhammāsokamahānarindassa",
  "anya-e1101n:2320_2": "paṇṇākāratthāya pesesi. Sopi taṃ disvā pasīditvā pañcarājakakudhabhaṇḍāni ca aññañca",
  "anya-e1101n:2320_3": "bahupaṇṇākārañca abhisekatthāya pesesi. Mayhaṃ sahāyaṃ abhisekaṃ karontūti. Na kevalañcetaṃ",
  "anya-e1101n:2320_4": "āmisapaṇṇākāraṃ. Imaṃ kira dhammapaṇṇākārampi pesesi.",
  "anya-e1101n:2321": "26.",
  "anya-e1101n:2322": "Ahaṃ buddhaṃca dhammaṃca; Saṃghaṃca saraṇaṃ gato;",
  "anya-e1101n:2323": "Upasakattaṃ vedesiṃ; Sakyaputtassa sāsane.",
  "anya-e1101n:2324": "27.",
  "anya-e1101n:2325": "Imesu tīsu vatthūsu; Uttamesu naruttama;",
  "anya-e1101n:2326": "Cittaṃ pasādayitvāna, saddhāya saraṇaṃ vajāti.",
  "anya-e1101n:2327_0": "Amaccā puna laṅkamāgamma rājānaṃ abhisiñciṃsu, tena kho pana samayena moggaliputtatissatthero",
  "anya-e1101n:2327_1": "kattha nukho anāgate sāsanaṃ suppatiṭṭhitaṃ bhaveyyāti upaparikkhanto paccantime",
  "anya-e1101n:2327_2": "suppatiṭṭhitaṃ bhavissatīti ñatvā te te there tattha tattha pesetvā mahāmahindattheraṃ",
  "anya-e1101n:2327_3": "gantvā tambapaṇṇidīpaṃ pasādehīti niyojesi, sakko ca devānamindo mahāmahindattheraṃ",
  "anya-e1101n:2327_4": "upasaṃkamitvā kālakato bhante muṭasīvo rājā. Idāni devānaṃpiyatissamahārājā rajjaṃ",
  "anya-e1101n:2327_5": "kāreti. Sammāsambuddhena ca tumhe byākatā anāgate mahindo nāma bhikkhu tambapaṇṇidīpaṃ",
  "anya-e1101n:2327_6": "pasādessatīti. Tasmā tiha kho bhante kālo dīpavaraṃ gamanāya, ahampi sahāyo bhavissāmīti,",
  "anya-e1101n:2327_7": "thero tassa vacanaṃ sampaṭicchitvā attasattamo cetiyapabbatavihārato vehāsaṃ uppatitvā",
  "anya-e1101n:2327_8": "anurādhapurassa puratthimadisāya missakapabbate patiṭṭhahi, imaṃ etarahi cetiyapabbatotipi",
  "anya-e1101n:2327_9": "sañjānanti. Tadā tambapaṇṇiyaṃ ussavadivaso hoti, rājā chaṇaṃ karothāti amacce āṇāpetvā",
  "anya-e1101n:2327_10": "cattāḷīsasahassapurisehi parivārito nagaramhā nikkhamitvā missakapabbataṃ pāyāsi",
  "anya-e1101n:2327_11": "migavaṃ kīḷitukāmo. Atha tasmiṃ pabbate adhivatthā ekā devatā rañño there dassessāmīti",
  "anya-e1101n:2327_12": "rohitamīgavaṇṇena avidūre tiṇapaṇṇāni khādamānā viya carati, rājā ayuttaṃ dāni pamattaṃ",
  "anya-e1101n:2327_13": "vijjhituṃti jiyaṃ poṭhesi, migo ambatthalamaggaṃ gahetvā palāyituṃ ārabhi, rājā taṃ",
  "anya-e1101n:2327_14": "anubandhanto ambatthalameva abhiruhi, migopi therānaṃ avidūre antaradhāyi, mahindatthero",
  "anya-e1101n:2327_15": "rājānaṃ avidūre āgacchanta maṃyeva rājā passatu, mā itareti adhiṭṭhahitvā tissa tissa",
  "anya-e1101n:2327_16": "ito ehīti āha, rājā taṃ sutvā cintesi. Imasmiṃ tambapaṇṇidīpe jāto maṃ tissoti nāmaṃ",
  "anya-e1101n:2327_17": "gahetvā ālapituṃ samattho nāma natthi. Ayaṃ pana chinnabhinnapaṭadharo bhaṇḍukāsāva",
  "anya-e1101n:2327_18": "vasano maṃ nāmenā lapati, ko nukho yaṃ bhavissati manusso amanusso vāti. Thero āha.",
  "anya-e1101n:2328": "28.",
  "anya-e1101n:2329": "Samaṇā mayaṃ mahārāja, dhammarājassa sāvakā;",
  "anya-e1101n:2330": "Taveva anukampāya, jambudīpā idhāgatāti.",
  "anya-e1101n:2331_0": "Rājā dhammāsokanarindena pesitasāsanānusārena anussaramāno ayyā nukho āgatāti tāvadeva",
  "anya-e1101n:2331_1": "āyudhaṃ nikkhipitvā ekamantaṃ nisīdi sammodanīyaṃ kathaṃ kathayamāno sāraṇīyaṃ sammodanīyaṃ-itisabbattha",
  "anya-e1101n:2331_2": "kathaṃ kurumāno. Tasmiṃ tānipi cattāḷīsapurisasahassāni āgantvā taṃ parivāresuṃ,",
  "anya-e1101n:2331_3": "tadā thero itarepi jane dassesi, rājā disvā ime kadā āgatāti pucchi, mayā saddhiṃyeva",
  "anya-e1101n:2331_4": "mahārājāti. Idāni pana jambudīpe aññepi evarūpā samaṇā santīti. Mahārāja etarahi",
  "anya-e1101n:2331_5": "jambudīpo kāsāvapajjoto isivātapaṭivāto, tasmiṃ.",
  "anya-e1101n:2332": "29.",
  "anya-e1101n:2333": "Tevijjā iddhippattā ca, cetopariññakovidā;",
  "anya-e1101n:2334": "Khīṇāsavā arahanto, bahū buddhassa sāvakāti.",
  "anya-e1101n:2335": "Rājā taṃ sutvā pasanno ahosi, atha thero rukkhopamādinā tassa paññāveyyattiyaṃ ñatvā dhammaṃ desesi sanarāmarehi sādhukāraṃ kārayamāno. Tena vutthaṃ.",
  "anya-e1101n:2336": "30.",
  "anya-e1101n:2337": "Paṇḍitoti viditvāna, cullahatthipadopamaṃ;",
  "anya-e1101n:2338": "Suttantaṃ desayī thero, mahīpassa mahāmati mahīmatī itipikatthaci.",
  "anya-e1101n:2339_0": "Desanāpariyosāne so saddhiṃ tehi narehi cattāḷīsasahassehi saraṇesu patiṭṭhahīti.",
  "anya-e1101n:2339_1": "Athassa rājā sve bhante mama gehe bhikkhaṃ gaṇhāthāti yācitvā gantvā nagarañca rājagehañca",
  "anya-e1101n:2339_2": "alaṅkaritvā there nisīdāpetvā paṇītenāhārena parivisitvā anuḷādevippamukhāhi pañcasataitthīhi",
  "anya-e1101n:2339_3": "saddhiṃ ekamantaṃ nisīdi. Atha thero dhammaratana vassaṃ vassāpesi. Tato tā pañcasataitthiyo",
  "anya-e1101n:2339_4": "sotāpattiphalaṃ pāpuṇiṃsu. Tato hatthisālāyaṃ sahassaṃ, nandanavane sahassaṃti evaṃ",
  "anya-e1101n:2339_5": "dutiyadivase aḍḍhateyyāni pāṇasahassāni sotāpattiphale patiṭṭhāpesi. Tatiyadivase",
  "anya-e1101n:2339_6": "aḍḍhanavappamāṇaṃ pāṇasahassaṃti evaṃ anekasatānaṃ anekasahassānaṃ anekasata sahassānaṃ",
  "anya-e1101n:2339_7": "dhammā mataṃ pāyesi. Vuttañhi.",
  "anya-e1101n:2340": "31.",
  "anya-e1101n:2341": "Mahāmahindasuriyo, laṅkāvehāsamajjhago;",
  "anya-e1101n:2342": "Bodhaneyyambuje kāsi, vikāsaṃ dhammaraṃsinā.",
  "anya-e1101n:2343": "32.",
  "anya-e1101n:2344": "Mahāmahindacando so, laṅkāvehāsamajjhago;",
  "anya-e1101n:2345": "Bodhesi dhammaraṃsīhi, veneyyakumudākare.",
  "anya-e1101n:2346": "33.",
  "anya-e1101n:2347": "Mahāmahindamegho so, vassaṃ dhammambuvuṭṭhiyā;",
  "anya-e1101n:2348": "Sādhūnaṃ cittabījesu, janesi kusalaṅkureti.",
  "anya-e1101n:2349_0": "Atha rājā sumanasāmaṇerena dhammāsokassa hatthato sammāsambuddhaparibhuttapattapūradhātuyo",
  "anya-e1101n:2349_1": "ca sakkassa santikā dakkhiṇakkhakadhātuṃca āharāpetvā āhāritvā-itisabbattha cetiyapabbate",
  "anya-e1101n:2349_2": "thūpaṃ ādiṃkatvā sakalalaṅkādīpe yojane yojane thūpāni kāretvā dakkhiṇakadhātuṃ nidahitvā",
  "anya-e1101n:2349_3": "thūpārāmathūpañca patiṭṭhāpesi. Atha saṅghamittāya theriyā ānītaṃ jayamahābodhino",
  "anya-e1101n:2349_4": "dakkhiṇamahāsākhaṃ patiṭṭhāpetvā pūjaṃ kāresi. Sabbo panettha kathāvittharo mahāvaṃsato veditabbo.",
  "anya-e1101n:2350": "34.",
  "anya-e1101n:2351": "Pāravādikadosena, jātevaṃ parasāgare;",
  "anya-e1101n:2352": "Pattānumodanā evaṃ, laṅkāyaṃ āsi issaro.",
  "anya-e1101n:2353": "35.",
  "anya-e1101n:2354": "Pāpampi evaṃ phalatīti mantvā,",
  "anya-e1101n:2355": "Ñatvāna puññassa phalaṃ idanti;",
  "anya-e1101n:2356": "Bho yoniso kubbatha puññakamme,",
  "anya-e1101n:2357": "Gantvāna ye yattha na socayantīti.",
  "anya-e1101n:2358": "Tebhātikamadhuvāṇijakānaṃ vatthuṃ aṭṭhamaṃ.",
  "anya-e1101n:2359": "39. Bodhirājadhītuyā bodhirājadhītāya itisabbattha vatthumhi ayamānupubbīkathā",
  "anya-e1101n:2360_0": "Bhagavati parinibbute laṅkāyaṃ sāsane suppatiṭṭhite tattha hakureḷīti eko gāmo ahosi,",
  "anya-e1101n:2360_1": "tatthekā dārikā gāmādārikāhi saddhiṃ tattha tattha kīḷantī viharati, tadā gāmasamīpe",
  "anya-e1101n:2360_2": "mahāsobbhaṃ hoti. Tattheko maruttharukkho sabbadā pāḷiphullova tiṭṭhati. Manussā",
  "anya-e1101n:2360_3": "buddhapūjanatthaṃ pupphāni viciṇantā udakaṃ ogahetvā rukkhamabhiruyha pupphāni ociṇanti,",
  "anya-e1101n:2360_4": "kumārikā te disvā manussā sukhena gantvā pupphāni ociṇantūti ekaṃ sukkhapālibhaddadaṇḍakaṃ",
  "anya-e1101n:2360_5": "āharitvā setuṃ katvā ṭhapesi, tato paṭṭhāya manussā tenagantvā pupphāni ociṇanti.",
  "anya-e1101n:2360_6": "Atha sā tato cutā teneva kusalakammena jambudīpe pāṭaliputtanagare somadattarañño",
  "anya-e1101n:2360_7": "dhītā hutvā nibbatti, uttamarūpadharā devaccharapaṭibhāgā ahosi. Mātāpitaro panassā",
  "anya-e1101n:2360_8": "bodhirājakumārikāti vohariṃsu. Pubbe katasetuānubhāvena tassā suvīrako nāmeko ākāsagāmī",
  "anya-e1101n:2360_9": "sindhavapotako nibbatti. Rājadhītuyā pana pitā buddhamāmako dhammamāmako saṅghamāmako",
  "anya-e1101n:2360_10": "hutvā mahantaṃ puññaṃ pasavanto sindhavapotakaṃ disvā puññakaraṇassa me sahāyo laddhoti",
  "anya-e1101n:2360_11": "tuṭṭhamānaso assaṃ abhiruhitvā divasassa tikkhattuṃ gantvā mahābodhiṃ vandati. Rājadhītā",
  "anya-e1101n:2360_12": "naṃ disvā pitusantikaṃ gantvā abhiṇhaṃ tāta kuhiṃ gacchasīti pucchi. Rājā na kiñci",
  "anya-e1101n:2360_13": "kathesi, atha sā punappunaṃ pitaraṃ nibandhantī pucchi. Tato rājā tassāvi karonto evamāha.",
  "anya-e1101n:2361": "1.",
  "anya-e1101n:2362": "Amhākaṃ bhagavā pubbe, pūrento dasapāramī;",
  "anya-e1101n:2363": "Adāsi sīsarattakkhi, maṃsaṃ jīvitameva ca.",
  "anya-e1101n:2364": "2.",
  "anya-e1101n:2365": "Puttadāre ca rajje ca, patvā datvā itipikatthaci pāramimatthakaṃ;",
  "anya-e1101n:2366": "Anappakappakoṭīnaṃ, khepetvā kapilavuye.",
  "anya-e1101n:2367": "3.",
  "anya-e1101n:2368": "Sakkarājakule jāto, loke appaṭipuggalo;",
  "anya-e1101n:2369": "Sampattacakkavattittaṃ, pahantvāna narādhipo.",
  "anya-e1101n:2370": "4.",
  "anya-e1101n:2371": "Disvā nimitte caturo, nikkhamma abhinikkhamaṃ;",
  "anya-e1101n:2372": "Bodhimūlamupāgamma, nisinno vajirāsane.",
  "anya-e1101n:2373": "5.",
  "anya-e1101n:2374": "Sahassabāhuṃ māpetvā, nānāyudhasamākulaṃ nānāvudhasamākulaṃ-itisabbattha;",
  "anya-e1101n:2375": "Mahābhītikaraṃ vesaṃ, kāḷapabbatasādisaṃ.",
  "anya-e1101n:2376": "6.",
  "anya-e1101n:2377": "Māpetvāna samāruyha, girimekhalavāraṇaṃ;",
  "anya-e1101n:2378": "Mārasenaṃ samānetvā, āgataṃ makaraddhajaṃ.",
  "anya-e1101n:2379": "7.",
  "anya-e1101n:2380": "Pāramitābalena taṃ, mārasenaṃ palāpiya;",
  "anya-e1101n:2381": "Yatthāsīno kilesāri, sahassaṃ ghātayī jino.",
  "anya-e1101n:2382": "8.",
  "anya-e1101n:2383": "Nayanaṃ sujalasekehi, sattāhaṃ jinasevitaṃ;",
  "anya-e1101n:2384": "Pūjitaṃ devabrahmehi, siddhoraganarādihi;",
  "anya-e1101n:2385": "Vandituṃ jayabodhiṃtaṃ, gacchāmi satataṃ ahaṃ.",
  "anya-e1101n:2386": "9.",
  "anya-e1101n:2387": "Upāsati sadā gantvā, yo naro bodhipādapaṃ;",
  "anya-e1101n:2388": "Gandhodadīpadhūpādi, nānāpūjāhi sādhukaṃ.",
  "anya-e1101n:2389": "10.",
  "anya-e1101n:2390": "Sa naro nirāmayo hoti, paccatte ca parattha ca;",
  "anya-e1101n:2391": "Pūjito mānito hoti, dīghāyu balavā sukhī.",
  "anya-e1101n:2392": "11.",
  "anya-e1101n:2393": "Tadatthaṃ patthayantena, atthakāmena jantunā;",
  "anya-e1101n:2394": "Upāsanīyaṃ saddhāya, niccaṃ taṃ bodhipādapaṃti.",
  "anya-e1101n:2395_0": "Taṃ sutvā kumārikā pītiyā phuṭasarīrā pitaraṃ vanditvā ahampi tāta gacchāmīti āha.",
  "anya-e1101n:2395_1": "Rājā panassā upaddavabhayena gamanaṃ na icchi. Tato sā yāvatatiyaṃ pitaraṃ yācitvā",
  "anya-e1101n:2395_2": "raññā anuññātā. Tato paṭṭhāya pitarā saddhiṃ sindhavamāruyha bodhiṃ vandituṃ satataṃ",
  "anya-e1101n:2395_3": "gacchati. Athāparabhāge rājā maraṇamañce nipanno cintesi. Dhītā me nirantaraṃ bodhiupaṭṭhānaṃgacchati,",
  "anya-e1101n:2395_4": "etissā anāgate yaṃkiñci bhayaṃ uppajjamānaṃ tato uppajjati. Tattha me kiṃ kātabbanti.",
  "anya-e1101n:2395_5": "Tato sindhavaṃ pakkosāpetvā tassa kaṇṇamūle mantento evamāha, tāta mama dhītā abhiṇhaṃ",
  "anya-e1101n:2395_6": "tava sahāyaṃ katvā bodhiṃ vandituṃ gacchati. Tatthassā yaṃkiñci bhayaṃ bhaveyya.",
  "anya-e1101n:2395_7": "Taṃ nappatirūpaṃ. Tattha gamanāgamane mama dhītaraṃ rakkheyyāsīti tassa dhītaraṃ",
  "anya-e1101n:2395_8": "paṭipādetvā kālamakāsi. Tato rājadhītā pitusarīrakiccaṃ kāretvā divasassa tikkhattuṃ",
  "anya-e1101n:2395_9": "assamabhiruyha bodhiupaṭṭhānaṃ gacchati. Manussā panassā rūpasampattiṃ disvā vimhitamānasā",
  "anya-e1101n:2395_10": "rājārahaṃ vata no idaṃ paṇṇākāraṃ diṭṭhaṃ. Gantvā rañño ācikkhissāma. Appeva nāma",
  "anya-e1101n:2395_11": "rājā so kiñci no dadeyyāti cintetvā rañño santikaṃ gantvā vanditvā ṭhitā evamāhaṃsu.",
  "anya-e1101n:2396": "12.",
  "anya-e1101n:2397": "Bodhimaṇḍaṃ samāgamma, abhiṇhaṃ tuṭṭhamānasā;",
  "anya-e1101n:2398": "Vandantī yāti kaññekā, vijjūva siriyā jalaṃ.",
  "anya-e1101n:2399": "13.",
  "anya-e1101n:2400": "Nīladhampillabhārā sā, visālāyatalocanā;",
  "anya-e1101n:2401": "Soṇṇadolābhasavaṇā, sāmā subhapayodharā.",
  "anya-e1101n:2402": "14.",
  "anya-e1101n:2403": "Sataraṃsīhi sammissa, sañcyāmbudasamādharā;",
  "anya-e1101n:2404": "Tuṅganāsā nīlabhamu, hāsabhāsā manoramā.",
  "anya-e1101n:2405": "15.",
  "anya-e1101n:2406": "Īdisaṃ no mahārājā mahārājadiṭṭhapubba itipikatthaci, diṭṭhapubbaṃ kudācanaṃ;",
  "anya-e1101n:2407": "Ehi tassā siriṃdeva, bodhimaṇḍamhi dakkhasīti.",
  "anya-e1101n:2408_0": "Taṃ sutvā rājā savaṇasaṃsaggeneva tāya paṭibaddhacitto caturaṅginiṃsenaṃ gahetvā",
  "anya-e1101n:2408_1": "rājadhītaraṃ bodhivandanatthāya āgatakāle bahipākāre senaṃ parikkhipāpetvā gaṇhathetanti",
  "anya-e1101n:2408_2": "manusse niyojesi. Tato senāpi taṃ gahaṇasajjā aṭṭhāsi. Rājadhītā te disvā sīghaṃ",
  "anya-e1101n:2408_3": "sindhavaṃ upasaṅkamitvā tassa piṭṭhiyaṃ nisinnā paṇhiyā saññaṃ adāsi. So taṃ gahetvā",
  "anya-e1101n:2408_4": "vegena ākāsaṃ pakkhandi. Sā pana dunnisinnabhāvena assassa vegaṃ sandhāretumasakkontī",
  "anya-e1101n:2408_5": "assapiṭṭhito parigali. Sindhavo rājadhītaraṃ patamānaṃ disvā rājovādaṃ saramāno vegenāgantvā",
  "anya-e1101n:2408_6": "tassā kese ḍaṃsitvā ukkhipitvā patamānāya tassā piṭṭhiṃdatvā nisīdāpetvā ākāsena",
  "anya-e1101n:2408_7": "taṃ netvā pāṭaliputtanagareyeva patiṭṭhāpesi pātaliputtanagareyevataṃ paviṭhāpesiitipikatthaci.",
  "anya-e1101n:2409": "16.",
  "anya-e1101n:2410": "Tiracchānagatāpevaṃ, sarantā upakārakaṃ;",
  "anya-e1101n:2411": "Na jahantīti mantvāna, kataññū hontu hontipāṇino-itipikatthaci pāṇinoti.",
  "anya-e1101n:2412": "Tato paṭṭhāya sā puññakammaṃ katvā saggaparāyanā ahosīti.",
  "anya-e1101n:2413": "17.",
  "anya-e1101n:2414": "Yo yaṃ dumindaṃyatinandanena;",
  "anya-e1101n:2415": "Sampūjitaṃ pūjayate sa pañño;",
  "anya-e1101n:2416": "Sa bhogavā hoti anītiko ca,",
  "anya-e1101n:2417": "Sabbattha so hoti pasattharūpo.",
  "anya-e1101n:2418": "Bodhirājadhītuyā vatthuṃ navamaṃ.",
  "anya-e1101n:2419": "40. Kuṇḍaliyā vatthumhi ayamānupubbīkathā",
  "anya-e1101n:2420_0": "Laṅkādīpe rohaṇajapade mahāgāmo nāma ahosi, tattha tissavihāraṃ nāma anekasatabhikkhūhi",
  "anya-e1101n:2420_1": "samākiṇṇaṃ anekapariveṇapatimaṇḍitaṃ vihāraṃ ahosi. Tattheko tisso nāma sāmaṇero",
  "anya-e1101n:2420_2": "paṭivasati. So ekasmiṃsamaye janapadacārikaṃ caranto pāsāṇavāpigāme bhikkhaṃ caritvā",
  "anya-e1101n:2420_3": "yāpanamattaṃ bhattaṃ sappinā saddhiṃ labhitvā nikkhamma gāmadvāraṃ patvā mahāgāmābhimukho",
  "anya-e1101n:2420_4": "gacchanto manusse udakaphāsukaṭṭhānaṃ pucchi. Tehi bhante tumhākaṃ abhimukhe avidūraṭṭhāne",
  "anya-e1101n:2420_5": "kakubandakandaraṃ nāma sandamānasītalodakaṃ dhavalavālukātalaṃ tattha tumhe gantvā",
  "anya-e1101n:2420_6": "nahātvā sītalacchāyāya vālukātale nisinno bhattakiccaṃ katvā gacchathāti vutte sāmaṇero",
  "anya-e1101n:2420_7": "sādhūti vatvā tattha gantvā phāsukaṭṭhāne nisinno bhattaṃ bhuñjitumārabhi. Tadā ekena",
  "anya-e1101n:2420_8": "vanakammikena saddhiṃaraññaṃ gatā ekā sunakhī tasmiṃ kandare ekasmiṃ pabbhāraṭṭhāne",
  "anya-e1101n:2420_9": "dārake vijāyitvā chātajjhattā pavedhamānagattā dārakānaṃ samīpenipannā sāmaṇerassa",
  "anya-e1101n:2420_10": "patte āhāragandhaṃ ghāyitvā nipannaṭṭhānato vuṭṭhāya pavedhamānā tassa samīpaṃ āgamma",
  "anya-e1101n:2420_11": "naṅguṭṭhaṃ cālentī aṭṭhāsi, sāmaṇero taṃ disvā kampitamānaso attano bhojanatthāya",
  "anya-e1101n:2420_12": "vaṭṭitaṃ pathamālopaṃ tassā purato ṭhapesi, tato sā somanassā taṃ bhuñji. Taṃ disvā",
  "anya-e1101n:2420_13": "tuṭṭho punappunaṃ ālopaṃ karonto tassā bhattaṃ datvā pattaṃ dhovitvā thavikāya pakkhipitvā",
  "anya-e1101n:2420_14": "agamāsi. Tato sā sunakhī sāmaṇeragatena pasādena tato cutā jambudīpe devaputtanagare",
  "anya-e1101n:2420_15": "rājānaṃ paṭicca tassa mahesiyā kucchimhi paṭisandhiṃ gaṇhitvā dasamāsaccayena mātukucchito",
  "anya-e1101n:2420_16": "nikkhami, athassā sikhāmaṅgaladivase sampatte mātāpitaro panassā kuṇḍalāvaṭṭakesattā",
  "anya-e1101n:2420_17": "kuṇḍalāti nāma makaṃsu. Sā anukkamena soḷasavassuddesikā ahosi, tasmiṃ kira samaye",
  "anya-e1101n:2420_18": "tisso sāmaṇero mahābodhiṃ vandissāmīti nāvaṃ abhiruyha jambudīpaṃ gantvā anupubbena",
  "anya-e1101n:2420_19": "devaputtanagaraṃ patvā sunivattho supāruto yugamattadaso bhikkhāya caranto mahāvīthiṃ",
  "anya-e1101n:2420_20": "sampāpuṇi. Rājadhītā sīhapañjaraṃ ugghāṭetvā antaravīthiṃ olokentī bhikkhantaṃ sāmaṇeraṃ",
  "anya-e1101n:2420_21": "disvā pubbasinehaṃ paṭilabhi, tasmiṃkhaṇe tassā jātissarañāṇaṃ ahosi. Sā kira pubbe",
  "anya-e1101n:2420_22": "bhikkhuṇī hutvā paṇṇasūciyā saddhiṃ potthakañca padīpiyatelañca datvā jātissarā bhaveyyaṃti",
  "anya-e1101n:2420_23": "patthanaṃ ṭhapesi, tato sājātiṃ anussarantī sāmaṇerena attano katūpakāraṃ ditvā somanassā",
  "anya-e1101n:2420_24": "naṃ pakkosāpetvā rājagehe āsanaṃ paññāpetvā tattha nisinnaṃ nānaggarasa bhojanena",
  "anya-e1101n:2420_25": "parivisitvā onītapattapāṇiṃ sāmaṇeraṃ upasaṅkamitvā vanditvā ekamantaṃ nisinnā tena",
  "anya-e1101n:2420_26": "saddhiṃ sallapantī evamāha.",
  "anya-e1101n:2421": "1.",
  "anya-e1101n:2422": "Na sañjānāsi maṃ dhīra, pubbehaṃ tava dāsikā;",
  "anya-e1101n:2423": "Tenāhaṃ sukhitā āsiṃ, tasmā tvamasi issaroti.",
  "anya-e1101n:2424": "Taṃ sutvā sāmaṇero āha.",
  "anya-e1101n:2425": "2.",
  "anya-e1101n:2426": "Natthi me tādisī dāsī, na sañjānāmi taṃ ahaṃ;",
  "anya-e1101n:2427": "Kāsi tvaṃ kassa vā dhītā, taṃ me akkhāhi pucchitāti.",
  "anya-e1101n:2428": "Tato sā taṃ sārāpentī āha.",
  "anya-e1101n:2429": "3.",
  "anya-e1101n:2430": "Sārāpemi tuvaṃ ajja, yathā jānāsimaṃ ise;",
  "anya-e1101n:2431": "Bujjhassu bodhito dāni, mayā jātiṃsarantiyā.",
  "anya-e1101n:2432": "4.",
  "anya-e1101n:2433": "Pāsāṇavāpigāmamhi, tambapaṇṇimhi rohaṇe;",
  "anya-e1101n:2434": "Bhikkhitvāna tuvaṃ bhante, yadā kakubandakandare.",
  "anya-e1101n:2435": "5.",
  "anya-e1101n:2436": "Nisīditvāna tvaṃ bhattaṃ, bhuttakālaṃ sarissasi;",
  "anya-e1101n:2437": "Tadāhaṃ sunakhī āsiṃ, vijātā laddhagocarā.",
  "anya-e1101n:2438": "6.",
  "anya-e1101n:2439": "Dārake khādituṃ mayha, māsannā khudapīḷitā;",
  "anya-e1101n:2440": "Pavedhamānasabbaṅgā, aṭṭhāsiṃ tava santike.",
  "anya-e1101n:2441": "7.",
  "anya-e1101n:2442": "Disvā taṃ maṃ tadā bhante, vedhamānaṃ bubhukkhitaṃ;",
  "anya-e1101n:2443": "Chinnabhatto tuvaṃ hutvā, mamaṃ bhattena tosayī.",
  "anya-e1101n:2444": "8.",
  "anya-e1101n:2445": "Tadāhaṃ muducittena, cittaṃ tayi pasādayiṃ;",
  "anya-e1101n:2446": "Tenāhaṃ puññakammena, dutiye attasambhave.",
  "anya-e1101n:2447": "9.",
  "anya-e1101n:2448": "Idha rājakule jātā, sabbakāmasamiddhinī;",
  "anya-e1101n:2449": "Cittappasādamattena, lokanāthassa sāsane.",
  "anya-e1101n:2450": "10.",
  "anya-e1101n:2451": "Tadahupabbajitassāpi, īdisā honti sampadā;",
  "anya-e1101n:2452": "Kīdisaṃ hoti sambuddhe, pasādena phalaṃ aho.",
  "anya-e1101n:2453": "11.",
  "anya-e1101n:2454": "Aññāni pana kiccāni, pahāyāttahite rato;",
  "anya-e1101n:2455": "Atandito divārattiṃ, sarātu ratanattayaṃti.",
  "anya-e1101n:2456_0": "Evaṃ sāmaṇerena katūpakāraṃ sārāpetvā bhante tava dāsiyā anuggahaṃ paṭicca idheva",
  "anya-e1101n:2456_1": "vasathāti nimantitvā tena sampaṭicchite mahantaṃ vihāraṃ kārāpetvā sāmaṇeraṃ ādiṃ",
  "anya-e1101n:2456_2": "katvā anekabhikkhusate nimantetvā vihāre vasāpetvā sulabhaṃ katvā catupaccayehi upaṭṭhāsi.",
  "anya-e1101n:2456_3": "Sāmaṇeropi sunakhiyā dinnadānaṃ anussaritvā tuṭṭho buddhānussatiṃ manasikaronto na",
  "anya-e1101n:2456_4": "cirenava arahattaṃ patvā tasmiṃyeva vihāre vasanto āyupariyosāne tattheva parinibbāyīti.",
  "anya-e1101n:2457": "12.",
  "anya-e1101n:2458": "Tiyaddhesu tilokasmiṃ, natthi vatthuttayaṃ vinā;",
  "anya-e1101n:2459": "Sattāna mañña micchattha, dāyakaṃ surapādapaṃ.",
  "anya-e1101n:2460": "Kuṇḍaliyā vatthuṃ dasamaṃ.",
  "anya-e1101n:2461": "Mahāsenavaggo catuttho.",
  "anya-e1101n:2462": "Ettāvatā jambudīpuppattikathā samattā."
}