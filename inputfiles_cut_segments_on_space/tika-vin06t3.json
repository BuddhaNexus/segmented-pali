{
  "tika-vin06t3:0": "Mahāvaggavaṇṇanā",
  "tika-vin06t3:1": "1. Mahākhandhakavaṇṇanā",
  "tika-vin06t3:2": "Bodhikathāvaṇṇanā",
  "tika-vin06t3:3": "Yaṁ khandhake līnapadādibheda-pakāsanaṁ dāni supattakālaṁ;",
  "tika-vin06t3:4": "Tasmā apubbaṁ vinayatthameva, vakkhāmi saṅkhepagahaṇatthaṁ.",
  "tika-vin06t3:5_0": "Tattha kenaṭṭhenāyaṁ khandhakoti? Khandhānaṁ samūhattā vibhaṅgo viya. Te pana kathanti?",
  "tika-vin06t3:5_1": "Khandhānaṁ pakāsanato dīpanato. Khandhāti cettha pabbajjādivinayakammasaṅkhātā, cārittavārittasikkhāpadasaṅkhātā",
  "tika-vin06t3:5_2": "ca paññattiyo adhippetā. Pabbajjādīni hi bhagavatā paññattattā ‘‘paññattiyo’’ti vuccanti.",
  "tika-vin06t3:5_3": "Paññattiyañca khandha-saddo dissati ‘‘dārukkhandho aggikkhandho udakakkhandho’’tiādīsu",
  "tika-vin06t3:5_4": "viya. Tesaṁ paññattisaṅkhātānaṁ khandhānaṁ pakāsanato vaṇṇanato pabbajjakkhandhakādayo",
  "tika-vin06t3:5_5": "vīsati ‘‘khandhakā’’ti vuttā, avasāne dve taṁsadisattā velāya sadisattā sīlassa velāti",
  "tika-vin06t3:5_6": "vacanaṁ viya. Apica bhāgarāsatthatāpettha yujjate tesaṁ paññattīnaṁ bhāgato ca rāsito",
  "tika-vin06t3:5_7": "ca vibhattattā. Kiṁ panetesaṁ khandhakānaṁ anupubbakāraṇanti? Nāyaṁ pucchā sambhavati,",
  "tika-vin06t3:5_8": "aññathā vuttesupi tappasaṅgānatikkamanato. Atha vā pabbajjupasampadāpubbaṅgamattā",
  "tika-vin06t3:5_9": "sāsanappavesanassa tadatthasaṅgahako mahākhandhako paṭhamaṁ vutto. Kenāti ce? Dhammasaṅgāhakattherehi.",
  "tika-vin06t3:5_10": "Bhagavatā pana tattha tattha uppannavatthuṁ paṭicca tathā tathā vuttāni, na iminā",
  "tika-vin06t3:5_11": "anukkamena. Therā pana taṁ taṁ payojanaṁ paṭicca samānajātike ekajjhaṁ katvā anukkamena",
  "tika-vin06t3:5_12": "sajjhāyiṁsu. Sesānaṁ payojanaṁ tattha tattheva āvi bhavissati.",
  "tika-vin06t3:6_0": "Khandhakovidāti paññattibhāgarāsaṭṭhena nesaṁ khandhatthakovidā, niruttipaṭisambhidāpārappattāti",
  "tika-vin06t3:6_1": "attho. Tesaṁ anuttānatthānaṁ padānaṁ saṁvaṇṇanā. Kasmā panevaṁ visesitanti? Tato",
  "tika-vin06t3:6_2": "sesabhāgā yuttā. Mātikāṭṭhuppattiggahaṇampettha padabhājaniyaggahaṇeneva veditabbaṁ.",
  "tika-vin06t3:6_3": "Yehi atthā yesaṁ padavisesānaṁ aṭṭhakathāyaṁ pakāsitā, tesaṁ te padavisese puna idha",
  "tika-vin06t3:6_4": "vadeyyāma, vaṇṇanāya pariyosānaṁ kadā bhave te te attheti vuttaṁ, taṁ tassa niddesena",
  "tika-vin06t3:6_5": "yujjati. Uttānā ceva yā pāḷi, tassā saṁvaṇṇanāya kinti vattabbaṁ? Na hi atthā uttānāti",
  "tika-vin06t3:6_6": "sambhavati. Adhippāyānusandhīhītiādivacanehipi taṁ vacanaṁ sambhavatīti ce? Na, atthaggahaṇena",
  "tika-vin06t3:6_7": "cettha padavisesānaṁ gahitattā. Te hi atthato anapetatthena, abhidhānatthena vā atthopacārena",
  "tika-vin06t3:6_8": "vā atthāti veditabbā. Saṁvaṇṇanānayoti saṁvaṇṇanā nāma avuttesu uhāpohakkamanidassanato ‘‘nayo’’ti vutto.",
  "tika-vin06t3:7_0": "1.Uruvelāti yathāvuttavālikarāsivasena laddhanāmako gāmo, tasmā samīpatthe etaṁ bhummaṁ.",
  "tika-vin06t3:7_1": "Tathābhāvadassanatthaṁ ‘‘najjā nerañjarāya tīre’’tiādi vuttaṁ. Aññathā tasmiṁ vālikarāsimhi",
  "tika-vin06t3:7_2": "viharatīti āpajjati, ‘‘uruvelaṁ piṇḍāya pāvisīti yena uruvelasenānigamo’’tiādivacanavirodho",
  "tika-vin06t3:7_3": "ca. Aṭṭhakathāyaṁ pana mūlakāraṇameva dassitaṁ. Tattha taṁ sandhāya vuttaṁ…pe… daṭṭhabboti",
  "tika-vin06t3:7_4": "nigamanavacanaṁ. Taṁ kimatthanti ce? Gāmaṁ sandhāya yathāvuttapadatthasambhavadassanatthaṁ.",
  "tika-vin06t3:7_5": "‘‘So pana gāmo tadupacārena evaṁ nāmaṁ labhatī’’ti vacanaṁ pana avuttasiddhanti katvā",
  "tika-vin06t3:7_6": "na vuttanti veditabbaṁ, atha vā yassa ‘‘uruvelā’’ti yathāvuttavālikarāsissa, tassa",
  "tika-vin06t3:7_7": "samīpagāmassapi nāmaṁ. Tattha āyasmā upālitthero na idha gāmaṁ sandhāya ‘‘uruvelāyaṁ",
  "tika-vin06t3:7_8": "viharatī’’ti āha gocaragāmapayojanābhāvato. Na hi bhagavā taṁ gāmaṁ gocaraṁ katvā",
  "tika-vin06t3:7_9": "tadā tattha vihāsi, tasmā ettha vālikarāsissa samīpe bodhirukkhamūle vihāraṁ sandhāya",
  "tika-vin06t3:7_10": "so evamāhāti dassetukāmo aṭṭhakathācariyo evamāhāti veditabbaṁ, tasmā bhagavato gāmato",
  "tika-vin06t3:7_11": "dūratare araññe abhisambodhidīpanena dutiyuppattiṭṭhānaniyamaṁ tīhi padehi akāsi",
  "tika-vin06t3:7_12": "theroti veditabbaṁ, aññathā padattayavacanapayojanābhāvato. Tattha nadantā gacchatīti",
  "tika-vin06t3:7_13": "nadī. Nelañjalāyāti vattabbe la-kārassa ra-kāraṁ katvā ‘‘nerañjarāyā’’ti vuttaṁ,",
  "tika-vin06t3:7_14": "kaddamasevālavirahitattā niddosajalāyāti attho, nīlajalāyāti tassā nāmameva vā etaṁ.",
  "tika-vin06t3:8_0": "Bodhirukkhamūleti ettha ca bodhi vuccati abhisambodho. So ca atthato bhagavato catutthamaggañāṇaṁ",
  "tika-vin06t3:8_1": "hoti ‘‘vimokkhantikametaṁ nāma’’nti (paṭi. ma. 1.162) paṭisambhidāvacanato. Kiñcāpi",
  "tika-vin06t3:8_2": "taṁ nāmakaraṇabhūtaṁ catutthaphalañāṇampi vattuṁ sambhavati, kattabbakiccānaṁ pana",
  "tika-vin06t3:8_3": "karaṇato taṁ catutthamaggañāṇameva ettha bodhīti veditabbaṁ. Teneva pāḷiyaṁ ‘‘tatiyavijjāya",
  "tika-vin06t3:8_4": "āsavānaṁ khayañāṇāyā’’ti tadeva dassitaṁ. Aṭṭhakathāyaṁ pana ‘‘bojjhaṅgā’’ti, ‘‘bodhipakkhiyā",
  "tika-vin06t3:8_5": "dhammā’’ti ca. Tattha yasmā catūsu maggesu ñāṇaṁ ‘‘bodhī’’ti vuccati, tasmā sāmaññato",
  "tika-vin06t3:8_6": "vattukāmatādhippāyavasena ‘‘bodhi vuccati catūsu maggesu ñāṇa’’nti (cūḷani. khaggavisāṇasuttaniddesa",
  "tika-vin06t3:8_7": "121) vuttaṁ idhādhippetañāṇassapi tadantogadhattā. Atha vā pāḷiyaṁ bhagavato ādimaggattayavacanassa",
  "tika-vin06t3:8_8": "vuttaṭṭhānābhāvā catutthamaggañāṇameva bhagavato uppannaṁ, na bhagavā sotāpannādibhāvaṁ",
  "tika-vin06t3:8_9": "patvā buddho jātoti samayantarappasaṅganivāraṇatthaṁ ‘‘catūsū’’ti vuttaṁ ādittayassa",
  "tika-vin06t3:8_10": "catutthaupanissayasambhavena bodhipariyāyasiddhito. ‘‘Puggalopi senāsanampi upanissayapaccayena",
  "tika-vin06t3:8_11": "paccayo’’ti (paṭṭhā. 1.1.9 paccayaniddesa) vacanato phalahetuko phalajanako rukkho",
  "tika-vin06t3:8_12": "phalarukkhoti viya bodhiheturukkho bodhirukkhoti veditabbo. Ettha ‘‘yasmā kevalaṁ",
  "tika-vin06t3:8_13": "bodhīti rukkhassapi nāmaṁ, tasmā bodhī’’ti parato vuttaṁ. Nigrodhādirukkhato assa",
  "tika-vin06t3:8_14": "visesanavacanaṁ pana tadaññabodhimūlappasaṅganivāraṇatthaṁ. Maggañāṇañhi kusalamūlattā",
  "tika-vin06t3:8_15": "bodhi ca taṁ mūlañcāti saṅkhyaṁ labheyya. Paṭhamābhisambuddho nisīdatīti sambandho.",
  "tika-vin06t3:8_16": "Tena abhisambuddhadivasena saddhiṁ aṭṭhāhaṁ ekapallaṅkena nisinnabhāvaṁ dasseti.",
  "tika-vin06t3:8_17": "Ettha eka-saddo tassa nisajjāsaṅkhātassa pabbajjānuyogānurūpassa pallaṅkassa aññena",
  "tika-vin06t3:8_18": "iriyāpathena anantariyabhāvaṁ athassa akopitabhāvaṁ dasseti. Vimuttisukhanti ettha",
  "tika-vin06t3:8_19": "vimuttiyaṁ vā sukhanti na sambhavati. Pañcamajjhānikattā bhagavato phalasamāpattisaṅkhātā",
  "tika-vin06t3:8_20": "vimutti eva anujaṅghanaṭṭhena nibbānasukhanti vimuttisukhaṁ, taṁ samāpajjanena paṭisaṁvedī",
  "tika-vin06t3:8_21": "anubhavanto nisīdi. Veneyyakālānatikkamanato taṁ apekkhamāno nisīdi, na vimuttisukhasaṅgena.",
  "tika-vin06t3:9_0": "Atha khoti adhikārantarārambhe nipātadvayaṁ. Tena vimuttisukhaṁ paṭisaṁvedayamāno",
  "tika-vin06t3:9_1": "na paṭiccasamuppādaṁ manasākāsi, kintu tato vuṭṭhāyāti dasseti . Paṭivedhavaseneva",
  "tika-vin06t3:9_2": "sumanasikatassa paṭiccasamuppādassa punappunaṁ manasikaraṇaṁ gambhīrattā assādajananato,",
  "tika-vin06t3:9_3": "na apubbanayadassanādhippāyato. Paccakkhabhūtasabbadhammattā bhagavato asammohato,",
  "tika-vin06t3:9_4": "paṭividdhassa visayato vā manasikaraṇaṁ pana vijitadesapaccavekkhaṇaṁ viya rañño",
  "tika-vin06t3:9_5": "apubbaṁ pītiṁ janeti. Vuttañhi ‘‘amānusī ratī hoti, sammā dhammaṁ vipassato’’ti (dha.",
  "tika-vin06t3:9_6": "pa. 373). Rattiyā paṭhamaṁ yāmanti accantasaṁyogavasena upayogavacanaṁ, tena tassa",
  "tika-vin06t3:9_7": "vikappanānattataṁ dasseti. Kiñcāpi ‘‘anulomapaṭilomaṁ manasākāsī’’ti ekatova vuttaṁ,",
  "tika-vin06t3:9_8": "tathāpi iminā anukkamenāti dassanatthaṁ ‘‘avijjāpaccayā’’tiādi. Tattha ca kiñcāpi",
  "tika-vin06t3:9_9": "pavattimattapaccavekkhaṇā adhippetā kathaṁ paññāyatīti? Paṭhamabhāvāya, paṭilomamanasikaraṇaṁ",
  "tika-vin06t3:9_10": "pana anulome paccayānaṁ, paccayuppannānañca tathābhāvasādhanatthaṁ. Yasmā avijjāya",
  "tika-vin06t3:9_11": "eva nirodhā saṅkhāranirodho, na aññathā, tasmā saṅkhārānaṁ avijjā paccayo, tassā",
  "tika-vin06t3:9_12": "ca saṅkhārā phalanti dīpanato. Tathā nibbānapaccavekkhaṇāya anulomamanasikaraṇaṁ",
  "tika-vin06t3:9_13": "kāraṇanirodhā phalanirodhasādhanatthaṁ. Ettha ca anubhāvato nibbānaṁ dassitaṁ. Na",
  "tika-vin06t3:9_14": "hi taṁ avijjādinirodhamattanti. Tattha ‘‘yato khayaṁ paccayānaṁ avedī’’ti vacanena",
  "tika-vin06t3:9_15": "anulomo nādhippetoti siddhaṁ. Maggapaccavekkhaṇāya vattabbaṁ natthi, ubhayatthapi",
  "tika-vin06t3:9_16": "kiccato, ārammaṇato ca tassa maggassa visayato ca tattha maggo dassito.",
  "tika-vin06t3:10_0": "Tatthāha – ‘‘paṭiccasamuppādaṁ paṭilomaṁ manasākāsī’’ti na yujjati, na hi paṭilomāpadesena",
  "tika-vin06t3:10_1": "niddiṭṭhaṁ nibbānaṁ paṭiccasamuppādo bhavitumarahatīti? Vuccate – na, tadatthajānanato.",
  "tika-vin06t3:10_2": "Anulomapaṭilomanti hi bhāvanapuṁsakaṁ. Anulomato, paṭilomato ca taṁ paṭiccasamuppādaṁ",
  "tika-vin06t3:10_3": "manasākāsīti hi tattha attho. Aññathā nirodhassa paṭilomappasaṅgāpattiyevāpajjati.",
  "tika-vin06t3:10_4": "Paṭilome ca panetasmiṁ anukkamaniyamo anulome anukkamaniyamato siddhoti veditabbaṁ.",
  "tika-vin06t3:10_5": "Evaṁ sati paṭiccasamuppādassa paṭilomo nāma apaṭiccasamuppādoti siddhaṁ hoti. Tena",
  "tika-vin06t3:10_6": "vuttaṁ aṭṭhakathāyaṁ ‘‘nirodho hotīti anuppādo hotī’’tiādi. Evaṁ sante pubbāparavirodho",
  "tika-vin06t3:10_7": "hoti. Kathaṁ? Paṭiccāti hi iminā phalassa paccayapariggahena, paccayānañca paccayāyattupagamanena",
  "tika-vin06t3:10_8": "tassa uppādābhimukhabhāvadīpanato asamuppādo na sambhavati, tasmā apaṭiccasamuppādoti",
  "tika-vin06t3:10_9": "evaṁ ubhayapaṭikkhepena panassa paṭilomatā veditabbāti eke. Taṁ ayuttaṁ tassa anulomabhāvaniyamanato,",
  "tika-vin06t3:10_10": "atthātisayābhāvato, tasmā appaṭiccasamuppādo tassa paṭilomoti veditabbaṁ. Teneva",
  "tika-vin06t3:10_11": "bhagavatā pāḷiyaṁ paccayapaccayuppannanirodho vutto. Tattha hi ‘‘avijjāya tveva asesavirāganirodhā’’ti",
  "tika-vin06t3:10_12": "evaṁ paccayassa samucchinnapaccayabhāvavasena paccayanirodhaṁ, phalassa paccayapaṭiggahābhāvavasena",
  "tika-vin06t3:10_13": "paccayuppannanirodhañca dīpeti. Duvidho pāḷiyaṁ nirodho atthato anuppādo nāma hotīti",
  "tika-vin06t3:10_14": "katvā aṭṭhakathāyaṁ ‘‘nirodho hotīti anuppādo hotī’’ti vuttaṁ. Evaṁ sante nibbānaṁ",
  "tika-vin06t3:10_15": "paccayapaccayuppannānaṁ nirodhamattanti āpajjatīti ce? Na, tassānubhāvadīpanādhippāyato.",
  "tika-vin06t3:10_16": "Viditavelāyanti manasikatavelāyanti attho, aññathā tato pubbe aviditappasaṅgato.",
  "tika-vin06t3:11_0": "Jhāyatoti ettha kāmaṁ lakkhaṇūpanijjhānena jhāyato bodhipakkhiyadhammā pātubhavanti,",
  "tika-vin06t3:11_1": "catuariyasaccadhammā vā pakāsanti, tathāpi pubbabhāge samathādiyānikavibhāgadassanatthaṁ",
  "tika-vin06t3:11_2": "ārammaṇūpanijjhānaggahaṇaṁ. Catusaccadhammaggahaṇaṁ kāmaṁ anulomapaṭiccasamuppādadassanādhikārena",
  "tika-vin06t3:11_3": "virujjhati, tathāpi ‘‘yo dukkhaṁ parijānāti, so samudayaṁ pajahatī’’ti laddhivasena katanti veditabbaṁ.",
  "tika-vin06t3:12_0": "2.‘‘Paccayakkhayassā’’ti kiccapariyāyavasena vuttaṁ. Tena paccayanibbānaṁ, tadupanissayanibbānañcāti",
  "tika-vin06t3:12_1": "duvidhaṁ nibbānaṁ dassitaṁ hotīti. Kāmañca taṁ na kevalaṁ paccayakkhayamattaṁ karoti,",
  "tika-vin06t3:12_2": "atha kho paccayuppannakkhayampi karoti. Yato ubhinnampi nirodho dassito, tathāpi",
  "tika-vin06t3:12_3": "hetunirodhā phalanirodhoti katvā ‘‘paccayakkhayassā’’ti vuttaṁ. Vuttappakārā dhammāti",
  "tika-vin06t3:12_4": "ettha catusaccaggahaṇaṁ paṭhamagāthāyaṁ vuttanayavipallāsena katanti veditabbaṁ.",
  "tika-vin06t3:13_0": "3.Samudayanirodhasaṅkhāto atthoti ettha samudayo kiccavasena, nirodho ārammaṇakiriyāya.",
  "tika-vin06t3:13_1": "Etena dvippakārā nirodhā dassitā honti tassa anubhāvassa vasenāti attho. Yasmā pallaṅkābhujitaṭṭhānañca",
  "tika-vin06t3:13_2": "‘‘pallaṅko’’ti vuccati, tasmā phalādhigamaṭṭhānaṁ ‘‘pallaṅka’’nti vuttaṁ.",
  "tika-vin06t3:14": "Ajapālakathāvaṇṇanā",
  "tika-vin06t3:15_0": "4.Sammodīti hitakāmatāya bhagavā tena brāhmaṇena saddhiṁ sammodi. Vedehi antanti",
  "tika-vin06t3:15_1": "ettha nibbānaṁ anto nāma. Vedānaṁ vā antaṁ gatattāti ettha arahattaṁ. Tattha paṭhamena",
  "tika-vin06t3:15_2": "vedantagū yasmā, tasmā eva vusitabrahmacariyo. Dutiyena vedantagū yasmā, tasmā vusitabrahmacariyoti",
  "tika-vin06t3:15_3": "evaṁ yojanā kātabbā. Kiñcāpi brāhmaṇassa catusaccayuttaṁ atthato vuttaṁ, udānagāthāyaṁ",
  "tika-vin06t3:15_4": "vuttapaṭivedhābhāvaṁ sandhāya ‘‘dhammacakkappavattana’’nti vuccatīti parihāro.",
  "tika-vin06t3:16": "Ajapālakathāvaṇṇanā niṭṭhitā.",
  "tika-vin06t3:17": "Mucalindakathāvaṇṇanā",
  "tika-vin06t3:18_0": "5. Mucalindavatthumhi etamatthanti idāni vattabbamatthaṁ sandhāya vuttaṁ. Taṁ vivekanti",
  "tika-vin06t3:18_1": "upadhivivekaṁ . ‘‘Abyāpajjaṁ sukhaṁ loke’’ti iminā paṭhamamaggaṁ dasseti tena sattesu",
  "tika-vin06t3:18_2": "māraṇavasena uppajjanakabyāpādappahānasiddhito. ‘‘Pāṇabhūtesu saṁyamo’’ti iminā dutiyamaggaṁ",
  "tika-vin06t3:18_3": "dasseti. Maggī hi puggalo avasiṭṭhabyāpādatanuttavasena pāṇabhūtesu saṁyato hoti",
  "tika-vin06t3:18_4": "vihiṁsādhippāyābhāvato. Evaṁ cattāro hi maggā anukkamenāpi gahitā honti.",
  "tika-vin06t3:19": "Mucalindakathāvaṇṇanā niṭṭhitā.",
  "tika-vin06t3:20": "Rājāyatanakathāvaṇṇanā",
  "tika-vin06t3:21_0": "6.Rājāyatanaṁ pātali. ‘‘Catuddisā āgantvā’’ti pāṭhaseso. Mukhavaṭṭiyaṁ kirassa dinnānaṁ",
  "tika-vin06t3:21_1": "catunnampi lekhāparicchedo atthi, te vāṇijā devatāya gāravadassanena bhagavato rūpakāyadassanena",
  "tika-vin06t3:21_2": "pasannattā saraṇaṁ aggahesuṁ. Devatāya ‘‘bhagavā rājāyatanamūle paṭhamābhisambuddho’’ti",
  "tika-vin06t3:21_3": "vacanaṁ sutvā sāvakasaṅghābhāvaṁ, abhisambuddhadhammasabbhāvañca jāniṁsūti veditabbaṁ.",
  "tika-vin06t3:21_4": "Jānantīti buddhāti sambandho.",
  "tika-vin06t3:22": "Rājāyatanakathāvaṇṇanā niṭṭhitā.",
  "tika-vin06t3:23": "Brahmayācanakathāvaṇṇanā",
  "tika-vin06t3:24_0": "7.Adhigatokho myāyantiādimhi dhammoti catusaccadhammo, gambhīrattā duddaso. Duddasattā",
  "tika-vin06t3:24_1": "duranubodho. Santoti nibbuto. Paṇītoti atappako. Idaṁ dvayaṁ lokuttarameva sandhāya",
  "tika-vin06t3:24_2": "vuttaṁ. Atakkāvacaroti takkena ākāraparivitakkena ogāhitabbo na hoti, ñāṇeneva avacaritabboti",
  "tika-vin06t3:24_3": "attho. Paṇḍitavedanīyoti sammāpaṭipadaṁ paṭipannehi paṇḍitehi vedanīyo. Sabbasaṅkhārasamathotiādi",
  "tika-vin06t3:24_4": "sabbaṁ nibbānameva. Tañhi phalūpacārena ekampi samānaṁ tathā tathā vuccati. Rāmāti",
  "tika-vin06t3:24_5": "pajā. Anu anu acchariyā anacchariyā. Tesaṁ bhagavato pubbabhāgapaṭipadaṁ sutapubbānaṁ,",
  "tika-vin06t3:24_6": "dhammassa vā gambhīrabhāvaṁ adhigatapubbānaṁ. Kiñcāpi bhagavato cattāropi maggā sukhappaṭipadā,",
  "tika-vin06t3:24_7": "tathāpi bodhisattapaṭipadaṁ sandhāya ‘‘kicchena me’’ti vuttaṁ. ‘‘Pakāsitaṁ pakāsitu’’nti",
  "tika-vin06t3:24_8": "ubhayathāpi pāṭho. Paretehi yuttehi. Rāgarattāti kāmarāgadiṭṭhirāgehi rattā. Attaniccādigāhakā",
  "tika-vin06t3:24_9": "na dakkhanti na passissanti.",
  "tika-vin06t3:25_0": "8. Sahaṁpati kira ‘‘nassati vata bho loko’’ti imaṁ saddaṁ tathā nicchāreti, yathā",
  "tika-vin06t3:25_1": "dasasahassilokadhātubrahmāno sutvā sannipatiṁsu. Paññāmaye akkhimhi santānānusayitavasena",
  "tika-vin06t3:25_2": "appaṁ parittaṁ rāgādirajaṁ etesaṁ, evaṁsabhāvāti apparajakkhajātikā. Assavanatāti assavanatāya.",
  "tika-vin06t3:26_0": "Samalehi satthārehi. Apāpuretanti vivara etaṁ. Amatassa dvāranti ariyamaggaṁ, catusaccadhammaṁ",
  "tika-vin06t3:26_1": "vā. Vijjattayacatumaggañāṇehi punappunaṁ buddhaṁ paṭividdhaṁ. Seleti silāmaye. Vigatarajattā",
  "tika-vin06t3:26_2": "sukhadassanayogge ito ca etto ca āgantvā yathā ṭhito cakkhumā puriso samantato janataṁ",
  "tika-vin06t3:26_3": "passeyya. Tvampi sumedha sundarapañña sabbaññutaññāṇādhigamāya samantacakkhu. Sabbakilesasaṅgāmānaṁ",
  "tika-vin06t3:26_4": "vijitattā vijitasaṅgāma. Jātikantārādinittharaṇatthaṁ veneyyajanasatthavāhanasamatthatāya",
  "tika-vin06t3:26_5": "satthavāha. Kāmacchandaiṇassa abhāvato aṇaṇa.",
  "tika-vin06t3:27_0": "9.Buddhacakkhunā indriyaparopariyattañāṇena ca āsayānusayañāṇena ca. Imesañhi dvinnaṁ",
  "tika-vin06t3:27_1": "ñāṇānaṁ ‘‘buddhacakkhū’’ti nāmaṁ. Uppaliniyanti uppalavane. Evaṁ sesesupi . Anto",
  "tika-vin06t3:27_2": "nimuggaposīnīti yāni anto nimuggāneva posiyanti, tattha yāni udakaṁ accuggamma ṭhitāni,",
  "tika-vin06t3:27_3": "tāni sūriyaraṁsisamphassaṁ āgamayamānāni ṭhitāni ajja pupphanakāni. Yāni samodakaṁ",
  "tika-vin06t3:27_4": "ṭhitāni, tāni sve pupphanakāni. Yāni udakānuggatāni, tāni tatiyadivase pupphanakāni.",
  "tika-vin06t3:27_5": "Udakā pana anuggatāni aññānipi sarogauppalādīni nāma honti. Yāni neva pupphissanti",
  "tika-vin06t3:27_6": "macchakacchapabhakkhāneva bhavissanti, tāni pāḷināruḷhāni, āharitvā pana dīpetabbāni.",
  "tika-vin06t3:27_7": "Etehi ugghaṭitaññū vipañcitaññū neyyo padaparamoti cattāro puggalā yojetabbā. Paccabhāsīti pati abhāsi.",
  "tika-vin06t3:28": "Apārutāti vivaṭā. Pacchimassa padadvayassa ayamattho. Ahañhi attano paguṇaṁ suppavattampi imaṁ paṇītaṁ uttamaṁ dhammaṁ kāyavācākilamathasaññī hutvā nābhāsi.",
  "tika-vin06t3:29": "Brahmayācanakathāvaṇṇanā niṭṭhitā.",
  "tika-vin06t3:30": "Pañcavaggiyakathāvaṇṇanā",
  "tika-vin06t3:31_0": "10. Idāni pana sabbo jano saddhābhājanaṁ upanetu, pūressāmi nesaṁ saṅkappanti. Apparajakkhajātikoti",
  "tika-vin06t3:31_1": "samāpattiyā vikkhambhitakilesattā nikkilesajātiko. Ājānissatīti ce na niṭṭhānamakaṁsu",
  "tika-vin06t3:31_2": "dhammasaṅgāhakā te vinayakkamaññā, ahaṁ deseyyaṁ paṭivijjhissatīti adhippāyo, ‘‘muddhāpi",
  "tika-vin06t3:31_3": "tassa vipateyyā’’ti (a. ni. 8.11; pārā. 2) ettha viya abhūtaparikappo kireso. Loke",
  "tika-vin06t3:31_4": "tassa adhimuttabhāvadīpanatthañhi idaṁ vacanaṁ attano tadupadesena aviditabhāvadīpanatthaṁ.",
  "tika-vin06t3:31_5": "Tassa anantevāsikabhāvadīpanatthanti evamādīni panettha payojanāni. Bhagavatopi kho",
  "tika-vin06t3:31_6": "ñāṇanti sabbaññutaññāṇaṁ tassa maraṇārammaṇaṁ uppajji. Tena tato pubbe tassa sati",
  "tika-vin06t3:31_7": "dhammadesanāya khippaṁ jānanabhāvārammaṇanti dīpeti. Paropadesato ajānitvā paccakkhato",
  "tika-vin06t3:31_8": "maraṇasacchikiriyampi dasseti. Buddhānampi anekañāṇasamodhānābhāvato suvuttametaṁ.",
  "tika-vin06t3:31_9": "Cittapubbikā hi cittappavatti, aññathā navasattapātubhāvappasaṅgo. Sabbadhammānaṁ",
  "tika-vin06t3:31_10": "ekato gahaṇe viruddhakālānaṁ ekato jānanappasaṅgo. Tato ekañāṇassa vitathabhāvappattidoso,",
  "tika-vin06t3:31_11": "tasmā sabbassa vinānekañāṇasamodhānaṁ āpajjitadhammesu appaṭihatañāṇavantattā pana",
  "tika-vin06t3:31_12": "sabbaññū eva bhagavāti veditabbaṁ, na sabbakālaṁ ekato. Āḷārādīnaṁ maraṇājānanatoti",
  "tika-vin06t3:31_13": "ce? Na, tassa jānanena puthujjanassāpi sabbaññutāpattippasaṅgato. Yadābhāvena yadābhāvo",
  "tika-vin06t3:31_14": "tabbhāvena tassābhāvappasaṅgo loke siddhoti. ‘‘Bhagavatopi kho ñāṇaṁ udapādī’’ti",
  "tika-vin06t3:31_15": "vacanato tassa maraṇajānanaṁ siddhanti katvā bhavaṁ mateneva bhagavā sabbaññūti siddhaṁ",
  "tika-vin06t3:31_16": "na devatārocanato pubbe ajānanatoti ce? Na, visesaṁ pariggahetvā antarā pajānanato,",
  "tika-vin06t3:31_17": "devatāya sabbaññubhāvappattidosato ca. Na hi so kassaci vacanena aññāsīti.",
  "tika-vin06t3:32_0": "Apica kimidaṁ tattha jānanaṁ nāma tadārammaṇañāṇuppattīti ce? Na, loke sabbaññuno",
  "tika-vin06t3:32_1": "accantābhāvappasaṅgato. Sādhikā hi mayā ekañāṇakkhaṇe sabbaṁ ñāṇaṁ, tadaññesañca",
  "tika-vin06t3:32_2": "tadaññāṇānuppatti. Apica sabbaññuno sabbadhammavisaye ñāṇapaccupaṭṭhānasiddhi tassa",
  "tika-vin06t3:32_3": "ñāṇassa attanāva attano avisayoti ce? Na, hetunidassanānuppattito. Apica ‘‘bhagavatopi",
  "tika-vin06t3:32_4": "kho ñāṇaṁ udapādī’’ti ettha visesavacanaṁ atthi. Yena devatārocanuttarakālameva bhagavato",
  "tika-vin06t3:32_5": "ñāṇaṁ udapādīti paññāyati. Na hi vacanapubbāpariyabhāvamattena tadatthapubbāpariyatā",
  "tika-vin06t3:32_6": "hoti, tasmā ayuttametaṁ. Abhidosakālaṁkatoti paṭhamayāme kālaṁkato. ‘‘Majjhimayāme’’tipi",
  "tika-vin06t3:32_7": "vadanti. Ubhayatthapi mahājāniyo. Sattadivasabbhantare, ekadivasabbhantare ca pattabbamaggaphalato",
  "tika-vin06t3:32_8": "parihīnattā mahatī jāni assāti mahājāni. Tesu hi dvīsu āḷāro ākiñcaññāyatanabhave",
  "tika-vin06t3:32_9": "nibbatto, udako bhavagge, tasmā nesaṁ dhammadesanāya akkhaṇe nibbattabhāvaṁ sandhāya",
  "tika-vin06t3:32_10": "bhagavā evaṁ cintesi, na ito manussalokato cutibhāvaṁ sandhāyāti veditabbaṁ. Abuddhaveneyyatañca",
  "tika-vin06t3:32_11": "sandhāyāti no takko, aññathā aniṭṭhappasaṅgoti ācariyo.",
  "tika-vin06t3:33_0": "Bodhisattassa jātakāle supinapaṭiggāhakā ceva lakkhaṇapariggāhakā ca aṭṭha brāhmaṇā.",
  "tika-vin06t3:33_1": "Tesu tayo dvidhā byākariṁsu ‘‘imehi lakkhaṇehi samannāgato agāraṁ ajjhāvasanto rājā",
  "tika-vin06t3:33_2": "hoti cakkavatti, pabbajanto buddho’’ti. Pañca brāhmaṇā ‘‘agāre na tiṭṭhati, buddhova",
  "tika-vin06t3:33_3": "hotī’’ti ekaṁsabyākaraṇāva ahesuṁ. Tesu purimā tayo yathāmantapāraṁ gatā. Ime pana",
  "tika-vin06t3:33_4": "mantapāraṁ atikkamantā attanā laddhaṁ puññamahattaṁ vissajjetvā bodhisattaṁ uddissa",
  "tika-vin06t3:33_5": "puretarameva pabbajiṁsu. Ime sandhāya vuttaṁ ‘‘pañcavaggiyā’’ti. ‘‘Tesaṁ puttā’’tipi",
  "tika-vin06t3:33_6": "vadanti, taṁ aṭṭhakathāyaṁ paṭikkhittaṁ. Kasmā panettha bhagavā ‘‘bahūpakārā kho",
  "tika-vin06t3:33_7": "me’’ti cintesi. Kiṁ upakārakānaṁ eva esa dhammaṁ deseti, itaresaṁ na desetīti? No",
  "tika-vin06t3:33_8": "na deseti. Upakārānussaraṇamattakeneva vuttanti aṭṭhakathānayo. Attano kataññukatavedibhāvappakāsanatthaṁ,",
  "tika-vin06t3:33_9": "kataññutādipasaṁsanatthaṁ, paresañca kataññubhāvādiniyojanatthaṁ, khippajānanappasaṅganivāraṇatthaṁ.",
  "tika-vin06t3:34_0": "11.Antarā ca gayaṁ antarā ca bodhinti gayāya ca bodhiyā ca majjhe tigāvutantare ṭhāne.",
  "tika-vin06t3:34_1": "Bodhimaṇḍato hi gayā tīṇi gāvutāni. Bārāṇasinagaraṁ aṭṭhārasa yojanāni. Upako pana",
  "tika-vin06t3:34_2": "bodhimaṇḍassa ca gayāya ca antare bhagavantaṁ addasa. Antarā-saddena pana yuttattā",
  "tika-vin06t3:34_3": "upayogavacanaṁ kataṁ. Īdisesu ca ṭhānesu akkharacintakā ekameva antarāsaddaṁ payujjanti,",
  "tika-vin06t3:34_4": "so dutiyapadepi yojetabbo. Ayojiyamāne pana upayogavacanaṁ na pāpuṇāti. Idha pana yojetvāva vuttoti.",
  "tika-vin06t3:35_0": "Sabbābhibhūti sabbaṁ tebhūmakadhammaṁ abhibhavitvā ṭhito. Taṇhakkhayeti nibbāne.",
  "tika-vin06t3:35_1": "Vimuttoti ārammaṇato vimutto. Natthi me paṭipuggaloti mayhaṁ paṭipuggalo nāma natthi,",
  "tika-vin06t3:35_2": "asadisoti attho, mama sabbaññubhāve dosaṁ dassetvā loke ṭhātuṁ asamatthatāya mama",
  "tika-vin06t3:35_3": "paccatthikapuggalo vā natthīti attho. Āhañchaṁ amatadundubhinti dhammacakkhupaṭilābhāya",
  "tika-vin06t3:35_4": "amatabheriṁ paharissāmīti gacchāmi.",
  "tika-vin06t3:36_0": "Arahasi anantajino bhavituṁ yutto tvanti attho. Idampi attano satthunāmaṁ. Hupeyyāsīti",
  "tika-vin06t3:36_1": "āvuso evampi nāma bhaveyya. Pakkāmīti vaṅkahārajanapadaṁ nāma agamāsi. Bhagavāpi",
  "tika-vin06t3:36_2": "‘‘tattha tassa migaluddakassa dhītuyā cāpāya ukkaṇṭhitvā puna āgantvā anāgāmī ayaṁ",
  "tika-vin06t3:36_3": "bhavissatī’’ti upanissayasampattiṁ disvā tena saddhiṁ ālapi. So ca tathevāgantvā",
  "tika-vin06t3:36_4": "pabbajitvā anāgāmī hutvā anukkamena kālaṁ katvā avihesu uppajjitvā arahattaṁ pāpuṇi.",
  "tika-vin06t3:37_0": "12.Saṇṭhapesunti katikaṁ akaṁsu. Padhānavibbhantoti padhānato bhaṭṭho parihīno. ‘‘Abhijānātha",
  "tika-vin06t3:37_1": "nu bhāsitameta’’nti, ‘‘vācaṁ bhāsitameva’’nti ca evarūpaṁ kañci vacanabhedaṁ akāsīti",
  "tika-vin06t3:37_2": "adhippāyo. Bhagavantaṁ sussūsiṁsūti bhagavato vacanaṁ sotukāmā ahesuṁ. Aññāti aññāya, jānitunti attho.",
  "tika-vin06t3:38_0": "13. Atha kimatthaṁ āmantesīti? Tatopi suṭṭhutaraṁ paṭijānanatthaṁ, dhammassa abhibhāriyadullabhabhāvadīpanatthaṁ,",
  "tika-vin06t3:38_1": "akkharavikkhepanivāraṇatthañca. Tattha dvemeti antadvayavacanaṁ aññesampi tadantogadhabhāvato.",
  "tika-vin06t3:38_2": "Apica yojanāvasena. Taṇhāavijjāti hi saṁsārappavattiyā sīsabhūtā dve kilesā. Te ca",
  "tika-vin06t3:38_3": "samathavipassanānaṁ paṭipakkhabhūtattā antā nāma. Tesu taṇhāvasena kāmasukhallikānuyogaṁ",
  "tika-vin06t3:38_4": "bhajanto samathaṁ parihāpeti bālo, tathā avijjāvasena attakilamathānuyogaṁ bhajanto",
  "tika-vin06t3:38_5": "gacchanto vipassananti na sakkā ubho dve ante appahāya amataṁ adhigantunti evaṁ vuttā.",
  "tika-vin06t3:38_6": "Apica līnuddhaccapahānadassanametaṁ. Līno hi nikkhittavīriyārambho kāmasukhañca bhajati,",
  "tika-vin06t3:38_7": "itaro accāraddhavīriyo attakilamathaṁ. Ubhopi te vīriyasamatāya paṭipakkhattā antā",
  "tika-vin06t3:38_8": "nāma. Apica tisso sāsane paṭipadā vuttā āgāḷhā, nijjhāmā, majjhimā ca. Tattha āgāḷhā",
  "tika-vin06t3:38_9": "‘‘pāṇātipātī hoti, natthi kāmesu doso’’ti evamādikā. Nijjhāmā ‘‘acelako hoti, muttācāro’’ti",
  "tika-vin06t3:38_10": "evamādikā, majjhimā ‘‘ayameva ariyo aṭṭhaṅgiko maggo’’ti evamādikā. Tattha kāmasukhallikānuyogo",
  "tika-vin06t3:38_11": "āgāḷhā nāma paṭipadā hoti sabbākusalamūlattā. Attakilamathānuyogo nijjhāmā nāma attajjhāpanato.",
  "tika-vin06t3:38_12": "Ubhopete majjhimāya paṭipadāya paṭipakkhabhūtattā antā nāma, tasmā imeva sandhāya",
  "tika-vin06t3:38_13": "dvemeti. Kimatthaṁ bhagavā ‘‘pabbajitena na sevitabbā’’ti pabbajite eva adhikaroti,",
  "tika-vin06t3:38_14": "na gahaṭṭheti? Pabbajitānaṁ tadadhimuttattā, sukhaparivajjanasamatthatāya, tadadhikatattā",
  "tika-vin06t3:38_15": "ca pabbajitā ettha adhikatā, na gahaṭṭhā. Yadi evaṁ kimatthaṁ kāmasukhallikānuyogamāha,",
  "tika-vin06t3:38_16": "nanu te pakatiyāpi kāmapariccāgaṁ katvā taṁ nissaraṇatthaṁ pabbajitāti? Na, tesaṁ",
  "tika-vin06t3:38_17": "antadvayanissitattā. Te hi idha loke kāmena visuddhimicchanti attakilamathānuyogamanuyuttā",
  "tika-vin06t3:38_18": "tasseva tapassa phalena pecca dibbe kāme āsīsamānā daḷhataraṁ kāmasukhallikānuyogamanuyuttāti",
  "tika-vin06t3:38_19": "veditabbā . Antattho pana idha kucchitaṭṭhena veditabbo ‘‘antamidaṁ, bhikkhave, jīvikānaṁ,",
  "tika-vin06t3:38_20": "yadidaṁ piṇḍolya’’ntiādīsu (itivu. 91; saṁ. ni. 3.80) viya.",
  "tika-vin06t3:39_0": "Yo cāyaṁ kāmesu kāmasukhallikānuyogoti ettha kāmesūti vatthukāmo adhippeto, dutiyo",
  "tika-vin06t3:39_1": "kilesakāmo . Taṁsampayuttasukhamettha kāmasukhaṁ nāma. Tena vipākasukhassa niravajjabhāvaṁ",
  "tika-vin06t3:39_2": "dīpetīti. Allīyanaṁ nāma tadabhinandanā. Anuyogo nāma bhavantare tadanuyogapatthanā.",
  "tika-vin06t3:39_3": "Hānabhāgiyakarattā kusalapakkhassa, hīnapuggalabhāvitattā, hīnadhātupabhavattā ca",
  "tika-vin06t3:39_4": "lāmakaṭṭhena hīno. Gāmanivāsisattadhammattā gammo. Puthujjanasādhāraṇattā pothujjaniko.",
  "tika-vin06t3:39_5": "Anariyoti ariyānaṁ anadhippetattā, ariyadhammapaṭipakkhattā, anariyakarattā, anariyadhammattā,",
  "tika-vin06t3:39_6": "anariyāciṇṇattā ca veditabbo. Anatthasaṅkhātasaṁsārabhayāvahattā, anatthaphalanibbattakattā",
  "tika-vin06t3:39_7": "ca anatthasaṁhito. Attano kevalaṁ khedūpagamo attakilamatho nāma. So diṭṭhigatapubbakattatapānukkamakiriyāvisesaṁ",
  "tika-vin06t3:39_8": "nissāya pavattati, tassa diṭṭhivasena anuyogo attakilamathānuyogo nāma. Attaviyogavittāparissamattā,",
  "tika-vin06t3:39_9": "anupāyapavattattā sampajjamāno migayonigoyonikukkurayonisūkarayonīsu pātāyati. Vipaccamāno",
  "tika-vin06t3:39_10": "narakaṁ netīti anatthasaṁhito. Ete tvāti ete tu. Tathāgatenāti attānaṁ avitathāgamanaṁ",
  "tika-vin06t3:39_11": "āvi karoti, tenetaṁ dasseti ‘‘na mayā parivitakkitamattena vitakkitā, kintu mayā",
  "tika-vin06t3:39_12": "tathāgateneva satā abhisambodhiñāṇena abhisambuddho’’ti. Cakkhukaraṇītiādīhi pana",
  "tika-vin06t3:39_13": "tameva paṭipadaṁ thometi. Bhesajjaṁ āturassa viya ‘‘cakkhukaraṇī’’ti iminā ñāṇacakkhuvisodhanaṁ",
  "tika-vin06t3:39_14": "vuttaṁ. Ñāṇakaraṇīti iminā andhakāravidhamanaṁ vuttaṁ. Upasamāyāti kilesapariḷāhapaṭippassaddhi",
  "tika-vin06t3:39_15": "vuttā. Abhiññāyāti saccapaṭivedhanaṁ vuttaṁ. Sambodhāyāti saccapaṭivijjhanaṁ vuttaṁ.",
  "tika-vin06t3:39_16": "Nibbānāyāti sopādisesanibbānadhātuyā anupādisesanibbānadhātuyāti evaṁ yathāsambhavaṁ",
  "tika-vin06t3:39_17": "yojetvā kathetabbaṁ.",
  "tika-vin06t3:40_0": "14. Kasmā panettha bhagavā aññattha viya anupubbiṁ kathaṁ akathetvā paṭhamameva asevitabbamantadvayaṁ",
  "tika-vin06t3:40_1": "vatvā majjhimapaṭipadaṁ desesīti? Attādimicchābhimānanivāraṇatthaṁ, kummaggapaṭipattinivāraṇatthañca",
  "tika-vin06t3:40_2": "antadvayavajjanaṁ vatvā attano visesādhigamadīpananayena abāhullikādibhāvadassanatthaṁ,",
  "tika-vin06t3:40_3": "tesañca majjhimapaṭipadādīpanena tattha anuyojanatthaṁ pacchā sammāpaṭipadaṁ desesi,",
  "tika-vin06t3:40_4": "tato tassa majjhimapaṭipadāsaṅkhātassa ariyamaggassa visayadassanatthaṁ catusaccadhammaṁ",
  "tika-vin06t3:40_5": "saṅkhepavitthāravasena desetukāmo ‘‘idaṁ kho pana, bhikkhave, dukkha’’ntiādimāha,",
  "tika-vin06t3:40_6": "ayamettha anusandhi. ‘‘Idaṁ dukkhaṁ ariyasaccanti me, bhikkhave’’tiādi suttānusandhipakaāsanatthaṁ",
  "tika-vin06t3:40_7": "ayamanukkamo veditabbo. Yathāvuttaṁ paṭipadaṁ sutvā kira koṇḍañño āha ‘‘kathaṁ bhagavatā",
  "tika-vin06t3:40_8": "vuttapaṭipadāya uppatti siyā. Ayañhi paṭipadā kilesānaṁ anuppattiyā sati sambhavati,",
  "tika-vin06t3:40_9": "na aññathā. Kilesānañca yadi lobhato uppatti khuppipāsānaṁ viya, tadāsevanāya anuppatti",
  "tika-vin06t3:40_10": "siyā, tadavatthussa vā tesaṁ uppatti. Tadavatthuviparītakāyakilamathāsevanāya anuppatti",
  "tika-vin06t3:40_11": "siyā. Ubhopetā bhagavatā ‘antā’ti vuttā, tasmā kathaṁ panetissāya sammāpaṭipadāya",
  "tika-vin06t3:40_12": "uppatti sambhaveyyā’’ti. Bhagavā āha anupāyāsevanato. Kathanti ce? –",
  "tika-vin06t3:41": "‘‘Saṁsāramūlato ñāṇaṁ, tañca ñāṇā pahiyyati;",
  "tika-vin06t3:42": "Jīvite sati taṁ hoti, tañca jīvitasādhane.",
  "tika-vin06t3:43": "‘‘Tasmā ñāṇāya medhāvī, rakkhe jīvitamattano;",
  "tika-vin06t3:44": "Ñāṇasādhanabhūtañca, sīlañca paripālaye.",
  "tika-vin06t3:45": "‘‘Jīvitañca yathā loke, bhinne kāye na vijjati;",
  "tika-vin06t3:46": "Tatheva bhinnasīlassa, natthi ñāṇassa sambhavo.",
  "tika-vin06t3:47": "‘‘Tasmā āyuñca sīlañca, ñāṇatthaṁ rakkhatā satā;",
  "tika-vin06t3:48": "Sevitabbā na kāmāpi, nāpi kāyavināsanā.",
  "tika-vin06t3:49": "‘‘Kāmesu gedhamupagamma hino gammañca,",
  "tika-vin06t3:50": "Accuddhano kilamathaṁ gamupeti mūḷho;",
  "tika-vin06t3:51": "Yo majjhimaṁ paṭipadaṁ paramaṁ upeti,",
  "tika-vin06t3:52": "So khippameva labhate paramaṁ vimokkha’’nti.",
  "tika-vin06t3:53": "Sutvā tadetaṁ sugatassa vākyaṁ,",
  "tika-vin06t3:54": "Paññaṁ munī so sutajaṁ labhitvā;",
  "tika-vin06t3:55": "Cintāmayaṁ ñāṇa pavesamāno,",
  "tika-vin06t3:56": "Ucchindayaṁ pañhamimaṁ apucchi.",
  "tika-vin06t3:57": "‘‘Nibbedhapadaṭṭhānaṁ pahāya ghoraṁ,",
  "tika-vin06t3:58": "Tapaṁ kathamivāti so tvaṁ;",
  "tika-vin06t3:59": "Brūhi tadeva hoti bhikkhu cara,",
  "tika-vin06t3:60": "Virāgamupayāti ca dukkhasaccassa;",
  "tika-vin06t3:61": "Dassaneneva dukkhānubhavanā,",
  "tika-vin06t3:62": "Tamhi dosassa paccayo’’ti.",
  "tika-vin06t3:63": "Sutvāva koṇḍañño munivacanaṁ,",
  "tika-vin06t3:64": "Vuṭṭhāya haṭṭho sahasā avoca;",
  "tika-vin06t3:65": "‘‘Udāhara tvaṁ bhagavā mametaṁ,",
  "tika-vin06t3:66": "Bhikkhu yathā passati dukkhasacca’’nti.",
  "tika-vin06t3:67_0": "Cintāmayissa paññāparipuṇṇā bhāvanāmayipaññāsampatti jānitabbā imehi iti bhagavā",
  "tika-vin06t3:67_1": "suttamidamāhāti kira. Kasmā bhagavā koṇḍaññassa purimameva saccadesanaṁ avaḍḍhetvā",
  "tika-vin06t3:67_2": "attano adhigatakkamamāhāti? Nāhaṁ kassaci āgamaṁ desemi, apica kho sayameva evamadhigatomhīti",
  "tika-vin06t3:67_3": "dassanatthaṁ. Tattha ‘‘pubbe ananussutesu dhammesū’’ti iminā idaṁ atthadvayaṁ dasseti,",
  "tika-vin06t3:67_4": "na mayā āḷārato, udakato vā ayaṁ dhammo suto, kintu pubbe ananussutesveva ñāṇaṁ me",
  "tika-vin06t3:67_5": "udapādīti majjhimāya paṭipadāya ānubhāvaṁ pakāseti. Apica yasmā evaṁ paṭipanno vināpi",
  "tika-vin06t3:67_6": "paropadesena ariyasaccāni passati, tasmā kathaṁ tumheva mamāpadesena na passathāti.",
  "tika-vin06t3:68_0": "15.Cakkhuntiādīni pañca padāni ñāṇavevacanāneva. Ñāṇañhi saccānaṁ ālocanato cakkhubhūtatthajānanato",
  "tika-vin06t3:68_1": "ñāṇaṁ. Pakārehi jānanato paññā. Kilesavidāraṇato, vijjanato ca vijjā. Saccacchādakatamavināsanato,",
  "tika-vin06t3:68_2": "tesaṁ gatikoṭipakāsanato ālokoti veditabbaṁ. Tattha paṭhamena parivaṭṭena saccānaṁ",
  "tika-vin06t3:68_3": "aññamaññaṁ asaṅkarato ṭhapanapaññaṁ dasseti, dutiyena tesaṁ kattabbākāraparicchindanapaññaṁ,",
  "tika-vin06t3:68_4": "tatiyena saccesu ñāṇakiccasanniṭṭhānaṁ dasseti.",
  "tika-vin06t3:69_0": "16.Yāvakīvañcāti dvīhi padehi yāvaicceva vuttaṁ hoti ‘‘iti cittamano’’tiādi viya.",
  "tika-vin06t3:69_1": "Rāgādīhi akuppatāya akuppā vimutti. Veyyākaraṇanti dhammadesanā. Sā hi dhammānaṁ",
  "tika-vin06t3:69_2": "byākaraṇato pakāsanato ‘‘veyyākaraṇa’’nti vuccati. Virajaṁ vītamalanti ettha virajaṁ",
  "tika-vin06t3:69_3": "visamahetuvādavigamato. Vītamalaṁ ahetukavādavigamato. Virajaṁ sassatadiṭṭhippahānato.",
  "tika-vin06t3:69_4": "Vītamalaṁ ucchedadiṭṭhippahānato. Virajaṁ pariyuṭṭhānappahānato. Vītamalaṁ anusayappahānato.",
  "tika-vin06t3:69_5": "Dhammacakkhunti dhammamattadassanaṁ, na tattha satto vā jīvo vā kārako vā vedako",
  "tika-vin06t3:69_6": "vāti, tenevāha ‘‘yaṁ kiñci samudayadhammaṁ, sabbantaṁ nirodhadhamma’’nti. Idañhi",
  "tika-vin06t3:69_7": "tassa dhammacakkhussa uppattiākāradassanatthaṁ vuttaṁ. Tañhi nirodhaṁ ārammaṇaṁ katvā",
  "tika-vin06t3:69_8": "kiccavasena eva saṅkhataṁ paṭivijjhantaṁ uppajjati.",
  "tika-vin06t3:70_0": "17.Dhammacakkanti ettha desanāñāṇaṁ adhippetaṁ, paṭivedhañāṇañca labbhateva. Ettha",
  "tika-vin06t3:70_1": "kimatthaṁ devā saddamanussāvesunti? Nānādiṭṭhigatandhakāravidhamanato laddhālokattā,",
  "tika-vin06t3:70_2": "apāyabhayasamatikkamanato assāsaṁ pattattā, devakāyavimānadassanato pītipāmojjacalitattā",
  "tika-vin06t3:70_3": "cāti evamādīnettha kāraṇāni vadanti. Pathavikampanamahāsaddapātubhāvo ca dhammatāvaseneva",
  "tika-vin06t3:70_4": "hotīti eke. Devatānaṁ kīḷitukāmatāya pathavikampo. Bahuno devasaṅghassa sannipātato,",
  "tika-vin06t3:70_5": "bhagavato sarīrappabhājālavisajjanato cāti ekacce.",
  "tika-vin06t3:71_0": "18. Pabbajjupasampadāvisesanti attho. Tattha iti-saddo tassa ehibhikkhūpasampadāpaṭilābhanimittavacanapariyosānadassano.",
  "tika-vin06t3:71_1": "Tadavasāno hi tassa bhikkhubhāvo. Svākkhātotiādi ‘‘ehī’’ti āmantanāya payojanadassanavacanaṁ.",
  "tika-vin06t3:71_2": "‘‘Ehibhikkhū’’ti bhagavā avoca ‘‘svākkhāto dhammo cara…pe… kiriyāyā’’ti ca avocāti",
  "tika-vin06t3:71_3": "padasambandho. Tattha cara brahmacariyanti avasiṭṭhaṁ maggattayabrahmacariyaṁ samadhigaccha.",
  "tika-vin06t3:71_4": "Kimatthaṁ? Sammādukkhassantakiriyāyāti attho. ‘‘Ehibhikkhū’’ti iminā bhagavato vacanena",
  "tika-vin06t3:71_5": "nipphannattā kāraṇūpacārena ‘‘ehibhikkhūpasampadā’’ti vuttā. Sāva tassāyasmato yāvajīvaṁ",
  "tika-vin06t3:71_6": "upasampadā ahosīti attho. Tena tassā upasampadāya sikkhāpaccakkhātādinā vicchedā",
  "tika-vin06t3:71_7": "vā tadaññāya upasampadāya kiccaṁ vā natthīti idamatthadvayaṁ aṭṭhakathāyaṁ dasseti.",
  "tika-vin06t3:71_8": "Aṭṭhannampi upasampadānaṁ ehibhikkhuovādapaṭiggahaṇapañhabyākaraṇagarudhammapaṭiggahaṇūpasampadānaṁ",
  "tika-vin06t3:71_9": "catunnaṁ aññatarāya upasampannassa antarā vicchedo vā tadaññūpasampadāya kiccaṁ vā",
  "tika-vin06t3:71_10": "natthi, itarassatthīti. Nikāyantarikā panāhu ‘‘buddhapaccekabuddhānaṁ niyāmokkantisaṅkhātāya",
  "tika-vin06t3:71_11": "upasampadāya ñatticatutthakammupasampadañca dasavaggapañcavaggakaraṇīyavasena dvidhā",
  "tika-vin06t3:71_12": "bhinditvā dasavidhopasampadā’’ti. Kā panettha atthato upasampadā nāmāti? Tadadhigatakiriyāvasena",
  "tika-vin06t3:71_13": "nibbattiyā asekkhā tadadhivāsanacetanāya paribhāvitapañcakkhandhikā ajjhattasantati.",
  "tika-vin06t3:71_14": "Kā panettha paribhāvanā nāma? Tabbipakkhadhammajjhācāraviruddhabhāvo, tassa pattiyā",
  "tika-vin06t3:71_15": "tāya paribhāvanāya vasena katthaci ‘‘samannāgato’’ti vuccati. Yathāha ‘‘lobhena samannāgato,",
  "tika-vin06t3:71_16": "bhikkhave, abhabbo cattāri satipaṭṭhānāni bhāvetu’’ntiādi. Etthāhu nikāyantarikā",
  "tika-vin06t3:71_17": "‘‘yathāvuttāya upasampadāya pattisaṅkhāto cittavippayutto saṅkhārakkhandhapariyāpanno",
  "tika-vin06t3:71_18": "dhammo atthi, tassa santativasena pubbāpariyaṁ uppajjamānassa yāva avicchedo, tāva",
  "tika-vin06t3:71_19": "upasampannoti, aññathā tato dhammantaruppattikkhaṇe tassa upasampannassa anupasampannabhāvappasaṅgo",
  "tika-vin06t3:71_20": "āpajjatī’’ti. Te vattabbā ‘‘suttaṁ āharathā’’ti. Te ce vadeyyuṁ ‘‘yo tesaṁ dasannaṁ",
  "tika-vin06t3:71_21": "asekkhānaṁ dhammānaṁ upādāya paṭilābhasamannāgamo ariyo hoti vippahīnoti evamādīni",
  "tika-vin06t3:71_22": "no suttānī’’ti. Evaṁ sati asantadhammehi, parasattehi ca samannāgamadosappasaṅgo",
  "tika-vin06t3:71_23": "nesaṁ pāpuṇāti. Kiṁkāraṇaṁ? Suttasambhavato. Yathāha – ‘‘rājā, bhikkhave, cakkavattī",
  "tika-vin06t3:71_24": "sattahi ratanehi samannāgato hotī’’ti (dī. ni. 3.199-200 atthato samānaṁ) vitthāro.",
  "tika-vin06t3:71_25": "Vasibhāvo tattha samannāgatasaddena vutto. Tassahitesu ratanesu vasibhāvo kāmacāro",
  "tika-vin06t3:71_26": "atthīti ce? Ettha vasibhāvo samannāgamasaddena vutto, aññattha pattisaṅkhāto, taṁ",
  "tika-vin06t3:71_27": "dhammantaranti. Kimettha visesakāraṇaṁ? Natthi ca, tasmā yathāvuttalakkhaṇāva upasampadā.",
  "tika-vin06t3:71_28": "Ayameva nayo pabbajjādīsupi netabbo.",
  "tika-vin06t3:72_0": "19. Kiñcāpi vappattherassa pāṭipadadivase…pe… assajittherassa catutthiyanti evaṁ",
  "tika-vin06t3:72_1": "nānādivasesu pāṭekkaṁ dhammacakkhuṁ udapādi, tathāpi ovādasāmaññena vappabhaddiyānaṁ,",
  "tika-vin06t3:72_2": "mahānāmaassajīnañcettha ekato vuttanti veditabbaṁ.",
  "tika-vin06t3:73_0": "20. ‘‘Rūpaṁ, bhikkhave, anattā’’ti kimatthaṁ āditova anattalakkhaṇaṁ dīpetīti? Tesaṁ",
  "tika-vin06t3:73_1": "puthujjanakālepi itaralakkhaṇadvayassa pākaṭattā. Te hi manāpānaṁ kāmānaṁ aniccatādassanena",
  "tika-vin06t3:73_2": "saṁviggā pabbajiṁsūti aniccalakkhaṇaṁ tāva nesaṁ ekadesena pākaṭaṁ, pabbajitānañca",
  "tika-vin06t3:73_3": "attakilamathānuyogato kāyikadukkhaṁ, tañca mānasassa paccayoti mānasikadukkhañca",
  "tika-vin06t3:73_4": "pākaṭaṁ, tasmā tadubhayaṁ vajjitvā anattalakkhaṇameva dīpetuṁ ārabhi. Tañca dīpento",
  "tika-vin06t3:73_5": "dukkhalakkhaṇeneva dīpetuṁ ‘‘rūpañca hidaṁ, bhikkhave, attā abhavissā’’tiādimāha.",
  "tika-vin06t3:73_6": "Kimatthanti? Aniccalakkhaṇatopi tesaṁ dukkhalakkhaṇassa suṭṭhutaraṁ pākaṭattā. Tesañhi",
  "tika-vin06t3:73_7": "attakilamathānuyogamanuyuttattā, tapparāyaṇabhāvato ca dukkhalakkhaṇaṁ suṭṭhu pākaṭaṁ,",
  "tika-vin06t3:73_8": "tasmā tena tāva suṭṭhu pākaṭena anattalakkhaṇaṁ dīpetvā puna tadeva tadubhayenāpi",
  "tika-vin06t3:73_9": "dīpetuṁ ‘‘taṁ kiṁ maññatha, bhikkhave, rūpaṁ niccaṁ vā aniccaṁ vā’’ti vakkhati. Kallaṁ",
  "tika-vin06t3:73_10": "nūti yuttaṁ nu. Etaṁ mamāti taṇhāggāho. Esohamasmīti mānaggāho. Eso me attāti diṭṭhiggāho.",
  "tika-vin06t3:73_11": "Taṇhāggāho cettha aṭṭhasatataṇhāvicaritavasena, mānaggāho navavidhamānavasena, diṭṭhiggāho",
  "tika-vin06t3:73_12": "dvāsaṭṭhidiṭṭhivasena veditabbo.",
  "tika-vin06t3:74": "Pañcavaggiyakathāvaṇṇanā niṭṭhitā.",
  "tika-vin06t3:75": "Pabbajjākathāvaṇṇanā",
  "tika-vin06t3:76_0": "25. Yena samayena bhagavā pañcavaggiye pañcamiyaṁ arahatte patiṭṭhāpetvā sattamiyaṁ",
  "tika-vin06t3:76_1": "nāḷakattherassa nāḷakapaṭipadaṁ ācikkhitvā bhaddapadapuṇṇamāyaṁ yasassa indriyānaṁ",
  "tika-vin06t3:76_2": "paripakkabhāvaṁ ñatvā taṁ udikkhanto bārāṇasiyaṁ vihāsi, tena samayena yaso nāmāti",
  "tika-vin06t3:76_3": "sambandho. Tassa kira uppattito paṭṭhāya tassa kulassa kittisaddasaṅkhāto, parijanasaṅkhāto",
  "tika-vin06t3:76_4": "vā yaso visesato pavaḍḍhati. Tena tassa mātāpitaro evaṁ nāmamakaṁsu. ‘‘Sukhumālo’’tiādi",
  "tika-vin06t3:76_5": "kimatthaṁ āyasmatā upālittherena vuttanti? Pacchimajanassa nekkhamme samussāhanajananatthaṁ.",
  "tika-vin06t3:76_6": "Evaṁ uttamabhogasamappitānampi uttamesu bhogesu appamattakenāpi asubhanimittena vitajjetvā",
  "tika-vin06t3:76_7": "kālākālaṁ agaṇetvā vivekābhiratiyā mahantaṁ bhogakkhandhaṁ tiṇaṁ viya pahāya gehato",
  "tika-vin06t3:76_8": "nikkhamanā ahosi, kassa panaññassa na siyāti adhippāyo. Samaṅgībhūtassāti tehi ekattaṁ",
  "tika-vin06t3:76_9": "upagatassa, avivittassāti attho. Niddā okkamīti manāpesupi visayesu pavattiṁ nivāretvā",
  "tika-vin06t3:76_10": "tassa cittaṁ atikkamitvā abhibhavitvā attano vasaṁ upanesīti attho. Sabbarattiyo",
  "tika-vin06t3:76_11": "cāti tayopi yāme. Tena parijanassa vikāradassane kāraṇaṁ dasseti. Ratti-saddo panettha",
  "tika-vin06t3:76_12": "kāle sūriyābhāve, yāme ca pavattatīti viññeyyo. Yāmevidha viññeyyo ticīvaravippavāse",
  "tika-vin06t3:76_13": "ca. Kaccheti kacchapasse. Kaṇṭheti kaṇṭhassa heṭṭhā. Mudiṅgassa hi upari kaṇṭhaṁ",
  "tika-vin06t3:76_14": "ṭhapetvā sayantiyā kaṇṭhe mudiṅgaṁ addasāti attho. Āḷambaranti paṇavaṁ. Ubhatomukhassa",
  "tika-vin06t3:76_15": "tanukā dīghā. Vitthinnasamatalassa vāditassa etaṁ adhivacanaṁ. Vippalapantiyoti supinadassanādivasena",
  "tika-vin06t3:76_16": "asambandhapalāpaṁ vippalapantiyo. Susānaṁ maññeti susānaṁ viya addasa sakaṁ parijananti",
  "tika-vin06t3:76_17": "sambandho. Ādīnavoti asubhabhāvo. Nibbidāya cittaṁ saṇṭhātīti vimuccitukāmatāsaṅkhātāya",
  "tika-vin06t3:76_18": "ukkaṇṭhāya cittaṁ namīti attho. Udānaṁ udānesīti ‘‘ito paṭṭhāya imāhi itthīhi saha",
  "tika-vin06t3:76_19": "nāhaṁ bhavissāmī’’ti attamanavācaṁ nicchāresi. Dve kira ākārā tassa pamādasuttaparijanadassane",
  "tika-vin06t3:76_20": "pākaṭā jātā kilesānaṁ balavabhāvo, asubhākārassa atioḷārikabhāvo ca. Evaṁ sati oḷārikatare",
  "tika-vin06t3:76_21": "ca asubhākāre kilesavasenāyaṁ sabbopi loko ettha pīḷito mucchito. Aho kilesā balavatarāti",
  "tika-vin06t3:76_22": "hi passato passato tassa dvepi te ākārā pākaṭā jātā, yenevamavocāti.",
  "tika-vin06t3:77_0": "‘‘Suvaṇṇapādukāyo ārohitvā’’ti etenassa nissaṅgatāya vissaṭṭhagamanaṁ dīpeti. So",
  "tika-vin06t3:77_1": "hi balavasaṁvegābhitunnahadayattā parijanassa pabodhe satipi attano gamananivāraṇasamatthabhāvaṁ",
  "tika-vin06t3:77_2": "asahamāno attānaṁ takkento vissaṭṭho agamāsi. Amanussāti devatā. Tā hi manussehi",
  "tika-vin06t3:77_3": "sugatipaṭivedhañāṇasaṇṭhānādiguṇasāmaññena ‘‘amanussā’’ti vuccanti. Na hi asamānajātikā",
  "tika-vin06t3:77_4": "tiracchānādayo ‘‘abrāhmaṇā’’ti vā ‘‘avasalā’’ti vā vuccanti, kintu jātisabhāgatāya",
  "tika-vin06t3:77_5": "eva vasalādayo ‘‘abrāhmaṇā’’ti vuccanti, evaṁ manussehi kenaci ākārena sabhāgatāya",
  "tika-vin06t3:77_6": "devatā ‘‘amanussā’’ti vuttā. Aññathā manussā na hontīti tiracchānagatāpi ‘‘amanussā’’ti vattabbā bhaveyyuṁ.",
  "tika-vin06t3:78_0": "26. Vanagahanaṁ disvā ‘‘sumuttohaṁ nagarato’’ti pamuditattā bhagavato avidūre udānesi.",
  "tika-vin06t3:78_1": "Idaṁ kho yasāti bhagavā nibbānaṁ sandhāyāha. Tañhi taṇhādikilesehi anupaddutaṁ, anupasaṭṭhatañca",
  "tika-vin06t3:78_2": "dassanamattenāpi assādajananato. Dhammaṁ desessāmīti yena taṁ nibbānaṁ idha nisinnamattova",
  "tika-vin06t3:78_3": "tvaṁ adhigamissasīti adhippāyo. Kirāti assaddheyyaabyattiparihāsesu nipāto, idha",
  "tika-vin06t3:78_4": "abyattiyaṁ. Suvaṇṇapādukāyo orohitvāti ca suvaṇṇapādukāhi otaritvā. Nissakkatthe",
  "tika-vin06t3:78_5": "hi idaṁ paccattavacanaṁ. Tassa nisinnamattasseva aññaṁ sammodanīyaṁ kathaṁ akatvā",
  "tika-vin06t3:78_6": "anāmantetvā anupubbiṁ kathaṁ kathesi. Suparipakkindriyattā, paṭivedhakkhaṇānatikkamanatthaṁ",
  "tika-vin06t3:78_7": "anupaddutānupasaṭṭhatānaṁ pāpakadhammadesanābhimukhacittattā, seṭṭhissa gahapatino",
  "tika-vin06t3:78_8": "acirāgamanadassanato ca. Kimatthaṁ bhagavā tassa suṭṭhutaraṁ saṁviggahadayassa bhavato",
  "tika-vin06t3:78_9": "muccitukāmassa bhavābhavūpāyānisaṁsakathaṁ paṭhamameva kathesīti? Sabbabhavādīnavadassanatthaṁ.",
  "tika-vin06t3:78_10": "So hi manussalokasseva upaddutaupasaṭṭhabhāvaṁ addasa, na saggānanti kadāci saggalokaṁ",
  "tika-vin06t3:78_11": "sukhato maññeyya. Tattha sukhasaññena nibbānābhimukhaṁ cittaṁ peseyyāti saggānampi",
  "tika-vin06t3:78_12": "ādīnavaṁ dassetukāmatāya anupubbiṁ kathaṁ ārabhi. Ettha dānaṁ, dānānisaṁsaṁ, sīlānisaṁsañca",
  "tika-vin06t3:78_13": "kathento dānasīlakathaṁ katheti nāma. Saggavaṇṇaṁ kathento saggakathaṁ katheti nāma.",
  "tika-vin06t3:78_14": "Tattha vatthukāmakilesakāmānaṁ aniccataṁ, apasādataṁ, mahādīnavatañca kathento kāmānaṁ",
  "tika-vin06t3:78_15": "ādīnavaṁ, okāraṁ, saṁkilesañca pakāseti. Nekkhamme tadabhāvato ca taṁnissaraṇato",
  "tika-vin06t3:78_16": "ca tabbiparītaṁ ānisaṁsaṁ kathento nekkhamme ānisaṁsaṁ pakāseti nāma. Tattha okāranti",
  "tika-vin06t3:78_17": "avakāraṁ lāmakabhāvaṁ. Saṁkilesanti saṁkilissanaṁ bādhanaṁ upatāpanaṁ vāti attho.",
  "tika-vin06t3:78_18": "Kallacittaṁ paññindriyassa ānubhāvena, diṭṭhiyogavicikicchāyogānaṁ paññindriyena",
  "tika-vin06t3:78_19": "vihatattā. Muducittaṁ satindriyasamāyogena, vihiṁsāsārambhādikilesapavesaṁ nivāretvā",
  "tika-vin06t3:78_20": "cittamudutādikusaladhammappavesanaṁ karontaṁ sahajātaṁ cittaṁ muduṁ karoti. Samādhindriyassa",
  "tika-vin06t3:78_21": "ānubhāvena vinīvaraṇacittaṁ. Tañhi visesato nīvaraṇavipakkhabhūtanti. Vīriyindriyavasena",
  "tika-vin06t3:78_22": "udaggacittaṁ. Tañhi thinamiddhasaṅkhātalīnabhāvavipakkhanti. Saddhindriyassa ānubhāvena",
  "tika-vin06t3:78_23": "pasannacittaṁ tassa pasādalakkhaṇattā. Sāmukkaṁsikāti etaṁ visayavasena desanaṁ upālitthero",
  "tika-vin06t3:78_24": "pakāseti. Saccāni hi sāmukkaṁsikadesanāya visayāni. Aññathā dukkhādīni sāmukkaṁsikā",
  "tika-vin06t3:78_25": "dhammadesanāti āpajjati tassa vibhāvane saccānaṁ niddiṭṭhattā.",
  "tika-vin06t3:79_0": "27.Catuddisāti catūsu disāsu. Abhisaṅkharesīti abhisaṅkhari. Kimatthanti ce? Ubhinnaṁ",
  "tika-vin06t3:79_1": "paṭilabhitabbavisesantarāyanisedhanatthaṁ. Yadi so puttaṁ passeyya, puttassapi dhammacakkhupaṭilābho",
  "tika-vin06t3:79_2": "arahattuppatti, seṭṭhissapi dhammacakkhupaṭilābho na siyā. Diṭṭhasaccopi ‘‘dehi te",
  "tika-vin06t3:79_3": "mātuyā jīvita’’nti vadanto kimaññaṁ na kareyya. Yasopi taṁ vacanaṁ sutvā arahāpi",
  "tika-vin06t3:79_4": "samāno sayaṁ appaṭikkhipitvā bhagavantaṁ ullokento kimaññāya saṇṭhaheyya.",
  "tika-vin06t3:80_0": "28. Ubhohipi pattabbavisesakoṭiyā pattattā bhagavā puna taṁ paṭippassambhesi. Pubbe",
  "tika-vin06t3:80_1": "agārikabhūtoti tassa sotāpannakālaṁ sandhāyāha. Sotāpanno hi agāramajjhe vasanārahattā",
  "tika-vin06t3:80_2": "agāriyabhūto nāma hoti apabbajito. Sampati pabbajito samāno agāramajjhavasanassa",
  "tika-vin06t3:80_3": "abhabbattā ‘‘agāriko’’ti na vuccati, tasmā evamāha. Yassa diṭṭhoti sambandho, yena",
  "tika-vin06t3:80_4": "diṭṭhoti vuttaṁ hoti. ‘‘Seyyathāpi pubbe agārikabhūto’’ti vacanena laddhanayattā",
  "tika-vin06t3:80_5": "pacchā gahapati gihivesadhārimeva yasaṁ sandhāyāha ‘‘yasena kulaputtena pacchāsamaṇenā’’ti.",
  "tika-vin06t3:80_6": "Tattha cara brahmacariyanti ābhisamācārikasīlaṁ brahmacariyaṁ cara paripūrehi tāva,",
  "tika-vin06t3:80_7": "yāva sammādukkhassantakiriyā, yāva cuticittāti adhippāyo. Liṅgabrahmacariyaṁ sandhāyāti",
  "tika-vin06t3:80_8": "porāṇā, tañca yuttaṁ. Liṅgamattañhi sandhāya so āyasmā ‘‘labheyyāhaṁ, bhante, pabbajjaṁ",
  "tika-vin06t3:80_9": "upasampada’’nti āha.",
  "tika-vin06t3:81_0": "Kimatthaṁ bhagavā yasassa mātu, pajāpatiyā ca bhattakiccaṁ akatvāva dhammaṁ desesīti?",
  "tika-vin06t3:81_1": "Yasassa pabbajjāya sokasallasamappitattā dānañca somanassikacittena na dadeyyuṁ,",
  "tika-vin06t3:81_2": "satthari ca domanassappattā hutvā maggapaṭivedhampi na labheyyunti bhagavā paṭhamaṁ",
  "tika-vin06t3:81_3": "tāva tā vigatasokasallahadayāyo katvā puna bhattakiccaṁ akāsi.",
  "tika-vin06t3:82_0": "30.Seṭṭhānuseṭṭhīnanti anukkamaseṭṭhīnanti porāṇā. ‘‘Seṭṭhino cānuseṭṭhino ca yāni",
  "tika-vin06t3:82_1": "kulāni, tāni seṭṭhānuseṭṭhāni kulāni, tesaṁ seṭṭhānuseṭṭhīnaṁ kulāna’’nti likhitaṁ.",
  "tika-vin06t3:82_2": "Dhammavinayoti sāsanabrahmacariyaṁ pāvacananti idha atthato ekaṁ. Atha vā dhammena",
  "tika-vin06t3:82_3": "vinayo, na daṇḍasatthehīti dhammavinayo, dhammāya vinayo, na hiṁsatthanti vā dhammato",
  "tika-vin06t3:82_4": "vinayo, nādhammatoti vā dhammo vinayo, nādhammoti vā dhammānaṁ vinayo, na aññesanti",
  "tika-vin06t3:82_5": "vā dhammakāyattā, dhammasāmittā vā dhammo bhagavā, tassa dhammassa vinayo, na takkikānanti",
  "tika-vin06t3:82_6": "vā dhammavinayo. Samānādhikaraṇavasena vā dhammavinayo nīluppalaṁ viya, dhammo ca",
  "tika-vin06t3:82_7": "vinayo cāti dhammavinayo phalāphalaṁ viya napuṁsakamiti pulliṅgāpadesato assa liṅgabhāvo",
  "tika-vin06t3:82_8": "siddho, yassa vā dhammo vinayo, so dhammavinayo setapaṭo puriso viya, dhammena yutto",
  "tika-vin06t3:82_9": "vā vinayo dhammavinayo assaratho viyāti evamādinā nayena yojanā veditabbā.",
  "tika-vin06t3:83_0": "34.‘‘Khaṇḍasīmaṁ netvā’’ti bhaṇḍukammārocanapaṭiharaṇatthaṁ vuttaṁ. Tena ‘‘sabhikkhuke",
  "tika-vin06t3:83_1": "vihāre aññampi etassa kese chindā’’ti vattuṁ na vaṭṭatīti. Pabbājetvāti imassa adhippāyapakāsanatthaṁ",
  "tika-vin06t3:83_2": "‘‘kāsāyāni acchādetvā ehī’’ti vuttaṁ. Upajjhāyo ce kesamassuoropanādīni akatvā pabbajatthaṁ",
  "tika-vin06t3:83_3": "saraṇāni deti, na ruhati pabbajjā. Kammavācaṁ sāvetvā upasampādeti, ruhati upasampadā.",
  "tika-vin06t3:83_4": "Appattacīvarānaṁ upasampadāsiddhidassanato, kammavipattiyā abhāvato cetaṁ yujjatevāti eke. Hoti cettha –",
  "tika-vin06t3:84": "‘‘Saliṅgasseva pabbajjā, viliṅgassāpi cetarā;",
  "tika-vin06t3:85": "Apetapubbavesassa, taṁ dvayaṁ iti cāpare’’ti.",
  "tika-vin06t3:86_0": "Bhikkhunā hi sahatthena vā āṇattiyā vā dinnameva kāsāvaṁ vaṭṭati, adinnaṁ na vaṭṭatīti",
  "tika-vin06t3:86_1": "pana santesveva kāsāvesu, nāsantesu asambhavatoti tesaṁ adhippāyo. Evañca pana, bhikkhave,",
  "tika-vin06t3:86_2": "pabbājetabbo upasampādetabbo. Paṭhamaṁ…pe…anujānāmi, bhikkhave, imehi tīhi saraṇagamanehi",
  "tika-vin06t3:86_3": "pabbajjaṁ upasampadanti ettha iminā anukkamena dinnehi tīhi saraṇagamanehi pabbajjaṁ",
  "tika-vin06t3:86_4": "upasampadaṁ anujānāmi kevalehīti adhippāyadassanato –",
  "tika-vin06t3:87": "Ādinnapubbaliṅgassa, naggassāpi dvayaṁ bhave;",
  "tika-vin06t3:88": "Netarassāti no khanti, sabbapāṭhānulomatoti. –",
  "tika-vin06t3:89_0": "Ācariyo . Ācariyena adinnaṁ na vaṭṭatīti ettha ‘‘pabbajjā na ruhatīti vadantī’’ti",
  "tika-vin06t3:89_1": "likhitaṁ. Porāṇagaṇṭhipadepi tatheva likhitaṁ. Urādīni ṭhānāni nāma. Saṁvutādīni",
  "tika-vin06t3:89_2": "karaṇāni nāma. ‘‘Anunāsikantaṁ katvā ekasambandhaṁ katvā dānakāle antarā aṭṭhatvā",
  "tika-vin06t3:89_3": "vattabbaṁ. Vicchinditvā dānepi yathāvuttaṭṭhāne eva vicchedo, aññatra na vaṭṭatī’’ti",
  "tika-vin06t3:89_4": "likhitaṁ. Anunāsikante diyyamāne khalitvā ‘‘buddhaṁ saraṇaṁ gacchāmī’’ti makārena",
  "tika-vin06t3:89_5": "missībhūte khette otiṇṇattā vaṭṭatīti upatissatthero. Missaṁ katvā vattuṁ vaṭṭati,",
  "tika-vin06t3:89_6": "vacanakāle pana anunāsikaṭṭhāne vicchedaṁ akatvā vattabbanti dhammasiritthero. ‘‘Evaṁ",
  "tika-vin06t3:89_7": "kammavācāyampī’’ti vuttaṁ. Ubhatosuddhiyāva vaṭṭatīti ettha mahāthero patitadantādikāraṇatāya",
  "tika-vin06t3:89_8": "acaturassaṁ katvā vadati, byattasāmaṇero samīpe ṭhito pabbajjāpekkhaṁ byattaṁ vadāpeti.",
  "tika-vin06t3:89_9": "Mahātherena avuttaṁ vadāpetīti na vaṭṭati. Kammavācāya itaro bhikkhu ce vadati, vaṭṭatīti.",
  "tika-vin06t3:89_10": "Saṅgho hi kammaṁ karoti, na puggaloti. Na nānāsīmapavattakammavācāsāmaññanayena paṭikkhipitabbattā.",
  "tika-vin06t3:89_11": "Atha therena caturassaṁ vuttaṁ pabbajjāpekkhaṁ vattuṁ asakkontaṁ sāmaṇero sayaṁ vatvā",
  "tika-vin06t3:89_12": "vadāpeti, ubhatosuddhi eva hoti therena vuttasseva vuttattā. Buddhaṁ saraṇaṁ gacchanto",
  "tika-vin06t3:89_13": "asādhāraṇe buddhaguṇe, dhammaṁ saraṇaṁ gacchanto nibbānaṁ, saṅghaṁ saraṇaṁ gacchanto",
  "tika-vin06t3:89_14": "sekkhadhammaṁ, asekkhadhammañca saraṇaṁ gacchatīti aggahitaggahaṇavasena yojanā kātabbā.",
  "tika-vin06t3:89_15": "Aññathā saraṇattayasaṅkaradoso. Sabbamassa kappiyākappiyanti dasasikkhāpadavinimuttaṁ",
  "tika-vin06t3:89_16": "parāmāsāparāmāsādi. ‘‘Ābhisamācārikesu vinetabbo’’ti vacanato sekhiyaupajjhāyavattādiābhisamācārikasīlamanena",
  "tika-vin06t3:89_17": "pūretabbaṁ. Tattha cārittassa akaraṇe vārittassa karaṇe daṇḍakammāraho hotīti dīpeti.",
  "tika-vin06t3:90": "Pabbajjākathāvaṇṇanā niṭṭhitā.",
  "tika-vin06t3:91": "Dutiyamārakathāvaṇṇanā",
  "tika-vin06t3:92": "35. ‘‘Tena hetunā’’ti vacanato pāḷiyaṁ ‘‘yonisomanasikārāsammappadhānā’’ti hetvatthe nissakkavacananti veditabbaṁ.",
  "tika-vin06t3:93": "Dutiyamārakathāvaṇṇanā niṭṭhitā.",
  "tika-vin06t3:94": "Uruvelapāṭihāriyakathāvaṇṇanā",
  "tika-vin06t3:95_0": "37-8.Vaseyyāmāti ‘‘tvañca ahañca vaseyyāmā’’ti piyavacanena tassa saṅgaṇhanatthaṁ",
  "tika-vin06t3:95_1": "vuttaṁ kira. Tejasā tejanti ānubhāvena ānubhāvaṁ. Tejodhātuyā vā tejodhātuṁ. Ubhinnaṁ",
  "tika-vin06t3:95_2": "sajotibhūtānanti anādaratthe sāmivacanaṁ, bhāvasattamīatthe vā. Agyāgārameva ādittaṁ,",
  "tika-vin06t3:95_3": "na tattha vasanako sattajātiko. Acinteyyo hi iddhivisayo. Kasmā pana bhagavā agyāgārampi",
  "tika-vin06t3:95_4": "anādittaṁ nādhiṭṭhāsīti? Attano dukkhuppādābhāvassa anativimhādibhāvappasaṅgato.",
  "tika-vin06t3:95_5": "Kimatthaṁ parasantakaṁ mahāsambhārapavattaṁ taṁ vināsetīti? Puna yathāporāṇaṁ iddhānubhāvena",
  "tika-vin06t3:95_6": "kattukāmatādhippāyato. Pariyādinnoti khayaṁ nīto. Tejasā tejanti ānubhāvena ānubhāvaṁ.",
  "tika-vin06t3:95_7": "Agyāgārassa parittattā itaro attho na sambhavati. Ayamattho ‘‘makkhaṁ asahamāno’’ti",
  "tika-vin06t3:95_8": "iminā ativiya sameti. Iddhānubhāvamakkhanañhi tattha makkho nāma. Pattenāti padumapattenātipi",
  "tika-vin06t3:95_9": "porāṇā. Paduminisaṇḍe ṭhito hi bhagavā tattha ahosīti tesaṁ mati.",
  "tika-vin06t3:96_0": "39.Dinnanti anumatinti attho. Abhīto nibbhayo. Kasmā? Yato so maggena bhayamatīto.",
  "tika-vin06t3:96_1": "‘‘Sumanamanasoti sundaracittasaṅkhātamano. Sumano eva vā’’ti likhitaṁ. Tejovāti aggi",
  "tika-vin06t3:96_2": "viya. Dhātukusaloti tejodhātumhi kusalo. ‘‘Byavahitā ce’’ti saddalakkhaṇattā ca upasaggo.",
  "tika-vin06t3:96_3": "Tejodhātusamāpattīsu kusalo iccevattho. Udicchareti ullokesuṁ. ‘‘Saṁparivāresu’’nti",
  "tika-vin06t3:96_4": "ca likhitaṁ. Iti evaṁ bhaṇantīti attho. Hatāti samāti attho, kāḷakāva hontīti kirettha",
  "tika-vin06t3:96_5": "adhippāyo. Īsakampi byāpāraṁ akatvā upasamānurūpaṁ tiṭṭhanti. Ye ca anekavaṇṇā acciyo",
  "tika-vin06t3:96_6": "hontīti taṁ dassetuṁ ‘‘nīlā atha lohitikā’’tiādimāha.",
  "tika-vin06t3:97": "40.Catuddisāti catūsu disāsu.",
  "tika-vin06t3:98_0": "44.Paṁsukūlaṁ uppannanti pariyesamānassa paṭilābhavasena uppannaṁ hoti. Cittavicittapāṭihīradassanatthāya",
  "tika-vin06t3:98_1": "ca sā pariyesanā. Sā ayaṁ sāyaṁ. Tā imā tayimā. Dve ekato gahetvā vadati. Āyāmi ahaṁ",
  "tika-vin06t3:98_2": "āyamahaṁ. Etanti etassa. Yathā mayanti yasmā mayaṁ.",
  "tika-vin06t3:99_0": "50-51.Udakavāhakoti udakogho. Udakasototi porāṇā. ‘‘Yāya tva’’nti pubbabhāgavipassanāpaṭipadaṁ",
  "tika-vin06t3:99_1": "sandhāya vuttaṁ. Cirapaṭikāti cirapabhuti, nāgadamanato paṭṭhāya cirapaṭikā. ‘‘Cirapaṭisaṅkhā’’tipi",
  "tika-vin06t3:99_2": "vadanti. Kesamissantiādimhi abbokiṇṇaṁ visuṁ visuṁ bandhitvā pakkhittattā kesādayova",
  "tika-vin06t3:99_3": "kesamissāti porāṇā. Khārikājamissanti ettha khārī vuccati tāpasaparikkhāro. Jaṭile",
  "tika-vin06t3:99_4": "pāhesīti dve tayo tāpase pāhesi. ‘‘Soḷasātirekaaḍḍhauḍḍhāni pāṭihāriyasahassānī’’ti vuttaṁ.",
  "tika-vin06t3:100_0": "54. Aggihutte kataparicayattā bhagavā tesaṁ ādittapariyāya-mabhāsi (saṁ. ni. 4.28).",
  "tika-vin06t3:100_1": "Tattha ekaccaṁ ārammaṇavasena ādittaṁ cakkhādi rāgagginā, ekaccaṁ sampayogavasena",
  "tika-vin06t3:100_2": "cakkhusamphassapaccayā vedayitādikeneva, ekaccaṁ abhibhūtatthena cakkhādi eva jātiādinā",
  "tika-vin06t3:100_3": ", ekaccaṁ paccayatthena, tadeva sokādināti yathāsambhavamettha ādittatā veditabbā.",
  "tika-vin06t3:100_4": "Ettha kiñcāpi dukkhalakkhaṇamevekaṁ pākaṭaṁ, tadanusārena pana itaraṁ lakkhaṇadvayampi",
  "tika-vin06t3:100_5": "tehi diṭṭhanti veditabbaṁ dukkhākārassa itarākāradīpanato. Santasukhataṇhābhiniviṭṭhattā",
  "tika-vin06t3:100_6": "panesaṁ dukkhalakkhaṇapubbaṅgamā desanā katāti veditabbā.",
  "tika-vin06t3:101": "Uruvelapāṭihāriyakathāvaṇṇanā niṭṭhitā.",
  "tika-vin06t3:102": "Bimbisārasamāgamakathāvaṇṇanā",
  "tika-vin06t3:103_0": "55-7. Vatthukāmabhūtā itthiyo kāmitthiyo. Dutiyādayo assāsakā. Yasmā anuppanne eva",
  "tika-vin06t3:103_1": "bhagavati buddhakolāhalaṁ loke paṭhamameva vassasahassaṁ uppajjati. Brahmāno ca brāhmaṇavaṇṇaṁ",
  "tika-vin06t3:103_2": "abhinimminitvā vedesu sahassattayamattaṁ buddhapaṭisaṁyuttaṁ pariyattiṁ pakkhipitvā",
  "tika-vin06t3:103_3": "vācenti, bhagavato jātito paṭṭhāya ca buddhakathā lakkhaṇaññūhi brāhmaṇehi uppāditā,",
  "tika-vin06t3:103_4": "patthaṭā loke, tasmā yujjanti, na aññathā. ‘‘Tamaddasa bimbisāro, pāsādasmiṁ patiṭṭhito’’tiādigāthāhi",
  "tika-vin06t3:103_5": "bodhisattakāle eva abhisittatā bimbisārassa siddhā.",
  "tika-vin06t3:104_0": "58. Idhāvuso khīṇāsavo bhikkhu pañcaṅgavippahīno hoti chaḷaṅgasamannāgato ekārakkho",
  "tika-vin06t3:104_1": "caturāpasseno paṇunnapaccekasacco samavayasaṭṭhesano anāvilasaṅkappo passaddhakāyasaṅkhāro",
  "tika-vin06t3:104_2": "suvimuttacitto suvimuttapaññoti (dī. ni. 3.348, 360; a. ni. 10.19) dasa ariyavāsā",
  "tika-vin06t3:104_3": "nāma. Rūpārūpasamāpattiyo aṭṭha nirodhasamāpatti mahākaruṇāsamāpattītipi porāṇā.",
  "tika-vin06t3:104_4": "Tattha nīvaraṇā pañcaṅgā ca. Chaḷaṅgupekkhā chaḷaṅgā. Satārakkhena ekārakkhā. Saṅkhāya",
  "tika-vin06t3:104_5": "ekaṁ paṭisevati, adhivāseti, parivajjeti, saṅkhāya ekaṁ vinodetīti ayaṁ caturāpasseno.",
  "tika-vin06t3:104_6": "Puthusamaṇabrāhmaṇānaṁ puthupaccekasaccāni cattāri pahīnāni, evaṁ paṇunnapaccekasacco.",
  "tika-vin06t3:104_7": "Kāmesanā bhavesanā pahīnā hoti, brahmacariyesanā paṭippassaddhā, evaṁ samavayasaṭṭhesano.",
  "tika-vin06t3:104_8": "Kāmabyāpādavihiṁsāsaṅkappo pahīno hoti, evaṁ anāvilasaṅkappo, sukhassa ca pahānā…pe…",
  "tika-vin06t3:104_9": "catutthaṁ jhānaṁ upasampajja viharati evaṁ suvimuttacitto hoti. Rāgo pahīno ucchinnamūlo…pe…",
  "tika-vin06t3:104_10": "anuppādadhammoti pajānāti, doso, moho anuppādadhammoti pajānāti, evaṁ suvimuttapaññoti.",
  "tika-vin06t3:105": "‘‘Ṭhānāṭhānaṁ vipākañca, ñāṇaṁ sabbatthagāminiṁ;",
  "tika-vin06t3:106": "Anekadhātuyo lokaṁ, adhimuttiñca pāṇinaṁ.",
  "tika-vin06t3:107": "‘‘Jānāti indriyānañca, paropariyataṁ muni;",
  "tika-vin06t3:108": "Jhānādisaṁkilesādi-ñāṇaṁ vijjattayaṁ tathā’’ti. –",
  "tika-vin06t3:109": "Imāni dasa balāni. Asekkhaṅgāni nāma asekkhā sammādiṭṭhi…pe… asekkhavimutti asekkhavimuttiñāṇadassananti. Tattha dasamaṁ asekkhaṁ. Etehi dasahi cupeto pāramīhīti porāṇā.",
  "tika-vin06t3:110": "Bimbisārasamāgamakathāvaṇṇanā niṭṭhitā.",
  "tika-vin06t3:111": "Sāriputtamoggallānapabbajjākathāvaṇṇanā",
  "tika-vin06t3:112_0": "60.Kiṁ kāhasīti kiṁ kāhati. ‘‘Kiṁ karoti, kiṁ karosī’’ti vā byañjanaṁ bahuṁ vatvāti",
  "tika-vin06t3:112_1": "attho. Paṭipādentoti nigamento. ‘‘Paccabyathā , paccabyatha’’ntipi paṭhanti. Kappanahutehīti",
  "tika-vin06t3:112_2": "ettha dasakānaṁ sataṁ sahassaṁ, sahassānaṁ sataṁ satasahassaṁ, satasahassānaṁ sataṁ",
  "tika-vin06t3:112_3": "koṭi, koṭisatasahassānaṁ sataṁ pakoṭi, pakoṭisatasahassānaṁ sataṁ koṭipakoṭi, koṭipakoṭisatasahassānaṁ",
  "tika-vin06t3:112_4": "sataṁ nahutanti veditabbaṁ. Kappanahutehīti evamanusārato abbhatītaṁ nāmāti khandhakabhāṇakānaṁ pāṭhoti.",
  "tika-vin06t3:113": "63. ‘‘Kulacchedāyā’’ti pāṭho, kulupacchedāyāti attho. Manussā ‘‘dhammena kira samaṇā sakyaputtiyā nayanti, nādhammenā’’ti na puna codesunti evaṁ pāṭhasesena sambandho kātabbo.",
  "tika-vin06t3:114": "Ettāvatā thero nidānaṁ niṭṭhapesīti veditabbaṁ. Honti cettha –",
  "tika-vin06t3:115": "‘‘Yaṁ dhammasenāpati ettha mūla-",
  "tika-vin06t3:116": "Ganthassa siddhikkamadassanena;",
  "tika-vin06t3:117": "Nidānaniṭṭhānamakaṁsu dhamma-",
  "tika-vin06t3:118": "Saṅgāhakā te vinayakkamaññū.",
  "tika-vin06t3:119": "‘‘Nidānalīnatthapadānameva,",
  "tika-vin06t3:120": "Nidāniṭṭhānamidaṁ viditvā;",
  "tika-vin06t3:121": "Ito paraṁ ce vinayatthayutta-",
  "tika-vin06t3:122": "Padāni vīmaṁsanameva ñeyya’’nti.",
  "tika-vin06t3:123": "Sāriputtamoggallānapabbajjākathāvaṇṇanā niṭṭhitā.",
  "tika-vin06t3:124": "Upajjhāyavattakathāvaṇṇanā",
  "tika-vin06t3:125_0": "64. Buddhupajjhāyakānaṁ itaresaṁ ehibhikkhūnaṁ nivāsanapārupanakappato nesaṁ visuṁ",
  "tika-vin06t3:125_1": "visuṁ sadisattā ‘‘dunnivatthā duppārutā anākappasampannā’’ti vuttā. Na kevalañca",
  "tika-vin06t3:125_2": "itthambhūtā piṇḍāya caranti, apica manussānaṁ bhuñjamānānaṁ uparītiādi. Manussā ujjhāyanti",
  "tika-vin06t3:125_3": "pipāsāsahanato, itaresaṁ ākappasampattiyā pasannattā ca.",
  "tika-vin06t3:126_0": "65. Kena ko upajjhāyo gahetabboti? ‘‘Tadā so yassa santike pabbājito, etarahi yassa",
  "tika-vin06t3:126_1": "santike upasampadāpekkho hoti. Upajjhāyena ca sādhūti sampaṭicchanaṁ sandhāyā’’ti",
  "tika-vin06t3:126_2": "kehici likhitaṁ. Taṁ te evaṁ jānanti ‘‘upajjhāyena ‘sāhū’tiādinā sampaṭicchite saddhivihārikassa",
  "tika-vin06t3:126_3": "‘sādhu suṭṭhu sampaṭicchāmī’ti vacanaṁ kevalaṁ bhikkhūhi āciṇṇameva, na katthaci",
  "tika-vin06t3:126_4": "dissati, tasmā vināpi tena upajjhāyo gahitova hotī’’ti. Tattha sāhūti sādhūti vuttaṁ",
  "tika-vin06t3:126_5": "hoti. Lahūti lahu, tvaṁ mama na bhāriyosīti vuttaṁ hoti. Opāyikanti upāyapaṭisaṁyuttaṁ,",
  "tika-vin06t3:126_6": "iminā upāyena tvaṁ me ito paṭṭhāya bhāro jātosīti attho. Patirūpanti anurūpaṁ te",
  "tika-vin06t3:126_7": "upajjhāyaggahaṇanti attho.",
  "tika-vin06t3:127_0": "66.Tādisameva mukhadhovanodakaṁ utumhi ekasabhāgeti. Ito paṭṭhāyāti ‘‘na upajjhāyassa",
  "tika-vin06t3:127_1": "bhaṇamānassā’’ti ettha vuttana-kārato paṭṭhāya. Tena ‘‘nātidūre gantabbaṁ, nāccāsanne",
  "tika-vin06t3:127_2": "gantabba’’nti ettha vuttana-kārena anāpattīti dīpetīti eke. Sacittakā ayaṁ āpatti,",
  "tika-vin06t3:127_3": "udāhu acittakāti? Anādariyapaccayattā sacittakā. Anādariyapaccayatā kathaṁ paññāyatīti",
  "tika-vin06t3:127_4": "ce? Anādariyapaccayehi saṅgahitanti. Pātimokkhuddese sekhiyānaṁ gaṇaparicchedākaraṇañhi",
  "tika-vin06t3:127_5": "khandhakapariyāpannāpattiyā saṅgaṇhanatthaṁ. Idaṁ pana lakkhaṇaṁ cāritteyeva veditabbaṁ,",
  "tika-vin06t3:127_6": "na vāritte akappiyamaṁsakhādanādiāpattīnaṁ acittakattā. Khandhakavārittānaṁ tehi",
  "tika-vin06t3:127_7": "saṅgaho, sekhiyavāritteyeva acittakehi sūpodanaviññattipaccayādīhīti ācariyo. Yattha",
  "tika-vin06t3:127_8": "yattha na-kārena paṭisedho karīyati, kiṁ sabbattha dukkaṭāpattīti? Āma. Yattha aṭṭhakathāya",
  "tika-vin06t3:127_9": "nayo na dassito, tattha sabbattha. Parato hi aṭṭhakathāyaṁ ‘‘sace pana kāḷavaṇṇakatā",
  "tika-vin06t3:127_10": "vā sudhābaddhā vā hoti nirajamattikā, tathārūpāya bhūmiyā ṭhapetuṁ vaṭṭatī’’tiādinā",
  "tika-vin06t3:127_11": "nayena nayo dassito.",
  "tika-vin06t3:128_0": "Etthāha – yasmā pāḷiyaṁyeva ‘‘sace upajjhāyassa anabhirati uppannā hoti, diṭṭhigataṁ",
  "tika-vin06t3:128_1": "uppannaṁ hotī’’ti (mahāva. 66) bhagavato vacanavasena aṭṭhakathāyaṁ vuttanayo yuttoti",
  "tika-vin06t3:128_2": "dassetuṁ ‘‘nātidūre nāccāsanne’’ti ettha ko bhagavato vacanalesoti? Vuccate – ‘‘paṭhamataraṁ",
  "tika-vin06t3:128_3": "āgantvā āsanaṁ paññāpetabba’’ntiādīni vadanti desaniyamanato. Upajjhāyena anumataṁyeva",
  "tika-vin06t3:128_4": "paṭhamagamananti ce? Na, asiddhattā, siddhepi yathāvuttanayasiddhito ca . Na hi vārittassa",
  "tika-vin06t3:128_5": "anumati anāpattikarā hoti, evaṁ santepi vicāretvā gahetabbaṁ. Koṭṭhakanti dvārakoṭṭhakaṁ.",
  "tika-vin06t3:128_6": "Na nissajjitabbaṁ, na nidahitabbaṁ vā.",
  "tika-vin06t3:129": "Upajjhāyavattakathāvaṇṇanā niṭṭhitā.",
  "tika-vin06t3:130": "Nasammāvattanādikathāvaṇṇanā",
  "tika-vin06t3:131_0": "68.Adhimattaṁ gehassitapemaṁ na hotīti ettha gehassitapemaṁ na akusalamicceva daṭṭhabbaṁ",
  "tika-vin06t3:131_1": "khīṇāsavānampi sādhāraṇattā imassa lakkhaṇassa. Na khīṇāsavānaṁ asammāvattanābhāvatoti",
  "tika-vin06t3:131_2": "ce? Na, tesaṁ na paṇāmetabbaṁ taṁsamannāgamanasiddhito, tasmā ‘‘mamesa bhāro’’ti",
  "tika-vin06t3:131_3": "mamattakaraṇaṁ tattha pemanti veditabbaṁ. ‘‘Eko vattasampanno…pe… tesaṁ anāpattī’ti",
  "tika-vin06t3:131_4": "ettha viya sace eko vattasampanno bhikkhu ‘bhante, tumhe appossukkā hotha, ahaṁ tumhākaṁ",
  "tika-vin06t3:131_5": "saddhivihārikaṁ, antevāsikaṁ vā gilānaṁ vā upaṭṭhahissāmi, ovaditabbaṁ ovadissāmi,",
  "tika-vin06t3:131_6": "iti karaṇīyesu ussukkaṁ āpajjissāmī’ti vadati, te evāsaddhivihārikādayo ‘bhante,",
  "tika-vin06t3:131_7": "tumheva kevalaṁ appossukkā hothā’ti vadanti, vattaṁ vā na sādiyanti, tato paṭṭhāya",
  "tika-vin06t3:131_8": "ācariyupajjhāyānaṁ anāpattī’’ti vuttaṁ.",
  "tika-vin06t3:132": "Nasammāvattanādikathāvaṇṇanā niṭṭhitā.",
  "tika-vin06t3:133": "Rādhabrāhmaṇavatthukathāvaṇṇanā",
  "tika-vin06t3:134": "73.‘‘Pūtimuttanti muttaṁ pūtikāyo viyā’’ti vatvāpi ‘‘pūtibhāvena muttaṁ paṭinissaṭṭhaṁ bhesajjaṁ pūtimuttabhesajja’’nti likhitaṁ. Sabbattha itthannāmoti ekova na-kāro hoti.",
  "tika-vin06t3:135": "Rādhabrāhmaṇavatthukathāvaṇṇanā niṭṭhitā.",
  "tika-vin06t3:136": "Ācariyavattakathāvaṇṇanā",
  "tika-vin06t3:137_0": "76. ‘‘Āyasmato nissāya vacchāmī’’ti vuttaṁ. ‘‘Āyasmato ovādaṁ nissāya vasāmī’’ti",
  "tika-vin06t3:137_1": "pāṭhasesavasena veditabbā. Nissāyāti vā nissayā, nissayenāti vuttaṁ hoti. Āyasmatoti",
  "tika-vin06t3:137_2": "vā upayogatthe sāmivacanaṁ.",
  "tika-vin06t3:138": "Ācariyavattakathāvaṇṇanā niṭṭhitā.",
  "tika-vin06t3:139": "Nissayapaṭippassaddhikathāvaṇṇanā",
  "tika-vin06t3:140_0": "83.Disaṁ gatoti tattha dhuranikkhittavāso hutvā tirogāmaṁ gato. Yattha nissayo labbhati,",
  "tika-vin06t3:140_1": "tattha gantabbanti etthāpi upajjhāye vuttanayeneva ‘‘katipāhena gamissāmī’’ti gamane",
  "tika-vin06t3:140_2": "cesa ussāho rakkhati. Mā idha paṭikkamīti mā idha gaccha. Sabhāgā nāma upajjhāyassa",
  "tika-vin06t3:140_3": "sissā. Tattha nissayaṁ gahetvā. Yadi evaṁ ko visesoti ce? Tena idaṁ vuccati ‘‘appeva",
  "tika-vin06t3:140_4": "nāma khameyyā’’ti. Vasituṁ vaṭṭatīti upajjhāyena pariccattattā upajjhāyasamodhānaṁ",
  "tika-vin06t3:140_5": "niratthakanti attho. Sace upajjhāyo cirena anuggahetukāmo hoti, tato paṭṭhāya upajjhāyova",
  "tika-vin06t3:140_6": "nissayo. Upajjhāyo ce alajjī hoti, saddhivihārikena anekakkhattuṁ vāretvā aviramantaṁ",
  "tika-vin06t3:140_7": "upajjhāyaṁ pahāya vināpi nissayapaṇāmanena aññassa santike nissayaṁ gahetvā vasitabbaṁ.",
  "tika-vin06t3:140_8": "Upajjhāyassa ce liṅgaṁ parivattati, ekadivasampi na rakkhati. Pakkhapaṇḍako ce hoti,",
  "tika-vin06t3:140_9": "nissayajātiko ce ‘‘upajjhāyassa sukkapakkhaṁ āgamehī’’ti vadati, sayameva vā āgameti,",
  "tika-vin06t3:140_10": "vaṭṭati. Upajjhāyo ce ukkhepaniyakammakato hoti, nānāsaṁvāsakabhūmiyaṁ ṭhitattā nissayo",
  "tika-vin06t3:140_11": "paṭippassambhati. Sammāvattantaṁ pana passitvā kammapaṭippassaddhiṁ āgametuṁ labhati.",
  "tika-vin06t3:140_12": "Mānattācārī ce hoti, abbhānaṁ āgametabbaṁ. Dīghaṁ ce parivāsaṁ carati, aññassa santike",
  "tika-vin06t3:140_13": "nissayo gahetabbo, upajjhāyasamodhānaṁ appamāṇaṁ. Parivāsamānattacārinā hi na nissayo",
  "tika-vin06t3:140_14": "dātabbo. Yaṁ pana pārivāsikakkhandhakaṭṭhakathāyaṁ vuttaṁ ‘‘saddhivihārikānampi sādiyantassa",
  "tika-vin06t3:140_15": "dukkaṭamevā’’tiādi (cūḷava. aṭṭha. 75), taṁ yathāvuttamatthaṁ sādheti eva. Yaṁ pana",
  "tika-vin06t3:140_16": "vuttaṁ ‘‘sace saddhāpabbajitā kulaputtā ‘tumhe, bhante, vinayakammamattaṁ karothā’’ti",
  "tika-vin06t3:140_17": "vatvā vattaṁ karontiyeva, gāmappavesanaṁ āpucchantiyeva, taṁ vāritakālato paṭṭhāya",
  "tika-vin06t3:140_18": "anāpattī’’ti. Taṁ vattasādiyanapaccayā dukkaṭābhāvamattadīpanatthaṁ, saddhivihārikānaṁ",
  "tika-vin06t3:140_19": "sāpekkhataṁ vā sandhāya vuttanti veditabbaṁ. Tasmā te ce upajjhāyena vāritānurūpameva",
  "tika-vin06t3:140_20": "paṭipajjanti, nissayo tesaṁ paṭippassaddhoti siddhaṁ hoti.",
  "tika-vin06t3:141_0": "Dve leḍḍupāte atikkamitvā nivattatīti ‘‘ettāvatā disāpakkanto nāma hoti, tasmā antevāsike",
  "tika-vin06t3:141_1": "anikkhittadhurepi nissayo paṭippassambhati. Ācariyupajjhāyā dve leḍḍupāte anatikkamma",
  "tika-vin06t3:141_2": "leḍḍupātadvayabbhantare tirovihārepi parikkhitte, aparikkhitte vā vasituṁ vaṭṭatī’’ti",
  "tika-vin06t3:141_3": "likhitaṁ. Aparikkhitteyevāti no takkoti ācariyo, ettha pana aparikkhittassa parikkhepārahaṭṭhānato",
  "tika-vin06t3:141_4": "vimutte aññasmiṁ vihāre vasantīti adhippāyo. Vihāroti cettha ‘‘tādisassa vihārassa",
  "tika-vin06t3:141_5": "ante ṭhitā ekā kuṭikā adhippetāti upatissatthero’’ti vuttaṁ. Tattha ‘‘sace ubhopi",
  "tika-vin06t3:141_6": "ācariyantevāsikā kenaci…pe… nissayo na paṭippassambhatī’’ti iminā sāmaññato vuttena",
  "tika-vin06t3:141_7": "aṭṭhakathāvacanena dhammasirittheravādo sameti. Aparikkhitte vāti dvinnaṁ leḍḍupātānaṁ",
  "tika-vin06t3:141_8": "anto parikkhitto vā hoti aparikkhitto vā. ‘‘Bahisīma’’nti ca vuttattā antovihārasīmāyaṁ",
  "tika-vin06t3:141_9": "dve leḍḍupāte atikkamitvāpi vasituṁ vaṭṭatīti siddhattā pana upatissattheravādo na",
  "tika-vin06t3:141_10": "sameti. Ekāvāse hi parikkhitte vā aparikkhitte vā antamaso antotiyojanepi vasato",
  "tika-vin06t3:141_11": "nissayo na paṭippassambhati. So ca upacārasīmāya paricchinno, sā ca upacārasīmā parikkhittassa",
  "tika-vin06t3:141_12": "vihārassa parikkhepena aparikkhittassa parikkhepārahaṭṭhānena paricchinno ekāvāso.",
  "tika-vin06t3:142_0": "Uposathakkhandhake ekāvāsavimatiyaṁ sīmāya anuññātattāti ce? Na, cīvarakkhandhakaṭṭhakathāya",
  "tika-vin06t3:142_1": "vicāritattā. Yathāha ‘‘sīmaṭṭhakasaṅgho bhājetvā gaṇhātū’’ti (mahāva. aṭṭha. 379).",
  "tika-vin06t3:142_2": "Katarasīmāya bhājetabbaṁ? Mahāsivatthero kirāha ‘‘avippavāsasīmāyā’’ti. Tato naṁ",
  "tika-vin06t3:142_3": "āhaṁsu ‘‘avippavāsasīmā nāma tiyojanāpi hoti, evaṁ sante tiyojane ṭhitā lābhaṁ gaṇhissanti,",
  "tika-vin06t3:142_4": "tiyojane ṭhatvā āgantukavattaṁ pūretvā ārāmaṁ pavisitabbaṁ bhavissati, gamiko tiyojanaṁ",
  "tika-vin06t3:142_5": "gantvā senāsanaṁ āpucchissati, nissayapaṭippannassa tiyojanātikkame nissayo paṭippassambhissati,",
  "tika-vin06t3:142_6": "pārivāsikena tiyojanaṁ atikkamitvā aruṇaṁ uṭṭhāpetabbaṁ bhavissati, bhikkhuniyā tiyojane",
  "tika-vin06t3:142_7": "ṭhatvā ārāmappavesanā āpucchitabbā bhavissati, sabbametaṁ upacārasīmāparicchedavasena",
  "tika-vin06t3:142_8": "kātuṁ vaṭṭatīti. Tasmā antoupacārasīmāya leḍḍupātadvayaṁ atikkamitvāpi vasato nissayo",
  "tika-vin06t3:142_9": "tiyojanātikkame nissayo na paṭippassambhatīti siddhaṁ. Kāmañcettha upacārasīmāya",
  "tika-vin06t3:142_10": "tiyojanappamāṇāya, atirekāya vā yathāvuttadosappasaṅgo siyāti. Sā hi āvāsesu vaḍḍhantesu",
  "tika-vin06t3:142_11": "vaḍḍhati, parihāyantesu parihāyatīti vuttattā, tasmā tādisassa vihārassa ante ṭhitā",
  "tika-vin06t3:142_12": "ekā kuṭi vihāroti idhādhippetā. Sāpi tasseva vihārassa kuṭikāva hotīti katvā so āvāso",
  "tika-vin06t3:142_13": "hoti. Nānāvāso eva ce adhippeto, ‘‘ante ṭhitā kuṭikā’’ti na vattabbaṁ. Dvinnaṁ leḍḍupātānaṁ",
  "tika-vin06t3:142_14": "abbhantare pana aparikkhitte nānāvāse nissayo na paṭippassambhatīti yvāyaṁ ‘‘no takko’’ti",
  "tika-vin06t3:142_15": "vutto, so tādise nānāvāse senāsanaggāhassa appaṭippassaddhinayena vutto. Senāsanaggāho",
  "tika-vin06t3:142_16": "hi ‘‘gahaṇena gahaṇaṁ ālayo paṭippassambhatī’’ti lakkhaṇattā itarattha paṭippassambhati.",
  "tika-vin06t3:142_17": "Tatrāyaṁ pāḷi ‘‘tena kho pana samayena āyasmā upanando sakyaputto eko dvīsu āvāsesu",
  "tika-vin06t3:142_18": "vassaṁ vasi…pe… detha, bhikkhave, moghapurisassa ekādhippāya’’nti (mahāva. 364).",
  "tika-vin06t3:142_19": "Aṭṭhakathāyañcassa evaṁ vuttaṁ ‘‘idañca nānālābhehi nānūpacārehi ekasīmavihārehi",
  "tika-vin06t3:142_20": "kathitaṁ, nānāsīmavihāre pana senāsanaggāho paṭippassambhatī’’ti (mahāva. aṭṭha.",
  "tika-vin06t3:142_21": "364). Aparikkhittā nānāvāsā ekūpacārasaṅkhyaṁ gacchanti. Parikkhittañca ekūpacāraṁ",
  "tika-vin06t3:142_22": "aparikkhittasaṅkhyaṁ gacchati. Ettāvatā leḍḍupātadvayabbhantare aparikkhitte aññasmiṁ",
  "tika-vin06t3:142_23": "vihāre vasato nissayo pana na paṭippassambhati, parikkhitte paṭippassambhati evāti",
  "tika-vin06t3:142_24": "ayamattho sādhitoti. Etthāha – dve leḍḍupāte atikkamitvāva satopi nissayo na paṭippassambhati.",
  "tika-vin06t3:142_25": "Vuttañhi nissaggiyaṭṭhakathāyaṁ ‘‘sace gacchantānaṁyeva asampattesu daharesu aruṇaṁ",
  "tika-vin06t3:142_26": "uggacchati, cīvaraṁ nissaggiyaṁ hoti, nissayo pana na paṭippassambhatī’’ti (pārā.",
  "tika-vin06t3:142_27": "aṭṭha. 2.495)? Vuccate – taṁ upajjhāyena samāgame saussāhatāya vuttaṁ. Idha dhuvavāsaṁ",
  "tika-vin06t3:142_28": "sandhāya, tasmā aññamaññaṁ na vilomenti . Keci pana ‘‘dve leḍḍupātaṁ atikkammāti",
  "tika-vin06t3:142_29": "idaṁ devasikaṁ ārocetvā vasanavasena vutta’’nti vadanti, taṁ tesaṁ matimattamevāti",
  "tika-vin06t3:142_30": "mama takko. Devasikaṁ ārocetvā vatthabbanti hi neva pāḷiyaṁ na aṭṭhakathāyaṁ dissati,",
  "tika-vin06t3:142_31": "tañca pana apakataññūhi āciṇṇanti veditabbaṁ.",
  "tika-vin06t3:143": "Nissayapaṭippassaddhikathāvaṇṇanā niṭṭhitā.",
  "tika-vin06t3:144": "Upasampādetabbapañcakakathāvaṇṇanā",
  "tika-vin06t3:145_0": "84.Naasekkhena sīlakkhandhenātiādi ‘‘attānameva paṭhamaṁ, patirūpe nivesaye’’ti (dha.",
  "tika-vin06t3:145_1": "pa. 158) vacanavasena vuttaṁ, na āpattiaṅgavasena. Nīlasamāyogato nīlaṁ viya vuttaṁ",
  "tika-vin06t3:145_2": "‘‘asekkhena vimuttiñāṇadassanakkhandhenā’’ti. Adhisīle sīlavipanno nāma āpajjitvā avuṭṭhito.",
  "tika-vin06t3:146": "Upasampādetabbapañcakakathāvaṇṇanā niṭṭhitā.",
  "tika-vin06t3:147": "Aññatitthiyapubbavatthukathāvaṇṇanā",
  "tika-vin06t3:148_0": "86.Yo so aññatitthiyapubboti ettha dve atthavikappā – tassa pasūrassa bhikkhubhāvaṁ",
  "tika-vin06t3:148_1": "sandhāya aññatitthiyapubbo, so bhikkhu taṁyeva titthāyatanaṁ saṅkamīti ayameko attho.",
  "tika-vin06t3:148_2": "Evaṁ titthiyapakkantako puna gihivesena āgato aññatitthiyapubbo, so āgato na upasampādetabboti",
  "tika-vin06t3:148_3": "ayameko attho. Taṁ aññatitthiyapakkantakaṁ ṭhapetvā ‘‘yo so, bhikkhave, aññatitthiyapubbo’’ti",
  "tika-vin06t3:148_4": "ettha na gihivesadhāraṇova pubbasaddena vutto, kintu tasmiṁ attano yathāsamādinnatitthiyavese",
  "tika-vin06t3:148_5": "ṭhitopi. Diṭṭhivasena atitthiyabhūtattā atitthiyapubbo, so panāgato vibbhanto āgacchati,",
  "tika-vin06t3:148_6": "tassa parivāsadānakiccaṁ natthi. Kiṁ imassa aññatitthiyapubbassa bhikkhuvesaṁ gahetvā",
  "tika-vin06t3:148_7": "saraṇagamanena sāmaṇerapabbajjā jātā, na jātāti? Kiñcettha yadi jātā, ‘‘yo so, bhikkhave,",
  "tika-vin06t3:148_8": "aññopi aññatitthiyapubbo imasmiṁ dhammavinaye ākaṅkhati pabbajjaṁ, ākaṅkhati upasampadaṁ,",
  "tika-vin06t3:148_9": "tassa cattāro māse parivāso dātabbo’’ti (mahāva. 86) vacanaṁ virujjhati. Atha na",
  "tika-vin06t3:148_10": "jātā, parivāsakammavācāya pabbajjāya aparāmasanaṁ virujjhatīti. Tattha mahāvihāravāsino",
  "tika-vin06t3:148_11": "‘‘sāmaṇerasseva sato parivāso dātabbo’’ti vadanti. Itare tathā na vadanti. Te hi",
  "tika-vin06t3:148_12": "‘‘evaṁ ārādhako kho bhikkhave aññatitthiyapubbo āgato upasampādetabbo’ti (mahāva.",
  "tika-vin06t3:148_13": "87) suttapadaṁ pariharitabbaṁ, pure ca pacchā ca ‘aññatitthiyapubbo’ti vacanasāmaññato",
  "tika-vin06t3:148_14": "na sāmaṇero jātoti ce, yadi evaṁ apabbājetvāva upasampādetabboti āpajjati. Tato ca",
  "tika-vin06t3:148_15": "sabbapaṭhamaṁ vuttasuttaṁ virujjhati. ‘Titthāyatanaṁ saṅkanto’ti pāṭhopi na sundaraṁ.",
  "tika-vin06t3:148_16": "Pāṇātipātādīsu aññataraṁ sace bhindati, cattāro māse paripuṇṇepi puna paripūretabbaṁ",
  "tika-vin06t3:148_17": "viya dissati. Vuttampi tassa saṁvaraṁ bhikkhukaraṇatthāya anuññātattā sīle vattabbaṁ",
  "tika-vin06t3:148_18": "natthī’’ti vadanti, vicāretvā gahetabbaṁ. Saraṇāni sace bhijjanti sāmaṇerasseva.",
  "tika-vin06t3:149": "Aññatitthiyapubbavatthukathāvaṇṇanā niṭṭhitā.",
  "tika-vin06t3:150": "Pañcābādhavatthukathāvaṇṇanā",
  "tika-vin06t3:151_0": "88.Nakhapiṭṭhīti cūḷaṅgulinakhapiṭṭhi adhippetā. ‘‘Paṭicchanne nakhapiṭṭhito mahantampi",
  "tika-vin06t3:151_1": "vaṭṭati, evaṁ sesesupī’’ti keci vadanti, taṁ aṭṭhakathāya na sameti viya. Padumakaṇṇikāpi",
  "tika-vin06t3:151_2": "āruḷhe rattapadumavaṇṇacitraṁ.",
  "tika-vin06t3:152": "Pañcābādhavatthukathāvaṇṇanā niṭṭhitā.",
  "tika-vin06t3:153": "Coravatthukathāvaṇṇanā",
  "tika-vin06t3:154_0": "91-2.Dhammasāmīti yasmā sayaṁ dhammasāmī, tasmā bhikkhūhi apabbājetabbakampi coraṁ",
  "tika-vin06t3:154_1": "aṅgulimālaṁ pabbājetvā āyatiṁ evamāhāti attho. Pāḷipotthakesu ‘‘kharabhedako’’tipi",
  "tika-vin06t3:154_2": "likhitaṁ. Sannisinnāsūti vūpasantāsu.",
  "tika-vin06t3:155": "Coravatthukathāvaṇṇanā niṭṭhitā.",
  "tika-vin06t3:156": "Iṇāyikadāsavatthukathāvaṇṇanā",
  "tika-vin06t3:157": "96. Passa me pattacīvaramattaṁ, ahaṁ idaṁ dassāmīti sāmīci, yato natthi āpatti. Upaḍḍhupaḍḍhanti thokaṁ thokaṁ.",
  "tika-vin06t3:158_0": "97.Desacārittanti sāvanapaṇṇāropanādi taṁ taṁ desacārittaṁ. ‘‘Devadāsiputte vaṭṭatī’’ti",
  "tika-vin06t3:158_1": "likhitaṁ. ‘‘Ārāmikaṁ ce pabbājetukāmo, aññamekaṁ datvā pabbājetabba’’nti vuttaṁ.",
  "tika-vin06t3:158_2": "Mahāpaccarivādassa ayamidha adhippāyo. ‘‘Bhikkhusaṅghassa ārāmike demā’’ti dinnattā",
  "tika-vin06t3:158_3": "na te tesaṁ dāsā. ‘‘Ārāmiko ca neva dāso na bhujissoti vattabbato na dāso’’ti likhitaṁ.",
  "tika-vin06t3:158_4": "Takkāsiñcanaṁ sīhaḷadīpe cārittaṁ. Te ca pabbājetabbā saṅghassārāmikattā. Nissāmikaṁ",
  "tika-vin06t3:158_5": "dāsaṁ attanāpi bhujissaṁ kātuṁ labhati. ‘‘Dāsassa pabbajitvā attano sāmike disvā",
  "tika-vin06t3:158_6": "palāyantassa āpatti natthīti vadantī’’ti ca likhitaṁ. Attano vā dāso assa bhikkhunoti",
  "tika-vin06t3:158_7": "attho. Nissāmikassa dāsassa rājā sāmi, tasmā rājānaṁ vā tasmiṁ gāme manusse vā āpucchitvā",
  "tika-vin06t3:158_8": "pabbājetabboti eke. ‘‘Bhujissaṁ katvā’’ti likhitaṁ. Tassa parihāraṁ bhaṇanti ‘‘yathā",
  "tika-vin06t3:158_9": "bhujisso hoti, tathā kattabbo’’ti. Evaṁ saṅkappena vatvā ‘‘payojanaṁ natthī’’ti kehici",
  "tika-vin06t3:158_10": "likhitaṁ. Bhujissaṁ kātumeva vaṭṭatīti ‘‘sace passanti, anubandhissantī’’ti vuttaṁ.",
  "tika-vin06t3:158_11": "Āpatti natthi. ‘‘Asuddhā kira metipi taṁ sandhāyeva vutta’’nti vadanti.",
  "tika-vin06t3:159": "Iṇāyikadāsavatthukathāvaṇṇanā niṭṭhitā.",
  "tika-vin06t3:160": "Kammārabhaṇḍuvatthādikathāvaṇṇanā",
  "tika-vin06t3:161_0": "98.Kammārabhaṇḍūti ettha dārako cūḷāmattaṁ ṭhapetvā āgacchati, tasmā āpucchituṁ labhati.",
  "tika-vin06t3:161_1": "Tañce so vā añño vā avaharati, doso natthi. ‘‘Kesamassuorohanaṁ akatvā asatiyā saraṇāni",
  "tika-vin06t3:161_2": "datvā pabbājeti, ruhatevā’’ti vadanti.",
  "tika-vin06t3:162_0": "101-3.Ettha kule. ‘‘Ubhayāni kho panassa…pe… anubyañjanasoti sabbopāyaṁ pabhedo mātikāṭṭhakathāyaṁ",
  "tika-vin06t3:162_1": "ñāto hotī’’ti ca ‘‘āpattiṁ jānātīti pāṭhe avattamānepi idaṁ nāma katvā idaṁ āpajjatīti",
  "tika-vin06t3:162_2": "jānāti ce, vaṭṭatī’’ti ca likhitaṁ. ‘‘Tañca kho tato pubbe pāṭhe paguṇe kateti gahetabbaṁ,",
  "tika-vin06t3:162_3": "ācariyupajjhāyānampi eseva nayo’’ti vuttaṁ.",
  "tika-vin06t3:163": "Kammārabhaṇḍuvatthādikathāvaṇṇanā niṭṭhitā.",
  "tika-vin06t3:164": "Rāhulavatthukathāvaṇṇanā",
  "tika-vin06t3:165_0": "105. ‘‘Aṅgārino dāni dumā bhadante’’tiādīhi (theragā. 527) saṭṭhimattāhi. Dassehi",
  "tika-vin06t3:165_1": "iti maṁ āṇāpesi. Ettha iti-saddo āharitabbo. Pokkharavassanti pokkharapattavaṇṇaṁ",
  "tika-vin06t3:165_2": "udakaṁ, tamhi vassante temitukāmāva tementi. Uṇhīsato paṭṭhāyāti muddhato paṭṭhāya.",
  "tika-vin06t3:166": "‘‘Siniddhanīlamudukuñcitakeso ,",
  "tika-vin06t3:167": "Sūriyanimmalatalābhinalāṭo;",
  "tika-vin06t3:168": "Yuttatuṅgamudukāyatanāso,",
  "tika-vin06t3:169": "Raṁsijālavitato narasīho’’ti. (apa. aṭṭha. 1.santikenidānakathā; jā. aṭṭha. 1.santikenidānakathā) –",
  "tika-vin06t3:170": "Ādigāthāhi. Atha vā –",
  "tika-vin06t3:171": "‘‘Cakkavaraṅkitarattasupādo,",
  "tika-vin06t3:172": "Lakkhaṇamaṇḍitaāyatapaṇhi;",
  "tika-vin06t3:173": "Cāmarachattavibhūsitapādo,",
  "tika-vin06t3:174": "Esa hi tuyha pitā narasīho.",
  "tika-vin06t3:175": "‘‘Sakyakumāravaro sukhumālo,",
  "tika-vin06t3:176": "Lakkhaṇacittikapuṇṇasarīro;",
  "tika-vin06t3:177": "Lokahitāya gato naravīro,",
  "tika-vin06t3:178": "Esa hi tuyha pitā narasīho.",
  "tika-vin06t3:179": "‘‘Puṇṇasasaṅkanibho mukhavaṇṇo,",
  "tika-vin06t3:180": "Devanarāna piyo naranāgo;",
  "tika-vin06t3:181": "Mattagajindavilāsitagāmī,",
  "tika-vin06t3:182": "Esa hi tuyha pitā narasīho.",
  "tika-vin06t3:183": "‘‘Khattiyasambhavaaggakulīno ,",
  "tika-vin06t3:184": "Devamanussanamassitapādo;",
  "tika-vin06t3:185": "Sīlasamādhipatiṭṭhitacitto,",
  "tika-vin06t3:186": "Esa hi tuyha pitā narasīho.",
  "tika-vin06t3:187": "‘‘Āyatayuttasusaṇṭhitanāso,",
  "tika-vin06t3:188": "Gopakhumo abhinīlasunetto;",
  "tika-vin06t3:189": "Indadhanū abhinīlabhamūko,",
  "tika-vin06t3:190": "Esa hi tuyha pitā narasīho.",
  "tika-vin06t3:191": "‘‘Vaṭṭasuvaṭṭasusaṇṭhitagīvo,",
  "tika-vin06t3:192": "Sīhahanū migarājasarīro;",
  "tika-vin06t3:193": "Kañcanasucchaviuttamavaṇṇo,",
  "tika-vin06t3:194": "Esa hi tuyha pitā narasīho.",
  "tika-vin06t3:195": "‘‘Suddhasugambhīramañjusaghoso,",
  "tika-vin06t3:196": "Hiṅgulabaddhasurattasujivho;",
  "tika-vin06t3:197": "Vīsati vīsati setasudanto,",
  "tika-vin06t3:198": "Esa hi tuyha pitā narasīho.",
  "tika-vin06t3:199": "‘‘Añjanavaṇṇasunīlasukeso,",
  "tika-vin06t3:200": "Kañcanapaṭṭavisuddhanalāṭo;",
  "tika-vin06t3:201": "Osadhipaṇḍarasuddhasuuṇṇo,",
  "tika-vin06t3:202": "Esa hi tuyha pitā narasīho.",
  "tika-vin06t3:203": "‘‘Gacchatinīlapathe viya cando,",
  "tika-vin06t3:204": "Tāragaṇāpariveṭhitarūpo;",
  "tika-vin06t3:205": "Sāvakamajjhagato samaṇindo,",
  "tika-vin06t3:206": "Esa hi tuyha pitā narasīho’’ti. (jā. aṭṭha. 1.santikenidānakathā) –",
  "tika-vin06t3:207": "Imāhi.",
  "tika-vin06t3:208": "Uddiṭṭheti evaṁ caritabbanti attano, ‘‘uttiṭṭhe’’ti dhammapadapāṭho. Dhammanti sapadānacārikavattaṁ. Anesanaṁ vajjetvā sucaritaṁ care.",
  "tika-vin06t3:209_0": "Kesavissajjananti pañcasikhākāraṁ vajjetvā ekasikhākāraṁ. Paṭṭabandhoti ettha paṭṭoti",
  "tika-vin06t3:209_1": "tasmiṁ kule āciṇṇo alaṅkāraviseso. Gharamaṅgalanti gharamaho. Chattamaṅgalanti yuvarājachattapaṭṭi.",
  "tika-vin06t3:209_2": "Vaṭṭānugatanti kilesavaṭṭānugataṁ. Vighātapaccayattā savighātakaṁ. Thero rādhaṁ brāhmaṇaṁ",
  "tika-vin06t3:209_3": "pubbe pabbajitvā kasmā idāni ‘‘kathāhaṁ, bhante, rāhulaṁ pabbājemī’’ti āhāti ce?",
  "tika-vin06t3:209_4": "Tattha upasampadāpaṭikkhepo adhippeto, tasmā ‘‘bhagavā upasampadameva paṭikkhipi,",
  "tika-vin06t3:209_5": "idāni anāgate saṁsayāpanayanādhippāyo bhagavā’’ti ñatvā āha. Cittasamuṭṭhānarūpavasena",
  "tika-vin06t3:209_6": "‘‘aṭṭhimiñjaṁ āhaccā’’ti vuttaṁ kira. Buddhānaṁ, cakkavattīnañca byattādivasena nānattaṁ",
  "tika-vin06t3:209_7": "veditabbaṁ, aññathā nandādayopi pabbajitvā buddhā siyuṁ ‘‘sace pabbajati, buddho hotī’’ti vacanato.",
  "tika-vin06t3:210_0": "Pesetvā dassetuṁ vaṭṭati, āpucchissāmāti pabbājetuṁ vaṭṭatīti ca idaṁ yasmā videsappatto",
  "tika-vin06t3:210_1": "nāma lokasaṅketenāpi mātāpituvāsato mutto serivihārīti vuccati, tasmāssa te asantapakkhe",
  "tika-vin06t3:210_2": "ṭhitā viya hontīti katvā ‘‘na tassa pabbajjācariye vā appasādaṁ karontī’’ti evaṁ",
  "tika-vin06t3:210_3": "vuttaṁ naṭṭhameva. Pabbajitā samagatikāti lokavohāro. Teneva cettha dukkhappattādinā",
  "tika-vin06t3:210_4": "desantaragamanañca samagatikaṁ kataṁ. Videsaṁ gantvāti cettha videso nāma mātāpituvāsato",
  "tika-vin06t3:210_5": "añño deso, na uppattidesato. Byañjanattho eva ce pamāṇaṁ, na yutti. Matamātāpitikopi",
  "tika-vin06t3:210_6": "na pabbājetabboti āpajjati, tasmā anuppattabbaṭṭhāne ṭhitehiyeva mātāpitūhi ananuññāto",
  "tika-vin06t3:210_7": "putto na pabbājetabboti evamidhādhippāyo veditabbo, aññathā pāḷiyā virujjheyya, āpattiṭṭhānassa",
  "tika-vin06t3:210_8": "ca sithilakaraṇaṁ aṭṭhakathāya na yujjati. Idaṁ tāva evaṁ hotu, ‘‘vihāraṁ vā jhāpemī’’tiādinayo",
  "tika-vin06t3:210_9": "kathaṁ na virujjhatīti ce? Attaparūpaddavappasaṅgabhayena avasena pabbajitattā, puttarakkhaṇatthaṁ",
  "tika-vin06t3:210_10": "pabbajitattā ca. Evañhi sati sayameva so attanā pabbajito hoti, na kenaci upalāpetvā",
  "tika-vin06t3:210_11": "pabbajito. ‘‘Puttapemaṁ vā puttarakkhe piyo hotī’’ti nidānānulomato na virujjhati.",
  "tika-vin06t3:211": "Rāhulavatthukathāvaṇṇanā niṭṭhitā.",
  "tika-vin06t3:212": "Sikkhāpadadaṇḍakammavatthukathāvaṇṇanā",
  "tika-vin06t3:213_0": "107.Attanopariveṇañcāti puggalikaṁ. Mukhadvārikanti mukhadvārena bhuñjitabbaṁ. Tattha",
  "tika-vin06t3:213_1": "niyojitabbakaṁ, tassa āvaraṇaṁ nivāraṇaṁ karonti. Atha vā ‘‘anujānāmi, bhikkhave,",
  "tika-vin06t3:213_2": "āvaraṇaṁ kātu’’nti yaṁ āvaraṇaṁ anuññātaṁ, taṁ āvaraṇaṁ mukhadvārikaṁ āhāraṁ karontīti adhippāyo.",
  "tika-vin06t3:214": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin06t3:215": "Anāpucchāvaraṇavatthuādikathāvaṇṇanā",
  "tika-vin06t3:216_0": "108. Parassa dussīlabhikkhussapīti attho. Keci ‘‘dussīlabhikkhūpī’’ti likhanti, taṁ",
  "tika-vin06t3:216_1": "na sundaraṁ. Porāṇā pana ‘‘yāvatatiyaṁ vuccamāno ce na oramati, saṅghaṁ apaloketvā",
  "tika-vin06t3:216_2": "nāsetabbo, puna pabbajjaṁ yācamānopi apaloketvā pabbājetabbo’’ti vadanti. Bhikkhūnaṁ",
  "tika-vin06t3:216_3": "upasampadakammavācāsadisanti ettha ‘‘yathā upasampanno sikkhaṁ paccakkhāya yathānivatthapārutova",
  "tika-vin06t3:216_4": "hutvā pacchā upasampanno pubbe attano navakatarassa samānavassikassa puna vandanādīni",
  "tika-vin06t3:216_5": "karoti, evaṁ sāmaṇeropi puna gahitasaraṇo tato pubbe attano navakatarassa samānavassikassa",
  "tika-vin06t3:216_6": "sāmaṇerassa puna vandanādīni karoti. Liṅgaṁ panettha vuḍḍhatarabhāvaṁ na sādhetīti",
  "tika-vin06t3:216_7": "vuttaṁ hotī’’ti vuttaṁ. Vikālabhojanaṁ sāmaṇerānaṁ vītikkamevāti eke. ‘‘Accayo maṁ,",
  "tika-vin06t3:216_8": "bhante, accāgamā’’tiādinā nayena accayaṁ desāpetabbo. ‘‘Diṭṭhiyā anissajjanena ‘tvaṁ,",
  "tika-vin06t3:216_9": "sāmaṇera, gacchā’ti vutteyeva pārājiko hotī’’ti vuttaṁ, ‘‘yāvatatiyanti vuttattā",
  "tika-vin06t3:216_10": "buddhādīnaṁ avaṇṇabhāsitamattena ca diṭṭhiggahitamattena ca saraṇāni na bhijjantīti",
  "tika-vin06t3:216_11": "vuttaṁ hotī’’ti vadanti. Evaṁ sante pāṇātipātādiṁ karontassāpi taṁ sambhotīti mama",
  "tika-vin06t3:216_12": "takko. ‘‘Nissīlassa puna nāsanā vuttā’’ti ca keci vadanti, taṁ yuttaṁ viya. Na hi",
  "tika-vin06t3:216_13": "bhagavā sīlavantassa liṅganāsanaṁ anujānātīti vicāretabbaṁ, bhikkhunidūsakāpadesena",
  "tika-vin06t3:216_14": "bhabbābhabbe saṅgaṇhātīti porāṇā. ‘‘Pabbajjampi na labhatīti yathā cettha ayamattho",
  "tika-vin06t3:216_15": "dassito, tathā ‘paṇḍako, bhikkhave, anupasampanno na upasampādetabbo, upasampanno",
  "tika-vin06t3:216_16": "nāsetabbo’ti (mahāva. 109) ādinā nayena vuttānampi pabbajjaṁ natthīti dīpitaṁ hoti.",
  "tika-vin06t3:216_17": "Na hi idaṁ ṭhānaṁ ṭhapetvā tesaṁ pabbajjāya vāritaṭṭhānaṁ atthi. ‘Bhikkhunidūsako,",
  "tika-vin06t3:216_18": "bhikkhave, anupasampanno na upasampādetabbo, upasampanno nāsetabbo’ti (mahāva. 114)",
  "tika-vin06t3:216_19": "vuttenapi samānattā tassa pabbajjā viya tesampi pabbajjā vāritāva hotītipi dassetuṁ",
  "tika-vin06t3:216_20": "puna bhikkhunidūsakoti gahitanti apare’’ti vuttaṁ. Kiṁ iminā? Nanu aṭṭhakathāyaṁ",
  "tika-vin06t3:216_21": "vuttaṁ ‘‘yassa cettha pabbajjā vāritā, taṁ sandhāya idaṁ vuttaṁ anupasampanno na",
  "tika-vin06t3:216_22": "upasampādetabbo, upasampanno nāsetabbo’’ti.",
  "tika-vin06t3:217": "Anāpucchāvaraṇavatthuādikathāvaṇṇanā niṭṭhitā.",
  "tika-vin06t3:218": "Paṇḍakavatthukathāvaṇṇanā",
  "tika-vin06t3:219_0": "109. Opakkamikapaṇḍakassa hīnaṅgattā apabbajitassa pabbajjā vāritā, pabbajitassa",
  "tika-vin06t3:219_1": "upasampadā na kātabbā. Pubbe upasampannassa ce upacaraṇaṁ atthi, na nāsanā kātabbāti",
  "tika-vin06t3:219_2": "no takkoti ācariyo. Chinnaṅgajāto na paṇḍako. Pañcasu napuṁsakapaṇḍakova abhāvako.",
  "tika-vin06t3:219_3": "Itare cattāro sabhāvakāti veditabbā. Bhāvo pana tesaṁ paṇḍako hoti. Ete cattāropi",
  "tika-vin06t3:219_4": "kira purisāvāti eke. Itthīpi pakkhapaṇḍakī hotīti eke. Upakkame kate paṇḍakabhāvo",
  "tika-vin06t3:219_5": "avassaṁ hoti, tasmā pabbajjaṁ na labhati. ‘‘Yadi pana kassaci na hoti, pabbajjā na",
  "tika-vin06t3:219_6": "vāritāti vinicchayaṁ vadantī’’ti vuttaṁ.",
  "tika-vin06t3:220_0": "‘‘Pabbajjā vāritāti apaṇḍakapakkhe pabbājetvā paṇḍakapakkhe nāsetabboti adhippāyo’’ti",
  "tika-vin06t3:220_1": "likhitaṁ. Porāṇagaṇṭhipade pana māsapaṇḍakalekhapaṇḍakehi saha satta paṇḍakā vuttā.",
  "tika-vin06t3:220_2": "Tattha lekhapaṇḍako nāma kira mantavasena upahatabījo. Tattha ‘‘opakkamikalekhapaṇḍakā",
  "tika-vin06t3:220_3": "pabbajitā na nāsetabbā. Yo pabbājeti, tassa dukkaṭa’’nti ca vuttaṁ.",
  "tika-vin06t3:221": "Paṇḍakavatthukathāvaṇṇanā niṭṭhitā.",
  "tika-vin06t3:222": "Theyyasaṁvāsakavatthukathāvaṇṇanā",
  "tika-vin06t3:223_0": "110.Theyyasaṁvāsakoti ettha kiñcāpi byañjanatthavasena saṁvāsatthenakova theyyasaṁvāsakoti",
  "tika-vin06t3:223_1": "paññāyati, atha kho tayo theyyasaṁvāsakā. Saṁvāsoti cettha na ekakammādiko saṁvāso,",
  "tika-vin06t3:223_2": "kintu bhikkhuvassagaṇanādiko kiriyabhedo idha saṁvāso nāma. Imañhi sakkā theyyāya",
  "tika-vin06t3:223_3": "kātuṁ, netaranti aṭṭhakathāya adhippāyo. Videsaṁ gantvā pabbajitehi pucchite ‘‘dasavasso’’tiādiṁ",
  "tika-vin06t3:223_4": "bhaṇantassa doso. Gihīnaṁ vutte doso natthīti keci. Rājabhayādīhi gahitaliṅgānaṁ",
  "tika-vin06t3:223_5": "‘‘gihī maṁ samaṇoti jānātū’’ti vañcanacitte satipi bhikkhūnaṁ vañcetukāmatāya, tehi",
  "tika-vin06t3:223_6": "saṁvasitukāmatāya ca abhāvā doso na jāto. ‘‘Sabbapāsaṇḍiyabhattānīti vihāraṁ āgantvā",
  "tika-vin06t3:223_7": "saṅghikaṁ gaṇhantassa saṁvāsaṁ pariharituṁ dukkaraṁ, tasmā vutta’’nti ca likhitaṁ.",
  "tika-vin06t3:223_8": "‘‘Sūpasampanno’’ti vuttattā gahaṭṭhampi sace upasampādenti, sūpasampannoti āpannaṁ,",
  "tika-vin06t3:223_9": "‘‘anupasampannakāleyevā’’ti iminā sace upasampannakāle suṇāti, sūpasampanno eva anārocentopīti",
  "tika-vin06t3:223_10": "dasseti. Andhakaṭṭhakathāyaṁ, porāṇagaṇṭhipadesu ca dussīlabhikkhu ‘‘theyyasaṁvāsako’’ti",
  "tika-vin06t3:223_11": "vutto ‘‘theyyāya vo, bhikkhave, raṭṭhapiṇḍo bhutto’’ti (pārā. 195) iminā kira pariyāyenāti",
  "tika-vin06t3:223_12": "veditabbaṁ. Tenevāha ‘‘taṁ na gahetabba’’nti. ‘‘Mahāpeḷādīsū’’ti etena gihisantakaṁ dassitaṁ.",
  "tika-vin06t3:224_0": "Sayaṁ sāmaṇerova kūṭavassāni gaṇetvā gaṇhanto pārājiko hoti, theyyasaṁvāsako pana",
  "tika-vin06t3:224_1": "na hoti, tathā bhikkhupi, so pana bhaṇḍagghena kāretabboti iminā adhippāyena ‘‘sayaṁ",
  "tika-vin06t3:224_2": "sāmaṇerovā’’tiādi vuttaṁ. Ayaṁ pana theyyasaṁvāsako nāma yasmā pabbajitova hoti,",
  "tika-vin06t3:224_3": "nāpabbajito, tasmā ‘‘theyyasaṁvāsako, bhikkhave, apabbajito na pabbājetabbo, pabbajito",
  "tika-vin06t3:224_4": "nāsetabbo’’ti vattuṁ na sakkāti katvā imassa vasena paṇḍakato paṭṭhāya ‘‘anupasampanno",
  "tika-vin06t3:224_5": "na upasampādetabbo’’tiādinā pāḷi ṭhapitā, na upasampadāmattasseva abhabbattā ekādasannampi",
  "tika-vin06t3:224_6": "nesaṁ pabbajjārahabhāvappasaṅgato. Apica aniṭṭhadosappasaṅgato tathā eva pāḷi ṭhapitā.",
  "tika-vin06t3:224_7": "Yasmā titthiyapakkamanaṁ, saṅghabhedanañca upasampannasseva hoti, nānupasampannassa,",
  "tika-vin06t3:224_8": "so duvidhopi pabbajitova hoti, nāpabbajito, tasmā ‘‘titthiyapakkantako, bhikkhave,",
  "tika-vin06t3:224_9": "apabbajito na pabbājetabbo’’tiādipāḷiyā sati te ubhopi apabbājetabbā hontīti aniṭṭhappasaṅgo",
  "tika-vin06t3:224_10": "āpajjatīti. Tīsu pana theyyasaṁvāsakesu sāmaṇerālayaṁ karonto liṅgatthenako, upasampannālayaṁ",
  "tika-vin06t3:224_11": "karonto saṁvāsatthenako, ubhayatthenako ca. Na hi sāmaṇerasaṁvāso idha saṁvāso nāma,",
  "tika-vin06t3:224_12": "teneva aṭṭhakathāyaṁ ‘‘bhikkhuvassagaṇanādiko hi sabbopi kiriyabhedo imasmiṁ atthe",
  "tika-vin06t3:224_13": "saṁvāso’’ti vuttanti eke. Yathāvuḍḍhaṁ vandanasādiyanāsanapaṭibāhanānaṁ sāmaṇerasaṁvāsasāmaññato nevāti ācariyo.",
  "tika-vin06t3:225": "Theyyasaṁvāsakavatthukathāvaṇṇanā niṭṭhitā.",
  "tika-vin06t3:226": "Titthiyapakkantakakathāvaṇṇanā",
  "tika-vin06t3:227_0": "Titthiyapakkantako, bhikkhavetiādi attano nidānabhūte pasūravatthusmiṁ eva vattabbaṁ",
  "tika-vin06t3:227_1": "samānampi tattha vāritaadhikārābhāvā abhabbā. Idheva theyyasaṁvāsakena vinā sambhavato",
  "tika-vin06t3:227_2": "vutto. Tattha ‘‘atha kho na pabbājetabbopī’’ti idheva vacanaṁ pasūrassa upasampadāya",
  "tika-vin06t3:227_3": "eva yācanicchāya dassanena, ‘‘so āgato na upasampādetabbo’’ti bhagavato upasampadāmattapaṭisedhanena",
  "tika-vin06t3:227_4": "ca pabbajjānumatidosappasaṅgabhayāti veditabbaṁ. Tesaṁ liṅge ādinnamatte laddhiyā",
  "tika-vin06t3:227_5": "gahitāyapi aggahitāyapi titthiyapakkantako hoti, avandanīyasseva naggaliṅgassa seṭṭhabhāvaṁ",
  "tika-vin06t3:227_6": "vā upagacchati, na muccati, ettha ‘‘padavāre dukkaṭaṁ, ājīvako bhavissanti visamacittavasena",
  "tika-vin06t3:227_7": "gatattā naggo hutvā na gamanenā’’ti vadanti. Ubhinnampi vasena yuttanti mama takko.",
  "tika-vin06t3:227_8": "Tāva naṁ laddhi rakkhati asampaṭicchitattā. Upasampannabhikkhunā kathitoti kathaṁ",
  "tika-vin06t3:227_9": "paññāyati? Aṭṭhakathāvacanappamāṇatovāti eke. Nidānavasenāti eke. Pasūrassa upasampannattā",
  "tika-vin06t3:227_10": "upasampannānaṁ eva titthiyapakkantatāvacanatoti eke. Yathāha ‘‘upajjhāyo pakkantovā",
  "tika-vin06t3:227_11": "hoti, vibbhanto vā, kālaṁkato vā, pakkhasaṅkanto vā’’ti ācariyo. Pakkhasaṅkanto vāti",
  "tika-vin06t3:227_12": "sāmaṇeranāsanāvatthūsu abhāvatoti eke. Aññatitthiyapubbassa upasampannassa sato pakkhasaṅkantabhayā",
  "tika-vin06t3:227_13": "anupasampannakāle upasampadatthaṁ parivāsapaññāpanenāti eke . Pabbajjatthampīti ce?",
  "tika-vin06t3:227_14": "Na, pubbe vicāritattā, apabbajitassa adhisīlābhāvato ca. Pātimokkhasīlañhi adhisīlaṁ",
  "tika-vin06t3:227_15": "nāma, tañca apabbajitassa natthi. Imassa ca parivāsavatte adhisīlaṁ vuttaṁ. Yathāha",
  "tika-vin06t3:227_16": "‘‘puna caparaṁ, bhikkhave, aññatitthiyapubbo tibbacchando hoti uddese paripucchāya",
  "tika-vin06t3:227_17": "adhisīle’’ti (mahāva. 87). Apica ‘‘sace, bhikkhave, jātiyā sākiyo aññatitthiyapubbo",
  "tika-vin06t3:227_18": "āgacchati, so āgato upasampādetabbo’’ti (mahāva. 87) ettha upasampadāmattaparidīpanato.",
  "tika-vin06t3:227_19": "Upasampadāmattaparidīpanañhettha tasseva parivāsadānasiddhito. Parivāsadānattanidassanatthe hesā pāḷi.",
  "tika-vin06t3:228": "Titthiyapakkantakakathāvaṇṇanā niṭṭhitā.",
  "tika-vin06t3:229": "Tiracchānagatavatthukathāvaṇṇanā",
  "tika-vin06t3:230": "111.Nāgayoniyāti nāgayonito, attano nāgajātihetūti adhippāyo. Kiṁkāraṇā? Abhikkhaṇaṁ sakajātiyā methunapaṭisevane, vissaṭṭhaniddokkamane ca sabbesampi.",
  "tika-vin06t3:231": "Tiracchānagatavatthukathāvaṇṇanā niṭṭhitā.",
  "tika-vin06t3:232": "Mātughātakādivatthukathāvaṇṇanā",
  "tika-vin06t3:233_0": "112-5.Apavāhananti pakkhalanaṁ, kāsāyavatthanivāsanaṁ icchamānanti attho. Duṭṭhacittena.",
  "tika-vin06t3:233_1": "Kīdisena? Vadhakacittenāti adhippāyo. Lohituppādanavasena duṭṭhacittanti keci, taṁ na sundaraṁ.",
  "tika-vin06t3:234": "Mātughātakādivatthukathāvaṇṇanā niṭṭhitā.",
  "tika-vin06t3:235": "Ubhatobyañjanakavatthukathāvaṇṇanā",
  "tika-vin06t3:236": "116. ‘‘Yadi paṭisandhiyaṁ uppannaliṅgena etaṁ nāmaṁ labhantīti adhippāyo’’ti likhitaṁ.",
  "tika-vin06t3:237": "Ubhatobyañjanakavatthukathāvaṇṇanā niṭṭhitā.",
  "tika-vin06t3:238": "Anupajjhāyakādivatthukathāvaṇṇanā",
  "tika-vin06t3:239_0": "117. ‘‘Keci ‘kuppatī’ti vadanti, taṁ ‘na gahetabba’’nti yaṁ vuttaṁ, taṁ ‘‘pañcavaggakaraṇīyañce,",
  "tika-vin06t3:239_1": "bhikkhave, kammaṁ bhikkhunipañcamo kammaṁ kareyya, akammaṁ na ca karaṇīya’’ntiādinā",
  "tika-vin06t3:239_2": "(mahāva. 390) nayena vuttattā paṇḍakādīnaṁ gaṇapūraṇabhāve eva kammaṁ kuppati, na",
  "tika-vin06t3:239_3": "sabbanti katvā suvuttaṁ, itarathā ‘‘paṇḍakupajjhāyena kammaṁ kareyya, akammaṁ na",
  "tika-vin06t3:239_4": "ca karaṇīya’’ntiādikāya pāḷiyā bhavitabbaṁ siyā. Yathā aparipuṇṇapattacīvarassa upasampādanakāle",
  "tika-vin06t3:239_5": "kammavācāyaṁ ‘‘paripuṇṇassa pattacīvara’’nti asantaṁ vatthuṁ kittetvā upasampadāya",
  "tika-vin06t3:239_6": "katāya tasmiṁ asantepi upasampadā ruhati, evaṁ ‘‘ayaṁ buddharakkhito āyasmato dhammarakkhitassa",
  "tika-vin06t3:239_7": "upasampadāpekkho’’ti avatthuṁ paṇḍakupajjhāyādiṁ, asantaṁ vā, vatthuṁ kittetvā katāyapi",
  "tika-vin06t3:239_8": "gaṇapūrakānamatthitāya upasampadā ruhateva. ‘‘Na, bhikkhave, paṇḍakupajjhāyena upasampādetabbo,",
  "tika-vin06t3:239_9": "yo upasampādeyya, āpatti dukkaṭassa, so ca puggalo anupasampanno’’tiādivacanassābhāvā",
  "tika-vin06t3:239_10": "ayamattho siddhova hoti. Na hi buddhā vattabbayuttaṁ na vadanti, tena vuttaṁ ‘‘yo",
  "tika-vin06t3:239_11": "pana, bhikkhu, jānaṁ ūnavīsativassaṁ…pe… so ca puggalo anupasampanno’’tiādi (pāci.",
  "tika-vin06t3:239_12": "403). Tathā ‘‘byattena bhikkhunā paṭibalena saṅgho ñāpetabbo’ti (mahāva. 71) vacanato",
  "tika-vin06t3:239_13": "theyyasaṁvāsakādiācariyehi anussāvanāya katāya upasampadā na ruhati tesaṁ abhikkhuttā’’ti",
  "tika-vin06t3:239_14": "vacanampi na gahetabbaṁ. Kiñca bhiyyo ‘‘imāni cattāri kammāni pañcahākārehi vipajjantī’’tiādinā",
  "tika-vin06t3:239_15": "(pari. 482) nayena kammānaṁ sampattivipattiyā kathiyamānāya ‘‘sattahi ākārehi kammāni",
  "tika-vin06t3:239_16": "vipajjanti vatthuto vā ñattito vā anussāvanato vā sīmato vā parisato vā upajjhāyato",
  "tika-vin06t3:239_17": "vā ācariyato vā’’ti akathitattā na gahetabbaṁ. ‘‘Parisato vā’’ti vacanena ācariyaupajjhāyānaṁ",
  "tika-vin06t3:239_18": "vā saṅgaho katoti ce? Na, ‘‘dvādasahākārehi parisato kammāni vipajjantī’’ti etassa",
  "tika-vin06t3:239_19": "vibhaṅge tesamanāmaṭṭhattā. Ayamattho ‘‘yasmā tattha tattha sarūpena vuttapāḷivaseneva",
  "tika-vin06t3:239_20": "sakkā jānituṁ, tasmā nayamukhaṁ dassetvā saṁkhittoti ayamassa yuttigavesanā’’ti vuttaṁ.",
  "tika-vin06t3:239_21": "Tatridaṁ vicāretabbaṁ – anupajjhāyakaṁ upasampādentā te bhikkhū yathāvuttanayena",
  "tika-vin06t3:239_22": "abhūtaṁ taṁ vatthuṁ kittayiṁsu, udāhu musāvādabhayā tāneva padāni na sāvesunti. Kiñcettha",
  "tika-vin06t3:239_23": "yadi tāva upajjhāyābhāvata na sāvesuṁ, ‘‘puggalaṁ na parāmasatī’’ti vuttavipattippasaṅgo",
  "tika-vin06t3:239_24": "hoti, atha sāvesuṁ, musāvādo nesaṁ bhavatīti? Vuccate – sāvesuṁyeva yathāvuttavipattippasaṅgabhayā,",
  "tika-vin06t3:239_25": "‘‘kammaṁ pana na kuppatī’’ti aṭṭhakathāya vuttattā ca, na musāvādassa asambhavato,",
  "tika-vin06t3:239_26": "musāvādenāpi kammasambhavato ca. Na hi sakkā musāvādena kammavipattisampattiṁ kātunti.",
  "tika-vin06t3:239_27": "Tasmā ‘‘anupajjhāyakaṁ upasampādentī’’ti vacanassa ubhayadosavinimutto attho pariyesitabbo.",
  "tika-vin06t3:240_0": "Ayañcettha yutti – ‘‘yathā pubbe pabbajjupasampadupajjhāyesu vijjamānesupi upajjhāyaggahaṇakkamena",
  "tika-vin06t3:240_1": "aggahitattā ‘tena kho pana samayena bhikkhū anupajjhāyaka’ntiādi vuttaṁ, tathā idhāpi",
  "tika-vin06t3:240_2": "upajjhāyassa vijjamānasseva sato aggahitattā ‘anupajjhāyakaṁ upasampādentī’ti vuttaṁ.",
  "tika-vin06t3:240_3": "Kammavācācariyena pana gahito tena upajjhāyoti saññāya upajjhāyaṁ kittetvā kammavācaṁ",
  "tika-vin06t3:240_4": "sāvetabbaṁ, kenaci vā kāraṇena kāyasāmaggiṁ adentassa upajjhāyassa chandaṁ gahetvā",
  "tika-vin06t3:240_5": "kammavācaṁ sāveti, upajjhāyo vā upasampadāpekkhassa upajjhaṁ datvā pacchā upasampanne",
  "tika-vin06t3:240_6": "tasmiṁ tādise vatthusmiṁ samanuyuñjiyamāno vā asamanuyuñjiyamāno vā upajjhāyadānato",
  "tika-vin06t3:240_7": "pubbe eva sāmaṇero paṭijānāti, sikkhāpaccakkhātako vā antimavatthuajjhāpannako vā",
  "tika-vin06t3:240_8": "paṭijānāti, chandahārakādayo viya upajjhāyo vā aññasīmāgato hoti, ‘kammavācā ruhatī’ti",
  "tika-vin06t3:240_9": "vatvā ‘anujānāmi, bhikkhave, paccantimesu janapadesu vinayadharapañcamena gaṇena",
  "tika-vin06t3:240_10": "upasampada’nti (mahāva. 259) vuttattā keci ‘vinayadharapañcamena upajjhāyena sannihiteneva",
  "tika-vin06t3:240_11": "bhavitabba’nti vadantī’’ti porāṇagaṇṭhipade vuttaṁ. So ce pāṭho pamāṇo majjhimesu",
  "tika-vin06t3:240_12": "janapadesu tassa vacanassābhāvato. Asannihitepi upajjhāye kammavācā ruhatīti āpajjatīti",
  "tika-vin06t3:240_13": "ce? Na, kasmā? Kammasampattiyaṁ ‘‘puggalaṁ parāmasatī’’ti vuttapāṭhova no pamāṇaṁ.",
  "tika-vin06t3:240_14": "Na hi tattha asannihito upajjhāyasaṅkhāto puggalo parāmasanaṁ arahati, tasmā tattha",
  "tika-vin06t3:240_15": "saṅghaparāmasanaṁ viya puggalaparāmasanaṁ veditabbaṁ. Saṅghena gaṇena upajjhāyena",
  "tika-vin06t3:240_16": "upasampādenti tesaṁ atthato puggalattā. Paṇḍakādiupajjhāyena upasampādenti upasampādanakāle",
  "tika-vin06t3:240_17": "aviditattāti porāṇā.",
  "tika-vin06t3:241": "Apattakādivatthukathāvaṇṇanā",
  "tika-vin06t3:242_0": "118.Apattacīvaraṁupasampādentīti kammavācācariyo ‘‘paripuṇṇassa pattacīvara’’nti",
  "tika-vin06t3:242_1": "saññāya , kevalaṁ atthasampattiṁ anapekkhitvā santapadanihārena vā ‘‘paripuṇṇassa",
  "tika-vin06t3:242_2": "pattacīvara’’nti kammavācaṁ sāveti. Yathā etarahi matavippavutthamātāpitikopi ‘‘anuññātosi",
  "tika-vin06t3:242_3": "mātāpitūhī’’ti puṭṭho ‘‘āma bhante’’ti vadati. Kiṁ bahunā, ayaṁ panettha sāro – ‘‘tasmiṁ",
  "tika-vin06t3:242_4": "samaye cattāri kammāni pañcahākārehi vipajjantī’’ti lakkhaṇassa na tāva paññattattā",
  "tika-vin06t3:242_5": "anupajjhāyakādiṁ upasampādenti, vajjanīyapuggalānaṁ avuttattā paṇḍakupajjhāyādiṁ",
  "tika-vin06t3:242_6": "upasampādenti. Terasantarāyapucchāya adassanattā apattacīvarakaṁ upasampādenti. ‘‘Anujānāmi,",
  "tika-vin06t3:242_7": "bhikkhave, ñatticatutthena kammena upasampādetu’’nti (mahāva. 69) evaṁ sabbapaṭhamaṁ",
  "tika-vin06t3:242_8": "anuññātakammavācāya ‘‘paripuṇṇassa pattacīvara’’nti avacanamettha sādhakanti veditabbaṁ.",
  "tika-vin06t3:242_9": "Tañhi vacanaṁ anukkamenānuññātanti.",
  "tika-vin06t3:243": "Hatthacchinnādivatthukathāvaṇṇanā",
  "tika-vin06t3:244_0": "119. Idaṁ tāva sabbathā hotu, ‘‘mūgaṁ pabbājenti, badhiraṁ pabbājentī’’ti idaṁ kathaṁ",
  "tika-vin06t3:244_1": "sambhavitumarahati ādito paṭṭhāya ‘‘anujānāmi, bhikkhave, imehi tīhi saraṇagamanehi",
  "tika-vin06t3:244_2": "pabbajja’’ntiādinā (mahāva. 34) anuññātattāti? Vuccate – ‘‘evañca pana, bhikkhave,",
  "tika-vin06t3:244_3": "pabbājetabboti. Evaṁ vadehīti vattabbo…pe… tatiyampi saṅghaṁ saraṇaṁ gacchāmī’’ti",
  "tika-vin06t3:244_4": "ettha ‘‘evaṁ vadehīti vattabbo’’ti imassa vacanassa micchā atthaṁ gahetvā mūgaṁ pabbājesuṁ.",
  "tika-vin06t3:244_5": "‘‘Evaṁ vadehī’’ti taṁ pabbajjāpekkhaṁ āṇāpetvā sayaṁ upajjhāyena vattabbo ‘‘tatiyaṁ",
  "tika-vin06t3:244_6": "saṅghaṁ saraṇaṁ gacchāmī’’ti, so pabbajjāpekkho tathā āṇatto upajjhāyavacanassa anu",
  "tika-vin06t3:244_7": "anu vadatu vā, mā vā, tattha tattha bhagavā ‘‘kāyena viññāpeti, vācāya viññāpeti,",
  "tika-vin06t3:244_8": "kāyena vācāya viññāpeti, gahito hoti upajjhāyo. Dinno hoti chando. Dinnā hoti pārisuddhi.",
  "tika-vin06t3:244_9": "Dinnā hoti pavāraṇā’’ti vadati. Tadanumānena vā kāyena tena pabbajjāpekkhena viññattaṁ",
  "tika-vin06t3:244_10": "hoti saraṇagamananti vā lokepi kāyena viññāpento ‘‘evaṁ vadatī’’ti vuccati, taṁ pariyāyaṁ",
  "tika-vin06t3:244_11": "gahetvā mūgaṁ pabbājentīti veditabbaṁ. Porāṇagaṇṭhipade ‘‘mūgaṁ kathaṁ pabbājentī’ti",
  "tika-vin06t3:244_12": "pucchaṁ katvā tassa kāyappasādasambhavato kāyena pahāraṁ datvā hatthamuddāya viññāpetvā",
  "tika-vin06t3:244_13": "pabbājesu’’nti vuttaṁ. Kiṁ bahunā, ayaṁ panettha sāro – yathā pubbe pabbajjādhikāre",
  "tika-vin06t3:244_14": "vattamāne pabbajjābhilāpaṁ upacchinditvā ‘‘paṇḍako, bhikkhave, anupasampanno na upasampādetabbo’’tiādinā",
  "tika-vin06t3:244_15": "nayena upasampadavaseneva abhilāpo kato. Theyyasaṁvāsakapade asambhavato kiñcāpi",
  "tika-vin06t3:244_16": "so na kato pabbajjāva tattha katā, sabbattha pana upasampadābhilāpena adhippetā tadanubhāvato.",
  "tika-vin06t3:244_17": "Upasampadāya pabbajjāya vāritāya upasampadā vāritā hotīti katvā. Tathā idha upasampadādhikāre",
  "tika-vin06t3:244_18": "vattamāne upasampadābhilāpaṁ upacchinditvā upasampadameva sandhāya pabbajjābhilāpo",
  "tika-vin06t3:244_19": "katoti veditabbo. Kāmaṁ so na kattabbo, mūgapade asambhavato tassa vasena ādito paṭṭhāya",
  "tika-vin06t3:244_20": "upasampadābhilāpova kattabbo viya dissati, tathāpi tasseva mūgapadassa vasena ādito",
  "tika-vin06t3:244_21": "paṭṭhāya pabbajjābhilāpova kato micchāgahaṇanivāraṇatthaṁ. Kathaṁ? ‘‘Mūgo, bhikkhave,",
  "tika-vin06t3:244_22": "appatto osāraṇaṁ, tañce saṅgho osāreti, sosārito’’ti (mahāva. 396) vacanato mūgo",
  "tika-vin06t3:244_23": "upasampanno hotīti siddhaṁ. So ‘‘kevalaṁ upasampannova hoti, na pana pabbajito tassa",
  "tika-vin06t3:244_24": "pabbajjāya asambhavato’’ti micchāgāho hoti. Taṁ pariccajāpetvā yo upasampanno, so",
  "tika-vin06t3:244_25": "pabbajitova hoti. Pabbajito pana atthi koci upasampanno, atthi koci anupasampanno.",
  "tika-vin06t3:244_26": "Imaṁ sammāgāhaṁ uppādeti bhagavāti veditabbaṁ.",
  "tika-vin06t3:245_0": "Apica tesaṁ hatthacchinnādīnaṁ pabbajitānaṁ supabbajitabhāvadīpanatthaṁ, pabbajjābhāvāsaṅkānivāraṇatthañcettha",
  "tika-vin06t3:245_1": "pabbajjābhilāpo kato. Kathaṁ? ‘‘Na, bhikkhave, hatthacchinno pabbājetabbo’’tiādinā",
  "tika-vin06t3:245_2": "paṭikkhepena, ‘‘pabbajitā supabbajitā’’ti vuttaṭṭhānābhāvena ca tesaṁ pabbajjābhāvappasaṅkā",
  "tika-vin06t3:245_3": "bhaveyya. Yathā pasaṅkābhave, tathā pasaṅkaṁ ṭhapeyya. Khandhake upasampadaṁ sandhāya",
  "tika-vin06t3:245_4": "‘‘hatthacchinno, bhikkhave, appatto osāraṇaṁ, tañce saṅgho osāreti, sosārito’’tiādinā",
  "tika-vin06t3:245_5": "nayena bhagavā nivāreti. Teneva pana nayena pabbajitā te sabbepi supabbajitā evāti",
  "tika-vin06t3:245_6": "dīpeti, aññathā sabbepete upasampannāva honti, na pabbajitāti ayamaniṭṭhappasaṅgo",
  "tika-vin06t3:245_7": "āpajjati. Kathaṁ? ‘‘Hatthacchinno, bhikkhave, na pabbājetabbo, pabbajito nāsetabbo’’ti",
  "tika-vin06t3:245_8": "vā ‘‘na, bhikkhave, hatthacchinno pabbājetabbo, yo pabbājeyya, āpatti dukkaṭassa,",
  "tika-vin06t3:245_9": "so ca apabbajito’’ti vā tantiyā ṭhapitāya campeyyakkhandhake ‘‘sosārito’’ti vuttattā",
  "tika-vin06t3:245_10": "kevalaṁ ‘‘ime hatthacchinnādayo upasampannāva honti, na pabbajitā’’ti vā ‘‘upasampannāpi",
  "tika-vin06t3:245_11": "ce pabbajitā, nāsetabbā’’ti vā aniṭṭhakoṭṭhāso āpajjatīti adhippāyo.",
  "tika-vin06t3:246_0": "Idaṁ panettha vicāretabbaṁ – ‘‘so ca apabbajito’’ti vacanābhāvato mūgassa pabbajjasiddhippasaṅgato",
  "tika-vin06t3:246_1": "pabbajjāpi ekatosuddhiyā hotīti ayamaniṭṭhakoṭṭhāso kathaṁ nāpajjatīti? Pabbajjābhilāpena",
  "tika-vin06t3:246_2": "upasampadā idhādhippetāti sammāgāhena nāpajjati, aññathā yathābyañjanaṁ atthe gahite",
  "tika-vin06t3:246_3": "yathāpaññattadukkaṭābhāvasaṅkhāto aparopi aniṭṭhakoṭṭhāso āpajjati. Kathaṁ? ‘‘Na,",
  "tika-vin06t3:246_4": "bhikkhave, mūgo pabbājetabbo, yo pabbājeyya, āpatti dukkaṭassā’’ti vuttadukkaṭaṁ",
  "tika-vin06t3:246_5": "pabbajjapariyosāne hoti, na tassāvippakatāya. Pubbapayogadukkaṭameva hi paṭhamaṁ",
  "tika-vin06t3:246_6": "āpajjati , tasmā mūgassa pabbajjapariyosānasseva abhāvato imassa dukkaṭassa okāso",
  "tika-vin06t3:246_7": "ca sabbakālaṁ na sambhaveyya. Upasampadāvasena pana atthe gahite sambhavati kammanipphattito.",
  "tika-vin06t3:246_8": "Teneva pāḷiyaṁ ‘‘na, bhikkhave, paṇḍako upasampādetabbo, yo upasampādeyya, āpatti",
  "tika-vin06t3:246_9": "dukkaṭassā’’ti dukkaṭaṁ na paññattaṁ. Apaññattattā pubbapayogadukkaṭameva cettha",
  "tika-vin06t3:246_10": "sambhavati, netaraṁ, ettāvatā siddhametaṁ ‘‘pabbajjābhilāpena upasampadā ca tattha",
  "tika-vin06t3:246_11": "adhippetā, na pabbajjā’’ti.",
  "tika-vin06t3:247": "Etthāha – sāmaṇerapabbajjā na kāyapayogato hotīti kathaṁ paññāyatīti? Vuccate – kāyena viññāpetītiādittikādassanato. Hoti cettha –",
  "tika-vin06t3:248": "‘‘Appeva sasako koci, patiṭṭheyya mahaṇṇave;",
  "tika-vin06t3:249": "Na tveva catugambhīre, duggāho vinayaṇṇave’’ti.",
  "tika-vin06t3:250_0": "Brahmujugattoti ettha ‘‘niddosatthe, seṭṭhatthe ca brahma-saddaṁ gahetvā niddosaṁ",
  "tika-vin06t3:250_1": "hutvā uju gattaṁ yassa so brahmujugatto’’ti likhitaṁ. Atha vā kāmabhogittā devindādayo",
  "tika-vin06t3:250_2": "upamāvasena aggahetvā brahmā viya ujugatto brahmujugatto. Mahākucchito ghaṭo mahākucchighaṭo.",
  "tika-vin06t3:250_3": "Tena samāno vuccati ‘‘mahākucchighaṭasadiso’’ti. Galagaṇḍīti desanāmattamevetanti",
  "tika-vin06t3:250_4": "kathaṁ paññāyatīti? ‘‘Na, bhikkhave, pañcahi ābādhehi phuṭṭho pabbājetabbo’’ti vacanato.",
  "tika-vin06t3:250_5": "Kilāsopi idhādhippetoti na kevalaṁ so eveko, kintu pañcahi ābādhehi phuṭṭho, pāḷiyaṁ",
  "tika-vin06t3:250_6": "āgatā rājabhaṭādayo dāsapariyosānā, rāhulavatthumhi āgatā ananuññātamātāpitaro cāti",
  "tika-vin06t3:250_7": "dasapi janā idhādhippetā. Tadatthadīpanatthameva likhitakakasāhatalakkhaṇāhate pubbe",
  "tika-vin06t3:250_8": "vuttepi ānetvā upālitthero idha hatthacchinnapāḷiyaṁ āha. Teneva campeyyakkhandhake",
  "tika-vin06t3:250_9": "‘‘atthi, bhikkhave, puggalo appatto osāraṇaṁ, tañce saṅgho osāreti, ekacco sosārito,",
  "tika-vin06t3:250_10": "ekacco dosārito’’ti (mahāva. 396) imassa vibhaṅge ‘‘pañcahi ābādhehi phuṭṭhā, rājabhaṭā,",
  "tika-vin06t3:250_11": "corakārabhedakaiṇāyikadāsā, ananuññātamātāpitaro cā’’ti satta janā na gahitā, na",
  "tika-vin06t3:250_12": "ca labbhanti, aññathā imepi tassa vibhaṅge vattabbā siyuṁ. Na vattabbā tattha abhabbattāti",
  "tika-vin06t3:250_13": "ce? Evaṁ sante ‘‘saṅgho osāreti, ekacco dosārito’’ti imassa vibhaṅge vattabbā paṇḍakādayo",
  "tika-vin06t3:250_14": "viya, na ca vuttā. Ubhayattha avuttattā na cime anubhayā bhavitumarahanti, tasmā",
  "tika-vin06t3:250_15": "avuttānameva dasannaṁ yathāvuttānaṁ saṅgaṇhanatthaṁ puna likhitakādayo vuttāti. Atha",
  "tika-vin06t3:250_16": "kimatthaṁ te idha uppaṭipāṭiyā vuttāti? Iṇāyikadāsānaṁ sosāritabhāvepi iṇāyikadāsā",
  "tika-vin06t3:250_17": "sāmikānaṁ dātabbāti tadadhīnabhāvadassanatthaṁ. Teneva tattha vuttaṁ ‘‘palātopi ānetvā",
  "tika-vin06t3:250_18": "dātabbo’’tiādi. Yo panettha coro katakammo pabbajati, rājabhaṭo vā sace katadoso,",
  "tika-vin06t3:250_19": "iṇāyikaggahaṇeneva gahitoti veditabbo. Atha vā yathāvuttalakkhaṇo sabbopi iṇāyikadāsānaṁ",
  "tika-vin06t3:250_20": "‘‘sosārito’’ti vattabbāraho na hotīti katvā tesaṁ parivajjanatthaṁ uppaṭipāṭiyā desanā",
  "tika-vin06t3:250_21": "upari ārohati, na heṭṭhāti dīpanato. Likhitako ‘‘sosārito’’ti vuttattā desantaraṁ",
  "tika-vin06t3:250_22": "netabbo. Tathākārabhedakādayopīti veditabbaṁ.",
  "tika-vin06t3:251_0": "Ettāvatā bhagavatā attano desanākusalatāya pubbe gahitaggahaṇena yathāvuttānaṁ dasannampi",
  "tika-vin06t3:251_1": "pabbajjupasampadākammanipphatti, uppaṭipāṭivacanena puggalavemattatañca desanāya",
  "tika-vin06t3:251_2": "kovidānaṁ dīpitaṁ hotīti veditabbaṁ. Hoti cettha –",
  "tika-vin06t3:252": "‘‘Vattabbayuttaṁ vacanena vatvā, ayuttamiṭṭhaṁ nayadesanāya;",
  "tika-vin06t3:253": "Sandīpayantaṁ sugatassa vākyaṁ, cittaṁ vicittaṁva karotipī’’ti.",
  "tika-vin06t3:254_0": "Etthāha – campeyyakkhandhake ūnavīsativasso ubhayattha avuttattā anubhayo siyāti?",
  "tika-vin06t3:254_1": "Na siyā avuttattā eva. Yadi hi tatiyāya koṭiyā bhavitabbaṁ, sā avassaṁ bhagavatā",
  "tika-vin06t3:254_2": "vattabbāva hoti, na ca vuttā, tasmā na so anubhayo hoti. Atha kataraṁ pakkhaṁ bhajatīti?",
  "tika-vin06t3:254_3": "Dosāritapakkhaṁ bhajati. Atha kasmā na vuttoti? Sikkhāpadena paṭisiddhattā. Upanāhaṁ",
  "tika-vin06t3:254_4": "bandhitvāti puna bandhanaṁ katvā. ‘‘Nānāvidhehi osadhehi pādaṁ bandhitvā āvāṭake",
  "tika-vin06t3:254_5": "pavesetvā kattabbavidhānassetaṁ adhivacana’’nti likhitaṁ. Kappasīso vā hatthī viya.",
  "tika-vin06t3:254_6": "Gobhattanāḷikā nāma gunnaṁ bhattapānatthaṁ katanāḷikā. Upakkamukho nāma kudhitamukho",
  "tika-vin06t3:254_7": "vuccati, vātaṇḍiko nāma aṇḍakesu vuḍḍhirogena samannāgato. Vikaṭo nāma tiriyaṁ gamanakapādehi",
  "tika-vin06t3:254_8": "samannāgato. ‘‘Guṇi kuṇī’’ti duvidho kira pāṭho. Yesañca pabbajjā paṭikkhittā, upasampadāpi",
  "tika-vin06t3:254_9": "tesaṁ paṭikkhittāvātiādi yasmā hatthacchinnādayo upasampadāvaseneva vuttā, tasmā",
  "tika-vin06t3:254_10": "te eva hatthacchinnādayo sandhāyāha.",
  "tika-vin06t3:255": "Hatthacchinnādivatthukathāvaṇṇanā niṭṭhitā.",
  "tika-vin06t3:256": "Alajjīnissayavatthukathāvaṇṇanā",
  "tika-vin06t3:257_0": "120. ‘‘Na , bhikkhave, alajjīnaṁ nissayo dātabbo’’ti iminā alajjīhi bhikkhūhi, sāmaṇerehi",
  "tika-vin06t3:257_1": "vā saddhiṁ dvepi dhammāmisaparibhogā paṭikkhittā honti nissayabhāve bhāvato tesaṁ.",
  "tika-vin06t3:257_2": "Yathāha ‘‘ācariyena, bhikkhave, antevāsiko saṅgahetabbo anuggahetabbo uddesena paripucchāya",
  "tika-vin06t3:257_3": "ovādena anusāsaniyā’’tiādi (mahāva. 79) upajjhāyassapi nissayappaṇāmanasambhavato,",
  "tika-vin06t3:257_4": "sopi saddhivihārikassa nissayoti veditabbaṁ, tasmā upajjhāyo ce alajjī hoti, na taṁ",
  "tika-vin06t3:257_5": "nissāya vasitabbanti siddhaṁ hoti. Bhikkhūnaṁ sammāpaṭipattiyā samānabhāgo bhikkhu",
  "tika-vin06t3:257_6": "sabhāgo. Tassabhāvo bhikkhusabhāgatā. Taṁ bhikkhusabhāgataṁ. Yāva jānāmīti adhippāyena",
  "tika-vin06t3:257_7": "vasituṁ vaṭṭati. Bhikkhūhi sabhāgataṁ. Kiṁ taṁ? Lajjibhāvaṁ. ‘‘Sattāhaṁ…pe… gahetabbo’’ti",
  "tika-vin06t3:257_8": "ettha ‘‘sattāhamattaṁ vasissāmi, kiṁ bhikkhusabhāgatājānanenāti jānane dhuraṁ nikkhipitvā",
  "tika-vin06t3:257_9": "vasituṁ na labhatīti attho’’ti likhitaṁ. ‘‘Bhikkhusabhāgataṁ pana jānanto sveva gamissāmi,",
  "tika-vin06t3:257_10": "kiṁ me nissayārocanenā’’ti aruṇaṁ uṭṭhapetuṁ na labhati. ‘‘Pure aruṇaṁ uṭṭhahitvā",
  "tika-vin06t3:257_11": "gamissāmī’’ti ābhogena sayantassa ce aruṇo uggacchati, vaṭṭati.",
  "tika-vin06t3:258": "Gamikādinissayavatthukathāvaṇṇanā",
  "tika-vin06t3:259_0": "121.‘‘Addhānamaggappaṭipannena bhikkhunā nissayaṁ alabhamānena anissitena vatthunti",
  "tika-vin06t3:259_1": "avassakāleyeva vassakāle addhānagamanassa pāḷiyaṁyeva paṭikkhittattā’’ti vuttaṁ,",
  "tika-vin06t3:259_2": "taṁ appamāṇaṁ sattāhaṁ vassacchedādivasena addhānagamanasambhavato, gacchantasseva",
  "tika-vin06t3:259_3": "vassakālagamanasambhavato ca. Antarāmagge…pe… anāpattīti nissayadāyakābhāveyeva.",
  "tika-vin06t3:259_4": "‘‘Tassa nissāyā’’ti pāṭhānurūpaṁ vuttaṁ, taṁ nissāyāti attho. ‘‘Yadā patirūpo nissayadāyako",
  "tika-vin06t3:259_5": "āgacchissatī’’ti vacanena ayaṁ vidhi avassakāle evāti siddhaṁ. ‘‘Antovasse pana kassaci",
  "tika-vin06t3:259_6": "āgamanābhāvā’’ti vuttaṁ. Sace so jalapaṭṭane vā thalapaṭṭane vā vasanto vassūpanāyikāya",
  "tika-vin06t3:259_7": "āsannāya gantukāmo suṇāti ‘‘asuko mahāthero āgamissatī’’ti, taṁ ce āgameti, vaṭṭati.",
  "tika-vin06t3:259_8": "Āgamentasseva ce vassūpanāyikadivaso hoti, hotu, gantabbaṁ tattha, yattha nissayadāyakaṁ",
  "tika-vin06t3:259_9": "labhatīti. Pātimokkhuddesakābhāvena ce gantuṁ vaṭṭati, pageva nissayadāyakābhāvena.",
  "tika-vin06t3:259_10": "Sace so gacchanto jīvitantarāyaṁ, brahmacariyantarāyaṁ vā passati, tattheva vasitabbanti eke.",
  "tika-vin06t3:260_0": "122. ‘‘Nāhaṁ ussahāmi therassa nāmaṁ gahetu’’nti itthannāmo itthannāmassa āyasmatoti",
  "tika-vin06t3:260_1": "lakkhaṇato āha. ‘‘Gottenāpī’ti vacanato yena vohārena vohariyanti, tena vaṭṭatīti",
  "tika-vin06t3:260_2": "siddhaṁ, tasmā ‘ko nāmo te upajjhāyo’ti puṭṭhenāpi gottameva nāmaṁ katvā vattabbanti",
  "tika-vin06t3:260_3": "siddhaṁ hoti, tasmā catubbidhesu nāmesu yena kenaci nāmena anussāvanā kātabbā’’ti",
  "tika-vin06t3:260_4": "vadanti. Ekassa bahūni nāmāni honti, tattha ekaṁ nāmaṁ ñattiyā, ekaṁ anussāvanāya",
  "tika-vin06t3:260_5": "kātuṁ na vaṭṭati, atthato, byañjanato ca abhinnāhi anussāvanāhi bhavitabbanti. Katthaci",
  "tika-vin06t3:260_6": "‘‘āyasmato buddharakkhitattherassā’’ti vatvā katthaci kevalaṁ ‘‘buddharakkhitassā’’ti",
  "tika-vin06t3:260_7": "sāveti, ‘‘sāvanaṁ hāpetī’’ti na vuccati nāmassa ahāpitattāti eke. Sace katthaci ‘‘āyasmato",
  "tika-vin06t3:260_8": "buddharakkhitassā’’ti vatvā katthaci ‘‘buddharakkhitassāyasmato’’ti sāveti, pāṭhānurūpattā",
  "tika-vin06t3:260_9": "khettameva otiṇṇantipi eke. Byañjanabhedappasaṅgato anussāvane taṁ na vaṭṭatīti eke.",
  "tika-vin06t3:260_10": "Sace pana sabbaṭṭhānepi tatheva vadati, vaṭṭati bhagavatā dinnalakkhaṇānurūpattā.",
  "tika-vin06t3:260_11": "Lakkhaṇavirodhato aññathā na vaṭṭatīti ce? Na, payogānurūpattā. Tattha tathā, idha",
  "tika-vin06t3:260_12": "aññathā payogoti ce? Na, vipattilakkhaṇānaṁ virodhato. Na sabbena sabbaṁ, sāvanāhāpanā",
  "tika-vin06t3:260_13": "eva hi pāḷiyaṁ tadatthavibhāvane āgatāti aññapadesu sāvanesu parihāro na sambhavati",
  "tika-vin06t3:260_14": "āciṇṇakappavirodhato. Sopi kiṁpamāṇanti ce? Pamāṇaṁ ācariyuggahassa pamāṇattā.",
  "tika-vin06t3:261_0": "123.Dve ekānussāvaneti ettha gaṇṭhipade tāva evaṁ likhitaṁ ‘‘ekato pavattaanussāvane’’.",
  "tika-vin06t3:261_1": "Idaṁ sandhāyāti nānupajjhāyaṁ ekācariyaṁ anussāvanakiriyaṁ sandhāya, tañca anussāvanakiriyaṁ",
  "tika-vin06t3:261_2": "ekenupajjhāyena nānācariyehi anujānāmīti attho. Nānupajjhāyehi ekenācariyena na tveva",
  "tika-vin06t3:261_3": "anujānāmīti atthoti. Porāṇagaṇṭhipadepi tatheva vatvā ‘‘tiṇṇaṁ uddhaṁ na kenaci ākārena",
  "tika-vin06t3:261_4": "ekato vaṭṭatī’’ti vuttaṁ, taṁ yuttaṁ, na hi saṅgho saṅghassa kammaṁ karotīti ācariyo.",
  "tika-vin06t3:261_5": "Idaṁ panettha cintetabbaṁ. Kathaṁ? Cattāro vā atirekā vā upasampadāpekkhā saṅghavohāraṁ",
  "tika-vin06t3:261_6": "na labhanti bhikkhubhāvaṁ appattattā. Kevalaṁ bhagavatā paricchinditvā ‘‘tayo’’ti",
  "tika-vin06t3:261_7": "vuttattā tato uddhaṁ na vaṭṭatīti no takkoti ācariyo. Anugaṇṭhipadepi ayamevattho",
  "tika-vin06t3:261_8": "bahudhā vicāretvā vutto. Tathā andhakaṭṭhakathāyampi. Na sabbattha imasmiṁ atthavikappe",
  "tika-vin06t3:261_9": "matibhedo atthi. Yā panesā ubho paripuṇṇavīsativassā, ubhinnamekupajjhāyo, ekācariyo,",
  "tika-vin06t3:261_10": "ekā kammavācā, eko upasampanno, eko anupasampannoti parivārakathā, taṁ dassetvā eko",
  "tika-vin06t3:261_11": "ce ācariyo dvinnaṁ, tiṇṇaṁ vā upasampadāpekkhānaṁ ekaṁ kammavācaṁ ekenupajjhāyena",
  "tika-vin06t3:261_12": "sāveti, vaṭṭatīti eke. Taṁ ayuttaṁ, na hi sakkā sithiladhanitādibyañjanalakkhaṇasampannaṁ",
  "tika-vin06t3:261_13": "tasmiṁ khaṇe kammavācaṁ dassetuṁ vimuttadosādīsu patanato . Visuṁ visuṁ karaṇaṁ sandhāya",
  "tika-vin06t3:261_14": "idaṁ vuttanti dīpanatthaṁ ‘‘tayo paripuṇṇavīsativassā , tiṇṇamekupajjhāyo, ekācariyo,",
  "tika-vin06t3:261_15": "ekā kammavācā, dve upasampannā, eko anupasampanno’’ti na vutto. Evañhi vutte sakkā",
  "tika-vin06t3:261_16": "tīsu ākāsaṭṭhamapanetvā sīmaṭṭhānaṁ dvinnamanurūpaṁ kammavācaṁ dassetuṁ, tamaniṭṭhappasaṅgaṁ",
  "tika-vin06t3:261_17": "nivāretuṁ ‘‘ubho’’ti vuttaṁ. ‘‘Tattha paripuṇṇavīsativassavacanena vatthusampatti,",
  "tika-vin06t3:261_18": "parisāya padhānattā, ācariyupajjhāyavacanena parisasampatti, kammavācāya anussāvanasampatti",
  "tika-vin06t3:261_19": "dassitā, sīmasampatti evekā na dassitā. Tato vipatti jātā kammavācānaṁ nānākkhaṇikattā.",
  "tika-vin06t3:261_20": "Ekakkhaṇabhāve sati ubhinnaṁ sampatti vā siyā vipatti vā, na ekasseva sampatti ekassa",
  "tika-vin06t3:261_21": "vipattīti sambhavati vimuttādibyañjanadosappasaṅgato’’ti vuttaṁ, taṁ vacanaṁ ubhopi",
  "tika-vin06t3:261_22": "cete sīmagatāva honti, ubhinnaṁ ekato kammasampattidīpanato dvinnaṁ ekato anussāvanaṁ",
  "tika-vin06t3:261_23": "ekena upajjhāyena ekenācariyena vaṭṭatīti sādheti. Dvinnaṁ, tiṇṇañca ekato sasamanubhāsanā",
  "tika-vin06t3:261_24": "ca pāḷiyaṁyeva dassitā, tañca anulometi. Aṭṭhakathācariyehi nānuññātaṁ, na paṭikkhittaṁ,",
  "tika-vin06t3:261_25": "vicāretvā gahetabbanti ācariyo, taṁ dhammatāya virujjhati.",
  "tika-vin06t3:262_0": "Ayañhi buddhānaṁ dhammatā – yadidaṁ yattha yattha vacananānattamatthi, tattha tattha",
  "tika-vin06t3:262_1": "garukesu ṭhānesu vattabbayuttaṁ vadanti. Dūtena upasampadādayo cettha nidassanaṁ.",
  "tika-vin06t3:262_2": "Yasmā cettha pubbe anuññātakammavācāya nānattaṁ natthi, tasmā ‘‘anujānāmi, bhikkhave,",
  "tika-vin06t3:262_3": "dve tayo ekānussāvane kātu’’nti vatvā ‘‘evañca pana, bhikkhave, kātabbo’’ti na vuttaṁ.",
  "tika-vin06t3:262_4": "Nānatte satipi tattha tattha dvinnaṁ, bahūnaṁ vā vasena vuttakammavācānusārena gahetabbato",
  "tika-vin06t3:262_5": "avuttanti ce? Na hi lahukesu ṭhānesu vatvā garukesu avacanaṁ dhammatāti ācariyo.",
  "tika-vin06t3:262_6": "Aññatarasmiṁ pana gaṇṭhipade evaṁ papañcitaṁ dve ekānussāvaneti dve ekato anussāvane.",
  "tika-vin06t3:262_7": "‘‘Ekena’’ iti pāṭho, ekena ācariyenāti attho. Purimanayenevāti ‘‘ekena vā dvīhi vā",
  "tika-vin06t3:262_8": "ācariyehī’’ti vuttanayena eva, tasmā ekenācariyena dve vā tayo vā anussāvetabbā.",
  "tika-vin06t3:262_9": "‘‘Dvīhi vā tīhi vā’’ti pāṭho. Nānācariyā nānupajjhāyāti ettha ‘‘tañca kho ekena upajjhāyena,",
  "tika-vin06t3:262_10": "na tveva nānupajjhāyenā’’ti vuttattā na vaṭṭatīti ce? Vaṭṭati. Kathaṁ? Ekena anussāvane",
  "tika-vin06t3:262_11": "ekānussāvaneti viggahassa pākaṭattā līnameva dassetuṁ ‘‘ekato anussāvane’’ti viggahova",
  "tika-vin06t3:262_12": "vutto, tasmā ujukattameva sandhāya tañca kho ekena anussāvanaṁ ekānussāvanaṁ, ekena",
  "tika-vin06t3:262_13": "upajjhāyena anujānāmi, na tveva nānupajjhāyenāti attho. Idaṁ sandhāya hi dvidhā viggaho,",
  "tika-vin06t3:262_14": "tasmā ‘‘nānācariyehi nānupajjhāyā na vaṭṭantīti siddhamevā’’ti aññathāpi vadanti.",
  "tika-vin06t3:262_15": "Tañca kho ekena upajjhāyena ekassa upajjhāyassa vā vattabbaṁ anussāvanaṁ, na tveva",
  "tika-vin06t3:262_16": "nānupajjhāyena anujānāmīti attho. Kiṁ vuttaṁ hoti? ‘‘Eko ācariyo, dve vā tayo vā",
  "tika-vin06t3:262_17": "upasampadāpekkhā dvinnaṁ tiṇṇaṁ vā upajjhāyānaṁ na tveva anujānāmī’’ti kira vuttanti.",
  "tika-vin06t3:262_18": "Aparasmiṁ pana gaṇṭhipade ‘‘ekena anussāvaneti viggahassa pākaṭattā taṁ pakāsetuṁ",
  "tika-vin06t3:262_19": "‘ekenā’ti vuttaṁ. Evaṁ vutte avassaṁ paṇḍitā jānanti. Taṁpākaṭattā ce jānanti, ekenāti",
  "tika-vin06t3:262_20": "iminā kinti ce? Kiñcāpi jānanti, vivādo pana hoti aladdhalesattā, jānituñca na sakkā,",
  "tika-vin06t3:262_21": "‘ekenā’ti vutte pana taṁ sabbaṁ na hotīti vutta’’nti likhitaṁ. Evaṁ ettha aneke ācariyā",
  "tika-vin06t3:262_22": "ca takkikā ca anekadhā papañcenti, taṁ sabbaṁ suṭṭhu upaparikkhitvā garukulaṁ payirupāsitvā",
  "tika-vin06t3:262_23": "vaṁsānugatova attho gahetabbo. ‘‘Na sabbattha imasmiṁ atthavikappe matibhedo atthī’’ti vuttameva.",
  "tika-vin06t3:263": "Upasampadāvidhikathāvaṇṇanā",
  "tika-vin06t3:264_0": "125.Kuṭṭhaṁ gaṇḍoti ettha kuṭṭhādiggahaṇena hatthacchinnādayopi gahitāva hontīti",
  "tika-vin06t3:264_1": "porāṇā, tasmā ‘‘manussosi purisosī’’ti etehi bhabbābhabbapuggalaparivajjanaṁ karoti.",
  "tika-vin06t3:264_2": "‘‘Bhujissosi aṇaṇosī’’tiādīhi pubbe hatthacchinnādhikāre vuttaatthavikappesu dutiyaṁ",
  "tika-vin06t3:264_3": "vikappaṁ upathambheti. Tattha ‘‘aṇaṇosi bhujissosī’’ti anukkamena avatvā uppaṭipāṭiyā",
  "tika-vin06t3:264_4": "vacanena bhujisso hoti, na ca rañño bhattavetanavasena bhaṭo. Rājādhīnattā pana so",
  "tika-vin06t3:264_5": "rājabhaṭapakkhaṁ bhajatīti tabbipakkhabhāvapucchanatthaṁ ‘‘nasi rājabhaṭo’’ti vuttaṁ.",
  "tika-vin06t3:264_6": "Aññathā pañcahi ābādhehi phuṭṭhānaṁ gahaṇeneva sabbesaṁ gahaṇe siddhe itare na vattabbā.",
  "tika-vin06t3:264_7": "Atha vattabbā, sabbepi vattabbā siyuṁ.",
  "tika-vin06t3:265": "Cattāronissayādikathāvaṇṇanā",
  "tika-vin06t3:266": "128-9.‘‘Tāvadeva chāyā metabbā’’tiādi ‘‘bhikkhūnaṁ pāde vandāpetvā’’ti vacanato therātherabhāvajānanatthaṁ vuttaṁ. ‘‘Cirena agamāsī’’ti kira porāṇapāṭho, ciraṁ akāsīti catthi.",
  "tika-vin06t3:267_0": "130.Anāpattisambhoge saṁvāseti ukkhittakena saddhiṁ sambhogasaṁvāsapaccayā pācittiyāpatti",
  "tika-vin06t3:267_1": "paññattā, tato anāpattīti attho. Kathaṁ paññāyatīti? Saṁvāsaggahaṇe. Alajjinā saddhiṁ",
  "tika-vin06t3:267_2": "sambhogapaccayā āpajjitabbaṁ dukkaṭaṁ pana āpajjati eva, na saṁvāsapaccayā. Na hi",
  "tika-vin06t3:267_3": "alajjinā saddhiṁ saṁvāso paṭikkhitto. Saṁvāso panettha sahaseyyappahonake āvāse sahavāso,",
  "tika-vin06t3:267_4": "na ‘‘pārājiko hoti asaṁvāso’’ti ettha vuttasaṁvāso. Ayaṁ saṁvāso ukkhittakena saddhiṁ",
  "tika-vin06t3:267_5": "na vaṭṭati. Alajjinā saddhiṁ ekacco vaṭṭati. Dhammasambhogavinimuttovetaro . Idaṁ",
  "tika-vin06t3:267_6": "pana ‘‘ukkhittako vibbhamī’’tiādisuttaṁ imasmiṁ upasampādetabbānupasampādetabbadīpanasāmaññato",
  "tika-vin06t3:267_7": "vuttaṁ. Kiñca bhiyyo paṭipattikkamatova āpattito suddhi hoti, na vibbhamena, tasmā",
  "tika-vin06t3:267_8": "upasampanno bhikkhu antamaso dubbhāsitampi āpajjitvā aparabhāge vibbhamitvā āgato",
  "tika-vin06t3:267_9": "upasampajjati, taṁ āpattiṁ desetvāva sujjhati, na aññathāti upasampannassa suddhikkamadassanatthaṁ.",
  "tika-vin06t3:267_10": "Asādhāraṇāpattiyā adassanapaccayā ukkhittakassa liṅgaparivattanena āpattito vuṭṭhitassa",
  "tika-vin06t3:267_11": "puna ce pakatiliṅgamevuppajjati, nānāsaṁvāsakatāva, vibbhamitvā āgatepi yathāvuttanayeneva",
  "tika-vin06t3:267_12": "upasampādetvā na vuṭṭhitattāti ce? Na liṅgantarapātubhāvā. Na vibbhamena kammāsujjhanato.",
  "tika-vin06t3:267_13": "Na kammāsujjhane puna upasampadākammavipattippasaṅgato. Na ca kammavipatti, na ca",
  "tika-vin06t3:267_14": "kammapaṭippassaddhi. Vibbhamena ca anupasampanno nānāsaṁvāsakabhāvena kammaṁ kopeti",
  "tika-vin06t3:267_15": "dhammissarena āhacca bhāsitattā. Teneva ‘‘passissasī’’ti anāgatavacanaṁ kataṁ. Tādiso",
  "tika-vin06t3:267_16": "pana gahaṭṭho nikkhittavattapārivāsiko viya pakatattabhūmiyaṁ vibbhamādinā anupasampannapakatiyaṁyeva",
  "tika-vin06t3:267_17": "tiṭṭhatīti imassa sabbassapi atthavikappassa dassanatthamidaṁ vuttanti veditabbaṁ.",
  "tika-vin06t3:267_18": "Pubbe vuttappakāro pana parivattitaliṅgo hutvā puna pakatiliṅge ṭhitaukkhittako puna",
  "tika-vin06t3:267_19": "pucchitabbo ‘‘passasī’’ti. ‘‘Āma passāmī’’ti vadanto osāretabbo. ‘‘Desehī’’ti na",
  "tika-vin06t3:267_20": "vattabbo liṅgaparivattanena vuṭṭhitattā. Tappaṭikammo ukkhittako pucchitabbo ‘‘paṭikammaṁ",
  "tika-vin06t3:267_21": "kiṁ te kata’’nti, ‘‘āma kata’’nti vadanto osāretabbo. ‘‘Kattabbaṁ me paṭikammaṁ na",
  "tika-vin06t3:267_22": "hotī’’ti vadanto na osāretabboti eke. Asādhāraṇāpattimhi idaṁ vidhānaṁ, na sādhāraṇāya.",
  "tika-vin06t3:267_23": "Tattha ukkhittako liṅgaparivattaneneva paṭippassaddhakammoti eke. Vicāretvā yuttataraṁ",
  "tika-vin06t3:267_24": "gahetabbanti ācariyo. Anugaṇṭhipade pana ‘‘alajjiparibhogo sahatthadānādivasena paricchinditabbo,",
  "tika-vin06t3:267_25": "‘sāraṇīyadhammapūrakādayo dassetvā alajjissa sahatthā dātuṁ vaṭṭatī’ti vadantānaṁ",
  "tika-vin06t3:267_26": "vādo paṭisedhetabbo. Kathaṁ? Ukkhittakassa sahatthā dātuṁ na vaṭṭatīti vinicchayānusārena.",
  "tika-vin06t3:267_27": "Dāpetuṁ pana vaṭṭatevāti ca. Kiñcāpi alajjiparibhogavasena dukkaṭaṁ, atha kho ayaṁ",
  "tika-vin06t3:267_28": "alajjī na hoti, tasmā sabbākārena nirāpattitaṁ sandhāya ‘anāpatti sambhoge saṁvāse’ti",
  "tika-vin06t3:267_29": "vuttaṁ. Kathaṁ paññāyatīti? Viññeyyo atthato ucchurasakasaṭānaṁ sattāhakālikayāvajīvikattā",
  "tika-vin06t3:267_30": "‘vaṭṭati vikāle ucchuṁ khāditu’nti saññaṁ uppādetvā taṁ khāditvā tappaccayā pācittiyaṁ",
  "tika-vin06t3:267_31": "na passati, vaṭṭatīti tathāsaññitāya. Yo vā pana āpattiṁ āpannabhāvaṁ paṭijānitvā",
  "tika-vin06t3:267_32": "‘na paṭikaromī’ti abhinivisati, ime dve –",
  "tika-vin06t3:268": "‘Sañcicca āpattiṁ āpajjati, āpattiṁ parigūhati;",
  "tika-vin06t3:269": "Agatigamanañca gacchati, ediso vuccati alajjīpuggalo’ti. (pari. 359) –",
  "tika-vin06t3:270_0": "Vuttalakkhaṇe apatanato alajjino na honti, tasmā ‘yo āpattidesanapaṭikammāni na karoti,",
  "tika-vin06t3:270_1": "tena saddhiṁ sambhogādikaraṇe anāpattī’ti visesetvā vuttavacanena, itarenapi saddhiṁ",
  "tika-vin06t3:270_2": "kiñcāpi rūpiyasaṁvohāro na hoti, atha kho kayavikkayena āpatti hotiyevāti nayo dinno",
  "tika-vin06t3:270_3": "hoti, pañcahi saddhiṁ sabbathāpi anāpattīti nayo ca. Evaṁ sāpattiṭṭhānesu visesetvā",
  "tika-vin06t3:270_4": "ca vacanato idha tathā avuttattā tena saha alajjiparibhogo natthi. Bhajāpiyamāno",
  "tika-vin06t3:270_5": "pana alajjipakkhaṁ bhajatīti imināpi upāyena sabbattha taṁ taṁ saṁsanditvā attho",
  "tika-vin06t3:270_6": "pariyesitabboti apare. Ācariyā pana evaṁ na vadantī’’ti vuttaṁ. ‘‘Sacāhaṁ na passissāmīti",
  "tika-vin06t3:270_7": "vadati, na pabbājetabbo’’ti vuttattā pubbe āpannāpattiyo uppabbajitassāpi na paṭippassambhantīti",
  "tika-vin06t3:270_8": "siddhaṁ, teneva ācariyā āpattiṁ desāpetvāva sikkhāpaccakkhānaṁ kārāpentīti ca anāpatti",
  "tika-vin06t3:270_9": "sambhoge saṁvāseti idaṁ pubbe āpannaṁ santiṁ eva āpattiṁ na passatīti āsaṅkitabbo.",
  "tika-vin06t3:270_10": "Sā paṭippassaddhāti ñāpanatthaṁ vuttanti ca eke. ‘‘Passissasī’’ti gahaṭṭhattā desetuṁ",
  "tika-vin06t3:270_11": "na vaṭṭatīti anāgatavasena vuttaṁ. ‘‘Upasampādetvā passissasī’’ti parivāsādinā kattabbassa",
  "tika-vin06t3:270_12": "atthibhāvena ‘‘passasī’’ti avatvā anāgatavasena vuttaṁ, osāretvāti abbhānavasena.",
  "tika-vin06t3:270_13": "Tattha puna kātabbassa abhāvā ‘‘passasī’’ti vuttaṁ. Idaṁ sabbaṁ sabbattha paṭijānanaṁ",
  "tika-vin06t3:270_14": "sandhāya vuttaṁ. Ekatrāpi puna na paṭijānāti, etena saha tassā āpattiyā anurūpena",
  "tika-vin06t3:270_15": "saṁvāso na kātabbo, alajjibhāvenāti vuttaṁ hoti. Diṭṭhiyātiādīsu osāraṇaṁ nāma samānakammādinā",
  "tika-vin06t3:270_16": "karaṇanti attho. Anāpatti sambhogeti ukkhittakena sambhoge anāpatti. Kasmā? Ukkhittakakammassa",
  "tika-vin06t3:270_17": "gahaṭṭhabhāvena paṭippassaddhattā, teneva ‘‘alabbhamānāya sāmaggiyā’’ti vuttaṁ. Idāni",
  "tika-vin06t3:270_18": "bhikkhubhāve kattabbatoti keci. Dvīsupi vāresu kammapaṭippassaddhividhānaṁ teyeva",
  "tika-vin06t3:270_19": "jānanti, tasmā sabbavāresu yuttamayuttañca suṭṭhu sallakkhetvā kathetabbaṁ.",
  "tika-vin06t3:271": "Yo khandhakaṁ pabbajjanāmadheyyaṁ,",
  "tika-vin06t3:272": "Nānānayaṁ sāsanamūlabhūtaṁ;",
  "tika-vin06t3:273": "Ñatvā pakāseti parassa sammā,",
  "tika-vin06t3:274": "Tassādhipaccaṁ munisāsanasminti.",
  "tika-vin06t3:275": "Mahākhandhakavaṇṇanā niṭṭhitā.",
  "tika-vin06t3:276": "2. Uposathakkhandhakavaṇṇanā",
  "tika-vin06t3:277": "Sannipātānujānanādikathāvaṇṇanā",
  "tika-vin06t3:278_0": "132-3.Tenasamayenāti attano ovādapātimokkhuddese dhuraṁ nikkhipitvā bhikkhūnaṁyeva",
  "tika-vin06t3:278_1": "visuṁ uposathakaraṇaṁ anujānitvā ṭhitasamayena. Ko pana soti? Majjhimabodhiyaṁ pātimokkhuddesappahonakasikkhāpadānaṁ",
  "tika-vin06t3:278_2": "pariniṭṭhānakālo. Tenevāha ‘‘tāni nesaṁ pātimokkhuddesaṁ anujāneyya’’nti. ‘‘Evañca",
  "tika-vin06t3:278_3": "pana, bhikkhave, uddisitabba’’nti nidānuddesaṁ paññāpetukāmatāya ca sikkhāpadānaṁ",
  "tika-vin06t3:278_4": "uddesaparicchedanidassanatthañca vuttaṁ. Aññathā ‘‘evañca pana, bhikkhave, imaṁ sikkhāpadaṁ",
  "tika-vin06t3:278_5": "uddiseyyathā’’ti sabbasikkhāpadānaṁ uddisitabbakkamassa dassitattā idāni ‘‘evañca",
  "tika-vin06t3:278_6": "pana, bhikkhave, uddisitabba’’nti idaṁ niratthakaṁ āpajjati, idañca sabbasaṅghuposathaṁ sandhāya vuttaṁ.",
  "tika-vin06t3:279_0": "134. ‘‘Yaṁnūna ayyāpi…pe… sannipateyyu’’nti bahūnaṁ adhikārappavatti. Tatrāpi vinayaṁ",
  "tika-vin06t3:279_1": "āgamma vutto bhikkhu sāmi, na kevalaṁ saṅghattheroti dassanatthaṁ, saṅghassa gāravayuttavacanārahatādassanatthañca",
  "tika-vin06t3:279_2": "‘‘suṇātu me, bhante’’ti āha. Tattha sayaṁ ce thero, bhikkhuṁ sandhāya ‘‘āvuso’’ti",
  "tika-vin06t3:279_3": "vattuṁ yujjati. Kathaṁ paññāyati? Buddhakāle saṅghatthero abyatto nāma dullabho.",
  "tika-vin06t3:279_4": "Sabbakammavācāya payoganidassane ca ‘‘suṇātu me, bhante, saṅgho’’ icceva bhagavā",
  "tika-vin06t3:279_5": "dassetīti ce? Evametaṁ tathā dassanato. Saṅghaṁ upādāya saṅghattherenāpi ‘‘suṇātu",
  "tika-vin06t3:279_6": "me, bhante, saṅgho’’ti vattabbaṁ, bhikkhuṁ upādāya ‘‘āvuso’’ti mahākassapassa kammavācāya",
  "tika-vin06t3:279_7": "payogadassanato, pārisuddhiuposathe ca therena bhikkhunā ‘‘parisuddho ahaṁ, āvuso’’ti",
  "tika-vin06t3:279_8": "payogadassanato ca. ‘‘Yadi saṅghassa pattakalla’’nti parato paññāpetabbe uposathakaraṇantarāye",
  "tika-vin06t3:279_9": "sandhāyāha. Uposathassa bahuvidhattā sarūpato vattuṁ ‘‘pātimokkhaṁ uddiseyyā’’ti",
  "tika-vin06t3:279_10": "āha. Ettāvatā ñattiṁ niṭṭhapesi. Ñattidutiyakammato eva hi uposathakammaṁ. Na, tatiyānussāvanasambhavatoti",
  "tika-vin06t3:279_11": "ce? Na, aññehi ñatticatutthakammehi asadisattā. Na hi ettha catukkhattuṁ ‘‘suṇātu",
  "tika-vin06t3:279_12": "me’’ti ārabhīyatīti. Aññehi ñattidutiyehi asadisattā ñattidutiyampi māhotūti ce?",
  "tika-vin06t3:279_13": "Na, ñattidutiyakammassa aññathāpi kattabbato. Tathā hi ñattidutiyakammaṁ ekaccaṁ",
  "tika-vin06t3:279_14": "apalokanavasenapi kātuṁ vaṭṭati, na aññaṁ aññathā kātuṁ vaṭṭati. Kathaṁ paññāyatīti?",
  "tika-vin06t3:279_15": "Idameva uposathakammaṁ ñāpakaṁ.",
  "tika-vin06t3:280_0": "‘‘Kiṁ saṅghassa pubbakicca’’nti idaṁ na ñatti niṭṭhapetvā vattabbaṁ, tañhi ñattito",
  "tika-vin06t3:280_1": "puretarameva karīyatīti. Tasmā ‘‘suṇātu me, bhante, saṅgho, kiṁ saṅghassa pubbakiccaṁ,",
  "tika-vin06t3:280_2": "yadi saṅghassā’’ti vattabbaṁ siyāti? Tathāpi na vattabbaṁ, na hi taṁ ñattiyā antokarīyatīti.",
  "tika-vin06t3:280_3": "Yadi evaṁ sabbattha na vattabbaṁ payojanābhāvāti ce? Na, yathāgataṭṭhāneyeva vattabbato,",
  "tika-vin06t3:280_4": "parapadāpekkhatāyāti vuttaṁ hoti. Idaṁ pubbakiccaṁ akatvā uposathaṁ karonto saṅgho,",
  "tika-vin06t3:280_5": "puggalo vā ṭhapanakkhettātikkame āpajjati. Na hi tasmiṁ khette atikkante sammajjanāsanodakapadīpakaraṇe",
  "tika-vin06t3:280_6": "āpattimokkho hoti. Uposathakammato pubbe kattabbakiccākaraṇapaccayattā tassā āpattiyā,",
  "tika-vin06t3:280_7": "na sā kammapariyosānāpekkhā etthāgatasampajānamusāvādāpatti viya, tasmā pātimokkhuddesako",
  "tika-vin06t3:280_8": "bhikkhu ‘‘pārisuddhiṁ āyasmanto ārocethā’’ti vattukāmo paṭhamaṁyeva parisuddhāparisuddhapaccayaṁ",
  "tika-vin06t3:280_9": "pubbakiccaṁ sarāpeti. Tañhi kataṁ parisuddhapaccayo hoti, akataṁ aparisuddhapaccayo,",
  "tika-vin06t3:280_10": "teneva ubhayāpekkhādhippāyena ‘‘kataṁ na kata’’nti avatvā ‘‘kiṁ saṅghassa pubbakicca’’",
  "tika-vin06t3:280_11": "miccevāha. Tattha akatapakkhe tāva pārisuddhiārocanakkamanidassanatthaṁ parato ‘‘yassa",
  "tika-vin06t3:280_12": "siyā āpatti, so āvi kareyyā’’ti ca, katapakkhe ‘‘asantiyā āpattiyā tuṇhī bhavitabba’’nti ca vakkhati.",
  "tika-vin06t3:281_0": "Pārisuddhiṁ āyasmanto ārocetha. Kiṁkāraṇā? Yasmā pātimokkhaṁ uddisissāmi. Ettha ca",
  "tika-vin06t3:281_1": "‘‘uddisāmī’’ti vattamānakālaṁ aparāmasitvā ‘‘uddisissāmī’’ti anāgatakālaparāmasanena",
  "tika-vin06t3:281_2": "yvāyaṁ ‘‘dāni nesaṁ pātimokkhuddesaṁ anujāneyya’’nti (mahāva. 150) ettha vuttapātimokkhuddeso,",
  "tika-vin06t3:281_3": "taṁ sandhāya ‘‘pātimokkhaṁ uddisissāmī’’ti vuttanti eke. Yasmā ‘‘pañcime, bhikkhave,",
  "tika-vin06t3:281_4": "pātimokkhuddesā’’ti vuttaṁ, tasmā vattamānassa nidānuddesasaṅkhātassa pātimokkhassa",
  "tika-vin06t3:281_5": "yadetaṁ ante ‘‘kaccittha parisuddhā’’tiādikaṁ yāvatatiyānussāvanaṁ, tasseva āpattikhettattā,",
  "tika-vin06t3:281_6": "avayavepi avayavīvohārasambhavato ca idha āpattikhettameva sandhāya ‘‘pātimokkhaṁ",
  "tika-vin06t3:281_7": "uddisissāmī’’ti vuttaṁ. Evañhi vutte yasmā parato āpattikhettaṁ āgamissati, tasmā",
  "tika-vin06t3:281_8": "āpattibhīrukā tumhe sabbeva paṭhamameva pārisuddhiṁ ārocethāti ayamattho sambhavati.",
  "tika-vin06t3:281_9": "Vattamānakālavasena vutte ‘‘pārisuddhiṁ āyasmanto ārocethā’’ti vacanameva na sambhavati",
  "tika-vin06t3:281_10": "tadārocanassa paṭhamaṁ icchitabbattā, pageva tassa karaṇābhāvena ‘‘pātimokkhaṁ uddisissāmī’’ti",
  "tika-vin06t3:281_11": "vacanaṁ. Ayaṁ nayo santiyā āpattiyā ārocane yujjati, na tuṇhībhāve, akammapariyosānā",
  "tika-vin06t3:281_12": "tuṇhībhāvappattito, evaṁ santepi tasmiṁ yujjateva. Pātimokkhuddesako hi aññamaññaṁ",
  "tika-vin06t3:281_13": "āpattiāvikaraṇaṁ akatvā tuṇhībhūte bhikkhū passitvā teneva tuṇhībhāvena ārocitapārisuddhiko",
  "tika-vin06t3:281_14": "hutvā ‘‘suṇātu me, bhante’’ti pātimokkhuddesaṁ ārabhi.",
  "tika-vin06t3:282_0": "Etthāha – paṭhamaṁ ‘‘saṅgho uposathaṁ kareyya, pātimokkhaṁ uddiseyyā’’ti vuttattā",
  "tika-vin06t3:282_1": "idhāpi ‘‘saṅgho uposathaṁ karissati, pātimokkhaṁ uddisissatī’’ti vattabbaṁ, atha",
  "tika-vin06t3:282_2": "‘‘puggalassa uddesā’’ti lakkhaṇattā yathārutameva vattabbaṁ, tathāpi ‘‘uposathaṁ",
  "tika-vin06t3:282_3": "karissāmi, pātimokkhaṁ uddisissāmī’’ti vattabbanti? Na vattabbaṁ lakkhaṇavirodhato,",
  "tika-vin06t3:282_4": "aniṭṭhappasaṅgato ca. Puggalassa uddesā eva hi saṅghassa uposatho kato hoti, na puggalassa",
  "tika-vin06t3:282_5": "uposathakaraṇena. Tañca sova karissati, na saṅghoti aniṭṭhappasaṅgova āpajjati. ‘‘Suṇāthā’’ti",
  "tika-vin06t3:282_6": "vutte acittasāmaggippasaṅgabhayā ‘‘suṇomā’’ti vuttaṁ. ‘‘Suṇissāmā’’ti vattabbaṁ ‘‘uddisissāmī’’ti",
  "tika-vin06t3:282_7": "vuttattāti ce? Na vattabbaṁ, āpattikhettadassanādhippāyanirapekkhatāya ‘‘suṇoma’’",
  "tika-vin06t3:282_8": "icceva vattabbaṁ. Ekapadeneva hissa tadadhippāyo atikkantoti. Yadi evaṁ kimatthaṁ",
  "tika-vin06t3:282_9": "taṁ sabbeheva āraddhanti ce? ‘‘Uddisissāmī’’ti iminā asādhāraṇavacanena āpannassa",
  "tika-vin06t3:282_10": "acittasāmaggippasaṅganivāraṇatthaṁ. Saramānenāti iminā cassa sampajānamusāvādassa",
  "tika-vin06t3:282_11": "sacittakataṁ dasseti. Antarāyiko dhammo vutto bhagavatāti evaṁ akiriyasamuṭṭhānassāpi",
  "tika-vin06t3:282_12": "evaṁ parittakassa imassa musāvādassa mahādīnavataṁ dasseti. Visuddhāpekkhenāti sāvasesaṁ",
  "tika-vin06t3:282_13": "āpattiṁ upādāya anāpattibhāvasaṅkhātaṁ anavasesañca upādāya gihibhāvasaṅkhātaṁ visuddhiṁ",
  "tika-vin06t3:282_14": "icchantena kasmā āvi kātabbā? Antarāyabhāvānupagamanena phāsuvihārapaccayattā. Idha",
  "tika-vin06t3:282_15": "‘‘ajjuposatho pannaraso’’ti na vuttaṁ parato divasaniyamassa kattukāmatādhippāyena",
  "tika-vin06t3:282_16": "avuttattā. Evaṁ pana te bhikkhū sabbadivasesu uddisiṁsu.",
  "tika-vin06t3:283_0": "135.‘‘Ādimeta’’nti sīlapātimokkhameva vuttaṁ, kiñcāpi ganthapātimokkho adhippeto.",
  "tika-vin06t3:283_1": "‘‘Pañcannaṁ vā’’ti mātikāyaṁ vuttānaṁ vasena vuttaṁ. Anajjhāpanno vāti puggalādhiṭṭhānadesanā.",
  "tika-vin06t3:283_2": "Porāṇagaṇṭhipade pana ‘‘‘uposathaṁ kareyyā’ti ettāvatā ñatti hoti. Yāvatatiyānussāvanā",
  "tika-vin06t3:283_3": "nāma ‘yassa siyā āpattī’tiādivacanattayaṁ, ante ‘dutiyampi tatiyampi pucchāmī’ti",
  "tika-vin06t3:283_4": "idañcāti duvidhaṁ. Tattha paṭhamaṁ āpattiṁ saritvā nisinnassa, dutiyaṁ asarantassa",
  "tika-vin06t3:283_5": "sāraṇattha’’nti vuttaṁ. ‘‘Vacīdvāre’’ti pākaṭavasena ujukameva vuttaṁ. Kiñcāpi kāyaviññattiyāpi",
  "tika-vin06t3:283_6": "karīyati, kāyakammābhāvā pana vacīviññattiyāyeva āvi kātabbā. ‘‘Saṅghamajjhe vā’’tiādi",
  "tika-vin06t3:283_7": "lakkhaṇavacanaṁ kira. Saṅghuposathakaraṇatthaṁ saṅghamajjhe ce nisinno, tasmiṁ saṅghamajjhe.",
  "tika-vin06t3:283_8": "Gaṇuposathakaraṇatthañce gaṇamajjhe nisinno, tasmiṁ gaṇamajjhe. Ekasseva santike",
  "tika-vin06t3:283_9": "ce pārisuddhiuposathaṁ kattukāmo, tasmiṁ ekapuggale āvi kātabbāti, ‘‘etena na kevalaṁ",
  "tika-vin06t3:283_10": "saṅghamajjhe evāyaṁ musāvādo sambhavati, atha kho ettha vuttalakkhaṇena asatipi ‘pārisuddhiṁ",
  "tika-vin06t3:283_11": "āyasmanto ārocethā’tiādividhāne gaṇuposathepi sāpattiko hutvā uposathaṁ kattukāmo",
  "tika-vin06t3:283_12": "anārocetvā tuṇhībhūtova karoti ce, sampajānamusāvādāpattiṁ āpajjatīti imassatthassa",
  "tika-vin06t3:283_13": "āvikaraṇato lakkhaṇavacanaṁ kireta’’nti vadanti takkikā. Aññathā ‘‘gaṇamajjhevā’’ti",
  "tika-vin06t3:283_14": "na vuttanti tesaṁ adhippāyo. Ārocanādhippāyavasena vuttanti no takkoti ācariyo. Ārocento",
  "tika-vin06t3:283_15": "hi saṅghassa ārocemīti adhippāyena āvi karonto saṅghamajjhe āvi karoti nāma. Attano",
  "tika-vin06t3:283_16": "ubhatopasse nisinnānaṁ ārocento gaṇamajjhe. Ekassevārocessāmi sabhāgassāti adhippāyena",
  "tika-vin06t3:283_17": "ārocento ekapuggale āroceti nāma. Pubbe vibhattapadassa puna vibhajanaṁ atthavisesābhāvadīpanatthanti veditabbaṁ.",
  "tika-vin06t3:284_0": "136-7.‘‘Na, bhikkhave, devasikaṁ…pe… dukkaṭassā’’ti vatvā ‘‘anujānāmi, bhikkhave,",
  "tika-vin06t3:284_1": "uposathe pātimokkhaṁ uddisitu’’nti idaṁ anuposathe eva taṁ dukkaṭaṁ , uposathe pana",
  "tika-vin06t3:284_2": "devasikampi vaṭṭatīti dīpeti, tasmā te bhikkhū cātuddasiyaṁ uddisitvāpi pannarasiyaṁ",
  "tika-vin06t3:284_3": "uddisiṁsu, tenāha ‘‘sakiṁ pakkhassā’’ti. Tattha purimena sāmaggīdivaso uposathadivaso",
  "tika-vin06t3:284_4": "evāti dīpeti. Ubhayena aṭṭhamiṁ paṭikkhipitvā devasikaṁ paṭikkhepassa atippasaṅgaṁ",
  "tika-vin06t3:284_5": "nivāreti. Kiṁ vuttaṁ hoti? Bhinno ce saṅgho pāṭipadadivase samaggo hoti, tasmiṁ divase",
  "tika-vin06t3:284_6": "sāmaggīuposathaṁ karonto ubhayampi dukkaṭaṁ āpajjanto ubhayena ekībhūtena nivārito",
  "tika-vin06t3:284_7": "hotīti vuttaṁ hoti. Aññathā sāmaggīuposatho na devasiko. Ce, ahorattaṁ kātabbo. Tasmiñca",
  "tika-vin06t3:284_8": "pakkhe pakatiuposatho na devasiko. Ce, ahorattaṁ kātabbo. Tasmiñca pakkhe pakatiuposatho",
  "tika-vin06t3:284_9": "anuddiṭṭho. Ce hoti, sāmaggīuposatho kātabboti āpajjati. Na apavādanayena gahetabbattāti",
  "tika-vin06t3:284_10": "ce? Na, aniṭṭhappasaṅgato. Kiṁ vuttaṁ hoti? Sāmaggīdivase sāmaggīuposathaṁ katvā",
  "tika-vin06t3:284_11": "puna tasmiṁ pakkhe pakatiuposathadivase sampatte pakatiuposatho na kātabboti. Apavādoti.",
  "tika-vin06t3:284_12": "Apavāditabbaṭṭhānato aññattha ussaggavidhānaṁ nivāreti.",
  "tika-vin06t3:285_0": "Kittāvatānu kho sāmaggīti etthāyamadhippāyo – sāmaggī nāmesā sabhāgānaṁ sannipāto.",
  "tika-vin06t3:285_1": "Sabhāgā ca nāma yattakā sahadhammikā, te sabbepi honti, udāhu āvāsasabhāgatāya sabhāgā",
  "tika-vin06t3:285_2": "nāma hontīti. Tattha yadi sahadhammikānaṁ sāmaggī sāmaggī nāma, sabbesaṁ puthuvibhattānaṁ",
  "tika-vin06t3:285_3": "sāmaggī icchitabbā. Athāvasathavasena, ekāvāsasabhāgānanti vuttaṁ hoti. Aññathā ekāvāse",
  "tika-vin06t3:285_4": "sāmaggīti āpajjati. Mā no agamāsīti agato mā hoti.",
  "tika-vin06t3:286": "Sīmānujānanakathāvaṇṇanā",
  "tika-vin06t3:287_0": "138. Ekāvāsagatānaṁ vasena sāmaggiṁ paṭikkhipitvā ekasīmagatānaṁ vasena anujānitukāmo",
  "tika-vin06t3:287_1": "bhagavā ‘‘anujānāmi, bhikkhave, sīmaṁ sammannitu’’nti āha. Atha āvāsaparicchedaṁ",
  "tika-vin06t3:287_2": "vattukāmo bhaveyya. Ettāvatā ekāvāso yāvatā ekāsīmā. ‘‘Anujānāmi, bhikkhave, sīmaṁ",
  "tika-vin06t3:287_3": "sammannitu’’nti vadeyya. Tasmā na idha anuññātabaddhasīmāvasena ekāvāsaparicchedo",
  "tika-vin06t3:287_4": "hoti, upacārasīmāvaseneva hotīti veditabbaṁ. Kathaṁ jānitabbanti ce? Pāḷitova, yathāha",
  "tika-vin06t3:287_5": "‘‘tena kho pana samayena āyasmā upanando sakyaputto eko dvīsu āvāsesu vassaṁ vasi…pe…",
  "tika-vin06t3:287_6": "ekādhippāya’’nti (mahāva. 364). Aññathā vassacchedoti aniṭṭhappasaṅgova, kathaṁ?",
  "tika-vin06t3:287_7": "Ekāvāsavaseneva ce sāmaggī, bahuāvāsaanāvāsesu na sambhaveyya. Tato so taṁ āvāsaṁ",
  "tika-vin06t3:287_8": "gacchanto bahiddhā uposathaṁ karoti. ‘‘Na, bhikkhave, tadahuposathe sabhikkhuko anāvāso",
  "tika-vin06t3:287_9": "gantabbo’’tiādi (mahāva. 181)-pāḷivirodho satipi saṅghe anāvāse uposathassa akattabbato.",
  "tika-vin06t3:287_10": "Anāvāsepi ce sāmaggī labbhati, ‘‘ettāvatā sāmaggī, yāvatā ekāvāso’’ti na vattabbaṁ,",
  "tika-vin06t3:287_11": "tasmā sabbathā purimanayo pacchimeneva paṭikkhittoti katvā nānāvāsavasenapi sāmaggīti",
  "tika-vin06t3:287_12": "veditabbaṁ. ‘‘Taṁ kammaṁ karomāti vatvā na akaṁsū’tiādīsu viya anāgatampi apekkhati,",
  "tika-vin06t3:287_13": "tasmā ‘karomā’ti vutte na vaṭṭatī’’ti vadanti. ‘‘Sīmaṁ asodhetvāpi nimittaṁ kittetuṁ",
  "tika-vin06t3:287_14": "vaṭṭatī’’ti likhitaṁ. Heṭṭhimakoṭiyā aḍḍhaṭṭhamaratanubbedho hatthippamāṇo. Sace",
  "tika-vin06t3:287_15": "eko baddho hoti, na kātabboti ettha ‘‘catūsu disāsu catunnaṁ pabbatakūṭānaṁ heṭṭhā",
  "tika-vin06t3:287_16": "piṭṭhipāsāṇasadise pāsāṇe ṭhitattā ekābaddhabhāve satipi pathavito uddhaṁ tesaṁ sambandhe",
  "tika-vin06t3:287_17": "asati heṭṭhā pathavigatasambandhamatte abbohārikaṁ katvā kittetuṁ vaṭṭati. Teneva",
  "tika-vin06t3:287_18": "‘piṭṭhipāsāṇo atimahantopi pāsāṇasaṅkhyameva gacchatī’ti vuttaṁ. Pathavito heṭṭhā",
  "tika-vin06t3:287_19": "tassa mahantabhāve gayhamāne pabbatameva hotī’’ti anugaṇṭhipade vuttaṁ. ‘‘Cinitvā",
  "tika-vin06t3:287_20": "katapaṁsupuñje tiṇagumbarukkhā ce jāyanti, pabbato hotīti dhammasiritthero. Nevāti",
  "tika-vin06t3:287_21": "upatissatthero’’ti vuttaṁ.",
  "tika-vin06t3:288_0": "Pāsāṇoti ‘‘sudhāmayapāsāṇopi vaṭṭatī’’ti vadanti. Vīmaṁsitabbaṁ iṭṭhakāya paṭikkhittattā.",
  "tika-vin06t3:288_1": "Dvattiṁsapalaguḷapiṇḍappamāṇo tulatāya, na tulagaṇanāya. Sopīti khāṇuko viya uṭṭhitapāsāṇo.",
  "tika-vin06t3:289_0": "Catupañcarukkhanimittamattampīti ekaccesu nimittasaddo natthi. Ettha tayo ce sārarukkhā",
  "tika-vin06t3:289_1": "honti, dve asārarukkhā, sārarukkhānaṁ bahuttaṁ icchitabbaṁ. ‘‘Susānampi idha ‘vanamevā’ti",
  "tika-vin06t3:289_2": "saṅkhyaṁ gacchati sayaṁjātattā’’ti vuttaṁ. Keci pana ‘‘catūsu dve antosārā ce, vaṭṭati.",
  "tika-vin06t3:289_3": "Antosārā adhikā, samā vā, vaṭṭati. Tasmā bahūsupi dve ce antosārā atthi, vaṭṭatī’’ti vadanti.",
  "tika-vin06t3:290": "Parabhāgeti ettha ‘‘etehi baddhaṭṭhānato gatattā vaṭṭati. Tathā dīghamaggepi gahitaṭṭhānato gataṭṭhānassa aññattā’’ti vadanti.",
  "tika-vin06t3:291_0": "Anvaddhamāsanti ettha ‘‘anubaddho addhamāso, addhamāsassa vā anū’’ti likhitaṁ. ‘‘Antaravāsako",
  "tika-vin06t3:291_1": "temiyatī’’ti vuttattā tattakappamāṇaudakeyeva kātuṁ vaṭṭatīti keci. Temiyatīti iminā",
  "tika-vin06t3:291_2": "heṭṭhimakoṭiyā nadilakkhaṇaṁ vuttaṁ. Evarūpāya nadiyā yasmiṁ ṭhāne cattāro māse appaṁ",
  "tika-vin06t3:291_3": "vā bahuṁ vā udakaṁ ajjhottharitvā pavattati, tasmiṁ ṭhāne appodakepi ṭhatvā kātuṁ",
  "tika-vin06t3:291_4": "vaṭṭatīti eke. ‘‘Pavattanaṭṭhāne nadinimitta’nti vuttattā setuto parato tattakaṁ",
  "tika-vin06t3:291_5": "udakaṁ yadi pavattati, nadī evā’’ti vadanti.",
  "tika-vin06t3:292_0": "Jātassarādīsu ṭhitodakaṁ jātassarādipadesena anantarikampi nimittaṁ kātuṁ vaṭṭati",
  "tika-vin06t3:292_1": "nadipārasīmāya nimittaṁ viya. Sace so padeso kālantarena gāmakhettabhāvaṁ pāpuṇāti,",
  "tika-vin06t3:292_2": "tattha aññaṁ sīmaṁ sammannituṁ vaṭṭati. Ukkhepimanti uddharitvā gahetabbakaṁ.",
  "tika-vin06t3:293_0": "Abaddhasīmavihārānaṁ sīmāya upacāraṁ ṭhapetvāti ‘‘āyatiṁ sammannitabbāya okāsaṁ ṭhapetvā’’ti",
  "tika-vin06t3:293_1": "likhitaṁ. Antonimittagatehi panāti ‘‘ekassa upaḍḍhaṁ antokattukāmatāya sati sabbesaṁ",
  "tika-vin06t3:293_2": "āgamane payojanaṁ natthīti katvā ‘antonimittagatehī’ti vuttaṁ, tañca sāmīcivasenā’’ti",
  "tika-vin06t3:293_3": "vadanti. Anāgamanampi vaṭṭatīti ‘‘sīmāya abaddhattā vaggaṁ nāma na hotī’’ti likhitaṁ.",
  "tika-vin06t3:293_4": "‘‘Aññasmiṁ gāmakhette ṭhatvā nimittakittanakāle, samānasaṁvāsakasīmāya sammannanakāle",
  "tika-vin06t3:293_5": "ca āgamanapayojanaṁ natthī’’ti vuttaṁ. Bherisaññaṁ vāti ‘‘sammannanapariyosānaṁ karomāti",
  "tika-vin06t3:293_6": "vatvā’’ti likhitaṁ, tena tādise kāle taṁ kappatīti siddhaṁ hoti. Kiṁ iminā? Sukhakaraṇatthanti",
  "tika-vin06t3:293_7": "mahājanasannipātanaparissamaṁ akatvā appatarehi sukhakaraṇatthaṁ. Yadi mahāsīmābandhanakāle",
  "tika-vin06t3:293_8": "antarāyo hoti, tattakenapi sukhavihāroti dassanatthaṁ ‘‘paṭhama’’nti vuttanti eke.",
  "tika-vin06t3:293_9": "Tato oraṁ na vaṭṭatīti kathaṁ paññāyatīti? Vīsativaggakaraṇīyaparamattā saṅghakammassa.",
  "tika-vin06t3:293_10": "Kammārahena saddhiṁ ekavīsati bhikkhū ce gaṇhāti, vaṭṭati. Tattakappamāṇaṁ sukhanisajjavasena",
  "tika-vin06t3:293_11": "veditabbaṁ. Tameva nimittaṁ aññepi kittetvā sace bandhanti, vaṭṭatīti eke.",
  "tika-vin06t3:294_0": "‘‘Evaṁbaddhāsu pana…pe… sīmantarikā hi gāmakhettaṁ bhajatī’’ti na āvāsavasena sāmaggīparicchedo,",
  "tika-vin06t3:294_1": "kintu sīmāvasenevāti dassanatthaṁ vuttaṁ. ‘‘Nimittupagapāsāṇe ṭhapetvā’’ti sañcārimanimittassa",
  "tika-vin06t3:294_2": "tapparato vuttaṁ. Ito paṭṭhāya gaṇṭhipadakkamo hoti – na sakkhissantīti te avippavāsaṁ",
  "tika-vin06t3:294_3": "asallakkhetvā ‘‘samānasaṁvāsakameva samūhanissāmā’’ti vāyāmantā samūhanituṁ na sakkhissanti.",
  "tika-vin06t3:294_4": "‘‘Ekaratanappamāṇā’’ti suviññeyyantarā hotīti katvā vuttaṁ. Ekaṅgulamattampi vaṭṭateva.",
  "tika-vin06t3:294_5": "Khaṇḍasīmato paṭṭhāya bandhanaṁ āciṇṇaṁ. Āciṇṇakaraṇena vigatasammoho hotīti. Kuṭigeheti",
  "tika-vin06t3:294_6": "kuṭighare bhūmighare. Udukkhalaṁvāti bhūmiudukkhalaṁ viya khuddakāvāṭaṁ. ‘‘Pamukhe’’ti",
  "tika-vin06t3:294_7": "bhūmikuṭiṁ sandhāya vuttanti eke. Heṭṭhā na otaratīti bhittito oraṁ nimittāni ṭhapetvā",
  "tika-vin06t3:294_8": "kittitattā heṭṭhā ākāse na otarati, upari kate pāsādeti attho. Bhittilaggeti bhittinissitake.",
  "tika-vin06t3:294_9": "Ime kira bhittilaggāpi ‘‘ekābaddhā’’ti na vuccanti. Sabbo pāsādo sīmaṭṭho hotīti",
  "tika-vin06t3:294_10": "ekābaddho vā hotu, mā vā. Tālamūlakapabbato nāma anupubbena tanuko. Ākāsapabbhāranti",
  "tika-vin06t3:294_11": "aparikkhepapabbhāraṁ. Susirapāsāṇo nāma leṇaṁ hoti. Antoleṇanti pabbatassa antoleṇaṁ.",
  "tika-vin06t3:294_12": "Dvāraṁ pana sandhāya parato ‘‘orato’’ti vuttaṁ, sabbathāpi sīmato bahileṇena otaratīti adhippāyo.",
  "tika-vin06t3:295_0": "Mahāsīmaṁ sodhetvāti sīmaṭṭhaṁ dūragatampi sīmagataṁ sīmasambandhaṁva, tasmā taṁ",
  "tika-vin06t3:295_1": "anāmasitvā ṭhātabbanti adhippāyo. Yadi evaṁ ‘‘tannissitakaṁ apanetvā kammaṁ kātuṁ",
  "tika-vin06t3:295_2": "vaṭṭatī’’ti vattabbaṁ. Mahāaṭṭhakathāyampi ‘‘sīmaṁ sodhetvā kātabba’’nti ettakameva",
  "tika-vin06t3:295_3": "vuttaṁ. Mahātherāpi ‘‘sodhetabba’’micceva vadantīti eke. ‘‘Mahāsīmaṁ sodhetvā vā",
  "tika-vin06t3:295_4": "kammaṁ kātabba’’nti ca pāṭho atthi. ‘‘Vuttanayenevā’’ti ca parato vakkhati, tasmā",
  "tika-vin06t3:295_5": "sādhāraṇapāṭhova sundaroti eke. Purimanayepīti khaṇḍasīmāya uṭṭhahitvā mahāsīmāya",
  "tika-vin06t3:295_6": "onatepīti attho. Ukkhipāpetvā kātuṁ na vaṭṭati. Kasmā? Anto ṭhitattā. Rukkhassa heṭṭhā",
  "tika-vin06t3:295_7": "pathavigataṁ mūlaṁ khaṇḍasīmāva hoti, abbohārikaṁ vāti apare. ‘‘Majjhe pana chinne",
  "tika-vin06t3:295_8": "mahāsīmāya ṭhitamūlaṁ mahāsīmameva bhajati, khaṇḍasīmāya ṭhitaṁ khaṇḍasīmameva bhajati",
  "tika-vin06t3:295_9": "tadāyattapathavirasādīhi anuggahitattā’’ti vuttaṁ. ‘‘Sīmāya pacchā uṭṭhitarukkhe",
  "tika-vin06t3:295_10": "nisīditvā kammaṁ kātuṁ vaṭṭati pacchāsīmāyaṁ katagehe viyā’’ti vatvā ‘‘bandhanakāle",
  "tika-vin06t3:295_11": "ṭhitarukkhe nisīditvā kātuṁ na vaṭṭati uparisīmāya agamanato’’ti kāraṇaṁ vadanti.",
  "tika-vin06t3:295_12": "Evaṁ sati bandhanakāle puna ārohaṇaṁ nāma natthi, bandhitakāle eva āruhatīti āpajjati.",
  "tika-vin06t3:295_13": "Pacchā uṭṭhitarukkho pana tappaṭibaddhattā sīmasaṅkhyameva gato, evaṁ pubbe uṭṭhitarukkhopīti",
  "tika-vin06t3:295_14": "gahetabbaṁ. ‘‘Yaṁ kiñcipī’’ti vacanato tiṇādipi saṅgahitaṁ. Mahātherāpi tiṇaṁ sodhetvāva karontīti.",
  "tika-vin06t3:296_0": "140. Yasmā majjhato koṇaṁ hoti, tasmā ‘‘koṇato koṇa’’nti vuttaṁ. ‘‘Āpattiñca āpajjati",
  "tika-vin06t3:296_1": "acittakattā’’ti vadanti. Pārayatīti ajjhottharati. Kā sā? Sīmā. ‘‘Yā sabbantimena…pe…",
  "tika-vin06t3:296_2": "vahatī’’ti tato heṭṭhimā nāvāsaṅkhyaṁ na gacchatīti katvā vuttanti eke, taṁ na yuttaṁ",
  "tika-vin06t3:296_3": "dutiyapārājike nāvaṭṭhabhaṇḍādhikāre tassāpi adhippetattā. Majjhimapurisassa bhārappamāṇena",
  "tika-vin06t3:296_4": "vuttanti eke. Bhikkhunīnampi nadīpārasīmāsambhavato tāsaṁ ‘‘ekā vā nadīpāraṁ gaccheyyā’’ti",
  "tika-vin06t3:296_5": "vuttadosapariharaṇatthanti ācariyassa takko. Ubhayatthāpi dhuva-saddo gahito. Tena",
  "tika-vin06t3:296_6": "uposathantarāya pariharaṇatthaṁ uposathadivaso niyamatova vutto. Ettha ca nāvā nāma",
  "tika-vin06t3:296_7": "pamāṇayuttā sabbasādhāraṇā thambhanāvā adhippetā, na kullanāvāti no takkoti ācariyo.",
  "tika-vin06t3:296_8": "Rukkhaṁ chinditvā katoti attho. Sace ekaṁ gāmakhettaṁ, sabbanimittānaṁ anto ṭhite",
  "tika-vin06t3:296_9": "bhikkhū hatthapāsagate katvā sammannitabbā. Nānāgāmakhettaṁ ce, anāgamanampi vaṭṭati.",
  "tika-vin06t3:296_10": "Ubhayatīre nimittakittanamattena dīpako saṅgahito na hoti, tasmā dīpake nimittāni",
  "tika-vin06t3:296_11": "kittetabbāneva. ‘‘Nadiyā heṭṭhā nisinnabhikkhu kammaṁ kopeti. Upariyeva hi nadī hotī’’ti vadanti.",
  "tika-vin06t3:297": "Sīmānujānanakathāvaṇṇanā niṭṭhitā.",
  "tika-vin06t3:298": "Uposathāgārādikathāvaṇṇanā",
  "tika-vin06t3:299_0": "141. ‘‘Yaṁ saṅgho ākaṅkhati vihāraṁ vā…pe… guhaṁ vā’’ti vacanato na kevalaṁ pathaviyaṁyeva,",
  "tika-vin06t3:299_1": "vihārādīnaṁ uparipi sīmā anuññātā hoti uposathakammapadhānattāti siddhaṁ. Tappadhānā",
  "tika-vin06t3:299_2": "sīmāti kathaṁ paññāyatīti ce? Tadadhikārānuññātattā, sammutiyaṁ ‘‘samānasaṁvāsā’’ti",
  "tika-vin06t3:299_3": "ettāvatā siddhe visuṁ ‘‘ekūposathā’’ti vacanato ca. ‘‘Uposathaṁ ṭhapetvā sesakammāni",
  "tika-vin06t3:299_4": "samānasaṁvāsā nāmā’’ti likhitaṁ. ‘‘Ekaṁ samūhanitvā’’ti pāḷipāṭho.",
  "tika-vin06t3:300_0": "142.Katovassāti ekasīmāya samagge sandhāya vuttaṁ. Aññathā nānāsīmāyaṁ ṭhitānaṁ savanaṁ",
  "tika-vin06t3:300_1": "pamāṇaṁ, ekasīmāyapi hatthapāsaṁ muñcitvā ṭhitānaṁ vā savanameva pamāṇanti aniṭṭhaṁ",
  "tika-vin06t3:300_2": "āpajjati. Tattha sammatāya vā asammatāya vāti uposathāgārasammutiyā, na sīmāsammutiyā.",
  "tika-vin06t3:300_3": "Kathaṁ paññāyatīti? Adhikārato, parato chandadānapaññattito, pārisuddhidānapaññattito",
  "tika-vin06t3:300_4": "ca. Tattha purimaṁ kāraṇaṁ purimaṁ aniṭṭhaṁ nivāreti, pacchimaṁ pacchimanti veditabbaṁ.",
  "tika-vin06t3:300_5": "Uposathamukhanti uposathaṭṭhānaṁ. ‘‘Uposathamukhassāti uposathāgāraṭṭhānassā’’ti",
  "tika-vin06t3:300_6": "likhitaṁ. Yāni kānici nimittāni kittetuṁ vaṭṭetīti idaṁ kathaṁ paññāyatīti? ‘‘Paṭhamaṁ",
  "tika-vin06t3:300_7": "nimittā kittetabbā nimitte kittetvā’’ti ettakameva vuttattā. Paṭhamaṁ vuttattā na",
  "tika-vin06t3:300_8": "vuccantīti ce? Taṁ pana akāraṇaṁ, na hi buddhānaṁ desanāya ālasiyaṁ atthi. Sīmāsamūhananakāle",
  "tika-vin06t3:300_9": "uposathāgāraṁ samūhanitvāva sīmāsamūhananaṁ ijjhatīti eke. Taṁ ayuttaṁ abaddhāya",
  "tika-vin06t3:300_10": "sīmāya uposathāgārasammutisiddhitoti no takkoti ācariyo. Uposathamukhanti uposathāgārassa",
  "tika-vin06t3:300_11": "mukhanti ācariyā. Uposathamukhassa nimittakittanā sīmāya vuttanayena kātabbā. Ekenāpi",
  "tika-vin06t3:300_12": "kittetuṁ vaṭṭatīti eke. ‘‘Pāsādo vā hotu, maṇḍapādīsu vā aññataro. Kammavācāya pana",
  "tika-vin06t3:300_13": "‘uposathamukha’micceva vattabba’’nti vadanti. ‘‘Porāṇako āvāso nāma mūlāvāso’’ti",
  "tika-vin06t3:300_14": "likhitaṁ. Vadati ghaṭamattā iti hi lakkhaṇaṁ.",
  "tika-vin06t3:301": "Avippavāsasīmānujānanakathāvaṇṇanā",
  "tika-vin06t3:302_0": "143-4. ‘‘Manamhi vūḷho’’ti vā pāṭho. Tattha manamhi vūḷhoti manaṁ vūḷho amhīti attho.",
  "tika-vin06t3:302_1": "Ṭhapetvā gāmañca gāmūpacārañcāti antaragharasaṅkhātaṁ gāmañca gāmūpacārañca ṭhapetvā.",
  "tika-vin06t3:302_2": "Keci ‘‘parikkhittaṁ gāmaṁ sandhāya ‘gāma’nti vuttaṁ, aparikkhittaṁ sandhāya ‘gāmūpacāra’’nti",
  "tika-vin06t3:302_3": "vadanti, taṁ pana aṭṭhakathāya virujjhati. Tasmā nivesanaracchādayo sandhāya gāmaṁ,",
  "tika-vin06t3:302_4": "parikkhepārahaṭṭhānāni sandhāya ‘‘gāmūpacāra’’nti ca vuttaṁ. Ettha pana anekadhā",
  "tika-vin06t3:302_5": "paṭhanti. Kiṁ tena, pāḷiñca aṭṭhakathañca suṭṭhu upaparikkhitvā yathā samenti, tathā",
  "tika-vin06t3:302_6": "gahetabbaṁ. Bhikkhūnaṁ purimakammavācā na vaṭṭatīti gāmagāmūpacāre antokatvā samānasaṁvāsakasīmāya",
  "tika-vin06t3:302_7": "sammatāya upari avippavāsasīmāsammutiyaṁ yujjati. Yattha pana kevalaṁ araññaṁyeva",
  "tika-vin06t3:302_8": "sammataṁ, tattha kathaṁ na vaṭṭatīti. Tattha ‘‘ṭhapetvā gāmañca gāmūpacārañcā’’ti",
  "tika-vin06t3:302_9": "vacanaṁ na sātthakanti ce? Vuccate – evametaṁ, kintu anussāvanahānippasaṅgato taṁ",
  "tika-vin06t3:302_10": "vacanaṁ vattabbamevāti imināva adhippāyena ‘‘purimakammavācā na vaṭṭatī’’ti vuttaṁ",
  "tika-vin06t3:302_11": "siyā. Ekasmiṁ vā atthe kammavācādvayaābhāvatoti vuttaṁ. ‘‘Na hi te aññamaññassa kamme",
  "tika-vin06t3:302_12": "gaṇapūrakā hontī’’ti vuttattā ubhinnaṁ nānāsaṁvāsakasaṅghānampi ayameva vidhi āpajjeyyāti",
  "tika-vin06t3:302_13": "ce? Nāpajjati paṭiggahasannidhīnaṁ anuññātattā, omasanādipaccayā avisesato, kammapaṭippassaddhimattāpekkhatāya",
  "tika-vin06t3:302_14": "ca. Tassāti bhikkhunisaṅghassa. Na kammavācaṁ vaggaṁ karontīti kammaṁ na kopentīti",
  "tika-vin06t3:302_15": "attho. Etthāti ṭhapetvā gāmanti ettha. ‘‘Yadi bhikkhūnaṁ avippavāsasīmā gāmañca gāmūpacārañca",
  "tika-vin06t3:302_16": "na otarati, atha kasmā gāme sīmābandhanakāle avippavāsaṁ sammannantīti ce? Āciṇṇakappena,",
  "tika-vin06t3:302_17": "na tato aññaṁ kañci atthaṁ apekkhitvā’’ti likhitaṁ. ‘‘Atthato hi sā bahiddhāpi abaddhā",
  "tika-vin06t3:302_18": "eva hotī’’ti vuttaṁ. Antaragāme baddhā samānasaṁvāsasīmā yasmā gāmasaṅkhyaṁ na gacchati,",
  "tika-vin06t3:302_19": "tasmāti eke. Sopi sīmāsaṅkhyameva gacchatīti avippavāsasīmāsaṅkhyaṁ gacchatīti attho.",
  "tika-vin06t3:302_20": "Idaṁ panettha vicāretabbaṁ – gāmaṁ antokatvā baddhāya sīmāya puna avippavāsasammutiyaṁ",
  "tika-vin06t3:302_21": "araññapadese ṭhatvā avippavāsakammavācā kātabbā, udāhu gāme ṭhatvāti? Gāme ṭhatvā",
  "tika-vin06t3:302_22": "katāyapi kappiyabhūmiyā pharatīti. Bahisīme ṭhitasammatadosānulomattā akappiyabhūmiyaṁ",
  "tika-vin06t3:302_23": "ṭhatvā na kātabbāti no takko, esa nayo samūhananepīti ācariyo. Khaṇḍasīmāyaṁ ṭhatvā",
  "tika-vin06t3:302_24": "avippavāsasīmātiādīsu mahāsīmā kira ‘‘avippavāsasīmā’’ti vuttā.",
  "tika-vin06t3:303_0": "146. ‘‘Yassāyasmato khamati etissā sīmāya samānasaṁvāsāya ekūposathāya samugghāto,",
  "tika-vin06t3:303_1": "so tuṇhassā’’ti andhakapotthake, sīhaḷapotthakesu ca kesuci pāṭho atthi. Kesuci ‘‘samugghāto",
  "tika-vin06t3:303_2": "etissā sīmāyā’’ti paṭhamaṁ likhanti, kesuci ‘‘etissā sīmāya samugghāto’’ti ca.",
  "tika-vin06t3:304": "Gāmasīmādikathāvaṇṇanā",
  "tika-vin06t3:305_0": "147.Sācāti sā paricchinditvā dinnagāmasīmā ca itarā ca. Sā katamāti ce? ‘‘Pakatigāmā’’tiādimāha.",
  "tika-vin06t3:305_1": "Baddhasīmāsadisāyeva hontīti sā ca hoti itarā ca hotīti adhippāyo, tasmāyeva ‘‘ticīvaravippavāsaparihāraṁ",
  "tika-vin06t3:305_2": "labhatī’’ti ekavacanaṁ kataṁ, taṁ na yuttaṁ ubhinnampi gāmattāti eke. ‘‘Honti, na",
  "tika-vin06t3:305_3": "labhantī’’ti ca bahuvacanampi karontīti. ‘‘Sā ca itarā cā’’ti vuttā ‘‘majjhe bhinditvā",
  "tika-vin06t3:305_4": "dinnagāmasīmā pakatigāmādayo abhinnā’’ti ca vadanti. ‘‘Bhikkhuvasatī’’ti pāṭho, ‘‘vasantī’’ti",
  "tika-vin06t3:305_5": "ca likhitaṁ. ‘‘Athassa ṭhitokāsato’’ti vuttattā ekavacanameva yuttaṁ. Sabbā, bhikkhave,",
  "tika-vin06t3:305_6": "nadī asīmāti kataraṁ sīmaṁ paṭikkhipati? Baddhasīmaṁ, ekādasavipattisīmaññatarappasaṅgatoti",
  "tika-vin06t3:305_7": "ācariyā. Sace paṭhamaṁ sīmāya baddhāya pacchā nadiādayo honti, paṭikkhepoti pasaṅgo",
  "tika-vin06t3:305_8": "āpajjati, tasmā abaddhasīmameva paṭikkhipati. Yathā sabbo gāmo gāmasīmā, tathā sabbā",
  "tika-vin06t3:305_9": "nadī asīmā. Kintu tassa tassa bhikkhuno udakukkhepasīmāti sīmānānattaṁ dassetīti",
  "tika-vin06t3:305_10": "no takkoti ācariyo. Yaṁ majjhimassa purisassa samantā udakukkhepāti pana ekissā nadiyā",
  "tika-vin06t3:305_11": "catuvaggādīnaṁ saṅghānaṁ visuṁ catuvaggakaraṇīyādikammakaraṇakāle sīmāparicchedadassanatthaṁ",
  "tika-vin06t3:305_12": "vuttaṁ. Ticīvarena vippavāsāvippavāsaparicchedadassanatthampi sattabbhantarasīmāya",
  "tika-vin06t3:305_13": "paricchedadassanaṁ viyāti ācariyā, tasmā udakukkhepaparicchedābhāvepi antonadiyaṁ",
  "tika-vin06t3:305_14": "kammaṁ kātuṁ vaṭṭatīti siddhaṁ.",
  "tika-vin06t3:306_0": "Ayaṁ pana viseso – tattha nāvāgato ce, nāvāyaṁ vuttanayena. Satthagato ce, satthe",
  "tika-vin06t3:306_1": "vuttanayena. So ce atirekacātumāsaniviṭṭho, gāme vuttanayena ticīvarāvippavāso veditabbo.",
  "tika-vin06t3:306_2": "Tatthāpi ayaṁ viseso – sace sattho udakukkhepassa anto hoti, udakukkhepasīmāpamāṇanti",
  "tika-vin06t3:306_3": "eke. Satthova pamāṇanti ācariyā. Sace panettha bahū bhikkhūtiādimhi keci adhiṭṭhānuposathaṁ,",
  "tika-vin06t3:306_4": "keci gaṇuposathaṁ, keci saṅghuposathanti vattukāmatāya ‘‘bahū saṅghā’’ti avatvā ‘‘bhikkhū’’ti",
  "tika-vin06t3:306_5": "vuttaṁ. Ūnakaṁ pana na vaṭṭatīti ettha sīmāsambhedasambhavatoti upatissatthero. Ṭhapente",
  "tika-vin06t3:306_6": "hi ūnakaṁ na ṭhapetabbaṁ. ‘‘Aṭhapetumpi vaṭṭati evā’’ti vuttaṁ. Gacchantiyā panāti",
  "tika-vin06t3:306_7": "ettha ‘‘udakukkhepamanatikkamitvā parivattamānāya kātuṁ vaṭṭatī’’ti likhitaṁ. Aññissā",
  "tika-vin06t3:306_8": "sīmāya ñattītiādi kiṁ sīmato kammavipattibhayā vuttaṁ , udāhu parisatoti? Ekakammassa",
  "tika-vin06t3:306_9": "nānāsīmāya asambhavato sīmatoti. Ekakammassa nānāsīmaṭṭhasaṅghena asambhavato parisatotipi",
  "tika-vin06t3:306_10": "eke. ‘‘Savanaṁ hāpetī’’ti vuttadosappasaṅgatoti no takko. Ekissā hi sīmāya ekaṁ kammaṁ",
  "tika-vin06t3:306_11": "aniṭṭhapento hāpetīti ācariyo.",
  "tika-vin06t3:307_0": "Bahinaditīre jātarukkhassa antonadiyaṁ paviṭṭhasākhāya vāti ettha ca naditīre khāṇukaṁ",
  "tika-vin06t3:307_1": "koṭṭetvāti ettha ca sace pana setu vā setupādā vā bahitīre patiṭṭhitāti ettha ca",
  "tika-vin06t3:307_2": "sīmāsodhanaṁ nāma gāmasīmaṭṭhe hatthapāsānayanaṁ. Khaṇḍasīmāya uṭṭhitarukkhato viyojetvā",
  "tika-vin06t3:307_3": "kātuṁ vaṭṭati. Kasmā? Tīraṭṭhe rukkhe baddhanāvāya gāmo ādhāroti. ‘‘Ubhatobhāgena",
  "tika-vin06t3:307_4": "gāmasīmaṁ phusitvā ṭhitasetu khaṇḍasīmāmahāsīmāyo phusitvā ṭhitarukkhena upametabbo’’ti",
  "tika-vin06t3:307_5": "ca likhitaṁ. Tattha purimanaye tāva idaṁ vicāretabbaṁ – tādise ṭhāne katakammaṁ kiṁ",
  "tika-vin06t3:307_6": "nadiyaṁ katasaṅkhyaṁ gacchati, udāhu gāmasīmāyaṁ, atha ubhayatthāti? Kiñcettha taṁ",
  "tika-vin06t3:307_7": "ce nadiyaṁ katasaṅkhyaṁ gacchati, udakukkhepasīmāva sodhetabbā, na itarā. Atha gāmasīmāyaṁ",
  "tika-vin06t3:307_8": "katasaṅkhyaṁ gacchati, udakukkhepasīmā na sodhetabbā. Yadi ubhayattha katasaṅkhyaṁ",
  "tika-vin06t3:307_9": "gacchati, dvīsu sīmāsu ekakammaṁ kātuṁ vaṭṭatīti aniṭṭhappasaṅgo āpajjati. Tato ‘‘aññissā",
  "tika-vin06t3:307_10": "sīmāya ñatti, aññissā anussāvanā hotī’’ti idañca ‘‘khaṇḍasīmāmahāsīmaṭṭhānaṁ kāyasāmaggiyā",
  "tika-vin06t3:307_11": "kammaṁ kātuṁ vaṭṭatī’’ti idañcāniṭṭhaṁ āpajjatīti? Ettha vuccate – yathāvuttaṁ kammaṁ",
  "tika-vin06t3:307_12": "ubhayattha katasaṅkhyaṁ gacchati, na ca yathāvuttaṁ aniṭṭhaṁ āpajjati. Kasmā? ‘‘Ñattianussāvanānaṁ",
  "tika-vin06t3:307_13": "ekekasīmāyaṁ pavattattā, kārakabhikkhūnaṁ vā ekekasīmāyaṁ ṭhitattā’’ti vadanti. Ubhayatthāpi",
  "tika-vin06t3:307_14": "ṭhātuṁ sakkuṇeyyatāya pana taṁ akāraṇaṁ. Ekībhāvaṁ upagatasīmaṭṭhāne katattāti idaṁ",
  "tika-vin06t3:307_15": "acalakāraṇaṁ. Ekībhāvaṁ upagatāsu hi dvīsu nadīgāmasīmāsu kammaṁ kātuṁ vaṭṭatīti",
  "tika-vin06t3:307_16": "ca. Sattabbhantarasīmāyaṁ ce nadī hoti, samuddo vā, jātassaro vā. Tesu ṭhitabhikkhu",
  "tika-vin06t3:307_17": "sattabbhantarasīmāyaṁ ṭhitasaṅkhyaṁ na gacchati. Tattha ce nadiādilakkhaṇaṁ appatto",
  "tika-vin06t3:307_18": "dīpako, pāsāṇo, rukkho vā hoti, sattabbhantarasaṅkhyaṁ gacchati. Manussehi vaḷañjanaṭṭhānaṁ",
  "tika-vin06t3:307_19": "ce taṁ hoti, gāmakhettasaṅkhyaṁ gacchati. Kataragāmakhettaṁ? Yato manussā sañcaranti,",
  "tika-vin06t3:307_20": "sabbe ce sañcaranti, visuṁ gāmakhettasaṅkhyaṁ gacchatīti ca ācariyā.",
  "tika-vin06t3:308_0": "Pacchimanaye sace setu nadīlakkhaṇaṭṭhānaṁ aphusitvā ṭhito, gāmasīmāsaṅkhyaṁ gacchati.",
  "tika-vin06t3:308_1": "Tattha eko ce gāmo, taṁ sodhetvā, dvīsu tīresu sace dve, dvepi gāme sodhetvā kammaṁ",
  "tika-vin06t3:308_2": "kātabbaṁ. Evañhi kataṁ ubhayatra kataṁ hoti. Iminā nayena dvīsu nadīsu, jātassaresu",
  "tika-vin06t3:308_3": "ca ekakammapasiddhi veditabbā. Ayaṁ pana nayo khaṇḍasīmāmahāsīmānampi labbhateva.",
  "tika-vin06t3:308_4": "Sace setu nadīlakkhaṇaṭṭhānaṁ phusitvā ṭhito, udakukkhepasīmāpi sodhetabbā.",
  "tika-vin06t3:309": "Sīmānameva cekattaṁ, vehāsaṭṭhaṁ vinā gato;",
  "tika-vin06t3:310": "Viditvā ekakammassa, sīmato idamādise.",
  "tika-vin06t3:311": "Ekasīmaṁ dvisīmaṁ vā, tisīmaṁ catusīmakaṁ;",
  "tika-vin06t3:312": "Ekakammaṁ siyā tassa, kopo parisato siyāti.",
  "tika-vin06t3:313_0": "Ayaṁ panettha viseso – nadiyaṁ karontānaṁ udakukkhepato bahi rukkhādisambandho appamāṇaṁ.",
  "tika-vin06t3:313_1": "Gāme karontānaṁ nadiyaṁ sambandharukkhassa udakukkhepato bahi ṭhitabhikkhu appamāṇaṁ,",
  "tika-vin06t3:313_2": "tato oraṁ pamāṇaṁ. Baddhasīmāya sambandharukkhassa baddhasīmāya ṭhitabhikkhu pamāṇanti",
  "tika-vin06t3:313_3": "veditabbaṁ, teneva vuttaṁ ‘‘sīmaṁ sodhetvā kammaṁ kātabba’’nti. ‘‘Sace pana setu",
  "tika-vin06t3:313_4": "vā setupādā vā bahitīre patiṭṭhitā kammaṁ kātuṁ na vaṭṭatī’’ti vacanampi pārohādīsu",
  "tika-vin06t3:313_5": "viya sakalasīmāsodhanameva kātabbanti sādheti, vīmaṁsitabbaṁ. Ativuṭṭhikāle panāti",
  "tika-vin06t3:313_6": "ettha ativuṭṭhi nāma yathā cātumāsikāyāti veditabbā, tasmā catumāsaṁ ativuṭṭhiyeva",
  "tika-vin06t3:313_7": "sace hoti, sabbopi oghena otthaṭokāso nadī eva. Atha ekissāpi ativuṭṭhiyā ogho catumāsaṁ",
  "tika-vin06t3:313_8": "tiṭṭhati, sandati vā, bahitīre patiṭṭhitaoghena otthaṭokāso sabbopi nadī eva. Nadiṁ",
  "tika-vin06t3:313_9": "ottharitvā sandanaṭṭhānato paṭṭhāyāti tameva vā nadiṁ aññaṁ vā apubbaṁ vā padesaṁ",
  "tika-vin06t3:313_10": "attano pavattavasena nadilakkhaṇappattaṁ ottharitvā sandanaṭṭhānato paṭṭhāya vaṭṭati.",
  "tika-vin06t3:313_11": "Gāmanigamasīmaṁ ottharitvāti catumāsappavattiṁ sandhāya vuttaṁ. ‘‘Agamanapatheti",
  "tika-vin06t3:313_12": "tadahu gatapaccāgataṁ kātuṁ asakkuṇeyyake’’ti likhitaṁ. Yaṁ pana andhakaṭṭhakathāyaṁ",
  "tika-vin06t3:313_13": "vuttaṁ, taṁ na gahetabbaṁ. Kasmā? Nadiyampi taṁdosappasaṅgato. Tipusakādīti ettha",
  "tika-vin06t3:313_14": "ādi-saddena kamaluppalādīnipi saṅgahaṁ gacchanti . Sabbopi ajātassaro hoti, gāmasīmāsaṅkhyameva",
  "tika-vin06t3:313_15": "gacchatīti yehi kataṁ, tesaṁ gāmasīmāsaṅkhyaṁ vā, samantato tīraṭṭhagāmehi ce kataṁ,",
  "tika-vin06t3:313_16": "sabbagāmasaṅkhyaṁ vā, aññehi gāmakhettehi asambandhaṭṭhānaṁ ce, visuṁgāmasīmāsaṅkhyaṁ",
  "tika-vin06t3:313_17": "vā gacchatīti attho.",
  "tika-vin06t3:314_0": "148.Saṁsaṭṭhaviṭapāti iminā āsannattaṁ dīpeti, tena padesasambhindanā idha sambhedoti",
  "tika-vin06t3:314_1": "dīpeti. So pana vaḍḍhanto sīmāsaṅkaraṁ karotīti baddhasīmaṭṭhānappavesanavasena ‘‘ekadesabaddhasīmā’’ti",
  "tika-vin06t3:314_2": "vattabbato saṅkaradoso hoti. Na, bhikkhave, sīmāya sīmā sambhinditabbāti ettha ‘‘paṭhamaṁ",
  "tika-vin06t3:314_3": "baddhasīmāya pacchā attanā bandhitabbasīmā na sambhinditabbā’’ti eke adhippāyaṁ saṁvaṇṇayanti.",
  "tika-vin06t3:314_4": "Paṭhamaṁ sammatasīmāyaṁ sambhedābhāvato svādhippāyo ajjhottharaṇena yujjati, tasmā",
  "tika-vin06t3:314_5": "pacchā bandhitabbasīmāya paṭhamaṁ baddhasīmā na sambhinditabbā. Sakalaṁ vā ekadesato",
  "tika-vin06t3:314_6": "vā nimittānaṁ antokaraṇena paṭhamaṁ baddhasīmāya sīmantarike akittetvā sammannanato",
  "tika-vin06t3:314_7": "hi sambhindati nāma, paresaṁ baddhasīmaṁ sakalaṁ vā ekadesato vā nimittānaṁ antokaraṇena",
  "tika-vin06t3:314_8": "ajjhottharati nāma, tenevāha ‘‘sīmaṁ sammannantena sīmantarikaṁ ṭhapetvā’’tiādi.",
  "tika-vin06t3:314_9": "Tassattho – paṭhamaṁ baddhasīmāya sīmantarikaṁ pacchā bandhitabbasīmāya nimittabhūtaṁ",
  "tika-vin06t3:314_10": "ṭhapetvā pacchā sīmaṁ sammannitunti. Imā dvepi vipattiyo bhikkhubhikkhunīsīmānaṁ",
  "tika-vin06t3:314_11": "aññamaññaṁ na sambhavanti. So pana vaḍḍhanto sīmāsaṅkaraṁ karotīti ettha kevalaṁ",
  "tika-vin06t3:314_12": "sīmāsaṅkarameva karoti. Tasmiṁ katakammāni na kuppantīti keci, taṁ nayuttaṁ sākhāpārohachedanasīmāsodhanānaṁ",
  "tika-vin06t3:314_13": "vuttattā. Idaṁ sabbaṁ suṭṭhu vicāretvā garukule payirupāsitvā gahetabbayuttakaṁ gahetabbaṁ,",
  "tika-vin06t3:314_14": "itaraṁ chaḍḍetabbaṁ.",
  "tika-vin06t3:315": "Uposathabhedādikathāvaṇṇanā",
  "tika-vin06t3:316_0": "149. ‘‘Dveme , bhikkhave, uposathā’’ti tadā sāmaggīuposathassa ananuññātattā vuttaṁ.",
  "tika-vin06t3:316_1": "Sāmaggīuposathassa pubbakicce ‘‘ajjuposatho sāmaggī’’ti vattabbaṁ, na ca kammavācāya",
  "tika-vin06t3:316_2": "bhagavatā payogo dassito, pāḷinayato aṭṭhakathācariyehi uddisitabbakkamo dassito.",
  "tika-vin06t3:316_3": "Tathā pañcannaṁ pātimokkhuddesānaṁ uddesakkamo siddhoti veditabbaṁ. Tayo vā dve vā",
  "tika-vin06t3:316_4": "pātimokkhaṁ uddisanti, adhammena samaggaṁ nāma hotīti ettha kāmaṁ saṅghassa sāmaggī",
  "tika-vin06t3:316_5": "nāma hoti vaggakathāya yathākammaṁ sāmaggīvavatthānato. Tathāpi vaggapaṭipakkhabhāvena",
  "tika-vin06t3:316_6": "samaggaṁ, samaggapaṭipakkhabhāvena ca vaggaṁ nāma kataṁ. Āveṇikato vā gaṇakammādisambhavato,",
  "tika-vin06t3:316_7": "tassa ca samaggavaggabhāvasambhavato vuttanti veditabbaṁ. Dhammena vagganti ettha",
  "tika-vin06t3:316_8": "pārisuddhikaraṇaṁ dhammikaṁ, saṅghasseva chandāgamanaṁ, na gaṇassāti katvā vaggaṁ",
  "tika-vin06t3:316_9": "nāma hoti. ‘‘Ekavāraṁ kataṁ sukataṁ, āpattiṁ pana āpajjati, puna kātuṁ na labhantī’’ti",
  "tika-vin06t3:316_10": "vadanti. ‘‘Pañcasu ekassa chandaṁ āharitvā catūhi pātimokkhaṁ uddisituṁ vaṭṭatī’’ti",
  "tika-vin06t3:316_11": "vadanti, taṁ yuttaṁ, chandahārake bhikkhūnaṁ santikaṁ patte tena saṅgho pahoti, tasmā",
  "tika-vin06t3:316_12": "chando saṅghappatto hotīti katvā vuttaṁ.",
  "tika-vin06t3:317": "Pātimokkhuddesakathāvaṇṇanā",
  "tika-vin06t3:318_0": "150.Mātikāṭṭhakathāyaṁ (kaṅkhā. aṭṭha. nidānavaṇṇanā) ‘‘suṇātu me, bhante, saṅgho…pe…",
  "tika-vin06t3:318_1": "āvikatā hissa phāsu hoti, tatthāyasmante pucchāmi…pe… tasmā tuṇhī. Evametaṁ dhārayāmī’ti",
  "tika-vin06t3:318_2": "vatvā ‘uddiṭṭhaṁ kho āyasmanto nidāna’ntiādinā nayena avasese sutena sāvite uddiṭṭho",
  "tika-vin06t3:318_3": "hotī’’ti vuttattā ‘‘evametaṁ dhārayāmīti sutā kho panāyasmantehī’’ti ettha ‘‘dhārayāmī’’ti",
  "tika-vin06t3:318_4": "vatvā ‘‘uddiṭṭhaṁ kho āyasmanto nidāna’’nti vacanaṁ saṁkhittanti gahetabbaṁ, teneva",
  "tika-vin06t3:318_5": "khuddakapeyyālavasena likhitaṁ. Evaṁ mātikāṭṭhakathāyampi ‘‘āvikatā hissa phāsu hoti,",
  "tika-vin06t3:318_6": "tatthāyasmante’’ti etthāpi ‘‘uddiṭṭhaṁ kho āyasmanto nidāna’’nti vacanaṁ saṁkhittanti",
  "tika-vin06t3:318_7": "gahetabbanti eke. Keci ‘‘avivadamānehi sikkhitabba’nti vutte nidānuddeso niṭṭhito",
  "tika-vin06t3:318_8": "nāma hoti, tasmā anāvikaronto āpattiṁ āpajjatī’’ti vadanti, taṁ na yuttaṁ. Kasmā?",
  "tika-vin06t3:318_9": "‘‘Nidānaṁ uddisitvā’’ti niṭṭhānavacanena hi nidānassa niṭṭhitabhāvo vutto, nidānāvasāne",
  "tika-vin06t3:318_10": "ca āpatti vuttāti. ‘‘Sarabhaññaṁ nāma sarena bhaṇana’’nti likhitaṁ. Sajjhāyaṁ adhiṭṭhahitvāti",
  "tika-vin06t3:318_11": "‘‘sajjhāyaṁ karomī’’ti cittaṁ uppādetvā. ‘‘Āpucchāmīti vuttamattena kathetuṁ vaṭṭatī’’ti",
  "tika-vin06t3:318_12": "vadanti. Taṁ tuṇhībhāve yujjati. ‘‘Athāpi lābhādinā abhibhūto vāreti, taṁ na pamāṇa’’nti",
  "tika-vin06t3:318_13": "vadanti. Eseva nayoti kathento yadi vicchindati, puna āpucchitabbanti.",
  "tika-vin06t3:319": "Adhammakammapaṭikkosanādikathāvaṇṇanā",
  "tika-vin06t3:320": "154.‘‘Tesaṁanupaddavatthāyā’’ti saṅgho saṅghassa kammaṁ na karoti, aññopi upaddavo bahūnaṁ hoti, tasmā vuttaṁ.",
  "tika-vin06t3:321": "Pātimokkhuddesakaajjhesanādikathāvaṇṇanā",
  "tika-vin06t3:322_0": "155. ‘‘Therādhikaṁ pātimokkha’’nti vatvāpi pacchā avisesena ‘‘yo tattha byatto paṭibalo,",
  "tika-vin06t3:322_1": "tassādheyya’’nti vuttattā ‘‘bhante’’ti vacanaṁ therassāpi atthīti siddhaṁ hoti. ‘‘Gacchāvuso",
  "tika-vin06t3:322_2": "saṁkhittena vā vitthārena vā’’ti vacanato asatipi antarāye thāmaṁ pamāṇanti siddhaṁ hoti.",
  "tika-vin06t3:323": "Disaṁgamikādivatthukathāvaṇṇanā",
  "tika-vin06t3:324": "163. ‘‘Sacassa saddhiṁcarā bhikkhuupaṭṭhākā atthī’’ti pāṭho. ‘‘Utuvasseti utusaṁvacchare hemantagimhesū’’ti likhitaṁ.",
  "tika-vin06t3:325": "Pārisuddhidānakathāvaṇṇanā",
  "tika-vin06t3:326_0": "164.Pārisuddhiṁ dammīti ‘‘sāpattiko therānaṁ deti, sampajānamusāvāde dukkaṭaṁ sambhavatī’’ti",
  "tika-vin06t3:326_1": "ācariyena likhitaṁ. Kiṁ nu kho kāraṇaṁ? Sampajānamusāvādena dukkaṭāpatti nāma kevalaṁ",
  "tika-vin06t3:326_2": "bhagavatā vuttattā akiriyasamuṭṭhānā hotīti. ‘‘Pārisuddhiṁ dammī’’ti ettha pana kiriyā",
  "tika-vin06t3:326_3": "paññāyati, tasmā sampajānamusāvāde pācittiyaṁ viya dissati, suṭṭhu upaparikkhitabbaṁ.",
  "tika-vin06t3:326_4": "Mahantā hi te ācariyā nāma. Tattha ‘‘dammī’’ti attano uposathakammanibbattinimittaṁ",
  "tika-vin06t3:326_5": "vuttaṁ. ‘‘Harā’’ti ca ‘‘ārocehī’’ti ca hārakassa anārocanapaccayā dukkaṭamocanatthaṁ",
  "tika-vin06t3:326_6": "vuttaṁ. Eseva nayo chandadānepi. Tattha ‘‘dammī’’ti attano cittasāmaggidīpanavacanaṁ,",
  "tika-vin06t3:326_7": "sesaṁ vuttanayameva, evaṁ upatissatthero vaṇṇeti. Atha vā paṭhamaṁ samaggabhāvaṁ",
  "tika-vin06t3:326_8": "sandhāya, dutiyaṁ pacchā vidhātabbabhāvaṁ, tatiyaṁ chandahārakassa dukkaṭamocanatthaṁ",
  "tika-vin06t3:326_9": "vuttaṁ. Ubhayatthāpi ‘‘saṅghappatto pakkamatī’’tiādivacanato saṅghe samagge eva chandapārisuddhidānaṁ",
  "tika-vin06t3:326_10": "ruhati, nāsamaggeti siddhaṁ. ‘‘Saṅghappatto ukkhittako paṭijānāti, āhaṭā hoti pārisuddhī’’tiādivacanato",
  "tika-vin06t3:326_11": "ukkhittakādīnampi chandapārisuddhidānaṁ ruhatīti siddhaṁ, tañca kho pakatattasaññāya,",
  "tika-vin06t3:326_12": "no aññathāti takko. Jānitvā sāmaṇerassa dinne na yāti, āpatti ca, ajānitvā dinne",
  "tika-vin06t3:326_13": "yāti ca, anāpattīti eke. Biḷālasaṅkhalikā nāma pārisuddhīti ettha saṅkhalikā nāma",
  "tika-vin06t3:326_14": "anantarena sambajjhati, aññena ca saṅkhalikenāti kevalaṁ saṅkhalikā pārisuddhi nāma",
  "tika-vin06t3:326_15": "hotīti upatissatthero. Evaṁ sante visesanaṁ niratthakaṁ hoti. Biḷālasaṅkhalikā baddhāva",
  "tika-vin06t3:326_16": "hoti antogehe eva sampayojanattā. Yathā sā na katthaci gacchati, tathā sāpi na katthaci",
  "tika-vin06t3:326_17": "gacchatīti kira adhippāyo.",
  "tika-vin06t3:327": "Chandadānādikathāvaṇṇanā",
  "tika-vin06t3:328_0": "165-7. ‘‘Chandaṁ datvā khaṇḍasīmaṁ vā sīmantarikaṁ vā bahisīmaṁ vā gantvā āgato bhikkhu",
  "tika-vin06t3:328_1": "kammaṁ na kopeti, tasmā gamikabhikkhūnaṁ chandaṁ gaṇhitvā khaṇḍasīmaṁ bandhitvā puna",
  "tika-vin06t3:328_2": "vihārasīmaṁ bandhituṁ tesaṁ chandaṁ na gaṇhantī’’ti vadanti. ‘‘Muhuttaṁ ekamantaṁ",
  "tika-vin06t3:328_3": "hothā’’tiādivacanato yaṁ kiñci bhikkhukammaṁ gahaṭṭhādīsu hatthapāsagatesu na vaṭṭatīti",
  "tika-vin06t3:328_4": "siddhaṁ. Nissīmanti bahisīmaṁ. Tassa sammutidānakiccaṁ natthīti tasmiṁ satipi vaṭṭatīti",
  "tika-vin06t3:328_5": "attho. Āsanena saha udakanti attho. Pannarasopīti api-saddo cātuddasiṁ sampiṇḍeti,",
  "tika-vin06t3:328_6": "tena vuttaṁ mahāaṭṭhakathāyaṁ ‘‘yadi no eta’’nti. ‘‘Ajja me uposatho pannaraso’’ti",
  "tika-vin06t3:328_7": "adhiṭṭhānaṁ sadā na kiñci, na aññathāti eke.",
  "tika-vin06t3:329": "Āpattipaṭikammavidhikathādivaṇṇanā",
  "tika-vin06t3:330_0": "169-170.Paṭidesemīti yāya kāyaci bhāsāya vutte desanā ca paṭiggaho ca hotiyeva diṭṭhāvikammena",
  "tika-vin06t3:330_1": "visuddhiyā vuttattāti keci. Vematikena ‘‘ahaṁ, bhante, ekissā thullaccayāpattiyā",
  "tika-vin06t3:330_2": "vematiko, yadā nibbematiko bhavissāmi, tadā taṁ āpattiṁ paṭikarissāmī’’ti vattabbaṁ.",
  "tika-vin06t3:330_3": "Evaṁ kate yāva nibbematiko na hoti, tāva sabhāgāpattiṁ paṭiggahetuṁ na labhati, aññesañca",
  "tika-vin06t3:330_4": "kammānaṁ parisuddho nāma hoti. Puna nibbematiko hutvā desetabbaṁ. Na cāti neva pāḷiyaṁ",
  "tika-vin06t3:330_5": "na aṭṭhakathāyaṁ atthi, desite pana doso natthīti. Tathā itovuṭṭhahitvā taṁ āpattiṁ",
  "tika-vin06t3:330_6": "paṭikarissāmīti ettha ca sakalasaṅghe sabhāgāpattiṁ āpanne, vematike ca. Tathā ca",
  "tika-vin06t3:330_7": "‘‘sabbo saṅgho sabhāgāpattiṁ āpajjitvā yadā suddhaṁ passissatī’’ti, ‘‘tadā tassa",
  "tika-vin06t3:330_8": "santike taṁ āpattiṁ paṭikarissatī’ti vatvā ‘uposathaṁ kātuṁ labhatī’’ti ca likhitaṁ.",
  "tika-vin06t3:331": "Anāpattipannarasakādikathāvaṇṇanā",
  "tika-vin06t3:332_0": "172-3. ‘‘Atthaññe’’ti pubbavāre, ‘‘athaññe’’ti pacchāvāre pāṭho. Sīmaṁ okkante vā",
  "tika-vin06t3:332_1": "okkamante vā passanti. Dhammasaññino pana aññāṇena honti. ‘‘Vematikapannarasakaṁ",
  "tika-vin06t3:332_2": "uttānamevā’’ti pāṭho.",
  "tika-vin06t3:333": "Sīmokkantikapeyyālakathāvaṇṇanā",
  "tika-vin06t3:334": "178. ‘‘Na akāmā dātabbā’’tivacanato icchāya sati dātabbāti siddhaṁ.",
  "tika-vin06t3:335": "Liṅgādidassanakathāvaṇṇanā",
  "tika-vin06t3:336_0": "180.Nābhivitarantīti ettha laddhinānāsaṁvāsakā kira te. Kammanānāsaṁvāsakañhi diṭṭhiṁ",
  "tika-vin06t3:336_1": "paṭinissajjāpetvā tassa osāraṇakammaṁ kātabbaṁ. Evañhi kate tena saddhiṁ uposathaṁ",
  "tika-vin06t3:336_2": "kātuṁ vaṭṭati. Itarena laddhinissajjanamattena kātunti vuttaṁ. Āpattiyā adassane",
  "tika-vin06t3:336_3": "appaṭikamme ukkhittakañca diṭṭhiyā appaṭinissagge ukkhittakañca jānitvā tena saddhiṁ",
  "tika-vin06t3:336_4": "karontassa pācittiyaṁ, tasmā ime ukkhittānuvattakāti veditabbāti eke.",
  "tika-vin06t3:337": "Nagantabbagantabbavārakathāvaṇṇanā",
  "tika-vin06t3:338_0": "181.Na gantabboti kiṁ sandhāya? ‘‘Aññatra saṅghenā’’ti vacanato yasmiṁ vihāre sataṁ",
  "tika-vin06t3:338_1": "bhikkhū viharanti, te sabbe kenacideva karaṇīyena dasa dasa hutvā visuṁ visuṁ nānāudakukkhepasīmādīsu",
  "tika-vin06t3:338_2": "ṭhatvā uposathaṁ kātuṁ labhanti. Navakammasālādikā nānāsīmākoṭi uposathādhiṭṭhānatthaṁ",
  "tika-vin06t3:338_3": "sīmāpi nadīpi na gantabbā. Garukaṁ pātimokkhuddesaṁ vissajjitvā lahukassa akattabbattā",
  "tika-vin06t3:338_4": "‘‘aññatra saṅghenā’’ti vacanaṁ sādheti. Tattha ‘‘yasmiṁ āvāse uposathakārakā …pe…",
  "tika-vin06t3:338_5": "akatvā na gantabbo’’ti vacanato vissaṭṭhauposathāpi āvāsā gantuṁ vaṭṭatīti siddhaṁ.",
  "tika-vin06t3:338_6": "‘‘Tato pārisuddhiuposathakaraṇatthaṁ vissaṭṭhauposathā gantuṁ vaṭṭati, khaṇḍasīmaṁ",
  "tika-vin06t3:338_7": "vā pavisitunti apare vadantī’’ti vuttaṁ. Iminā neva uposathantarāyoti ‘‘attano uposathantarāyo’’ti likhitaṁ.",
  "tika-vin06t3:339": "Vajjanīyapuggalasandassanakathāvaṇṇanā",
  "tika-vin06t3:340_0": "183. ‘‘Antimavatthuṁ ajjhāpannassa nisinnaparisāya kalahādibhayena nāhaṁ karissāmī’’ti",
  "tika-vin06t3:340_1": "cittaṁ uppādetvā nisīdituṁ vaṭṭati. Aññakamme tassa nisinnaparisāya āpatti natthīti",
  "tika-vin06t3:340_2": "eke. ‘‘Na ca, bhikkhave, anuposathe uposatho kātabbo aññatra saṅghasāmaggiyā’’ti",
  "tika-vin06t3:340_3": "(mahāva. 183) vacanato sāmaggīdivaso anuposathadivasoti atthato vuttaṁ viya dissati.",
  "tika-vin06t3:340_4": "‘‘Dveme, bhikkhave, uposathā’’ti vuttavacanavasenetaṁ vuttaṁ, aññathā parivārapāḷiyā",
  "tika-vin06t3:340_5": "virujjhatīti ācariyā. Cātuddasiyaṁ, pannarasiyaṁ vā ce saṅgho samaggo hoti, ‘‘ajjuposatho",
  "tika-vin06t3:340_6": "sāmaggī’’ti avatvā pakatinīhāreneva kattabbanti dassanatthaṁ yathādesanā katāti no",
  "tika-vin06t3:340_7": "takko. Aññathā yathāvuttadvaye ce sāmaggī hoti, tattha uposathaṁ akatvā anuposathadivase",
  "tika-vin06t3:340_8": "eva sāmaggīuposatho kātabboti āpajjati. Aññathā pubbe paṭisiddhattā idāni paṭisedhanakiccaṁ",
  "tika-vin06t3:340_9": "natthi. ‘‘Na, bhikkhave, devasikaṁ pātimokkhaṁ uddisitabba’’nti (mahāva. 136) pubbe",
  "tika-vin06t3:340_10": "hi vuttaṁ. Atha vā ‘‘anujānāmi, bhikkhave, uposathe pātimokkhaṁ uddisitu’’nti pubbe",
  "tika-vin06t3:340_11": "vuttattā ‘‘sakiṁ pakkhassa cātuddase vā pannarase vā’’ti ca ‘‘dveme, bhikkhave, uposathā’’ti",
  "tika-vin06t3:340_12": "(mahāva. 149) ca pacchā vuttattā tato aññasmiṁ divase uposatho na kātabboti atthato",
  "tika-vin06t3:340_13": "āpannaṁ aniṭṭhaṁ, sati saṅghasāmaggiyā añño divaso pakativasena anuposathopi uposathadivaso",
  "tika-vin06t3:340_14": "nāma hotīti dassanavasena nivāretumpi evaṁdesanā katāti veditabbā.",
  "tika-vin06t3:341": "Uposathakkhandhakavaṇṇanā niṭṭhitā.",
  "tika-vin06t3:342": "3. Vassūpanāyikakkhandhakavaṇṇanā",
  "tika-vin06t3:343": "Vassūpanāyikānujānanakathāvaṇṇanā",
  "tika-vin06t3:344_0": "184.Mahāaṭṭhakathāyampi ‘‘saṅkāsayissantī’’ti pāṭho, dīpavāsino ‘‘saṅkāpayissantī’’ti",
  "tika-vin06t3:344_1": "paṭhanti kira. ‘‘Kati nu kho vassūpanāyikā’’ti cintāyaṁ ‘‘kiṁ nimitta’’nti vutte",
  "tika-vin06t3:344_2": "‘‘anujānāmi, bhikkhave, vassaṁ upagantu’’nti yaṁ vassūpagamanaṁ vuttaṁ, taṁ ‘‘imaṁ",
  "tika-vin06t3:344_3": "temāsaṁ vassaṁ upemī’’ti vatvā upagantabbaṁ. Vassānamāsā ca cattāro. Tattha paṭhamaṁ",
  "tika-vin06t3:344_4": "temāsaṁ, pacchimaṁ temāsanti duvidhaṁ temāsaṁ. Tenāyaṁ tesaṁ bhikkhūnaṁ cintā ahosi.",
  "tika-vin06t3:345": "Vassānecārikāpaṭikkhepādikathāvaṇṇanā",
  "tika-vin06t3:346_0": "185.Anapekkhagamanena vā aññattha aruṇaṁ uṭṭhāpanena vā āpatti veditabbāti ettha",
  "tika-vin06t3:346_1": "paṭhamaṁ tāva so sattāhaṁ anāgatāya pavāraṇāya sakaraṇīyo pakkamati. ‘‘Āgaccheyya",
  "tika-vin06t3:346_2": "vā so, bhikkhave, bhikkhu taṁ āvāsaṁ na vā āgaccheyya, tassa, bhikkhave, bhikkhuno",
  "tika-vin06t3:346_3": "purimikā ca paññāyati, paṭissave ca anāpattī’’ti vacanato oraṁ sandhāya vuttanti",
  "tika-vin06t3:346_4": "veditabbaṁ. Tathā hi ‘‘so tadaheva akaraṇīyo pakkamati, sakaraṇīyo pakkamati, tassa,",
  "tika-vin06t3:346_5": "bhikkhave, bhikkhuno purimikā ca na paññāyati, paṭissave ca āpatti dukkaṭassā’’ti",
  "tika-vin06t3:346_6": "(mahāva. 207) vuttaṁ.",
  "tika-vin06t3:347": "Sattāhakaraṇīyānujānanakathāvaṇṇanā",
  "tika-vin06t3:348_0": "187-8. Dutiyaṁ pana ‘‘so taṁ sattāhaṁ bahiddhā vītināmeti, tassa, bhikkhave, bhikkhuno",
  "tika-vin06t3:348_1": "purimikā ca na paññāyati, paṭissave ca āpatti dukkaṭassā’’ti vacanato sattāhato paraṁ",
  "tika-vin06t3:348_2": "veditabbaṁ. Tathā hi ‘‘so taṁ sattāhaṁ anto sannivattaṁ karoti, tassa, bhikkhave,",
  "tika-vin06t3:348_3": "bhikkhuno purimikā ca paññāyati, paṭissave ca anāpattī’’ti (mahāva. 207) vuttaṁ.",
  "tika-vin06t3:348_4": "Satipi kāraṇadvaye vassacchedakāraṇābhāve āpatti veditabbā, tasmā tīṇipi etāni vacanāni",
  "tika-vin06t3:348_5": "yathāsambhavaṁ yojitāni viggahāni honti. Tīṇi parihīnānīti tāsaṁ natthitāya.",
  "tika-vin06t3:349": "Pahiteyevaanujānanakathāvaṇṇanā",
  "tika-vin06t3:350_0": "199. ‘‘Anujānāmi bhikkhave, saṅghakaraṇīyena gantuṁ, sattāhaṁ sannivatto kātabbo’’ti",
  "tika-vin06t3:350_1": "vacanato antovasse saṁhārikabhāvena gantuṁ vaṭṭati. Tattha dhammachandavasenapi āgate",
  "tika-vin06t3:350_2": "saṅghassa āyamukhaṁ vinassati. Tato ‘‘senāsanāni katvā’’ti ca vuttaṁ. Āgatanti āgamanaṁ.",
  "tika-vin06t3:350_3": "Bhāvettha tapaccayoyaṁ. Saṅghakaraṇīyena gantunti ettha ‘‘senāsanapaṭisaṁyuttesu",
  "tika-vin06t3:350_4": "eva saṅghakaraṇīyesu, na aññesū’’ti dhammasiritthero vadati kira. Aṭṭhakathāyampi",
  "tika-vin06t3:350_5": "taṁ padaṁ uddharitvā ‘‘yaṁ kiñci uposathāgārādīsu senāsanesū’’tiādinā senāsanameva",
  "tika-vin06t3:350_6": "dassitaṁ, tasmā upaparikkhitabbaṁ.",
  "tika-vin06t3:351_0": "Animantitena gantuṁ na vaṭṭatīti tassa ratticchedo ca dukkaṭāpatti ca hoti, taṁ ‘‘vassacchedo’’ti",
  "tika-vin06t3:351_1": "ca vadanti. Nimantitoyeva nāma hotīti ettha upāsakehi ‘‘imasmiṁ nāma divase dānādīni",
  "tika-vin06t3:351_2": "karoma, sabbe sannipatantū’’ti katāyapi katikāya gantuṁ vaṭṭati. Pavāraṇāya navamito",
  "tika-vin06t3:351_3": "paṭṭhāya paṁsukūlikacīvaraṁ pariyesituṁ kāvīrapaṭṭane viya sabbesaṁ gantuṁ vaṭṭati",
  "tika-vin06t3:351_4": "anusaṁvaccharaṁ niyamato upāsakehi sajjitvā ṭhapanato. Vuttampi cetaṁ andhakaṭṭhakathāyaṁ",
  "tika-vin06t3:351_5": "‘‘bhikkhusaṅghena vā katikā katā ‘samantā bhikkhū gacchantū’ti, ghosanaṁ vā kataṁ",
  "tika-vin06t3:351_6": "upāsakehi, tattha gacchantassa ratticchedo natthīti tathā ‘anusaṁvaccharaṁ āgacchantū’ti",
  "tika-vin06t3:351_7": "sakiṁ nimantitepi vaṭṭatī’’ti ca ‘‘cīvarakālato paṭṭhāya niyamaṁ katvā samantato",
  "tika-vin06t3:351_8": "āgatānaṁ sajjetvā dānato kāvīrapaṭṭane ghosetvā karaṇākāro paññāyatīti apare’’ti",
  "tika-vin06t3:351_9": "ca. Ācariyā pana evaṁ na vadanti.",
  "tika-vin06t3:352": "Antarāyeanāpattivassacchedakathāvaṇṇanā",
  "tika-vin06t3:353_0": "201. ‘‘Sace dūraṁ gato hoti, sattāhavārena aruṇo uṭṭhāpetabbo’’ti vacanato ‘yasmiṁ",
  "tika-vin06t3:353_1": "antarāye sati vassacchedaṁ kātuṁ vaṭṭati, tasmiṁ antarāyeva vassacchedamakatvā sattāhakaraṇīyena",
  "tika-vin06t3:353_2": "vītināmetuṁ vaṭṭatīti dīpitanti apare’’ti vuttaṁ. Vinayadharā pana na icchanti, tasmā",
  "tika-vin06t3:353_3": "‘‘sattāhavārena aruṇo uṭṭhāpetabbo’’ti idaṁ tatruppādādinimittaṁ vuttanti veditabbaṁ.",
  "tika-vin06t3:353_4": "Taṁ sandhāya ‘‘ācariyā pana evaṁ na vadantī’’ti vuttaṁ. Gāvuṁvāti balibaddhaṁ vā.",
  "tika-vin06t3:353_5": "Bahisīmāya ṭhitānanti tehi khaṇḍasīmāya ṭhitehipīti upatissatthero. Vassacchede assa",
  "tika-vin06t3:353_6": "vassacchedassa. Vihārā aññattha vuṭṭhāpentehi tattheva sannipatitvā ‘‘iminā ca iminā",
  "tika-vin06t3:353_7": "ca kāraṇena imasmiṁ nāma padese imaṁ vihāraṁ netvā vuṭṭhāpemā’’ti anussāvetvāva kātabbanti.",
  "tika-vin06t3:354": "Vajādīsuvassūpagamanakathāvaṇṇanā",
  "tika-vin06t3:355_0": "203.Vajena saddhiṁ gatassa vassacchede anāpattīti vassacchedo na hotīti kira adhippāyo.",
  "tika-vin06t3:355_1": "Satthassa avihārattā ‘‘imasmiṁ vihāre’’ti avatvā ‘‘idha vassaṁ upemī’’ti ettakaṁ",
  "tika-vin06t3:355_2": "vattabbaṁ. ‘‘Satthe pana vassaṁ upagantuṁ na vaṭṭatīti ‘imasmiṁ vihāre imaṁ temāsa’nti",
  "tika-vin06t3:355_3": "vā ‘idha vassaṁ upemī’ti vā na vaṭṭati, ālayakaraṇamatteneva vaṭṭatīti adhippāyo’’ti",
  "tika-vin06t3:355_4": "likhitaṁ. Taṁ pana aṭṭhakathāya virujjhati. ‘‘Idha vassaṁ upemīti tikkhattuṁ vattabba’’nti",
  "tika-vin06t3:355_5": "hi vuttaṁ. Aṭṭhakathāvacanampi pubbāparaṁ virujjhatīti ce? Na, adhippāyājānanato.",
  "tika-vin06t3:355_6": "Sattho duvidho ṭhito, sañcāroti. Tattha ṭhite kuṭikāya ‘‘idha vassaṁ upemī’’ti vatvā",
  "tika-vin06t3:355_7": "vasitabbaṁ. Idañhi sandhāya ‘‘anujānāmi, bhikkhave, satthe vassaṁ upagantu’’nti vuttaṁ,",
  "tika-vin06t3:355_8": "sañcārimhi pana satthe kuṭikāya abhāvato vassaṁ upagantuṁ na vaṭṭati. Sati sivikāya",
  "tika-vin06t3:355_9": "vā sakaṭakuṭikāya vā vaṭṭati, tathā vajepi. Tīsu ṭhānesu bhikkhuno natthi vassacchede āpatti.",
  "tika-vin06t3:356_0": "Pavāretuñca labhatīti etthāyaṁ vicāraṇā – ‘‘anujānāmi, bhikkhave, yena vajo, tena",
  "tika-vin06t3:356_1": "gantu’’nti idaṁ kiṁ vassarakkhaṇatthaṁ vuttaṁ, udāhu vassacchedāpattirakkhaṇatthanti?",
  "tika-vin06t3:356_2": "Kiñcettha yadi vassarakkhaṇatthaṁ, ‘‘na, bhikkhave, asenāsanikena vassaṁ upagantabba’’nti",
  "tika-vin06t3:356_3": "idaṁ virujjhati. Atha vassacchedāpattirakkhaṇatthaṁ vuttanti siddhaṁ na so pavāretuṁ",
  "tika-vin06t3:356_4": "labhatīti, kā panettha yutti? Yato ayameva tividho pavāretuṁ labhati, netaro. Vāḷehi",
  "tika-vin06t3:356_5": "ubbāḷhādiko hi upagataṭṭhānāpariccāgā labhati. Pariccāgā na labhatīti ayamettha yutti.",
  "tika-vin06t3:356_6": "Yena gāmo, tattha gatopi pavāretuṁ labhatīti ekenāti ācariyo. Yo hi pubbe ‘‘idha",
  "tika-vin06t3:356_7": "vassaṁ upemī’’ti na upagato, ‘‘imasmiṁ vihāre’’ti upagato, so ca pariccatto. Aññathā",
  "tika-vin06t3:356_8": "vinā vihārena kevalaṁ gāmaṁ sandhāya ‘‘idha vassaṁ upemī’’ti upagantuṁ vaṭṭatīti.",
  "tika-vin06t3:356_9": "Āpajjatūti ce? Na, ‘‘anujānāmi, bhikkhave, vaje satthe nāvāya vassaṁ upagantu’’nti",
  "tika-vin06t3:356_10": "vacanaṁ viya ‘‘gāme upagantu’’nti vacanābhāvato. Yasmā ‘‘tīsu ṭhānesu bhikkhuno natthi",
  "tika-vin06t3:356_11": "vassacchede āpattī’’ti vacanaṁ tattha vassūpagamanaṁ atthīti dīpeti tadabhāve chedābhāvā,",
  "tika-vin06t3:356_12": "tasmā ‘‘satthe pana vassaṁ upagantuṁ na vaṭṭatī’’ti kuṭiyā abhāvakālaṁ sandhāya vuttanti",
  "tika-vin06t3:356_13": "siddhaṁ. Tīsu ṭhānesu bhikkhuno natthi vassacchede āpattīti ‘‘tehi saddhiṁ gacchantasseva",
  "tika-vin06t3:356_14": "natthi, virujjhitvā gamane āpatti ca, pavāretuñca na labhatī’’ti likhitaṁ, tasmā",
  "tika-vin06t3:356_15": "yaṁ vuttaṁ aṭṭhakathāyaṁ ‘‘atha sattho antovasseyeva bhikkhunā patthitaṭṭhānaṁ patvā",
  "tika-vin06t3:356_16": "atikkamati…pe… antarā ekasmiṁ gāme tiṭṭhati vā vippakirati vā’’tiādi, taṁ ettāvatā",
  "tika-vin06t3:356_17": "virujjhitvā gatānampi virujjhitvā gamanaṁ na hoti, tasmā pavāretabbanti dassanatthanti veditabbaṁ.",
  "tika-vin06t3:357_0": "Tattha ‘‘padaracchadanaṁ kuṭiṁ katvā upagantabba’’nti vacanato senāsanatthāya rukkhaṁ",
  "tika-vin06t3:357_1": "āruhituṁ vaṭṭatīti siddhaṁ hoti, na pāḷivirodhatoti ce? Na, tappaṭikkhepeneva siddhattā,",
  "tika-vin06t3:357_2": "imassa idha punapi paṭikkhepanato. ‘‘Na, bhikkhave, asenāsanikena vassaṁ upagantabba’’nti",
  "tika-vin06t3:357_3": "iminā paṭikkhepena siddhe ‘‘na, bhikkhave, ajjhokāse vassaṁ upagantabba’’nti paṭikkhepo",
  "tika-vin06t3:357_4": "viya siyāti ce? Na, ajjhokāsassa asenāsanabhāvānumatippasaṅgato. Ajjhokāso hi ‘‘ajjhokāse",
  "tika-vin06t3:357_5": "palālapuñje’’ti vacanato senāsananti siddhaṁ. Catusālaajjhokāse vasantopi ‘‘catusālāya",
  "tika-vin06t3:357_6": "vasatī’’ti vuccati, tasmā tattha vaṭṭatīti āpajjati, tasmā idha asenāsaniko nāma",
  "tika-vin06t3:357_7": "attanā vā parena vā attano nibaddhavāsatthaṁ apāpitasenāsanikoti veditabbaṁ. Aññathā",
  "tika-vin06t3:357_8": "dvinnaṁ paṭikkhepānaṁ aññatarātirekatā ca rukkhamūlepi nibbakosepi vassaṁ upagantuṁ",
  "tika-vin06t3:357_9": "vaṭṭatīti ca, apāpitasenāsanikenāpi gabbhe vasituṁ vaṭṭatīti ca āpajjati, sadvārabandhameva",
  "tika-vin06t3:357_10": "senāsanaṁ idha adhippetanti kathaṁ paññāyatīti ce? Nidānato. Ayañhi asenāsanikavassūpagamanāpatti",
  "tika-vin06t3:357_11": "‘‘tena kho pana samayena bhikkhū asenāsanikā vassaṁ upagacchanti, sītenapi uṇhenapi",
  "tika-vin06t3:357_12": "kilamantī’’ti imasmiṁ nidāne paññattā, tasmā sītādipaṭikkhepameva idha senāsananti",
  "tika-vin06t3:357_13": "adhippetabbanti siddhaṁ. Evaṁ sante siddhaṁ pubbapakkhanidassananti ce? Na, pubbe",
  "tika-vin06t3:357_14": "aparatthapavattisūcanato. Dutiyajjhānaniddese ‘‘vitakkavicārānaṁ vūpasamā avitakkaṁ",
  "tika-vin06t3:357_15": "avicāra’’nti (dī. ni. 1.228; ma. ni. 1.271) vacanāni nidassanaṁ. Ajjhokāsapaṭikkhepanidānena",
  "tika-vin06t3:357_16": "bahiajjhokāsova paṭikkhitto, na catusālādimajjhagato ajjhokāsoti āpajjati, tasmā",
  "tika-vin06t3:357_17": "na nidānaṁ pamāṇanti ce? Na, niyamato. Kiñci hi sikkhāpadaṁ nidānāpekkhaṁ hotīti",
  "tika-vin06t3:357_18": "sādhitametaṁ. Idaṁ sāpekkhaṁ, idaṁ anapekkhanti kathaṁ paññāyati, na hi ettha ubhatovibhaṅge",
  "tika-vin06t3:357_19": "viya sikkhāpadānaṁ padabhājanaṁ, anāpattivāro vā atthīti? Idhāpi desanāvidhānato",
  "tika-vin06t3:357_20": "paññāyati. ‘‘Deve vassante rukkhamūlampi nibbakosampi upadhāvantī’’ti hi imehi dvīhi",
  "tika-vin06t3:357_21": "nidānavacanehi bahi vā anto vā sabbaṁ ovassakaṭṭhānaṁ idha ajjhokāso nāma. Anovassakaṭṭhānampi",
  "tika-vin06t3:357_22": "anibbakosameva idha icchitabbanti siddhaṁ hoti. Tena na upagantabbanti na ālayakaraṇapaṭikkhepo,",
  "tika-vin06t3:357_23": "‘‘idha vassaṁ upemī’’ti vacanapaṭikkhepo. Chavasarīraṁ dahitvā chārikāya, aṭṭhikānañca",
  "tika-vin06t3:357_24": "atthāya kuṭikā karīyatīti andhakaṭṭhakathāvacanaṁ. ‘‘Ṭaṅkitamañcoti kasikuṭikāpāsāṇaghara’’nti",
  "tika-vin06t3:357_25": "likhitaṁ. ‘‘Akavāṭabaddhasenāsane attano pāpite sabhāgaṭṭhāne sakavāṭabaddhe vasati",
  "tika-vin06t3:357_26": "ce, vaṭṭatī’’ti vuttaṁ. Payogopi atthi, ‘‘asenāsanikena vassaṁ na upagantabba’’nti",
  "tika-vin06t3:357_27": "pāḷi ca aṭṭhakathā ca, tasmā upaparikkhitabbaṁ.",
  "tika-vin06t3:358": "Adhammikakatikādikathāvaṇṇanā",
  "tika-vin06t3:359_0": "205.Mahāvibhaṅge vuttanti ettha ayaṁ andhakaṭṭhakathāvacanaṁ ūnapannarasavassena",
  "tika-vin06t3:359_1": "sāmaṇerena idha vihāre na vatthabbā, na paṁsukūlaṁ āhiṇḍitabbaṁ, na coḷabhikkhā gahetabbā,",
  "tika-vin06t3:359_2": "na aññavihāre bhuñjitabbaṁ, na aññassa bhikkhussa vā bhikkhuniyā vā santakaṁ bhuñjitabbaṁ,",
  "tika-vin06t3:359_3": "aññamaññaṁ neva ālapeyyāma na sallapeyyāma, na sajjhāyitabbaṁ, mattikāpattena vaṭṭati,",
  "tika-vin06t3:359_4": "na aparipuṇṇaparikkhārassa vāsoti.",
  "tika-vin06t3:360": "206.Musāvādoti visaṁvādo adhippeto. Keci ‘‘visaṁvādanavasena paṭissuṇitvāti vutta’’nti ca, ‘‘rañño vuttavacanānurūpato musāvādoti gahaṭṭhā gaṇhantīti vutta’’nti ca vadanti.",
  "tika-vin06t3:361_0": "207.‘‘Purimikāca na paññāyati. Kasmā? ‘Dutiye vasāmī’ti citte uppanne paṭhamasenāsanaggāho",
  "tika-vin06t3:361_1": "paṭippassambhati. Puna ‘paṭhame eva vasāmī’ti citte uppanne dutiyo paṭippassambhati.",
  "tika-vin06t3:361_2": "Ubhayāvāse vidhānaṁ natthī’’ti likhitaṁ. Porāṇagaṇṭhipade pana ‘‘paṭhamaṁ gahitaṭṭhāne",
  "tika-vin06t3:361_3": "avasitvā aññasmiṁ vihāre senāsanaṁ gahetvā dvīhatīhaṁ vasati, tato paṭhamaggāho paṭippassambhatīti",
  "tika-vin06t3:361_4": "purimikā ca na paññāyati. Pacchimaggāho na paṭippassambhati. Idañhi divasavasena",
  "tika-vin06t3:361_5": "paṭippassambhanaṁ nāma hoti. Atha pacchimaṁ temāsaṁ aññasmiṁ vasati, purimikā ca",
  "tika-vin06t3:361_6": "na paññāyati, idaṁ senāsanaggāhānaṁ vasena paṭippassambhanaṁ nāmā’’ti vuttaṁ. Ubhopete",
  "tika-vin06t3:361_7": "atthavikappā idha nādhippetā. Yatthāyaṁ paṭissuto, tattha purimikā ca na paññāyati,",
  "tika-vin06t3:361_8": "paṭissave ca āpatti dukkaṭassa. Kattha pana purimikā paññāyatīti? Antarāmagge dvīsu",
  "tika-vin06t3:361_9": "āvāsesu yattha tadaheva pacchimaggāho, tattha paṭhamaṁ gahitaṭṭhāne sattāhakaraṇīyena",
  "tika-vin06t3:361_10": "gacchato na vassacchedo, so tadaheva akaraṇīyo pakkamatītiādimhi ‘‘karaṇīyaṁ nāma",
  "tika-vin06t3:361_11": "sattāhakaraṇīya’’nti likhitaṁ.",
  "tika-vin06t3:362_0": "Pāḷimuttakaratticchedavinicchaye ‘‘dhammassavanādī’’ti vuttaṁ. Ādimhi catūsu vāresu",
  "tika-vin06t3:362_1": "nirapekkhapakkamanassādhippetattā ‘‘sattāhakaraṇīyenā’’ti na vuttaṁ tasmiṁ sati nirapekkhagamanābhāvato.",
  "tika-vin06t3:362_2": "Tattha purimā dve vārā vassaṁ anupagatassa vasena vuttā, tasmā upagatassa tadaheva",
  "tika-vin06t3:362_3": "sattāhakaraṇīyena gantvā antosattāhaṁ āgacchato na vassacchedoti siddhaṁ. Pacchimā",
  "tika-vin06t3:362_4": "dve vārā upagatassa nirapekkhagamanavasena vuttā, ‘‘sattāhaṁ anāgatāya pavāraṇāya",
  "tika-vin06t3:362_5": "sakaraṇīyo pakkamatī’’ti tato bahiddhā sattāhaṁ vītināmentassa vassacchedoti dassanatthaṁ",
  "tika-vin06t3:362_6": "vuttaṁ. Tattha ‘‘akaraṇīyo pakkamatī’’ti vacanābhāvā vinā ratticchedakāraṇena gantuṁ",
  "tika-vin06t3:362_7": "na vaṭṭatīti siddhaṁ. Pavāretvā pana gantuṁ vaṭṭati pavāraṇāya taṁdivasasannissitattā.",
  "tika-vin06t3:362_8": "Tattha na vā āgaccheyyāti antarāyena. Ācariyo pana ‘‘na puna idhāgacchāmī’ti nirapekkhopi",
  "tika-vin06t3:362_9": "sakaraṇīyova gantuṁ labhatīti dassanatthaṁ akaraṇīyo’ti na vutta’’nti vadati. ‘‘Sīhaḷadīpe",
  "tika-vin06t3:362_10": "kira cūḷapavāraṇā nāma atthi, taṁ pavāraṇaṁ katvā yathāsukhaṁ sakaraṇīyā gacchanti,",
  "tika-vin06t3:362_11": "payogañca dassentī’’ti vuttaṁ. ‘‘Tattha cha aruṇā antovasse honti , eko bahi, tasmā",
  "tika-vin06t3:362_12": "so temāsaṁ vuttho hotīti apare’’ti ca, ‘‘ācariyo evaṁ na vadatī’’ti ca vuttaṁ. Sabbattha",
  "tika-vin06t3:362_13": "vihāraṁ upetīti attano vassaggena pattagabbhaṁ upetīti porāṇā. Asatiyā pana vassaṁ",
  "tika-vin06t3:362_14": "na upetīti ettha ‘‘imasmiṁ vihāre imaṁ temāsa’’nti avacanena. ‘‘Aṭṭhakathāyaṁ vuttaratticchedakāraṇaṁ",
  "tika-vin06t3:362_15": "vinā tirovihāre vasitvā āgacchissāmīti gacchatopi vassaccheda’’nti likhitaṁ.",
  "tika-vin06t3:363_0": "208.Paṭissuto hoti pacchimikāyāti antarā pabbajitabhikkhunā, chinnavassena vā paṭissuto,",
  "tika-vin06t3:363_1": "aññena pana purimaṁ anupagantvā pacchimikāyaṁ paṭissavo na kātabbo. Ratticchede sabbattha",
  "tika-vin06t3:363_2": "vassacchedoti sanniṭṭhānaṁ katvā vadanti. Keci pana na icchanti. Taṁ sādhetuṁ anekadhā",
  "tika-vin06t3:363_3": "papañcenti. Kiṁ tena.",
  "tika-vin06t3:364": "Vassūpanāyikakkhandhakavaṇṇanā niṭṭhitā.",
  "tika-vin06t3:365": "4. Pavāraṇākkhandhakavaṇṇanā",
  "tika-vin06t3:366": "Aphāsukavihārakathāvaṇṇanā",
  "tika-vin06t3:367_0": "210. ‘‘Saṅghaṁ āvuso pavāremī’’ti vuttattā pacchāpi ‘‘vadatu maṁ saṅgho’’ti vattabbaṁ",
  "tika-vin06t3:367_1": "viya dissati. Ayaṁ panettha adhippāyo – yasmā ahaṁ saṅghaṁ pavāremi, tasmā tattha",
  "tika-vin06t3:367_2": "pariyāpannā therā, majjhimā, navā vā avisesenāyasmanto sabbepi maṁ vadantūti.",
  "tika-vin06t3:368": "Pavāraṇābhedavaṇṇanā",
  "tika-vin06t3:369_0": "212.Dvemā, bhikkhave, pavāraṇāti ettha tādise kicce sati yattha katthaci pavāretuṁ",
  "tika-vin06t3:369_1": "vaṭṭati. Teneva mahāvihāre bhikkhū cātuddasiyaṁ pavāretvā pannarasiyaṁ kāyasāmaggiṁ",
  "tika-vin06t3:369_2": "idānipi denti. Cetiyagiri mahādassanatthampi aṭṭhamiyaṁ gacchanti, tampi cātuddasiyaṁ",
  "tika-vin06t3:369_3": "pavāretukāmānaṁyeva hoti. ‘‘Sattāhaṁ anāgatāya pavāraṇāya sakaraṇīyo pakkamati, anāpattīti",
  "tika-vin06t3:369_4": "vacanato idaṁ āciṇṇa’’nti likhitaṁ. ‘‘No ce adhiṭṭhaheyya, āpatti dukkaṭassā’’ti",
  "tika-vin06t3:369_5": "ekassa vuttadukkaṭaṁ, tasseva vuttaṁ pubbakiccañca saṅghagaṇānampi netabbaṁ.",
  "tika-vin06t3:370": "Pavāraṇādānānujānanakathāvaṇṇanā",
  "tika-vin06t3:371": "213.Tena ca bhikkhunāti pavāraṇādāyakena.",
  "tika-vin06t3:372": "Anāpattipannarasakādikathāvaṇṇanā",
  "tika-vin06t3:373": "‘‘Tassā ca pavāraṇāya ārocitāya saṅghena ca pavārite sabbesaṁ suppavāritaṁ hotīti vacanato kevalaṁ pavāraṇāya pavāraṇādāyakopi pavāritova hotī’’ti vadantīti.",
  "tika-vin06t3:374_0": "222.Avuṭṭhitāya parisāyāti pavāretvā pacchā aññamaññaṁ kathentiyā. Ekaccāya vuṭṭhitāyāti",
  "tika-vin06t3:374_1": "ekaccesu yathānisinnesu ekaccesu sakasakaṭṭhānaṁ gatesu. Puna pavāretabbanti punapi",
  "tika-vin06t3:374_2": "sabbehi samāgantvā pavāretabbaṁ. Āgacchanti samasamā, tesaṁ santike pavāretabbanti",
  "tika-vin06t3:374_3": "‘‘gate anānetvā nisinnānaṁyeva santike pavāretabbaṁ, uposathakkhandhakepi eseva nayo’’ti",
  "tika-vin06t3:374_4": "likhitaṁ. Sabbāya vuṭṭhitāya parisāya āgacchanti samasamā, tesaṁ santike pavāretabbanti",
  "tika-vin06t3:374_5": "‘‘yadi sabbe vuṭṭhahitvā gatā, sannipātetuñca na sakkā, ekacce sannipātāpetvā pavāretuṁ",
  "tika-vin06t3:374_6": "vaṭṭatī’’ti vadanti. Kasmā? Ñattiṁ ṭhapetvā kattabbasaṅghakammābhāvā vaggaṁ na hoti",
  "tika-vin06t3:374_7": "kira. Ettha pana ekaccesu gatesupi sabbesu gatesupi sabbe sannipātāpetvā ñattiṁ aṭṭhapetvā",
  "tika-vin06t3:374_8": "kevalaṁ pavāretabbaṁ. Ekacce sannipātāpetvā pavāretuṁ na vaṭṭati ‘‘saṅghaṁ, bhante,",
  "tika-vin06t3:374_9": "pavāremī’’ti vacanato. Sabbepi hi sannipatitā pacchā diṭṭhaṁ vā sutaṁ vā parisaṅkitaṁ",
  "tika-vin06t3:374_10": "vā vattāro honti. Anāgatānaṁ atthibhāvaṁ ñatvāpi ekaccānaṁ santike pavāraṇāvacanaṁ",
  "tika-vin06t3:374_11": "viya hoti. Sammukhībhūte cattāro sannipātāpetvā nissaggiyaṁ āpannacīvarādinissajjanaṁ",
  "tika-vin06t3:374_12": "viya pavāraṇā na hoti sabbāyattattā. ‘‘Samaggānaṁ pavāraṇā paññattā’’ti vacanañcettha",
  "tika-vin06t3:374_13": "sādhakaṁ. ‘‘Ito aññathā na vaṭṭati aṭṭhakathāyaṁ ananuññātattā’’ti upatissatthero",
  "tika-vin06t3:374_14": "vadati. ‘‘Thokatarehi tesaṁ santike pavāretabbaṁ ñattiṁ aṭṭhapetvāvā’’ti vuttaṁ.",
  "tika-vin06t3:374_15": "Āgantukā nāma navamito paṭṭhāyāgatā vā vajasatthanāvāsu vutthavassā vā honti.",
  "tika-vin06t3:375": "237. ‘‘Dasavatthukā micchādiṭṭhi hoti tathāgatotiādī’’ti likhitaṁ. ‘‘Natthi dinnantiādī’’ti vuttaṁ.",
  "tika-vin06t3:376": "239. ‘‘Upaparikkhitvā jānissāmāti tena saha pavāretabba’’nti likhitaṁ.",
  "tika-vin06t3:377": "Pavāraṇākkhandhakavaṇṇanā niṭṭhitā.",
  "tika-vin06t3:378": "5. Cammakkhandhakavaṇṇanā",
  "tika-vin06t3:379": "Soṇakoḷivisavatthukathāvaṇṇanā",
  "tika-vin06t3:380_0": "242.Asītiyā…pe… kāretīti ‘‘asīti gāmikasahassāni sannipātāpetvā’’ti imassa kāraṇavacanaṁ.",
  "tika-vin06t3:380_1": "Tattha ‘‘gāmānaṁ asītiyā sahassesū’’ti vattabbe ‘‘asītiyā gāmasahassesū’’ti vuttaṁ.",
  "tika-vin06t3:380_2": "Gāmappamukhā gāmikā, tesaṁ sahassāni. ‘‘Kammacittīkatānī’’ti upacārena vuttaṁ. Kammapaccayautusamuṭṭhāne",
  "tika-vin06t3:380_3": "hi tesaṁ añjanavaṇṇabhāvo. ‘‘Kenacideva karaṇīyenā’’ti vattabbe ‘‘kenacidevā’’ti",
  "tika-vin06t3:380_4": "vuttaṁ. Ettha evaṁ-saddo opamme pavattati. Evamupamānopadesapucchāvadhāraṇapaṭiññātaopamme.",
  "tika-vin06t3:380_5": "Purato pekkhamānānanti anādaratthe sāmivacanaṁ. Tato pana bhagavato gandhakuṭiyā",
  "tika-vin06t3:380_6": "kavāṭaṁ subaddhaṁ passitvā icchitākārakusalatāya iddhiyā gantvā kuṭiṁ pavisitvā ārocesi.",
  "tika-vin06t3:380_7": "Vihārapacchāyāyanti vihārassa vaḍḍhamānacchāyāyaṁ. ‘‘Aho nūnāti aho mahanto’’ti likhitaṁ.",
  "tika-vin06t3:380_8": "Bhagavato sambahulehi saddhiṁ āhiṇḍanaṁ āyasmato soṇassa vīriyārambhanidassanena",
  "tika-vin06t3:380_9": "anāraddhavīriyānaṁ uttejanatthaṁ, evaṁ sukhumālānaṁ pādarakkhaṇatthaṁ upāhanā anuññātāti dassanatthañca.",
  "tika-vin06t3:381": "Soṇassapabbajjākathāvaṇṇanā",
  "tika-vin06t3:382": "243.Tattha ca nimittaṁ gaṇhāhīti tesaṁ indriyānaṁ ākāraṁ upalakkhehi.",
  "tika-vin06t3:383_0": "244.Adhimutto hotīti paṭivijjhitvā paccakkhaṁ katvā ṭhito hoti. Nekkhammādhimuttotiādīhi",
  "tika-vin06t3:383_1": "nibbānaṁ, arahattañca vuttaṁ. ‘‘Tañhi sabbakilesehi nikkhantattā ‘nekkhamma’nti ca",
  "tika-vin06t3:383_2": "gehato pavivittattā ‘paviveko’ti ca byāpajjābhāvato ‘abyāpajja’nti ca arahattaṁ upādānassa",
  "tika-vin06t3:383_3": "khayante uppannattā ‘upādānakkhayo’ti ca taṇhāya khayante uppannattā ‘taṇhakkhayo’ti",
  "tika-vin06t3:383_4": "ca sammohābhāvato ‘asammoho’ti ca vuccatī’’ti vuttaṁ. Sabbehi arahattaṁ vuttanti",
  "tika-vin06t3:383_5": "keci. Siyā kho evamassāti kadāci evamassa, assa vā āyasmato evaṁ siyā. Paccāgacchanto",
  "tika-vin06t3:383_6": "jānanto. Karaṇīyamattānanti attano. So eva vā pāṭho. Nekkhammādhimuttoti imasmiṁyeva",
  "tika-vin06t3:383_7": "arahattaṁ kathitaṁ. Sesesu nibbānanti keci. Asammohādhimuttoti ettheva nibbānaṁ.",
  "tika-vin06t3:383_8": "Sesesu arahattanti keci. ‘‘Sabbesvevetesu ubhayampī’’ti vadanti. Pavivekañca cetaso,",
  "tika-vin06t3:383_9": "adhimuttassa, upādānakkhayassa cāti upayogatthe sāmivacanaṁ. Āyatanānaṁ uppādañca vayañca disvā.",
  "tika-vin06t3:384": "Sabbanīlikādipaṭikkhepakathāvaṇṇanā",
  "tika-vin06t3:385": "246. ‘‘Rañjanacoḷakena puñchitvā’’ti pāṭho. ‘‘Khallakādīni apanetvā’ti vuttattā dve tīṇi chiddāni katvā vaḷañjetuṁ vaṭṭatī’’ti vadantānaṁ vādo na gahetabbo.",
  "tika-vin06t3:386": "Yānādipaṭikkhepakathāvaṇṇanā",
  "tika-vin06t3:387": "254. ‘‘Caturaṅgulādhikānī’’ti vuttattā caturaṅgulato heṭṭhā vaṭṭatīti eke. Ubhatolohitakūpadhānanti ettha ‘‘kāsāvaṁ pana vaṭṭati, kusumbhādirattameva na vaṭṭatī’’ti likhitaṁ.",
  "tika-vin06t3:388": "Sabbacammapaṭikkhepādikathāvaṇṇanā",
  "tika-vin06t3:389": "255.Kissa tyāyanti kissa te ayaṁ.",
  "tika-vin06t3:390_0": "256.Gihivikatanti gihīnaṁ atthāya kataṁ. ‘‘Yattha katthaci nisīdituṁ anujānāmīti",
  "tika-vin06t3:390_1": "attho’’ti likhitaṁ. Kiñcāpi dīghanikāyaṭṭhakathāyaṁ ‘‘ṭhapetvā tūlikaṁ sabbāneva",
  "tika-vin06t3:390_2": "gonakādīni ratanaparisibbitāni vaṭṭantī’’ti vuttaṁ, atha kho vinayapariyāyaṁ patvā",
  "tika-vin06t3:390_3": "garuke ṭhātabbato idha vuttanayenevettha attho gahetabbo. ‘‘Tattha pana suttantikadesanāya",
  "tika-vin06t3:390_4": "gahaṭṭhādīnampi vasena vuttattā tesaṁ saṅgaṇhanatthaṁ ṭhapetvā ‘tūlikaṁ…pe… vaṭṭantī’ti",
  "tika-vin06t3:390_5": "vuttaṁ viya khāyatīti apare’’ti vuttaṁ.",
  "tika-vin06t3:391_0": "259.Migamātukoti tassa nāmaṁ. Vātamigoti ca tassa nāmaṁ. ‘‘Kāḷasīho kāḷamukho kapī’’ti",
  "tika-vin06t3:391_1": "likhitaṁ. Cammaṁ na vaṭṭatīti yena pariyāyena cammaṁ vaṭṭissati, so parato āvi bhavissati.",
  "tika-vin06t3:391_2": "‘‘Attano puggalikavasena parihāro paṭikkhitto’’ti vuttaṁ. ‘‘Na, bhikkhave, kiñci",
  "tika-vin06t3:391_3": "cammaṁ dhāretabba’’nti ettāvatā siddhe ‘‘na, bhikkhave, gocamma’’nti idaṁ parato",
  "tika-vin06t3:391_4": "‘‘anujānāmi, bhikkhave, sabbapaccantimesu janapadesu cammāni attharaṇānī’’ti ettha",
  "tika-vin06t3:391_5": "anumatippasaṅgabhayā vuttanti veditabbaṁ.",
  "tika-vin06t3:392": "Cammakkhandhakavaṇṇanā niṭṭhitā.",
  "tika-vin06t3:393": "6. Bhesajjakkhandhakavaṇṇanā",
  "tika-vin06t3:394": "Pañcabhesajjādikathāvaṇṇanā",
  "tika-vin06t3:395_0": "260.‘‘Yaṁbhesajjañceva assā’’ti parato ‘‘tadubhayena bhiyyoso mattāya kissā hontī’’tiādinā",
  "tika-vin06t3:395_1": "virodhadassanato nidānānapekkhaṁ yathālābhavasena vuttanti veditabbaṁ. Yathānidānaṁ",
  "tika-vin06t3:395_2": "kasmā na vuttanti ce? Tadaññāpekkhādhippāyato. Sabbabuddhakālepi hi sappiādīnaṁ sattāhakālikabhāvāpekkhāti",
  "tika-vin06t3:395_3": "tathā vacanena bhagavato adhippāyo, teneva ‘‘āhāratthañca phareyya, na ca oḷāriko",
  "tika-vin06t3:395_4": "āhāro paññāyeyyā’’ti vuttaṁ. Tathā hi kāle paṭiggahetvā kāle paribhuñjitunti ettha",
  "tika-vin06t3:395_5": "ca kālaparicchedo na kato. Kutoyeva pana labbhā tadaññāpekkhādhippāyo bhagavato mūlabhesajjādīni",
  "tika-vin06t3:395_6": "tāni paṭiggahetvā yāvajīvanti kālaparicchedo. Yaṁ pana ‘‘anujānāmi, bhikkhave, tāni",
  "tika-vin06t3:395_7": "pañca bhesajjāni kāle paṭiggahetvā kāle paribhuñjitu’’nti vacanaṁ, taṁ ‘‘sannidhiṁ",
  "tika-vin06t3:395_8": "katvā aparāparasmiṁ divase kāle eva paribhuñjituṁ anujānāmī’’ti adhippāyato vuttanti",
  "tika-vin06t3:395_9": "veditabbaṁ. Aññathā atisayattābhāvato ‘‘yaṁ bhesajjañceva assā’’tiādi vitakkuppādo",
  "tika-vin06t3:395_10": "na sambhavati. Paṇītabhojanānumatiyā pasiddhattā ābādhānurūpasappāyāpekkhāya vuttānīti",
  "tika-vin06t3:395_11": "ce? Tañca na, bhiyyoso mattāya kisādibhāvāpattidassanato. Yathā ‘‘ucchurasaṁ upādāya",
  "tika-vin06t3:395_12": "phāṇita’’nti vuttaṁ, tathā ‘‘navanītaṁ upādāya sappi’’nti vattabbato navanītaṁ visuṁ",
  "tika-vin06t3:395_13": "na vattabbanti ce? Na, visesadassanādhippāyato. Yathā phāṇitaggahaṇena siddhepi parato",
  "tika-vin06t3:395_14": "ucchuraso visuṁ anuññāto ucchusāmaññato guḷodakaṭṭhāne ṭhapanādhippāyato. Tathā navanīte",
  "tika-vin06t3:395_15": "visesavidhidassanādhippāyato navanītaṁ visuṁ anuññātanti veditabbaṁ. Visesavidhi",
  "tika-vin06t3:395_16": "panassa bhesajjasikkhāpadaṭṭhakathāvasena veditabbaṁ. Vuttañhi tattha ‘‘pacitvā sappiṁ",
  "tika-vin06t3:395_17": "katvā paribhuñjitukāmena adhotampi pacituṁ vaṭṭatī’’ti (pārā. aṭṭha. 2.622). Tattha",
  "tika-vin06t3:395_18": "sappi pakkāva hoti, nāpakkā. Tathā phāṇitampi. Navanītaṁ apakkameva.",
  "tika-vin06t3:396_0": "Etthāha – navanītaṁ viya ucchurasopi sattāhakālikapāḷiyaṁ eva vattabboti? Na vattabbo.",
  "tika-vin06t3:396_1": "Kasmā? Sattāhakālikapāḷiyaṁ vutte ucchuraso guḷāpadesena yathā agilānassa phāṇitaṁ",
  "tika-vin06t3:396_2": "paṭisiddhaṁ, tathā ucchurasopīti āpajjati, avutte pana guḷaṁ viya so phāṇitasaṅkhyaṁ",
  "tika-vin06t3:396_3": "na gacchati. Idha avatvā pacchā vacanena guḷodakaṭṭhāneva ṭhapito hoti. Tadatthameva",
  "tika-vin06t3:396_4": "pacchābhattaṁ vaṭṭanakapānakādhikāre vutto, tasmā eva yāmakālikoti ce? Na, aṭṭhakathāvirodhato.",
  "tika-vin06t3:396_5": "Na upādāyatthassa nissayatthattāti ce? Kiṁ vuttaṁ hoti – ‘‘ucchurasaṁ upādāya ucchuvikati",
  "tika-vin06t3:396_6": "phāṇitanti veditabbā’’ti (pārā. aṭṭha. 2.623) yadetaṁ nissaggiyaṭṭhakathāvacanaṁ,",
  "tika-vin06t3:396_7": "tattha ‘‘upādāyā’’ti imassa nissāya paccayaṁ katvāti atthoti. Na, parato aparakiriyāya",
  "tika-vin06t3:396_8": "adassanato. Yathā ‘‘cakkhuñca paṭicca rūpe cā’’tiādīsu (ma. ni. 1.204, 400; 3.421,",
  "tika-vin06t3:396_9": "425; saṁ. ni. 2.43) ‘‘paṭiccā’’ti imassa ussukkavacanassa ‘‘uppajjatī’’ti aparakiriyā",
  "tika-vin06t3:396_10": "dissati, na tathā ‘‘ucchurasaṁ upādāyā’’ti ettha aparakiriyā dissatīti. Ayuttametaṁ",
  "tika-vin06t3:396_11": "tattha tadabhāvepi siddhattā. Yathā ‘‘cattāro ca mahābhūtā catunnañca mahābhūtānaṁ",
  "tika-vin06t3:396_12": "upādāya rūpa’’nti (dha. sa. 584) ettha aparakiriyāya abhāvepi ussukkavacanaṁ siddhaṁ,",
  "tika-vin06t3:396_13": "tathā etthāpi siyāti? Na, tattha pāṭhasesāpekkhattā. Yathā cattāro mahābhūtā upādāya",
  "tika-vin06t3:396_14": "vuttaṁ, pavattakaṁ vā rūpanti imaṁ pāṭhasesaṁ sā pāḷi apekkhati, na tathā idaṁ aṭṭhakathāvacanaṁ",
  "tika-vin06t3:396_15": "kañci pāṭhaṁ apekkhati. Paripuṇṇavādino hi aṭṭhakathācariyā. Saññākaraṇamattaṁ vā",
  "tika-vin06t3:396_16": "tassa rūpassa. ‘‘Atthi rūpaṁ upādāyā’’tiādīsu (dha. sa. 584) hi saññākaraṇamattaṁ,",
  "tika-vin06t3:396_17": "evamidhāpīti veditabbaṁ. Idha pana ‘‘ucchurasaṁ upādāyā’’ti ucchurasaṁ ādiṁ katvā,",
  "tika-vin06t3:396_18": "tato paṭṭhāyāti attho, tasmā ‘‘ucchurasena saṁsaṭṭhaṁ bhattaṁ agilāno bhikkhu viññāpetvā",
  "tika-vin06t3:396_19": "bhuñjanto paṇītabhojanasikkhāpadena kāretabbo, bhikkhunī pāṭidesaniyenā’’ti vuttaṁ,",
  "tika-vin06t3:396_20": "taṁ ayuttanti eke. Te visesahetuno abhāvaṁ dassetvā paññāpetabbā.",
  "tika-vin06t3:397_0": "Ettāvatā ‘‘ucchurasaṁ upādāyāti ucchurasaṁ ādiṁ katvā’’tiādīnaṁ padānaṁ atthaṁ micchā",
  "tika-vin06t3:397_1": "gahetvā yadi ‘‘ucchurasaṁ upādāyā’’ti vacanena ucchuraso phāṇitaṁ siyā, ‘‘apakkā",
  "tika-vin06t3:397_2": "vā’’ti vacanaṁ niratthakaṁ apakkavacanena ucchurasassa gahitattā. Atha ‘‘pakkā vā’’ti",
  "tika-vin06t3:397_3": "vacanena ucchuraso phāṇitanti siddhaṁ, ‘‘ucchurasaṁ upādāyā’’ti vacanaṁ niratthakanti",
  "tika-vin06t3:397_4": "uttaraṁ vuttaṁ, taṁ anuttaranti sādhitaṁ hoti. So cetehi apakkā vāti sāmaṁ bhikkhunā",
  "tika-vin06t3:397_5": "apakkā vā. Avatthukapakkā vāti bhikkhunāva sāmaṁ vinā vatthunā pakkā vāti attho.",
  "tika-vin06t3:397_6": "Tasmā aññathā ‘‘savatthukapakkā vā’’ti ca vattabbanti attho dassito, so duṭṭhu dassito.",
  "tika-vin06t3:397_7": "Kasmā? Mahāaṭṭhakathāyaṁ ‘‘jhāmaucchuphāṇitaṁ vā koṭṭitaucchuphāṇitaṁ vā purebhattameva",
  "tika-vin06t3:397_8": "vaṭṭatī’’ti vuttattā, ‘‘savatthukapakkā vā’’ti vacanassa ca laddhivirodhato avuttattā.",
  "tika-vin06t3:397_9": "‘‘Mahāpaccariyaṁ pana ‘etaṁ savatthukapakkaṁ vaṭṭati no vaṭṭatī’ti pucchaṁ katvā",
  "tika-vin06t3:397_10": "‘ucchuphāṇitaṁ pacchābhattaṁ no vaṭṭanakaṁ nāma natthī’ti vuttaṁ, taṁ yutta’’nti",
  "tika-vin06t3:397_11": "(pārā. aṭṭha. 2.623) vuttattā ca savatthukapakkā vāti attho ca vuttoyeva hoti, tasmā",
  "tika-vin06t3:397_12": "duddassitoti siddhaṁ. Āhāratthanti āhārapayojanaṁ. Āhārakiccaṁ yāpananti atthoti ca.",
  "tika-vin06t3:398": "262.Telaparibhogenāti sattāhakālikaparibhogena.",
  "tika-vin06t3:399_0": "263.Sati paccayeti ettha satipaccayatā gilānāgilānavasena dvidhā veditabbā. Vikālabhojanasikkhāpadassa",
  "tika-vin06t3:399_1": "hi anāpattivāre yāmakālikādīnaṁ tiṇṇampi avisesena satipaccayatā vuttā. Imasmiṁ khandhake",
  "tika-vin06t3:399_2": "‘‘anujānāmi, bhikkhave, gilānassa guḷaṁ, agilānassa guḷodakaṁ, anujānāmi, bhikkhave,",
  "tika-vin06t3:399_3": "gilānassa loṇasovīrakaṁ, agilānassa udakasambhinna’’nti vuttaṁ. Tasmā siddhaṁ satipaccayatā",
  "tika-vin06t3:399_4": "gilānāgilānavasena duvidhāti. Aññathā asati paccaye guḷodakādīsu āpajjati. Tato ca pāḷivirodho.",
  "tika-vin06t3:400_0": "Piṭṭhehīti pisitatelehi. Koṭṭhaphalanti koṭṭharukkhassa phalaṁ. ‘‘Madanaphalaṁ vā’’ti",
  "tika-vin06t3:400_1": "ca likhitaṁ. Hiṅgujatu nāma hiṅgurukkhassa daṇḍapallavapavāḷapākanipphannā. Hiṅgusipāṭikā",
  "tika-vin06t3:400_2": "nāma tassa mūlasākhapākanipphannā. Takaṁ nāma tassa rukkhassa tacapākodakaṁ. Takapattīti",
  "tika-vin06t3:400_3": "tassa pattapākodakaṁ. Takapaṇṇīti tassa phalapākodakaṁ. Atha vā ‘‘takaṁ nāma lākhā.",
  "tika-vin06t3:400_4": "Takapattīti kittimalomalākhā. Takapaṇṇīti pakkalākhā’’ti likhitaṁ. Ubbhidaṁ nāma ūsapaṁsumayaṁ.",
  "tika-vin06t3:401": "264.Chakaṇaṁ gomayaṁ. Pākatikacuṇṇaṁ nāma apakkakasāvacuṇṇaṁ, tena ‘‘ṭhapetvā gandhacuṇṇaṁ sabbaṁ vaṭṭatī’’ti vadanti. Cālitehīti parissāvitehi.",
  "tika-vin06t3:402": "265.Nānāsambhārehi katanti nānosadhehi.",
  "tika-vin06t3:403": "Guḷādianujānanakathāvaṇṇanā",
  "tika-vin06t3:404": "274. Sāmaṁ pakkaṁ samapakkanti duvidhaṁ viya dīpeti, tasmā khīrādīsu uṇhamattameva pāko. Tena uttaṇḍulādisamānā honti.",
  "tika-vin06t3:405": "276-8. ‘‘Buddhappamukha’nti āgataṭṭhāne ‘bhikkhusaṅgho’ti avatvā ‘saṅgho’ti vuccati bhagavantampi saṅgahetu’’nti vadanti. Nāgoti hatthī.",
  "tika-vin06t3:406_0": "279.Sambādheti vaccamagge bhikkhussa bhikkhuniyā ca passāvamaggepi anulomato. Dahanaṁ",
  "tika-vin06t3:406_1": "paṭikkhepābhāvā vaṭṭati. Satthavattikammānulomato na vaṭṭatīti ce? Na, paṭikkhittapaṭikkhepā,",
  "tika-vin06t3:406_2": "paṭikkhipitabbassa tapparamatādīpanato, kiṁ vuttaṁ hoti? Pubbe paṭikkhittampi satthakammaṁ",
  "tika-vin06t3:406_3": "sampiṇḍetvā pacchā ‘‘na, bhikkhave…pe… thullaccayassā’’ti dvikkhattuṁ satthakammassa",
  "tika-vin06t3:406_4": "paṭikkhepo kato. Tena sambādhassa sāmantā dvaṅgulaṁ paṭikkhipitabbaṁ nāma. Satthavattikammato",
  "tika-vin06t3:406_5": "uddhaṁ natthīti dīpeti. Kiñca bhiyyo pubbe sambādheyeva satthakammaṁ paṭikkhittaṁ,",
  "tika-vin06t3:406_6": "pacchā sambādhassa sāmantā dvaṅgulampi paṭikkhittaṁ, tasmā tasseva paṭikkhepo, netarassāti",
  "tika-vin06t3:406_7": "siddhaṁ. Ettha ‘‘satthaṁ nāma satthahārakaṁ vāssa pariyeseyyā’’tiādīsu viya yena",
  "tika-vin06t3:406_8": "chindati, taṁ sabbaṁ. Tena vuttaṁ ‘‘kaṇṭakena vā’’tiādi. Khāradānaṁ panettha bhikkhunivibhaṅge",
  "tika-vin06t3:406_9": "pasākhe lepamukhena anuññātanti veditabbaṁ. Eke pana ‘‘satthakammaṁ vā’’ti pāṭhaṁ",
  "tika-vin06t3:406_10": "vikappetvā vatthikammaṁ karonti. ‘‘Vatthī’’ti kira agghikā vuccati. Tāya chindanaṁ",
  "tika-vin06t3:406_11": "vatthikammaṁ nāmāti ca atthaṁ vaṇṇayanti, te ‘‘satthahārakaṁ vāssa pariyeseyyā’’ti",
  "tika-vin06t3:406_12": "imassa padabhājanīyaṁ dassetvā paṭikkhipitabbā. Aṇḍavuḍḍhīti vātaṇḍako. Ādānavattīti ānahavatti.",
  "tika-vin06t3:407": "Manussamaṁsapaṭikkhepakathāvaṇṇanā",
  "tika-vin06t3:408_0": "280. ‘‘Na, bhikkhave, manussamaṁsaṁ…pe… thullaccayassā’’ti vuttattā, ‘‘na ca, bhikkhave,",
  "tika-vin06t3:408_1": "appaṭi…pe… dukkaṭassā’’ti ca vuttattā appaṭivekkhaṇadukkaṭañca thullaccayañcāti dve",
  "tika-vin06t3:408_2": "āpajjati, tasmā kappiyamaṁsepi appaṭivekkhaṇapaccayā dukkaṭameva. Keci ‘‘maṁsabhāvaṁ",
  "tika-vin06t3:408_3": "jānantova āpajjati. Pūvādīsu ajānantassa kā paccavekkhaṇā’’ti vadanti. Ajānantopi",
  "tika-vin06t3:408_4": "āpajjati sāmaññena vuttattāti keci.",
  "tika-vin06t3:409": "Hatthimaṁsādipaṭikkhepakathāvaṇṇanā",
  "tika-vin06t3:410_0": "281.Imesaṁ…pe… sabbaṁ na vaṭṭatīti idaṁ dasannampi manussamaṁsādīnaṁ akappiyabhāvamattaparidīpanavacanaṁ,",
  "tika-vin06t3:410_1": "nāpattivibhāgadassanavacanaṁ. Yaṁ kiñci ñatvā vā añatvā vā khādantassa āpattiyevāti",
  "tika-vin06t3:410_2": "idampi aniyamitavacanameva ‘‘ayaṁ nāma āpattī’’ti avuttattā . Tadubhayampi heṭṭhā",
  "tika-vin06t3:410_3": "manussādīnaṁ maṁsādīsu thullaccayadukkaṭāpattiyo hontīti gahitanayehi adhippāyo jānituṁ",
  "tika-vin06t3:410_4": "sakkāti evaṁ vuttaṁ. Tatrāyaṁ adhippāyo – yasmā etesaṁ manussādīnaṁ maṁsādīni akappiyāni,",
  "tika-vin06t3:410_5": "tasmā manussānaṁ maṁsādīsu thullaccayāpatti. Sesānaṁ sabbattha dukkaṭāpattīti. Pāṭheyeva",
  "tika-vin06t3:410_6": "hi lohitādiṁ maṁsagatikaṁ katvā ‘‘na, bhikkhave, manussamaṁsaṁ…pe… thullaccayassā’’ti",
  "tika-vin06t3:410_7": "vuttaṁ. Tattheva hatthādīnaṁ maṁsādīsupi dukkaṭāpatti paññattā. Tena vuttaṁ sīhaḷaṭṭhakathāyaṁ",
  "tika-vin06t3:410_8": "‘‘manussamaṁse vā kese vā nakhe vā aṭṭhimhi vā lohite vā thullaccayamevā’’ti vuttaṁ. Iminā eva –",
  "tika-vin06t3:411": "‘‘Aṭṭhipi lohitaṁ cammaṁ, lomamesaṁ na kappatī’’ti. –",
  "tika-vin06t3:412_0": "Khuddasikkhāgāthāpadassa attho ca adhippāyo ca suviññeyyoti. Paṭiggahaṇeti ettha",
  "tika-vin06t3:412_1": "anādariyadukkaṭaṁ vuttaṁ. ‘‘Udakamanussādimaṁsampi na vaṭṭatī’’ti vadanti. Nāgarājena",
  "tika-vin06t3:412_2": "vuttādīnave satipi ujjhāyanādhikārameva gahetvā ‘‘paṭikūlatāyā’’ti vuttaṁ.",
  "tika-vin06t3:413": "Yāgumadhugoḷakādikathāvaṇṇanā",
  "tika-vin06t3:414_0": "283.Yathādhammo kāretabboti idaṁ saṅgītikārakavacanaṁ. Na hi bhagavā tameva sikkhāpadaṁ",
  "tika-vin06t3:414_1": "dvikkhattuṁ paññapesi, evaṁ evarūpesūti eke. Paṭhamapaññattameva sandhāya vuttaṁ,",
  "tika-vin06t3:414_2": "tathāpi na ca te bhikkhū sāpattikā jātā. Kathaṁ? Paramparabhojanasikkhāpadassa aṭṭhuppattiyā.",
  "tika-vin06t3:414_3": "‘‘Apica mayaṁ kālasseva piṇḍāya caritvā bhuñjimhā’’ti vuttaṁ. Mātikāvibhaṅge (pāci.",
  "tika-vin06t3:414_4": "227) ca ‘‘paramparabhojanaṁ nāma pañcannaṁ bhojanānaṁ aññatarena bhojanena nimantito,",
  "tika-vin06t3:414_5": "taṁ ṭhapetvā aññaṁ pañcannaṁ bhojanānaṁ aññataraṁ bhojanaṁ bhuñjati, etaṁ paramparabhojanaṁ",
  "tika-vin06t3:414_6": "nāmā’’ti vuttaṁ, tasmā aññaṁ bhojanaṁ nāma nimantanato laddhaṁ yaṁ kiñcīti siddhaṁ.",
  "tika-vin06t3:414_7": "Yasmā na bhojjayāgunimantanato laddhabhojanaṁ, tasmā ‘‘ettha anāpattī’’ti te bhikkhū",
  "tika-vin06t3:414_8": "paribhuñjiṁsūti. Ettha ‘‘yathādhammo kāretabbo’’ti vuttattā pana aññanimantanato",
  "tika-vin06t3:414_9": "laddhabhojanameva bhuñjantassa āpatti, netaranti anuññātaṁ. Tato paṭṭhāya tassa anāpattivāre",
  "tika-vin06t3:414_10": "‘‘niccabhatte salākabhatte pakkhike uposathike pāṭipadike’’ti vuttaṁ. Pubbe vesāliyā",
  "tika-vin06t3:414_11": "paññattakāle natthi, yadi atthi, aṭṭhuppattimātikāvibhaṅgavirodho, tasmā ‘‘apica",
  "tika-vin06t3:414_12": "mayaṁ kālasseva piṇḍāya caritvā bhuñjimhā’’ti aṭṭhuppattiyaṁ vuttattā, padabhājanepi",
  "tika-vin06t3:414_13": "‘‘aññaṁ pañcannaṁ bhojanānaṁ aññataraṁ bhojanaṁ bhuñjatī’’ti avisesena vuttattā ca",
  "tika-vin06t3:414_14": "paṭhamaṁ vā pacchā vā nimantitaṁ bhojanaṁ ṭhapetvā animantitameva bhuñjantassa āpatti,",
  "tika-vin06t3:414_15": "netaranti kiñcāpi āpannaṁ, ‘‘na, bhikkhave, aññatra nimantitena aññassa bhojjayāgu",
  "tika-vin06t3:414_16": "paribhuñjitabbā’’ti vuttattā pana paṭhamanimantitabhojanato aññaṁ pacchā laddhaṁ",
  "tika-vin06t3:414_17": "nimantitabhojanaṁ, niccabhattādīni ca bhuñjantassa āpattīti āpajjamānaṁ viya jātanti",
  "tika-vin06t3:414_18": "anupaññattippasaṅganivāraṇaṁ, animantanabhojane āpattippasaṅganivāraṇañca karonto,",
  "tika-vin06t3:414_19": "paṭhamapaññattisikkhāpadameva iminā atthena pariṇāmento ca ‘‘yathādhammo kāretabbo’’ti",
  "tika-vin06t3:414_20": "bhagavā āha, tasmā tato paṭṭhāya pacchā nimantanabhojanaṁ bhuñjantasseva āpatti.",
  "tika-vin06t3:414_21": "Tesu na niccabhattādīnīti āpannaṁ. Tenevāyasmā upālitthero tassa anāpattivāre ‘‘niccabhatte’’tiādīni",
  "tika-vin06t3:414_22": "pañca padāni pakkhipitvā saṅgāyi. Adhippāyaññū hi te mahānāgā, tasmā paṭhamameva",
  "tika-vin06t3:414_23": "yaṁ bhagavatā vuttaṁ ‘‘pañca bhojanāni ṭhapetvā sabbattha anāpattī’’ti vacanaṁ, pacchāpi",
  "tika-vin06t3:414_24": "taṁ anurakkhantena abhojanaṁ madhugoḷakaṁ aparāmasitvā bhojjayāgu eva vuttāti evaṁ ācariyo.",
  "tika-vin06t3:415_0": "Etthāha – yathā pacchāladdhalesena therena niccabhattādipakkhepo kato, evaṁ kathinakkhandhake",
  "tika-vin06t3:415_1": "paramparabhojanaṁ pakkhipitvā ‘‘atthatakathinānaṁ vo, bhikkhave, cha kappissantī’’ti",
  "tika-vin06t3:415_2": "kimatthaṁ na vuccanti? Vuccate – yathāvuttalesanidassanatthaṁ. Aññathā idaṁ sikkhāpadaṁ",
  "tika-vin06t3:415_3": "vesāliyaṁ, andhakavinde cāti ubhayattha upaḍḍhupaḍḍhena paññattaṁ siyā. No ce, sāpattikā",
  "tika-vin06t3:415_4": "bhikkhū siyuṁ, na ca te sāpattikā appaṭikkhittepi tesaṁ kukkuccadassanato. ‘‘Tena",
  "tika-vin06t3:415_5": "hi, brāhmaṇa, bhikkhūnaṁ dehīti. Bhikkhū kukkuccāyantā na paṭiggaṇhantī’’ti hi vuttaṁ.",
  "tika-vin06t3:415_6": "Tesañhi ‘‘paribhuñjathā’’ti bhagavato āṇattiyā paribhuttānampi ‘‘odissakaṁ nu kho",
  "tika-vin06t3:415_7": "idaṁ amhāka’’nti vimatippattānaṁ vimativinodanatthaṁ ‘‘anujānāmi, bhikkhave, yāguñca",
  "tika-vin06t3:415_8": "madhugoḷakañcā’’ti vuttaṁ. Evamidhāpete paññattaṁ paramparabhojanasikkhāpadaṁ omadditvā",
  "tika-vin06t3:415_9": "paramparabhojanaṁ kathaṁ bhuñjissantīti. Etthāhu keci ācariyā paramparabhojanasikkhāpadeneva",
  "tika-vin06t3:415_10": "‘‘aññassa bhojanaṁ na kappatī’’ti jānantāpi ‘‘anujānāmi, bhikkhave, yāguñcā’’ti visuṁ",
  "tika-vin06t3:415_11": "anuññātattā ‘‘paṭaggidānamahāvikaṭādi viya kappatī’’ti saññāya bhuñjiṁsu. Tena vuttaṁ",
  "tika-vin06t3:415_12": "‘‘apica mayaṁ kālasseva bhojjayāguyā dhātā’’tiādi, taṁ ayuttaṁ tattha aṭṭhuppattimātikāvibhaṅgavirodhena",
  "tika-vin06t3:415_13": "anāpattivāre niccabhattādīnaṁ asambhavappasaṅgato, bhikkhūnaṁ sāpattikabhāvānatikkamanato,",
  "tika-vin06t3:415_14": "micchāgāhahetuppasaṅgena bhagavatā anuññātappasaṅgato ca. Te hi bhikkhū yasmā bhagavā",
  "tika-vin06t3:415_15": "katthaci vinayavasena kappiyampi ‘‘gāthābhigītaṁ me abhojaneyya’’nti (saṁ. ni. 1.194;",
  "tika-vin06t3:415_16": "su. ni. 81; mi. pa. 4.5.9) paṭikkhipati, tasmā bhagavato adhippāyaṁ pati ‘‘kukkuccāyantā",
  "tika-vin06t3:415_17": "na paṭiggaṇhantī’’ti vuttaṁ, sikkhāpadaṁ pati bhagavāpi attano adhippāyappakāsanatthameva",
  "tika-vin06t3:415_18": "‘‘anujānāmi, bhikkhave, yāguñcā’’ti āha. Duravaggāho hi bhagavato adhippāyo. Tathā",
  "tika-vin06t3:415_19": "hi bhāradvājassa pāyāsaṁ abhojaneyyanti akataviññattippasaṅgato paṭikkhipi. Ānandattherena",
  "tika-vin06t3:415_20": "viññāpetvā sajjitaṁ tekaṭulayāguṁ pana ‘‘yadapi, ānanda, viññattaṁ, tadapi akappiya’’nti",
  "tika-vin06t3:415_21": "avatvā ‘‘yadapi, ānanda, antovuttha’’ntiādimevāha. Tena no ce taṁ antovutthaṁ kappatīti",
  "tika-vin06t3:415_22": "adhippāyadassanena paṇītabhojanasūpodanaviññattisikkhāpadāni upatthambheti bhagavatopi",
  "tika-vin06t3:415_23": "kappati, pageva amhākanti.",
  "tika-vin06t3:416_0": "284.Gilānasseva bhagavatā guḷo anuññātoti ‘‘yāni kho pana tāni gilānānaṁ bhikkhūnaṁ",
  "tika-vin06t3:416_1": "paṭisāyanīyānī’’ti (pārā. 622) vacanavasena vuttaṁ, teneva te idha paṭiggahaṇe kukkuccāyiṁsu.",
  "tika-vin06t3:416_2": "Idha pana ‘‘anujānāmi, bhikkhave, gilānassa guḷodaka’’nti vattabbe guḷādhikārattā",
  "tika-vin06t3:416_3": "pubbe anuññātañca vatvā agilānassa guḷodakaṁ anuññātaṁ, tena gilānena sati paccaye",
  "tika-vin06t3:416_4": "guḷo paribhuñjitabbo, guḷodakaṁ asati paccayepi vaṭṭatīti imaṁ visesaṁ dīpeti. Tattha",
  "tika-vin06t3:416_5": "‘‘guḷodakaṁ kālikesu sattāhakālikaṁ, bhagavatā odissānuññātattā sattāhātikkamena",
  "tika-vin06t3:416_6": "dukkaṭa’’nti vadanti, taṁ na yuttaṁ, udakasambhinnattā sattāhakālikabhāvaṁ jahati.",
  "tika-vin06t3:416_7": "‘‘Yathā ambādi udakasambhinnaṁ yāmakālikaṁ jātaṁ, tathā sattāhakālikaṁ jahitvā tadanantare",
  "tika-vin06t3:416_8": "yāvajīvike ṭhita’’nti vadanti, taṁ yuttaṁ, tañca bhagavatā odissānuññātattā paccavekkhaṇābhāve",
  "tika-vin06t3:416_9": "doso natthi. ‘‘Guḷodaka’nti vuttattā udakagatika’’nti vadanti. Yadi udakamissaṁ udakagatikaṁ",
  "tika-vin06t3:416_10": "hoti, madhupi siyā taṁ tathā anuññātattā. Mā hotu, appaṭiggahetvā paribhuñjitabbaṁ",
  "tika-vin06t3:416_11": "siyā udakagatikattā, tañca na hoti, ‘‘sabbatthāpi upaparikkhitvā gahetabba’’nti aññatarasmiṁ gaṇṭhipade vuttaṁ.",
  "tika-vin06t3:417": "285.Suññāgāranti catutthajjhānaṁ.",
  "tika-vin06t3:418": "Kappiyabhūmianujānanakathāvaṇṇanā",
  "tika-vin06t3:419_0": "295.Oravasaddanti mahāsaddaṁ. Bahūhi samparivāretvāti ettha ekenāpi vaṭṭati. ‘‘Bahūsu",
  "tika-vin06t3:419_1": "ekassapi vacanena saha siyāti vutta’’nti vadanti. ‘‘Āmasitvā’’ti vuttattā anāmasite",
  "tika-vin06t3:419_2": "na vaṭṭati. ‘‘Doso natthī’’ti vacanena sesāpi anuññātā. ‘‘Bhittiñce upasante pacchā",
  "tika-vin06t3:419_3": "taṁ pūrenti, tattha kātuṁ na vaṭṭati, pakatibhūmiyaṁyeva kātuṁ vaṭṭatī’’ti vadanti.",
  "tika-vin06t3:419_4": "Taṁ upari aṭṭhakathāyaṁ ‘‘iṭṭhakādīhi katācayassā’’tiādinā virujjhati viya. Mattikāpiṇḍaṁ",
  "tika-vin06t3:419_5": "vāti ettha ‘‘asatiyā anadhiṭṭhitāya saritaṭṭhānato paṭṭhāya ce upari adhiṭṭhitā,",
  "tika-vin06t3:419_6": "heṭṭhā ṭhitaṁ bhaṇḍaṁ akappiyaṁ, upariṭṭhitameva kappiyaṁ, ayamettha viseso’’ti vuttaṁ.",
  "tika-vin06t3:419_7": "Ettha kappiyakuṭi laddhuṁ vaṭṭatīti evaṁvidhe puna kātabbāti attho. Kappiyakuṭiṁ",
  "tika-vin06t3:419_8": "kātuṁ demāti ettha kappiyakuṭikiccaṁ kātunti adhippāyo. Bhojanasālā pana senāsanameva,",
  "tika-vin06t3:419_9": "tasmā tattha kātabbanti apare. ‘‘Akatepi vaṭṭatī’’ti vuttaṁ.",
  "tika-vin06t3:420_0": "‘‘Mukhasannidhi nāma bhojanakāle sannidhī’’ti likhitaṁ. Mukhasannidhīti tassa nāmaṁ.",
  "tika-vin06t3:420_1": "‘‘Yadi sannidhi hoti, pācittiyaṁ bhaveyya, mukhasannidhi pana dukkaṭaṁ, tasmā sannidhi",
  "tika-vin06t3:420_2": "anadhippetā’’ti vuttaṁ. ‘‘Tassa santakaṁ katvā’’ti vuttattā anapekkhavissajjanaṁ",
  "tika-vin06t3:420_3": "nādhippetaṁ. Cīvaravikappane viya kappiyamattaṁ ñātabbanti keci.",
  "tika-vin06t3:421": "Keṇiyajaṭilavatthukathāvaṇṇanā",
  "tika-vin06t3:422_0": "300. ‘‘Attanā paṭiggahitaṁ purebhattameva pariccajitvā sāmaṇerādīhi pānakaṁ katvā",
  "tika-vin06t3:422_1": "dinne purebhattameva vaṭṭati, na pacchābhattaṁ savatthukapaṭiggahitattā’’ti vadanti,",
  "tika-vin06t3:422_2": "tattha puna paṭiggahaṇe niddosattā, purebhattameva paṭiggahaṇassa nissaṭṭhattā, attanā",
  "tika-vin06t3:422_3": "ca aggahitattā doso na dissati, upaparikkhitvā gahetabbaṁ. Sālūkā nāma kandā, ‘‘ito",
  "tika-vin06t3:422_4": "kiñcitaka’’nti voharanti. ‘‘Phārusakanti goḷavisaye eko rukkho’’ti ca likhitaṁ. ‘‘Pakkaḍākarasa’’nti",
  "tika-vin06t3:422_5": "visesitattā ‘‘apakkaṁ vaṭṭatī’’ti vuttaṁ. Kurundivacanenapi siddhameva. Taṇḍuladhovanodakampi",
  "tika-vin06t3:422_6": "dhaññaraso eva. ‘‘Nikkasaṭo ucchuraso sattāhakāliko’’ti likhitaṁ. Sāvittīti gāyatti.",
  "tika-vin06t3:422_7": "Chandasoti vedassa. ‘‘Na, bhikkhave, pabbajitena akappiye samādapetabba’nti vuttattā",
  "tika-vin06t3:422_8": "anupasampannassāpi na kevalaṁ dasasu eva sikkhāpadesu, atha kho yaṁ bhikkhussa na",
  "tika-vin06t3:422_9": "kappati, tasmimpīti adhippāyo’’ti vuttaṁ.",
  "tika-vin06t3:423_0": "305.Dve paṭā desanāmenevāti cīnapaṭṭasomārapaṭṭāni. Tīṇīti pattuṇṇena saha tīṇi.",
  "tika-vin06t3:423_1": "Iddhimayikaṁ ehibhikkhūnaṁ nibbattaṁ. Devadattiyaṁ anuruddhattherena laddhaṁ. ‘‘Yāmātikkame",
  "tika-vin06t3:423_2": "sannidhivasena sattāhātikkame bhesajjasikkhāpadavasenā’’ti likhitaṁ.",
  "tika-vin06t3:424": "Bhesajjakkhandhakavaṇṇanā niṭṭhitā.",
  "tika-vin06t3:425": "7. Kathinakkhandhakavaṇṇanā",
  "tika-vin06t3:426": "Kathinānujānanakathāvaṇṇanā",
  "tika-vin06t3:427_0": "306.‘‘Kathinanti pañcānisaṁse antokaraṇasamatthatāya thiranti attho’’ti likhitaṁ.",
  "tika-vin06t3:427_1": "‘‘Pañca kappantī’’ti avatvā ‘‘kappissantī’’ti anāgatavacanaṁ ‘‘vo’’ti imassa sāmivacanapakkhe",
  "tika-vin06t3:427_2": "yujjati tesaṁ tasmiṁ khaṇe anatthatakathinattā. Dvīsu panetesu atthavikappesu pacchimo",
  "tika-vin06t3:427_3": "yutto sabbesampi tesaṁ pāveyyakānaṁ sabbadhutaṅgadharattā. Nimantanaṁ sādiyantasseva",
  "tika-vin06t3:427_4": "hi anāmantacāro paññatto, tathā gaṇabhojanaṁ. Asamādānacāro anadhiṭṭhitaticīvarassa",
  "tika-vin06t3:427_5": "natthi atecīvarikassa yāvadatthacīvaracatutthādicīvaraggahaṇasambhavato. Itarassāpi",
  "tika-vin06t3:427_6": "anadhiṭṭhānamukhena labbhati. Cīvaruppādo apaṁsukūlikasseva. ‘‘Kathinatthatasīmāya’’nti",
  "tika-vin06t3:427_7": "upacārasīmaṁ sandhāya vuttaṁ. Upacārasīmaṭṭhassa matakacīvarādibhāgiyatāya baddhasīmāya",
  "tika-vin06t3:427_8": "tatruppādābhāvato viññeyyametaṁ upacārasīmāvettha adhippetāti. Kathinatthāraṁ ke",
  "tika-vin06t3:427_9": "labhantīti ke sādhentīti attho. Pañca janā sādhenti. Kathinadussassa hi dāyakā pacchimakoṭiyā",
  "tika-vin06t3:427_10": "cattāro honti. Eko paṭiggāhakoti. ‘‘Tatra ce, bhikkhave, yvāyaṁ catuvaggo bhikkhusaṅgho",
  "tika-vin06t3:427_11": "ṭhapetvā tīṇi kammāni upasampadaṁ pavāraṇaṁ abbhāna’’nti (mahāva. 388) campeyyakkhandhake",
  "tika-vin06t3:427_12": "vuttattā ‘‘na pañcavaggakaraṇīya’’nti gahetabbaṁ. ‘‘Yassa saṅgho kathinadussaṁ deti,",
  "tika-vin06t3:427_13": "taṁ hatthapāse akatvāpi bahisīmāya ṭhitassapi dātuṁ vaṭṭatī’’ti vadanti, taṁ hatthapāse",
  "tika-vin06t3:427_14": "katvā eva dātabbaṁ. Kasmā? ‘‘Tassa kammappattattā’’ti vuttaṁ. ‘‘Tatruppādena taṇḍulādinā",
  "tika-vin06t3:427_15": "vatthesu cetāpitesu atthatakathinānameva tāni vatthāni pāpuṇanti. Vatthehi pana taṇḍulādīsu",
  "tika-vin06t3:427_16": "cetāpitesu sabbesaṁ tāni pāpuṇantī’’ti vuttaṁ. Paṭhamapavāraṇāya pavāritā labhantīti",
  "tika-vin06t3:427_17": "idaṁ ukkaṭṭhakoṭiyā vuttaṁ. Antarāyena appavāritānampi vutthavassānaṁ kathinatthārasambhavato",
  "tika-vin06t3:427_18": "itare gaṇapūrake katvā kathinaṁ attharitabbanti kathaṁ paññāyatīti ce? ‘‘Dvinnaṁ",
  "tika-vin06t3:427_19": "puggalānaṁ atthataṁ hoti kathinaṁ atthārakassa ca anumodakassa cā’’ti (pari. 403)",
  "tika-vin06t3:427_20": "parivāre ekavacanakaraṇato, tattheva ‘‘saṅghassa atthataṁ hoti kathinaṁ, gaṇassa",
  "tika-vin06t3:427_21": "puggalassa atthataṁ hoti kathina’’nti (pari. 414) vacanato ca.",
  "tika-vin06t3:428_0": "Aññasmiṁvihāre vutthavassāpi na labhantīti idaṁ kiṁ ekasīmasmiṁ, udāhu nānāsīmasminti?",
  "tika-vin06t3:428_1": "Kiñcettha – yadi tāva ekasīmasmiṁ, parato ‘‘sace pana ekasīmāya bahū vihārā honti,",
  "tika-vin06t3:428_2": "sabbe bhikkhū sannipātetvā ekattha kathinaṁ attharitabbaṁ, visuṁ visuṁ attharituṁ",
  "tika-vin06t3:428_3": "na vaṭṭatī’’ti iminā aṭṭhakathāvacanena virujjhati. Idañhi vacanaṁ sabbesaṁyeva eko",
  "tika-vin06t3:428_4": "kathinatthāroti dīpeti. Atha nānāsīmasmiṁ, upanandassa ekādhippāyadānānumatiyā virujjhati.",
  "tika-vin06t3:428_5": "Vuttañhetaṁ ‘‘detha, bhikkhave, moghapurisassa ekādhippāya’’nti (mahāva. 364). Idañhi",
  "tika-vin06t3:428_6": "vacanaṁ dvīsupi āvāsesu tassa kathinatthārasiddhiṁ dīpetīti. Avirodhova icchitabbo",
  "tika-vin06t3:428_7": "appaṭisiddhattā, tasmā ekasīmasmiṁ vā nānāsīmasmiṁ vā nānūpacāre aññasmiṁ vihāre",
  "tika-vin06t3:428_8": "vutthavassāpi na labhantīti adhippāyo veditabbo. ‘‘Pacchimikāya upasampanno paṭhamapavāraṇāya",
  "tika-vin06t3:428_9": "pavāretumpi labhati, vassiko ca hoti ānisaṁsañca labhatīti sāmaṇerānaṁ vassūpagamanaṁ",
  "tika-vin06t3:428_10": "anuññātaṁ hoti, sāmaṇerā kathinānisaṁsaṁ labhantī’’ti vadanti.",
  "tika-vin06t3:429_0": "Tiṇṇaṁ cīvarānaṁ aññatarappahonakanti idaṁ ‘‘na aññatra saṅghāṭiyā uttarāsaṅgena",
  "tika-vin06t3:429_1": "antaravāsakena atthataṁ hoti kathina’’nti imāya pāḷiyā virujjhanaṁ viya dissati.",
  "tika-vin06t3:429_2": "Ayañhi pāḷi tiṇṇaṁ cīvarānaṁ aññataravirahenāpi na atthataṁ hoti kathinanti dīpetīti",
  "tika-vin06t3:429_3": "ce? Na, tadatthajānanato, na tiṇṇaṁ cīvarānaṁ aññataravirahena na atthataṁ hoti kathinanti",
  "tika-vin06t3:429_4": "hi dīpetukāmo bhagavā taṁ pāḷimāha. Yadi evaṁ ‘‘aññatra saṅghāṭiyā uttarāsaṅgena",
  "tika-vin06t3:429_5": "antaravāsakenā’’ti na vattabbā siyāti ce? Na, adhippāyajānanatova. Yo saṅghāṭiyā",
  "tika-vin06t3:429_6": "attharitukāmo, tassa aññatra saṅghāṭiyā na atthataṁ hoti. Esa nayo itaratthāpīti",
  "tika-vin06t3:429_7": "ayamettha adhippāyo. Teneva sukkapakkhe ‘‘saṅghāṭiyā atthataṁ hotī’’tiādinā nayena",
  "tika-vin06t3:429_8": "ekameva cīvaraṁ vuttaṁ, evaṁ sante ‘‘catuvīsatiyā ākārehi anatthataṁ hoti kathinaṁ,",
  "tika-vin06t3:429_9": "sattarasahi ākārehi atthataṁ hoti kathina’’nti yathārahaṁ ukkaṭṭhakoṭiyā vuttanti",
  "tika-vin06t3:429_10": "veditabbaṁ, tasmā kaṇhapakkhe ullikhita…pe… nissīmaṭṭhānumodanānaṁ catuvīsatiyā ākārānaṁ",
  "tika-vin06t3:429_11": "sambhavantānaṁ sabbena sabbaṁ abhāvenapi nimittakatādīnaṁ asambhavantānaṁ aññatarabhāvenapi",
  "tika-vin06t3:429_12": "na atthataṁ hoti kathinanti evamadhippāyo veditabbo. Sukkapakkhepi ahatāhatakappa…pe…",
  "tika-vin06t3:429_13": "sīmaṭṭhānumodanānaṁ sattarasannaṁ ākārānaṁ sambhavantānaṁ aññatarabhāvenapi itaresaṁ",
  "tika-vin06t3:429_14": "sabbena sabbaṁ abhāvenapi atthataṁ hoti kathinanti evamadhippāyo veditabbo. Aññathā",
  "tika-vin06t3:429_15": "aññamaññavirodho, yathāsambhavaṁ yojetvā veditabbo.",
  "tika-vin06t3:430_0": "Tatridaṁ mukhamattanidassanaṁ – kaṇhapakkhe ‘‘uttarāsaṅgena atthate kathine na aññatra",
  "tika-vin06t3:430_1": "saṅghāṭiyā na aññatra antaravāsakena atthataṁ hoti kathina’’nti vacanappamāṇato taṁ",
  "tika-vin06t3:430_2": "kathinaṁ anatthataṁ siyā. Sukkapakkhe ca ‘‘animittakatena atthataṁ hoti kathina’’nti",
  "tika-vin06t3:430_3": "vacanappamāṇato animittakatena kathine atthate tañce parikathā kataṁ, tathāpi atthatameva",
  "tika-vin06t3:430_4": "kathinaṁ hotīti ayaṁ duvidhopi virodho. Yathāvuttanayena adhippāye gahite parihāro hotīti veditabbaṁ.",
  "tika-vin06t3:431_0": "Yo ānisaṁsaṁ bahuṁ detīti iminā paccayalolabhāvaṁ viya dīpeti, tathāpi bhagavatā",
  "tika-vin06t3:431_1": "yāvadatthacīvarapariyesanapaññāpanamukhena dvāraṁ dinnanti katvā saṅghānuggahatthaṁ",
  "tika-vin06t3:431_2": "hoti. ‘‘Akātuṁ na hotīti anādariyena akarontassa dukkaṭa’’nti likhitaṁ. Anumodāmāti",
  "tika-vin06t3:431_3": "ettha sabbasaṅgāhikavasena evaṁ vuttaṁ. ‘‘Anumodāmī’’ti ekakena vattabbaṁ, itarathā",
  "tika-vin06t3:431_4": "‘‘na vaṭṭatī’’ti mahāaṭṭhakathāyaṁ kira vuttaṁ. Kathinacīvaraṁ adhiṭṭhahitvā ‘‘imāya",
  "tika-vin06t3:431_5": "saṅghāṭiyā kathinaṁ attharāmī’’ti vācāya bhinnamattāya puggalassa atthataṁ hoti.",
  "tika-vin06t3:431_6": "‘‘Kammavācā pana ekāyeva vaṭṭatīti kathinadussassa eva kammavācā, sesacīvaradāne",
  "tika-vin06t3:431_7": "apalokanamevāti attho’’ti likhitaṁ. Ekasīmāyāti ekaupacārasīmāyāti attho yujjati.",
  "tika-vin06t3:431_8": "Keci pana ‘‘baddhasīmā adhippetā ekasīmāya ekaṭṭhāne attharite sabbattha attharitaṁ",
  "tika-vin06t3:431_9": "hoti ‘sabbe bhikkhū sannipatitvā’ti vuttattā, tehipi anumodantehi attharitameva hoti,",
  "tika-vin06t3:431_10": "upacāraparicchinne tattha tattha laddhaṁ tehi tehi laddhabbaṁ hoti. Tattha paviṭṭhehipi",
  "tika-vin06t3:431_11": "labhitabbaṁ sabbehipi attharitattā, ayaṁ viseso. Mahāaṭṭhakathāyampi evameva vutta’’nti",
  "tika-vin06t3:431_12": "vadanti, vīmaṁsitabbaṁ.",
  "tika-vin06t3:432_0": "308. Catuvīsati ākāravantatāya mahābhūmikaṁ. ‘‘Dīghasibbitanti pacchākatasibbanaṁ,",
  "tika-vin06t3:432_1": "ovaṭṭitvā sibbanaṁ vā’’ti likhitaṁ. Kaṇḍusaṁ nāma pubbabandhanaṁ. Paṭhamacimilikā",
  "tika-vin06t3:432_2": "ghaṭetvā ṭhapitā hotīti kathinadussaṁ dubbalaṁ disvā taṁ balavatā attano pakatidussena",
  "tika-vin06t3:432_3": "saddhiṁ ghaṭetvā dupaṭṭaṁ katvā sibbitukāmehi kathinadussato pakatidussassa mahantatāya",
  "tika-vin06t3:432_4": "paṭhamaṁ tappamāṇānurūpaṁ bandhakaṇḍuse ghaṭetvā rajjukehi bandhitvā kataṁ hotīti",
  "tika-vin06t3:432_5": "adhippāyo. Kathinacīvarassa appatāya paṭhamaṁ baddhadussaṁ kucchicimilikā hoti, mahāpaccariyaṁ,",
  "tika-vin06t3:432_6": "kurundiyañca vuttavacananidassanaṁ, byañjane eva bhedo, atthe natthīti dassanatthaṁ",
  "tika-vin06t3:432_7": "katanti veditabbaṁ. ‘‘Iminā kiṁ dīpetīti ce? Tathākataṁ dupaṭṭacīvaraṁ pakaticīvarassa",
  "tika-vin06t3:432_8": "mahantatāya pakaticīvarasaṅkhyameva gacchati, na kathinacīvarasaṅkhyanti kassaci",
  "tika-vin06t3:432_9": "siyā, nevaṁ daṭṭhabbaṁ. Evaṁ kucchicimilikabhāvena ṭhitampi kathinacīvaraṁ. Mahantampi",
  "tika-vin06t3:432_10": "taṁ pakaticīvaraṁ attano kathinacīvaramevāti. Heṭṭhimakoṭiyā pañcakassa icchitabbattā",
  "tika-vin06t3:432_11": "kathinadussaṁ khaṇḍākhaṇḍaṁ bahudhā chinditvā sibbitukāmo kathinacīvarato paṭṭaṁ",
  "tika-vin06t3:432_12": "gahetvā aññasmiṁ akathinacīvare paṭṭamāropetī’’ti likhitaṁ. Atha vā bahūni kathinadussāni",
  "tika-vin06t3:432_13": "paṁsukūlāni khuddakakhuddakāni ekacīvaratthāya, mahantāni ca ūnatthāya dinnāni honti.",
  "tika-vin06t3:432_14": "Kathinacīvaratoti bhikkhu ekaccato kathinacīvarato paṭṭaṁ gahetvā aññasmiṁ āropeti.",
  "tika-vin06t3:432_15": "Etthāha – kiṁ paṁsukūlāni kathinadussāni vikappanupagapacchimāni dātabbāni, udāhu",
  "tika-vin06t3:432_16": "khuddakānipīti? Ettha acīvarasaṅkhyattā khuddakāni dātuṁ na vaṭṭati. Kammavācā tattha",
  "tika-vin06t3:432_17": "na ruhatīti eke. ‘‘Paṁsukūlena atthataṁ hotī’’ti pāḷiyaṁ nayadānato kucchicimilikabhāvena",
  "tika-vin06t3:432_18": "ṭhitassa kathinadussassa attano sabhāvena anadhiṭṭhānupagassa purāṇacīvarabhāveneva",
  "tika-vin06t3:432_19": "adhiṭṭhānārahassapi kathinacīvarabhāvānumatimukhena aṭṭhakathāyaṁ padānato ca khuddakānipi",
  "tika-vin06t3:432_20": "dātuṁ vaṭṭati. Tañhi kathinatthārako ghaṭetvā kathinacīvaraṁ karissatīti katvā kappatīti",
  "tika-vin06t3:432_21": "eke, yuttataraṁ gahetabbaṁ.",
  "tika-vin06t3:433_0": "Nicayasannidhi saṅghāyattā saṅghena katattā. Rattātikkantaṁ nissajjitabbattā ‘‘nissaggiya’’nti",
  "tika-vin06t3:433_1": "vuccati. Pañca khaṇḍāni paṭṭāni pamāṇaṁ assāti pañcakaṁ. Tena vā atirittena vāti",
  "tika-vin06t3:433_2": "attho. Tadaheva sañchinnenāti saṅghena kathinatthārakassa kammavācaṁ vatvā dinneneva",
  "tika-vin06t3:433_3": "tadaheva sañchinnena samaṇḍalikatena bhavitabbaṁ. Evaṁ dinnaṁyeva hi parivāre ‘‘pubbakaraṇaṁ",
  "tika-vin06t3:433_4": "sattahi dhammehi saṅgahita’’nti vuttaṁ, na dāyakena diyyamānaṁ, tasmā pariniṭṭhitapubbakaraṇameva",
  "tika-vin06t3:433_5": "ce dāyako saṅghassa deti, sampaṭicchitvā kammavācāya dātabbaṁ. Tena ca tasmiṁyeva",
  "tika-vin06t3:433_6": "sīmāmaṇḍale adhiṭṭhahitvā attharitvā saṅgho anumodāpetabbo katapubbakaraṇassa puna",
  "tika-vin06t3:433_7": "kattabbābhāvato. Atthārakassa hatthagatameva hi sandhāya ‘‘na ullikhitamattenā’’tiādi",
  "tika-vin06t3:433_8": "vuttaṁ. Pariniṭṭhitapubbakaraṇampi puna dhovitvā visibbitvā kātabbameva vacanapamāṇatoti",
  "tika-vin06t3:433_9": "ce? Na, chinnassa puna chedāsambhavato. Aññasmiṁ ṭhāne chinditabbamevāti ce? Na,",
  "tika-vin06t3:433_10": "pabbajjādhikāre ‘‘kesamassuṁ ohārāpetvā’’ti vacanappamāṇato muṇḍikassa chinnepi kese",
  "tika-vin06t3:433_11": "pariyesitvā sirasmiṁ ṭhapetvā puna ohārāpetvā pabbājetabbappasaṅgato, na idha na-kārena",
  "tika-vin06t3:433_12": "paṭisiddhattāti ce? Na, ‘‘na aññatra saṅghāṭiyā’’ti na-kārena paṭisiddhattā uttarāsaṅgena",
  "tika-vin06t3:433_13": "atthate anatthataṁ hotīti aniṭṭhappasaṅgato, tasmā abhiniveso na kātabbo. ‘‘Bahiupacārasīmāya",
  "tika-vin06t3:433_14": "ṭhito’’ti vuttattāpi pubbe vuttavinicchayova gahetabbo.",
  "tika-vin06t3:434_0": "309.Asannidhikatena atthataṁ hoti kathinanti ettha kiṁ kathinatthāramāseyeva duvidhopi",
  "tika-vin06t3:434_1": "sannidhi adhippeto, udāhu tato pubbepi, dāyakena vā kadā dātabbaṁ, kiṁ kathinatthāramāseyeva,",
  "tika-vin06t3:434_2": "udāhu tato pubbepi, kathinatthāramāsepi asukasmiṁ divaseyeva atthāratthāya dammīti",
  "tika-vin06t3:434_3": "dātuṁ vaṭṭati na vaṭṭatīti idaṁ vicāretabbaṁ. Kathinatthāramāse eva duvidhopi sannidhi.",
  "tika-vin06t3:434_4": "Dāyakenāpi vassāvāsikaṁ viya kathinacīvaraṁ uddissa dinnaṁ na vaṭṭati. Kasmā? ‘‘Kathinadāyakassa",
  "tika-vin06t3:434_5": "vattaṁ atthī’’tiādinā (mahāva. aṭṭha. 306) nayena aṭṭhakathāyaṁ vuttattā. Ukkaṭṭhamattametanti",
  "tika-vin06t3:434_6": "ce? Na, ‘‘kathinaṁ nāma atiukkaṭṭhaṁ vaṭṭatī’’ti (mahāva. aṭṭha. 308) vuttattā. Na",
  "tika-vin06t3:434_7": "āgamanaṁ sandhāya vuttanti ce? Na, idampi āgamanameva sandhāya vuttaṁ, pubbe dinnaṁ na vaṭṭatīti.",
  "tika-vin06t3:435_0": "310.Kathinassāti kathinatthārassa. Ubbhārāyāti vūpasamāya, appavattiyāti attho. Kimatthiyaṁ",
  "tika-vin06t3:435_1": "ubbhāranidassananti ce? Pañcahi anāpattikālapariyantadassanena tesu saṁvaruppādanatthaṁ.",
  "tika-vin06t3:435_2": "Aññathā ‘‘cīvarakālasamayo nāma anatthate kathine vassānassa pacchimo māso, atthate",
  "tika-vin06t3:435_3": "kathine pañca māsā’’ti (pārā. 649) vibhaṅge vuttattā antarāpakkamanantikādiubbhārābhāvepi",
  "tika-vin06t3:435_4": "pañcahi pañcasu māsesu anāpattiyevāti micchāgāho siyā . Tato āpattikhette anāpattikhettasaññāya",
  "tika-vin06t3:435_5": "taṁ taṁ āpattiṁ āpajjati, itaresañca bhikkhūnaṁ lābhantarāyaṁ karotīti veditabbaṁ.",
  "tika-vin06t3:436": "Ādāyasattakakathāvaṇṇanā",
  "tika-vin06t3:437_0": "311.Sanniṭṭhānantike dvepi palibodhā ekato chijjantīti idha, parivāraṭṭhakathāyañca",
  "tika-vin06t3:437_1": "vuttaṁ imissā khandhakapāḷiyā sameti ekato ubhinnampi dhuranikkhepassa katattā. ‘‘Idaṁ",
  "tika-vin06t3:437_2": "bahisīmāyameva vuttaṁ sanniṭṭhānantikaṁ sandhāya vuttaṁ. Yaṁ pana vuttaṁ parivāre",
  "tika-vin06t3:437_3": "‘cattāro kathinuddhārā siyā antosīmāya uddhariyyanti, siyā bahisīmāya uddhariyyanti,",
  "tika-vin06t3:437_4": "niṭṭhānantiko sanniṭṭhānantiko nāsanantiko āsāvacchediko’ti (pari. 416). Tattha bahisīmāya",
  "tika-vin06t3:437_5": "sanniṭṭhānantiko uddhariyyatīti idha dassitanayova. Kathaṁ antosīmāya sanniṭṭhānantiko?",
  "tika-vin06t3:437_6": "Akatacīvaramādāya ‘na paccessa’nti gato, gatagataṭṭhāne phāsuvihāraṁ alabhanto tameva",
  "tika-vin06t3:437_7": "vihāraṁ āgacchati, tassa cīvarapalibodho ṭhito. So ca ‘nevimaṁ cīvaraṁ kāressa’nti",
  "tika-vin06t3:437_8": "citte uppannamatte chijjati, tasmā antosīmāya uddhariyyati, tasmā duvidho sanniṭṭhānantiko’’ti",
  "tika-vin06t3:437_9": "porāṇagaṇṭhipade likhitaṁ, taṁ yuttaṁ, aññathā antosīmāya ‘‘nevimaṁ cīvaraṁ kāressa’’nti",
  "tika-vin06t3:437_10": "pavattaubbhāro itaresu samodhānaṁ na gacchatīti atiritto siyā. Sīmātikkantikoti cīvarakālasīmātikkantiko.",
  "tika-vin06t3:437_11": "Saubbhāre cīvarapalibodho paṭhamaṁ chijjanto viya khāyati, atha kho sāpekkhatāya",
  "tika-vin06t3:437_12": "cīvarakaraṇe saussāhova hotīti lesaṁ sandhāya parivāravasena ‘‘dve palibodhā apubbaṁ",
  "tika-vin06t3:437_13": "acarimaṁ chijjantī’’ti (mahāva. aṭṭha. 311) vuttaṁ. ‘‘Katacīvaro’’ti vuttattā idha na sambhavati.",
  "tika-vin06t3:438_0": "316. Sabbaṁ attano parikkhāraṁ anavasesetvā pakkamanto ‘‘samādāya pakkamatī’’ti vuccati.",
  "tika-vin06t3:438_1": "‘‘Kathinuddhāre viseso natthi. Puggalādhippāyavisesena kevalaṁ vāradassanatthaṁ samādāyavārā",
  "tika-vin06t3:438_2": "vuttā’’ti sabbesu gaṇṭhipadesu likhitaṁ. Idha pana puggalādhippāyena payojanaṁ vīmaṁsitabbaṁ.",
  "tika-vin06t3:438_3": "Pakkamanantikassa abhāvā ‘‘yathāsambhava’’nti vuttaṁ. Vippakatepi dhuranikkhepavasena",
  "tika-vin06t3:438_4": "pakkamanantikatā sambhavati, tasmā pakkamanantikavāropi vattabboti ce? Na, sanniṭṭhānantikalakkhaṇappasaṅgato.",
  "tika-vin06t3:438_5": "Akatacīvarassa na savanantikatā ca.",
  "tika-vin06t3:439_0": "Tatrāyaṁ ādito paṭṭhāya vāravibhāvanā – ādāyavārā satta, tathā samādāyavārāti dve",
  "tika-vin06t3:439_1": "sattakavārā. Tato pakkamanantikaṁ vajjetvā vippakatacīvarassa ādāyavārā, samādāyavārā",
  "tika-vin06t3:439_2": "cāti dve chakkavārā. Tato paraṁ niṭṭhānasanniṭṭhānanāsanantikānaṁ vasena tīṇi tikāni",
  "tika-vin06t3:439_3": "dassitāni, tattha paṭhamattikaṁ antosīmāya ‘‘na paccessa’’nti imaṁ vidhiṁ anāmasitvā",
  "tika-vin06t3:439_4": "bahisīmāyaṁ eva ‘‘na paccessa’’nti pavattaṁ, tasmā pakkamanantikasīmātikkantikasaubbhārā",
  "tika-vin06t3:439_5": "tattha na yujjanti. ‘‘Āsāvacchediko sambhavantopi yathāvuttakāraṇena na vutto. Dutiyattikaṁ",
  "tika-vin06t3:439_6": "antosīmāya ‘na paccessa’nti pavattaṁ, ettha kiñcāpi pakkamanantiko sambhavati, tathāpi",
  "tika-vin06t3:439_7": "yehi cīvarapalibodho chijjati, tesaṁyevādhippetattā na vutto’’ti porāṇagaṇṭhipade",
  "tika-vin06t3:439_8": "vuttaṁ. Sabbasmimpi pannarasake vippakatacīvarassevādhippetattāti takko. Adhiṭṭhānupage",
  "tika-vin06t3:439_9": "ca vippakate sati na niṭṭhānantiko. Niṭṭhānāvasese sati na nāsanantikoti porāṇā.",
  "tika-vin06t3:439_10": "Tatiyattikaṁ anadhiṭṭhita-padena visesetvā pavattaṁ, atthato paṭhamattikena sameti.",
  "tika-vin06t3:439_11": "Tassa atthadassanapayojanaṁ kira taṁ. Yasmā ime tayo atthavikappā imehi eva tīhi",
  "tika-vin06t3:439_12": "kathinuddhārehi sakkā dassetuṁ, tasmā imeva yojitā ekasambandhavasena, aññathā paṭhamattikaṁ",
  "tika-vin06t3:439_13": "chakkaṁ bhaveyya imassa pannarasakassa ante chakkaṁ viya. Tatiyattikānantaraṁ catutthattikaṁ",
  "tika-vin06t3:439_14": "sambhavantaṁ ‘‘antosīmāyaṁ ‘paccessa’’nti vacanavisesena sambhavati. Tathā ca yojiyamānaṁ",
  "tika-vin06t3:439_15": "itarehi savanantikādīhi aviruddhakkamaṁ hoti, tasmā catutthattikaṁ ahutvā chakkaṁ",
  "tika-vin06t3:439_16": "jātanti veditabbaṁ. Evaṁ tīṇi tikāni ekaṁ chakkañcāti paṭhamaṁ pannarasakaṁ veditabbaṁ.",
  "tika-vin06t3:439_17": "Idāni idameva pannarasakaṁ upasaggavisesena dutiyaṁ samādāyapannarasakaṁ nāma kataṁ.",
  "tika-vin06t3:439_18": "Puna vippakatacīvaraṁ ādāyāti tatiyaṁ pannarasakaṁ, samādāyāti catutthaṁ pannarasakaṁ",
  "tika-vin06t3:439_19": "dassitaṁ. Evaṁ cattāri pannarasakāni veditabbāni . Tattha paṭhamadutiyesu pannarasakesu",
  "tika-vin06t3:439_20": "sabbena sabbaṁ akatacīvaraṁ adhippetaṁ, itaresu dvīsu vippakatanti yojetabbaṁ. ‘‘Pubbe",
  "tika-vin06t3:439_21": "nibaddhaṭṭhāne cīvarāsāya gahetabbaṁ, aññattha na vaṭṭati. Upacchinnāya ce cīvarāsāya",
  "tika-vin06t3:439_22": "cīvaraṁ uppannaṁ, na taṁ cīvarapalibodhaṁ karotī’’ti porāṇagaṇṭhipade vuttaṁ. Nissaggiyesu",
  "tika-vin06t3:439_23": "tatiyakathine āgatacīvarapaccāsā idha cīvarāsāti takko. Yattha cīvarāsā, taṁ ṭhānaṁ",
  "tika-vin06t3:439_24": "adhikaraṇūpacārena ‘‘cīvarāsā’’tveva vuccatīti katvā ‘‘taṁ cīvarāsaṁ payirupāsatī’’tiādi",
  "tika-vin06t3:439_25": "vuttaṁ, tasmā anāsāya labhatīti anāsāyitaṭṭhāne labhatītiādinā attho gahetabbo. Ettha",
  "tika-vin06t3:439_26": "niṭṭhānasanniṭṭhānanāsanaāsāvacchedikavasena eko vāroti idamekaṁ catukkaṁ jātaṁ,",
  "tika-vin06t3:439_27": "tasmā pubbe vuttāni tīṇi tikāni āsāvacchedikādhikāni tīṇi catukkānīti ekaṁ anāsāyadvādasakanti",
  "tika-vin06t3:439_28": "veditabbaṁ. Tadanantare āsāyadvādasake kiñcāpi paṭhamadvādasakkamo labbhati, tathāpi",
  "tika-vin06t3:439_29": "taṁ nibbisesanti tamekaṁ dvādasakaṁ avuttasiddhaṁ katvā visesato dassetuṁ ādito paṭṭhāya",
  "tika-vin06t3:439_30": "‘‘antosīmāya paccessa’’nti vuttaṁ, taṁ dutiyacatukke ‘‘so bahisīmagato suṇātī’’tiādivacanassa",
  "tika-vin06t3:439_31": "tatiyacatukke savanantikādīnañca okāsakaraṇatthanti veditabbaṁ. Idaṁ pana dvādasakaṁ",
  "tika-vin06t3:439_32": "anāsāya vasena labbhamānampi iminā avuttasiddhaṁ katvā na dassitanti veditabbaṁ.",
  "tika-vin06t3:439_33": "Evamettha dve dvādasakāni uddharitāni. Karaṇīyadvādasakepi yathādassitaanāsāyadvādasakaṁ,",
  "tika-vin06t3:439_34": "avuttasiddhaṁ āsāyadvādasakañcāti dve dvādasakāni uddharitabbāni. Idāni disaṁgamikanavakaṁ",
  "tika-vin06t3:439_35": "hoti. Tattha yasmā ‘‘disaṁgamiko pakkamatī’’ti vacaneneva ‘‘na paccessa’’nti idaṁ",
  "tika-vin06t3:439_36": "avuttasiddhameva, tasmā taṁ na vuttaṁ. Ettāvatā āvāsapalibodhābhāvo dassito.",
  "tika-vin06t3:440_0": "321. ‘‘Cīvarapaṭivīsaṁ apavilāyamāno’’ti iminā cīvarapalibodhasamaṅgitamassa dasseti.",
  "tika-vin06t3:440_1": "Paṭivīsoti attano pattabbo cīvarabhāgo. Apavilāyamānoti ākaṅkhamāno. Tassa cīvaralābhe",
  "tika-vin06t3:440_2": "sati vassaṁvutthāvāse niṭṭhānasanniṭṭhānanāsanantikānaṁ vasena ekaṁ tikaṁ, tesaṁyeva",
  "tika-vin06t3:440_3": "vasena antarāmagge ekaṁ, gataṭṭhāne ekanti tiṇṇaṁ tikānaṁ vasena ekaṁ navakaṁ veditabbaṁ.",
  "tika-vin06t3:440_4": "Tato paraṁ niṭṭhānasanniṭṭhānanāsananti kasīmātikkantikasaubbhārānaṁ vasena phāsuvihārapañcakaṁ",
  "tika-vin06t3:440_5": "vuttaṁ. Ubhayattha sesakathinuddhārāsambhavo pākaṭova. Ayaṁ panettha pañcake viseso",
  "tika-vin06t3:440_6": "– samādāyavāro na sambhavati ‘‘paccessa’’nti paccāgamanādhippāyato.",
  "tika-vin06t3:441": "325.Dveme bhikkhave kathinassa palibodhāti kathinatthārassa anupabandhanapaccayāti.",
  "tika-vin06t3:442": "Kathinakkhandhakavaṇṇanā niṭṭhitā.",
  "tika-vin06t3:443": "8. Cīvarakkhandhakavaṇṇanā",
  "tika-vin06t3:444": "Jīvakavatthukathāvaṇṇanā",
  "tika-vin06t3:445": "326.Rājagahakoti rājagahavāsī.",
  "tika-vin06t3:446": "328. Amohajātikattā na cirasseva viññutaṁ pāpuṇi. Ahaṁ te pitā, kenaṭṭhena? Yasmā tvaṁ mayā posāpito.",
  "tika-vin06t3:447": "329. ‘‘Sakke vissaṭṭhamatte’’ti pāṭho, aṭṭhamasikkhāpade vissaṭṭhamattova.",
  "tika-vin06t3:448": "Pajjotarājavatthukathāvaṇṇanā",
  "tika-vin06t3:449": "334.Bhuñjituṁ nisinnassāti ettha ‘‘dhammapade ‘bahinagare disvā’ti vuttaṁ, tasmā dvīsu divasesu dinnaṁ tena tesu ekekaṁ gahetvā dvīsu aṭṭhakathāsu vuttanti yujjatī’’ti vadanti.",
  "tika-vin06t3:450": "Samattiṁsavirecanakathāvaṇṇanā",
  "tika-vin06t3:451": "336.Kabaḷe kabaḷeti ettha kiñcāpi guḷādīsu pakkhittaṁ, taṁ pana bhagavāva paribhuñji, tasmā natthi doso.",
  "tika-vin06t3:452": "Varayācanakathāvaṇṇanā",
  "tika-vin06t3:453": "337.Mahāpiṭṭhiyakojavaṁ nāma atirekacaturaṅgulapupphaṁ kira.",
  "tika-vin06t3:454": "Kambalānujānanādikathāvaṇṇanā",
  "tika-vin06t3:455_0": "340.Upacāreti susānassa upacāre. Bahipi vaṭṭatīti eke. Katikakaraṇaṁ dassetvā ‘‘mayhaṁ",
  "tika-vin06t3:455_1": "santakaṁ tava ca mama ca hotūti vatvā itarena ca tathāvutte vaṭṭatī’’ti samānaparikkhāravidhiṁ vadanti.",
  "tika-vin06t3:456_0": "342. ‘‘Khaṇḍasīmāyapi sammannituṁ vaṭṭatīti vuttattā sesakammānipi tattha nisīditvā",
  "tika-vin06t3:456_1": "kātuṁ vaṭṭatī’’ti vuttaṁ. ‘‘Evaṁ sante corikāya katasadisaṁ hoti , tasmā na vaṭṭatī’’ti",
  "tika-vin06t3:456_2": "dīpavāsino vadanti kira. ‘‘Corikāya gahitattā na pāpuṇātīti senāsanakkhandhake āgatasuttañca",
  "tika-vin06t3:456_3": "sādhaka’’nti vadanti, tasmā tesaṁ matena idaṁ āveṇikalakkhaṇanti veditabbaṁ.",
  "tika-vin06t3:457": "Bhaṇḍāgārasammutiādikathāvaṇṇanā",
  "tika-vin06t3:458": "343.‘‘Idaṁ pana bhaṇḍāgāranti āveṇikalakkhaṇa’’nti vuttaṁ.",
  "tika-vin06t3:459": "Cīvararajanakathāvaṇṇanā",
  "tika-vin06t3:460": "344. Gomaye āpatti natthi, virūpattāvāritaṁ. ‘‘Kuṅkumapupphaṁ na vaṭṭatī’’ti vadanti. ‘‘Allikāyā’’tipi pāṭho atthi.",
  "tika-vin06t3:461": "Nisīdanādianujānanakathāvaṇṇanā",
  "tika-vin06t3:462_0": "353.Aṭṭhānametanti ettha rūpakaṇḍe ‘‘catusamuṭṭhānika’’nti vuttattā kammasamuṭṭhānaṁ",
  "tika-vin06t3:462_1": "rāgacittābhāvā na muccatīti vā rāgapaccaye sati kammasamuṭṭhānaṁ hotīti vā vicāretvā",
  "tika-vin06t3:462_2": "gahetabbaṁ kathāvatthunā ca.",
  "tika-vin06t3:463": "362.Aggaḷaguttiyeva pamāṇanti imehi catūhi nikkhepakāraṇehi ṭhapentena aggaḷaguttivihāreyeva ṭhapetuṁ vaṭṭatīti adhippāyo.",
  "tika-vin06t3:464": "Saṅghikacīvaruppādakathāvaṇṇanā",
  "tika-vin06t3:465_0": "363. No ce atthataṁ hoti ‘‘ekaṁ cīvaramāsa’’nti na vattabbaṁ. Kasmā? ‘‘Anujānāmi,",
  "tika-vin06t3:465_1": "bhikkhave, tasseva tāni cīvarāni yāva cīvaramāsā’’ti vacanassa abhāvato, tasmā anatthatakathinassa",
  "tika-vin06t3:465_2": "ananuññātanti ce? Na, heṭṭhā anuññātattā, tato līnatthadīpanatthamidha tathā vuttattā",
  "tika-vin06t3:465_3": "ca. Heṭṭhā hi ‘‘akālacīvaraṁ nāma anatthate kathine ekādasamāse uppannaṁ, atthate",
  "tika-vin06t3:465_4": "kathine sattamāse uppannaṁ, kālepi ādissa dinnaṁ, etaṁ akālacīvaraṁ nāmā’’ti (pārā.",
  "tika-vin06t3:465_5": "500) vacanato anatthatakathinānaṁ ekacīvaramāse uppannaṁ, tesaṁyeva hotīti siddhaṁ,",
  "tika-vin06t3:465_6": "tasmā idha taṁ avatvā ekopi tayo gaṇapūrake labhitvā kathinaṁ attharituṁ labhatīti",
  "tika-vin06t3:465_7": "imaṁ līnatthaṁ pakāsetuṁ ‘‘yāva kathinassa ubbhārāyā’’ti vuttaṁ. Itarathā ayamattho",
  "tika-vin06t3:465_8": "na ñāyati. ‘‘Jānitabboca vinayadharehīti tathā vuttoti apare’’ti vuttaṁ. Atthataṁ",
  "tika-vin06t3:465_9": "hoti, pañca māse sabbaṁ tasseva bhikkhuno hotīti sambandho. Accantasaṁyogavasena",
  "tika-vin06t3:465_10": "upayogavacanaṁ. ‘‘Idha vassaṁvutthasaṅghassā’’ti niyamitattā ‘‘vassāvāsikaṁ demā’’ti",
  "tika-vin06t3:465_11": "ettha ca ‘‘idhā’’ti adhikārattā tasmiṁ vutte labhati. ‘‘Piṭṭhisamaye uppannattāti",
  "tika-vin06t3:465_12": "cīvarakālassāsannattā ca anatthatakathinānampi vutthavassānañca anuññātaṭṭhānattā",
  "tika-vin06t3:465_13": "eva vutta’’nti aññatarasmiṁ gaṇṭhipade likhitaṁ. Keci pana ‘‘yaṁ pana idaṁ ‘idha",
  "tika-vin06t3:465_14": "vassaṁvutthasaṅghassā’tiādiṁ katvā yāva ‘anāgatavasse’ti padaṁ, tāva pucchitvā ‘kasmā?",
  "tika-vin06t3:465_15": "Piṭṭhisamaye uppannattā’ti idaṁ parato ‘tatra sammukhībhūtānaṁ sabbesaṁ pāpuṇātī’ti",
  "tika-vin06t3:465_16": "imassa pariyosāne ‘kasmā? Piṭṭhisamaye uppannattā’ti likhitabbaṁ. Kasmāti ce? Parato",
  "tika-vin06t3:465_17": "‘cīvaramāsato paṭṭhāya yāva hemantassā’ti vuttena nibbisesattā, tasmā eva ekaccesu",
  "tika-vin06t3:465_18": "paṇḍitanti vadantī’’ti vadanti. Idha pana idha-saddena visesitaṁ, tattha natthi,",
  "tika-vin06t3:465_19": "tasmā aññamaññavirodho natthīti gahetabbaṁ. ‘‘Mayhimāni cīvarāni pāpuṇantī’’ti vacanamevādhiṭṭhānaṁ,",
  "tika-vin06t3:465_20": "idamettha ukkaṭṭhavasena vuttaṁ. ‘‘Mayhimāni cīvarānī’ti vuttepi adhiṭṭhitameva hotī’’ti",
  "tika-vin06t3:465_21": "vuttaṁ. ‘‘Mayhimānī’ti vutte tassa cīvarāni nāma natthi, tasmā ‘cīvarāni pāpuṇantī’ti",
  "tika-vin06t3:465_22": "vattabbamevā’’ti vadanti. Duggahitānīti saṅghikāneva honti. ‘‘Gahitameva nāmā’ti",
  "tika-vin06t3:465_23": "imassa idaṁ pattanti kiñcāpi na viditaṁ, te pana bhāgā tesaṁ atthato pattāyevāti",
  "tika-vin06t3:465_24": "adhippāyo’’ti likhitaṁ. ‘‘Ekasmiṁ apatite puna āgatā labhantī’’ti vuttaṁ.",
  "tika-vin06t3:466": "Upanandasakyaputtavatthukathāvaṇṇanā",
  "tika-vin06t3:467_0": "364. ‘‘Na, bhikkhave, aññatra vassaṁvutthenā’’ti cīvarasamayaṁ upādāya paṭikkhepo",
  "tika-vin06t3:467_1": "kato .Ekasmiṁ vihāre ‘‘rājavihāre viya nānāpariveṇesu vā idha vā vutthā labhatū’’ti",
  "tika-vin06t3:467_2": "vatvā dinnaṁ. ‘‘Sattāhavārena aruṇameva uṭṭhāpetīti etaṁ vacanamattameva ekavihāre",
  "tika-vin06t3:467_3": "sattāhakiccābhāvā’’ti ca likhitaṁ.",
  "tika-vin06t3:468": "Matasantakakathāvaṇṇanā",
  "tika-vin06t3:469_0": "369.Bhikkhussāti bhikkhusmiṁ kālaṁkate. Tattha ‘‘pattacīvare’’ti padhānaparikkhāradassanamukhena",
  "tika-vin06t3:469_1": "sabbaparikkhāranidassananti veditabbaṁ. Adhammena uppannañcetaṁ hoti, saṅghassa kappiyameva",
  "tika-vin06t3:469_2": "matattāti eke. Noti takko pattacatukke sabbathā akappiyapattanayavirodhato. Adhammena",
  "tika-vin06t3:469_3": "uppannasenāsane ca vasato anāpatti. Aññatarasmiṁ āvāse dve bhikkhū vasanti, tattha",
  "tika-vin06t3:469_4": "ceko kālaṁkato, itaro tassa parikkhāraṁ apāpetvā taṁ theyyacittena gaṇhāti, saṅghasantakaṁ",
  "tika-vin06t3:469_5": "gahitaṁ hoti, bhaṇḍagghena kāretabbo. Anāvāse gaṇhāti, na kāretabbo assāmikassa gahitattā.",
  "tika-vin06t3:469_6": "Maraṇasamaye vattuṁ asahanto ce citteneva deti, puññaṁ pasavati, saṅghova tassa sāmī.",
  "tika-vin06t3:469_7": "Paro vā avissāsiko sayameva gaṇhāti, gahaṇaṁ na ruhati, theyyacittena ce, bhaṇḍagghena",
  "tika-vin06t3:469_8": "kāretabbo. Tassa ca āvāsagatassa ko sāmī. ‘‘Saṅgho sāmī’’ti vacanato saṅghena balakkārena",
  "tika-vin06t3:469_9": "so vāretabboti eke. Jīvamānakāle gahitattā na saṅgho sāmīti eke. Sāmiko ce sayaṁ",
  "tika-vin06t3:469_10": "passitvā acchindituṁ labhati, saṅghopi labhati sāmiṭhāne ṭhitattāti itare, vicāretvā gahetabbaṁ.",
  "tika-vin06t3:470_0": "Matakassa hiraññādiakappiyabhaṇḍaṁ hoti. Uggahitañcetaṁ hoti, uggahite vuttanayena",
  "tika-vin06t3:470_1": "paṭipajjitabbaṁ. Dhammena uppannaṁ ce, kappiyakārako ācikkhitabbo. Dāso ce gahito",
  "tika-vin06t3:470_2": "hoti, na saṅgho sāmī, ārāmiko ce, saṅgho sāmī. Gāvīmahiṁsīādayo honti, āvāsagatānaṁ",
  "tika-vin06t3:470_3": "saṅgho sāmī, anāvāsagatānaṁ na saṅgho sāmī. Saṅgho ce āvāsaṁ ānetvā attano santakaṁ",
  "tika-vin06t3:470_4": "katvā pacchā samīpe bahisīmāya ṭhapeti, kārakasaṅgho sāmī, tathā ārāmike. Matakassa",
  "tika-vin06t3:470_5": "parikkhāro nikkhepavasena ṭhapito hoti, esova sāmī. Mahaggho ce hoti, sesassa saṅgho",
  "tika-vin06t3:470_6": "sāmī. ‘‘Kenaci gilānupaṭṭhākenā’’ti vattabbakkamo etena dassito. Puna upaṭṭhākānaṁ",
  "tika-vin06t3:470_7": "bahubhāve sati sabbesaṁ dātabbakammaṁ dassentena bhagavatā kammavācāyaṁ ‘‘gilānupaṭṭhākāna’’nti",
  "tika-vin06t3:470_8": "vuttaṁ. Sāmaṇeravāre ‘‘cīvara’’nti pāṭho. ‘‘Imaṁ tuyhaṁ demi dadāmi dajjāmi oṇojemi",
  "tika-vin06t3:470_9": "pariccajāmi vissajjāmi nissajjāmī’ti vā ‘itthannāmassa demi…pe… nissajjāmī’ti vā",
  "tika-vin06t3:470_10": "vadati, ‘sammukhā vā parammukhā vā vutte dinnaṁyeva hotī’ti dānalakkhaṇassa ca ‘tuyhaṁ",
  "tika-vin06t3:470_11": "gaṇhāhī’ti vutte ‘mayhaṁ gaṇhāmī’ti vadati, ‘sudinnaṁ suggahitañcā’ti (pārā. aṭṭha.",
  "tika-vin06t3:470_12": "2.469) gahaṇalakkhaṇassa ca vuttattā ‘mama santakaṁ tava ca mama ca hotū’ti evamādivacanena",
  "tika-vin06t3:470_13": "samānaparikkhāraṁ kātuṁ vaṭṭatīti ācariyā’’ti likhitaṁ.",
  "tika-vin06t3:471_0": "Anugaṇṭhipade pana atīva papañcaṁ katvā puna ‘‘idamettha ācariyānaṁ sanniṭṭhānaṁ",
  "tika-vin06t3:471_1": "– sacesambahulā, dve vā samānaparikkhāraṁ kattukāmā honti, te sabbe attano santakaṁ",
  "tika-vin06t3:471_2": "vattamānaṁ uppajjanakena saddhiṁ pesalassa ekassa pariccajanti, so puna tesameva",
  "tika-vin06t3:471_3": "pariccajati, ettāvatā te samānaparikkhārikā hontīti. Idaṁ samānaparikkhāralakkhaṇaṁ",
  "tika-vin06t3:471_4": "pāḷiādīsu vuttalakkhaṇeyeva patanato acalappattaṁ hoti, tathāpi porāṇavidhiṁ ajjhottharitvā",
  "tika-vin06t3:471_5": "vattanato paṭisedhetabbo, ācariyānaṁ matānusārena kātabbaṁ kātukāmenāti apare’’ti",
  "tika-vin06t3:471_6": "vuttaṁ, ‘‘vassaṁvutthasāmaṇero pañcasu sikkhāpadesu ekaṁ atikkamitvā puna gahito",
  "tika-vin06t3:471_7": "lābhaṁ na labhati, antimavatthuṁ ajjhāpanno nāma hotī’’ti vadanti.",
  "tika-vin06t3:472": "Vassaṁvutthānaṁanuppannacīvarakathāvaṇṇanā",
  "tika-vin06t3:473_0": "375.Uppanne cīvare abhājite pakkamatīti ettha ‘‘saṅghena tatruppādato ekekassa bhikkhuno",
  "tika-vin06t3:473_1": "ettakaṁ vassāvāsikaṁ dātuṁ saṅghassa ruccatī’’ti sāvitepi vibbhamati, tato na labhati,",
  "tika-vin06t3:473_2": "puna pabbajitvā upasampajjitvā cīvarabhājanaṁ sambhāventopi na labhatiyeva pubbapakatito",
  "tika-vin06t3:473_3": "bhaṭṭhattā. Atha pāpite vibbhamati, labhatī’’ti ca vuttaṁ.",
  "tika-vin06t3:474": "Saṅghebhinnecīvaruppādakathāvaṇṇanā",
  "tika-vin06t3:475": "376.Parasamuddeti jambudīpe.",
  "tika-vin06t3:476": "Aṭṭhacīvaramātikākathāvaṇṇanā",
  "tika-vin06t3:477_0": "379. Yasmā aparikkhittassa parikkhepārahaṭṭhānaṁ dubbijānaṁ, tasmā ‘‘apicā’’tiādi",
  "tika-vin06t3:477_1": "vuttaṁ. Tattha dhuvasannipātaṭṭhānampi pariyantagatameva gahetabbaṁ. ‘‘Mahāpaccariyaṁ",
  "tika-vin06t3:477_2": "pana bhikkhūsupi…pe… pāpuṇātīti ‘upacārasīmāya demā’ti evaṁ dinnameva sandhāyā’’ti",
  "tika-vin06t3:477_3": "likhitaṁ . ‘‘Samānasaṁvāsakasīmāyā’’ti vutte khaṇḍasīmādīsu ṭhitānaṁ na pāpuṇāti",
  "tika-vin06t3:477_4": "tāsaṁ visuṁ samānasaṁvāsakasīmattā. Samānasaṁvāsakaavippavāsasīmānaṁ idaṁ nānattaṁ",
  "tika-vin06t3:477_5": "– ‘‘avippavāsasīmāya dammī’’ti dinnaṁ gāmaṭṭhānaṁ na pāpuṇāti. Kasmā? ‘‘Ṭhapetvā",
  "tika-vin06t3:477_6": "gāmañca gāmūpacārañcā’’ti vuttattā. ‘‘Samānasaṁvāsakasīmāyā’’ti dinnaṁ pana yasmiṁ",
  "tika-vin06t3:477_7": "ṭhāne avippavāsasīmā atthi, tattha ṭhitānaṁ, itaratra ṭhitānañca pāpuṇāti. ‘‘Khaṇḍasīmāyaṁ",
  "tika-vin06t3:477_8": "ṭhatvā ‘sīmaṭṭhakasaṅghassa dammī’ti vutte upacārasīmāya eva paricchinditvā dātabba’’nti",
  "tika-vin06t3:477_9": "vuttaṁ. ‘‘Avippavāsasīmāya demā’’ti khaṇḍasīmāyaṁ ṭhatvā dinne tattheva pāpuṇātīti",
  "tika-vin06t3:477_10": "keci. Yojanasatampi pūretvā nisīdantīti ettha vihārūpacāre hatthapāsena, bahigāmādīsu",
  "tika-vin06t3:477_11": "dvādasahatthena upacāroti eke. ‘‘Imasmiṁ vihāre saṅghassā’’ti vutte ekābaddhā hutvāpi",
  "tika-vin06t3:477_12": "parikkhepaparikkhepārahaṭṭhānaṁ atikkamitvā ṭhitānaṁ na pāpuṇātīti eke. ‘‘Bhikkhunivihārato",
  "tika-vin06t3:477_13": "bahi yattha katthaci ṭhatvā ‘saṅghassā’ti vutte bhikkhusaṅghova sāmī’’ti vadanti.",
  "tika-vin06t3:477_14": "Ekopi gantvāti ettha sabbesaṁ vā pāpetvā gantabbaṁ, ānetvā vā pāpetabbaṁ, itarathā",
  "tika-vin06t3:477_15": "gatassa na pāpuṇāti. Samānalābhakatikā mūlāvāse sati siyā, mūlāvāsavināsena katikāpi",
  "tika-vin06t3:477_16": "vinassati. Samānalābhavacanaṁ sati dvīsu, bahūsu vā yujjati. Teneva ekasmiṁ avasiṭṭhe yujjatīti no mati.",
  "tika-vin06t3:478": "‘‘Tāvakālikakālena, mūlacchedavasena vā;",
  "tika-vin06t3:479": "Aññesaṁ kammaṁ aññassa, siyā nāvāsasaṅgamo’’ti. –",
  "tika-vin06t3:480": "Ācariyo.",
  "tika-vin06t3:481_0": "Sabbattha dinnamevāti ‘‘samānabhāgova hotī’’ti vadanti. ‘‘Ekamekaṁ amhākaṁ pāpuṇātīti",
  "tika-vin06t3:481_1": "ce vadati, vaṭṭatī’’ti vadanti vibhāgassa katattā. ‘‘Bhikkhusaṅghassa cīvare dinne",
  "tika-vin06t3:481_2": "paṁsukūlikānaṁ na vaṭṭatī’’ti vadanti. ‘‘Ubhatosaṅghassā’’ti vutte ‘‘bhikkhusaṅghassā’’ti",
  "tika-vin06t3:481_3": "avuttattā bhikkhunisaṅghena missitattā, tattha apariyāpannattā ca puggalo visuṁ labhati.",
  "tika-vin06t3:481_4": "Evaṁ sante ‘‘bhikkhusaṅghassa ca bhikkhunisaṅghassa ca dammī’’ti vuttepi ‘‘ubhatosaṅghassa",
  "tika-vin06t3:481_5": "dinnameva hotī’’ti iminā virujjhatīti ce? Na virujjhati, taṁ dvinnaṁ saṅghānaṁ dinnabhāvameva",
  "tika-vin06t3:481_6": "dīpeti, na ubhatosaṅghapaññattiṁ, tasmā eva ‘‘bhikkhusaṅghassa ca bhikkhunisaṅghassa",
  "tika-vin06t3:481_7": "ca tuyhañcā’’ti vāro na vutto. Atha vā aṭṭhakathāvacanameva pamāṇaṁ, na vicāraṇāti",
  "tika-vin06t3:481_8": "eke. Yasmā eko addhānādiyako viya duvidho na hoti, tasmā ubhatosaṅghaggahaṇena eko",
  "tika-vin06t3:481_9": "bhikkhu na gahitoti . ‘‘Sabbāvāsassa ca cetiyassa ca dhammassa cā’ti vutte sabbavihāresu",
  "tika-vin06t3:481_10": "cetiyadhammānaṁ ekekassa bhikkhuno bhāgo dātabbo’’ti vadanti. ‘‘Bhikkhusaṅghassa",
  "tika-vin06t3:481_11": "ca cetiyassa cā’’ti vutte na virujjhatīti ce? Na, tattha ‘‘bhikkhusaṅghassā’’ti vuttattā,",
  "tika-vin06t3:481_12": "idha vihārena ghaṭitattā ca tamhi tamhi vihāre ekabhāgaṁ labhitabbamevāti pariharanti.",
  "tika-vin06t3:481_13": "Attano pāpetvāti vikāle aparibhogattā sakalopi vaṭṭeyyāti ce? ‘‘Bhikkhusaṅghassa",
  "tika-vin06t3:481_14": "harā’’ti vuttattā, tena ‘‘harāmī’’ti gahitattā ca na vaṭṭati. Pacchimavassaṁvutthānampīti",
  "tika-vin06t3:481_15": "ettha api-saddo avadhāraṇattho, pacchimavassaṁvutthānamevāti attho, itarathā samuccayatthe",
  "tika-vin06t3:481_16": "gahite ‘‘lakkhaṇaññū vadantī’’ti vacanaṁ niratthakaṁ siyā. Kasmāti ārabhitvā papañcaṁ",
  "tika-vin06t3:481_17": "karonti. Kiṁ tena, parato ‘‘cīvaramāsato paṭṭhāya…pe… atītavassaṁvutthānameva pāpuṇātī’’ti",
  "tika-vin06t3:481_18": "iminā siddhattā na vicāritaṁ, tena vuttaṁ ‘‘lakkhaṇaññū’’ti acalavasena. Sace pana",
  "tika-vin06t3:481_19": "bahiupacārasīmāya ṭhito…pe… sampattānaṁ sabbesaṁ pāpuṇātīti yattha katthaci vutthavassānanti",
  "tika-vin06t3:481_20": "adhippāyo ‘‘yattha katthaci vutthavassānaṁ sabbesaṁ sampattānaṁ pāpuṇātī’’ti (kaṅkhā.",
  "tika-vin06t3:481_21": "aṭṭha. akālacīvarasikkhāpadavaṇṇanā) kaṅkhāvitaraṇiyaṁ vuttattā. Gimhānaṁ paṭhamadivasato",
  "tika-vin06t3:481_22": "paṭṭhāya vutte pana yasmā anantarātītaṁ hemantaṁ eva vutthā nāma honti, na vassaṁ,",
  "tika-vin06t3:481_23": "tasmā ‘‘mātikā āropetabbā’’ti vuttaṁ. Ye vā therehi pesitā, tesaṁ pāpuṇātīti kira attho.",
  "tika-vin06t3:482": "Cīvarakkhandhakavaṇṇanā niṭṭhitā.",
  "tika-vin06t3:483": "9. Campeyyakkhandhakavaṇṇanā",
  "tika-vin06t3:484": "Dvenissāraṇādikathāvaṇṇanā",
  "tika-vin06t3:485_0": "395.Appattonissāraṇanti ettha nissāraṇaṁ nāma kuladūsakānaṁyeva anuññātaṁ, ayaṁ pana",
  "tika-vin06t3:485_1": "kuladūsako na hoti, tasmā ‘‘appatto’’ti vutto. Yadi evaṁ kathaṁ sunissārito hotīti?",
  "tika-vin06t3:485_2": "Cūḷavagge ‘‘ākaṅkhamāno saṅgho pabbājanīyakammaṁ kareyyā’’ti (cūḷava. 27) vuttattā.",
  "tika-vin06t3:485_3": "‘‘Tassapāpiyasikakammārahassa tassapāpiyasikakammaṁ karontī’’ti vacanato cakkaṁ bandhanti ñātabbaṁ.",
  "tika-vin06t3:486": "Upālipucchākathāvaṇṇanā",
  "tika-vin06t3:487_0": "400.‘‘Paratoti upālipucchato para’’nti likhitaṁ. Dosāritapāḷiyaṁ ‘‘ūnavīsativasso",
  "tika-vin06t3:487_1": "na āgato vippannavatthukattā’’ti vuttaṁ. Imasmiṁ campeyyakkhandhake adhammakammāniyeva",
  "tika-vin06t3:487_2": "dvidhā katvā pañcāgatānīti veditabbaṁ. Teneva parivāre imasmiṁ khandhake ‘‘pañca",
  "tika-vin06t3:487_3": "adhammikānī’’ti vuttaṁ. ‘‘Andhamūgabadhiro sosārito’’ti iminā apabbajitassapi upasampadā ruhatīti siddhaṁ.",
  "tika-vin06t3:488": "Campeyyakkhandhakavaṇṇanā niṭṭhitā.",
  "tika-vin06t3:489": "10. Kosambakakkhandhakavaṇṇanā",
  "tika-vin06t3:490": "Kosambakavivādakathāvaṇṇanā",
  "tika-vin06t3:491_0": "451.Suttantikoti ettha kiñcāpi ‘‘vinayadharo mātikādharo’’ti vuttaṁ, ubhatovibhaṅgaṁ",
  "tika-vin06t3:491_1": "pana sandhāya vuttaṁ, na khandhakabhāṇako hoti. Āvuso ettha āpattīti vacanaṁ upādāya",
  "tika-vin06t3:491_2": "‘‘so tassā āpattiyā āpattidiṭṭhi hotī’’ti vuccati. Pacchā vinayadharo ‘‘vatthumhi",
  "tika-vin06t3:491_3": "sati pamāṇaṁ, na paññattiya’’nti satiṁ paṭilabhitvā tassā āpattiyā āpattidiṭṭhi ahosi,",
  "tika-vin06t3:491_4": "tena vuttaṁ ante ‘‘aññe bhikkhū tassā āpattiyā āpattidiṭṭhino hontī’’ti.",
  "tika-vin06t3:492": "455. ‘‘Yathā mayā ñattī’’ti likhanti ‘‘paññattā’’ti ekavacanattā.",
  "tika-vin06t3:493": "Dīghāvuvatthukathāvaṇṇanā",
  "tika-vin06t3:494": "458. ‘‘Bhūtapubbaṁ, bhikkhave, bārāṇasiyaṁ brahmadatto’’ti likhanti. Purāṇapotthakesu ‘‘bārāṇasiya’’nti natthi, ‘‘natthibhāvova sundaro’’ti vadanti.",
  "tika-vin06t3:495": "Pālileyyakagamanakathāvaṇṇanā",
  "tika-vin06t3:496": "467.Rakkhitavanasaṇḍeti saṅgītittherehi suviññeyyaṁ katvā vuttaṁ. ‘‘Pālileyyoti gāmo, tassa vasenā’’tipi vadanti, taṁ dhammapadaṭṭhakathāya na virujjhati.",
  "tika-vin06t3:497": "Aṭṭhārasavatthukathāvaṇṇanā",
  "tika-vin06t3:498_0": "473.Natveva…pe… paṭibāhitabbanti vadāmīti ettha senāsanārahassa yo senāsanaṁ paṭibāhati,",
  "tika-vin06t3:498_1": "tasseva āpatti dukkaṭassa. ‘‘Kalahakārakādīnamettha okāso natthītiādikaṁ saṅghassa",
  "tika-vin06t3:498_2": "katikaṁ vatvā taṁ na paññāpentassa vā ‘ahaṁ buddho’ti pasayha attanā attano paññāpetvā",
  "tika-vin06t3:498_3": "gaṇhantaṁ ‘yuttiyā gaṇhathā’ti vatvā vārentassa vā doso natthi. Idha kalahavūpasamanatthaṁ",
  "tika-vin06t3:498_4": "āgatānaṁ kosambikānampi ‘yathāvuḍḍha’nti avatvā ‘vivitte asati vivittaṁ katvāpi dātabba’nti",
  "tika-vin06t3:498_5": "vuttattā vivittaṁ katvā dentaṁ paṭibāhentasseva āpattīti kira ayamattho pārivāsikādīnaṁ",
  "tika-vin06t3:498_6": "vihārapariyantadāpanena sādhitabbo’’ti likhitaṁ.",
  "tika-vin06t3:499": "Saṅghasāmaggīkathāvaṇṇanā",
  "tika-vin06t3:500_0": "475. ‘‘Atha kho te ukkhittānuvattakā bhikkhū taṁ ukkhittakaṁ bhikkhuṁ osāretvā yena",
  "tika-vin06t3:500_1": "ukkhepakā bhikkhū…pe… tassa vatthussa vūpasamāya saṅghasāmaggiṁ karomā’’ti vacanaṁ",
  "tika-vin06t3:500_2": "duviññeyyavinicchayaṁ vinayalakkhaṇakusalassa. Vijjamāne hi kārakasaṅghe itaro saṅgho",
  "tika-vin06t3:500_3": "osārituṁ na labhati. Osārento ce, te bhikkhū kārakasaṅghena samānaladdhikabhāvaṁ",
  "tika-vin06t3:500_4": "pattattā tena samānasaṁvāsakā honti, tato ukkhepakānaṁ chandaṁ aggahetvā osārentānaṁ",
  "tika-vin06t3:500_5": "kammaṁ kuppati, tasmā ‘‘tena hi, bhikkhave, taṁ bhikkhuṁ osārethā’’ti (mahāva. 474)",
  "tika-vin06t3:500_6": "bhagavato vacanena ukkhittānuvattakā osāresuṁ, udāhu nissīmaṁ gantvā, udāhu itaresaṁ",
  "tika-vin06t3:500_7": "chandaṁ gahetvā osāresuṁ, nanu etesamaññatarenettha bhavitabbaṁ, na ca panetaṁ sabbagaṇṭhipadesu",
  "tika-vin06t3:500_8": "vicāritaṁ. Ayaṁ panettha takko –",
  "tika-vin06t3:501": "‘‘Yasmiṁ vatthusmiṁ saṅghena, katakammassa bhikkhuno;",
  "tika-vin06t3:502": "Sati tasmiṁ na aññassa, paṭippassambhanaṁ khamaṁ.",
  "tika-vin06t3:503": "‘‘Viramante tato doso, api saṅgho akārako;",
  "tika-vin06t3:504": "Osāretuṁ alaṁ yasmā, kārako anulomiko’’ti.",
  "tika-vin06t3:505": "477. ‘‘Aṭṭha dūtaṅgāni nāma sotā ca hoti, sāvetā ca uggahetā ca dhāretā ca viññātā ca viññāpetā ca kusalo ca sahitāsahitadassano ca akalahakārako cāti etānī’’ti vuttaṁ.",
  "tika-vin06t3:506": "Kosambakakkhandhakavaṇṇanā niṭṭhitā.",
  "tika-vin06t3:507": "Mahāvaggassa līnatthapakāsanā niṭṭhitā.",
  "tika-vin06t3:508": " Namo tassa bhagavato arahato sammāsambuddhassa"
}