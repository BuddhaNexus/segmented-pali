{
  "atk-s0302a2:0": "3. Dhātusaṁyuttaṁ",
  "atk-s0302a2:1": "1. Nānattavaggo",
  "atk-s0302a2:2": "1.Dhātunānattasuttavaṇṇanā",
  "atk-s0302a2:3_0": "85. Dhātusaṁyuttassa paṭhame nissattaṭṭhasuññataṭṭhasaṅkhātena sabhāvaṭṭhena dhātūti",
  "atk-s0302a2:3_1": "laddhanāmānaṁ dhammānaṁ nānāsabhāvo dhātunānattaṁ. Cakkhudhātūtiādīsu cakkhupasādo",
  "atk-s0302a2:3_2": "cakkhudhātu, rūpārammaṇaṁ rūpadhātu, cakkhupasādavatthukaṁ cittaṁ cakkhuviññāṇadhātu.",
  "atk-s0302a2:3_3": "Sotapasādo sotadhātu, saddārammaṇaṁ saddadhātu, sotapasādavatthukaṁ cittaṁ sotaviññāṇadhātu.",
  "atk-s0302a2:3_4": "Ghānapasādo ghānadhātu, gandhārammaṇaṁ gandhadhātu, ghānapasādavatthukaṁ cittaṁ ghānaviññāṇadhātu.",
  "atk-s0302a2:3_5": "Jivhāpasādo jivhādhātu, rasārammaṇaṁ rasadhātu, jivhāpasādavatthukaṁ cittaṁ jivhāviññāṇadhātu.",
  "atk-s0302a2:3_6": "Kāyapasādo kāyadhātu, phoṭṭhabbārammaṇaṁ phoṭṭhabbadhātu, kāyapasādavatthukaṁ cittaṁ",
  "atk-s0302a2:3_7": "kāyaviññāṇadhātu. Tisso manodhātuyo manodhātu, vedanādayo tayo khandhā sukhumarūpāni",
  "atk-s0302a2:3_8": "nibbānañca dhammadhātu, sabbampi manoviññāṇaṁ manoviññāṇadhātūti. Ettha ca soḷasa",
  "atk-s0302a2:3_9": "dhātuyo kāmāvacarā, avasāne dve catubhūmikāti. Paṭhamaṁ.",
  "atk-s0302a2:4": "2. Phassanānattasuttavaṇṇanā",
  "atk-s0302a2:5_0": "86. Dutiye uppajjati phassanānattanti nānāsabhāvo phasso uppajjati. Tattha cakkhusamphassādayo",
  "atk-s0302a2:5_1": "cakkhuviññāṇādisampayuttā, manosamphasso manodvāre paṭhamajavanasampayutto, tasmā.",
  "atk-s0302a2:5_2": "Manodhātuṁ paṭiccāti manodvārāvajjanaṁ kiriyāmanoviññāṇadhātuṁ paṭicca paṭhamajavanasamphasso",
  "atk-s0302a2:5_3": "uppajjatīti ayamettha attho. Dutiyaṁ.",
  "atk-s0302a2:6": "3. Nophassanānattasuttavaṇṇanā",
  "atk-s0302a2:7_0": "87. Tatiye no manosamphassaṁ paṭicca uppajjati manodhātūti manodvāre paṭhamajavanasampayuttaṁ",
  "atk-s0302a2:7_1": "phassaṁ paṭicca āvajjanakiriyāmanoviññāṇadhātu no uppajjatīti evamattho daṭṭhabbo. Tatiyaṁ.",
  "atk-s0302a2:8": "4. Vedanānānattasuttavaṇṇanā",
  "atk-s0302a2:9_0": "88. Catutthe cakkhusamphassajā vedanāti sampaṭicchanamanodhātuto paṭṭhāya sabbāpi",
  "atk-s0302a2:9_1": "tasmiṁ dvāre vedanā vatteyyuṁ, nibbattiphāsukatthaṁ pana anantaraṁ sampaṭicchanavedanameva",
  "atk-s0302a2:9_2": "gahetuṁ vaṭṭatīti vuttaṁ. Manosamphassaṁ paṭiccāti manodvāre āvajjanasamphassaṁ paṭicca",
  "atk-s0302a2:9_3": "paṭhamajavanavedanā, paṭhamajavanasamphassaṁ paṭicca dutiyajavanavedanāti ayamadhippāyo. Catutthaṁ.",
  "atk-s0302a2:10": "5. Dutiyavedanānānattasuttavaṇṇanā",
  "atk-s0302a2:11_0": "89. Pañcame tatiyacatutthesu vuttanayāva ekato katvā desitāti. Iti dutiyādīsu catūsu",
  "atk-s0302a2:11_1": "suttesu manodhātuṁ manodhātūti agahetvā manodvārāvajjanaṁ manodhātūti gahitaṁ. Sabbāni",
  "atk-s0302a2:11_2": "cetāni tathā tathā kathite bujjhanakānaṁ ajjhāsayena desitāni. Ito paresupi eseva nayo. Pañcamaṁ.",
  "atk-s0302a2:12": "6. Bāhiradhātunānattasuttavaṇṇanā",
  "atk-s0302a2:13": "90. Chaṭṭhe pana pañca dhātuyo kāmāvacarā, dhammadhātu catubhūmikāti. Chaṭṭhaṁ.",
  "atk-s0302a2:14": "7. Saññānānattasuttavaṇṇanā",
  "atk-s0302a2:15_0": "91. Sattame rūpadhātūti āpāthe patitaṁ attano vā parassa vā sāṭakaveṭhanādivatthukaṁ",
  "atk-s0302a2:15_1": "rūpārammaṇaṁ. Rūpasaññāti cakkhuviññāṇasampayuttā saññā. Rūpasaṅkappoti sampaṭicchanādīhi",
  "atk-s0302a2:15_2": "tīhi cittehi sampayutto saṅkappo. Rūpacchandoti rūpe chandikataṭṭhena chando. Rūpapariḷāhoti",
  "atk-s0302a2:15_3": "rūpe anuḍahanaṭṭhena pariḷāho. Rūpapariyesanāti pariḷāhe uppanne sandiṭṭhasambhatte",
  "atk-s0302a2:15_4": "gahetvā tassa rūpassa paṭilābhatthāya pariyesanā. Ettha ca saññāsaṅkappachandā ekajavanavārepi",
  "atk-s0302a2:15_5": "nānājavanavārepi labbhanti, pariḷāhapariyesanā pana nānājavanavāreyeva labbhantīti.",
  "atk-s0302a2:15_6": "Evaṁ kho, bhikkhave, dhātunānattanti ettha ca evaṁ rūpādinānāsabhāvaṁ dhātuṁ paṭicca",
  "atk-s0302a2:15_7": "rūpasaññādinānāsabhāvasaññā uppajjatīti iminā nayena attho veditabbo. Sattamaṁ.",
  "atk-s0302a2:16": "8. Nopariyesanānānattasuttavaṇṇanā",
  "atk-s0302a2:17": "92. Aṭṭhame no dhammapariyesanaṁ paṭicca uppajjati dhammapariḷāhoti evaṁ āgataṁ paṭisedhamattameva nānaṁ. Aṭṭhamaṁ.",
  "atk-s0302a2:18": "9. Bāhiraphassanānattasuttādivaṇṇanā",
  "atk-s0302a2:19_0": "93-94. Navame uppajjati rūpasaññāti vuttappakāre ārammaṇe uppajjati saññā. Rūpasaṅkappoti",
  "atk-s0302a2:19_1": "tasmiṁyeva ārammaṇe tīhi cittehi sampayuttasaṅkappo. Rūpasamphassoti tadevārammaṇaṁ",
  "atk-s0302a2:19_2": "phusamāno phasso. Vedanāti tadeva ārammaṇaṁ anubhavamānā vedanā. Chandādayo vuttanayāva.",
  "atk-s0302a2:19_3": "Rūpalābhoti pariyesitvā laddhaṁ saha taṇhāya ārammaṇaṁ ‘‘rūpalābho’’ti vuttaṁ. Ayaṁ",
  "atk-s0302a2:19_4": "tāva sabbasaṅgāhikanayo ekasmiṁ yevārammaṇe sabbadhammānaṁ uppattivasena vutto. Aparo",
  "atk-s0302a2:19_5": "āgantukārammaṇamissako hoti – rūpasaññā rūpasaṅkappo phasso vedanāti ime tāva cattāro",
  "atk-s0302a2:19_6": "dhammā dhuvaparibhoge nibaddhārammaṇe honti. Nibaddhārammaṇañhi iṭṭhaṁ kantaṁ manāpaṁ",
  "atk-s0302a2:19_7": "piyaṁ yaṁkiñci viya upaṭṭhāti, āgantukārammaṇaṁ pana yaṁkiñci samānampi khobhetvā tiṭṭhati.",
  "atk-s0302a2:20_0": "Tatridaṁ vatthu – eko kira amaccaputto gāmiyehi parivārito gāmamajjhe ṭhatvā kammaṁ",
  "atk-s0302a2:20_1": "karoti. Tasmiñcassa samaye upāsikā nadiṁ gantvā nhatvā alaṅkatapaṭiyattā dhātigaṇaparivutā",
  "atk-s0302a2:20_2": "gehaṁ gacchati. So dūrato disvā ‘‘āgantukamātugāmo bhavissatī’’ti saññaṁ uppādetvā",
  "atk-s0302a2:20_3": "‘‘gaccha, bhaṇe jānāhi, kā esā’’ti purisaṁ pesesi. So gantvā taṁ disvā paccāgato,",
  "atk-s0302a2:20_4": "‘‘kā esā’’ti puṭṭho yathāsabhāvaṁ ārocesi. Evaṁ āgantukārammaṇaṁ khobheti . Tasmiṁ",
  "atk-s0302a2:20_5": "uppanno chando rūpachando nāma, tadeva ārammaṇaṁ katvā uppanno pariḷāho rūpapariḷāho",
  "atk-s0302a2:20_6": "nāma, sahāye gaṇhitvā tassa pariyesanaṁ rūpapariyesanā nāma, pariyesitvā laddhaṁ",
  "atk-s0302a2:20_7": "saha taṇhāya ārammaṇaṁ rūpalābho nāma.",
  "atk-s0302a2:21_0": "Uruvalliyavāsī cūḷatissatthero panāha – ‘‘kiñcāpi bhagavatā phassavedanā pāḷiyā majjhe",
  "atk-s0302a2:21_1": "gahitā, pāḷiṁ pana parivaṭṭetvā vuttappakāre ārammaṇe uppannā saññā rūpasaññā, tasmiṁyeva",
  "atk-s0302a2:21_2": "saṅkappo rūpasaṅkappo tasmiṁ chando rūpacchando, tasmiṁ pariḷāho rūpapariḷāho, tasmiṁ",
  "atk-s0302a2:21_3": "pariyesanā rūpapariyesanā, pariyesitvā laddhaṁ saha taṇhāya ārammaṇaṁ rūpalābho.",
  "atk-s0302a2:21_4": "Evaṁ laddhārammaṇe pana phusanaṁ phasso, anubhavanaṁ vedanā. Rūpasamphasso rūpasamphassajā",
  "atk-s0302a2:21_5": "vedanāti idaṁ dvayaṁ labbhatī’’ti. Aparampi avibhūtavāraṁ nāma gaṇhanti. Ārammaṇañhi",
  "atk-s0302a2:21_6": "sāṇipākārehi vā parikkhittaṁ tiṇapaṇṇādīhi vā paṭicchannaṁ hoti, taṁ ‘‘upaḍḍhaṁ diṭṭhaṁ",
  "atk-s0302a2:21_7": "me ārammaṇaṁ, suṭṭhu naṁ passissāmī’’ti olokayato tasmiṁ ārammaṇe uppannā saññā rūpasaññā",
  "atk-s0302a2:21_8": "nāma. Tasmiṁyeva uppannā saṅkappādayo rūpasaṅkappādayo nāmāti veditabbā. Etthāpi",
  "atk-s0302a2:21_9": "ca saññāsaṅkappaphassavedanāchandā ekajavanavārepi nānājavanavārepi labbhanti, pariḷāhapariyesanālābhā",
  "atk-s0302a2:21_10": "nānājavanavāreyevāti. Dasamaṁ uttānamevāti. Navamadasamāni.",
  "atk-s0302a2:22": "Nānattavaggo paṭhamo.",
  "atk-s0302a2:23": "2. Dutiyavaggo",
  "atk-s0302a2:24": "1. Sattadhātusuttavaṇṇanā",
  "atk-s0302a2:25_0": "95. Dutiyavaggassa paṭhame ābhādhātūti ālokadhātu. Ālokassapi ālokakasiṇe parikammaṁ",
  "atk-s0302a2:25_1": "katvā uppannajjhānassāpīti sahārammaṇassa jhānassa etaṁ nāmaṁ. Subhadhātūti subhakasiṇe",
  "atk-s0302a2:25_2": "uppannajjhānavasena sahārammaṇajjhānameva . Ākāsānañcāyatanameva ākāsānañcāyatanadhātu.",
  "atk-s0302a2:25_3": "Saññāvedayitanirodhova saññāvedayitanirodhadhātu. Iti bhagavā anusandhikusalassa",
  "atk-s0302a2:25_4": "bhikkhuno tattha nisīditvā pañhaṁ pucchitukāmassa okāsaṁ dento desanaṁ niṭṭhāpesi.",
  "atk-s0302a2:26_0": "Andhakāraṁpaṭiccāti andhakāro hi ālokena paricchinno, ālokopi andhakārena. Andhakārena",
  "atk-s0302a2:26_1": "hi so pākaṭo hoti. Tasmā ‘‘andhakāraṁ paṭicca paññāyatī’’ti āha. Asubhaṁ paṭiccāti",
  "atk-s0302a2:26_2": "etthāpi eseva nayo. Asubhañhi subhena, subhañca asubhena paricchinnaṁ, asubhe sati",
  "atk-s0302a2:26_3": "subhaṁ paññāyati, tasmā evamāha. Rūpaṁ paṭiccāti rūpāvacarasamāpattiṁ paṭicca. Rūpāvacarasamāpattiyā",
  "atk-s0302a2:26_4": "hi sati ākāsānañcāyatanasamāpatti nāma hoti rūpasamatikkamo vā, tasmā evamāha. Viññāṇañcāyatanadhātuādīsupi",
  "atk-s0302a2:26_5": "eseva nayo. Nirodhaṁ paṭiccāti catunnaṁ khandhānaṁ paṭisaṅkhāappavattiṁ paṭicca.",
  "atk-s0302a2:26_6": "Khandhanirodhañhi paṭicca nirodhasamāpatti nāma paññāyati, na khandhapavattiṁ, tasmā",
  "atk-s0302a2:26_7": "evamāha. Ettha ca catunnaṁ khandhānaṁ nirodhova nirodhasamāpattīti veditabbo.",
  "atk-s0302a2:27_0": "Kathaṁ samāpatti pattabbāti kathaṁ samāpattiyo kīdisā samāpattiyo nāma hutvā pattabbāti?",
  "atk-s0302a2:27_1": "Saññāsamāpatti pattabbāti saññāya atthibhāvena saññāsamāpattiyo saññāsamāpattiyo",
  "atk-s0302a2:27_2": "nāma hutvā pattabbā. Saṅkhārāvasesasamāpatti pattabbāti sukhumasaṅkhārānaṁ avasiṭṭhatāya",
  "atk-s0302a2:27_3": "saṅkhārāvasesasamāpatti nāma hutvā pattabbā. Nirodhasamāpatti pattabbāti nirodhova",
  "atk-s0302a2:27_4": "nirodhasamāpatti nirodhasamāpatti nāma hutvā pattabbāti attho. Paṭhamaṁ.",
  "atk-s0302a2:28": "2. Sanidānasuttavaṇṇanā",
  "atk-s0302a2:29_0": "96. Dutiye sanidānanti bhāvanapuṁsakametaṁ, sanidāno sapaccayo hutvā uppajjatīti",
  "atk-s0302a2:29_1": "attho. Kāmadhātuṁ, bhikkhave, paṭiccāti ettha kāmavitakkopi kāmadhātu kāmāvacaradhammāpi,",
  "atk-s0302a2:29_2": "visesato sabbākusalampi. Yathāha –",
  "atk-s0302a2:30_0": "‘‘Tattha katamā kāmadhātu? Kāmapaṭisaṁyutto takko vitakko saṅkappo appanā byappanā",
  "atk-s0302a2:30_1": "cetaso abhiniropanā micchāsaṅkappo, ayaṁ vuccati kāmadhātu. Heṭṭhato avīcinirayaṁ",
  "atk-s0302a2:30_2": "pariyantaṁ karitvā uparito paranimmitavasavattī deve antokaritvā yaṁ etasmiṁ antare",
  "atk-s0302a2:30_3": "etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṁ,",
  "atk-s0302a2:30_4": "ayaṁ vuccati kāmadhātu. Sabbepi akusalā dhammā kāmadhātū’’ti (vibha. 182).",
  "atk-s0302a2:31_0": "Ettha sabbasaṅgāhikā asambhinnāti dve kathā honti. Kathaṁ? Kāmadhātuggahaṇena hi",
  "atk-s0302a2:31_1": "byāpādadhātuvihiṁsādhātuyo gahitā hontīti ayaṁ sabbasaṅgāhikā. Tāsaṁ pana dvinnaṁ",
  "atk-s0302a2:31_2": "dhātūnaṁ visuṁ āgatattā sesadhammā kāmadhātūti ayaṁ asambhinnakathā. Ayamidha gahetabbā",
  "atk-s0302a2:31_3": "imaṁ kāmadhātuṁ ārammaṇavasena vā sampayogavasena vā paṭicca kāmasaññā nāma uppajjati.",
  "atk-s0302a2:31_4": "Kāmasaññaṁpaṭiccāti kāmasaññaṁ pana sampayogavasena vā upanissayavasena vā paṭicca",
  "atk-s0302a2:31_5": "kāmasaṅkappo nāma uppajjati. Iminā nayena sabbapadesu attho veditabbo. Tīhi ṭhānehīti",
  "atk-s0302a2:31_6": "tīhi kāraṇehi. Micchā paṭipajjatīti ayāthāvapaṭipadaṁ aniyyānikapaṭipadaṁ paṭipajjati.",
  "atk-s0302a2:32": "Byāpādadhātuṁ, bhikkhaveti ettha byāpādavitakkopi byāpādadhātu byāpādopi. Yathāha –",
  "atk-s0302a2:33_0": "‘‘Tattha katamā byāpādadhātu? Byāpādapaṭisaṁyutto takko vitakko…pe… ayaṁ vuccati",
  "atk-s0302a2:33_1": "byāpādadhātu. Dasasu āghātavatthūsu cittassa āghāto paṭivirodho kopo pakopo…pe… anattamanatā",
  "atk-s0302a2:33_2": "cittassa, ayaṁ vuccati byāpādadhātū’’ti (vibha. 182).",
  "atk-s0302a2:34": "Imaṁ byāpādadhātuṁ sahajātapaccayādivasena paṭicca byāpādasaññā nāma uppajjati. Sesaṁ purimanayeneva veditabbaṁ.",
  "atk-s0302a2:35": "Vihiṁsādhātuṁ, bhikkhaveti ettha vihiṁsāvitakkopi vihiṁsādhātu vihiṁsāpi. Yathāha –",
  "atk-s0302a2:36_0": "‘‘Tattha katamā vihiṁsādhātu? Vihiṁsāpaṭisaṁyutto takko vitakko…pe… ayaṁ vuccati",
  "atk-s0302a2:36_1": "vihiṁsādhātu. Idhekacco pāṇinā vā leḍḍunā vā daṇḍena vā satthena vā rajjuyā vā aññataraññatarena",
  "atk-s0302a2:36_2": "vā satte viheṭheti. Yā evarūpā heṭhanā viheṭhanā hiṁsanā vihiṁsanā rosanā parūpaghāto,",
  "atk-s0302a2:36_3": "ayaṁ vuccati vihiṁsādhātū’’ti (vibha. 182).",
  "atk-s0302a2:37": "Imaṁ vihiṁsādhātuṁ sahajātapaccayādivasena paṭicca vihiṁsāsaññā nāma uppajjati. Sesamidhāpi purimanayeneva veditabbaṁ.",
  "atk-s0302a2:38_0": "Tiṇadāyeti tiṇagahane araññe. Anayabyasananti avuḍḍhiṁ vināsaṁ. Evameva khoti ettha",
  "atk-s0302a2:38_1": "sukkhatiṇadāyo viya ārammaṇaṁ daṭṭhabbaṁ, tiṇukkā viya akusalasaññā, tiṇakaṭṭhanissitā",
  "atk-s0302a2:38_2": "pāṇā viya ime sattā. Yathā sukkhatiṇadāye ṭhapitaṁ tiṇukkaṁ khippaṁ vāyamitvā anibbāpentassa",
  "atk-s0302a2:38_3": "te pāṇā anayabyasanaṁ pāpuṇanti. Evameva ye samaṇā vā brāhmaṇā vā uppannaṁ akusalasaññaṁ",
  "atk-s0302a2:38_4": "vikkhambhanatadaṅgasamucchedappahānehi nappajahanti, te dukkhaṁ viharanti.",
  "atk-s0302a2:39_0": "Visamagatanti rāgavisamādīni anugataṁ akusalasaññaṁ. Na khippameva pajahatīti vikkhambhanādivasena",
  "atk-s0302a2:39_1": "sīghaṁ nappajahati. Na vinodetīti na nīharati. Na byantīkarotīti bhaṅgamattampi anavasesento",
  "atk-s0302a2:39_2": "na vigatantaṁ karoti. Na anabhāvaṁ gametīti na anuabhāvaṁ gameti. Evaṁ sabbapadesu",
  "atk-s0302a2:39_3": "na – kāro āharitabbo. Pāṭikaṅkhāti pāṭikaṅkhitabbā icchitabbā.",
  "atk-s0302a2:40": "Nekkhammadhātuṁ, bhikkhaveti ettha nekkhammavitakkopi nekkhammadhātu sabbepi kusalā dhammā. Yathāha –",
  "atk-s0302a2:41": "‘‘Tattha katamā nekkhammadhātu? Nekkhammapaṭisaṁyutto takko vitakko…pe… sammāsaṅkappo, ayaṁ vuccati nekkhammadhātū’’ti (vibha. 182).",
  "atk-s0302a2:42_0": "Idhāpi duvidhā kathā. Nekkhammadhātuggahaṇena hi itarāpi dve dhātuyo gahaṇaṁ gacchanti",
  "atk-s0302a2:42_1": "kusaladhammapariyāpannattā, ayaṁ sabbasaṅgāhikā. Tā pana dhātuyo visuṁ dīpetabbāti",
  "atk-s0302a2:42_2": "tā ṭhapetvā sesā sabbakusalā nekkhammadhātūti ayaṁ asambhinnā. Imaṁ nekkhammadhātuṁ",
  "atk-s0302a2:42_3": "sahajātādipaccayavasena paṭicca nekkhammasaññā nāma uppajjati. Saññādīni paṭicca",
  "atk-s0302a2:42_4": "vitakkādayo yathānurūpaṁ.",
  "atk-s0302a2:43": "Abyāpādadhātuṁ, bhikkhaveti ettha abyāpādavitakkopi abyāpādadhātu abyāpādopi. Yathāha –",
  "atk-s0302a2:44_0": "‘‘Tattha katamā abyāpādadhātu ? Abyāpādapaṭisaṁyutto takko…pe… ayaṁ vuccati abyāpādadhātu.",
  "atk-s0302a2:44_1": "Yā sattesu metti mettāyanā mettāyitattaṁ mettācetovimutti, ayaṁ vuccati abyāpādadhātū’’ti (vibha. 182).",
  "atk-s0302a2:45": "Imaṁ abyāpādadhātuṁ paṭicca vuttanayeneva abyāpādasaññā nāma uppajjati.",
  "atk-s0302a2:46": "Avihiṁsādhātuṁ, bhikkhaveti etthāpi avihiṁsāvitakkopi avihiṁsādhātu karuṇāpi. Yathāha –",
  "atk-s0302a2:47_0": "‘‘Tattha katamā avihiṁsādhātu? Avihiṁsāpaṭisaṁyutto takko…pe… ayaṁ vuccati avihiṁsādhātu.",
  "atk-s0302a2:47_1": "Yā sattesu karuṇā karuṇāyanā karuṇāyitattaṁ karuṇācetovimutti, ayaṁ vuccati avihiṁsādhātū’’ti (vibha. 182).",
  "atk-s0302a2:48": "Imaṁ avihiṁsādhātuṁ paṭicca vuttanayeneva avihiṁsāsaññā nāma uppajjati. Sesaṁ sabbattha vuttānusāreneva veditabbaṁ. Dutiyaṁ.",
  "atk-s0302a2:49": "3. Giñjakāvasathasuttavaṇṇanā",
  "atk-s0302a2:50_0": "97. Tatiye dhātuṁ, bhikkhaveti ito paṭṭhāya ajjhāsayaṁ dhātūti dīpeti. Uppajjati",
  "atk-s0302a2:50_1": "saññāti ajjhāsayaṁ paṭicca saññā uppajjati, diṭṭhi uppajjati, vitakko uppajjatīti.",
  "atk-s0302a2:50_2": "Idhāpi ‘‘kaccāno pañhaṁ pucchissatī’’ti tassa okāsadānatthaṁ ettāvatāva desanaṁ niṭṭhāpesi.",
  "atk-s0302a2:50_3": "Asammāsambuddhesūti chasu satthāresu. Sammāsambuddhāti mayamasma sammāsambuddhāti.",
  "atk-s0302a2:50_4": "Kiṁ paṭicca paññāyatīti kismiṁ sati hotīti? Satthārānaṁ uppannaṁ diṭṭhiṁ pucchati.",
  "atk-s0302a2:50_5": "Asammāsambuddhesu tesu sammāsambuddhā eteti evaṁ uppannaṁ titthiyasāvakānampi diṭṭhiṁ pucchatiyeva.",
  "atk-s0302a2:51_0": "Idāni yasmā tesaṁ avijjādhātuṁ paṭicca sā diṭṭhi hoti, avijjādhātu ca nāma mahatī",
  "atk-s0302a2:51_1": "dhātu, tasmā mahatiṁ dhātuṁ paṭicca tassā uppattiṁ dīpento mahatī kho esātiādimāha.",
  "atk-s0302a2:51_2": "Hīnaṁ, kaccāna, dhātuṁ paṭiccāti hīnaṁ ajjhāsayaṁ paṭicca. Paṇidhīti cittaṭṭhapanaṁ.",
  "atk-s0302a2:51_3": "Sā panesā itthibhāvaṁ vā makkaṭāditiracchānabhāvaṁ vā patthentassa uppajjati. Hīnopuggaloti",
  "atk-s0302a2:51_4": "yassete hīnā dhammā uppajjanti, sabbo so puggalopi hīno nāma. Hīnā vācāti yā tassa",
  "atk-s0302a2:51_5": "vācā, sāpi hīnā. Hīnaṁ ācikkhatīti so ācikkhantopi hīnameva ācikkhati, desentopi",
  "atk-s0302a2:51_6": "hīnameva desetīti sabbapadāni yojetabbāni. Upapattīti dve upapattiyo paṭilābho ca",
  "atk-s0302a2:51_7": "nibbatti ca. Nibbatti hīnakulādivasena veditabbā, paṭilābho cittuppādakkhaṇe hīnattikavasena.",
  "atk-s0302a2:51_8": "Kathaṁ? Tassa hi pañcasu nīcakulesu uppajjanato hīnā nibbatti, vessasuddakulesu uppajjanato",
  "atk-s0302a2:51_9": "majjhimā, khattiyabrāhmaṇakulesu uppajjanato paṇītā. Dvādasākusalacittuppādānaṁ pana",
  "atk-s0302a2:51_10": "paṭilābhato hīno paṭilābho, tebhūmakadhammānaṁ paṭilābhato majjhimo, navalokuttaradhammānaṁ",
  "atk-s0302a2:51_11": "paṭilābhato paṇīto. Imasmiṁ pana ṭhāne nibbattiyeva adhippetāti. Tatiyaṁ.",
  "atk-s0302a2:52": "4. Hīnādhimuttikasuttavaṇṇanā",
  "atk-s0302a2:53": "98. Catutthe saṁsandantīti ekato honti. Samentīti samāgacchanti, nirantarā honti. Hīnādhimuttikāti hīnajjhāsayā. Kalyāṇādhimuttikāti kalyāṇajjhāsayā. Catutthaṁ.",
  "atk-s0302a2:54": "5. Caṅkamasuttavaṇṇanā",
  "atk-s0302a2:55_0": "99. Pañcame passatha noti passatha nu. Sabbe kho eteti sāriputtatthero bhagavatā",
  "atk-s0302a2:55_1": "‘‘etadaggaṁ, bhikkhave, mama sāvakānaṁ bhikkhūnaṁ mahāpaññānaṁ yadidaṁ sāriputto’’ti",
  "atk-s0302a2:55_2": "(a. ni. 1.189) mahāpaññesu etadagge ṭhapito. Iti naṁ ‘‘khandhantaraṁ dhātvantaraṁ",
  "atk-s0302a2:55_3": "āyatanantaraṁ satipaṭṭhānabodhipakkhiyadhammantaraṁ tilakkhaṇāhataṁ gambhīraṁ pañhaṁ",
  "atk-s0302a2:55_4": "pucchissāmā’’ti mahāpaññāva parivārenti. Sopi tesaṁ pathaviṁ pattharento viya sinerupādato",
  "atk-s0302a2:55_5": "vālikaṁ uddharanto viya cakkavāḷapabbataṁ bhindanto viya sineruṁ ukkhipanto viya",
  "atk-s0302a2:55_6": "ākāsaṁ vitthārento viya candimasūriye uṭṭhāpento viya ca pucchitapucchitaṁ katheti.",
  "atk-s0302a2:55_7": "Tena vuttaṁ ‘‘sabbe kho ete, bhikkhave, bhikkhū mahāpaññā’’ti.",
  "atk-s0302a2:56_0": "Mahāmoggallānopi bhagavatā ‘‘etadaggaṁ, bhikkhave, mama sāvakānaṁ bhikkhūnaṁ iddhimantānaṁ",
  "atk-s0302a2:56_1": "yadidaṁ mahāmoggallāno’’ti iddhimantesu etadagge ṭhapito. Iti naṁ ‘‘parikammaṁ ānisaṁsaṁ",
  "atk-s0302a2:56_2": "adhiṭṭhānaṁ vikubbanaṁ pucchissāmā’’ti iddhimantova parivārenti. Sopi tesaṁ vuttanayeneva",
  "atk-s0302a2:56_3": "pucchitapucchitaṁ katheti. Tena vuttaṁ ‘‘sabbe kho ete, bhikkhave, bhikkhū mahiddhikā’’ti.",
  "atk-s0302a2:57_0": "Mahākassapopi bhagavatā ‘‘etadaggaṁ, bhikkhave, mama sāvakānaṁ bhikkhūnaṁ dhutavādānaṁ",
  "atk-s0302a2:57_1": "yadidaṁ mahākassapo’’ti dhutavādesu etadagge ṭhapito. Iti naṁ ‘‘dhutaṅgaparihāraṁ",
  "atk-s0302a2:57_2": "ānisaṁsaṁ samodhānaṁ adhiṭṭhānaṁ bhedaṁ pucchissāmā’’ti dhutavādāva parivārenti.",
  "atk-s0302a2:57_3": "Sopi tesaṁ tatheva pucchitapucchitaṁ byākaroti. Tena vuttaṁ ‘‘sabbe kho ete, bhikkhave,",
  "atk-s0302a2:57_4": "bhikkhū dhutavādā’’ti.",
  "atk-s0302a2:58_0": "Anuruddhattheropi bhagavatā ‘‘etadaggaṁ, bhikkhave, mama sāvakānaṁ bhikkhūnaṁ dibbacakkhukānaṁ",
  "atk-s0302a2:58_1": "yadidaṁ anuruddho’’ti (a. ni. 1.192) dibbacakkhukesu etadagge ṭhapito. Iti naṁ ‘‘dibbacakkhussa",
  "atk-s0302a2:58_2": "parikammaṁ ānisaṁsaṁ upakkilesaṁ pucchissāmā’’ti dibbacakkhukāva parivārenti. Sopi",
  "atk-s0302a2:58_3": "tesaṁ tatheva pucchitapucchitaṁ katheti. Tena vuttaṁ ‘‘sabbe kho ete, bhikkhave,",
  "atk-s0302a2:58_4": "bhikkhū dibbacakkhukā’’ti.",
  "atk-s0302a2:59_0": "Puṇṇattheropi bhagavatā ‘‘etadaggaṁ, bhikkhave, mama sāvakānaṁ bhikkhūnaṁ dhammakathikānaṁ",
  "atk-s0302a2:59_1": "yadidaṁ puṇṇo mantāṇiputto’’ti (a. ni. 1.196) dhammakathikesu etadagge ṭhapito. Iti",
  "atk-s0302a2:59_2": "naṁ ‘‘dhammakathāya saṅkhepavitthāragambhīruttānavicitrakathādīsu taṁ taṁ ākāraṁ",
  "atk-s0302a2:59_3": "pucchissāmā’’ti dhammakathikāva parivārenti. Sopi tesaṁ ‘‘āvuso, dhammakathikena",
  "atk-s0302a2:59_4": "nāma ādito parisaṁ vaṇṇetuṁ vaṭṭati, majjhe suññataṁ pakāsetuṁ, ante catusaccavasena",
  "atk-s0302a2:59_5": "kūṭaṁ gaṇhitu’’nti evaṁ taṁ taṁ dhammakathānayaṁ ācikkhati. Tena vuttaṁ ‘‘sabbe kho",
  "atk-s0302a2:59_6": "ete, bhikkhave, bhikkhū dhammakathikā’’ti.",
  "atk-s0302a2:60_0": "Upālittheropi bhagavatā ‘‘etadaggaṁ, bhikkhave, mama sāvakānaṁ bhikkhūnaṁ vinayadharānaṁ",
  "atk-s0302a2:60_1": "yadidaṁ upālī’’ti (a. ni. 1.228) vinayadharesu etadagge ṭhapito. Iti naṁ ‘‘garukalahukaṁ",
  "atk-s0302a2:60_2": "satekicchaatekicchaṁ āpattānāpattiṁ pucchissāmā’’ti vinayadharāva parivārenti. Sopi",
  "atk-s0302a2:60_3": "tesaṁ pucchitapucchitaṁ tatheva katheti. Tena vuttaṁ ‘‘sabbe kho ete, bhikkhave,",
  "atk-s0302a2:60_4": "bhikkhū vinayadharā’’ti.",
  "atk-s0302a2:61_0": "Ānandattheropi bhagavatā ‘‘etadaggaṁ, bhikkhave, mama sāvakānaṁ bhikkhūnaṁ bahussutānaṁ",
  "atk-s0302a2:61_1": "yadidaṁ ānando’’ti (a. ni. 1.223) bahussutesu etadagge ṭhapito. Iti naṁ ‘‘dasavidhaṁ",
  "atk-s0302a2:61_2": "byañjanabuddhiṁ aṭṭhuppattiṁ anusandhiṁ pubbāparaṁ pucchissāmā’’ti bahussutāva parivārenti.",
  "atk-s0302a2:61_3": "Sopi tesaṁ ‘‘idaṁ evaṁ vattabbaṁ, idaṁ evaṁ gahetabba’’nti sabbaṁ katheti. Tena vuttaṁ",
  "atk-s0302a2:61_4": "‘‘sabbe kho ete, bhikkhave, bhikkhū bahussutā’’ti.",
  "atk-s0302a2:62_0": "Devadatto pana pāpiccho icchāpakato, tena naṁ ‘‘kulasaṅgaṇhanaparihāraṁ nānappakārakaṁ",
  "atk-s0302a2:62_1": "kohaññataṁ pucchissāmā’’ti pāpicchāva parivārenti. Sopi tesaṁ taṁ taṁ niyāmaṁ ācikkhati.",
  "atk-s0302a2:62_2": "Tena vuttaṁ ‘‘sabbe kho ete, bhikkhave, bhikkhū pāpicchā’’ti.",
  "atk-s0302a2:63_0": "Kasmā panete avidūre caṅkamiṁsūti. ‘‘Devadatto satthari paduṭṭhacitto anatthampi",
  "atk-s0302a2:63_1": "kātuṁ upakkameyyā’’ti ārakkhaggahaṇatthaṁ. Atha devadatto kasmā caṅkamīti? ‘‘Akārako",
  "atk-s0302a2:63_2": "ayaṁ, yadi kārako bhaveyya, na idha āgaccheyyā’’ti attano katadosapaṭicchādanatthaṁ.",
  "atk-s0302a2:63_3": "Kiṁ pana devadatto bhagavato anatthaṁ kātuṁ samattho, bhagavato vā ārakkhakiccaṁ",
  "atk-s0302a2:63_4": "atthīti? Natthi. Tena vuttaṁ ‘‘aṭṭhānametaṁ, ānanda, anavakāso, yaṁ tathāgato parūpakkamena",
  "atk-s0302a2:63_5": "parinibbāyeyyā’’ti (cūḷava. 341). Bhikkhū pana satthari gāravena āgatā. Teneva bhagavā",
  "atk-s0302a2:63_6": "evaṁ vatvā ‘‘vissajjehi, ānanda, bhikkhusaṅgha’’nti vissajjāpesi. Pañcamaṁ.",
  "atk-s0302a2:64": "6. Sagāthāsuttavaṇṇanā",
  "atk-s0302a2:65_0": "100. Chaṭṭhe gūtho gūthena saṁsandati sametīti samuddantare janapadantare cakkavāḷantare",
  "atk-s0302a2:65_1": "ṭhitopi vaṇṇenapi gandhenapi rasenapi nānattaṁ anupagacchanto saṁsandati sameti,",
  "atk-s0302a2:65_2": "ekasadisova hoti nirantaro. Sesesupi eseva nayo. Ayaṁ pana aniṭṭhaupamā hīnajjhāsayānaṁ",
  "atk-s0302a2:65_3": "hīnaajjhāsayassa sarikkhabhāvadassanatthaṁ āhaṭā, khīrādivisiṭṭhopamā kalyāṇajjhāsayānaṁ",
  "atk-s0302a2:65_4": "ajjhāsayassa sarikkhabhāvadassanatthaṁ.",
  "atk-s0302a2:66_0": "Saṁsaggāti dassanasavanasaṁsaggādivatthukena taṇhāsnehena. Vanatho jātoti kilesavanaṁ",
  "atk-s0302a2:66_1": "jātaṁ . Asaṁsaggena chijjatīti ekato ṭhānanisajjādīni akarontassa asaṁsaggena adassanena",
  "atk-s0302a2:66_2": "chijjati. Sādhujīvīti parisuddhajīvitaṁ jīvamāno. Sahāvaseti sahavāsaṁ vaseyya. Chaṭṭhaṁ.",
  "atk-s0302a2:67": "7. Assaddhasaṁsandanasuttavaṇṇanā",
  "atk-s0302a2:68_0": "101. Sattame assaddhā assaddhehītiādīsu buddhe vā dhamme vā saṅghe vā saddhāvirahitā",
  "atk-s0302a2:68_1": "nirojā nirasā puggalā samuddassa orimatīre ṭhitā pārimatīrepi ṭhitehi assaddhehi",
  "atk-s0302a2:68_2": "saddhiṁ tāya assaddhatāya ekasadisā nirantarā honti. Tathā ahirikā bhinnamariyādā",
  "atk-s0302a2:68_3": "alajjipuggalā ahirikehi, anottappino pāpakiriyāya abhāyamānā anottappīhi, appassutā",
  "atk-s0302a2:68_4": "sutavirahitā appassutehi, kusītā ālasiyapuggalā kusītehi, muṭṭhassatino bhattanikkhittakākamaṁsanikkhittasiṅgālasadisā",
  "atk-s0302a2:68_5": "muṭṭhassatīhi, duppaññā khandhādiparicchedikāya paññāya abhāvena nippaññā tādiseheva",
  "atk-s0302a2:68_6": "duppaññehi, saddhāsampannā cetiyavandanādikiccapasutā saddhehi, hirimanā lajjipuggalā",
  "atk-s0302a2:68_7": "hirimanehi, ottappino pāpabhīrukā ottappīhi, bahussutā sutadharā āgamadharā tantipālakā",
  "atk-s0302a2:68_8": "vaṁsānurakkhakā bahussutehi, āraddhavīriyā paripuṇṇaparakkamā āraddhavīriyehi, upaṭṭhitassatī",
  "atk-s0302a2:68_9": "sabbakiccapariggāhikāya satiyā samannāgatā upaṭṭhitassatīhi, paññavanto mahāpaññehi",
  "atk-s0302a2:68_10": "vajirūpamañāṇehi paññavantehi saddhiṁ dūre ṭhitāpi tāya paññāsampattiyā saṁsandanti samenti. Sattamaṁ.",
  "atk-s0302a2:69": "8-12. Assaddhamūlakasuttādivaṇṇanā",
  "atk-s0302a2:70_0": "102-106. Aṭṭhamādīni teyeva assaddhādidhamme tikavasena katvā desitāni. Tattha aṭṭhame",
  "atk-s0302a2:70_1": "assaddhādimūlakā kaṇhapakkhasukkapakkhavasena pañca tikā vuttā, navame ahirikamūlakā",
  "atk-s0302a2:70_2": "cattāro. Dasame anottappamūlakā tayo, ekādasame appassutamūlakā dve, dvādasame kusītamūlako",
  "atk-s0302a2:70_3": "eko tiko vuttoti sabbepi pañcasu suttantesu pannarasa tikā honti. Pannarasa cete",
  "atk-s0302a2:70_4": "suttantātipi vadanti. Ayaṁ tikapeyyālo nāma. Aṭṭhamādīni.",
  "atk-s0302a2:71": "Dutiyo vaggo.",
  "atk-s0302a2:72": "3. Kammapathavaggo",
  "atk-s0302a2:73": "1-2. Asamāhitasuttādivaṇṇanā",
  "atk-s0302a2:74_0": "107-108. Ito paresu paṭhamaṁ assaddhādipañcakavasena vuttaṁ, tathā dutiyaṁ. Paṭhame",
  "atk-s0302a2:74_1": "pana asamāhitapadaṁ catutthaṁ, dutiye dussīlapadaṁ. Evaṁ vuccamāne bujjhanakapuggalānaṁ",
  "atk-s0302a2:74_2": "ajjhāsayena hi etāni vuttāni. Ettha asamāhitāti upacārappanāsamādhirahitā. Dussīlāti",
  "atk-s0302a2:74_3": "nissīlā. Paṭhamadutiyāni.",
  "atk-s0302a2:75": "3-5. Pañcasikkhāpadasuttādivaṇṇanā",
  "atk-s0302a2:76_0": "109-111. Tatiyaṁ pañcakammapathavasena bujjhanakānaṁ ajjhāsayavasena vuttaṁ, catutthaṁ",
  "atk-s0302a2:76_1": "sattakammapathavasena, pañcamaṁ dasakammapathavasena. Tattha tatiye surāmerayamajjappamādaṭṭhāyinoti",
  "atk-s0302a2:76_2": "surāmerayasaṅkhātaṁ majjaṁ yāya pamādacetanāya pivanti, sā ‘‘surāmerayamajjappamādo’’ti",
  "atk-s0302a2:76_3": "vuccati, tasmiṁ tiṭṭhantīti surāmerayamajjappamādaṭṭhāyino. Ayaṁ tāvettha asādhāraṇapadassa attho.",
  "atk-s0302a2:77_0": "Pañcame pāṇaṁ atipātentīti pāṇātipātino, pāṇaghātikāti attho. Adinnaṁ ādiyantīti",
  "atk-s0302a2:77_1": "adinnādāyino, parassahārinoti attho. Vatthukāmesu kilesakāmena micchā carantīti kāmesumicchācārino.",
  "atk-s0302a2:77_2": "Musā vadantīti musāvādino, paresaṁ atthabhañjakaṁ tucchaṁ alikaṁ vācaṁ bhāsitāroti",
  "atk-s0302a2:77_3": "attho. Pisuṇā vācā etesanti pisuṇavācā. Mammacchedikā pharusā vācā etesanti pharusavācā.",
  "atk-s0302a2:77_4": "Samphaṁ niratthakaṁ vacanaṁ palapantīti samphappalāpino. Abhijjhāyantīti abhijjhāluno,",
  "atk-s0302a2:77_5": "parabhaṇḍe lubbhanasīlāti attho. Byāpannaṁ pūtibhūtaṁ cittametesanti byāpannacittā.",
  "atk-s0302a2:77_6": "Micchā pāpikā viññugarahitā etesaṁ diṭṭhīti micchādiṭṭhikā, kammapathapariyāpannāya",
  "atk-s0302a2:77_7": "‘‘natthi dinna’’ntiādivatthukāya micchattapariyāpannāya aniyyānikadiṭṭhiyā samannāgatāti",
  "atk-s0302a2:77_8": "attho. Sammā sobhanā viññupasatthā etesaṁ diṭṭhīti sammādiṭṭhikā, kammapathapariyāpannāya",
  "atk-s0302a2:77_9": "‘‘atthi dinna’’ntiādikāya kammassakatadiṭṭhiyā sammattapariyāpannāya maggadiṭṭhiyā",
  "atk-s0302a2:77_10": "ca samannāgatāti attho. Idaṁ tāvettha anuttānānaṁ padānaṁ padavaṇṇanāmattaṁ.",
  "atk-s0302a2:78_0": "Yo pana tesaṁ pāṇātipāto adinnādānaṁ kāmesumicchācāro musāvādo pisuṇavācā pharusavācā",
  "atk-s0302a2:78_1": "samphappalāpo abhijjhā byāpādo micchādiṭṭhīti kaṇhapakkhe dasavidho attho hoti. Tattha",
  "atk-s0302a2:78_2": "pāṇassa atipāto pāṇātipāto, pāṇavadho pāṇaghātoti vuttaṁ hoti. Pāṇoti cettha vohārato",
  "atk-s0302a2:78_3": "satto, paramatthato jīvitindriyaṁ. Tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā",
  "atk-s0302a2:78_4": "kāyavacīdvārānaṁ aññataradvārappavattā vadhakacetanā pāṇātipāto. So guṇavirahitesu",
  "atk-s0302a2:78_5": "tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā?",
  "atk-s0302a2:78_6": "Payogamahantatāya , payogasamattepi vatthumahantatāya. Guṇavantesu manussādīsu appaguṇe",
  "atk-s0302a2:78_7": "appasāvajjo, mahāguṇe mahāsāvajjo. Sarīraguṇānaṁ pana samabhāve sati kilesānaṁ upakkamānañca",
  "atk-s0302a2:78_8": "mudutāya appasāvajjo, tibbatāya mahāsāvajjoti veditabbo.",
  "atk-s0302a2:79_0": "Tassa pañca sambhārā honti – pāṇo, pāṇasaññitā, vadhakacittaṁ, upakkamo, tena maraṇanti.",
  "atk-s0302a2:79_1": "Cha payogā sāhatthiko, āṇattiko, nissaggiyo, thāvaro, vijjāmayo, iddhimayoti. Imasmiṁ",
  "atk-s0302a2:79_2": "panatthe vitthāriyamāne atippapañco hoti, tasmā taṁ na vitthārayāma, aññañca evarūpaṁ.",
  "atk-s0302a2:79_3": "Atthikehi pana samantapāsādikaṁ vinayaṭṭhakathaṁ (pārā. aṭṭha. 172) oloketvā gahetabbo.",
  "atk-s0302a2:80_0": "Adinnassa ādānaṁ adinnādānaṁ, parassaharaṇaṁ theyyaṁ corikāti vuttaṁ hoti. Tattha",
  "atk-s0302a2:80_1": "adinnanti parapariggahitaṁ, yattha paro yathākāmakāritaṁ āpajjanto adaṇḍāraho anupavajjo",
  "atk-s0302a2:80_2": "hoti. Tasmiṁ pana parapariggahite parapariggahitasaññino tadādāyakaupakkamasamuṭṭhāpikā",
  "atk-s0302a2:80_3": "theyyacetanā adinnādānaṁ. Taṁ hīne parasantake appasāvajjaṁ, paṇīte mahāsāvajjaṁ.",
  "atk-s0302a2:80_4": "Kasmā? Vatthupaṇītatāya. Vatthusamatte sati guṇādhikānaṁ santake vatthusmiṁ mahāsāvajjaṁ,",
  "atk-s0302a2:80_5": "taṁ taṁ guṇādhikaṁ upādāya tato tato hīnaguṇassa santake vatthusmiṁ appasāvajjaṁ.",
  "atk-s0302a2:81_0": "Tassa pañca sambhārā honti – parapariggahitaṁ, parapariggahitasaññitā, theyyacittaṁ,",
  "atk-s0302a2:81_1": "upakkamo, tena haraṇanti. Cha payogā sāhatthikādayova. Te ca kho yathānurūpaṁ theyyāvahāro,",
  "atk-s0302a2:81_2": "pasayhāvahāro, paṭicchannāvahāro, parikappāvahāro, kusāvahāroti imesaṁ avahārānaṁ",
  "atk-s0302a2:81_3": "vasena pavattāti ayamettha saṅkhepo, vitthāro pana samantapāsādikāyaṁ (pārā. aṭṭha. 92) vutto.",
  "atk-s0302a2:82_0": "Kāmesumicchācāroti ettha pana kāmesūti methunasamācāresu. Micchācāroti ekantanindito",
  "atk-s0302a2:82_1": "lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā",
  "atk-s0302a2:82_2": "kāmesumicchācāro. Tattha agamanīyaṭṭhānaṁ nāma purisānaṁ tāva māturakkhitā piturakkhitā",
  "atk-s0302a2:82_3": "mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā",
  "atk-s0302a2:82_4": "sārakkhā saparidaṇḍāti māturakkhitādayo dasa, dhanakkītā chandavāsinī bhogavāsinī",
  "atk-s0302a2:82_5": "paṭavāsinī odapattakinī obhatacumbaṭā dāsī ca bhariyā ca kammakārī ca bhariyā ca",
  "atk-s0302a2:82_6": "dhajāhaṭā muhuttikāti etā dhanakkītādayo dasāti vīsati itthiyo. Itthīsu pana dvinnaṁ",
  "atk-s0302a2:82_7": "sārakkhasaparidaṇḍānaṁ, dasannañca dhanakkītādīnanti dvādasannaṁ itthīnaṁ aññe purisā.",
  "atk-s0302a2:82_8": "Idaṁ agamanīyaṭṭhānaṁ nāma. So panesa micchācāro sīlādiguṇarahite agamanīyaṭṭhāne",
  "atk-s0302a2:82_9": "appasāvajjo, sīlādiguṇasampanne mahāsāvajjo. Tassa cattāro sambhārā – agamanīyavatthu,",
  "atk-s0302a2:82_10": "tasmiṁ sevanacittaṁ, sevanappayogo, maggenamaggapaṭipattiadhivāsananti. Eko payogo sāhatthiko eva.",
  "atk-s0302a2:83_0": "Musāti visaṁvādanapurekkhārassa atthabhañjanako vacīpayogo kāyappayogo vā, visaṁvādanādhippāyena",
  "atk-s0302a2:83_1": "panassa paravisaṁvādanakāyavacīpayogasamuṭṭhāpikā cetanā, musāvādo. Aparo nayo –",
  "atk-s0302a2:83_2": "musāti abhūtaṁ atacchaṁ vatthu. Vādoti tassa bhūtato tacchato viññāpanaṁ. Lakkhaṇato",
  "atk-s0302a2:83_3": "pana atathaṁ vatthuṁ tathato paraṁ viññāpetukāmassa tathāviññattisamuṭṭhāpikā cetanā",
  "atk-s0302a2:83_4": "musāvādo. So yamatthaṁ bhañjati, tassa appatāya appasāvajjo, mahantatāya mahāsāvajjo.",
  "atk-s0302a2:83_5": "Api ca gahaṭṭhānaṁ attano santakaṁ adātukāmatāya natthītiādinayappavatto appasāvajjo,",
  "atk-s0302a2:83_6": "sakkhinā hutvā atthabhañjanatthaṁ vutto mahāsāvajjo. Pabbajitānaṁ appakampi telaṁ",
  "atk-s0302a2:83_7": "vā sappiṁ vā labhitvā hasādhippāyena ‘‘ajja gāme telaṁ nadī maññe sandatī’’ti pūraṇakathānayena",
  "atk-s0302a2:83_8": "pavatto appasāvajjo, adiṭṭhaṁyeva pana ‘‘diṭṭha’’ntiādinā nayena vadantānaṁ mahāsāvajjo.",
  "atk-s0302a2:83_9": "Tassa cattāro sambhārā honti – atathaṁ vatthu, visaṁvādanacittaṁ, tajjo vāyāmo, parassa",
  "atk-s0302a2:83_10": "tadatthavijānananti. Eko payogo sāhatthikova. So kāyena vā kāyapaṭibaddhena vā vācāya",
  "atk-s0302a2:83_11": "vā paravisaṁvādakakiriyākaraṇe daṭṭhabbo. Tāya ce kiriyāya paro tamatthaṁ jānāti,",
  "atk-s0302a2:83_12": "ayaṁ kiriyāsamuṭṭhāpikacetanākkhaṇeyeva musāvādakammunā bajjhati.",
  "atk-s0302a2:84_0": "Pisuṇavācātiādīsu yāya vācāya, yassa taṁ vācaṁ bhāsati, tassa hadaye attano piyabhāvaṁ,",
  "atk-s0302a2:84_1": "parassa ca suññabhāvaṁ karoti, sā pisuṇavācā. Yāya pana attānampi parampi pharusaṁ",
  "atk-s0302a2:84_2": "karoti, yā vācā sayampi pharusā, neva kaṇṇasukhā na hadayaṅgamā, ayaṁ pharusavācā.",
  "atk-s0302a2:84_3": "Yena pana samphaṁ palapati niratthakaṁ, so samphappalāpo. Tesaṁ mūlabhūtā cetanāpi",
  "atk-s0302a2:84_4": "pisuṇavācādināmameva labhati. Sā eva ca idha adhippetāti.",
  "atk-s0302a2:85_0": "Tattha saṁkiliṭṭhacittassa paresaṁ vā bhedāya, attano piyakamyatāya vā kāyavacīpayogasamuṭṭhāpikā",
  "atk-s0302a2:85_1": "cetanā pisuṇavācā. Sā yassa bhedaṁ karoti, tassa appaguṇatāya appasāvajjā, mahāguṇatāya",
  "atk-s0302a2:85_2": "mahāsāvajjā. Tassā cattāro sambhārā – bhinditabbo paro, iti ime nānā bhavissanti,",
  "atk-s0302a2:85_3": "vinā bhavissantīti bhedapurekkhāratā, iti ahaṁ piyo bhavissāmi vissāsikoti piyakamyatā",
  "atk-s0302a2:85_4": "vā, tajjo vāyāmo, tassa tadatthavijānananti.",
  "atk-s0302a2:86_0": "Parassa mammacchedakakāyavacīpayogasamuṭṭhāpikā ekantapharusacetanā pharusavācā.",
  "atk-s0302a2:86_1": "Tassā āvibhāvatthamidaṁ vatthu – eko kira dārako mātu vacanaṁ anādiyitvā araññaṁ",
  "atk-s0302a2:86_2": "gacchati. Mātā taṁ nivattetuṁ asakkontī, ‘‘caṇḍā taṁ mahiṁsī anubandhatū’’ti akkosi.",
  "atk-s0302a2:86_3": "Athassa tatheva araññe mahiṁsī uṭṭhāsi. Dārako, ‘‘yaṁ mama mātā mukhena kathesi,",
  "atk-s0302a2:86_4": "taṁ mā hotu, yaṁ cittena cintesi, taṁ hotū’’ti saccakiriyaṁ akāsi. Mahiṁsī tattheva",
  "atk-s0302a2:86_5": "baddhā viya aṭṭhāsi. Evaṁ mammacchedakopi payogo cittasaṇhatāya pharusavācā na hoti.",
  "atk-s0302a2:86_6": "Mātāpitaro hi kadāci puttake evaṁ vadanti – ‘‘corā vo khaṇḍākhaṇḍikaṁ karontū’’ti,",
  "atk-s0302a2:86_7": "uppalapattampi ca nesaṁ upari patantaṁ na icchanti. Ācariyupajjhāyā ca kadāci nissitake",
  "atk-s0302a2:86_8": "evaṁ vadanti – ‘‘kiṁ ime ahirikā anottappino caranti, niddhamatha ne’’ti. Atha ca",
  "atk-s0302a2:86_9": "nesaṁ āgamādhigamasampattiṁ icchanti. Yathā ca cittasaṇhatāya pharusavācā na hoti,",
  "atk-s0302a2:86_10": "evaṁ vacanasaṇhatāya apharusavācāpi na hoti. Na hi mārāpetukāmassa ‘‘imaṁ sukhaṁ",
  "atk-s0302a2:86_11": "sayāpethā’’ti vacanaṁ apharusavācā hoti. Cittapharusatāya panesā pharusavācāva. Sā",
  "atk-s0302a2:86_12": "yaṁ sandhāya pavattitā, tassa appaguṇatāya appasāvajjā, mahāguṇatāya mahāsāvajjā.",
  "atk-s0302a2:86_13": "Tassā tayo sambhārā – akkositabbo paro, kupitacittaṁ, akkosanāti.",
  "atk-s0302a2:87_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0302a2:87_1": "appasāvajjo, āsevanamahantatāya mahāsāvajjo. Tassa dve sambhārā – bhāratayuddha-sītāharaṇādi-niratthakakathā-purekkhāratā,",
  "atk-s0302a2:87_2": "tathārūpīkathākathanañcāti.",
  "atk-s0302a2:88_0": "Abhijjhāyatīti abhijjhā. Parabhaṇḍābhimukhī hutvā tanninnatāya pavattatīti attho.",
  "atk-s0302a2:88_1": "Sā ‘‘aho vatidaṁ mamassā’’ti evaṁ parabhaṇḍābhijjhāyanalakkhaṇā adinnādānaṁ viya",
  "atk-s0302a2:88_2": "appasāvajjā mahāsāvajjā ca. Tassā dve sambhārā parabhaṇḍaṁ attano pariṇāmanañca.",
  "atk-s0302a2:88_3": "Parabhaṇḍavatthuke hi lobhe uppannepi na tāva kammapathabhedo hoti, yāva na ‘‘aho",
  "atk-s0302a2:88_4": "vatidaṁ mamassā’’ti attano pariṇāmetīti.",
  "atk-s0302a2:89_0": "Hitasukhaṁ byāpādayatīti, byāpādo. So paravināsāya manopadosalakkhaṇo. Pharusavācā",
  "atk-s0302a2:89_1": "viya appasāvajjo mahāsāvajjo ca. Tassa dve sambhārā parasatto ca, tassa ca vināsacintā.",
  "atk-s0302a2:89_2": "Parasattavatthuke hi kodhe uppannepi na tāva kammapathabhedo hoti, yāva na ‘‘aho",
  "atk-s0302a2:89_3": "vatāyaṁ ucchijjeyya vinasseyyā’’ti tassa vināsaṁ cinteti.",
  "atk-s0302a2:90_0": "Yathābhuccagahaṇābhāvena micchā passatīti micchādiṭṭhi. Sā ‘‘natthi dinna’’ntiādinā",
  "atk-s0302a2:90_1": "nayena viparītadassanalakkhaṇā samphappalāpo viya appasāvajjā mahāsāvajjā ca. Api",
  "atk-s0302a2:90_2": "ca aniyatā appasāvajjā, niyatā mahāsāvajjā. Tassā dve sambhārā – vatthuno ca gahitākāraviparītatā",
  "atk-s0302a2:90_3": "yathā ca naṁ gaṇhāti, tathābhāvena tassā upaṭṭhānanti.",
  "atk-s0302a2:91_0": "Imesaṁ pana dasannaṁ akusalakammapathānaṁ dhammato koṭṭhāsato ārammaṇato vedanāto",
  "atk-s0302a2:91_1": "mūlatoti pañcahākārehi vinicchayo veditabbo. Tattha dhammatoti etesu hi paṭipāṭiyā",
  "atk-s0302a2:91_2": "satta cetanādhammāva honti, abhijjhādayo tisso cetanāsampayuttā. Koṭṭhāsatoti paṭipāṭiyā",
  "atk-s0302a2:91_3": "satta, micchādiṭṭhi cāti ime aṭṭha kammapathā eva honti, no mūlāni, abhijjhābyāpādā",
  "atk-s0302a2:91_4": "kammapathā ceva mūlāni ca. Abhijjhā hi mūlaṁ patvā lobho akusalamūlaṁ hoti, byāpādo doso akusalamūlaṁ.",
  "atk-s0302a2:92_0": "Ārammaṇatoti pāṇātipāto jīvitindriyārammaṇato saṅkhārārammaṇo hoti, adinnādānaṁ sattārammaṇaṁ",
  "atk-s0302a2:92_1": "vā saṅkhārārammaṇaṁ vā, micchācāro phoṭṭhabbavasena saṅkhārārammaṇova, sattārammaṇotipi",
  "atk-s0302a2:92_2": "eke. Musāvādo sattārammaṇo vā saṅkhārārammaṇo vā, tathā pisuṇavācā. Pharusavācā sattārammaṇāva.",
  "atk-s0302a2:92_3": "Samphappalāpo diṭṭhasutamutaviññātavasena sattārammaṇo vā saṅkhārārammaṇo vā, tathā",
  "atk-s0302a2:92_4": "abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇā.",
  "atk-s0302a2:93_0": "Vedanātoti pāṇātipāto dukkhavedano hoti. Kiñcāpi hi rājāno coraṁ disvā hasamānāpi",
  "atk-s0302a2:93_1": "‘‘gacchatha naṁ ghātethā’’ti vadanti, sanniṭṭhāpakacetanā pana nesaṁ dukkhasampayuttāva",
  "atk-s0302a2:93_2": "hoti. Adinnādānaṁ tivedanaṁ, micchācāro sukhamajjhattavasena dvivedano, sanniṭṭhāpakacitte",
  "atk-s0302a2:93_3": "pana majjhattavedano na hoti. Musāvādo tivedano, tathā pisuṇavācā pharusavācā dukkhavedanā,",
  "atk-s0302a2:93_4": "samphappalāpo tivedano, abhijjhā sukhamajjhattavasena dvivedanā, tathā micchādiṭṭhi.",
  "atk-s0302a2:93_5": "Byāpādo dukkhavedano.",
  "atk-s0302a2:94_0": "Mūlatoti pāṇātipāto dosamohavasena dvimūlako hoti, adinnādānaṁ dosamohavasena vā",
  "atk-s0302a2:94_1": "lobhamohavasena vā, micchācāro lobhamohavasena. Musāvādo dosamohavasena vā lobhamohavasena",
  "atk-s0302a2:94_2": "vā, tathā pisuṇavācā samphappalāpo ca. Pharusavācā dosamohavasena, abhijjhā mohavasena",
  "atk-s0302a2:94_3": "ekamūlā, tathā byāpādo. Micchādiṭṭhi lobhamohavasena dvimūlāti.",
  "atk-s0302a2:95_0": "Pāṇātipātā paṭiviratātiādīsu pāṇātipātādayo vuttatthā eva. Yāya pana viratiyā ete",
  "atk-s0302a2:95_1": "paṭiviratā nāma honti, sā bhedato tividhā hoti sampattavirati samādānavirati samucchedaviratīti.",
  "atk-s0302a2:95_2": "Tattha asamādinnasikkhāpadānaṁ attano jātivayabāhusaccādīni paccavekkhitvā ‘‘ayuttaṁ",
  "atk-s0302a2:95_3": "amhākaṁ evarūpaṁ kātu’’nti sampattaṁ vatthuṁ avītikkamantānaṁ uppajjamānā virati",
  "atk-s0302a2:95_4": "sampattaviratīti veditabbā sīhaḷadīpe cakkanaupāsakassa viya. Tassa kira daharakāleyeva",
  "atk-s0302a2:95_5": "mātu rogo uppajji. Vejjena ca ‘‘allasasakamaṁsaṁ laddhuṁ vaṭṭatī’’ti vuttaṁ. Tato",
  "atk-s0302a2:95_6": "cakkanassa bhātā ‘‘gaccha tāta khettaṁ āhiṇḍāhī’’ti cakkanaṁ pesesi. So tattha gato.",
  "atk-s0302a2:95_7": "Tasmiñca samaye eko saso taruṇasassaṁ khādituṁ āgato hoti. So taṁ disvā vegena dhāvanto",
  "atk-s0302a2:95_8": "valliyā baddho ‘‘kiri kirī’’ti saddamakāsi . Cakkano tena saddena gantvā taṁ gahetvā",
  "atk-s0302a2:95_9": "cintesi ‘‘mātu bhesajjaṁ karomī’’ti. Puna cintesi – ‘‘na metaṁ patirūpaṁ, yvāhaṁ",
  "atk-s0302a2:95_10": "mātu jīvitakāraṇā paraṁ jīvitā voropeyya’’nti. Atha naṁ ‘‘gaccha araññe sasehi saddhiṁ",
  "atk-s0302a2:95_11": "tiṇodakaṁ paribhuñjā’’ti muñci. Bhātarā ca ‘‘kiṁ tāta saso laddho’’ti? Pucchito taṁ",
  "atk-s0302a2:95_12": "pavattiṁ ācikkhi. Tato naṁ bhātā paribhāsi. So mātu santikaṁ gantvā, ‘‘yatohaṁ jāto",
  "atk-s0302a2:95_13": ", nābhijānāmi sañcicca pāṇaṁ jīvitā voropetā’’ti saccaṁ vatvā aṭṭhāsi, tāvadeva cassa mātā arogā ahosi.",
  "atk-s0302a2:96_0": "Samādinnasikkhāpadānaṁ pana sikkhāpadasamādāne ca tatuttari ca attano jīvitaṁ pariccajitvā",
  "atk-s0302a2:96_1": "vatthuṁ avītikkamantānaṁ uppajjamānā virati samādānaviratīti veditabbā, uttaravaḍḍhamānapabbatavāsīupāsakassa",
  "atk-s0302a2:96_2": "viya. So kira ambariyavihāravāsīpiṅgalabuddharakkhitattherassa santike sikkhāpadāni",
  "atk-s0302a2:96_3": "gahetvā khettaṁ kasati. Athassa goṇo naṭṭho, so taṁ gavesanto uttaravaḍḍhamānapabbataṁ",
  "atk-s0302a2:96_4": "āruhi, tatra naṁ mahāsappo aggahesi. So cintesi – ‘‘imāya tikhiṇāya vāsiyā sīsaṁ",
  "atk-s0302a2:96_5": "chindāmī’’ti. Puna cintesi – ‘‘na metaṁ patirūpaṁ, yvāhaṁ bhāvanīyassa garuno santike",
  "atk-s0302a2:96_6": "sikkhāpadaṁ gahetvā bhindeyya’’nti. Evaṁ yāvatatiyaṁ cintetvā – ‘‘jīvitaṁ pariccajāmi,",
  "atk-s0302a2:96_7": "na sikkhāpada’’nti aṁse ṭhapitaṁ tikhiṇadaṇḍavāsiṁ araññe chaḍḍesi. Tāvadeva mahāvāḷo",
  "atk-s0302a2:96_8": "naṁ muñcitvā agamāsīti.",
  "atk-s0302a2:97": "Ariyamaggasampayuttā pana virati samucchedaviratīti veditabbā, yassā uppattito pabhuti pāṇaṁ ghātessāmīti ariyapuggalānaṁ cittampi na uppajjatīti.",
  "atk-s0302a2:98_0": "Yathā ca akusalānaṁ, evaṁ imesampi kusalakammapathānaṁ dhammato koṭṭhāsato ārammaṇato",
  "atk-s0302a2:98_1": "vedanāto mūlatoti pañcahākārehi vinicchayo veditabbo. Tattha dhammatoti etesu hi",
  "atk-s0302a2:98_2": "paṭipāṭiyā satta cetanāpi vaṭṭanti viratiyopi, ante tayo cetanāsampayuttāva.",
  "atk-s0302a2:99_0": "Koṭṭhāsatoti paṭipāṭiyā satta kammapathā eva, na mūlāni, ante tayo kammapathā ceva",
  "atk-s0302a2:99_1": "mūlāni ca. Anabhijjhā hi mūlaṁ patvā alobho kusalamūlaṁ hoti, abyāpādo adoso kusalamūlaṁ,",
  "atk-s0302a2:99_2": "sammādiṭṭhi amoho kusalamūlaṁ.",
  "atk-s0302a2:100_0": "Ārammaṇatoti pāṇātipātādīnaṁ. Ārammaṇāneva etesaṁ ārammaṇāni. Vītikkamitabbavatthutoyeva",
  "atk-s0302a2:100_1": "hi virati nāma hoti. Yathā pana nibbānārammaṇo ariyamaggo kilese pajahati, evaṁ jīvitindriyādiārammaṇāpete",
  "atk-s0302a2:100_2": "kammapathā pāṇātipātādīni dussīlyāni pajahantīti veditabbā.",
  "atk-s0302a2:101": "Vedanātoti sabbe sukhavedanā vā honti majjhattavedanā vā. Kusalaṁ patvā hi dukkhavedanā nāma natthi.",
  "atk-s0302a2:102_0": "Mūlatoti paṭipāṭiyā satta ñāṇasampayuttacittena viramantassa alobhaadosaamohavasena",
  "atk-s0302a2:102_1": "timūlā honti, ñāṇavippayuttacittena viramantassa dvimūlā. Anabhijjhā ñāṇasampayuttacittena",
  "atk-s0302a2:102_2": "viramantassa dvimūlā hoti, ñāṇavippayuttacittena ekamūlā. Alobho pana attanāva attano",
  "atk-s0302a2:102_3": "mūlaṁ na hoti. Abyāpādepi eseva nayo. Sammādiṭṭhi alobhaadosavasena dvimūlāvāti. Tatiyādīni.",
  "atk-s0302a2:103": "6. Aṭṭhaṅgikasuttavaṇṇanā",
  "atk-s0302a2:104": "112. Chaṭṭhaṁ aṭṭhamaggaṅgavasena bujjhanakānaṁ ajjhāsayavasena vuttaṁ. Chaṭṭhaṁ.",
  "atk-s0302a2:105": "7. Dasaṅgasuttavaṇṇanā",
  "atk-s0302a2:106_0": "113. Sattamaṁ dasamicchattasammattavasena. Tattha micchāñāṇinoti micchāpaccavekkhaṇena",
  "atk-s0302a2:106_1": "samannāgatāti attho. Micchāvimuttinoti aniyyānikavimuttino kusalavimuttīti gahetvā",
  "atk-s0302a2:106_2": "ṭhitā. Sammāñāṇinoti sammāpaccavekkhaṇā. Sammāvimuttinoti niyyānikāya phalavimuttiyā",
  "atk-s0302a2:106_3": "samannāgatāti. Sattamaṁ.",
  "atk-s0302a2:107": "Kammapathavaggo tatiyo.",
  "atk-s0302a2:108": "4. Catutthavaggo",
  "atk-s0302a2:109": "1. Catudhātusuttavaṇṇanā",
  "atk-s0302a2:110_0": "114. Catutthavaggassa paṭhame pathavīdhātūti patiṭṭhādhātu. Āpodhātūti ābandhanadhātu.",
  "atk-s0302a2:110_1": "Tejodhātūti paripācanadhātu. Vāyodhātūti vitthambhanadhātu. Ayamettha saṅkhepo, vitthārato",
  "atk-s0302a2:110_2": "pana vīsatikoṭṭhāsādivasena etā kathetabbā. Paṭhamaṁ.",
  "atk-s0302a2:111": "2. Pubbesambodhasuttavaṇṇanā",
  "atk-s0302a2:112_0": "115. Dutiye ayaṁ pathavīdhātuyā assādoti ayaṁ pathavīdhātunissayo assādo. Svāyaṁ",
  "atk-s0302a2:112_1": "kāyaṁ abbhunnāmetvā udaraṁ pasāretvā, ‘‘idha me aṅgulaṁ pavesituṁ vāyamathā’’ti vā",
  "atk-s0302a2:112_2": "hatthaṁ pasāretvā, ‘‘imaṁ nāmetuṁ vāyamathā’’ti vā vadati, evaṁ pavattānaṁ vasena",
  "atk-s0302a2:112_3": "veditabbo. Aniccātiādīsu hutvā abhāvākārena aniccā, paṭipīḷanākārena dukkhā, sabhāvavigamākārena",
  "atk-s0302a2:112_4": "vipariṇāmadhammā. Ayaṁ pathavīdhātuyā ādīnavoti yena ākārena sā aniccā dukkhā vipariṇāmadhammā,",
  "atk-s0302a2:112_5": "ayamākāro pathavīdhātuyā ādīnavoti attho. Chandarāgavinayo chandarāgappahānanti nibbānaṁ",
  "atk-s0302a2:112_6": "āgamma pathavīdhātuyā chandarāgo vinīyati ceva pahīyati ca, tasmā nibbānamassā nissaraṇaṁ.",
  "atk-s0302a2:113_0": "Ayaṁ āpodhātuyā assādoti ayaṁ āpodhātunissayo assādo. Svāyaṁ aññaṁ āpodhātuyā upaddutaṁ",
  "atk-s0302a2:113_1": "disvā, ‘‘kiṁ ayaṁ nipannakālato paṭṭhāya passāvaṭṭhānābhimukho nikkhamati ceva pavisati",
  "atk-s0302a2:113_2": "ca, appamattakampissa kammaṁ karontassa sedatintaṁ vatthaṁ pīḷetabbatākāraṁ pāpuṇāti,",
  "atk-s0302a2:113_3": "anumodanamattampi kathentassa tālavaṇṭaṁ gaṇhitabbaṁ hoti, mayaṁ pana sāyaṁ nipannā",
  "atk-s0302a2:113_4": "pātova uṭṭhahāma, māsapuṇṇaghaṭo viya no sarīraṁ, mahākammaṁ karontānaṁ sedamattampi",
  "atk-s0302a2:113_5": "no na uppajjati, asanisaddena viya dhammaṁ kathentānaṁ sarīre usumākāramattampi no",
  "atk-s0302a2:113_6": "natthī’’ti evaṁ pavattānaṁ vasena veditabbo.",
  "atk-s0302a2:114_0": "Ayaṁtejodhātuyā assādoti ayaṁ tejodhātunissayo assādo. Svāyaṁ sītagahaṇike disvā,",
  "atk-s0302a2:114_1": "‘‘kiṁ ime kiñcideva yāgubhattakhajjamattaṁ ajjhoharitvā thaddhakucchino nisīditvā",
  "atk-s0302a2:114_2": "sabbarattiṁ aṅgārakaṭāhaṁ pariyesanti, phusitamattesupi sarīre patitesu aṅgārakaṭāhaṁ",
  "atk-s0302a2:114_3": "ottharitvā pārupitvāva nipajjanti? Mayaṁ pana atithaddhampi maṁsaṁ vā pūvaṁ vā khādāma,",
  "atk-s0302a2:114_4": "kucchipūraṁ bhattaṁ bhuñjāma, tāvadeva no sabbaṁ pheṇapiṇḍo viya vilīyati, sattāhavaddalikāya",
  "atk-s0302a2:114_5": "vattamānāya sarīre sītānudahanamattampi no natthī’’ti evaṁ pavattānaṁ vasena veditabbo.",
  "atk-s0302a2:115_0": "Ayaṁvāyodhātuyā assādoti ayaṁ vāyodhātunissayo assādo. Svāyaṁ aññe vātabhīruke disvā,",
  "atk-s0302a2:115_1": "‘‘imesaṁ appamattakampi kammaṁ karontānaṁ anumodanamattampi kathentānaṁ sarīraṁ vāto",
  "atk-s0302a2:115_2": "vijjhati, gāvutamattampi addhānaṁ gatānaṁ hatthapādā sīdanti, piṭṭhi rujjati, kucchivātasīsavātakaṇṇavātādīhi",
  "atk-s0302a2:115_3": "niccupaddutā telaphāṇitādīni vātabhesajjāneva karontā atināmenti, amhākaṁ pana mahākammaṁ",
  "atk-s0302a2:115_4": "karontānampi tiyāmarattiṁ dhammaṁ kathentānampi ekadivaseneva dasa yojanāni gacchantānampi",
  "atk-s0302a2:115_5": "hatthapādasaṁsīdanamattaṁ vā piṭṭhirujjanamattaṁ vā na hotī’’ti, evaṁ pavattānaṁ",
  "atk-s0302a2:115_6": "vasena veditabbo. Evaṁ pavattā hi etā dhātuyo assādenti nāma.",
  "atk-s0302a2:116_0": "Abbhaññāsinti abhivisiṭṭhena ñāṇena aññāsiṁ. Anuttaraṁ sammāsambodhinti uttaravirahitaṁ",
  "atk-s0302a2:116_1": "sabbaseṭṭhaṁ sammā sāmañca bodhiṁ, atha vā pasatthaṁ sundarañca bodhiṁ. Bodhīti rukkhopi",
  "atk-s0302a2:116_2": "maggopi sabbaññutaññāṇampi nibbānampi. ‘‘Bodhirukkhamūle paṭhamābhisambuddho’’ti",
  "atk-s0302a2:116_3": "(mahāva. 1; udā. 1) ca ‘‘antarā ca bodhiṁ antarā ca gaya’’nti (mahāva. 11; ma.ni.",
  "atk-s0302a2:116_4": "1.285) ca āgataṭṭhānesu hi rukkho bodhīti vuccati. ‘‘Bodhi vuccati catūsu maggesu",
  "atk-s0302a2:116_5": "ñāṇa’’nti (cūḷani. khaggavisāṇasuttaniddesa 121) āgataṭṭhāne maggo. ‘‘Pappoti bodhiṁ",
  "atk-s0302a2:116_6": "varabhūrimedhaso’’ti (dī. ni. 3.217) āgataṭṭhāne sabbaññutaññāṇaṁ. ‘‘Patvāna bodhiṁ",
  "atk-s0302a2:116_7": "amataṁ asaṅkhata’’nti āgataṭṭhāne nibbānaṁ. Idha pana bhagavato arahattamaggo adhippeto.",
  "atk-s0302a2:117_0": "Sāvakānaṁ arahattamaggo anuttarā bodhi hoti, na hotīti? Na hoti. Kasmā? Asabbaguṇadāyakattā.",
  "atk-s0302a2:117_1": "Tesañhi kassaci arahattamaggo arahattaphalameva deti, kassaci tisso vijjā, kassaci",
  "atk-s0302a2:117_2": "cha abhiññā, kassaci catasso paṭisambhidā, kassaci sāvakapāramīñāṇaṁ. Paccekabuddhānampi",
  "atk-s0302a2:117_3": "paccekabodhiñāṇameva deti. Buddhānaṁ pana sabbaguṇasampattiṁ deti abhiseko viya rañño",
  "atk-s0302a2:117_4": "sabbalokissariyabhāvaṁ. Tasmā aññassa kassacipi anuttarā bodhi na hoti.",
  "atk-s0302a2:118_0": "Abhisambuddhoti paccaññāsinti ‘‘abhisambuddho ahaṁ patto paṭivijjhitvā ṭhito’’ti",
  "atk-s0302a2:118_1": "evaṁ paṭijāniṁ. Ñāṇañca pana me dassanaṁ udapādīti adhigataguṇadassanasamatthaṁ paccavekkhaṇañāṇañca",
  "atk-s0302a2:118_2": "me udapādi. Akuppā me vimuttīti ‘‘ayaṁ mayhaṁ arahattaphalavimutti akuppā’’ti evaṁ",
  "atk-s0302a2:118_3": "ñāṇaṁ udapādi. Tattha dvīhākārehi akuppatā veditabbā kāraṇato ca ārammaṇato ca. Sā",
  "atk-s0302a2:118_4": "hi catūhi maggehi samucchinnakilesānaṁ puna anivattanatāya kāraṇatopi akuppā, akuppadhammaṁ",
  "atk-s0302a2:118_5": "nibbānaṁ ārammaṇaṁ katvā pavattatāya ārammaṇatopi akuppā. Antimāti pacchimā. Natthi",
  "atk-s0302a2:118_6": "dāni punabbhavoti idāni puna añño bhavo nāma natthīti.",
  "atk-s0302a2:119_0": "Imasmiṁ sutte cattāri saccāni kathitāni. Kathaṁ? Catūsu hi dhātūsu assādo samudayasaccaṁ,",
  "atk-s0302a2:119_1": "ādīnavo dukkhasaccaṁ, nissaraṇaṁ nirodhasaccaṁ, nirodhappajānano maggo maggasaccaṁ.",
  "atk-s0302a2:119_2": "Vitthāravasenapi kathetuṁ vaṭṭatiyeva. Ettha hi yaṁ pathavīdhātuṁ paṭicca uppajjati",
  "atk-s0302a2:119_3": "sukhaṁ somanassaṁ, ayaṁ pathavīdhātuyā assādoti pahānapaṭivedho samudayasaccaṁ. Yā",
  "atk-s0302a2:119_4": "pathavīdhātu aniccā dukkhā vipariṇāmadhammā, ayaṁ pathavīdhātuyā, ādīnavoti pariññāpaṭivedho",
  "atk-s0302a2:119_5": "dukkhasaccaṁ. Yo pathavīdhātuyā chandarāgavinayo chandarāgappahānaṁ, idaṁ pathavīdhātuyā",
  "atk-s0302a2:119_6": "nissaraṇanti sacchikiriyāpaṭivedho nirodhasaccaṁ. Yā imesu tīsu ṭhānesu diṭṭhi saṅkappo",
  "atk-s0302a2:119_7": "vācā kammanto ājīvo vāyāmo sati samādhi, ayaṁ bhāvanāpaṭivedho maggasaccanti. Dutiyaṁ.",
  "atk-s0302a2:120": "3. Acariṁsuttavaṇṇanā",
  "atk-s0302a2:121": "116. Tatiye acarinti ñāṇacārena acariṁ, anubhavanacārenāti attho. Yāvatāti yattako. Tatiyaṁ.",
  "atk-s0302a2:122": "4. Nocedaṁsuttavaṇṇanā",
  "atk-s0302a2:123_0": "117. Catutthe nissaṭātiādīni ādito vuttapaṭisedhena yojetvā ‘‘na nissaṭā, na visaṁyuttā,",
  "atk-s0302a2:123_1": "na vippamuttā, na vimariyādikatena cetasā vihariṁsū’’ti evaṁ veditabbāni. Dutiyanaye",
  "atk-s0302a2:123_2": "vimariyādikatenāti nimmariyādikatena. Tattha duvidhā mariyādā kilesamariyādā vaṭṭamariyādāti.",
  "atk-s0302a2:123_3": "Tattha ca yassa upaḍḍhā kilesā pahīnā, upaḍḍhā appahīnā, vaṭṭaṁ vā pana upaḍḍhaṁ",
  "atk-s0302a2:123_4": "pahīnaṁ, upaḍḍhaṁ appahīnaṁ, tassa cittaṁ pahīnakilese vā vaṭṭaṁ vā sandhāya vimariyādikataṁ,",
  "atk-s0302a2:123_5": "appahīnakilese vā vaṭṭaṁ vā sandhāya na vimariyādikataṁ. Idha pana ubhayassāpi pahīnattā",
  "atk-s0302a2:123_6": "‘‘vimariyādikatena cetasā’’ti vuttaṁ, mariyādaṁ akatvā ṭhitena atikkantamariyādena",
  "atk-s0302a2:123_7": "cetasāti attho. Iti tīsupi imesu suttesu catusaccameva kathitaṁ. Catutthaṁ.",
  "atk-s0302a2:124": "5. Ekantadukkhasuttavaṇṇanā",
  "atk-s0302a2:125_0": "118. Pañcame ekantadukkhāti atikkamitvā ṭhitassa tattakāro viya ekanteneva dukkhā.",
  "atk-s0302a2:125_1": "Dukkhānupatitāti dukkhena anupatitā. Dukkhāvakkantāti dukkhena okkantā otiṇṇā. Sukhāti",
  "atk-s0302a2:125_2": "sukhavedanāya paccayabhūtā. Evaṁ sabbattha attho veditabbo. Imasmiṁ sutte dukkhalakkhaṇaṁ kathitaṁ. Pañcamaṁ.",
  "atk-s0302a2:126": "6-10. Abhinandasuttādivaṇṇanā",
  "atk-s0302a2:127": "119-123. Chaṭṭhasattamesu vivaṭṭaṁ, avasāne tīsu catusaccamevāti. Chaṭṭhādīni.",
  "atk-s0302a2:128": "Catuttho vaggo.",
  "atk-s0302a2:129": "Dhātusaṁyuttavaṇṇanā niṭṭhitā."
}